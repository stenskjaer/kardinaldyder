[20] {work} {αιγευσ} ποίαν σε φῶμεν γαῖαν ἐκλελοιπότα πόλει ξενοῦσθαι τῇδε; τίς πάτρας ὅρος; τίς ἔσθ' ὁ φύσας; τοῦ κεκήρυξαι πατρός; τί σε μάτηρ ἐν δεκάτᾳ τόκου ὠνόμαζεν; δειλῶν γυναῖκες δεσποτῶν θρασύστομοι. πέφυκε γάρ πως παισί πολέμιον γυνή τοῖς πρόσθεν ἡ ζυγεῖσα δευτέρῳ πατρί. εἰ μή καθέξεις γλῶσσαν, ἔσται σοι κακά. τί γάρ πατρῴας ἀνδρί φίλτερον χθονός; κρεῖσσον δέ πλούτου καί βαθυσπόρου χθονός ἀνδρῶν δικαίων κἀγαθῶν ὁμιλίαι. ἀνδρός ὑπ' ἐσθλοῦ καί τυραννεῖσθαι καλόν. ἦ που κρεῖσσον τῆς εὐγενίας τό καλῶς πράσσειν. κατθανεῖν δ' ὀφείλεται καί τῷ κατ' οἴκους ἐκτός ἡμένῳ πόνων. ἔστι καί πταίσαντ' ἀρετάν ἀποδείξασθαι θανάτῳ. πάνακτος ἀντραῖος {αιολοσ} ἕλλην γάρ, ὡς λέγουσι, γίγνεται διός, τοῦ δ' αἴολος παῖς, αἰόλου δέ σίσυφος ἀθάμας τε κρηθεύς θ' ὅς τ' ἐπ' ἀλφειοῦ ῥοαῖς θεοῦ μανείς ἔρριψε σαλμωνεύς φλόγα. ἴδοιμι δ' αὐτῶν ἔκγον' ἄρσεν' ἀρσένων: πρῶτον μέν εἶδος ἄξιον τυραννίδος: πλείστη γάρ ἀρετή τοῦθ' ὑπάρχον ἐν βίῳ, τήν ἀξίωσιν τῶν καλῶν τό σῶμ' ἔχειν. λαμπροί δ' ἐν αἰχμαῖς ἄρεος ἔν τε συλλόγοις, μή μοι τά κομψά ποικίλοι γενοίατο, ἀλλ' ὧν πόλει δεῖ μεγάλα βουλεύοντες εὖ. ἆρ' ἔτυμον φάτιν ἔγνων, αἴολε, ς' εὐνάζειν τέκνα φίλτατα; δοξάσαι ἔστι, κόραι: τό δ' ἐτήτυμον οὐκ ἔχω εἰπεῖν. τί δ' αἰσχρόν ἤν μή τοῖσι χρωμένοις δοκῇ; μή πλοῦτον εἴπῃς: οὐχί θαυμάζω θεόν, ὅν χὡ κάκιστος ῥᾳδίως ἐκτήσατο. δοκεῖτ' ἄν οἰκεῖν γαῖαν, εἰ πένης ἅπας λαός πολιτεύοιτο πλουσίων ἄτερ; οὐκ ἄν γένοιτο χωρίς ἐσθλά καί κακά, ἀλλ' ἔστι τις σύγκρασις, ὥστ' ἔχειν καλῶς. ἅ μή γάρ ἔστι τῷ πένητι πλούσιος δίδως': ἅ δ' οἱ πλουτοῦντες οὐ κεκτήμεθα, τοῖσιν πένησι χρώμενοι τιμώμεθα. τήν δ' εὐγένειαν πρός θεῶν μή μοι λέγε, ἐν χρήμασιν τόδ' ἐστί, μή γαυροῦ, πάτερ: κύκλῳ γάρ ἕρπει: τῷ μέν ἔσθ', ὅ δ' οὐκ ἔχει: κοινοῖσι δ' αὐτοῖς χρώμεθ': ᾧ δ' ἄν ἐν δόμοις χρόνον συνοικῇ πλεῖστον, οὗτος εὐγενής. ἀλλ' ἤ τό γῆρας τήν κύπριν χαίρειν ἐᾷ, ἥ τ' ἀφροδίτη τοῖς γέρουσιν ἄχθεται. κακόν γυναῖκα πρός νέαν ζεῦξαι νέον: μακρά γάρ ἰσχύς μᾶλλον ἀρσένων μένει, θήλεια δ' ἥβη θᾶσσον ἐκλείπει δέμας. φεῦ φεῦ, παλαιός αἶνος ὡς καλῶς ἔχει: γέροντες οὐδέν ἐσμεν ἄλλο πλήν ψόφος καί σχῆμ', ὀνείρων δ' ἕρπομεν μιμήματα: νοῦς δ' οὐκ ἔνεστιν, οἰόμεσθα δ' εὖ φρονεῖν. τῇ δ' ἀφροδίτῃ πόλλ' ἔνεστι ποικίλα: τέρπει τε γάρ μάλιστα καί λυπεῖ βροτούς. τύχοιμι δ' αὐτῆς ἡνίκ' ἐστίν εὐμενής. ἦ βραχύ τοι σθένος ἀνέρος: ἀλλά ποικιλίᾳ πραπίδων δεινά μέν φῦλα πόντου χθονίων τ' ἀερίων τε δάμναται παιδεύματα. παῖδες, σοφοῦ πρός ἀνδρός ὅστις ἐν βραχεῖ πολλούς καλῶς οἷός τε συντέμνειν λόγους. σιγᾶν φρονοῦντα κρείσσον' εἰς ὁμιλίαν πεσόντα: τούτῳ δ' ἀνδρί μήτ' εἴην φίλος μήτε ξυνείην, ὅστις αὐτάρκη φρονεῖν πέποιθε δούλους τούς φίλους ἡγούμενος. ἀλλ' ὅμως οἰκτρός τις αἰών πατρίδος ἐκλιπεῖν ὅρους. ὀργῇ γάρ ὅστις εὐθέως χαρίζεται, κακῶς τελευτᾷ: πλεῖστα γάρ σφάλλει βροτούς. κακῆς <ἀπ'> ἀρχῆς γίγνεται τέλος κακόν. οἴμοι, τίς ἀλγεῖν οὐκ ἐπίσταται κακοῖς; τίς ἄν κλύων τῶνδ' οὐκ ἄν ἐκβάλοι δάκρυ; γλυκεῖα γάρ μοι φροντίς οὐδαμῇ βίου. αἰεί τό μέν ζῇ, τό δέ μεθίσταται κακόν, τό δ' αὖ πέφηνεν αὖθις ἐξ ἀρχῆς νέον. γυναῖκα δ' ὅστις παύσεται λέγων κακῶς, δύστηνος ἆρα κοὐ σοφός κεκλήσεται. μοχθεῖν ἀνάγκη: τάς δέ δαιμόνων τύχας ὅστις φέρει κάλλιστ' ἀνήρ οὗτος σοφός. τά πόλλ' ἀνάγκη διαφέρει τολμήματα. ἀκρατές κατηρτυκέναι {αλεξανδροσ} καί χρόνου προύβαινε πούς παλαιά καινοῖς δακρύοις οὐ χρή στένειν. {<α.>} οἶδ': ἀλλά κάμπτειν τῷ χρόνῳ λύπας χρεών. {<β.>} χρῆν: τοῦτο δ' εἰπεῖν ῥᾷον ἤ φέρειν κακά. ὥστ' οὔτις ἀνδρῶν εἰς ἅπαντ' εὐδαιμονεῖ. πάντων τό θανεῖν: τό δέ κοινόν ἄχος μετρίως ἀλγεῖν σοφία μελετᾷ. ὅθεν δέ νικᾶν χρῆν σε, δυστυχεῖς, ἄναξ: ὅθεν δέ ς' οὐ χρῆν, εὐτυχεῖς. δούλοισι γάρ τοῖς σοῖσι νικᾷς, τοῖς δ' ἐλευθέροισιν οὔ. σοφός μέν οὖν εἶ, πρίαμ', ὅμως δέ σοι λέγω: δούλου φρονοῦντος μᾶλλον ἤ φρονεῖν χρεών οὐκ ἔστιν ἄχθος μεῖζον οὐδέ δώμασιν κτῆσις κακίων οὐδ' ἀνωφελεστέρα. ἤλεγχον: οὕτω γάρ κακόν δούλων γένος: γαστήρ ἅπαντα, τοὐπίσω δ' οὐδέν σκοπεῖ. δούλων ὅσοι φιλοῦσι δεσποτῶν γένος, πρός τῶν ὁμοίων πόλεμον αἴρονται μέγαν. δούλους γάρ οὐ καλόν πεπᾶσθαι κρείσσονας τῶν δεσποτῶν. περισσόμυθος ὁ λόγος, εὐγένειαν εἰ βρότειον εὐλογήσομεν. τό γάρ πάλαι καί πρῶτον ὅτ' ἐγενόμεθα, διά δ' ἔκρινεν ἁ τεκοῦσα γᾶ βροτούς, ὁμοίαν χθών ἅπασιν ἐξεπαίδευσεν ὄψιν. ἴδιον οὐδέν ἔσχομεν: μία δέ γονά τό τ' εὐγενές καί τό δυσγενές: νόμῳ δέ γαῦρον αὐτό κραίνει χρόνος. τό φρόνιμον εὐγένεια καί τό συνετόν ὁ θεός δίδωσιν, οὐχ ὁ πλοῦτος. οὐκ ἔστιν ἐν κακοῖσιν εὐγένεια, παρ' ἀγαθοῖσι δ' ἀνδρῶν. κακόν τι παίδευμ' ἦν ἄρ' εἰς εὐανδρίαν ὁ πλοῦτος ἀνθρώποισιν αἵ τ' ἄγαν τρυφαί: πενία δέ δύστηνον μέν, ἀλλ' ὅμως τρέφει μοχθεῖν τ' ἀμείνω τέκνα καί δραστήρια. ἄδικον ὁ πλοῦτος, πολλά δ' οὐκ ὀρθῶς ποεῖ. ἄναξ, διαβολαί δεινόν ἀνθρώποις κακόν: ἀγλωσσίᾳ δέ πολλάκις ληφθείς ἀνήρ δίκαια λέξας ἧσσον εὐγλώσσου φέρει. ὦ παγκάκιστοι καί τό δοῦλον οὐ λόγῳ ἔχοντες, ἀλλά τῇ τύχῃ κεκτημένοι οἴμοι, θανοῦμαι διά τό χρήσιμον φρενῶν, ἥ τοῖσιν ἄλλοις γίγνεται σωτηρία. ἐκ τῶν ὁμοίων οἱ κακοί γαμοῦς' ἀεί. χρόνος δέ δείξει <ς'>: ᾧ τεκμηρίῳ μαθών ἤ χρηστόν ὄντα γνώσομαί ς' ἤ κακόν. μισῶ σοφόν ἐν λόγοισιν, ἐς δ' ὄνησιν οὐ σοφόν. ἑκάβη, τό θεῖον ὡς ἄελπτον ἔρχεται θνητοῖσιν, ἕλκει δ' οὔποτ' ἐκ ταὐτοῦ τύχας. ἄρρητος κόρη {αλκμεων α et β} ἥκω δ' ἀτενής ἀπ' οἴκων οὐδέ πυνθάνεσθε ταῦτ', ὦ παρθένοι, τἀν τῇ πόλει; ὁ φόβος, ὅταν τις αἵματος μέλλῃ πέρι λέγειν καταστάς εἰς ἀγῶν' ἐναντίον, τό τε στόμ' εἰς ἔκπληξιν ἀνθρώπων ἄγει τόν νοῦν τ' ἀπείργει μή λέγειν ἅ βούλεται. τῷ μέν γάρ ἔνι κίνδυνος, ὅ δ' ἀθῷος μένει. ὅμως δ' ἀγῶνα τόνδε δεῖ μ' ὑπεκδραμεῖν: ψυχήν γάρ ἆθλα κειμένην ἐμήν ὁρῶ. {<α.>} μητέρα κατέκταν τήν ἐμήν, βραχύς λόγος. {<φ.>} ἑκών ἑκοῦσαν ἤ <οὐ> θέλουσαν οὐχ ἑκών; μάλιστα μέν μ' ἐπῆρ' ἐπισκήψας πατήρ, ὅθ' ἅρματ' εἰσέβαινεν εἰς θήβας ἰών. ὅς οἰδίπουν ἀπώλες', οἰδίπους δ' ἐμέ, χρυσοῦν ἐνεγκών ὅρμον εἰς ἄργους πόλιν. αἷμα γάρ σόν, μῆτερ, ἀπενίψατο χαῖρ', ὦ γεραιέ: τήν τε παῖδ' ἐκδούς ἐμοί γαμβρός νομίζῃ καί πατήρ σωτήρ τ' ἐμός. ἀργαίνειν φίλαι φίλαι, πρόβατε, μόλε τις ὧδε: ποδαπός ὁ ξένος κορινθίοις ἔμολεν ἀγχίαλος; ὦ παῖ κρέοντος, ὡς ἀληθές ἦν ἄρα, ἐσθλῶν ἀπ' ἀνδρῶν ἐσθλά γίγνεσθαι τέκνα, κακῶν δ' ὅμοια τῇ φύσει τῇ τοῦ πατρός. ὁρᾶτε τόν τύραννον ὡς ἄπαις γέρων φεύγει: φρονεῖν δέ θνητόν ὄντ' οὐ χρή μέγα. ἀπαιώνιστον γυναῖκα καί ὠφελίαν καί νόσον ἀνδρί φέρειν μεγίσταν ἐδίδαξα τὠμῷ λόγῳ. βροτοῖς τά μείζω τῶν μέσων τίκτει νόσους: θεῶν δέ θνητούς κόσμον οὐ πρέπει φέρειν. φεῦ <φεῦ>, τά μεγάλα μεγάλα καί πάσχει κακά. ταπεινά γάρ χρή τούς κακῶς πεπραγότας λέγειν, ἐς ὄγκον δ' οὐκ ἄνω βλέπειν τύχης. τά τῶν τεκόντων ὡς μετέρχεται θεός μιάσματα εἰ τοῦ τεκόντος οὐδέν ἐντρέπῃ πατρός ἤ τί πλέον εἶναι παῖδας ἀνθρώποις, πάτερ, εἰ μή ἐπί τοῖς δεινοῖσιν ὠφελήσομεν; μέτεστι τοῖς δούλοισι δεσποτῶν νόσου. ὅστις δέ δούλῳ φωτί πιστεύει βροτῶν, πολλήν παρ' ἡμῖν μωρίαν ὀφλισκάνει. γυναῖκες, ὁρμήθητε μηδ' ἀθυμία σχέθῃ τις ὑμᾶς: ταῦτα γάρ σκεθρῶς ὁρᾶν ἡμᾶς ἀνάγκη τούς νομίζοντας τέχνην {αλκμηνη} πολύς δ' ἀνεῖρπε κισσός εὐφυής κλάδος, ἀηδόνων μουσεῖον οὐ γάρ ποτ' εἴων σθένελον εἰς τόν εὐτυχῆ χωροῦντα τοῖχον τῆς δίκης ἀποστερεῖν. πόθεν δέ πεύκης πανόν ἐξηῦρες λαβεῖν; ἀτρέκεια δ' ἄριστον ἀνδρός ἐν πόλει δικαίου πέλει. ἴστω τ' ἄφρων ὤν ὅστις ἄνθρωπος γεγώς δῆμον κολούει χρήμασιν γαυρούμενος. ἀεί δ' ἀρέσκειν τοῖς κρατοῦσι: ταῦτα γάρ δούλοις ἄριστα: κἀφ' ὅτῳ τεταγμένος εἴη τις, ἁνδάνοντα δεσπόταις ποεῖν. τῶν γάρ δυναστῶν πλεῖστος ἐν πόλει λόγος. ἀλλ' οὐδέν ηὑγένεια πρός τά χρήματα: τόν γάρ κάκιστον πλοῦτος εἰς πρώτους ἄγει. σκαιόν τι χρῆμα πλοῦτος ἥ τ' ἀπειρία. ἀλλ' οὐ γάρ ὀρθῶς ταῦτα, γενναίως <δ'> ἴσως ἔπραξας: αἰνεῖσθαι δέ δυστυχῶν ἐγώ μισῶ: λόγος γάρ τοὔργον οὐ νικᾷ ποτε. ἀλλ' εὖ φέρειν χρή συμφοράς τόν εὐγενῆ. τόν εὐτυχοῦντα χρῆν σοφόν πεφυκέναι. θάρσει, τάχ' ἄν γένοιτο: πολλά τοι θεός κἀκ τῶν ἀέλπτων εὔπορ' ἀνθρώποις τελεῖ. ἀλλ' ἡμέρα τοι πολλά καί μέλαινα νύξ τίκτει βροτοῖσιν. σοφώτεροι γάρ συμφοράς τάς τῶν πέλας πάντες διαθρεῖν ἤ τύχας τάς οἴκοθεν. δεινόν τι τέκνων φίλτρον ἐνῆκεν θεός ἀνθρώποις. ἀμολγόν νύκτα {αλοπη} ὁρῶ μέν ἀνδρῶν τόνδε γυμνάδα στόλον στείχοντα θεωρόν ἐκ τρόχων πεπαυμένον. .. γέμουσαν κύματος θεοσπόρου πλήσας δέ νηδύν οὐδ' ὄναρ κατ' εὐφρόνην φίλοις ἔδειξεν αὑτόν. γυνή γυναικί σύμμαχος πέφυκέ πως. οὐ μήν σύ γ' ἡμᾶς τούς τεκόντας ᾐδέσω. ἐγώ δ', ὅ μέν μέγιστον, ἄρξομαι λέγειν ἐκ τοῦδε πρῶτον: πατρί πείθεσθαι χρεών παῖδας νομίζειν τ' αὐτό τοῦτ' εἶναι δίκην. τί δῆτα μοχθεῖν δεῖ γυναικεῖον γένος φρουροῦντας; αἱ γάρ εὖ τεθραμμέναι πλέον σφάλλουσιν οἴκους τῶν παρημελημένων. ὁ χρόνος ἅπαντα τοῖσιν ὕστερον φράσει, λάλος ἐστίν οὗτος, οὐκ ἐρωτῶσιν λέγει. ὁδῆσαι {ανδρομεδα} {ανδρ.} ὦ νύξ ἱερά, ὡς μακρόν ἵππευμα διώκεις ἀστεροειδέα νῶτα διφρεύους' αἰθέρος ἱερᾶς τοῦ σεμνοτάτου δι' ὀλύμπου. τί ποτ' ἀνδρομέδα περίαλλα κακῶν μέρος ἐξέλαχον, θανάτου τλήμων μέλλουσα τυχεῖν; ποῖαι λιβάδες, ποία σειρήν φίλαι παρθένοι, φίλαι μοι προσαυδῶ σέ τάν ἐν ἄντροις, ἀπόπαυσον, ἔασον ἀχοῖ με σύν φίλαισιν γόου κόρον λαβεῖν. συνάλγησον, ὡς ὁ κάμνων δακρύων μεταδούς ἔχει κουφότητα μόχθων. ἄνοικτος ὅς τεκών σέ τήν πολυπονωτάτην βροτῶν μεθῆκεν ἅιδᾳ πάτρας ὑπερθανεῖν. ἐκθεῖναι κήτει φορβάν ar. thesm. 1029_1041 ὁρᾷς; οὐ χοροῖσιν οὐδ' ὑφ' ἡλίκων νεανίδων .... ἕστηκ' ἔχους', ἀλλ' ἐν πυκνοῖς δεσμοῖσιν ἐμπεπλεγμένη κήτει βορά ... πρόκειμαι. γαμηλίῳ μέν οὐ ξύν παιῶνι, δεσμίῳ δέ, γοᾶσθέ μ', ὦ γυναῖκες, ὡς μέλεα μέν πέπονθα μέλεος, ὦ τάλας ἐγώ τάλας, ἀπό δέ συγγόνων τάλαν' ἄνομα πάθεα φῶτά τε λιτομένα, πολυδάκρυτον ἀίδα γόον φλέγουσαν et mox v. 1047_1055 ἰώ μοίρας ἄτεγκτε δαίμων: ὦ κατάρατος ἐγώ: τίς ἐμόν οὐκ ἐπόψεται πάθος ἀμέγαρτον ἐπί κακῶν παρουσίᾳ; εἴθε με πυρφόρος ἀστεροπητής τόν βάρβαρον ἐξολέσειεν. οὐ γάρ ἔτ' ἀθανάταν φλόγα λεύσσειν ἐστίν ἐμοί φίλον, ὡς ἐκρεμάσθην λαιμότμητ' ἄχη, δαιμονῶν αἰόλαν νέκυσιν ἐπί πορείαν. περσεύς πρός ἄργος ναυστολῶν τό γοργόνος κάρα κομίζων ὦ θεοί, τίν' εἰς γῆν βαρβάρων ἀφίγμεθα ταχεῖ πεδίλῳ; διά μέσου γάρ αἰθέρος τέμνων κέλευθον πόδα τίθημ' ὑπόπτερον. ἔα, τίν' ὄχθον τόνδ' ὁρῶ περίρρυτον ἀφρῷ θαλάσσης; παρθένου τ' εἰκώ τινα ἐξ αὐτομόρφων λαΐνων τυκισμάτων σοφῆς ἄγαλμα χειρός. σιγᾷς: σιωπή δ' ἄπορος ἑρμηνεύς λόγων. {περσ.} ὦ παρθέν', οἰκτίρω σε κρεμαμένην ὁρῶν. {ανδρ.} σύ δ' εἶ τίς ὅστις τοὐμόν ᾤκτιρας πάθος; ὦ ξένε, κατοίκτιρόν με τήν παναθλίαν, λῦσόν με δεσμῶν. ὦ παρθέν', εἰ σῴσαιμί ς', εἴσῃ μοι χάριν; τάς συμφοράς γάρ τῶν κακῶς πεπραγότων οὐπώποθ' ὕβρις', αὐτός ὀρρωδῶν παθεῖν. μή μοι προτείνων ἐλπίδ' ἐξάγου δάκρυ. γένοιτό τἄν πόλλ' ὧν δόκησις οὐκ ἔνι. ἄγου δέ μ', ὦ ξεῖν', εἴτε πρόσπολον θέλεις εἴτ' ἄλοχον εἴτε δμωίδ' . . . . . ἀλλ' ἡδύ τοι σωθέντα μεμνῆσθαι πόνων. εὔκλειαν ἔλαβον οὐκ ἄνευ πολλῶν πόνων. ἦ που τό μέλλον ἐκφοβεῖ καθ' ἡμέραν: ὡς τοῦ γε πάσχειν τοὐπιόν μεῖζον κακόν. σύ δ' ὦ θεῶν τύραννε κἀνθρώπων ἔρως, ἤ μή δίδασκε τά καλά φαίνεσθαι καλά, ἤ τοῖς ἐρῶσιν εὐτυχῶς συνεκπόνει μοχθοῦσι μόχθους ὧν σύ δημιουργός εἶ. καί ταῦτα μέν δρῶν τίμιος θεοῖς ἔσῃ, μή δρῶν δ' ὑπ' αὐτοῦ τοῦ διδάσκεσθαι φιλεῖν ἀφαιρεθήσῃ χάριτας αἷς τιμῶσί σε. τῶν γάρ πλούτων ὅδ' ἄριστος γενναῖον λέχος εὑρεῖν. ὅσοι γάρ εἰς ἔρωτα πίπτουσιν βροτῶν, ἐσθλῶν ὅταν τύχωσι τῶν ἐρωμένων, οὐκ ἔσθ' ὁποίας λείπεται τόδ' ἡδονῆς. αἰαῖ, τί δράσω; πρός τίνας στρεφθῶ λόγους; ἀλλ' οὐκ ἄν ἐνδέξαιτο βάρβαρος φύσις. ὦ τλῆμον, ὡς σοί τάς τύχας μέν ἀσθενεῖς ἔδωχ' ὁ δαίμων, μέγα φρονοῦσι δ' οἱ λόγοι. ἐγώ δέ παῖδας οὐκ ἐῶ νόθους λαβεῖν: τῶν γνησίων γάρ οὐδέν ὄντες ἐνδεεῖς νόμῳ νοσοῦσιν: ὅ σε φυλάξασθαι χρεών. χρυσόν μάλιστα βούλομαι δόμοις ἔχειν: καί δοῦλος ὤν γάρ τίμιος πλουτῶν ἀνήρ, ἐλεύθερος δέ χρεῖος ὤν οὐδέν σθένει. χρυσοῦ νόμιζε σαυτόν εἵνεκ' εὐτυχεῖν. χρήμασιν γάρ εὐτυχῶ: ταῖς συμφοραῖσι δ', ὡς ὁρᾷς, οὐκ εὐτυχῶ. μή τόν ἐμόν οἴκει νοῦν: ἐγώ γάρ ἀρκέσω. ὁρῶ δέ πρός τά παρθένου θοινάματα κῆτος θοάζον ἐξ ἀτλαντικῆς ἁλός. πᾶς δέ ποιμένων ἔρρει λεώς, ὅ μέν γάλακτος κίσσινον φέρων σκύφος πόνων ἀναψυκτῆρ', ὅ δ' ἀμπέλων γάνος. οἱ κατ' οἶκον ἀμφί δαῖτα καί τράπεζαν τέλειος νεότης μ' ἐπῆρε καί θράσος τοῦ νοῦ πλέον. οὐκ ἔστιν ὅστις εὐτυχής ἔφυ βροτῶν, ὅν μή τό θεῖον ὡς τά πολλά συνθέλει. τήν τοι δίκην λέγουσι παῖδ' εἶναι διός ἐγγύς τε ναίειν τῆς βροτῶν ἁμαρτίας. ... τό δαιμόνιον οὐχ ὁρᾷς ὅπῃ μοίρας διεξέρχεται; στρέφει δ' ἄλλους ἄλλως εἰς ἁμέραν. ὅ μέν ὄλβιος ἦν, τό δ' ἀπέκρυψεν θεός ἐκ κείνων τῶν ποτε λαμπρῶν: νεύει βίοτος, νεύει δέ τύχα κατά πνεῦμ' ἀνέμων. {<α.>} τό ζῆν ἀφέντες τό κατά γῆς τιμῶσί σου. {<β.>} κενόν γ': ὅταν γάρ ζῇ τις, εὐτυχεῖ χρεών. ἀγρεύματα ἀμείβεται {αντιγονη} ἦν οἰδίπους τό πρῶτον εὐδαίμων ἀνήρ εἶτ' ἐγένετ' αὖθις ἀθλιώτατος βροτῶν. χρυσεόνωτον ἀσπίδα τάν καπανέως νέοι νέοισι συννοσοῦσι τἀφανῆ. ἤρων: τό μαίνεσθαι δ' ἄρ' ἦν ἔρως βροτοῖς. ἀνδρός δ' ὁρῶντος εἰς κύπριν νεανίου ἀφύλακτος ἡ τήρησις, ὡς κἄν φαῦλος ᾖ τἄλλ', εἰς ἔρωτα πᾶς ἀνήρ σοφώτατος: ἤν δ' ἄν προσῆται κύπρις, ἥδιστον λαβεῖν. ἀνδρός φίλου δέ χρυσός ἀμαθίας μέτα ἄχρηστος, εἰ μή κἀρετήν ἔχων τύχοι. ἄριστον ἀνδρί κτῆμα συμπαθής γυνή. ἄκουσον: οὐ γάρ οἱ κακῶς πεπραγότες σύν ταῖς τύχαισι τούς λόγους ἀπώλεσαν. τό μῶρον αὐτῷ τοῦ πατρός νόσημ' ἔνι: φιλεῖ γάρ οὕτως ἐκ κακῶν εἶναι κακούς. ἡ γάρ δόκησις πατράσι παῖδας εἰκέναι: τά πολλά ταύτῃ γίγνεται τέκνων πέρι. ὀνόματι μεμπτόν τό νόθον, ἡ φύσις δ' ἴση. .. ἐπ' ἄκραν ἥκομεν γραμμήν κακῶν. οὐκ ἔστι πειθοῦς ἱερόν ἄλλο πλήν λόγος, καί βωμός αὐτῆς ἔστ' ἐν ἀνθρώπου φύσει. δεῖ τοῖσι πολλοῖς τόν τύραννον ἁνδάνειν. οὔτ' εἰκός ἄρχειν οὔτε χρῆν εἶναι νόμον τύραννον εἶναι: μωρία δέ καί θέλειν ὅς τῶν ὁμοίων βούλεται κρατεῖν μόνος. οἰκεῖος ἀνθρώποισι γίγνεσθαι φιλεῖ πόλεμος ἐν ἀστοῖς, ἤν διχοστατῇ πόλις. [μή οὖν ἔθελε λυπεῖν σαυτόν ἐξειδώς ὅτι πολλάκι τό λυποῦν ὕστερον χαράν ἄγει καί τό κακόν ἀγαθοῦ γίγνεται παραίτιον.] ὅστις δέ πρός τό πῖπτον εὐλόφως φέρει, τόν δαίμον' οὗτος ἧσσόν ἐστιν ἄθλιος. θάνατος γάρ ἀνθρώποισι νεικέων τέλος ἔχει: μαθεῖν δέ πᾶσίν ἐστιν εὐμαρές. τίς γάρ πετραῖον σκόπελον οὐτάζων δορί ὀδύναισι δώσει; τίς δ' ἀτιμάζων νέκυς, εἰ μηδέν αἰσθάνοιντο τῶν παθημάτων; ὦ παῖ διώνης, ὡς ἔφυς μέγας θεός, διόνυσε, θνητοῖς τ' οὐδαμῶς ὑποστατός. {αντιοπη} οἰνόῃ σύγχορτα ναίω πεδία ταῖς τ' ἐλευθεραῖς ὑσιαί τόν μέν κίκλησκε ζῆθον: ἐζήτησε γάρ τόκοισιν εὐμάρειαν ἡ τεκοῦσά νιν. λαμπρός θ' ἕκαστος κἀπί τοῦτ' ἐπείγεται νέμων τό πλεῖστον ἡμέρας τούτῳ μέρος, ἵν' αὐτός αὑτοῦ τυγχάνει κράτιστος ὤν. μοῦσάν τιν' ἄτοπον εἰσάγεις, ἀσύμφορον, ἀργόν, φίλοινον, χρημάτων ἀτημελῆ. ... ἀμελεῖς ὧν <σε φροντίζειν ἐχρῆν:> ψυχῆς φύσιν <γάρ> ὧδε γενναίαν <λαχών> γυναικομίμῳ διαπρέπεις μορφώματι ..... κοὔτ' ἄν ἀσπίδος κύτει <καλῶς> ὁμιλήσειας οὔτ' ἄλλων ὕπερ νεανικόν βούλευμα βουλεύσαιό <τι>. πῶς γάρ σοφόν τοῦτ' ἔστιν, ἥτις εὐφυᾶ λαβοῦσα τέχνη φῶτ' ἔθηκε χείρονα; ἀνήρ γάρ ὅστις εὖ βίον κεκτημένος τά μέν κατ' οἴκους ἀμελίᾳ παρείς ἐᾷ, μολπαῖσι δ' ἡσθείς τοῦτ' ἀεί θηρεύεται, ἀργός μέν οἴκοις καί πόλει γενήσεται, φίλοισι δ' οὐδείς: ἡ φύσις γάρ οἴχεται, ὅταν γλυκείας ἡδονῆς ἥσσων τις ᾖ. ἀλλ' ἐμοί πιθοῦ: παῦσαι μελῳδῶν, πολέμων δ' εὐμουσίαν ἄσκει: τοιαῦτ' ἄειδε καί δόξεις φρονεῖν, σκάπτων, ἀρῶν γῆν, ποιμνίοις ἐπιστατῶν, ἄλλοις τά κομψά ταῦτ' ἀφείς σοφίσματα, ἐξ ὧν κενοῖσιν ἐγκατοικήσεις δόμοις. ἐκ παντός ἄν τις πράγματος δισσῶν λόγων ἀγῶνα θεῖτ' ἄν, εἰ λέγειν εἴη σοφός. λύρα βοῶν .. ῥύσι' ἐξερρύσατο .. κρεῖσσον ὄλβου κτῆμα χρόνος θεῶν τε πνεῦμ' ἔρως θ' ὑμνῳδίας ὅστις δέ πράσσει πολλά μή πράσσειν παρόν, μῶρος, παρόν ζῆν ἡδέως ἀπράγμονα. ὁ δ' ἥσυχος φίλοισί τ' ἀσφαλής φίλος πόλει τ' ἄριστος. μή τά κινδυνεύματα αἰνεῖτ': ἐγώ γάρ οὔτε ναυτίλον φιλῶ τολμῶντα λίαν οὔτε προστάτην χθονός. ἅπαντα τίκτει χθών πάλιν τε λαμβάνει. τοιόσδε θνητῶν τῶν ταλαιπώρων βίος: οὔτ' εὐτυχεῖ τό πάμπαν οὔτε δυστυχεῖ. [εὐδαιμονεῖ τε καὖθις οὐκ εὐδαιμονεῖ.] τί δῆτ' ἐν ὄλβῳ μή σαφεῖ βεβηκότες οὐ ζῶμεν ὡς ἥδιστα μή λυπούμενοι; βροτοῖσιν εὔκρας οὐ γένοιτ' ἄν ἡδονή. εἰ δ' εὐτυχῶν τις καί βίον κεκτημένος μηδέν δόμοισι τῶν καλῶν πειράσεται, ἐγώ μέν οὔποτ' αὐτόν ὄλβιον καλῶ, φύλακα δέ μᾶλλον χρημάτων εὐδαίμονα. τό δ' ἀσθενές μου καί τό θῆλυ σώματος κακῶς ἐμέμφθης: εἰ γάρ εὖ φρονεῖν ἔχω, κρεῖσσον τόδ' ἐστί καρτεροῦ βραχίονος. γνώμαις γάρ ἀνδρός εὖ μέν οἰκοῦνται πόλεις, εὖ δ' οἶκος, εἴς τ' αὖ πόλεμον ἰσχύει μέγα: σοφόν γάρ ἕν βούλευμα τάς πολλάς χέρας νικᾷ, σύν ὄχλῳ δ' ἀμαθία πλεῖστον κακόν. καί μήν ὅσοι μέν σαρκός εἰς εὐεξίαν ἀσκοῦσι βίοτον, ἤν σφαλῶσι χρημάτων, κακοί πολῖται: δεῖ γάρ ἄνδρ' εἰθισμένον ἀκόλαστον ἦθος γαστρός ἐν ταὐτῷ μένειν. ἐγώ μέν οὖν ᾄδοιμι καί λέγοιμί τι σοφόν, ταράσσων μηδέν ὧν πόλις νοσεῖ. ἔνδον δέ θαλάμοις βουκόλον .... κομῶντα κισσῷ στῦλον εὐίου θεοῦ. πόλλ' ἔστιν ἀνθρώποισιν, ὦ ξένοι, κακά. φρονῶ δ' ὅ πάσχω, καί τόδ' οὐ σμικρόν κακόν: τό μή εἰδέναι γάρ ἡδονήν ἔχει τινά νοσοῦντα, κέρδος δ' ἐν κακοῖς ἀγνωσία. ὦ παῖ, γένοιντ' ἄν εὖ λελεγμένοι λόγοι ψευδεῖς, ἐπῶν δέ κάλλεσιν νικῷεν ἄν τἀληθές: ἀλλ' οὐ τοῦτο τἀκριβέστατον, ἀλλ' ἡ φύσις καί τοὐρθόν: ὅς δ' εὐγλωσσίᾳ νικᾷ, σοφός μέν, ἀλλ' ἐγώ τά πράγματα κρείσσω νομίζω τῶν λόγων ἀεί ποτε. κύουσα τίκτω ἡνίκ' ἠγόμην πάλιν εἰ δ' ἠμελήθην ἐκ θεῶν καί παῖδ' ἐμώ, ἔχει λόγον καί τοῦτο: τῶν πολλῶν βροτῶν δεῖ τούς μέν εἶναι δυστυχεῖς, τούς δ' εὐτυχεῖς. οὐ σωφρονίζειν ἔμαθον: αἰδεῖσθαι δέ χρή, γύναι, τό λίαν καί φυλάσσεσθαι φθόνον. οὐδέ γάρ λάθρᾳ δοκῶ φωτός κακούργου σχήματ' ἐκμιμούμενον σοί ζῆν' ἐς εὐνήν ὥσπερ ἄνθρωπον μολεῖν. φεῦ φεῦ, βροτείων πημάτων ὅσαι τύχαι ὅσαι τε μορφαί: τέρμα δ' οὐκ εἴποι τις ἄν. εἰ νοῦς ἔνεστιν: εἰ δέ μή, τί δεῖ καλῆς γυναικός, εἰ μή τάς φρένας χρηστάς ἔχοι; κόρος δέ πάντων: καί γάρ ἐκ καλλιόνων λέκτροις ἐπ' αἰσχροῖς εἶδον ἐκπεπληγμένους, δαιτός δέ πληρωθείς τις ἄσμενος πάλιν φαύλῃ διαίτῃ προσβαλών ἥσθη στόμα. κῆδος καθ' αὑτόν τόν σοφόν κτᾶσθαι χρεών. πᾶσι δ' ἀγγέλλω βροτοῖς ἐσθλῶν ἀπ' ἀλόχων εὐγενῆ σπείρειν τέκνα. οὐ χρή ποτ' ἄνδρα δοῦλον ὄντ' ἐλευθέρας γνώμας διώκειν οὐδ' ἐς ἀργίαν βλέπειν. .. τό δοῦλον οὐχ ὁρᾷς ὅσον κακόν; φεῦ φεῦ, τό δοῦλον ὡς ἁπανταχῇ γένος πρός τήν ἐλάσσω μοῖραν ὥρισεν θεός. κόσμος δέ σιγή στεγανός ἀνδρός οὐ κακοῦ: τό δ' ἐκλαλοῦν τοῦθ' ἡδονῆς μέν ἅπτεται, κακόν δ' ὁμίλημ', ἀσθενές δέ καί πόλει. πολλοί δέ θνητῶν τοῦτο πάσχουσιν κακόν: γνώμῃ φρονοῦντες οὐ θέλους' ὑπηρετεῖν ψυχῇ τά πολλά πρός φίλων νικώμενοι. εἰ δέ που τύχοι πέριξ ἑλίξας εἷλκε .. ὁμοῦ λαβών γυναῖκα πέτραν δρῦν μεταλλάσσων ἀεί. τήν τοι δίκην λέγουσι παῖδ' εἶναι χρόνου, δείκνυσι δ' ἡμῶν ὅστις ἐστί μή κακός. δίκα τοι δίκα χρόνιος, ἀλλ' ὅμως ὑποπεσοῦς' ἔλαθεν, ὅταν ἔχῃ τιν' ἀσεβῆ βροτῶν. ζῆθον μέν ἐλθόνθ' ἁγνόν ἐς θήβης πέδον οἰκεῖν κελεύω, τόν δέ μουσικώτατον κλεινάς ἀθήνας ἐκπερᾶν ἀμφίονα. νόσον ἔχειν εὐθύδημον {αρχελαοσ} δαναός ὁ πεντήκοντα θυγατέρων πατήρ νείλου λιπών κάλλιστον ἐκ γαίας ὕδωρ, ὅς ἐκ μελαμβρότοιο πληροῦται ῥοάς αἰθιοπίδος γῆς, ἡνίκ' ἄν τακῇ χιών τέθριππ' ἄγοντος ἡλίου κατ' αἰθέρα, ἐλθών ἐς ἄργος ᾤκις' ἰνάχου πόλιν: πελασγιώτας δ' ὠνομασμένους τό πρίν δαναούς καλεῖσθαι νόμον ἔθηκ' ἀν' ἑλλάδα. βασιλεῦ χώρας τῆς πολυβώλου κισσεῦ, πεδίον πυρί μαρμαίρει οὐ γάρ ὑπερθεῖν κύματος ἄκραν δυνάμεσθ': ἔτι γάρ θάλλει πενία κακόν ἔχθιστον, φεύγει δ' ὄλβος. ἡμῶν τί δῆτα τυγχάνεις χρείαν ἔχων; πατέρων γάρ ἐσθλῶν ἐλπίδας δίδως γεγώς. ἐν τοῖς τέκνοις γάρ ἁρετή τῶν εὐγενῶν ἔλαμψε, κρεῖσσόν τ' ἐστί πλουσίου γάμου <γένος>: πένης γάρ οὐκ ἐκεῖν' ἀπώλεσεν τό τοῦ πατρός γενναῖον. σοί δ' εἶπον, ὦ παῖ, τάς τύχας ἐκ τῶν πόνων θηρᾶν ὁρᾷς γάρ πατέρα σόν τιμώμενον. πατρός δ' ἀνάγκη παισί πείθεσθαι λόγῳ. πλουτεῖς, ὁ πλοῦτος δ' ἀμαθία δειλόν θ' ἅμα. σύν μυρίοισι τά καλά γίγνεται πόνοις. νεανίαν γάρ ἄνδρα χρή τολμᾶν ἀεί: οὐδείς γάρ ὤν ῥᾴθυμος εὐκλεής ἀνήρ, ἀλλ' οἱ πόνοι τίκτουσι τήν εὐδοξίαν. οὐκ ἔστιν ὅστις ἡδέως ζητῶν βιοῦν εὔκλειαν εἰσεκτήσατ', ἀλλά χρή πονεῖν. ὁ δ' ἡδύς αἰών ἡ κακή τ' ἀνανδρία οὔτ' οἶκον οὔτε πόλιν ἀνορθώσειεν ἄν. ἐμέ δ' ἄρ' οὐ μοχθεῖν δίκαιον; τίς δ' ἄμοχθος εὐκλεής; τίς τῶν μεγίστων δειλός ὤν ὠρέξατο; ἐγώ δέ τόν σόν κρᾶτ' ἀναστέψαι θέλω. φέρει δέ καί τοῦτ' οὐχί μικρόν, εὐγενής ἀνήρ στρατηγῶν εὐκλεᾶ τ' ἔχων φάτιν. ὀλίγον ἄλκιμον δόρυ κρεῖσσον στρατηγοῦ μυρίου στρατεύματος. ὀλίγοι γάρ ἐσθλοί κρείσσονες πολλῶν κακῶν. ἕν δέ σοι μόνον προφωνῶ, μή ἐπί δουλείαν ποτέ ζῶν ἑκών ἔλθῃς παρόν σοί κατθανεῖν ἐλευθέρῳ. νεανίας τε καί πένης σοφός θ' ἅμα: ταῦτ' εἰς ἕν ἐλθόντ' ἄξι' ἐνθυμήσεως. τί δ' οὐκ ἄν εἴη χρηστός ὄλβιος γεγώς; οὐκ ἔστι πενίας ἱερόν αἰσχίστης θεοῦ. μισῶ γάρ ὄντως οἵτινες φρονοῦσι μέν, φρονοῦσι δ' οὐδέν ὥς γε χρημάτων ὕπερ. μή πλούσιον θῇς: ἐνδεέστερος γάρ ὤν ταπεινός ἔσται: κεῖνο δ' ἰσχύει μέγα, πλοῦτος λαβών <τε> τοῦτον εὐγενής ἀνήρ. τυραννίδ' ἥ θεῶν δευτέρα νομίζεται: τό μή θανεῖν γάρ οὐκ ἔχει, τά δ' ἄλλ' ἔχει. κρείσσω γάρ οὔτε δοῦλον οὔτ' ἐλεύθερον τρέφειν ἐν οἴκοις ἀσφαλές τοῖς σώφροσιν. ἐκ τῶν δικαίων γάρ νόμοι τ' αὐξήματα μεγάλα φέρουσι πάντα δ' ἀνθρώποις .. τάδ' ἐστί χρήματ', ἤν τις εὐσεβῇ θεόν. ἁπλοῦς ὁ μῦθος, μή λέγ' εὖ: τό γάρ λέγειν εὖ δεινόν ἐστιν, εἰ φέρει τινα βλάβην. πόλλ', ὦ τέκνον, σφάλλουσιν ἀνθρώπους θεοί. τό ῥᾷστον εἶπας, αἰτιάσασθαι θεούς. δοκεῖς τά τῶν θεῶν ξυνετά νικήσειν ποτέ καί τήν δίκην που μάκρ' ἀπῳκίσθαι βροτῶν: ἥ δ' ἐγγύς ἐστιν, οὐχ ὁρωμένη δ' ὁρᾷ ὅν χρή κολάζειν τ' οἶδεν: ἀλλ' οὐκ οἶσθα σύ ὁπόταν ἄφνω μολοῦσα διολέσῃ κακούς. μακάριος ὅστις νοῦν ἔχων τιμᾷ θεόν καί κέρδος αὐτῷ τοῦτο ποιεῖται μέγα. πολλούς δ' ὁ θυμός ὁ μέγας ὤλεσεν βροτῶν ἥ τ' ἀξυνεσία, δύο κακώ τοῖς χρωμένοις. τῷ γάρ βιαίῳ κἀγρίῳ τό μαλθακόν εἰς ταὐτόν ἐλθόν τοῦ λίαν παρείλετο. ὀργῇ δέ φαύλῃ πόλλ' ἔνεστ' ἀσχήμονα. ἔπαυς' ὁδουρούς λυμεῶνας ἔσῳσα δούλην οὖσαν: οἱ γάρ ἥσσονες τοῖς κρείσσοσιν φιλοῦσι δουλεύειν βροτῶν. πάλαι σκοποῦμαι τάς τύχας τῶν βροτῶν ὡς εὖ μεταλλάσσουσιν: ὅς γάρ ἄν σφαλῇ εἰς ὀρθόν ἔστη χὡ πρίν εὐτυχῶν πίτνει. ἔστι καί παρά δάκρυσι κείμενον ἡδύ βροτοῖς, ὅταν ἄνδρα φίλον στενάχῃ τις ἐν οἴκῳ. τά γάρ οὐκ ὀρθῶς πρασσόμεν' ὀρθῶς τοῖς πράσσουσιν κακόν ἦλθεν. {αυγη} νοῦ δ' οἶνος ἐξέστησέ μ': ὁμολογῶ δέ σε ἀδικεῖν, τό δ' ἀδίκημ' ἐγένετ' οὐχ ἑκούσιον. σκῦλα μέν βροτοφθόρα χαίρεις ὁρῶσα καί νεκρῶν ἐρείπια, κοὐ μυσαρά σοι ταῦτ' ἐστίν: εἰ δ' ἐγώ ἔτεκον, δεινόν τόδ' ἡγῇ; δεινή πόλις νοσοῦς' ἀνευρίσκειν κακά. καί βουθυτεῖν γάρ ἠξίους ἐμήν χάριν. ἔρωτα δ' ὅστις μή θεόν κρίνει μέγαν καί τῶν ἁπάντων δαιμόνων ὑπέρτατον, ἤ σκαιός ἐστιν ἤ καλῶν ἄπειρος ὤν οὐκ οἶδε τόν μέγιστον ἀνθρώποις θεόν. οὐ τῶν κακούργων οἶκτος ἀλλά τῆς δίκης. πτηνάς διώκεις, ὦ τέκνον, τάς ἐλπίδας. οὐχ ἡ τύχη γε: τῆς τύχης δ' οὐχ εἷς τρόπος. τίς δ' οὐχί χαίρει νηπίοις ἀθύρμασιν; πᾶσιν γάρ ἀνθρώποισιν, οὐχ ἡμῖν μόνον, ἤ καί παραυτίκ' ἤ χρόνῳ δαίμων βίον ἔσφηλε, κοὐδείς διά τέλους εὐδαιμονεῖ. τό γάρ ἐπιεικές ὠφελεῖ τάς ξυμφοράς. κακῶς δ' ὄλοιντο πάντες οἵ τυραννίδι χαίρουσιν ὀλίγῃ τ' ἐν πόλει μοναρχίᾳ: τοὐλεύθερον γάρ ὄνομα παντός ἄξιον, κἄν σμίκρ' ἔχῃ τις, μεγάλ' ἔχειν νομιζέτω. γυναῖκές ἐσμεν: τά μέν ὄκνῳ νικώμεθα, τά δ' οὐκ ἄν ἡμῶν θράσος ὑπερβάλοιτό τις. ποῖ; πῶς δέ λήσει; τίς δέ νῷν πιστός φίλος; ζητῶμεν: ἡ δόκησις ἀνθρώποις κακόν, καί τοὐπιχειρεῖν γ' ἐξαμαρτάνειν φιλεῖ. κέρας ὄρθιον ἀπενήσω διέφθειρε φιλοτραφής {αυτολυκοσ σατυρικοσ} κακῶν γάρ ὄντων μυρίων καθ' ἑλλάδα οὐδέν κάκιόν ἐστιν ἀθλητῶν γένους: οἵ πρῶτα μέν ζῆν οὔτε μανθάνουσιν εὖ οὔτ' ἄν δύναιντο: πῶς γάρ ὅστις ἔστ' ἀνήρ γνάθου τε δοῦλος νηδύος θ' ἡσσημένος κτήσαιτ' ἄν ὄλβον εἰς ὑπερβολήν πατρός; οὐδ' αὖ πένεσθαι κἀξυπηρετεῖν τύχαις οἷοί τ': ἔθη γάρ οὐκ ἐθισθέντες καλά σκληρῶς μεταλλάσσουσιν εἰς τἀμήχανον. λαμπροί δ' ἐν ἥβῃ καί πόλεως ἀγάλματα φοιτῶς': ὅταν δέ προσπέσῃ γῆρας πικρόν, τρίβωνες ἐκβαλόντες οἴχονται κρόκας. ἐμεμψάμην δέ καί τόν ἑλλήνων νόμον, οἵ τῶνδ' ἕκατι σύλλογον ποιούμενοι τιμῶς' ἀχρείους ἡδονάς δαιτός χάριν. τίς γάρ παλαίσας εὖ, τίς ὠκύπους ἀνήρ ἤ δίσκον ἄρας ἤ γνάθον παίσας καλῶς πόλει πατρῴᾳ στέφανον ἤρκεσεν λαβών; πότερα μαχοῦνται πολεμίοισιν ἐν χεροῖν δίσκους ἔχοντες ἤ δι' ἀσπίδων χερί θείνοντες ἐκβαλοῦσι πολεμίους πάτρας; οὐδείς σιδήρου ταῦτα μωραίνει πέλας στάς. ἄνδρας χρή σοφούς τε κἀγαθούς φύλλοις στέφεσθαι, χὥστις ἡγεῖται πόλει κάλλιστα σώφρων καί δίκαιος ὤν ἀνήρ, ὅστις τε μύθοις ἔργ' ἀπαλλάσσει κακά μάχας τ' ἀφαιρῶν καί στάσεις: τοιαῦτα γάρ πόλει τε πάσῃ πᾶσί θ' ἕλλησιν καλά. τούς ὄνους τούς λαρκαγωγούς ἐξ ὄρους οἴσειν ξύλα σχοινίνας γάρ ἵπποισι φλοΐνας ἡνίας πλέκει. {βελλεροφοντησ} ἐγώ τό μέν δή πανταχοῦ θρυλούμενον κράτιστον εἶναι φημί μή φῦναι βροτῷ: τρισσῶν δέ μοιρῶν ἐγκρινῶ νικᾶν μίαν, πλούτου τε χὥτῳ σπέρμα γενναῖον προσῇ πενίας τ': ἀριθμόν γάρ τοσόνδε προυθέμην. ὁ μέν ζάπλουτος, εἰς γένος δ' οὐκ εὐτυχής, ἀλγεῖ μέν ἀλγεῖ, παγκάλως δ' ἀλγύνεται ὄλβου διοίγων θάλαμον ἥδιστον χερί. ἔξω δέ βαίνων τοῦδε τόν πάρος χρόνον πλουτῶν ὑπ' ἄτης ζεῦγλαν ἀσχάλλει πεσών. ὅστις δέ γαῦρον σπέρμα γενναῖόν τ' ἔχων βίου σπανίζει, τῷ γένει μέν εὐτυχεῖ, πενίᾳ δ' ἐλάσσων ἐστίν, ἐν δ' ἀλγύνεται φρονῶν, ὑπ' αἰδοῦς δ' ἔργ' ἀπωθεῖται χερῶν. ὁ δ' οὐδέν οὐδείς, διά τέλους δέ δυστυχῶν τοσῷδε νικᾷ: τοῦ γάρ εὖ τητώμενος οὐκ οἶδεν, ἀεί δυστυχῶν κακῶς τ' ἔχων. οὕτως ἄριστον μή πεπειρᾶσθαι καλῶν. ἐκεῖνο γάρ μεμνήμεθ': οἷος ἦν ποτε κἀγώ μετ' ἀνδρῶν ἡνίκ' ηὐτύχουν βίῳ φησίν τις εἶναι δῆτ' ἐν οὐρανῷ θεούς; οὐκ εἰσίν, οὐκ εἴς', εἴ τις ἀνθρώπων θέλει μή τῷ παλαιῷ μῶρος ὤν χρῆσθαι λόγῳ. σκέψασθε δ' αὐτοί, μή ἐπί τοῖς ἐμοῖς λόγοις γνώμην ἔχοντες. φήμ' ἐγώ τυραννίδα κτείνειν τε πλείστους κτημάτων τ' ἀποστερεῖν ὅρκους τε παραβαίνοντας ἐκπορθεῖν πόλεις: καί ταῦτα δρῶντες μᾶλλόν εἰς' εὐδαίμονες τῶν εὐσεβούντων ἡσυχῇ καθ' ἡμέραν. πόλεις τε μικράς οἶδα τιμώσας θεούς, αἵ μειζόνων κλύουσι δυσσεβεστέρων λόγχης ἀριθμῷ πλείονος κρατούμεναι. οἶμαι δ' ἄν ὑμᾶς, εἴ τις ἀργός ὤν θεοῖς εὔχοιτο καί μή χειρί συλλέγοι βίον, τά θεῖα πυργοῦσιν αἱ κακαί τε συμφοραί. τοῖς πράγμασιν γάρ οὐχί θυμοῦσθαι χρεών: μέλει γάρ αὐτοῖς οὐδέν: ἀλλ' οὑντυγχάνων τά πράγματ' ὀρθῶς ἤν τιθῇ, πράσσει καλῶς. δόλοι δέ καί σκοτεινά μηχανήματα χρείας ἀνάνδρου φάρμαχ' ηὕρηται βροτοῖς. νείκη γάρ ἀνδρῶν φόνια καί μάχας χρεών δόλοισι κλέπτειν: τῆς δ' ἀληθείας ὁδός φαύλη τίς ἐστι: ψεύδεσιν δ' ἄρης φίλος. ἀεί γάρ ἄνδρα σκαιόν ἰσχυρόν φύσει ἧσσον δέδοικα τἀσθενοῦς τε καί σοφοῦ. ὦ παῖ, νέων τοι δρᾶν μέν ἔντονοι χέρες, γνῶμαι δ' ἀμείνους εἰσί τῶν γεραιτέρων: ὁ γάρ χρόνος δίδαγμα ποικιλώτατον. πρός τήν νόσον τοι καί τόν ἰατρόν χρεών ἰδόντ' ἀκεῖσθαι, μή ἐπιτάξ τά φάρμακα διδόντ', ἐάν μή ταῦτα τῇ νόσῳ πρέπῃ. νόσοι δέ θνητῶν αἵ μέν εἰς' αὐθαίρετοι, αἵ δ' ἐκ θεῶν πάρεισιν, ἀλλά τῷ νόμῳ ἰώμεθ' αὐτάς. ἀλλά σοι λέξαι θέλω, εἰ θεοί τι δρῶσιν αἰσχρόν, οὐκ εἰσίν θεοί. τιμή ς' ἐπαίρει τῶν πέλας μεῖζον φρονεῖν. θνῄσκοιμ' ἄν: οὐ γάρ ἄξιον λεύσσειν φάος κακούς ὁρῶντας ἐκδίκως τιμωμένους. φθονοῦσιν αὐτοί χείρονες πεφυκότες: εἰς τἀπίσημα δ' ὁ φθόνος πηδᾶν φιλεῖ. ἤδη γάρ εἶδον καί δίκης παραστάτας ἐσθλούς πονηρῷ τῷ φθόνῳ νικωμένους. ἀνήρ δέ χρηστός χρηστόν οὐ μισεῖ ποτε, κακός κακῷ δέ συντέτηκεν ἡδονῇ: φιλεῖ δέ θοὑμόφυλον ἀνθρώπους ἄγειν. ὡς ἔμφυτος μέν πᾶσιν ἀνθρώποις κάκη: ὅστις δέ πλεῖστον μισθόν εἰς χεῖρας λαβών κακός γένηται, τῷδε συγγνώμη μέν οὔ, πλείω δέ μισθόν μείζονος τόλμης ἔχων τόν τῶν ψεγόντων ῥᾷον ἄν φέροι λόγον. οὐκ ἄν γένοιτο τραῦμ', ἐάν τις ἐγξέσῃ θάμνοις ἑλείοις, οὐδ' ἄν ἐκ μητρός κακῆς ἐσθλοί γένοιντο παῖδες εἰς ἀλκήν δορός. πρός τήν ἀνάγκην πάντα τἄλλ' ἔστ' ἀσθενῆ. οἴμοι: τί δ' οἴμοι; θνητά τοι πεπόνθαμεν. ὁρᾷς δ' ἀέλπτους μυρίων ἀναστροφάς: πολλοί μέν οἶδμα διέφυγον θαλάσσιον, πολλοί δέ λόγχαις πολεμίων ἀμείνονες ἥσσους γεγῶτες κρείσσον' ἦλθον εἰς τύχην. θάρσος δέ πρός τάς συμφοράς μέγα σθένει. οὐδέποτ' εὐτυχίαν κακοῦ ἀνδρός ὑπέρφρονά τ' ὄλβον βέβαιον εἰκάσαι χρεών, οὐδ' ἀδίκων γενεάν: ὁ γάρ οὐδενός ἐκφύς χρόνος δικαίους ἐπάγων κανόνας δείκνυσιν ἀνθρώπων κακότητας ἐμοί. ποῦ δή τό σαφές θνατοῖσι βιοτᾶς; θοαῖσι μέν ναυσί πόρον πνοαί κατά βένθος ἅλιον ἰθύνουσι: τύχας δέ θνητῶν τό μέν μέγ' εἰς οὐδέν ὁ πολύς χρόνος μεθίστησι, τό δέ μεῖον αὔξων καί ξεστόν ὄχθον δαναϊδῶν ἑδρασμάτων στάς ἐν μέσοισιν εἶπε κηρύκων .. ἄγ', ὦ φίλον μοι πηγάσου πτερόν .. ἴθι χρυσοχάλιν' αἴρων πτέρυγας πάρες, ὦ σκιερά φυλλάς, ὑπερβῶ κρηναῖα νάπη: τόν ὑπέρ κεφαλῆς αἰθέρ' ἰδέσθαι σπεύδω, τίν' ἔχει στάσιν εἰνοδία. ἔπτησς' ὑπείκων μᾶλλον, εἰ μᾶλλον θέλοι κομίζετ' εἴσω τόνδε τόν δυσδαίμονα. ἦσθ' εἰς θεούς μέν εὐσεβής, ὅτ' ἦσθ', ἀεί ξένοις τ' ἐπήρκεις οὐδ' ἔκαμνες εἰς φίλους. ὑφ' ἅρματ' ἐλθών ζηνός ἀστραπηφορεῖ. {βουσιρισ σατυρικοσ} δούλῳ γάρ οὐχ οἷόν τε τἀληθῆ λέγειν, εἰ δεσπόταισι μή πρέποντα τυγχάνοι. ἁγνίσαι ἀτρεκήσασα {δαναη} γύναι, καλόν μέν φέγγος ἡλίου τόδε, καλόν δέ πόντου χεῦμ' ἰδεῖν εὐήνεμον, γῆ τ' ἠρινόν θάλλουσα πλούσιόν θ' ὕδωρ, πολλῶν τ' ἔπαινον ἔστι μοι λέξαι καλῶν: ἀλλ' οὐδέν οὕτω λαμπρόν οὐδ' ἰδεῖν καλόν ὡς τοῖς ἄπαισι καί πόθῳ δεδηγμένοις παίδων νεογνῶν ἐν δόμοις ἰδεῖν θάλος. καί νῦν παραινῶ πᾶσι τοῖς νεωτέροις μή πρός τό γῆρας ἀναβολάς ποιουμένους σχολῇ τεκνοῦσθαι παῖδας: οὐ γάρ ἡδονή, γυναικί τ' ἐχθρόν χρῆμα πρεσβύτης ἀνήρ: ἀλλ' ὡς τάχιστα. καί γάρ ἐκτροφαί καλαί καί συννεάζων ἡδύ παῖς νέῳ πατρί. γυνή γάρ ἐξελθοῦσα πατρῴων δόμων οὐ τῶν τεκόντων ἐστίν, ἀλλά τοῦ λέχους: τό δ' ἄρσεν ἕστηκ' ἐν δόμοις ἀεί γένος θεῶν πατρῴων καί τάφων τιμάορον. συμμαρτυρῶ σοι: πανταχοῦ λελείμμεθα πᾶσαι γυναῖκες ἀρσένων ἀεί δίχα. οὐκ ἔστιν οὔτε τεῖχος οὔτε χρήματα οὔτ' ἄλλο δυσφύλακτον οὐδέν ὡς γυνή. ἦν γάρ τις αἶνος, ὡς γυναιξί μέν τέχναι μέλουσι, λόγχῃ δ' ἄνδρες εὐστοχώτεροι. εἰ γάρ δόλοισιν ἦν τό νικητήριον, ἡμεῖς ἄν ἀνδρῶν εἴχομεν τυραννίδα. ἔρως γάρ ἀργόν κἀπί τοιούτοις ἔφυ: φιλεῖ κάτοπτρα καί κόμης ξανθίσματα, φεύγει δέ μόχθους. ἕν δέ μοι τεκμήριον: οὐδείς προσαιτῶν βίοτον ἠράσθη βροτῶν, ἐν τοῖς δ' ἔχουσιν ἡβητής πέφυχ' ὅδε. τάχ' ἄν πρός ἀγκάλαισι καί στέρνοις ἐμοῖς πηδῶν ἀθύροι καί φιλημάτων ὄχλῳ ψυχήν ἐμήν κτήσαιτο: ταῦτα γάρ βροτοῖς φίλτρον μέγιστον, αἱ ξυνουσίαι, πάτερ. ὦ χρυσέ, δεξίωμα κάλλιστον βροτοῖς, ὡς οὔτε μήτηρ ἡδονάς τοίας ἔχει, οὐ παῖδες ἀνθρώποισιν, οὐ φίλος πατήρ, οἵας σύ χοἱ σέ δώμασιν κεκτημένοι. εἰ δ' ἡ κύπρις τοιοῦτον ὀφθαλμοῖς ὁρᾷ, οὐ θαῦμ' ἔρωτας μυρίους αὐτήν τρέφειν. κρείσσων γάρ οὔτις χρημάτων πέφυκ' ἀνήρ, πλήν εἴ τις: ὅστις δ' οὗτός ἐστιν οὐχ ὁρῶ. ἆρ' οἶσθ' ὁθούνεχ' οἱ μέν εὐγενεῖς βροτῶν πένητες ὄντες οὐδέν ἀλφάνους' ἔτι, οἵ δ' οὐδέν ἦσαν πρόσθεν, ὄλβιοι δέ νῦν, δόξαν φέρονται τοῦ νομίσματος χάριν καί συμπλέκοντες σπέρμα καί γάμους τέκνων; δοῦναι δέ πᾶς τις μᾶλλον ὀλβίῳ κακῷ πρόθυμός ἐστιν ἤ πένητι κἀγαθῷ. κακός δ' ὁ μή ἔχων, οἱ δ' ἔχοντες ὄλβιοι. φιλοῦσι γάρ τοι τῶν μέν ὀλβίων βροτοί σοφούς τίθεσθαι τούς λόγους, ὅταν δέ τις λειτῶν ἀπ' οἴκων εὖ λέγῃ πένης ἀνήρ, γελᾶν: ἐγώ δέ πολλάκις σοφωτέρους πένητας ἄνδρας εἰσορῶ τῶν πλουσίων καί <τούς> θεοῖσι μικρά θύοντας τέλη τῶν βουθυτούντων ὄντας εὐσεβεστέρους. ὅστις δόμους μέν ἥδεται πληρουμένους, γαστρός δ' ἀφαιρῶν σῶμα δύστηνος κακοῖ, τοῦτον νομίζω κἄν θεῶν συλᾶν βρέτη τοῖς φιλτάτοις τε πολέμιον πεφυκέναι. φεῦ, τοῖσι γενναίοισιν ὡς ἁπανταχοῦ πρέπει χαρακτήρ χρηστός εἰς εὐψυχίαν. ἐς ταὐτόν ἥκειν φημί ταῖς βροτῶν τύχαις τόνδ' ὅν καλοῦσιν αἰθέρ', ᾧ τάδ' ἔστι δή. οὗτος θέρους τε λαμπρόν ἐκπέμπει σέλας, χειμῶνά τ' αὔξει συντιθείς πυκνόν νέφος, θάλλειν τε καί μή, ζῆν τε καί φθίνειν ποεῖ: οὕτω δέ θνητῶν σπέρμα τῶν μέν εὐτυχεῖ λαμπρᾷ γαλήνῃ, τῶν δέ συννέφει πάλιν, ζῶσίν τε σύν κακοῖσιν, οἵ δ' ὄλβου μέτα φθίνους' ἐτείοις προσφερεῖς μεταλλαγαῖς. {δικτυσ} φίλος γάρ ἦν μοι, καί μ' ἔρως ἕλοι ποτέ οὐκ εἰς τό μῶρον οὐδέ μ' εἰς κύπριν τρέπων. δοκεῖς τόν ἅιδην σῶν τι φροντίζειν γόων καί παῖδ' ἀνήσειν τόν σόν, εἰ θέλοις στένειν; παῦσαι: βλέπουσα δ' εἰς τά τῶν πέλας κακά ῥᾴων γένοι' ἄν, εἰ λογίζεσθαι θέλοις ὅσοι τε δεσμοῖς ἐκμεμόχθηνται βροτῶν ὅσοι τε γηράσκουσιν ὀρφανοί τέκνων, τούς δ' ἐκ μέγιστον ὀλβίας τυραννίδος τό μηδέν ὄντας: ταῦτά σε σκοπεῖν χρεών. φεῦ φεῦ, παλαιός αἶνος ὡς καλῶς ἔχει: οὐκ ἄν γένοιτο χρηστός ἐκ κακοῦ πατρός. πολλοῖς παρέστην κἀφθόνησα δή βροτῶν ὅστις κακοῖσιν ἐσθλός ὤν ὅμοιος ᾖ, λόγων ματαίων εἰς ἅμιλλαν ἐξιών. τό δ' ἦν ἄρ' οὐκ ἀκουστόν οὐδ' ἀνασχετόν, σιγᾶν κλύοντα δεινά πρός κακιόνων. τυραννικόν τοι πόλλ' ἐπίστασθαι λέγειν. εἰς δ' εὐγένειαν ὀλίγ' ἔχω φράσαι καλά: ὁ μέν γάρ ἐσθλός εὐγενής ἔμοιγ' ἀνήρ, ὁ δ' οὐ δίκαιος κἄν ἀμείνονος πατρός ζηνός πεφύκῃ, δυσγενής εἶναι δοκεῖ. μή νεῖκος, ὦ γεραιέ, κοιράνοις τίθου: σέβειν δέ τούς κρατοῦντας ἀρχαῖος νόμος. ὄντων δέ παίδων καί πεφυκότος γένους καινούς φυτεῦσαι παῖδας ἐν δόμοις θέλεις, ἔχθραν μεγίστην σοῖσι συμβάλλων τέκνοις. πατέρα τε παισίν ἡδέως συνεκφέρειν φίλους ἔρωτας ἐκβαλόντ' αὐθαδίαν, παῖδάς τε πατρί: καί γάρ οὐκ αὐθαίρετοι βροτοῖς ἔρωτες οὐδ' ἑκουσία νόσος. σκαιόν τι δή τό χρῆμα γίγνεσθαι φιλεῖ, θεῶν ἀνάγκας ὅστις ἰᾶσθαι θέλει. κύπρις γάρ οὐδέν νουθετουμένη χαλᾷ, ἤν τ' αὖ βιάζῃ, μᾶλλον ἐντείνειν φιλεῖ, κἄπειτα τίκτει πόλεμον: εἰς δ' ἀνάστασιν δόμων περαίνει πολλάκις τά τοιάδε. μή μοί ποτ' εἴη χρημάτων νικωμένῳ κακῷ γενέσθαι, μηδ' ὁμιλοίην κακοῖς. .. τί μ' ἄρτι πημάτων λελησμένην ὀρθοῖς; θάρσει: τό τοι δίκαιον ἰσχύει μέγα. νέος, πόνοις δέ γ' οὐκ ἀγύμναστος φρένας. ἐγώ νομίζω πατρί φίλτατον τέκνα παισίν τε τούς τεκόντας, οὐδέ συμμάχους ἄλλους γενέσθαι φήμ' ἄν ἐνδικωτέρους. εἷς γάρ τις ἔστι κοινός ἀνθρώποις νόμος καί θεοῖσι τοῦτο δόξαν, ὡς σαφῶς λέγω, θηρσίν τε πᾶσι, τέκνα τίκτουσιν φιλεῖν: τά δ' ἄλλα χωρίς χρώμεθ' ἀλλήλων νόμοις. εἰ δ' ἦσθα μή κάκιστος, οὔποτ' ἄν πάτραν τήν σήν ἀτίζων τήνδ' ἄν ηὐλόγεις πόλιν: ὡς ἔν γ' ἐμοί κρίνοιτ' ἄν οὐ καλῶς φρονεῖν ὅστις πατρῴας γῆς ἀτιμάζων ὅρους ἄλλην ἐπαινεῖ καί τρόποισιν ἥδεται. ἁζοίμην {επειοσ} {ερεχθευσ} αἰθιοπίαν νιν ἐξέσῳς' ἐπί χθόνα καί μοι, πολύν γάρ πέλανον ἐκπέμπεις δόμων, φράσον σελήνας τάσδε πυρίνου χλόης ὀλολύζετ', ὦ γυναῖκες, ὡς ἔλθῃ θεά χρυσῆν ἔχουσα γοργόν' ἐπίκουρος πόλει. ὡς σύν θεοῖσι τούς σοφούς κινεῖν δόρυ στρατηλάτας χρή, τῶν θεῶν δέ μή βίᾳ. οὐδείς στρατεύσας ἄδικα σῶς ἦλθεν πάλιν. τάς οὐσίας γάρ μᾶλλον ἤ τάς ἁρπαγάς τιμᾶν δίκαιον: οὔτε γάρ πλοῦτός ποτε βέβαιος ἄδικος ναῦς ἡ μεγίστη κρεῖσσον ἤ μικρόν σκάφος. ὀλίγους ἐπαινῶ μᾶλλον ἤ πολλούς κακούς. ζεῦγος τριπάρθενον οὐκ ἔστι μητρός οὐδέν ἥδιον τέκνοις: ἐρᾶτε μητρός, παῖδες, ὡς οὐκ ἔστ' ἔρως τοιοῦτος ἄλλος ὅστις ἡδίων ἐρᾶν. θετῶν δέ παίδων ποῦ κράτος; τά φύντα γάρ κρείσσω νομίζειν τῶν δοκημάτων χρεών. τάς χάριτας ὅστις εὐγενῶς χαρίζεται, ἥδιον ἐν βροτοῖσιν: οἵ δέ δρῶσι μέν, χρόνῳ δέ δρῶσι, δυσγενέστερον .. ἐγώ δέ δώσω παῖδα τήν ἐμήν κτανεῖν. λογίζομαι δέ πολλά πρῶτα μέν πόλιν οὐκ ἄν τιν' ἄλλην τῆσδε βελτίω λαβεῖν: ᾗ πρῶτα μέν λεώς οὐκ ἐπακτός ἄλλοθεν, αὐτόχθονες δ' ἔφυμεν: αἱ δ' ἄλλαι πόλεις πεσσῶν ὁμοίως διαφοραῖς ἐκτισμέναι ἄλλαι παρ' ἄλλων εἰσίν εἰσαγώγιμοι. ὅστις δ' ἀπ' ἄλλης πόλεος οἰκήσῃ πόλιν, ἁρμός πονηρός ὥσπερ ἐν ξύλῳ παγείς, λόγῳ πολίτης ἐστί, τοῖς δ' ἔργοισιν οὔ. ἔπειτα τέκνα τοῦδ' ἕκατι τίκτομεν, ὡς θεῶν τε βωμούς πατρίδα τε ῥυώμεθα. πόλεως δ' ἁπάσης τοὔνομ' ἕν, πολλοί δέ νιν ναίουσι: τούτους πῶς διαφθεῖραί με χρή, ἐξόν προπάντων μίαν ὑπερδοῦναι θανεῖν; εἴπερ γάρ ἀριθμόν οἶδα καί τοὐλάσσονος τό μεῖζον, οὑνός οἶκος οὐ πλέον σθένει πταίσας ἁπάσης πόλεος οὐδ' ἴσον φέρει. εἰ δ' ἦν ἐν οἴκοις ἀντί θηλειῶν στάχυς ἄρσην, πόλιν δέ πολεμία κατεῖχε φλόξ, οὐκ ἄν νιν ἐξέπεμπον εἰς μάχην δορός, θάνατον προταρβοῦς'; ἀλλ' ἔμοιγ' εἴη τέκνα <ἅ> καί μάχοιτο καί μετ' ἀνδράσιν πρέποι, μή σχήματ' ἄλλως ἐν πόλει πεφυκότα. τά μητέρων δέ δάκρυ' ὅταν πέμπῃ τέκνα, πολλούς ἐθήλυν' εἰς μάχην ὁρμωμένους. μισῶ γυναῖκας αἵτινες πρό τοῦ καλοῦ ζῆν παῖδας εἵλοντ' ἤ παρῄνεσαν κακά. καί μήν θανόντες γ' ἐν μάχῃ πολλῶν μέτα τύμβον τε κοινόν ἔλαχον εὔκλειάν τ' ἴσην: τἠμῇ δέ παιδί στέφανος εἷς μιᾷ μόνῃ πόλεως θανούσῃ τῆσδ' ὑπερδοθήσεται. καί τήν τεκοῦσαν καί σέ δύο θ' ὁμοσπόρω σώσει: τί τούτων οὐχί δέξασθαι καλόν; τήν οὐκ ἐμήν .. πλήν φύσει δώσω κόρην θῦσαι πρό γαίας. εἰ γάρ αἱρεθήσεται πόλις, τί παίδων τῶν ἐμῶν μέτεστί μοι; οὐκ οὖν ἅπαντα τοὐπ' ἐμοί σωθήσεται; ἄρξουσιν ἄλλοι, τήνδ' ἐγώ σώσω πόλιν. ἐκεῖνο δ' οὗ <τό> πλεῖστον ἐν κοινῷ μέρος, οὐκ ἔσθ' ἑκούσης τῆς ἐμῆς ψυχῆς ἄτερ προγόνων παλαιά θέσμι' ὅστις ἐκβαλεῖ: οὐδ' ἀντ' ἐλαίας χρυσέας τε γοργόνος τρίαιναν ὀρθήν στᾶσαν ἐν πόλεως βάθροις εὔμολπος οὐδέ θρῄξ ἀναστέψει λεώς στεφάνοισι, παλλάς δ' οὐδαμοῦ τιμήσεται. χρῆσθ', ὦ πολῖται, τοῖς ἐμοῖς λοχεύμασιν, σῴζεσθε, νικᾶτ': ἀντί γάρ ψυχῆς μιᾶς οὐκ ἔσθ' ὅπως οὐ τήνδ' ἐγώ σώσω πόλιν. ὦ πατρίς, εἴθε πάντες οἵ ναίουσί σε οὕτω φιλοῖεν ὡς ἐγώ: καί ῥᾳδίως οἰκοῖμεν ἄν σε κοὐδέν ἄν πάσχοις κακόν. ἐγώ δέ τούς καλῶς τεθνηκότας ζῆν φημί μᾶλλον τοῦ βλέπειν τούς μή καλῶς. ὀρθῶς μ' ἐπήρου: βούλομαι δέ σοί, τέκνον, φρονεῖς γάρ ἤδη κἀποσῴσαι' ἄν πατρός γνώμας φράσαντος, ἤν θάνω, παραινέσαι κειμήλι' ἐσθλά καί νέοισι χρήσιμα. βραχεῖ δέ μύθῳ πολλά συλλαβών ἐρῶ. πρῶτον φρένας μέν ἠπίους ἔχειν χρεών: τῷ πλουσίῳ τε τῷ τε μή διδούς μέρος ἴσον σεαυτόν εὐσεβεῖν πᾶσιν δίδου. δυοῖν παρόντοιν πραγμάτοιν πρός θάτερον γνώμην προσάπτων τήν ἐναντίαν μέθες. ἀδίκως δέ μή κτῶ χρήματ', ἤν βούλῃ πολύν χρόνον μελάθροις ἐμμένειν: τά γάρ κακῶς οἴκους ἐσελθόντ' οὐκ ἔχει σωτηρίαν. ἔχειν δέ πειρῶ: τοῦτο γάρ τό τ' εὐγενές καί τούς γάμους δίδωσι τούς πρώτους ἔχειν. ἐν τῷ πένεσθαι δ' ἐστίν ἥ τ' ἀδοξία, κἄν ᾖ σοφός τις, ἥ τ' ἀτιμία βίου. φίλους δέ τούς μέν μή χαλῶντας ἐν λόγοις κέκτησο: τούς δέ πρός χάριν σύν ἡδονῇ τῇ σῇ πονηρούς κλῇθρον εἰργέτω στέγης. ὁμιλίας δέ τάς γεραιτέρων φίλει, ἀκόλαστα δ' ἤθη λαμπρά συγγελᾶν μόνον μίσει: βραχεῖα τέρψις ἡδονῆς κακῆς. ἐξουσίᾳ δέ μήποτ' ἐντρυφῶν, τέκνον, αἰσχρούς ἔρωτας δημοτῶν διωκαθεῖν. ὅ καί σίδηρον ἀγχόνας τ' ἐφέλκεται, χρηστῶν πενήτων ἤν τις αἰσχύνῃ τέκνα. καί τούς πονηρούς μήποτ' αὔξαν' ἐν πόλει: κακοί γάρ ἐμπλησθέντες ἤ νομίσματος ἤ πόλεος ἐμπεσόντες εἰς ἀρχήν τινα σκιρτῶσιν, ἀδόκητ' εὐτυχησάντων δόμων. ἀλλ' ὦ τέκνον μοι δός χέρ', ὡς θίγῃ πατήρ, καί χαῖρ': ὑπ' αἰδοῦς δ' οὐ λίαν ἀσπάζομαι: γυναικόφρων γάρ θυμός ἀνδρός οὐ σοφοῦ. εἷς μέν λόγος μοι δεῦρ' ἀεί περαίνεται. ἐκ τῶν πόνων τοι τἀγάθ' αὔξεται βροτοῖς. [ὁ δ' ἡδύς αἰών ἡ κακή τ' ἀνανδρία οὔτ' οἶκον οὔτε πόλιν ἀνορθώσειεν ἄν.] αἰδοῦς δέ καὐτός δυσκρίτως ἔχω πέρι: καί δεῖ γάρ αὐτῆς κἄστιν αὖ κακόν μέγα. τοὐνθένδ' ἀπίχθυς βαρβάρους οἰκεῖν δοκῶ ἐν ἀστρώτῳ πέδῳ εὕδουσι, πηγαῖς δ' οὐχ ὑγραίνουσιν πόδας. μίασμα δρυός κείσθω δόρυ μοι μίτον ἀμφιπλέκειν ἀράχναις, μετά δ' ἡσυχίας πολιῷ γήρᾳ συνοικοίην: ἀείδοιμι δέ στεφάνοις κάρα πολιόν στεφανώσας θρηίκιον πέλταν πρός ἀθάνας περικίοσιν ἀγκρεμάσας θαλάμοις δέλτων τ' ἀναπτύσσοιμι γῆρυν ἅν σοφοί κλέονται. {ευρυσθευσ σατυρικοσ} πέμπεις δ' ἐς ἅιδου ζῶντα κοὐ τεθνηκότα, καί μοι τό τέρθρον δῆλον εἰσπορεύομαι. οὐκ ἔστιν, ὦ γεραιέ, μή δείσῃς τάδε: τά δαιδάλεια πάντα κινεῖσθαι δοκεῖ λέγειν τ' ἀγάλμαθ': ὧδ' ἀνήρ κεῖνος σοφός. πᾶς δ' ἐξεθέρισεν ὥστε πύρινον <στάχυν> σπάθῃ κολούων φασγάνου μελανδέτου. ἤ κύαθον ἤ χαλκήλατον ἡθμόν προσίσχων τοῖσδε τοῖς ὑπωπίοις πιστόν μέν οὖν εἶναι χρή τόν διάκονον τοιοῦτον εἶναι καί στέγειν τά δεσποτῶν. οὐκ οἶδ' ὅτῳ χρή κανόνι τάς βροτῶν τύχας ὀρθῶς σταθμήσαντ' εἰδέναι τό δραστέον. μάτην δέ θνητοί τούς νόθους φεύγους' ἄρα παῖδας φυτεύειν: ὅς γάρ ἄν χρηστός φύῃ, οὐ τοὔνομ' αὐτοῦ τήν φύσιν διαφθερεῖ. νῦν δ' ἤν τις οἴκων πλουσίαν ἔχῃ φάτνην, πρῶτος γέγραπται τῶν τ' ἀμεινόνων κρατεῖ: τά δ' ἔργ' ἐλάσσω χρημάτων νομίζομεν. σκύφος τε μακρός ταρτάρειος {θερισται} {θησευσ} σχεδόν παρ' αὐτοῖς κρασπέδοις εὐρωπίας ἐγώ πέφυκα γραμμάτων μέν οὐκ ἴδρις, μορφάς δέ λέξω καί σαφῆ τεκμήρια. κύκλος τις ὡς τόρνοισιν ἐκμετρούμενος, οὗτος δ' ἔχει σημεῖον ἐν μέσῳ σαφές: τό δεύτερον δέ πρῶτα μέν γραμμαί δύο, ταύτας διείργει δ' ἐν μέσαις ἄλλη μία: τρίτον δέ βόστρυχός τις ὥς εἱλιγμένος: τό δ' αὖ τέταρτον ἥ μέν εἰς ὀρθόν μία, λοξαί δ' ἐπ' αὐτῆς τρεῖς κατεστηριγμέναι εἰσίν: τό πέμπτον δ' οὐκ ἐν εὐμαρεῖ φράσαι: γραμμαί γάρ εἰσιν ἐκ διεστώτων δύο, αὗται δέ συντρέχουσιν εἰς μίαν βάσιν: τό λοίσθιον δέ τῷ τρίτῳ προσεμφερές. τοία στυγός σε μελανοκάρδιος πέτρα ἀχερόντιός τε σκοπελός αἱματοσταγής φρουροῦσι κωκυτοῦ τε περίδρομοι κύνες ἔχιδνά θ' ἑκατογκέφαλος, ἥ τά σπλάγχνα σου διασπαράξει, πλευμόνων τ' ἀνθάψεται ταρτησσία μύραινα: τώ νεφρώ δέ σου αὐτοῖσιν ἐντέροισιν ᾑματωμένω διασπάσονται γοργόνες τειθράσιαι. κάρα τε γάρ σου συγχέω κόμαις ὁμοῦ, ῥανῶ τε πεδός' ἐγκέφαλον: ὀμμάτων δ' ἄπο αἱμοσταγῆ πρηστῆρε ῥεύσονται κάτω. τί με δῆτ', ὦ μελέα μᾶτερ, ἔτικτες; ἀνόνητον ἄγαλμ', ὦ πάτερ, οἴκοισι τεκών καίτοι φθόνου μέν μῦθον ἄξιον φράσω ἀλλ' ἔστι δή τις ἄλλος ἐν βροτοῖς ἔρως ψυχῆς δικαίας σώφρονός τε κἀγαθῆς. καί χρῆν δέ τοῖς βροτοῖσι τόνδ' εἶναι νόμον τῶν εὐσεβούντων οἵτινές τε σώφρονες ἐρᾶν, κύπριν δέ τήν διός χαίρειν ἐᾶν. ἀνήρ γάρ ὅστις χρημάτων μέν ἐνδεής, δρᾶσαι δέ χειρί δυνατός, οὐκ ἀφέξεται τά τῶν ἐχόντων χρήμαθ' ἁρπάζειν βίᾳ. συμπολίτης {θυεστησ} οὐκ ἔστιν οὐδέν χωρίς ἀνθρώποις θεῶν: σπουδάζομεν δέ πόλλ' ὑπ' ἐλπίδων, μάτην πόνους ἔχοντες, οὐδέν εἰδότες σαφές. εἰ δ' ἄτερ πόνων δοκεῖς ἔσεσθαι, μῶρος εἶ, θνητός γεγώς. γνώμης γάρ οὐδέν ἁρετή μονουμένη. οὐ πώποτ' ἔργου μᾶλλον εἱλόμην λόγους. πλούτου δ' ἀπορρυέντος ἀσθενεῖς γάμοι: τήν μέν γάρ εὐγένειαν αἰνοῦσιν βροτοί, μᾶλλον δέ κηδεύουσι τοῖς εὐδαίμοσιν. ἀλλ' εἴπερ ἔστιν ἐν βροτοῖς ψευδηγορεῖν πιθανά, νομίζειν χρή σε καί τοὐναντίον, ἄπιστ' ἀληθῆ πολλά συμβαίνειν βροτοῖς. θεοῦ θέλοντος κἄν ἐπί ῥιπός πλέοις. {ινω} εὕδουσα δ' ἰνοῦς συμφορά χρόνον πολύν νῦν ὄμμ' ἐγείρει φίλαι γυναῖκες, πῶς ἄν ἐξ ἀρχῆς δόμους ἀθάμαντος οἰκήσαιμι τῶν πεπραγμένων δράσασα μηδέν; ὦ θνητά πράγματ', ὦ γυναικεῖαι φρένες: ὅσον νόσημα τήν κύπριν κεκτήμεθα. φεῦ, ὅσῳ τό θῆλυ δυστυχέστερον γένος πέφυκεν ἀνδρῶν: ἔν τε τοῖσι γάρ καλοῖς πολλῷ λέλειπται κἀπί τοῖς αἰσχροῖς πλέον. νόμοι γυναικῶν οὐ καλῶς κεῖνται πέρι: χρῆν γάρ τόν εὐτυχοῦνθ' ὅπως πλείστας ἔχειν [γυναῖκας, εἴπερ τροφή δόμοις παρῆν], ὡς τήν κακήν μέν ἐξέβαλλε δωμάτων, τήν δ' οὖσαν ἐσθλήν ἡδέως ἐσῴζετο. νῦν δ' εἰς μίαν βλέπουσι, κίνδυνον μέγαν ῥίπτοντες: οὐ γάρ τῶν τρόπων πειρώμενοι νύμφας ἐς οἴκους ἑρματίζονται βροτοί. τίς ἆρα μήτηρ ἤ πατήρ κακόν μέγα βροτοῖς ἔφυσε τόν δυσώνυμον φθόνον; ποῦ καί ποτ' οἰκεῖ σώματος λαχών μέρος; ἐν χερσίν ἤ σπλάγχνοισιν ἤ παρ' ὄμματα; ἔσθ' ἡμῖν ὡς ἦν μόχθος ἰατροῖς μέγας τομαῖς ἀφαιρεῖν ἤ ποτοῖσι φαρμάκοις πασῶν μεγίστην τῶν ἐν ἀνθρώποις νόσων. τό τ' εὐγενές πολλήν δίδωσιν ἐλπίδ' ὡς ἄρξουσι γῆς. τήν εὐγένειαν, κἄν ἄμορφος ᾖ γάμος, τιμῶσι πολλοί προσλαβεῖν τέκνων χάριν, τό τ' ἀξίωμα μᾶλλον ἤ τά χρήματα. μή σκυθρωπός ἴσθ' ἄγαν πρός τούς κακῶς πράσσοντας, ἄνθρωπος γεγώς. ἀμουσία τοι μηδ' ἐπ' οἰκτροῖσιν δάκρυ στάζειν: κακόν δέ, χρημάτων ὄντων ἅλις, φειδοῖ πονηρᾷ μηδέν' εὖ ποιεῖν βροτῶν. ἐν ἐλπίσιν χρή τούς σοφούς ἄγειν βίον. μήτ' εὐτυχοῦσα πᾶσαν ἡνίαν χάλα κακῶς τε πράσσους' ἐλπίδος κεδνῆς ἔχου. τοιάνδε χρή γυναικί πρόσπολον ἐᾶν ἥτις τό μέν δίκαιον οὐ σιγήσεται, τά δ' αἰσχρά μισεῖ καί κατ' ὀφθαλμούς ἔχει. ἴστω δέ μηδείς ταῦθ' ἅ σιγᾶσθαι χρεών: μικροῦ γάρ ἐκ λαμπτῆρος ἰδαῖον λέπας πρήσειεν ἄν τις, καί πρός ἄντρ' εἰπών ἕνα πύθοιντ' ἄν ἀστοί πάντες ἅ κρύπτειν χρεών. ἐμοί γάρ εἴη πτωχός, εἰ δέ βούλεται πτωχοῦ κακίων, ὅστις ὤν εὔνους ἐμοί φόβον παρελθών τἀπό καρδίας ἐρεῖ. ἐπίσταμαι δέ πάνθ' ὅς' εὐγενῆ χρεών, σιγᾶν θ' ὅπου δεῖ καί λέγειν ἵν' ἀσφαλές, ὁρᾶν θ' ἅ δεῖ με κοὐχ ὁρᾶν ἅ μή πρέπει, γαστρός κρατεῖν δέ: καί γάρ ἐν κακοῖσιν ὤν ἐλευθέροισιν ἐμπεπαίδευμαι τρόποις. φειδώμεθ' ἀνδρῶν εὐγενῶν, φειδώμεθα, κακούς δ' ἀποπτύωμεν, ὥσπερ ἄξιοι. ἄνασσα, πολλοῖς ἔστιν ἀνθρώπων κακά, τοῖς δ' ἄρτι λήγει, τοῖς δέ κίνδυνος μολεῖν. κύκλος γάρ αὑτός καρπίμοις τε γῆς φυτοῖς θνητῶν τε γενεᾷ: τῶν μέν αὔξεται βίος, τῶν δέ φθίνει τε καί θερίζεται πάλιν. πολλοί γε θνητῶν τῷ θράσει τάς συμφοράς ζητοῦς' ἀμαυροῦν κἀποκρύπτεσθαι κακά. κέκτησο δ' ὀρθῶς ἅν ἔχῃς ἄνευ ψόγου, κἄν σμικρά σῴζου, τοὔνδικον σέβους' ἀεί, μή δ' ὡς κακός ναύκληρος εὖ πράξας ποτέ ζητῶν τά πλείον', εἶτα πάντ' ἀπώλεσεν. γίγνωσκε τἀνθρώπεια μηδ' ὑπερμέτρως ἄλγει: κακοῖς γάρ οὐ σύ πρόσκεισαι μόνη. βίᾳ νυν ἕλκετ' ὦ κακοί τιμάς βροτοί, καί κτᾶσθε πλοῦτον πάντοθεν θηρώμενοι, σύμμικτα μή δίκαια καί δίκαι' ὁμοῦ: ἔπειτ' ἀμᾶσθε τῶνδε δύστηνον θέρος. ὁρᾷς τυράννους διά μακρῶν ηὐξημένους, ὡς μικρά τά σφάλλοντα, καί μί' ἡμέρα τά μέν καθεῖλεν ὑψόθεν, τά δ' ἦρ' ἄνω. ὑπόπτερος δ' ὁ πλοῦτος: οἷς γάρ ἦν ποτε, ἐξ ἐλπίδων πίπτοντας ὑπτίους ὁρῶ. κοίλοις ἐν ἄντροις ἄλυχνος, ὥστε θήρ, μόνος πολλοί παρῆσαν, ἀλλ' ἄπιστα θεσσαλῶν .. δ' ἄρα {ιξιων} φλεγύαντος υἱέ, δέσποτ' ἰξίων .. ὅστις γάρ ἀστῶν πλέον ἔχειν πέφυκ' ἀνήρ, [οὐδέν φρονεῖ δίκαιον οὐδέ βούλεται] φίλοις τ' ἄμικτός ἐστι καί πάσῃ πόλει. τά τοι μέγιστα πάντ' ἀπείργασται βροτοῖς τόλμ' ὥστε νικᾶν: οὔτε γάρ τυραννίδες χωρίς πόνου γένοιντ' ἄν οὔτ' οἶκος μέγας. {ιππολυτοσ} οἱ γάρ κύπριν φεύγοντες ἀνθρώπων ἄγαν νοσοῦς' ὁμοίως τοῖς ἄγαν θηρωμένοις. ἀντί πυρός γάρ ἄλλο πῦρ μεῖζον ἐβλάστομεν γυναῖκες πολύ δυσμαχώτερον. ἔχω δέ τόλμης καί θράσους διδάσκαλον ἐν τοῖς ἀμηχάνοισιν εὐπορώτατον, ἔρωτα, πάντων δυσμαχώτατον θεόν. ἔρως γάρ ἄνδρας οὐ μόνους ἐπέρχεται οὐδ' αὖ γυναῖκας, ἀλλά καί θεῶν ἄνω ψυχάς χαράσσει κἀπί πόντον ἔρχεται: καί τόνδ' ἀπείργειν οὐδ' ὁ παγκρατής σθένει ζεύς, ἀλλ' ὑπείκει καί θέλων ἐγκλίνεται. αὐτός τι νῦν δρῶν εἶτα δαίμονας κάλει: τῷ γάρ πονοῦντι καί θεός συλλαμβάνει. ἔγωγε φημί καί νόμον γε μή σέβειν ἐν τοῖσι δεινοῖς τῶν ἀναγκαίων πλέον. οὐ γάρ κατ' εὐσέβειαν αἱ θνητῶν τύχαι, τολμήμασιν δέ καί χερῶν ὑπερβολαῖς ἁλίσκεταί τε πάντα καί θηρεύεται. τί δ' ἤν λυθείς με διαβάλῃς, παθεῖν σε δεῖ; ὦ πότνι' αἰδώς, εἴθε τοῖς πᾶσιν βροτοῖς συνοῦσα τἀναίσχυντον ἐξῃροῦ φρενῶν. ὁρῶ δέ τοῖς πολλοῖσιν ἀνθρώποις ἐγώ τίκτουσαν ὕβριν τήν πάροιθ' εὐπραξίαν. ὕβριν τε τίκτει πλοῦτος ἤ φειδώ βίου. φεῦ φεῦ, τό μή τά πράγματ' ἀνθρώποις ἔχειν φωνήν, ἵν' ἦσαν μηδέν οἱ δεινοί λέγειν. νῦν δ' εὐτρόχοισι στόμασι τἀληθέστατα κλέπτουσιν, ὥστε μή δοκεῖν ἅ χρή δοκεῖν. θησεῦ, παραινῶ σοί τό λῷστον, εἰ φρονεῖς, γυναικί πείθου μηδέ τἀληθῆ κλύων. χρόνος διέρπων πάντ' ἀληθεύειν φιλεῖ. .. πρός ἵππων εὐθύς ὁρμήσας στάσιν ὦ λαμπρός αἰθήρ ἡμέρας θ' ἁγνόν φάος, ὡς ἡδύ λεύσσειν τοῖς τε πράσσουσιν καλῶς καί τοῖσι δυστυχοῦσιν, ὧν πέφυκ' ἐγώ. ὦ δαῖμον, ὡς οὐκ ἔστ' ἀποστροφή βροτοῖς τῶν ἐμφύτων τε καί θεηλάτων κακῶν. ἀλλ' οὐ γάρ ὀρθῶς ταῦτα κρίνουσιν θεοί. ὦ μάκαρ, οἵας ἔλαχες τιμάς, ἱππόλυθ' ἥρως, διά σωφροσύνην: οὔποτε θνητοῖς ἀρετῆς ἄλλη δύναμις μείζων: ἦλθε γάρ ἤ πρόσθ' ἤ μετόπισθεν τῆς εὐσεβίας χάρις ἐσθλή. δίοπος {καδμοσ} οὐρανός ὑπέρ ἡμᾶς καινῶς φοτῶν ἕδος δαιμόνιον τόδ' ἐν μέσῳ τοῦ οὐρανοῦ τε καί χθονός, οἵ μέν ὀνομάζουσι χάος {κρεσφοντησ} ἐχρῆν γάρ ἡμᾶς σύλλογον ποιουμένους τόν φύντα θρηνεῖν εἰς ὅς' ἔρχεται κακά, τόν δ' αὖ θανόντα καί πόνων πεπαυμένον χαίροντας εὐφημοῦντας ἐκπέμπειν δόμων. εἰ μέν γάρ οἰκεῖ νερτέρας ὑπό χθονός ἐν τοῖσιν οὐκέτ' οὖσιν, οὐδέν ἄν σθένοι. εἰ γάρ ς' ἔμελλεν, ὡς σύ φής, κτείνειν πόσις, χρῆν καί σέ μέλλειν, ὡς χόλος παρήλυθεν. ἐκεῖνο γάρ πέπονθ' ὅπερ πάντες βροτοί: φιλῶν μάλιστ' ἐμαυτόν οὐκ αἰσχύνομαι. εἰρήνα βαθύπλουτε καί {στρ.} καλλίστα μακάρων θεῶν, ζῆλός μοι σέθεν ὡς χρονίζεις. δέδοικα δέ μή πρίν πόνοις ὑπερβάλῃ με γῆρας, πρίν σάν χαρίεσσαν προσιδεῖν ὥραν καί καλλιχόρους ἀοιδάς φιλοστεφάνους τε κώμους. ἴθι μοι, πότνα, πόλιν. τάν δ' ἐχθράν στάσιν εἶργ' ἀπ' οἴ{ἀντ.} κων τάν μαινομέναν τ' ἔριν θηκτῷ τερπομέναν σιδάρῳ. τεθνᾶσι παῖδες οὐκ ἐμοί μόνῃ βροτῶν οὐδ' ἀνδρός ἐστερήμεθ', ἀλλά μυρίαι τόν αὐτόν ἐξήντλησαν ὡς ἐγώ βίον. καί δίς ἕπτ' αὐτῆς τέκνα νιόβης θανόντα λοξίου τοξεύμασιν ὠνητέραν δή τήνδ' ἐγώ δίδωμί σοι πληγήν αἰδώς ἐν ὀφθαλμοῖσι γίγνεται, τέκνον. αἱ τύχαι δέ με μισθόν λαβοῦσαι τῶν ἐμῶν τά φίλτατα σοφήν ἔθηκαν. κέρδη τοιαῦτα χρή τινα κτᾶσθαι βροτῶν, ἐφ' οἷσι μέλλει μήποθ' ὕστερον στένειν. {κρησσαι} λύπη μέν ἄτῃ περιπεσεῖν αἰσχρᾷ τινι: εἰ δ' οὖν γένοιτο, χρή περιστεῖλαι καλῶς κρύπτοντα καί μή πᾶσι κηρύσσειν τάδε: γέλως γάρ ἐχθροῖς γίγνεται τά τοιάδε. οὐκ ἄν δύναιο μή καμών εὐδαιμονεῖν, αἰσχρόν τε μοχθεῖν μή θέλειν νεανίαν. ἐπίσταμαι δέ καί πεπείραμαι λίαν ὡς τῶν ἐχόντων πάντες ἄνθρωποι φίλοι. οὐ γάρ ποτ' ἄνδρα τόν σοφόν γυναικί χρή δοῦναι χαλινούς οὐδ' ἀφέντ' ἐᾶν κρατεῖν: πιστόν γάρ οὐδέν ἐστιν: εἰ δέ τις κυρεῖ γυναικός ἐσθλῆς, εὐτυχεῖ κακόν λαβών. γαμεῖτε νῦν, γαμεῖτε, κᾆτα θνῄσκετε ἤ φαρμάκοισιν ἐκ γυναικός ἤ δόλοις. <ἅιδης> κρινεῖ ταῦτ' . . . . . . . ἐγώ χάριν σήν παῖδά σου κατακτάνω; τί γάρ ποθεῖ τράπεζα; τῷ δ' οὐ βρίθεται; πλήρης μέν ὄψων ποντίων, πάρεισι δέ μόσχων τέρειναι σάρκες ἀρνεία τε δαίς καί πεπτά καί κροτητά τῆς ξουθοπτέρου πελάνῳ μελίσσης ἀφθόνως δεδευμένα. τά δ' ἄλλα χαῖρε κύλικος ἑρπούσης κύκλῳ. νόμος δέ <δείπνου> λείψαν' ἐκβάλλειν κυσίν. πρίν ἄν .. ἐκφλῆναί με καί μαθεῖν λόγον {κρητεσ} ἀλλ' ὦ κρῆτες, ἴδης τέκνα φοινικογενοῦς [παῖ τῆς τυρίας] τέκνον εὐρώπης καί τοῦ μεγάλου ζηνός, ἀνάσσων κρήτης ἑκατομπτολιέθρου: ἥκω ζαθέους ναούς προλιπών, οὕς αὐθιγενής τμηθεῖσα δοκός στεγανούς παρέχει χαλύβῳ πελέκει καί ταυροδέτῳ κόλλῃ κραθεῖς' ἀτρεκεῖς ἁρμούς κυπαρίσσου. ἁγνόν δέ βίον τείνων ἐξ οὗ διός ἰδαίου μύστης γενόμην, καί νυκτιπόλου ζαγρέως βροντάς τούς ὠμοφάγους δαίτας τελέσας μητρί τ' ὀρείῳ δᾷδας ἀνασχών καί κουρήτων βάκχος ἐκλήθην ὁσιωθείς. πάλλευκα δ' ἔχων εἵματα φεύγω γένεσίν τε βροτῶν καί νεκροθήκης οὐ χριμπτόμενος τήν τ' ἐμψύχων βρῶσιν ἐδεστῶν πεφύλαγμαι. {λαμια} {λικυμνιοσ} φαῦλον ἄκομψον, τά μέγιστ' ἀγαθόν, πᾶσαν ἐν ἔργῳ περιτεμνόμενον σοφίαν, λέσχης ἀτρίβωνα πόνος γάρ, ὡς λέγουσιν, εὐκλείας πατήρ. τό τῆς ἀνάγκης οὐ λέγειν ὅσον ζυγόν. τευθράντιον δέ σχῆμα μυσίας χθονός δέσποτα φιλόδαφνε βάκχε, παιάν ἄπολλον εὔλυρε θριάζειν {μελανιππη} {μελανιππη η σοφη} ζεύς ὅστις ὁ ζεύς, οὐ γάρ οἶδα πλήν λόγῳ ζεύς, ὡς λέλεκται τῆς ἀληθείας ὕπο, ἕλλην' ἔτικτεν ἥ πρῶτα μέν τά θεῖα προυμαντεύσατο χρησμοῖσι σαφέσιν ἀστέρων ἐπ' ἀντολαῖς ἐγώ γυνή μέν εἰμι, νοῦς δ' ἔνεστί μοι: αὐτή δ' ἐμαυτῆς οὐ κακῶς γνώμης ἔχω: τούς δ' ἐκ πατρός τε καί γεραιτέρων λόγους πολλούς ἀκούσας' οὐ μεμούσωμαι κακῶς. κοὐκ ἐμός ὁ μῦθος, ἀλλ' ἐμῆς μητρός πάρα, ὡς οὐρανός τε γαῖά τ' ἦν μορφή μία: ἐπεί δ' ἐχωρίσθησαν ἀλλήλων δίχα, τίκτουσι πάντα κἀνέδωκαν εἰς φάος, δένδρη, πετεινά, θῆρας οὕς θ' ἅλμη τρέφει γένος τε θνητῶν. δικαιοσύνας τό χρύσεον πρόσωπον ὄμνυμι δ' ἱερόν αἰθέρ', οἴκησιν διός {μελανιππη η δεσμωτισ} τόν δ' ἀμφί βοῦς ῥιφέντα βοιωτόν καλεῖν σύν τοι θεῷ χρή τούς σοφούς ἀναστρέφειν βουλεύματ' ἀεί πρός τό χρησιμώτερον. ἴστω δ' ἄφρων ὤν ὅστις ἄτεκνος ὤν τό πρίν παῖδας θυραίους εἰς δόμους ἐκτήσατο, τήν μοῖραν εἰς τό μή χρεών παραστρέφων: ᾧ γάρ θεοί διδῶσι μή φῦναι τέκνα, οὐ χρή μάχεσθαι πρός τό θεῖον, ἀλλ' ἐᾶν. ἀνδρῶν δέ πολλοί τοῦ γέλωτος εἵνεκα ἀσκοῦσι χάριτας κερτόμους: ἐγώ δέ πως μισῶ γελοίους, οἵτινες τήτει σοφῶν ἀχάλιν' ἔχουσι στόματα, κεἰς ἀνδρῶν μέν οὐ τελοῦσιν ἀριθμόν, ἐν γέλωτι δ' εὐπρεπεῖς οἰκοῦσιν οἴκους καί τά ναυστολούμενα ἔσω δόμων σῴζουσι ἄλγιστόν ἐστι θῆλυ μισηθέν γένος: αἱ γάρ σφαλεῖσαι ταῖσιν οὐκ ἐσφαλμέναις αἶσχος γυναιξί καί κεκοίνωνται ψόγον ταῖς οὐ κακαῖσιν αἱ κακαί: τά δ' εἰς γάμους οὐδέν δοκοῦσιν ὑγιές ἀνδράσιν φρονεῖν. τῆς μέν κακῆς κάκιον οὐδέν γίγνεται γυναικός, ἐσθλῆς δ' οὐδέν εἰς ὑπερβολήν πέφυκ' ἄμεινον: διαφέρουσι δ' αἱ φύσεις. {<αγγελοσ.>} _ _ _ _ τίς ἦν ὁ <τυφλά τάδε βέλεμν'> ἐφείς ἐμοί; ὡς δ' οὐκ ἐφαινόμεσθα, σῖγα δ' εἴχομεν, πρόσω πρός αὐτόν πάλιν ὑποστρέψας πόδα χωρεῖ δρομαίαν, θῆρ' ἑλεῖν πρόθυμος ὤν, βοᾷ δέ: κἀν τῷδ' ἐξεφαινόμεσθα δή ὀρθοσταδόν λόγχαις ἐπείγοντες φόν<ον. τώ δ' εἰσιδόντε δίπτυχον θείοιν κάρ<α ἥσθησαν, εἶπόν θ': εἷα συλλάβεσθ' ἄγρα<ς, καιρόν γάρ ἥκετ': οὐδ' ὑπώπτευον <δόλον, φίλων προσώπων εἰσορῶντες ὄ<μματα. οἵ δ' εἰς τόν αὐτόν πίτυλον ἤπειγ<ον δορός, πέτροι τ' ἐχώρουν χερμάδες θ' ἡ<μῶν πάρα, ἐκεῖθεν, οἵ δ' ἐκεῖθεν: ὡς δ' ᾔε<ι μάχη σιγή τ' ἀφ' ἡμῶν, γνωρίσαντ<ε δή τό πᾶν λέγουσι: μητρός ὦ κασίγνητ<οι φίλης, τί δρᾶτ'; ἀποκτείνοντες ο<ὕς ἥκιστα χρῆν φωρᾶσθε: πρός θεῶν δρᾶτ<ε μηδαμῶς τάδε. σώ δ' αὐταδέλφω χερμ<άδ' αἴρουσιν χεροῖν, λέγουσί θ' ὡς ἔφυσα<ν ἐκ δούλης ποθέν, κοὐ δεῖ τύρανν<α σκῆπτρα καί θρόνους λαβεῖν πρεσβεῖ' ἔχοντ<ας δυσγενεῖς τῶν εὐγενῶν. κἀπεί τάδ' εἰσ<ήκουσαν ..... _ _ _ _ _ _ _ _ * * * ἔσφηλέ τ' εἰς γῆν, <τόν βίον τ' ἀ>φ<εί>λετο: ἡμῶν δ' ἐχώρει κωφά πρός γαῖαν βέλη. δ>υοῖν δ' ἀδελφοῖν σοῖν τόν αὖ νεώτερον λό>γχῃ πλατείᾳ συοφόνῳ δι' ἥπατος παίσ>ας ἔδωκε νερτέροις καλόν νεκρόν βοιω>τός, ὅσπερ τόν πρίν ἔκτεινεν βαλών. κἀντεῦ>θεν ἡμεῖς οἱ λελειμμένοι φίλων κοῦφον> πόδ' ἄλλος ἄλλος' εἴχομεν φυγῇ: εἶδον δέ τ>όν μέν ὄρεος ὑλίμῳ φόβῃ κρυφθέν>τα, τόν δέ πευκίνων ὄζων ἔπι: οἵ δ' εἰς φάρ>αγγ' ἔδυνον, οἵ δ' ὑπ' εὐσκίους θάμνους κα>θῖζον: τώ δ' ὁρῶντ' οὐκ ἠξίουν δούλους φονε>ύειν φασγάνοις ἐλευθέροις. τύχην τοιαύτην σ>ῶν κασιγνήτων κλύεις. ἐγώ μέν <οὖν> οὐκ οἶδ' ὅτῳ σκοπεῖν χρεών τήν εὐγένειαν: τούς γάρ ἀνδρείους φύσιν καί τούς δικαίους τῶν κενῶν δοξασμάτων, κἄν ὦσι δούλων, εὐγενεστέρους λέγω. {χοροσ.} αἰαῖ, κέκρανται δεινά πρός> κακοῖς κακά, οὐδ' ἡδόμεσθ' ἀγῶνι δυστυ>χεῖ δόμοις δισσῶν ἀδελφῶν μόρον ἀκούον>τες σέθεν {θεανω.} οἴμοι τό πᾶν δῆτ' ἐσφάλημ>εν ἐλπίδων _ _ _ _ _ _ ται μέγα τείσασθε τήνδε: καί γάρ ἐντεῦθεν νοσεῖ τά τῶν γυναικῶν: οἵ μέν ἤ παίδων πέρι ἤ συγγενείας εἵνεκ' οὐκ ἀπώλεσαν κακήν λαβόντες: εἶτα τοῦτο τἄδικον πολλαῖς ὑπερρύηκε καί χωρεῖ πρόσω, ὥστ' ἐξίτηλος ἁρετή καθίσταται. πλήν τῆς τεκούσης θῆλυ πᾶν μισῶ γένος. μάτην ἄρ' εἰς γυναῖκας ἐξ ἀνδρῶν ψόγος ψάλλει, κενόν τόξευμα, καί κακῶς λέγει: αἵ δ' εἴς' ἀμείνους ἀρσένων, ἐγώ λέγω. ὅστις δ' ἄμεικτον πατέρ' ἔχει νεανίας στυγνόν τ' ἐν οἴκοις, μεγάλα κέκτηται κακά. γάμους δ' ὅσοι σπεύδουσι μή πεπρωμένους, μάτην πονοῦσιν: ἡ δέ τῷ χρεών πόσει μένουσα κἀσπούδαστος ἦλθεν εἰς δόμους. ὅσοι γαμοῦσι δ' ἤ γένει κρείσσους γάμους ἤ πολλά χρήματ', οὐκ ἐπίστανται γαμεῖν: τά τῆς γυναικός γάρ κρατοῦντ' ἐν δώμασιν δουλοῖ τόν ἄνδρα, κοὐκέτ' ἔστ' ἐλεύθερος. πλοῦτος δ' ἐπακτός ἐκ γυναικείων γάμων ἀνόνητος: αἱ γάρ διαλύσεις <οὐ> ῥᾴδιαι. μετρίων λέκτρων, μετρίων δέ γάμων μετά σωφροσύνης κῦρσαι θνητοῖσιν ἄριστον. ὦ τέκνον, ἀνθρώποισιν ἔστιν οἷς βίος ὁ μικρός εὔκρας ἐγένεθ', οἷς δ' ὄγκος κακόν. τά προσπεσόντα δ' ὅστις εὖ φέρει βροτῶν, ἄριστος εἶναι σωφρονεῖν τ' ἐμοί δοκεῖ. δοκεῖτε πηδᾶν τἀδικήματ' εἰς θεούς πτεροῖσι, κἄπειτ' ἐν διός δέλτου πτυχαῖς γράφειν τιν' αὐτά, ζῆνα δ' εἰσορῶντά νιν θνητοῖς δικάζειν; οὐδ' ὁ πᾶς ἄν οὐρανός διός γράφοντος τάς βροτῶν ἁμαρτίας ἐξαρκέσειεν οὐδ' ἐκεῖνος ἄν σκοπῶν πέμπειν ἑκάστῳ ζημίαν: ἀλλ' ἡ δίκη ἐνταῦθά ποὔστιν ἐγγύς, εἰ βούλεσθ' ὁρᾶν. τί τούς θανόντας οὐκ ἐᾷς τεθνηκέναι καί τἀκχυθέντα συλλέγεις ἀλγήματα; παλαιός αἶνος: ἔργα μέν νεωτέρων, βουλαί δ' ἔχουσι τῶν γεραιτέρων κράτος. τί δ' ἄλλο; φωνή καί σκιά γέρων ἀνήρ. παπαῖ, νέος καί σκαιός οἷός ἐστ' ἀνήρ. δοῦλον γάρ ἐσθλόν τοὔνομ' οὐ διαφθερεῖ, πολλοί δ' ἀμείνους εἰσί τῶν ἐλευθέρων. ἀργός πολίτης κεῖνος, ὡς κακός γ' ἀνήρ. ἴσως ἀλάστορ' οὐκ ἐτόλμησεν κτανεῖν. {μελεαγροσ} καλυδών μέν ἥδε γαῖα, πελοπίας χθονός ἐν ἀντιπόρθμοις πεδί' ἔχους' εὐδαίμονα: οἰνεύς δ' ἀνάσσει τῆσδε γῆς αἰτωλίας, πορθάονος παῖς, ὅς ποτ' ἀλθαίαν γαμεῖ, λήδας ὅμαιμον, θεστίου δέ παρθένον. οἰνεύς ποτ' ἐκ γῆς πολύμετρον λαβών στάχυν θύων ἀπαρχάς μελέαγρε, μελέαν γάρ ποτ' ἀγρεύεις ἄγραν καί κτῆμα δ', ὦ τεκοῦσα, κάλλιστον τόδε, πλούτου δέ κρεῖσσον: τοῦ μέν ὠκεῖα πτέρυξ, παῖδες δέ χρηστοί, κἄν θάνωσι, δώμασιν καλόν τι θησαύρισμα τοῖς τεκοῦσί τε ἀνάθημα βιότου κοὔποτ' ἐκλείπει δόμους. δειλοί γάρ ἄνδρες οὐκ ἔχουσιν ἐν μάχῃ ἀριθμόν, ἀλλ' ἄπεισι κἄν παρῶς' ὅμως. ἡγησάμην οὖν, εἰ παραζεύξειέ τις χρηστῷ πονηρόν λέκτρον, οὐκ ἄν εὐτεκνεῖν, ἐσθλοῖν δ' ἀπ' ἀμφοῖν ἐσθλόν ἄν φῦναι γόνον. ἔνδον μένουσαν τήν γυναῖκ' εἶναι χρεών ἐσθλήν, θύρασι δ' ἀξίαν τοῦ μηδενός. εἰ κερκίδων μέν ἀνδράσιν μέλοι πόνος, γυναιξί δ' ὅπλων ἐμπέσοιεν ἡδοναί: ἐκ τῆς ἐπιστήμης γάρ ἐκπεπτωκότες κεῖνοί τ' ἄν οὐδέν εἶεν οὔθ' ἡμεῖς ἔτι. κερκίδος ἀοιδοῦ μελέτας ἡ γάρ κύπρις πέφυκε τῷ σκότῳ φίλη, τό φῶς δ' ἀνάγκην προστίθησι σωφρονεῖν. εἰ δ' εἰς γάμους ἔλθοιμ', ὅ μή τύχοι ποτέ, τῶν ἐν δόμοισιν ἡμερευουσῶν ἀεί βελτίον' ἄν τέκοιμι λήμασιν τέκνα: ἐκ γάρ πατρός καί μητρός ὅστις ἐκπονεῖ σκληράς διαίτας οἱ γόνοι βελτίονες. τό τοι κράτιστον, κἄν γονῇ κακός τις ᾖ, τοῦτ' ἔστιν ἀρετή: τό δ' ὄνομ' οὐ διαφθερεῖ. μόνον δ' ἄν ἀντί χρημάτων οὐκ ἄν λάβοις γενναιότητα κἀρετήν: καλός δέ τις κἄν ἐκ πενήτων σωμάτων γένοιτο παῖς. μισῶ γυναῖκα .., ἐκ πασῶν δέ σέ, ἥτις πονηρά τἄργ' ἔχους' <εἶτ'> εὖ λέγεις. ὡς ἡδύ δούλοις δεσπότας χρηστούς λαβεῖν καί δεσπόταισι δοῦλον εὐμενῆ δόμοις. τελαμών δέ χρυσοῦν αἰετόν πέλτης ἔπι πρόβλημα θηρός, βότρυσι δ' ἔστεψεν κάρα, σαλαμῖνα κοσμῶν πατρίδα τήν εὐάμπελον. κύπριδος δέ μίσημ', ἀρκάς ἀταλάντη, κύνας καί τόξ' ἔχουσα, πελέκεως δέ δίστομον γένυν ἔπαλλ' ἀγκαῖος: οἱ δέ θεστίου παῖδες τό λαιόν ἴχνος ἀνάρβυλοι ποδός, τό δ' ἐν πεδίλοις, ὡς ἐλαφρίζον γόνυ ἔχοιεν, ὅς δή πᾶσιν αἰτωλοῖς νόμος. σιδηροβριθές τ' ἔλαβε δεξιᾷ ξύλον τούς ζῶντας εὖ δρᾶν: κατθανών δέ πᾶς ἀνήρ γῆ καί σκιά: τό μηδέν εἰς οὐδέν ῥέπει. τερπνόν τό φῶς τόδ': ὁ δ' ὑπό γῆς ἅιδου σκότος οὐδ' εἰς ὄνειρον ἡδύς ἀνθρώποις μολεῖν. ἐγώ μέν οὖν γεγῶσα τηλικήδ' ὅμως ἀπέπτυς' αὐτό κοὔποτ' εὔχομαι θανεῖν. τό μέν γάρ ἐν φῷ, τό δέ κάτω σκότος κακόν. ὁρᾷς σύ νῦν δή μ' ὡς ἐπράυνας, τύχη. φεῦ, τά τῶν εὐδαιμονούντων ὡς τάχιστα στρέφει θεός. εἰς ἀνδροβρῶτας ἡδονάς ἀφίξεται κάρηνα πυρσαῖς γένυσι μελανίππου σπάσας. ἀντήλιοι θεοί καθωσίωσε {μυσοι(?)} {οιδιπουσ} οὐράν δ' ὑπίλας' ὑπό λεοντόπουν βάσιν καθίζετο . . ἡμεῖς δέ πολύβου παῖδ' ἐρείσαντες πέδῳ ἐξομματοῦμεν καί διόλλυμεν κόρας. οὔτοι νόμισμα λευκός ἄργυρος μόνον καί χρυσός ἐστιν, ἀλλά κἀρετή βροτοῖς νόμισμα κεῖται πᾶσιν, ᾗ χρῆσθαι χρεών. μεγάλη τυραννίς ἀνδρί τέκνα καί γυνή: ἴσην γάρ ἀνδρί συμφοράν εἶναι λέγω τέκνων θ' ἁμαρτεῖν καί πάτρας καί χρημάτων ἀλόχου τε κεδνῆς, ὡς μόνον τῶν χρημάτων ἦ κρεῖσσόν ἐστιν ἀνδρί, σώφρον' ἤν λάβῃ. ἄλλως δέ πάντων δυσμαχώτατον γυνή. πᾶσα γάρ δούλη πέφυκεν ἀνδρός ἡ σώφρων γυνή: ἡ δέ μή σώφρων ἀνοίᾳ τόν ξυνόνθ' ὑπερφρονεῖ. πᾶσα γάρ ἀνδρός κακίων ἄλοχος, κἄν ὁ κάκιστος γήμῃ τήν εὐδοκιμοῦσαν. ἑνός <δ'> ἔρωτος ὄντος οὐ μί' ἡδονή: οἵ μέν κακῶν ἐρῶσιν, οἵ δέ τῶν καλῶν. νοῦν χρή θεᾶσθαι, νοῦν: τί τῆς εὐμορφίας ὄφελος, ὅταν τις μή φρένας καλάς ἔχῃ; ἀλλ' ἦμαρ <ἕν> τοι μεταβολάς πολλάς ἔχει. ἐκ τῶν ἀέλπτων ἡ χαρά μείζων βροτοῖς [φανεῖσα μᾶλλον ἤ τό προσδοκώμενον]. φθόνος δ' ὁ πολλῶν φρένα διαφθείρων βροτῶν ἀπώλες' αὐτόν κἀμέ συνδιώλεσεν. πότερα γενέσθαι δῆτα χρησιμώτερον συνετόν ἄτολμον ἤ θρασύν τε κἀμαθῆ; τό μέν γάρ αὐτῶν σκαιόν, ἀλλ' ἀμύνεται, τό δ' ἡσυχαῖον ἀργόν: ἐν δ' ἀμφοῖν νόσος. ἐκμαρτυρεῖν γάρ ἄνδρα τάς αὑτοῦ τύχας εἰς πάντας ἀμαθές, τό δ' ἐπικρύπτεσθαι σοφόν. πολλάς γ' ὁ δαίμων τοῦ βίου μεταστάσεις ἔδωκεν ἡμῖν μεταβολάς τε τῆς τύχης. οὐ δῆκταί πως κύνες οἱ θεοί, ἀλλ' ἡ δίκη γάρ καί διά σκότου βλέπει. ἀηδόνα ἄναρθρος {οινευσ} {διομ.} ὦ γῆς πατρῴας χαῖρε φίλτατον πέδον καλυδῶνος, ἔνθεν αἷμα συγγενές φυγών τυδεύς, τόκος μέν οἰνέως, πατήρ δ' ἐμός, ᾤκησεν ἄργος, παῖδα δ' ἀδράστου λαβών συνῆψε γένναν ἐγώ δέ πατρός αἷμ' ἐτιμωρησάμην σύν τοῖς ἐφηβήσασι τῶν ὀλωλότων ἀλλ' ἄλλος ἄλλοις μᾶλλον ἥδεται τρόποις. ..... σύ δέ τρέφοντά <νιν> τρέφεις; πυκνοῖς δ' ἔβαλλον βακχίου τοξεύμασιν κάρα γέροντος: τόν βαλόντα δέ στέφειν ἐγώ ἐτετάγμην, ἆθλα κοσσάβων διδούς. σχολή μέν οὐχί, τῷ δέ δυστυχοῦντί πως τερπνόν τό λέξαι κἀποκλαύσασθαι πάλιν. ὅταν κακοί πράξωσιν, ὦ ξένοι, καλῶς, ἄγαν κρατοῦντες κοὐ νομίζοντες δίκην δώσειν ἔδρασαν πάντ' ἐφέντες ἡδονῇ. {<διομ.>} σύ δ' ὧδ' ἔρημος ξυμμάχων ἀπόλλυσαι; {<οιν.>} οἵ μέν γάρ οὐκέτ' εἰσίν, οἱ δ' ὄντες κακοί. ὡς οὐδέν ἀνδρί πιστόν ἄλλο πλήν τέκνων: κέρδους δ' ἕκατι καί τό συγγενές νοσεῖ. τάς βροτῶν γνώμας σκοπῶν ὥστε μαγνῆτις λίθος τήν δόξαν ἕλκει καί μεθίησιν πάλιν. ἀθράνευτον ἀκρίζων {οινομαοσ} ἀμηχανῶ δ' ἔγωγε κοὐκ ἔχω μαθεῖν, εἴτ' οὖν ἄμεινόν ἐστι γίγνεσθαι τέκνα θνητοῖσιν εἴτ' ἄπαιδα καρποῦσθαι βίον. ὁρῶ γάρ οἷς μέν οὐκ ἔφυσαν, ἀθλίους: ὅσοισι δ' εἰσίν, οὐδέν εὐτυχεστέρους. καί γάρ κακοί γεγῶτες ἐχθίστη νόσος, κἄν αὖ γένωνται σώφρονες, κακόν μέγα, λυποῦσι τόν φύσαντα μή πάθωσί τι. ἕν ἐστι πάντων πρῶτον εἰδέναι τουτί, φέρειν τά συμπίπτοντα μή παλιγκότως: χοὗτός γ' ἀνήρ ἄριστος αἵ τε συμφοραί ἧσσον δάκνουσιν. ἀλλά ταῦτα γάρ λέγειν ἐπιστάμεσθα, δρᾶν δ' ἀμηχάνως ἔχει. ἀλλ' ἔστι γάρ δή κἀν κακοῖσιν ἡδονή θνητοῖς ὀδυρμοί δακρύων τ' ἐπιρροαί: ἀλγηδόνας δέ ταῦτα κουφίζει φρενῶν καί καρδίας ἔλυσε τούς ἄγαν πόνους. τεκμαιρόμεσθα τοῖς παροῦσι τἀφανῆ. ὅστις δέ θνητῶν βούλεται δυσώνυμον εἰς γῆρας ἐλθεῖν, οὐ λογίζεται καλῶς: μακρός γάρ αἰών μυρίους τίκτει πόνους. ὁ πλεῖστα πράσσων πλεῖσθ' ἁμαρτάνει βροτῶν. ἐγώ μέν εὖτ' ἄν τούς κακούς ὁρῶ βροτῶν πίπτοντας, εἶναι φημί δαιμόνων γένος. {παλαμηδησ} τά τῆς γε λήθης φάρμακ' ὀρθώσας μόνος, ἄφωνα φωνήεντα συλλαβάς τιθείς ἐξηῦρον ἀνθρώποισι γράμματ' εἰδέναι, ὥστ' οὐ παρόντα ποντίας ὑπέρ πλακός τἀκεῖ κατ' οἴκους πάντ' ἐπίστασθαι καλῶς, παισίν τ' ἀποθνῄσκοντα χρημάτων μέτρον γράψαντας εἰπεῖν, τόν λαβόντα δ' εἰδέναι. ἅ δ' εἰς ἔριν πίπτουσιν ἀνθρώποις κακά δέλτος διαιρεῖ, κοὐκ ἐᾷ ψευδῆ λέγειν. πάλαι πάλαι δή ς' ἐξερωτῆσαι θέλων, σχολή μ' ἀπεῖργε ἀγάμεμνον, ἀνθρώποισι πᾶσιν αἱ τύχαι μορφήν ἔχουσι, συντρέχει δ' εἰς ἕν τόδε: τούτου δέ πάντες, οἵ τε μουσικῆς φίλοι ὅσοι τε χωρίς ζῶσι, χρημάτων ὕπερ μοχθοῦσιν, ὅς δ' ἄν πλεῖστ' ἔχῃ σοφώτατος. στρατηλάται τἄν μυρίοι γενοίμεθα, σοφός δ' ἄν εἷς τις ἤ δύ' ἐν μακρῷ χρόνῳ. εἰ τῶν πολιτῶν οἷσι νῦν πιστεύομεν, τούτοις ἀπιστήσαιμεν, οἷς δ' οὐ χρώμεθα, τούτοισι χρησαίμεσθ', ἴσως σωθεῖμεν ἄν. ὅστις λέγει μέν εὖ, τά δ' ἔργ' ἐφ' οἷς λέγει αἴσχρ' ἐστί, τούτου τό σοφόν οὐκ αἰνῶ ποτέ. εἷς τοι δίκαιος μυρίων οὐκ ἐνδίκων κρατεῖ τό θεῖον τήν δίκην τε συλλαβών. τοῦ γάρ δικαίου κἀν βροτοῖσι κἀν θεοῖς ἀθάνατος ἀεί δόξα διατελεῖ μόνου. θύσαν διονύσου κόραν, ὅς ἀν' ἴδαν τέρπεται σύν ματρί φίλᾳ τυμπάνων <ἐπ'> ἰαχαῖς . . . κώπην χρυσόκολλον ἐκάνετ' ἐκάνετε τάν πάνσοφον, ὦ δαναοί, τάν οὐδέν' ἀλγύνουσαν ἀηδόνα μουσᾶν. ἔμβολα {πειριθουσ} ἐμοί πατρίς μέν ἄργος, ὄνομα δ' ἡρακλῆς, θεῶν δέ πάντων πατρός ἐξέφυν διός: ἐμῇ γάρ ἦλθε μητρί κεδνόν εἰς λέχος ζεύς, ὡς λέλεκται τῆς ἀληθείας ὕπο. ἥκω δέ δεῦρο πρός βίαν εὐρυσθέως. ἵνα πλημοχόας τάσδ' εἰς χθόνιον χάσμ' εὐφήμως προχέωμεν σέ τόν αὐτοφυᾶ τόν ἐν αἰθερίῳ ῥύμβῳ πάντων φύσιν ἐμπλέξανθ', ὅν πέρι μέν φῶς, πέρι δ' ὀρφναία νύξ αἰολόχρως, ἄκριτός τ' ἄστρων ὄχλος ἐνδελεχῶς ἀμφιχορεύει ἀκάμας τε χρόνος περί γ' ἀενάῳ ῥεύματι πλήρης φοιτᾷ τίκτων αὐτός ἑαυτόν, δίδυμοί τ' ἄρκτοι ταῖς ὠκυπλάνοις πτερύγων ῥιπαῖς τόν ἀτλάντειον τηροῦσι πόλον αἰδοῦς ἀχαλκεύτοισιν ἔζευκται πέδαις οὐκ οὖν τό μή ζῆν κρεῖσσόν ἐστ' ἤ ζῆν κακῶς; τρόπος δέ χρηστός ἀσφαλέστερος νόμου: τόν μέν γάρ οὐδείς ἄν διαστρέψαι ποτέ λόγος δύναιτο, τόν δ' ἄνω τε καί κάτω ῥήτωρ σπαράσσων πολλάκις λυμαίνεται. ὁ πρῶτος εἰπών οὐκ ἀγυμνάστῳ φρενί ἔρριψεν ὅστις τόνδ' ἐκαίνισεν λόγον, ὡς τοῖσιν εὖ φρονοῦσι συμμαχεῖ τύχη. ἔφεξις θρᾶξαι {πελιαδεσ} μήδεια πρός μέν δώμασιν τυραννικοῖς τί χρῆμα δράσας; φράζε μοι σαφέστερον. αἰνῶ: διδάξαι δ' ὦ τέκνον σε βούλομαι. ὅταν μέν ᾖς παῖς, μή πλέον παιδός φρονεῖν, ἐν παρθένοις δέ παρθένου τρόπους ἔχειν, ὅταν δ' ὑπ' ἀνδρός χλαῖναν εὐγενοῦς πέσῃς, . . . . . . . . . . . . τά δ' ἄλλ' ἀφεῖναι μηχανήματ' ἀνδράσιν. πρός κέντρα μή λάκτιζε τοῖς κρατοῦσί σου. τό δ' ἔσχατον δή τοῦτο θαυμαστόν βροτοῖς τυραννίς, οὐχ εὕροις ἄν ἀθλιώτερον. φίλους τε πορθεῖν καί κατακτανεῖν χρεών, πλεῖστος φόβος πρόσεστι μή δράσωσί τι. οὐκ ἔστι τά θεῶν ἄδικ', ἐν ἀνθρώποισι δέ κακοῖς νοσοῦντα σύγχυσιν πολλήν ἔχει. ὁρῶσι δ' οἱ διδόντες εἰς τά χρήματα. ἐν τοῖσι μέν δεινοῖσιν ὡς φίλοι φίλων: ὅταν δέ πράξως' εὖ, διωθοῦνται χάριν αὐτοί δι' αὑτούς εὐτυχεῖν ἡγούμενοι. ὁ γάρ ξυνών κακός μέν ἤν τύχῃ γεγώς, τοιούσδε τούς ξυνόντας ἐκπαιδεύεται, χρηστούς δέ χρηστός: ἀλλά τάς ὁμιλίας ἐσθλάς διώκειν, ὦ νέοι, σπουδάζετε. φθείρου: τό γάρ δρᾶν οὐκ ἔχων λόγους ἔχεις. ἀντεμμάσασθαι ἀρταμεῖν εὐστόχως κατηβολή λύσιμον ὄβρια {πηλευσ} οὐκ ἔστιν ἀνθρώποισι τοιοῦτος σκότος, οὐ χῶμα γαίας κλῃστόν, ἔνθα τήν φύσιν ὁ δυσγενής κρύψας ἄν εἴη σοφός. τόν ὄλβον οὐδέν οὐδαμοῦ κρίνω βροτοῖς, ὅν γ' ἐξαλείφει ῥᾷον ἤ γραφήν θεός. τό γῆρας, ὦ παῖ, τῶν νεωτέρων φρενῶν σοφώτερον πέφυκε κἀσφαλέστερον, ἐμπειρία τε τῆς ἀπειρίας κρατεῖ. κλύετ' ὦ μοῖραι διός αἵ τε παρά θρόνον ἀγχοτάτω θεῶν ἑζόμεναι . . τά δ' ἔνθεν οὐκέτ' ἄν φράσαι λόγῳ δακρύων δυναίμην χωρίς πάρεσμεν, ἀλλ' οὐκ ᾐσθάνου παρόντα με. βοάσομαί τἄρα τάν ὑπέρτονον βοάν: ἰώ, πύλαισιν ἤ τις ἐν δόμοις; ἀρκεῖ {πλεισθενησ} οὐ τόν σόν ἔκταν πατέρα, πολέμιόν γε μήν. δήμῳ δέ μήτε πᾶν ἀναρτήσῃς κράτος μήτ' αὖ κακώσῃς, πλοῦτον ἔντιμον τιθείς, μηδ' ἄνδρα δήμῳ πιστόν ἐκβάλῃς ποτέ μηδ' αὖξε καιροῦ μείζον', οὐ γάρ ἀσφαλές, μή σοι τύραννος λαμπρός ἐξ ἀστοῦ φανῇ. κόλουε δ' ἄνδρα παρά δίκην τιμώμενον: πόλει γάρ εὐτυχοῦντες οἱ κακοί νόσος. εἰσίν γάρ εἰσί διφθέραι μελεγγραφεῖς πολλῶν γέμουσαι λοξίου γηρυμάτων μηλοσφαγεῖ τε δαιμόνων ἐπ' ἐσχάραις . . . καί κάταιθε χὥτι λῇς πόει. ἐγώ δέ σαρδιανός, οὐκέτ' ἀργόλας πολύς δέ κοσσάβων ἀραγμός κύπριδος προσῳδόν ἀχεῖ μέλος ἐν δόμοισιν. πολλῶν τά χρήματ' αἴτι' ἀνθρώποις κακῶν. μόμφος {πολυιδοσ} ὅστις νέμει κάλλιστα τήν αὑτοῦ φύσιν, οὗτος σοφός πέφυκε πρός τό συμφέρον. οἱ τάς τέχνας δ' ἔχοντες ἀθλιώτεροι τῆς φαυλότητος καί γάρ ἐν κοινῷ ψέγειν ἅπασι κεῖσθαι δυστυχές κοὐκ εὐτυχές. ἔα ἔα: ὁρῶ γ' ἐπ' ἀκταῖς νομάδα κυματοφθόρον ἁλιαίετον: τόν παῖδα χερσεύειν μόρος. εἰ μέν γάρ ἐκ γῆς εἰς θάλασσαν ἔπτατο ὁ κύματ' οἰκῶν ὄρνις, ἡρμήνευσεν ἄν τόν παῖδ' ἐν ὑγροῖς κύμασιν τεθνηκέναι: νῦν δ' ἐκλιπών ἤθη τε καί νομόν βίου δεῦρ' ἔπτατ': οὐκ οὖν ἔσθ' ὁ παῖς ἐν οἴδμασιν. φεῦ φεῦ, τό γῆρας ὡς ἔχει πολλάς νόσους. τίς δ' οἶδεν εἰ τό ζῆν μέν ἐστι κατθανεῖν, τό κατθανεῖν δέ ζῆν κάτω νομίζεται; μάτην γάρ οἴκῳ σόν τόδ' ἐκβαίη τέλος ... ἀνθρώπων δέ μαίνονται φρένες, δαπάνας ὅταν θανοῦσι πέμπωσιν κενάς. πλουτεῖς, τά δ' ἄλλα μή δόκει ξυνιέναι: ἐν τῷ γάρ ὄλβῳ φαυλότης ἔνεστί τις, πενία δέ σοφίαν ἔλαχε διά τό συγγενές. οὐ γάρ παρά κρατῆρα καί θοίνην μόνον τά χρήματ' ἀνθρώποισιν ἡδονάς ἔχει, ἀλλ' ἐν κακοῖσι δύναμιν οὐ μικράν φέρει. βαρύ τό φόρημ' οἴησις ἀνθρώπου κακοῦ. ὅταν κακός τις ἐν πόλει πράσσῃ καλῶς, νοσεῖν τίθησι τάς ἀμεινόνων φρένας, παράδειγμ' ἐχόντων τήν κακῶν ἐξουσίαν. συγγνώμονάς τοι τούς θεούς εἶναι δόκει, ὅταν τις ὅρκῳ θάνατον ἐκφυγεῖν θέλῃ ἤ δεσμόν ἤ βίαια πολεμίων κακά, ἤ παισίν αὐθένταισι κοινωνῇ δόμων. ἤτἄρα θνητῶν εἰσιν ἀσυνετώτεροι ἤ τἀπιεικῆ πρόσθεν ἡγοῦνται δίκης. διαβάλλω {πρωτεσιλαοσ} ἄξιος δ' ἐμός γαμβρός κέκλησαι παῖδά μοι ξυνοικίσας. οὐ γάρ θέμις βέβηλον ἅπτεσθαι δόμων πέπονθεν οἷα καί σέ καί πάντας μένει. πόλλ' ἐλπίδες ψεύδουσι καί λόγοι βροτούς. οὐ θαῦμ' ἔλεξας θνητόν ὄντα δυστυχεῖν. ὦ παῖδες οἷον φίλτρον ἀνθρώποις φρενός κοινόν γάρ εἶναι χρῆν γυναικεῖον λέχος. δυοῖν λεγόντοιν, θατέρου θυμουμένου, ὁ μή ἀντιτείνων τοῖς λόγοις σοφώτερος. οὐκ ἄν προδοίην καίπερ ἄψυχον φίλον. ..σα λαιμόν ἤ πεσοῦς' ἀπ' ἰσθμίου κευθμῶνα πηγαῖον ὕδωρ ὅστις δέ πάσας συντιθείς ψέγει λόγῳ γυναῖκας ἑξῆς, σκαιός ἐστι κοὐ σοφός: πολλῶν γάρ οὐσῶν τήν μέν εὑρήσεις κακήν, τήν δ' ὥσπερ αὕτη λῆμ' ἔχουσαν εὐγενές. {ραδαμανθυσ} οἵ γῆν ἔχους' εὐβοΐδα πρόσχωρον πόλιν ἔρωτες ἡμῖν εἰσί παντοῖοι βίου: ὅ μέν γάρ εὐγένειαν ἱμείρει λαβεῖν, τῷ δ' οὐχί τούτου φροντίς, ἀλλά χρημάτων πολλῶν κεκλῆσθαι βούλεται πάτωρ δόμοις: ἄλλῳ δ' ἀρέσκει μηδέν ὑγιές ἐκ φρενῶν λέγοντι πείθειν τούς πέλας τόλμῃ κακῇ: οἵ δ' αἰσχρά κέρδη πρόσθε τοῦ καλοῦ βροτῶν ζητοῦσιν: οὕτω βίοτος ἀνθρώπων πλάνη. ἐγώ δέ τούτων οὐδενός χρῄζω τυχεῖν, δόξαν <δέ> βουλοίμην ἄν εὐκλείας ἔχειν. οὐδείς γάρ ἡμᾶς <ὅστις> ἐξαιρήσεται. {σθενεβοια} οὐκ ἔστιν ὅστις πάντ' ἀνήρ εὐδαιμονεῖ: ἤ γάρ πεφυκώς ἐσθλός οὐκ ἔχει βίον, ἤ δυσγενής ὤν πλουσίαν ἀροῖ πλάκα. πολλούς δέ πλούτῳ καί γένει γαυρουμένους γυνή κατῄσχυν' ἐν δόμοισι νηπία. ποιητήν δ' ἄρα ἔρως διδάσκει, κἄν ἄμουσος ᾖ τό πρίν. πεσόν δέ νιν λέληθεν οὐδέν ἐκ χερός, ἀλλ' εὐθύς αὐδᾷ ‘τῷ κορινθίῳ ξένῳ’. τοιαῦτ' ἀλύει: νουθετούμενος δ' ἔρως μᾶλλον πιέζει ὦ παγκακίστη καί γυνή: τί γάρ λέγων μεῖζόν σε τοῦδ' ὄνειδος ἐξείποι τις ἄν; τίς ἄνδρα τιμᾷ ξεναπάτην; ἄνευ τύχης γάρ, ὥσπερ ἡ παροιμία, πόνος μονωθείς οὐκέτ' ἀλγύνει βροτούς. πέλας δέ ταύτης δεινός ἵδρυται κράγος ἔνθηρος, ᾗ λῃστῆρσι φρουρεῖται .. κλύδωνι δεινῷ καί βροτοστόνῳ βρέμει πτηνός πορεύσει βίος δέ πορφυροῦς θαλάσσιος οὐκ εὐτράπεζος, ἀλλ' ἐπάκτιοι φάτναι. ὑγρά δέ μήτηρ, οὐ πεδοστιβής τροφός θάλασσα: τήνδ' ἀροῦμεν, ἐκ ταύτης βίος βρόχοισι καί πέδαισιν οἴκαδ' ἔρχεται. κομίζετ' εἴσω τήνδε: πιστεύειν δέ χρή γυναικί μηδέν ὅστις εὖ φρονεῖ βροτῶν. ὁ δ' εἰς τό σῶφρον ἐπ' ἀρετήν τ' ἄγων ἔρως ζηλωτός ἀνθρώποισιν: ὧν εἴην ἐγώ. {σισυφοσ σατυρικοσ} χαίρω σέ τ', ὦ βέλτιστον ἀλκμήνης τέκος, ... τόν τε μιαρόν ἐξολωλότα. ἑλίσσων {σκιρων σατυρικοσ} καί τάς μέν ἄξῃ, πῶλον ἤν διδῷς ἕνα, τάς δ' ἤν ξυνωρίδ': αἵ δέ κἀπί τεσσάρων φοιτῶσιν ἵππων ἀργυρῶν. φιλοῦσι δέ τόν ἐξ ἀθηνῶν παρθένους ὅταν φέρῃ πολλάς σχεδόν χαμεύνῃ σύμμετρος κορινθίας παιδός, κνεφάλλου δ' οὐχ ὑπερτείνεις πόδα. οὐδέ κωλῆνες νεβρῶν ἔστι τοι καλόν κακούς κολάζειν ἤ προσπηγνύναι κράδαις ἐριναῖς ἁμαρτεῖν ἔμβολα {σκυριοι} ἡ παῖς νοσεῖ σου κἀπικινδύνως ἔχει. {<λυκ.>} πρός τοῦ; τίς αὐτήν πημονή δαμάζεται; μῶν κρυμός αὐτῆς πλευρά γυμνάζει χολῆς; σοφοί δέ συγκρύπτουσιν οἰκείας βλάβας. φεῦ, τῶν βροτείων ὡς ἀνώμαλοι τύχαι. οἵ μέν γάρ εὖ πράσσουσι, τοῖς δέ συμφοραί σκληραί πάρεισιν εὐσεβοῦσιν εἰς θεούς, καί πάντ' ἀκριβῶς κἀπί φροντίδων βίον οὕτω δικαίως ζῶσιν αἰσχύνης ἄτερ. ζεύγλας παρασάγγης {συλευσ σατυρικοσ} πίμπρη, κάταιθε σάρκας, ἐμπλήσθητί μου πίνων κελαινόν αἷμα: πρόσθε γάρ κάτω γῆς εἶσιν ἄστρα, γῆ δ' ἄνεις' ἐς αἰθέρα, πρίν ἐξ ἐμοῦ σοι θῶπ' ἀπαντῆσαι λόγον. ἥκιστα φαῦλος, ἀλλά πᾶν τοὐναντίον: τό σχῆμα σεμνός κοὐ ταπεινός οὐδ' ἄγαν εὔογκος ὡς ἄν δοῦλος, ἀλλά καί στολήν ἰδόντι λαμπρός καί ξύλῳ δραστήριος. οὐδείς δ' ἐς οἴκους δεσπότας ἀμείνονας αὑτοῦ πρίασθαι βούλεται: σέ δ' εἰσορῶν πᾶς τις δέδοικεν. ὄμμα γάρ πυρός γέμεις, ταῦρος λέοντος ὡς βλέπων πρός ἐμβολήν. τό γ' εἶδος αὐτό σοῦ κατηγορεῖ σιγῶντος ὡς εἴης ἄν οὐχ ὑπήκοος, τάσσειν δέ μᾶλλον ἤ ἐπιτάσσεσθαι θέλοις. κλίθητι καί πίωμεν: ἐν τούτῳ δέ μου τήν πεῖραν εὐθύς λάμβαν' εἰ κρείσσων ἔσῃ. τοῖς μέν δικαίοις ἔνδικος, τοῖς δ' αὖ κακοῖς πάντων μέγιστος πολέμιος κατά χθόνα. εἶα δή, [φίλον] ξύλον, ἔγειρέ μοι σεαυτό καί γίγνου θρασύ. βαυβῶμεν εἰσελθόντες: ἀπόμορξαι σέθεν τά δάκρυα. {τεννησ} φεῦ, οὐδέν δίκαιόν ἐστιν ἐν τῷ νῦν γένει. {τηλεφοσ} ὦ γαῖα πατρίς, ἥν πέλοψ ὁρίζεται, χαῖρ', ὅς τε πέτρον ἀρκάδων δυσχείμερον <πάν> ἐμβατεύεις, ἔνθεν εὔχομαι γένος. αὔγη γάρ ἀλέου παῖς με τῷ τιρυνθίῳ τίκτει λαθραίως ἡρακλεῖ: ξύνοιδ' ὄρος παρθένιον, ἔνθα μητέρ' ὠδίνων ἐμήν ἔλυσεν εἰλείθυια. πτώχ' ἀμφίβληστρα σώματος λαβών ῥάκη ἀλκτήρια τύχης δεῖ γάρ με δόξαι πτωχόν [εἶναι τήμερον], εἶναι μέν ὅσπερ εἰμί, φαίνεσθαι δέ μή. ἄνασσα πράγους τοῦδε καί βουλεύματος ὦ φοῖβ' ἄπολλον λύκιε, τί ποτέ μ' ἐργάσῃ; μοχθεῖν ἀνάγκη τούς θέλοντας εὐτυχεῖν. τόλμα σύ κἄν τι τραχύ νείμωσιν θεοί. μή μοι φθονήσητ', ἄνδρες ἑλλήνων ἄκροι, εἰ πτωχός ὤν τέτληκ' ἐν ἐσθλοῖσιν λέγειν. οἶδ' ἄνδρα μυσόν τήλεφον .. εἴτε δέ μυσός <γεγώς> ἦν εἴτε κἄλλοθέν ποθεν, πῶς .... τήλεφος γνωρίζεται; κώπης ἀνάσσων κἀποβάς εἰς μυσίαν ἐτραυματίσθην πολεμίῳ βραχίονι. ἀγάμεμνον, οὐδ' εἰ πέλεκυν ἐν χεροῖν ἔχων μέλλοι τις εἰς τράχηλον ἐμβαλεῖν ἐμόν, σιγήσομαι δίκαιά γ' ἀντειπεῖν ἔχων. καλῶς ἔχοι μοι: τηλέφῳ δ' ἁγώ φρονῶ ἐρεῖ τις, οὐ χρῆν: ἀλλά τί ἐχρῆν εἴπατε. καθῆσθ' ἄν ἐν δόμοισιν; ἦ πολλοῦ γε δεῖ. τόν δέ τήλεφον οὐκ οἰόμεσθα; νοῦς ἄρ' ὑμῖν οὐκ ἔνι. εἶτα δή θυμούμεθα παθόντες οὐδέν μεῖζον ἤ δεδρακότες; ἅπασαν ἡμῶν τήν πόλιν κακορροθεῖ ὦ πόλις ἄργους, κλύεθ' οἷα λέγει τί γάρ με πλοῦτος ὠφελεῖ νόσον; σμίκρ' ἄν θέλοιμι καί καθ' ἡμέραν ἔχων ἄλυπος οἰκεῖν μᾶλλον ἤ πλουτῶν νοσεῖν. οὔ τἄρ' ὀδυσσεύς ἐστιν αἱμύλος μόνος: χρεία διδάσκει, κἄν βραδύς τις ᾖ, σοφόν. σύ δ' εἶκ' ἀνάγκῃ καί θεοῖσι μή μάχου: τόλμα δέ προσβλέπειν με καί φρονήματος χάλα. τά τοι μέγιστα πολλάκις θεός ταπείν' ἔθηκε καί συνέστειλεν πάλιν. τί δ', ὦ τάλας; σύ τῷδε πείθεσθαι μέλλεις; ὥρα σε θυμοῦ κρείσσονα γνώμην ἔχειν. ἕλληνες ὄντες βαρβάροις δουλεύσομεν; κακῶς ὀλοίατ': ἄξιον γάρ ἑλλάδι. κακός τίς ἐστι προξένῳ σοί χρώμενος. ἴθ' ὅποι χρῄζεις: οὐκ ἀπολοῦμαι τῆς σῆς ἑλένης εἵνεκα σπάρτην ἔλαχες, κείνην κόσμει: τάς δέ μυκήνας ἡμεῖς ἰδίᾳ. πριστοῖσι λόγχης θέλγεται ῥινήμασιν λοχαῖον σῖτον ψυκτήρ ἀπέπτυς' ἐχθροῦ φωτός ἔχθιστον τέκος. {τημενιδαι} . . φιλεῖ τοι πόλεμος οὐ πάντων τυχεῖν, ἐσθλῶν δέ χαίρει πτώμασιν νεανιῶν, κακούς δέ μισεῖ. τῇ πόλει μέν οὖν νόσος τόδ' ἐστί, τοῖς δέ κατθανοῦσιν εὐκλεές. εἰκός δέ παντί καί λόγῳ καί μηχανῇ πατρίδος ἐρῶντας ἐκπονεῖν σωτηρίαν. ἅπασα πελοπόννησος εὐτυχεῖ πόλις. οὐκ ἔστι κρεῖσσον ἄλλο πλήν κρατεῖν δορί. ῥώμη δέ τ' ἀμαθής πολλάκις τίκτει βλάβην. τοῖς πᾶσιν ἀνθρώποισι κατθανεῖν μένει. κοινόν δ' ἔχοντες αὐτό κοινά πάσχομεν πάντες: τό γάρ χρεών μεῖζον ἤ τό μή χρεών. ἀρετή δέ κἄν θάνῃ τις οὐκ ἀπόλλυται, ζῇ δ' οὐκέτ' ὄντος σώματος: κακοῖσι δέ ἅπαντα φροῦδα συνθανόνθ' ὑπό χθονός. ἀσύνετος ὅστις ἐν φόβῳ μέν ἀσθενής, λαβών δέ μικρόν τῆς τύχης φρονεῖ μέγα. ὡς σκαιός ἁνήρ καί ξένοισιν ἄξενος καί μνημονεύων οὐδέν ὧν ἐχρῆν φίλου. σπάνιον ἄρ' ἦν θανοῦσιν ἀσφαλεῖς φίλοι, κἄν ὁμόθεν ὦσι: τό γάρ ἔχειν πλέον κρατεῖ τῆς εὐσεβείας: ἡ δ' ἐν ὀφθαλμοῖς χάρις ἀπόλωλ', ὅταν τις ἐκ δόμων ἀνήρ θάνῃ. καλόν γ' ἀληθής κἀτενής παρρησία. πολλοί γεγῶτες ἄνδρες οὐκ ἔχους' ὅπως δείξουσιν αὑτούς τῶν κακῶν ἐξουσίᾳ. φεῦ φεῦ, τό φῦναι πατρός εὐγενοῦς ἄπο ὅσην ἔχει φρόνησιν ἀξίωμά τε. κἄν γάρ πένης ὤν τυγχάνῃ, χρηστός γεγώς τιμήν ἔχει τιν', ἀναμετρούμενος δέ πως τό τοῦ πατρός γενναῖον ὠφελεῖ τρόπῳ. . . . . . . ἦλθεν δ' ἐπί χρυσόκερων ἔλαφον, μεγάλων ἄθλων ἕνα δεινόν ὑποστάς, κατ' ἔναυλ' ὀρέων ἀβάτους ἐπί τε λειμῶνας ποίμνιά τ' ἄλση. {τημενοσ} ἄλλη πρός ἄλλο γαῖα χρησιμωτέρα. τό δέ στρατηγεῖν τοῦτ' ἐγώ κρίνω, καλῶς γνῶναι τόν ἐχθρόν ᾗ μάλισθ' ἁλώσιμος. ἄρξεις ἄρ' οὕτω: χρή δέ τόν στρατηλάτην ὁμῶς δίκαιον ὄντα ποιμαίνειν στρατόν. τολμᾶν δέ χρεών: ὁ γάρ ἐν καιρῷ μόχθος πολλήν εὐδαιμονίαν τίκτει θνητοῖσι τελευτῶν. αἰδώς γάρ ὀργῆς πλείον' ὠφελεῖ βροτούς. αἰσίως ἀνανομήν ἄπυργος κατηβολή σφακελισμός {υψιπυλη} διόνυσος, ὅς θύρσοισι καί νεβρῶν δοραῖς καθαπτός ἐν πεύκαισι παρνασόν κάτα πηδᾷ χορεύων παρθένοις σύν δελφίσιν δείξω μέν ἀργείοισιν ἀχελῴου ῥόον ἕτερον ἐφ' ἑτέρῳ αἰρόμενος ἄγρευμ' ἀνθέων ἡδομένᾳ ψυχᾷ τό νήπιον ἄπληστον ἔχων ἀνά τό δωδεκαμήχανον ἄστρον περίβαλ', ὦ τέκνον, ὠλένας ἅ γ' οὖν παραινῶ, ταῦτά μου δέξαι, γύναι. ἔφυ μέν οὐδείς ὅστις οὐ πονεῖ βροτῶν, θάπτει τε τέκνα χἅτερ' αὖ κτᾶται νέα, αὐτός τε θνῄσκει: καί τάδ' ἄχθονται βροτοί, εἰς γῆν φέροντες γῆν. ἀναγκαίως δ' ἔχει βίον θερίζειν ὥστε κάρπιμον στάχυν, καί τόν μέν εἶναι, τόν δέ μή: τί ταῦτα δεῖ στένειν, ἅπερ δεῖ κατά φύσιν διεκπερᾶν; δεινόν γάρ οὐδέν τῶν ἀναγκαίων βροτοῖς. κακοῖς τό κέρδος τῆς δίκης ὑπέρτερον. πρός τά φύσεις χρή καί τά πράγματα σκοπεῖν καί τάς διαίτας τῶν κακῶν τε κἀγαθῶν, πειθώ δέ τοῖς μέν σώφροσιν πολλήν ἔχειν, τοῖς μή δικαίοις δ' οὐδέ συμβάλλειν χρεών. ἔξω γάρ ὀργῆς πᾶς ἀνήρ σοφώτερος. ἄελπτον οὐδέν, πάντα δ' ἐλπίζειν χρεών. εὔφημα καί σᾶ καί κατεσφραγισμένα ἤ ἑτέρᾳ φράσω; ἰδού, πρός αἰθέρ' ἐξαμίλλησαι κόρας γραπτούς <τ' ἐν αἰετ>οῖσι πρόσβλεψον τύπους. οἰνάνθα τρέφει τόν ἱερόν βότρυν ἀναδρομαί ἄρκτος ἐκδημία κροταλισάσης νεαρός {φαεθων} μέροπι τῆσδ' ἄνακτι γῆς, ἥν ἐκ τεθρίππων ἁρμάτων πρώτην χθόνα ἥλιος ἀνίσχων χρυσέᾳ βάλλει φλογί. καλοῦσι δ' αὐτήν γείτονες μελάμβροτοι ἕω φαεννάς ἡλίου θ' ἱπποστάσεις. θερμή δ' ἄνακτος φλόξ ὑπερτέλλουσα γῆς καίει τά πόρρω, τἀγγύθεν δ' εὔκρατ' ἔχει. μνησθείς ὅ μοί ποτ' εἶφ' ὅτ' ηὐνάσθη θεός. αἰτοῦ τί χρῄζεις ἕν: πέρᾳ γάρ οὐ θέμις λαβεῖν σε: κἄν μέν τυγχάνῃς ε... θεοῦ πέφυκας: εἰ δέ μή, ψευδής ἐγώ. {φαε.} πῶς οὖν πρόσειμι δῶμα θερμόν ἡλίου; {κλυ.} κείνῳ μελήσει σῶμα μή βλάπτειν τό σόν. {φαε.} εἴπερ πατήρ πέφυκεν, οὐ κακῶς λέγεις. {κλυ.} σάφ' ἴσθι: πεύσῃ δ' αὐτό τῷ χρόνῳ σαφῶς. {φαε.} ἀρκεῖ: πέποιθα γάρ σε μή ψευδῆ λέγειν. ἀλλ' ἕρπ' ἐς οἴκους: καί γάρ αἵδ' ἔξω δόμων δμῳαί περῶσιν, αἵ πατρός κατά σταθμούς σαίρουσι δῶμα καί δόμων κειμήλια καθ' ἡμέραν φοιβῶσι κἀπιχωρίοις ὀσμαῖσι θυμιῶσιν εἰσόδους δόμων. ὅταν δ' ὕπνον γεραιός ἐκλιπών πατήρ πύλας ἀμείψῃ καί λόγους γάμων πέρι λέξῃ πρός ἡμᾶς, ἡλίου μολών δόμους τούς σούς ἐλέγξω, μῆτερ, εἰ σαφεῖς λόγοι. {χορ.} . . . . . . . {στρ. α} . . . . . κατά γᾶν !δειλα!!α?!κ?υ?!!μ?α?ι? . . . . . . . . μέλπει δ' ἐν δένδρεσι λεπτάν ἀηδών ἁρμονίαν ὀρθρευομένα γόοις ἴτυν ἴτυν πολύθρηνον. σύριγγας δ' οὐριβάται {ἀντ. α} κινοῦσιν ποίμνας ἐλάται: ἔγρονται δ' εἰς βοτάναν ξανθᾶν πώλων συζυγίαι. ἤδη δ' εἰς ἔργα κυναγοί στείχουσιν θηροφόνοι, παγαῖς τ' ἐπ' ὠκεανοῦ μελιβόας κύκνος ἀχεῖ. ἄκατοι δ' ἀνάγονται ὑπ' εἰρεσίας {στρ. β} ἀνέμων τ' εὐαέσσιν ῥοθίοις ἀνά δ' ἱστία ....... . . . . . . . . . . . . . . . . . . . . . . . . . . . . . . . . . σινδών δέ πρότονον ἐπί μέσον πελάζει. τά μέν οὖν ἑτέροισι μέριμνα πέλει: {ἀντ. β} κόσμον δ' ὑμεναίων δεσποσύνων ἐμέ καί τό δίκαιον ἄγει καί ἔρως ὑμνεῖν: δμωσίν γάρ ἀνάκτων εὐαμερίαι προσιοῦσαι μολπᾶν θράσος αἴρους' ἐπί χάρματ': εἰ δέ τύχα τι τέκοι, βαρύν βαρεῖα φόβον ἔπεμψεν οἴκοις. ὁρίζεται δέ τόδε φάος γάμων τέλος, {ἐπ.} τό δή ποτ' εὐχαῖς ἐγώ λισσομένα προσέβαν ὑμέναιον ἀεῖσαι φίλον φίλων δεσποτᾶν. θεός ἔδωκε, χρόνος ἔκρανε λέχος ἐμοῖσιν ἀρχέταις. ἴτω τελεία γάμων ἀοιδά. ἀλλ' ὅδε γάρ δή βασιλεύς πρό δόμων κῆρύξ θ' ἱερός καί παῖς φαέθων βαίνουσι, τριπλοῦν ζεῦγος, ἔχειν χρή στόμ' ἐν ἡσυχίᾳ: περί γάρ μεγάλων γνώμας δείξει, παῖδ' ὑμεναίοις, ὡς φησί, θέλων ζεῦξαι νύμφης τε λεπάδνοις. {<κηρ.>} ὠκεανοῦ πεδίων οἰκήτορες, εὐφαμεῖτ', ὦ, ἐκτόπιοί τε δόμων ἀπαείρετε, ὦ ἴτε, λαοί. κηρύσσω δ' ὁσίαν βασιλήιον, αἰτῶ δ' αὐδάν εὐτεκνίαν τε γάμοις, ὧν ἔξοδος ἅδ' ἕνεχ' ἥκει, παιδός πατρός τε τῇδ' ἐν ἡμέρᾳ λέχη κρᾶναι θελόντων: ἀλλά σῖγ' ἔστω λεώς. {μερ.} . . . . . . . . . . . . . . . . . . . εἰ γάρ εὖ λέγω ναῦν τοι μί' ἄγκυρ' οὐχ ὁμῶς σῴζειν φιλεῖ ὡς τρεῖς ἀφέντι: προστάτης θ' ἁπλοῦς πόλει σφαλερός, ὑπών δέ κἄλλος οὐ κακόν πέλει. ἐλεύθερος δ' ὤν δοῦλός ἐστι τοῦ λέχους, πεπραμένον τό σῶμα τῆς φερνῆς ἔχων. δεινόν γε, τοῖς πλουτοῦσι τοῦτο δ' ἔμφυτον, σκαιοῖσιν εἶναι: τί ποτε τοῦτο ταἴτιον; ἆρ' ὄλβος αὐτοῖς ὅτι τυφλός συνηρετεῖ, τυφλάς ἔχουσι τάς φρένας καί τῆς τύχης; ὡς πανταχοῦ γε πατρίς ἡ βόσκουσα γῆ. εὐδαιμονίζων ὄχλος ἐξέπληξέ με. ἔλα δέ μήτε λιβυκόν αἰθέρ' εἰσβαλών: κρᾶσιν γάρ ὑγράν οὐκ ἔχων, ἁψῖδα σήν κάτω διήσει . . . . . . . ἵει δ' ἐφ' ἑπτά πλειάδων ἔχων δρόμον .... τοσαῦτ' ἀκούσας παῖς ἔμαρψεν ἡνίας: κρούσας δέ πλευρά πτεροφόρων ὀχημάτων μεθῆκεν, αἵ δ' ἔπταντ' ἐπ' αἰθέρος πτυχάς. πατήρ δ' ὄπισθε νῶτα σειραίου βεβώς ἵππευε παῖδα νουθετῶν: ἐκεῖς' ἔλα, τῇδε στρέφ' ἅρμα, τῇδε. πυρός τ' ἐρινύς ἐν νεκροῖς θερηνυαι ζῶς' ἥδ' ἀνίης' ἀτμόν ἐμφανῆ . . ἀπωλόμην: οὐκ οἴσετ' εἰς δόμους ν<έκυν;> νοεῖς; πόσις μοι πλησίον γαμηλίους μολπάς ἀυτεῖ παρθένοις ἡγούμενος. οὐ θᾶσσον; οὐ σταλαγμόν ἐξομόρξετε, εἴ πού τις ἔστιν αἵματος χαμαί πεσών; ἐπείγετ' εἶα, δμωίδες: κρύψω δέ νιν ξεστοῖσι θαλάμοις, ἔνθ' ἐμῷ κεῖται πόσει χρυσός: μόνη δέ κλῇθρ' ἐγώ σφραγίζομαι. ὦ καλλιφεγγές ἥλι', ὥς μ' ἀπώλεσας καί τόνδ': ἀπόλλων δ' ἐν βροτοῖς ὀρθῶς καλῇ, ὅστις τά σιγῶντ' ὀνόματ' οἶδε δαιμόνων. {χορ.} ὑμήν ὑμήν, {στρ.} τάν διός οὐρανίαν ἀείδομεν τάν ἐρώτων πότνιαν, τάν παρθένοις γαμήλιον ἀφροδίταν. πότνια, σοί τάδ' ἐγώ νυμφεῖ' ἀείδω, κύπρι θεῶν καλλίστα, τῷ τε νεόζυγι σῷ πώλῳ, τόν ἐν αἰθέρι κρύπτεις σῶν γάμων γένναν: ἅ τόν μέγαν {ἀντ.} τᾶσδε πόλεως βασιλῆ νυμφεύεται, ἀστερωποῖσιν δόμοισιν χρυσέων ἀρχόν, φίλον ἀφροδίτᾳ. ὦ μακάρων βασιλεύς μείζων ἔτ' ὄλβον: ὅς θεάν κηδεύσεις καί μόνος ἀθανάτων γαμβρός δι' ἀπείρονα γαῖαν θνατός ὑμνήσῃ. {μερ.} χώρει σύ καί τάσδ' εἰς δόμους ἄγων κόρας γυναῖκ' ἄνωχθι πᾶσι τοῖς κατά στόμα θεοῖς χορεῦσαι καί κυκλώσασθαι δόμους σεμνοῖσιν ὑμεναίοισιν, ἑστίας θ' ἕδος, ἀφ' ἧς γε σώφρων πᾶς ἄν ἄρχεσθαι θέλοι εὐχάς πο<εῖσθαι> . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . θεᾶς προσελθεῖν τέμενος ἐξ ἐμῶν δόμων. {θερ.} ὦ δέσποτ', ἔστρεψ' ἐκ δόμων ταχύν πόδα. οὗ γάρ σύ σῴζῃ σεμνά θησαυρίσματα χρυσοῦ, δι' ἁρμῶν ἐξαμείβεται πύλης καπνοῦ μέλαιν' ἄησις ἔνδοθεν στέγης. προσθείς πρόσωπον φλόγα μέν οὐχ ὁρῶ πυρός, γέμοντα δ' οἶκον μέλανος ἔνδοθεν καπνοῦ. ἀλλ' ἔσιθ' ἐς οἶκον, μή τιν' ἥφαιστος χόλον δόμοις ἐπεισφρείς μέλαθρα συμφλέξῃ πυρί ἐν τοῖσιν ἡδίστοισι φαέθοντος γάμοις. {μερ.} πῶς φής; ὅρα μή θυμάτων πυρουμένων κατ' οἶκον ἀτμόν κεῖς' ἀποσταλέντ' ἴδῃς. {θερ.} ἅπαντα ταῦτ' ἠθρησεκανπωτουσεχει {μερ.} οἶδεν δ' ἐμή τάδ' ἤ οὐκ ἐπίσταται δάμαρ; {θερ.} θυηπολοῦσα θεοῖς ἐκεῖς' ἔχει φρένας. {μερ.} ἀλλ' εἶμ', ἐπεί τοι καί φιλεῖ τά τοιάδε ληφθέντα φαύλως ἐς μέγαν χειμῶν' ἄγειν. σύ δ' ὡς πάρος δέσποινα δήμητρος κόρη ἥφαιστέ τ' ἔστε πρευμενεῖς δόμοις ἐμοῖς. {χορ.} τάλαιν' ἐγώ, τάλαινα, ποῖ πόδα πτερόεντα καταστάσω; ἀν' αἰθέρ'; ἤ γᾶς ὑπό κεῦθος ἄφαντον ἐξαμαυρωθῶ; ἰώ μοί μοι, κακά φανήσεται: βασίλεια τάλαινα παῖς τ' ἔσω κρυφαῖος νέκυς. ὀτοτοτοῖ, κεραύνιαί τ' ἐκ διός πυρίβολοι πλαγαί λέχεά θ' ἁλίου. ὦ δυστάλαινα τῶν ἀμετρήτων κακῶν ὠκεανοῦ κόρα, πατρός ἴθι πρόσπεσε γόνυ <λι>ταῖς, σφαγάς σφαγάς οἰκτρά τ' ἀρκέσαι σᾶς δειρᾶς. {μερ.} ἰώ μοί μοι. {χορ.} ἠκούσατ' ἀρχάς δεσπότου στεναγμάτων; {μερ.} ἰώ τέκνον. {χορ.} καλεῖ τόν οὐ κλύοντα δυστυχῆ γόνον .......των ὁρᾶν σαφῆ. ψυκτήρια δένδρεα φίλαισιν ὠλέναισι λέξεται. χρυσέα βῶλος ἐν τοῖσι μώροις τοῦτ' ἐγώ κρίνω βροτῶν, ὅστις τῶν πατέρων παισί μή φρονοῦσιν εὖ ἤ καί πολίταις παραδίδως' ἐξουσίαν. μισῶ δέ . . . . . . ἀγκύλον τόξον κρανείας, γυμνάσια δ' οἰχοίατο. φίλος δέ μοι ἄλουτος ἐν φάραγξι σήπεται νέκυς. {φιλοκτητησ} πῶς δ' ἄν φρονοίην, ᾧ παρῆν ἀπραγμόνως ἐν τοῖσι πολλοῖς ἠριθμημένῳ στρατοῦ ἴσον μετασχεῖν τῷ σοφωτάτῳ τύχης; οὐδέν γάρ οὕτω γαῦρον ὡς ἀνήρ ἔφυ: τούς γάρ περισσούς καί τι πράσσοντας πλέον τιμῶμεν ἄνδρας τ' ἐν πόλει νομίζομεν. ὀκνῶν δέ μόχθων τῶν πρίν ἐκχέαι χάριν καί τούς παρόντας οὐκ ἀπωθοῦμαι πόνους. δύσμορφα μέντοι τἄνδον εἰσιδεῖν, ξένε. ἅλις, ὦ βιοτά: πέραινε, πρίν τινα συντυχίαν ἤ κτεάτεσσιν ἐμοῖς ἤ σώματι τῷδε γενέσθαι. φαγέδαιν' ἀεί μου σάρκα θοινᾶται ποδός μακάριος ὅστις εὐτυχῶν οἴκοι μένει: ἐν γῇ δ' ὁ φόρτος, καί πάλιν ναυτίλλεται. ὁρᾶτε δ' ὡς κἀν θεοῖσι κερδαίνειν καλόν, θαυμάζεται δ' ὁ πλεῖστον ἐν ναοῖς ἔχων χρυσόν. τί δῆτα καί σέ κωλύει <λαβεῖν> κέρδος, παρόν γε κἀξομοιοῦσθαι θεοῖς; τί δῆτα θάκοις μαντικοῖς ἐνήμενοι σαφῶς διόμνυσθ' εἰδέναι τά δαιμόνων; οὐ τῶνδε χειρώνακτες ἄνθρωποι λόγων: ὅστις γάρ αὐχεῖ θεῶν ἐπίστασθαι πέρι, οὐδέν τι μᾶλλον οἶδεν ἤ πείθειν λέγων. ὑπέρ γε μέντοι παντός ἑλλήνων στρατοῦ αἰσχρόν σιωπᾶν, βαρβάρους δ' ἐᾶν λέγειν. λέξω δ' ἐγώ, κἄν μου διαφθείρας δοκῇ λόγους ὑποστάς αὐτός ἠδικηκέναι: ἀλλ' ἐξ ἐμοῦ γάρ τἀμά μαθήσῃ κλύων, ὅ δ' αὐτός αὑτόν ἐμφανιεῖ σοι λέγων. πατρίς καλῶς πράσσουσα τόν τυχόντ' ἀεί μείζω τίθησι, δυστυχοῦσα δ' ἀσθενῆ. ὥσπερ δέ θνητόν καί τό σῶμ' ἡμῶν ἔφυ, οὕτω προσήκει μηδέ τήν ὀργήν ἔχειν ἀθάνατον ὅστις σωφρονεῖν ἐπίσταται. φεῦ, μήποτ' εἴην ἄλλο πλήν θεοῖς φίλος ὡς πᾶν τελοῦσι, κἄν βραδύνωσιν χρόνῳ. ἀπέπνευσεν αἰῶνα αἱρεῖς ἀκριβές {φοινιξ} μοχθηρόν ἐστιν ἀνδρί πρεσβύτῃ τέκνα δίδωσιν ὅστις οὐκέθ' ὡραῖος γαμεῖ: δέσποινα γάρ γέροντι νυμφίῳ γυνή. ὦ γῆρας, οἷον τοῖς ἔχουσιν εἶ κακόν. ἀλλ' οὔποτ' αὐτός ἀμπλακών ἄλλον βροτόν παραινέσαιμ' ἄν παισί προσθεῖναι κράτη πρίν ἄν κατ' ὄσσων τυγχάνῃ με καί σκότος, εἰ χρή διελθεῖν πρός τέκνων νικώμενον. πικρόν νέᾳ γυναικί πρεσβύτης ἀνήρ. γυνή τε πάντων ἀγριώτατον κακόν. . . . . <οἱ> πεῖραν οὐ δεδωκότες μᾶλλον δοκοῦντες ἤ πεφυκότες σοφοί μέγιστον ἀρ' ἦν ἡ φύσις: τό γάρ κακόν οὐδείς τρέφων εὖ χρηστόν ἄν θείη ποτέ. τἀφανῆ τεκμηρίοισιν εἰκότως ἁλίσκεται. ἤδη δέ πολλῶν ᾑρέθην λόγων κριτής καί πόλλ' ἁμιλληθέντα μαρτύρων ὕπο τἀναντί' ἔγνων συμφορᾶς μιᾶς πέρι. κἀγώ μέν οὕτω χὥστις ἔστ' ἀνήρ σοφός λογίζομαι τἀληθές, εἰς ἀνδρός φύσιν σκοπῶν δίαιτάν θ' ἥντιν' ἡμερεύεται ... ὅστις δ' ὁμιλῶν ἥδεται κακοῖς ἀνήρ, οὐ πώποτ' ἠρώτησα, γιγνώσκων ὅτι τοιοῦτός ἐστιν οἷσπερ ἥδεται ξυνών. ὦ πλοῦθ', ὅσῳ μέν ῥᾷστον εἶ βάρος φέρειν, πόνοι δέ κἀν σοί καί φθοραί πολλαί βίου ἔνεις': ὁ γάρ πᾶς ἀσθενής αἰών βροτοῖς. φθόνον οὐ σέβω, φθονεῖσθαι δέ θέλοιμ' ἄν ἐπ' ἐσθλοῖς. δμωσίν δ' ἐμοῖσιν εἶπον ὡς ταυτηρίαις πυρίδες καί διιπετῆ κτεῖναι καίτοι ποτ' εἴ τιν' εἰσίδοιμ' ἀνά πτόλιν τυφλόν προηγητῆρος ἐξηρτημένον, ἀδημονοῦντα συμφοραῖς ἐλοιδόρουν, ὡς δειλός εἴη θάνατον ἐκποδών ἔχων. καί νῦν λόγοισι τοῖς ἐμοῖς ἐναντίως πέπτωχ' ὁ τλήμων: ὦ φιλόζωοι βροτοί, οἵ τήν ἐπιστείχουσαν ἡμέραν ἰδεῖν ποθεῖτ' ἔχοντες μυρίων ἄχθος κακῶν. οὕτως ἔρως βροτοῖσιν ἔγκειται βίου: τό ζῆν γάρ ἴσμεν, τοῦ θανεῖν δ' ἀπειρίᾳ πᾶς τις φοβεῖται φῶς λιπεῖν τόδ' ἡλίου. σύ δ', ὦ πατρῴα χθών ἐμῶν γεννητόρων, χαῖρ': ἀνδρί γάρ τοι, κἄν ὑπερβάλλῃ κακοῖς, οὐκ ἔστι τοῦ θρέψαντος ἥδιον πέδον. ἀμνήστευτος γυνή {φριξοσ} σιδώνιόν ποτ' ἄστυ κάδμος ἐκλιπών, ἀγήνορος παῖς, ἦλθε θηβαίαν χθόνα φοῖνιξ πεφυκώς, ἐκ δ' ἀμείβεται γένος ἑλληνικόν, διρκαῖον οἰκήσας πέδον. ᾗ δ' ἦλθ' ἀνάγκῃ πεδία φοινίκης λιπών, λέγοιμ' ἄν. ἦσαν τρεῖς ἀγήνορος κόροι: κίλιξ, ἀφ' οὗ καί κιλικία κικλήσκεται, φοῖνίξ <θ'>, ὅθεν περ τοὔνομ' ἡ χώρα φέρει, καί θάσος εἰ μέν τόδ' ἦμαρ πρῶτον ἦν κακουμένῳ καί μή μακράν δή διά πόνων ἐναυστόλουν, εἰκός σφαδᾴζειν ἦν ἄν ὡς νεόζυγα πῶλον χαλινόν ἀρτίως δεδεγμένον: νῦν δ' ἀμβλύς εἰμι καί κατηρτυκώς κακῶν. γυνή γάρ ἐν κακοῖσι καί νόσοις πόσει ἥδιστόν ἐστι, δώματ' ἤν οἰκῇ καλῶς, ὀργήν τε πραΰνουσα καί δυσθυμίας ψυχήν μεθιστᾶς': ἡδύ κἀπάται φίλων. δίκαι' ἔλεξε: χρή γάρ εὐναίῳ πόσει γυναῖκα κοινῇ τάς τύχας φέρειν ἀεί. ὡς οὐδέν ὑγιές φασί μητρυιάς φρονεῖν νόθοισι παισίν, ὧν φυλάξομαι ψόγον. κρείσσων δέ βαιός ὄλβος ἀβλαβής βροτοῖς ἤ δῶμα πλούτῳ δυσσεβῶς ὠγκωμένον. δι' ἐλπίδος ζῆ καί δι' ἐλπίδος τρέφου. καί μήν ἀνοῖξαι μέν σιρούς οὐκ ἠξίου αἱ γάρ πόλεις εἴς' ἄνδρες, οὐκ ἐρημία. ἀνήρ δ' ὅς εἶναι φής, ἀνδρός οὐκ ἄξιον δειλόν κεκλῆσθαι καί νοσεῖν αἰσχράν νόσον. λάτρις πενέστης ἁμός ἀρχαίων δόμων πολλοῖσι δούλοις τοὔνομ' αἰσχρόν, ἡ δέ φρήν τῶν οὐχί δούλων ἐστ' ἐλευθερωτέρα. εἰ δ' εὐσεβής ὤν τοῖσι δυσσεβεστάτοις εἰς ταὔτ' ἔπρασσον, πῶς τάδ' ἄν καλῶς ἔχοι; ἤ ζεύς ὁ λῷστος μηδέν ἔνδικον φρονεῖ; τίς δ' οἶδεν εἰ ζῆν τοῦθ' ὅ κέκληται θανεῖν, τό ζῆν δέ θνῄσκειν ἐστί; πλήν ὅμως βροτῶν νοσοῦσιν οἱ βλέποντες, οἱ δ' ὀλωλότες οὐδέν νοσοῦσιν οὐδέ κέκτηνται κακά. καί γάρ πέφυκε τοῦτ' ἐν ἀνθρώπου φύσει: ἤν καί δίκῃ θνῄσκῃ τις, οὐχ ἧσσον ποθεῖ πᾶς τις δακρύειν τούς προσήκοντας φίλους. ὅστις δέ θνητῶν οἴεται τοὐφ' ἡμέραν κακόν τι πράσσων τούς θεούς λεληθέναι, δοκεῖ πονηρά καί δοκῶν ἁλίσκεται, ὅταν σχολήν ἄγουσα τυγχάνῃ δίκη. πώγωνα πυρός ἰλλάδας {χρυσιπποσ} γαῖα μεγίστη καί διός αἰθήρ, ὅ μέν ἀνθρώπων καί θεῶν γενέτωρ, ἥ δ' ὑγροβόλους σταγόνας νοτίας παραδεξαμένη τίκτει θνητούς, τίκτει βοτάνην φῦλά τε θηρῶν: ὅθεν οὐκ ἀδίκως μήτηρ πάντων νενόμισται. χωρεῖ δ' ὀπίσω τά μέν ἐκ γαίας φύντ' εἰς γαῖαν, τά δ' ἀπ' αἰθερίου βλαστόντα γονῆς εἰς οὐράνιον πάλιν ἦλθε πόλον: θνῄσκει δ' οὐδέν τῶν γιγνομένων, διακρινόμενον δ' ἄλλο πρός ἄλλου μορφήν ἑτέραν ἀπέδειξεν. λέληθεν οὐδέν τῶνδέ μ' ὧν σύ νουθετεῖς, γνώμην δ' ἔχοντά μ' ἡ φύσις βιάζεται. αἰαῖ, τόδ' ἤδη θεῖον ἀνθρώποις κακόν, ὅταν τις εἰδῇ τἀγαθόν, χρῆται δέ μή, γνώμης σόφισμα καί χέρ' ἀνδρείαν ἔχων δύσμορφος εἴην μᾶλλον ἤ καλός κακός. ὦ δέσποτ', οὐδείς οἶδεν ἄνθρωπος γεγώς οὔτ' εὐτυχοῦς ἀριθμόν οὔτε δυστυχοῦς. εἰάζων {incertarum fabularum fragmenta} ἀπρόσειλος αἴγυπτος, ὡς ὁ πλεῖστος ἔσπαρται λόγος, ξύν παισί πεντήκοντα ναυτίλῳ πλάτῃ ἄργος κατασχών εἰ μή γάρ ἴδιον ἔλαβον εἰς χεῖρας μύσος γαυριᾶν ἀκανθώδη ῥάχιν ἡ γάρ τυραννίς πάντοθεν τοξεύεται δεινοῖς ἔρωσιν, ἧς φυλακτέον πέρι. ὅστις δέ τούς τεκόντας ἐν βίῳ σέβει, ὅδ' ἐστί καί ζῶν καί θανών θεοῖς φίλος: ὅστις δέ τούς φύσαντας μή τιμᾶν θέλῃ, μή μοι γένοιτο μήτε συνθύτης τοῖς θεοῖς μήτ' ἐν θαλάσσῃ κοινόπλουν στέλλοι σκάφος. τρεῖς εἰσίν ἀρεταί τάς χρεών ς' ἀσκεῖν, τέκνον, θεούς τε τιμᾶν τούς τε φύσαντας γονῆς νόμους τε κοινούς ἑλλάδος: καί ταῦτα δρῶν κάλλιστον ἕξεις στέφανον εὐκλείας ἀεί. τό μέν σφαγῆναι δεινόν, εὔκλειαν δ' ἔχει: τό μή θανεῖν δέ δειλόν, ἡδονή δ' ἔνι. ἀναδρομαί ἀλκυόνες, αἵ παρ' ἀενάοις θαλάσσας κύμασιν στωμύλλετε, τέγγουσαι νοτίοις πτερῶν ῥανίσι χρόα διανιζόμεναι ἔλαφον δ' ἀχαιῶν χερσίν ἐνθήσω φίλαις κεροῦσσαν, ἥν σφάζοντες αὐχήσουσι σήν σφάζειν θυγατέρα ὦ θερμόβουλον σπλάγχνον διαβάλλω δείξας γάρ ἄστρων τήν ἐναντίαν ὁδόν δήμους τ' ἔσῳσα καί τύραννος ἱζόμην. ὁθούνεκα ἐν <αὐτός> αὑτῷ πάντα συλλαβών ἔχει ἥκει δ' ἐπ' ὤμοις ἤ συός φέρων βάρος ἤ τήν ἄμορφον λύγκα, δύστοκον δάκος. παίζω: μεταβολάς γάρ πόνων ἀεί φιλῶ. φήμη τόν ἐσθλόν κἀν μυχοῖς δείκνυσι γῆς. ἀλλ' ἥδε μ' ἐξέσῳσεν, ἥδε μοι τροφός, μήτηρ, ἀδελφή, δμωίς, ἄγκυρα στέγης. ἀλλ' ἄγχιμος γάρ ἥδε φοιβεία γυνή θεοί χθόνιοι ζοφεράν ἀδίαυλον ἔχοντες ἕδραν φθειρομένων ἀχεροντίαν λίμνην ἄδωρος χάρις δράκοντος αἱματωπόν ὄμμα αἱματοσταγῆ κηλῖδα τέγγῃ ἀκόμπαστος λόγος ἀκόμπαστος φάτις οὔ σοι παραινῶ μηχανωμένῃ κακά ἐχθροῖσι, σαυτῇ προσβαλεῖν ἀλάστορα. ὦ κύπρις, ὡς ἡδεῖα καί μοχθηρός <εἶ>. τρομόν δράμημα γηραιοῦ ποδός ἀλλ' αἰθήρ τίκτει σε, κόρα, ζεύς ὅς ἀνθρώποις ὀνομάζεται. τίς ἔσθ' ὁ μέλλων σκόλοπος ἤ λευσμοῦ τυχεῖν; ὁ λῷστος οὗτος καί φιλοξενέστατος οὐκ ἐν γυναιξί τούς νεανίας χρεών ἀλλ' ἐν σιδήρῳ κἀν ὅπλοις τιμάς ἔχειν. ἅλα πορφυρέην ἀλλ' αἰσχρόν εἰπεῖν καί σιωπῆσαι βαρύ. τηλοῦ γάρ οἰκῶν βίοτον ἐξιδρυσάμην. ἄληθες, ὦ παῖ τῆς θαλασσίας θεοῦ; μισῶ πολίτην ὅστις ὠφελεῖν πάτραν βραδύς φανεῖται, μεγάλα δέ βλάπτειν ταχύς, καί πόριμον αὑτῷ, τῇ πόλει δ' ἀμήχανον. ὅταν τά νῦν ἄπιστα πίσθ' ἡγώμεθα, τά δ' ὄντα πίστ' ἄπιστα βέβληκ' ἀχιλλεύς δύο κύβω καί τέσσαρα πεσεῖν ἐς εὐνήν καί γαμήλιον λέχος λόγων δίκαιον μισθόν ἄν λόγους φέροις, ἔργον δ' ἐκεῖνος ἔργον ὅς παρέσχετο. ἐπεί τί δεῖ βροτοῖσι πλήν δυοῖν μόνον, δήμητρος ἀκτῆς πώματός θ' ὑδρηχόου, ἅπερ πάρεστι καί πέφυχ' ἡμᾶς τρέφειν; ὧν οὐκ ἀπαρκεῖ πλησμονή: τρυφῇ δέ τοι ἄλλων ἐδεστῶν μηχανάς θηρεύομεν. ἀρκεῖ μετρία βιοτά μοι σώφρονος τραπέζης, τό δ' ἄκαιρον ἅπαν ὑπερβάλλον τε μή προσείμαν. τἀλλότρια .. τόν καλῶς εὐδαίμονα ἐν πλησμονῇ τοι κύπρις, ἐν πεινῶντι δ' οὔ. βακχίου φιλανθέμου αἴθοπα πεπαίνοντ' ὀρχάτους ὀπωρινούς, ἐξ οὗ βροτοί καλοῦσιν οἶνον αἴθοπα. παίδευμα δ' ἔρως σοφίας ἀρετῆς πλεῖστον ὑπάρχει, καί προσομιλεῖν οὗτος ὁ δαίμων πάντων ἥδιστος ἔφυ θνητοῖς: καί γάρ ἄλυπον τέρψιν τιν' ἔχων εἰς ἐλπίδ' ἄγει. τοῖς δ' ἀτελέστοις τῶν τοῦδε πόνων μήτε συνείην χωρίς τ' ἀγρίων ναίοιμι τρόπων. τό δ' ἐρᾶν προλέγω τοῖσι νέοισιν μήποτε φεύγειν, χρῆσθαι δ' ὀρθῶς, ὅταν ἔλθῃ. τήν ἀφροδίτην οὐχ ὁρᾷς ὅση θεός; ἥν οὐδ' ἄν εἴποις οὐδέ μετρήσειας ἄν ὅση πέφυκε κἀφ' ὅσον διέρχεται. αὕτη τρέφει σέ κἀμέ καί πάντας βροτούς. τεκμήριον δέ, μή λόγῳ μόνον μάθῃς, ἔργῳ δέ δείξω τό σθένος τό τῆς θεοῦ. ἐρᾷ μέν ὄμβρου γαῖ', ὅταν ξηρόν πέδον ἄκαρπον αὐχμῷ νοτίδος ἐνδεῶς ἔχῃ: ἐρᾷ δ' ὁ σεμνός οὐρανός πληρούμενος ὄμβρου πεσεῖν εἰς γαῖαν ἀφροδίτης ὕπο: ὅταν δέ συμμιχθῆτον ἐς ταὐτόν δύο, φύουσιν ἡμῖν πάντα καί τρέφους' ἅμα, δι' ὧν βρότειον ζῇ τε καί θάλλει γένος. εἴ μοι τό νεστόρειον εὔγλωσσον μέλος ἀντήνορός τε τοῦ φρυγός δοίη θεός, οὐκ ἄν δυναίμην μή στέγοντα πιμπλάναι, σοφούς ἐπαντλῶν ἀνδρί μή σοφῷ λόγους. ὤφειλε δῆθεν, εἴπερ ἔστ' ἐν οὐρανῷ ζεύς, μή τόν αὐτόν δυστυχῆ καθιστάναι. πολλάκι μοι πραπίδων διῆλθε φροντίς, εἴτε τύχα <τις> εἴτε δαίμων τά βρότεια κραίνει, παρά τ' ἐλπίδα καί παρά δίκαν τούς μέν ἀπ' οἴκων δ' ἐναπίπτοντας ἀτάρ θεοῦ, τούς δ' εὐτυχοῦντας ἄγει. τόν ἐσθλόν ἄνδρα, κἄν ἑκάς ναίῃ χθονός, κἄν μήποτ' ὄσσοις εἰσίδω, κρίνω φίλον. ἄφρων ἄν εἴην, εἰ τρέφοιν τά τῶν πέλας. ἀλλ' ἄκρας εὐηθίας ἅπτοιτ' ἄν ὅστις τήν φύσιν νικᾶν θέλει. μισῶ σοφιστήν, ὅστις οὐχ αὑτῷ σοφός. ψῦχος δέ λεπτῷ χρωτί πολεμιώτατον. κρέασι βοείοις χλωρά σῦκ' ἐπήσθιεν ἄμους' ὑλακτῶν ὥστε βαρβάρῳ μαθεῖν. τό μή γενέσθαι κρεῖσσον ἤ φῦναι βροτοῖς. ἔπειτα παῖδας σύν πικραῖς ἀλγηδόσιν τίκτω; τεκοῦσα δ' ἤν μέν ἄφρονας τέκω, στένω ματαίως, εἰσορῶσα <μέν> κακούς, χρηστούς δ' ἀπολλῦς': ἤν δέ καί σεσωσμένους, τήκω τάλαιναν καρδίαν ὀρρωδίᾳ. τί τοῦτο δή τό χρηστόν; οὐκ ἀρκεῖ μίαν ψυχήν ἀλύειν κἀπί τῇδ' ἔχειν πόνους; οὐδεμίαν ὤνησε κάλλος εἰς πόσιν ξυνάορον, ἁρετή δ' ὤνησε πολλάς πᾶσα γάρ ἀγαθή γυνή ἥτις ἀνδρί συντέτηκε σωφρονεῖν ἐπίσταται. πρῶτα μέν γε τοῦθ' ὑπάρχει: κἄν ἄμορφος ᾖ πόσις, χρή δοκεῖν εὔμορφον εἶναι τῇ γε νοῦν κεκτημένῃ: οὐ γάρ ὀφθαλμός τό κρίνειν .. ἐστίν ἀλλά νοῦς. εὖ λέγειν δ', ὅταν τι λέξῃ, χρή δοκεῖν, κἄν μή λέγῃ, κἀκπονεῖν ἅν τῷ ξυνόντι πρός χάριν μέλλῃ τελεῖν. ἡδύ δ', ἤν κακόν πάθῃ τι, συσκυθρωπάζειν πόσει ἄλοχον ἐν κοινῷ τε λύπης ἡδονῆς τ' ἔχειν μέρος ... σοί δ' ἔγωγε καί νοσοῦντι συννοσοῦς' ἀνέξομαι καί κακῶν τῶν σῶν ξυνοίσω, κοὐδέν ἔσται μοι πικρόν. ὄλβιος ὅστις τῆς ἱστορίας ἔσχε μάθησιν, μήτε πολιτῶν ἐπί πημοσύνην μήτ' εἰς ἀδίκους πράξεις ὁρμῶν, ἀλλ' ἀθανάτου καθορῶν φύσεως κόσμον ἀγήρων, πῇ τε συνέστη καί ὅπῃ καί ὅπως. τοῖς δέ τοιούτοις οὐδέποτ' αἰσχρῶν ἔργων μελέδημα προσίζει. χρύσεαι δή μοι πτέρυγες περί νώτῳ καί τά σειρήνων πτερόεντα πέδιλα [ἁρμόζεται], βάσομαί τ' εἰς αἰθέριον πόλον ἀρθείς ζηνί προσμείξων σοί τῷ πάντων μεδέοντι χοήν πέλανόν τε φέρω, ζεύς εἴτ' ἀίδης ὀνομαζόμενος στέργεις: σύ δέ μοι θυσίαν ἄπυρον παγκαρπείας δέξαι πλήρη προχυθεῖσαν. σύ γάρ ἔν τε θεοῖς τοῖς οὐρανίδαις σκῆπτρον τό διός μεταχειρίζεις χθονίων θ' ἅιδῃ μετέχεις ἀρχῆς. πέμψον δ' ἐς φῶς ψυχάς ἐνέρων τοῖς βουλομένοις ἄθλους προμαθεῖν πόθεν ἔβλαστον, τίς ῥίζα κακῶν, τίνα δεῖ μακάρων ἐκθυσαμένους εὑρεῖν μόχθων ἀνάπαυλαν. τίς τάδε λεύσσων θεόν οὐχί νοεῖ, μετεωρολόγων δ' ἑκάς ἔρριψεν σκολιάς ἀπάτας; ὧν ἀτηρά γλῶσς' εἰκοβολεῖ περί τῶν ἀφανῶν οὐδέν γνώμης μετέχουσα. κακόν γυναῖκα πρός νέον ζεῦξαι νέαν: ὅ μέν γάρ ἄλλης λέκτρον ἱμείρει λαβεῖν, ἥ δ' ἐνδεής τοῦδ' οὖσα βουλεύει κακά. νικᾷ δέ χρεία μ' ἡ κακῶς τ' ὀλουμένη γαστήρ, ἀφ' ἧς δή πάντα γίγνεται κακά. ὦ πολύμοχθος βιοτή θνητοῖς, ὡς ἐπί παντί σφαλερά κεῖσαι, καί τά μέν αὔξεις, τά δ' ἀποφθινύθεις: κοὐκ ἔστιν ὅρος κείμενος οὐδείς εἰς ὅντινα χρή κέλσαι θνητοῖς, πλήν ὅταν ἔλθῃ κρυερά διόθεν θανάτου πεμφθεῖσα τελευτή. ὅσοι δ' ἰατρεύειν καλῶς, πρός τάς διαίτας τῶν ἐνοικούντων πόλιν τήν γῆν ἰδόντας τάς νόσους σκοπεῖν χρεών. πρός ταῦθ' ὅτι χρή καί παλαμάσθων καί πᾶν ἐπ' ἐμοί τεκταινέσθων: τό γάρ εὖ μετ' ἐμοῦ καί τό δίκαιον ξύμμαχον ἔσται, κοὐ μή ποθ' ἁλῶ κακά πράσσων. κορυφή δέ θεῶν ὁ πέριξ χθόν' ἔχων φαεννός αἰθήρ ἡ φύσις ἐβούλεθ', ᾗ νόμων οὐδέν μέλει. ἀωρί πόντου κύματ' εὐρέος περᾷ ... σμικραῖς ἑαυτούς ἐπιτρέπουσιν ἐλπίσιν τίς τοὐμόν ὄνομα τοὐπονείδιστον βροτοῖς οὐκ οἶδε λαμίας τῆς λιβυστικῆς γένος; οὐκ ἐγγυῶμαι, ζημίαν φιλεγγύων σκοπῶν: τά πυθοῖ δ' οὐκ ἐᾷ με γράμματα. μή μοι λεπτῶν θίγγανε μύθων, ψυχή: τί περισσά φρονεῖς; εἰ μή μέλλεις σεμνύνεσθαι παρ' ὁμοίοις. γλώσσῃ διαψαίρουσα μυκτήρων πόρους ἔνδον γυναικῶν καί παρ' οἰκέταις λόγος οὐ γάρ ἀσφαλές περαιτέρω τό κάλλος ἤ μέσον λαβεῖν. ἑῷος ἡνίχ' ἱππότης ἐξέλαμψεν ἀστήρ οἴμοι, δράκων μου γίγνεται τό ἥμισυ: τέκνον, περιπλάκηθι τῷ λοιπῷ πατρί. λωτίνας ἀηδόνας αἰγυπτία ἐμπολή βάσκανον μέγιστον ψυχαγωγόν νοῦν ἔχοντος <ἦν ἄρα> φίλον πρίασθαι χρημάτων πολλῶν σαφῆ. ἀλλ' ὦ φίλιπποι τρῶες οὔκ: ἀλλ' ἔτ' ἔμπνουν ἀίδης μ' ἐδέξατο. μή κτεῖνε: τόν ἱκέτην γάρ οὐ θέμις κτανεῖν. νῦν οὖν ἕκατι ῥημάτων κτενεῖτέ με; ὦ παγκάκιστα χθόνια γῆς παιδεύματα τί δ' ἔστι; πρός χορόν γάρ οἰκείων ἐρεῖς. ὁρᾷς τόν ὑψοῦ τόνδ' ἄπειρον αἰθέρα καί γῆν πέριξ ἔχονθ' ὑγραῖς ἐν ἀγκάλαις; τοῦτον νόμιζε ζῆνα, τόνδ' ἡγοῦ θεόν. πυριγενής δέ δράκων ὁδόν ἡγεῖται [ταῖς] τετραμόρφοις ὥραις ζευγνύς ἁρμονίᾳ πολύκαρπον ὄχημα. καί γαῖα μῆτερ: ἑστίαν δέ ς' οἱ σοφοί βροτῶν καλοῦσιν ἡμένην ἐν αἰθέρι. ἀεί τι καινόν ἡμέρα παιδεύεται. εὖ ἴσθ', ὅταν τις εὐσεβῶν θύῃ θεοῖς, κἄν μικρά θύῃ, τυγχάνει σωτηρίας. ἦ πολλά καί δύσγνωστα βουλεύει θεός. θεούς ἀρέσκου: πᾶν γάρ ἐκ θεῶν τέλος. καί τοῖς τεκοῦσιν ἀξίαν τιμήν νέμειν ὡς ἡδύ πατέρα παισίν ἤπιον κυρεῖν καί παῖδας εἶναι πατρί μή στυγουμένους. ἤν οἱ τεκόντες τοῦτο γιγνώσκως' ὅτι νέοι ποτ' ἦσαν, ἠπίως τήν τῶν τέκνων οἴσουσι κύπριν, φύντες οὐ σκαιοί φύσιν. ὅστις πατήρ πρός παῖδας ἐκβαίνει πικρός, τό γῆρας οὗτος ἑρματίζεται βαρύ. ὦ πάτερ, ἐχρῆν μέν οὕς ἐγώ λόγους λέγω, τούτους λέγειν σε: καί γάρ ἁρμόζει φρονεῖν σέ μᾶλλον ἤ ἐμέ καί λέγειν ὅπου τι δεῖ: ἐπεί δ' ἀφῆκας, λοιπόν ἐστ' ἴσως ἐμέ ἐκ τῆς ἀνάγκης τά γε δίκαι' αὐτήν λέγειν. ἐκεῖνος εἰ μέν μεῖζον ἠδίκηκέ τι, οὐκ ἐμέ προσήκει λαμβάνειν τούτων δίκην: ἅ δ' εἰς ἔμ' ἡμάρτηκεν αἰσθέσθαι με δεῖ. ἀλλ' ἀγνοῶ δή τυχόν ἴσως ἄφρων ἐγώ οὖς', οὐκ ἄν ἀντείποιμι: καίτοι γ', ὦ πάτερ, εἰ τἄλλα κρίνειν ἐστίν ἀνόητον γυνή, περί τῶν γ' ἑαυτῆς πραγμάτων ἴσως φρονεῖ .... ἔστω δ' ὅ βούλει: τοῦτο τί μ' ἀδικεῖ, λέγε. ἔστ' ἀνδρί καί γυναικί κείμενος νόμος, τῷ μέν διά τέλους ἥν ἔχει στέργειν ἀεί, τῇ δ' ὅς' ἄν ἀρέσκῃ τἀνδρί ταῦτ' αὐτήν ποεῖν. γέγονεν ἐκεῖνος εἰς ἔμ' οἷον ἠξίουν, ἐμοί τ' ἀρέσκει πάνθ' ἅ κἀκείνῳ, πάτερ. ἀλλ' ἔστ' ἐμοί μέν χρηστός, ἠπόρηκε δέ. σύ δ' ἀνδρί μ', ὡς φής, ἐκδίδως νῦν πλουσίῳ, ἵνα μή καταζῶ τόν βίον λυπουμένη. καί ποῦ τοσαῦτα χρήματ' ἐστίν, ὦ πάτερ, ἅ μᾶλλον ἀνδρός εὐφρανεῖ παρόντα με; ἤ πῶς δίκαιόν ἐστιν ἤ καλῶς ἔχον τῶν μέν ἀγαθῶν με τό μέρος ὧν εἶχεν λαβεῖν, τοῦ συναπορηθῆναι δέ μή λαβεῖν μέρος; φέρ' ἤν ὁ νῦν <δή> λαμβάνειν μέλλων μ' ἀνήρ, ὅ μή γένοιτο, ζεῦ φίλ', οὐδ' ἔσται ποτέ, οὐκ οὖν θελούσης οὐδέ δυναμένης ἐμοῦ, ἤν οὗτος αὖθις ἀποβάλῃ τήν οὐσίαν, ἑτέρῳ με δώσεις ἀνδρί; κᾆτ' ἐάν πάλιν ἐκεῖνος, ἑτέρῳ; μέχρι πόσου τήν τῆς τύχης, πάτερ, σύ λήψῃ πεῖραν ἐν τὠμῷ βίῳ; ὅτ' ἦν ἐγώ παῖς, τότε σε χρῆν ζητεῖν ἐμοί ἄνδρ' ᾧ με δώσεις: σή γάρ ἦν τόθ' αἵρεσις: ἐπεί δ' ἅπαξ δέδωκας, ἤδη ἐστίν, πάτερ, ἐμόν σκοπεῖν τοῦτ', εἰκότως: μή γάρ καλῶς κρίνας' ἐμαυτῆς τόν ἴδιον βλάψω βίον. ταῦτ' ἔστιν: ὥστε μή με, πρός τῆς ἑστίας, ἀποστερήσῃς ἀνδρός ᾧ συνῴκισας: χάριν δικαίαν καί φιλάνθρωπον, πάτερ, αἰτῶ σε ταύτην. εἰ δέ μή, σύ μέν βίᾳ πράξεις ἅ βούλει: τήν δ' ἐμήν ἐγώ τύχην πειράσομ' ὡς δεῖ μή μετ' αἰσχύνης φέρειν. δήμητρος λάτριν εὔξῃ τοιοῦτον ἄνδρα σοι παρεστάναι. μικρόν φρονεῖν χρή τόν κακῶς πεπραγότα. τίς δ' ἔστι δοῦλος τοῦ θανεῖν ἄφροντις ὤν; ἐγώ δ' οὐδέν πρεσβύτερον νομίζω τᾶς σωφροσύνας, ἐπεί τοῖς ἀγαθοῖς ἀεί ξύνεστιν. τιμᾶν τάν τέτασθε, πλούτῳ δ' ἀρετάν κατεργάσασθαι δοκεῖτ', ἐν ἐσθλοῖς δέ καθήσεσθ' ἄνολβοι. φεῦ, τοῖσι γενναίοισιν ὡς ἅπαν καλόν. .. ἄλλ' ἐπ' ἄλλῃ φάρμακον κεῖται νόσῳ: λυπουμένῳ μέν μῦθος εὐμενής φίλων, ἄγαν δέ μωραίνοντι νουθετήματα. μηδ' εὐτύχημα μηδέν ὧδ' ἔστω μέγα, ὅ ς' ἐξεπαρεῖ μεῖζον ἤ χρεών φρονεῖν, μηδ' ἤν τι συμβῇ δυσχερές, δουλοῦ πάλιν: ἀλλ' αὑτός αἰεί μίμνε τήν σαυτοῦ φύσιν σῴζων βεβαίως ὥστε χρυσός ἐν πυρί. ἐγώ δέ <ταῦτα> παρά σοφοῦ τινος μαθών εἰς φροντίδας νοῦν συμφοράς τ' ἐβαλλόμην, φυγάς τ' ἐμαυτῷ προστιθείς πάτρας ἐμῆς θανάτους τ' ἀώρους καί κακῶν ἄλλας ὁδούς, ἵν' εἴ τι πάσχοιμ' ὧν ἐδόξαζον φρενί, μή μοι νεῶρες προσπεσόν μᾶλλον δάκοι. ὅστις δ' ἀνάγκῃ συγκεχώρηκεν βροτῶν, σοφός παρ' ἡμῖν καί τά θεῖ' ἐπίσταται. βίος γάρ ὄνομ' ἔχει πόνος γεγώς. εἴης μοι, μέτριος δέ πως εἴης μηδ' ἀπολείποις. ἑκάτης ἄγαλμα φωσφόρου κύων ἔσῃ. οὐ βούλομαι πλουτοῦντι δωρεῖσθαι πένης, μή μ' ἄφρονα κρίνῃς ἤ διδούς αἰτεῖν δοκῶ. ἀλλ' ἀνοιστέος λόγος ὅ δ' ἄρτι θάλλων σάρκα διοπετής ὅπως ἀστήρ ἀπέσβη, πνεῦμ' ἀφείς ἐς αἰθέρα. πολλαῖσι μορφαῖς οἱ θεοί σοφισμάτων σφάλλουσιν ἡμᾶς κρείσσονες πεφυκότες. μάντις δ' ἄριστος ὅστις εἰκάζει καλῶς. τῶν ἄγαν γάρ ἅπτεται θεός, τά μικρά δ' εἰς τύχην ἀφείς ἐᾷ. χαλεποί πόλεμοι γάρ ἀδελφῶν. ἀκόλασθ' ὁμιλεῖν γίγνεται δούλων τέκνα. ἡ γάρ σιωπή τοῖς σοφοῖσιν ἀπόκρισις. εἰ δ' ἦσαν ἀνθρώποισιν ὠνητοί λόγοι, οὐδείς ἄν αὑτόν εὖ λέγειν ἐβούλετο: νῦν δ', ἐκ βαθείας γάρ πάρεστιν αἰθέρος λαβεῖν ἀμοχθί, πᾶς τις ἥδεται λέγων τά τ' ὄντα καί μή: ζημίαν γάρ οὐκ ἔχει. οὔτοι προσελθοῦς' ἡ δίκη σε, μή τρέσῃς, παίσει πρός ἧπαρ οὐδέ τῶν ἄλλων βροτῶν τόν ἄδικον, ἀλλά σῖγα καί βραδεῖ ποδί στείχουσα μάρψει τούς κακούς, ὅταν τύχῃ. τά τῶν τεκόντων σφάλματ' εἰς τούς ἐκγόνους οἱ θεοί τρέπουσιν. εἰ δέ πάρεργον χρή τι κομπάσαι, γύναι, οὐρανόν ὑπέρ γῆς ἔχομεν εὖ κεκραμένον, ἵν' οὔτ' ἄγαν πῦρ οὔτε χεῖμα συμπίτνει: ἅ δ' ἑλλάς ἀσία τ' ἐκτρέφει κάλλιστα, γῆν δέλεαρ ἔχοντες <τήνδε> συνθηρεύομεν. πολλούς δέ βροντῆς πνεῦμ' ἄναιμον ὤλεσεν. οἶνος περάσας πλευμόνων διαρροάς ἄλλην θέλουσιν εἰσαγώγιμον λαβεῖν ὁ πετόμενος ἱερόν ἀνά διός αἰθέρα γοργοφόνος πλούτῳ χλιδῶσα θνητά δή γύναι φρόνει. εἴθ' ἦν ἄφωνον σπέρμα δυστήνων βροτῶν. τέκτων γάρ ὤν ἔπρασσες οὐ ξυλουργικά. ὁ τῆς τύχης παῖς κλῆρος φίλης τ' ὀπώρας διπτύχους ἦρός τ' ἴσους ἀλλ' ἔστι, κεἴ τις ἐγγελᾷ λόγῳ, ζεύς καί θεοί βρότεια λεύσσοντες πάθη. ἀμφίπολος ἄρεος ἀνιέρου φίλων λαβεῖν <γάρ> πεῖραν οὐ σμικρόν κακόν. εἰ δέ θανεῖν θέμις, ὧδε θανεῖν καλόν, εἰς ἀρετήν καταλυσαμένους βίον. πολλοῖσι πολλήν, δίς τόσοις δέ πλείονα σύμμικτον εἶδος κἀποφώλιον τρέφος ταύρου μεμῖχθαι καί βροτοῦ διπλῇ φύσει αἰεί πρασίμοχθοι κοὔποθ' ἥσυχοι δορί ἀγήρων ἀρετήν ζεύς συγγένειος .. λίνου κλωστῆρα περιφέρει λαβών κορμοῖσι πεύκης λῦε πηκτά δωμάτων ἐγώ δ' ἐμός εἰμι οὐχ ἑσπέρας φάς', ἀλλά καί μεσημβρίας τούτους ἀφεστήκασιν ἡμέραν τρίτην. λευκούς λίθους χέοντες αὐχοῦσιν μέγα. <τί φής;> τί σιγᾷς; μῶν φόνον τιν' εἰργάσω; γλαυκῶπίς τε στρέφεται μήνη ἤπειρον εἰς ἄπειρον ἐκβάλλων πόδα τί χρέος ἔβα δῶμα; ἀεί ποτ' <ἐστί> σπέρμα κηρύκων λάλον. τό μέν τέθνηκε σῶμα, τοῦτο δ' ἀναβλέπει. πόλεως μέν ἀρχῷ, φωτί δ' οὐκ ἔτῃ πρέπων αἰεί δέ μήτηρ φιλότεκνος μᾶλλον πατρός: ἥ μέν γάρ αὑτῆς οἶδεν ὄνθ', ὅ δ' οἴεται. τόν εὐτυχοῦντα καί φρονεῖν νομίζομεν. ὁ νοῦς γάρ ἡμῶν ἐστιν ἐν ἑκάστῳ θεός. δούλοισι γάρ τε ζῶμεν οἱ ἐλεύθεροι. ὅ δ' ἐσφάδᾳζεν οὐκ ἔχων ἀπαλλαγάς. αἰθέρα καί γαῖαν πάντων γενέτειραν ἀείδω. φθείρουσιν ἤδη χρήσθ' ὁμιλίαι κακαί. θεοῦ γάρ οὐδείς χωρίς εὐτυχεῖ βροτῶν οὐδ' εἰς τό μεῖζον ἦλθε: τάς θνητῶν δ' ἐγώ χαίρειν κελεύω θεῶν ἄτερ προθυμίας. τά πλεῖστα θνητοῖς τῶν κακῶν αὐθαίρετα. παῖς ὤν φυλάσσου πραγμάτων αἰσχρῶν ἄπο: ὡς ἤν τραφῇ τις μή κακῶς, αἰσχύνεται ἀνήρ γενόμενος αἰσχρά δρᾶν: νέος δ' ὅταν πόλλ' ἐξαμάρτῃ, τήν ἁμαρτίαν ἔχει εἰς γῆρας αὑτοῦ τοῖς τρόποισιν ἔμφυτον. ὅστις νέος ὤν μουσῶν ἀμελεῖ, τόν τε παρελθόντ' ἀπόλωλε χρόνον καί τόν μέλλοντα τέθνηκεν. οὐκ ἔστιν ἀρετῆς κτῆμα τιμιώτερον: οὐ γάρ πέφυκε δοῦλον οὔτε χρημάτων οὔτ' εὐγενείας οὔτε θωπείας ὄχλου. ἀρετή δ' ὅσῳ περ μᾶλλον ἄν χρῆσθαι θέλῃς, τοσῷδε μείζων αὔξεται τελουμένη. ἀρετή μέγιστον τῶν ἐν ἀνθρώποις καλόν. τό μή εἰδέναι σε μηδέν ὧν ἁμαρτάνεις, ἔκκαυμα τόλμης ἱκανόν ἐστι καί θράσους. τό δ' ὠκύ τοῦτο καί τό λαιψηρόν φρενῶν εἰς συμφοράν καθῆκε πολλά δή βροτούς. εὖ γάρ τόδ' ἴσθι, κεἴ ς' ἐλάνθανεν πάρος, τό σκαιόν εἶναι πρῶτ' ἀμουσίαν ἔχει. φεῦ φεῦ, τό νικᾶν τἄνδιχ' ὡς καλόν γέρας, τά μή δίκαια δ' ὡς ἁπανταχοῦ κακόν: καί γλῶσσα φλαύρα καί φθόνος τοῦ μή φθονεῖν ὅσῳ κάκιον μή καλῶς ὠγκωμένοις. δύστηνος ὅστις τά καλά καί ψευδῆ λέγων οὐ τοῖσδε χρῆται τοῖς καλοῖς ἀληθέσιν. πότερα θέλεις σοι μαλθακά ψευδῆ λέγω ἤ σκλήρ' ἀληθῆ; φράζε: σή γάρ ἡ κρίσις. ἀτάρ σιωπᾶν τά γε δίκαι' οὐ χρή ποτε. ὀργαί γάρ ἀνθρώποισι συμφορᾶς ὕπο δειναί, πλάνος τε καρδίᾳ προσίσταται. ὁ θυμός ἀλγῶν ἀσφάλειαν οὐκ ἔχει. ἐάν ἴδῃς πρός ὕψος ἠρμένον τινά λαμπρῷ τε πλούτῳ καί γένει γαυρούμενον ὀφρύν τε μείζω τῆς τύχης ἐπηρκότα, τούτου ταχεῖαν νέμεσιν εὐθύς προσδόκα. κρινεῖ τίς αὑτόν πώποτ' ἀνθρώπων μέγαν, ὅν ἐξαλείφει πρόφασις ἡ τυχοῦς' ὅλον; ἅπαντές ἐσμεν εἰς τό νουθετεῖν σοφοί, αὐτοί δ' ἁμαρτάνοντες οὐ γιγνώσκομεν. οὐδείς ἔπαινον ἡδοναῖς ἐκτήσατο. οὔτ' ἐκ χερός μεθέντα καρτερόν λίθον ῥᾷον κατασχεῖν οὔτ' ἀπό γλώσσης λόγον. μή κάμνε πατρίδα σήν λαβεῖν πειρώμενος. πολλοῦ γάρ χρυσοῦ καί πλούτου κρείσσων πάτρα σώφρονι ναίειν. τό δέ σύντροφον ἁδύ τι θνητοῖς ἐν βίῳ χωρεῖ. ἅπας μέν ἀήρ αἰετῷ περάσιμος, ἅπασα δέ χθών ἀνδρί γενναίῳ πατρίς. οὐκ ἔστιν οὐδέν τῶν ἐν ἀνθρώποις ἴσον: χρῆν γάρ τύχας μέν τάς μάτην πλανωμένας μηδέν δύνασθαι, τἀμφανῆ δ' ὑψήλ' ἄγειν. ὅστις κατ' ἰσχύν πρῶτος ὤν ἠτάζετο ἤ τόξα πάλλων ἤ μάχῃ δορός σθένων, τοῦτον τυραννεῖν τῶν κακιόνων ἐχρῆν. ἐγώ γάρ ὅστις μή δίκαιος ὤν ἀνήρ βωμόν προσίζει, τόν νόμον χαίρειν ἐῶν πρός τήν δίκην ἄγοιμ' ἄν οὐ τρέσας θεούς: κακόν γάρ ἄνδρα χρή κακῶς πάσχειν ἀεί. ἀλλ' οὐ πρέπει τύραννον, ὡς ἐγώ φρονῶ, οὐδ' ἄνδρα χρηστόν νεῖκος αἴρεσθαι κακοῖς: τιμή γάρ αὕτη τοῖσιν ἀσθενεστέροις. σύν τοῖσι δεινοῖς αὔξεται κλέος βροτοῖς. νεανίας γάρ ὅστις ὤν ἄρη στυγῇ, κόμη μόνον καί σάρκες, ἔργα δ' οὐδαμοῦ. ὁρᾷς τόν εὐτράπεζον ὡς ἡδύς βίος ὅ τ' ὄλβος ἔξωθέν τίς ἐστι πραγμάτων: ἀλλ' οὐκ ἔνεστι στέφανος οὐδ' εὐανδρία, εἰ μή τι καί τολμῶσι κινδύνου μέτα: οἱ γάρ πόνοι τίκτουσι τήν εὐανδρίαν, ἡ δ' εὐλάβεια σκότον ἔχει καθ' ἑλλάδα, τό διαβιῶναι μόνον ἀεί θηρωμένη. μισῶ δ' ὅταν τις καί χθονός στρατηλάτης μή πᾶσι πάντων προσφέρῃ μειλίγματα. ἔρωτα δεινόν ἔχομεν: ἐκ δ' ἐμῶν λόγων ἑλοῦ τά βέλτισθ': ὡς ἄπιστόν ἐστ' ἔρως κἀν τῷ κακίστῳ τῶν φρενῶν οἰκεῖν φιλεῖ. οἰκοφθόρον γάρ ἄνδρα κωλύει γυνή ἐσθλή παραζευχθεῖσα καί σῴζει δόμους. οὐ πάντες οὔτε δυστυχοῦσιν ἐν γάμοις οὔτ' εὐτυχοῦσι: συμφορά δ' ὅς ἄν τύχῃ κακῆς γυναικός, εὐτυχεῖ δ' ἐσθλῆς τυχών μακάριος ὅστις εὐτυχεῖ γάμον λαβών ἐσθλῆς γυναικός, δυστυχεῖ δ' ὁ μή λαβών. ἐγώ γάρ ἕξω λέκτρα αὐτοῖς καλῶς ἔχειν δίκαιόν ἐστιν οἷσι συγγηράσομαι. δεινή μέν ἀλκή κυμάτων θαλασσίων, δειναί δέ ποταμῶν καί πυρός θερμοῦ πνοαί, δεινόν δέ πενία, δεινά δ' ἄλλα μυρία, ἀλλ' οὐδέν οὕτω δεινόν ὡς γυνή κακόν: οὐδ' ἄν γένοιτο γράμμα τοιοῦτον γραφῇ οὐδ' ἄν λόγος δείξειεν. εἰ δέ του θεῶν τόδ' ἐστί πλάσμα, δημιουργός ὤν κακῶν μέγιστος ἴστω καί βροτοῖσι δυσμενής. ἐχθροῖσιν εἴη πολεμίαν δάμαρτ' ἔχειν. μοχθοῦμεν ἄλλως θῆλυ φρουροῦντες γένος: ἥτις γάρ αὐτή μή πέφυκεν ἔνδικος, τί δεῖ φυλάσσειν κἀξαμαρτάνειν πλέον; γυναικί δ' ὄλβος, ἤν πόσιν στέργοντ' ἔχῃ. δεῖ πυνθάνεσθαι γάρ σε νῷν χἡμᾶς σέθεν. τό μέν μέγιστον, οὔποτ' ἄνδρα χρή σοφόν λίαν φυλάσσειν ἄλοχον ἐν μυχοῖς δόμων: ἐρᾷ γάρ ὄψις τῆς θύραθεν ἡδονῆς: ἐν δ' ἀφθόνοισι τοῖσδ' ἀναστρωφωμένη βλέπουσά τ' εἰς πᾶν καί παροῦσα πανταχοῦ τήν ὄψιν ἐμπλήσας' ἀπήλλακται κακῶν: τό τ' ἄρσεν ἀεί τοῦ κεκρυμμένου λίχνον. ὅστις δέ μοχλοῖς καί διά σφραγισμάτων σῴζει δάμαρτα, δρᾶν τι δή δοκῶν σοφόν μάταιός ἐστι καί φρονῶν οὐδέν φρονεῖ: ἥτις γάρ ἡμῶν καρδίαν θύραζ' ἔχει, θᾶσσον μέν οἰστοῦ καί πτεροῦ χαρίζεται, λάθοι δ' ἄν ἄργου τάς πυκνοφθάλμους κόρας: καί πρός κακοῖσι τοῦτο δή μέγας γέλως, ἁνήρ τ' ἀχρεῖος χἡ γυνή διοίχεται. ἀλλ' ἴσθ', ἐμοί μέν οὗτος οὐκ ἔσται νόμος, τό μή οὐ σέ μῆτερ προσφιλῆ νέμειν ἀεί καί τοῦ δικαίου καί τόκων τῶν σῶν χάριν. στέργω δέ τόν φύσαντα τῶν πάντων βροτῶν μάλισθ': ὁρίζω τοῦτο, καί σύ μή φθόνει: κείνου γάρ ἐξέβλαστον: οὐδ' ἄν εἷς ἀνήρ γυναικός αὐδήσειεν, ἀλλά τοῦ πατρός. καί τῶν παλαιῶν πόλλ' ἔπη καλῶς ἔχει: λόγοι γάρ ἐσθλοί φάρμακον φόβου βροτοῖς. ἦ τοῖς ἐν οἴκῳ χρήμασιν λελείμμεθα, ἡ δ' εὐγένεια καί τό γενναῖον μένει. τόν σόν δέ παῖδα σωφρονοῦντ' ἐπίσταμαι χρηστοῖς θ' ὁμιλοῦντ' εὐσεβεῖν τ' ἠσκηκότα. πῶς οὖν ἄν ἐκ τοιοῦδε σώματος κακός γένοιτ' ἄν; οὐδείς τοῦτό μ' ἄν πίθοι ποτέ. οὐ γάρ τις οὕτω παῖδας εὖ παιδεύσεται, ὥστ' ἐκ πονηρῶν μή οὐ κακούς πεφυκέναι. {<α.>} χρυσοῦ σέ πλήθει, τούσδε δ' οὐ χαίρειν χρεών; {<β.>} σκαιόν τό πλουτεῖν κἄλλο μηδέν εἰδέναι. ὅστις δέ λύπας φησί πημαίνειν βροτούς, δεῖν δ' ἀγχονῶν τε καί πετρῶν ῥίπτειν ἄπο, οὐκ ἐν σοφοῖσιν ἔστιν, εὐχέσθω δ' ὅμως ἄπειρος εἶναι τῆς νόσου ταύτης ἀεί. λῦπαι γάρ ἀνθρώποισι τίκτουσιν νόσους. μέλλων τ' ἰατρός τῇ νόσῳ διδούς χρόνον ἰάσατ' ἤδη μᾶλλον ἤ τεμών χρόα. οὐ χρή ποτ' ὀρθαῖς ἐν τύχαις βεβηκότα ἕξειν τόν αὐτόν δαίμον' εἰς ἀεί δοκεῖν: ὁ γάρ θεός πως, εἰ θεόν σφε χρή καλεῖν, κάμνει ξυνών τά πολλά τοῖς αὐτοῖς ἀεί. θνητῶν δέ θνητός ὄλβος: οἱ δ' ὑπέρφρονες καί τῷ παρόντι τοὐπιόν πιστούμενοι ἔλεγχον ἔλαβον τῆς τύχης ἐν τῷ παθεῖν. βέβαια δ' οὐδείς εὐτυχεῖ θνητός γεγώς. θνητός γάρ ὤν καί θνητά πείσεσθαι δόκει: <ἤ> θεοῦ βίον ζῆν ἀξιοῖς ἄνθρωπος ὤν; πάντων ἄριστον μή βιάζεσθαι θεούς, στέργειν δέ μοῖραν: τῶν ἀμηχάνων δ' ἔρως πολλούς ἔθηκε τοῦ παρόντος ἀμπλακεῖν. πέπονθας οἷα χἅτεροι πολλοί βροτῶν: τάς γάρ παρούσας οὐχί σῴζοντες τύχας ὤλοντ' ἐρῶντες μειζόνων ἀβουλίᾳ. ἀνδρῶν τάδ' ἐστίν ἐνδίκων τε καί σοφῶν, κἀν τοῖς κακοῖσι μή τεθυμῶσθαι θεοῖς. οὐκ ἔστι λύπης ἄλλο φάρμακον βροτοῖς ὡς ἀνδρός ἐσθλοῦ καί φίλου παραίνεσις: ὅστις δέ ταύτῃ τῇ νόσῳ ξυνών ἀνήρ μέθῃ ταράσσει καί γαληνίζει φρένα, παραυτίχ' ἡσθείς ὕστερον στένει διπλᾶ. ὦ γῆρας, οἵαν ἐλπίδ' ἡδονῆς ἔχεις, καί πᾶς τις εἰς σέ βούλετ' ἀνθρώπων μολεῖν: λαβών δέ πεῖραν, μεταμέλειαν λαμβάνει, ὡς οὐδέν ἔστι χεῖρον ἐν θνητῷ γένει. τύμβῳ γάρ οὐδείς πιστός ἀνθρώπων φίλος. ζεύς γάρ κακόν μέν τρωσί, πῆμα δ' ἑλλάδι θέλων γενέσθαι ταῦτ' ἐβούλευσεν πατήρ. πολύν μέν ἄροτον, ἐκπονεῖν δ' οὐ ῥᾴδιον: κοίλη γάρ ὄρεσι περίδρομος τραχεῖά τε δυσείσβολός τε πολεμίοις . . . . . . . . . καλλίκαρπον . . . κατάρρυτόν τε μυρίοισι νάμασιν καί βουσί καί ποίμναισιν εὐβοτωτάτην, οὔτ' ἐν πνοαῖσι χείματος δυσχείμερον οὔτ' αὖ τεθρίπποις ἡλίου θερμήν ἄγαν . . . . . . . . . . . . γαίας λακαίνης κύριον φαύλου χθονός . . . . . . . . . . . . ἀρετήν ἐχούσης μείζον' ἤ λόγῳ φράσαι . . . . . . . . . . . . παμισόν εἰς θάλασσαν ἐξορμώμενον . . . . . . . . . . . . πρόσω .. ναυτίλοισιν . . . . . πρόσω δέ βάντι ποταμόν ἦλις ἡ διός γείτων κάθηται. ἥκω περίκλυστον προλιποῦς' ἀκροκόρινθον, ἱερόν ὄχθον, πόλιν ἀφροδίτας. τάς διωνομασμένας ναίειν κελαινάς ἐσχάτοις ἴδης τόποις ἄλλων ἰατρός αὐτός ἕλκεσιν βρύων εὐφημία γάρ εὐκολώτατος πόνων. ἀρχαῖον εἴρηκας .. σῷσαι γάρ ὁπόταν τῷ θεῷ δοκῇ, πολλάς προφάσεις δίδωσιν εἰς σωτηρίαν. ἀνέχου πάσχων: δρῶν γάρ ἔχαιρες. νόμου τόν ἐχθρόν δρᾶν, ὅπου λάβῃς, κακῶς ἐχθρούς κακῶς δρᾶν ἀνδρός ἡγοῦμαι μέρος. αἱμύλη ἀμβλυωπός ἀπάγου ἀρκεσίγυιος ἐμβριμώμενος εὐπαιδευσία θυστάς ξάνθιος ξενοφόνον ἐπροξένει ῥαχίζειν χνοῦν {fragmenta dubia et spuria} ἄρχεσθαι χρεών κακούς ὑπ' ἐσθλῶν καί κλύειν τῶν κρεισσόνων. νῦν εὐσέληνον φέγγος ἡ διφρήλατος ὦ τοῦ μεγίστου ζηνός ἄλκιμον τέκος παλλάς, τί δρῶμεν; οὐκ ἐχρῆν ἡμᾶς ἔτι μέλλειν ἀχαιῶν ὠφελεῖν στρατεύματα. νῦν γάρ κακῶς πράσσουσιν ἐν μάχῃ δορός λόγχῃ βιαίως ἕκτορος στροβούμενοι. ἐμοί γάρ οὐδέν ἔστιν ἀλγέων ἄκος, ἐξ οὗ γ' ἔκρινε κύπριν ἀλέξανδρος θεάν κάλλει προήκειν τῆς ἐμῆς εὐμορφίας καί σῆς, ἀθάνα, φιλτάτης ἐμοί θεῶν, εἰ μή κατασκαφεῖσαν ὄψομαι πόλιν πριάμου βίᾳ πρόρριζον ἐκτετριμμένην. ζεύς ἐν θεοῖσι μάντις ἀψευδέστατος καί τέλος αὐτός ἔχει. κρίμνη σεαυτήν ἐκ μέσης ἀντηρίδος ἔδει γάρ ἡμᾶς τοῖς θεοῖς θύειν, ὅταν γυναῖκα κατορύττῃ τις, οὐχ ὅταν γαμῇ. ἡ φύσις ἑκάστῳ τοῦ γένους ἐστίν πατρίς. ἀγοραῖος νοῦς ἡδονή πανταχοῦ ἐστι καί πάντα δι' ἡδονῆς γίνεται. κακᾶν βίων διαγωγήν ἀλίαστον ἀλλήλων ἔρρ' ἰών κρυπταί περιδῦσαι θεόν δέ ποῖον, εἰπέ μοι, νοητέον; τόν πάνθ' ὁρῶντα καὐτόν οὐχ ὁρώμενον. ποῖος δ' ἄν οἶκος τεκτόνων πλασθείς ὕπο δέμας τό θεῖον περιβάλοι τοίχων πτυχαῖς; ὁρᾶθ' ὅσοι νομίζετ' οὐκ εἶναι θεόν, δίς ἐξαμαρτάνοντες οὐκ εὐγνωμόνως; ἔστιν γάρ ἔστιν. εἰ δέ τις πράσσει καλῶς κακός πεφυκώς, τόν χρόνον κερδαινέτω: χρόνῳ γάρ οὗτος ὕστερον δώσει δίκην. {ερμησ.} δόμοι μέν οἵδ' εὔπυργά τ' ἐρύματα χθονός οὐκ ἐν πολυχρύσοισιν ἤσκηται χλιδαῖς: ἀρχήν δέ τῶνδε καί θεῶν ἱδρύματα ἀκρίσιος εἴληχεν, τύραννος τῆσδε γῆς: ἕλλησι δ' ἄργος ἡ πόλις κικλήσκεται. οὗτος δ' ἔρωτι παιδός ἄρσενος σχεθείς πυθώδ' ἀφῖκτο, καί λέγει φοίβῳ τάδε: πῶς ἄν γένοιτο σπέρμα παιδός ἐν δόμῳ, τίνος θεῶν βροτῶν τε πρευμενοῦς τυχών; κεῖνος δέ δυσξύμβλητον ἐξήνεγκ' ὄπα: ἔσται μέν ἔσται παιδός ἄρσενος τόκος οὐκ ἐξ ἐκείνου: πρῶτα γάρ θῆλυν σποράν φῦσαι δεήσει. κᾆτά πως κείνη ποτέ εὐνήν κρυφαίαν γνοῦσα καί μή γνοῦσα δή ὑπόπτερον λέοντα τέξεται πατρί, ὅς τῆσδέ τ' ἄρξει χἁτέρας πολλῆς χθονός. τοιαῦτ' ἀκούσας λοξίου μαντεύματα γάμων ἀπείχεθ': ὅμως δέ γε τίκτει λαθών, πρός τοῦ παρόντος ἱμέρου νικώμενος. δανάην δέ πως ὠνόμασε τήνδ', ὁθούνεκα πολύς παρῆλθεν εἰς γονήν παίδων χρόνος. ἐν παρθενῶσι δ' εὐθύς οἷς ἐδείματο δίδωσιν ἀργείαισιν ἔμφρουρον κόραις, εἰς ἀνδρός ὄψιν εὐλαβούμενος μολεῖν. εἶθ' ὡς ὁ μακρός ηὔξανεν ταύτην χρόνος, καί κάλλος εἶχεν ἔξοχον καθ' ἑλλάδα, φίλτροις ἀφύκτοις ζεύς κατασχεθείς πατήρ εὐνῇ συνελθεῖν λάθρᾳ πως ἠβούλετο. σαφῶς δέ πείθειν οὐκ ἔχων, εἰς μηχανήν τοιάνδ' ἐχώρης', ὡς ἄπυρος χρυσός γεγώς, ποθεινόν εἰδώς κτῆμα τοῦτο τοῖς βροτοῖς, διά στέγους ῥεύσειεν ἐν χερσίν κόρης. ἥ δ' ἀγνοοῦσα τόν κεκρυμμένον δόλον κόλποισι τόν θεόν εἰσρέοντ' ἐδέξατο. χρόνῳ δ' ἑαυτήν ὡς κατεῖδ' ἐγκύμονα, εἰς θαῦμ' ἐσῄει κἀξεπέπληκτο σφοδρῶς, ὡς εἰς τόδ' ἦλθε μέμψιν εὐλαβουμένη. φυγῇ δέ λάθρᾳ τῆσδε γῆς ὁρμωμένην μαθών πατήρ νιν, ἐγκατάκλειστον δόμοις ἔργει χολωθείς καί σκότῳ κρύψας ἔχει, τἀληθές ὄψει προσκοπούμενος μαθεῖν: κἄν ταῦτ' ἀληθῆ καί σαφῶς ἔχοντ' ἴδῃ, ἔγνωκεν ἄμφω ποντίους ἀφιέναι, τήν παῖδα καί τό τεχθέν. ὧν δέ γ' ἐστάλην, μύθους δανάῃ τούσδ' εὐπροσηγόρους ἄγων ἐκ διός, ἀφίξομαι τάχιστα σημανῶν. ὑπηρέτην γάρ ὄντα τἀπεσταλμένα πράσσειν προθύμως, ὅστις ἄν γ' ᾖ νουνεχής. {χοροσ.} τίς ὁ καινοτρόπος οὗτος μῦθος κατ' ἐμάν ἧκεν ἀκουάν; ἔνθ' ἀσπερχές μενεαίνουσα τοῖσδε δώμασι κοιράνου ἀμφίδοξος πελάζω. τίς δεσπότιν ἐμήν δανάην βάξις ἔχει κατά πτόλιν; ἥν μήποτ' ὤφελ' εἰς ὦτα φέρειν ὁ πρῶτος τάδε φράσαι τολμήσας, ὡς ἐγκύμων εἴληπται χρανθεῖς' ἄλεκτρος ἀνδρός: πατήρ δέ μιν κλῄσας ἐν παρθενῶσι σφραγῖσι δέμας φυλάσσει. ταῦτ' ἐτήτυμα μαθεῖν θέλω. ἀλλ' εἰσορῶ γάρ τῆσδε κοίρανον χθονός ἀργείας ἀκρίσιον πρό δόμων στείχοντα. ὀργῇ βαρύς, ὡς δόξαι, κέαρ. {ακρισιοσ.} σύ δ' εἰ κατ' οἴκους εὐνοῶν ἐτύγχανες, οὐκ ἄν ποτ' ἦλθες εἰς τόδε θράσους .. [34] {work} {κυκλωψ} {σιληνοσ} ὦ βρόμιε, διά σέ μυρίους ἔχω πόνους νῦν χὤτ' ἐν ἥβηι τοὐμόν εὐσθένει δέμας: πρῶτον μέν ἡνίκ' ἐμμανής ἥρας ὕπο νύμφας ὀρείας ἐκλιπών ὤιχου τροφούς: ἔπειτά γ' ἀμφί γηγενῆ μάχην δορός ἐνδέξιος σῶι ποδί παρασπιστής βεβώς ἐγκέλαδον ἰτέαν ἐς μέσην θενών δορί ἔκτεινα_φέρ' ἴδω, τοῦτ' ἰδών ὄναρ λέγω; οὐ μά δί', ἐπεί καί σκῦλ' ἔδειξα βακχίωι. καί νῦν ἐκείνων μείζον' ἐξαντλῶ πόνον. ἐπεί γάρ ἥρα σοι γένος τυρσηνικόν ληιστῶν ἐπῶρσεν, ὡς ὁδηθείης μακράν, <ἐγώ> πυθόμενος σύν τέκνοισι ναυστολῶ σέθεν κατά ζήτησιν. ἐν πρύμνηι δ' ἄκραι αὐτός λαβών ηὔθυνον ἀμφῆρες δόρυ, παῖδες δ' <ἐπ'> ἐρετμοῖς ἥμενοι γλαυκήν ἅλα ῥοθίοισι λευκαίνοντες ἐζήτουν ς', ἄναξ. ἤδη δέ μαλέας πλησίον πεπλευκότας ἀπηλιώτης ἄνεμος ἐμπνεύσας δορί ἐξέβαλεν ἡμᾶς τήνδ' ἐς αἰτναίαν πέτραν, ἵν' οἱ μονῶπες ποντίου παῖδες θεοῦ κύκλωπες οἰκοῦς' ἄντρ' ἔρημ' ἀνδροκτόνοι. τούτων ἑνός ληφθέντες ἐσμέν ἐν δόμοις δοῦλοι: καλοῦσι δ' αὐτόν ὧι λατρεύομεν πολύφημον: ἀντί δ' εὐίων βακχευμάτων ποίμνας κύκλωπος ἀνοσίου ποιμαίνομεν. παῖδες μέν οὖν μοι κλειτύων ἐν ἐσχάτοις νέμουσι μῆλα νέα νέοι πεφυκότες, ἐγώ δέ πληροῦν πίστρα καί σαίρειν στέγας μένων τέταγμαι τάσδε, τῶιδε δυσσεβεῖ κύκλωπι δείπνων ἀνοσίων διάκονος. καί νῦν, τά προσταχθέντ', ἀναγκαίως ἔχει σαίρειν σιδηρᾶι τῆιδέ μ' ἁρπάγηι δόμους, ὡς τόν τ' ἀπόντα δεσπότην κύκλωπ' ἐμόν καθαροῖσιν ἄντροις μῆλά τ' ἐσδεχώμεθα. ἤδη δέ παῖδας προσνέμοντας εἰσορῶ ποίμνας. τί ταῦτα; μῶν κρότος σικινίδων ὁμοῖος ὑμῖν νῦν τε χὤτε βακχίωι κῶμος συνασπίζοντες ἀλθαίας δόμους προσῆιτ' ἀοιδαῖς βαρβίτων σαυλούμενοι; {χοροσ} παῖ γενναίων μέν πατέρων γενναίων δ' ἐκ τοκάδων, πᾶι δή μοι νίσηι σκοπέλους; οὐ τᾶιδ' ὑπήνεμος αὔ ρα καί ποιηρά βοτάνα, δινᾶέν θ' ὕδωρ ποταμῶν ἐν πίστραις κεῖται πέλας ἄν τρων, οὗ σοι βλαχαί τεκέων; ψύττ': οὐ τᾶιδ', οὔ; οὐ τᾶιδε νεμῆι κλειτύν δροσεράν; ὠή, ῥίψω πέτρον τάχα σου: ὕπαγ' ὦ ὕπαγ' ὦ κεράστα <πρός> μηλοβότα στασιωρόν κύκλωπος ἀγροβάτα. σπαργῶντας μαστούς χάλασον: δέξαι θηλάς πορίσας' οὕς λείπεις ἀρνῶν θαλάμοις. ποθοῦσί ς' ἁμερόκοι τοι βλαχαί σμικρῶν τεκέων. εἰς αὐλάν πότ' †ἀμφιβαίνεις† ποιηρούς λιποῦσα νομούς αἰτναίων εἴσω σκοπελῶν; οὐ τάδε βρόμιος, οὐ τάδε χοροί βάκχαι τε θυρσοφόροι, οὐ τυμπάνων ἀλαλαγμοί, οὐκ οἴνου χλωραί σταγόνες κρήναις παρ' ὑδροχύτοις: οὐδ' ἐν νύσαι μετά νυμ φᾶν ἴακχον ἴακχον ὠι δάν μέλπω πρός τάν ἀφροδί ταν, ἅν θηρεύων πετόμαν βάκχαις σύν λευκόποσιν. †ὦ φίλος ὦ φίλε βακχεῖε ποῖ οἰοπολεῖς ξανθάν χαίταν σείεις;† ἐγώ δ' ὁ σός πρόπολος κύκλωπι θητεύω τῶι μονοδέρκται δοῦλος ἀλαίνων σύν τᾶιδε τράγου χλαίναι μελέαι σᾶς χωρίς φιλίας. {σι.} σιγήσατ', ὦ τέκν', ἄντρα δ' ἐς πετρηρεφῆ ποίμνας ἀθροῖσαι προσπόλους κελεύσατε. {χο.} χωρεῖτ': ἀτάρ δή τίνα, πάτερ, σπουδήν ἔχεις; {σι.} ὁρῶ πρός ἀκταῖς ναός ἑλλάδος σκάφος κώπης τ' ἄνακτας σύν στρατηλάτηι τινί στείχοντας ἐς τόδ' ἄντρον: ἀμφί δ' αὐχέσιν τεύχη φέρονται κενά, βορᾶς κεχρημένοι, κρωσσούς θ' ὑδρηλούς. ὦ ταλαίπωροι ξένοι: τίνες ποτ' εἰσίν; οὐκ ἴσασι δεσπότην πολύφημον οἷός ἐστιν ἄξενόν τε γῆν τήνδ' ἐμβεβῶτες καί κυκλωπίαν γνάθον τήν ἀνδροβρῶτα δυστυχῶς ἀφιγμένοι. ἀλλ' ἥσυχοι γίγνεσθ', ἵν' ἐκπυθώμεθα πόθεν πάρεισι σικελόν αἰτναῖον πάγον. {οδυσσευσ} ξένοι, φράσαιτ' ἄν νᾶμα ποτάμιον πόθεν δίψης ἄκος λάβοιμεν εἴ τέ τις θέλει βοράν ὁδῆσαι ναυτίλοις κεχρημένοις; <ἔα:> τί χρῆμα; βρομίου πόλιν ἔοιγμεν ἐσβαλεῖν: σατύρων πρός ἄντροις τόνδ' ὅμιλον εἰσορῶ. χαίρειν προσεῖπα πρῶτα τόν γεραίτατον. {σι.} χαῖρ', ὦ ξέν', ὅστις δ' εἶ φράσον πάτραν τε σήν. {οδ.} ἴθακος ὀδυσσεύς, γῆς κεφαλλήνων ἄναξ. {σι.} οἶδ' ἄνδρα, κρόταλον δριμύ, σισύφου γένος. {οδ.} ἐκεῖνος αὐτός εἰμι: λοιδόρει δέ μή. {σι.} πόθεν σικελίαν τήνδε ναυστολῶν πάρει; {οδ.} ἐξ ἰλίου γε κἀπό τρωϊκῶν πόνων. {σι.} πῶς; πορθμόν οὐκ ἤιδησθα πατρώιας χθονός; {οδ.} ἀνέμων θύελλαι δεῦρό μ' ἥρπασαν βίαι. {σι.} παπαῖ: τόν αὐτόν δαίμον' ἐξαντλεῖς ἐμοί. {οδ.} ἦ καί σύ δεῦρο πρός βίαν ἀπεστάλης; {σι.} ληιστάς διώκων οἵ βρόμιον ἀνήρπασαν. {οδ.} τίς δ' ἥδε χώρα καί τίνες ναίουσί νιν; {σι.} αἰτναῖος ὄχθος σικελίας ὑπέρτατος. {οδ.} τείχη δέ ποῦ 'στι καί πόλεως πυργώματα; {σι.} οὐκ ἔστ': ἔρημοι πρῶνες ἀνθρώπων, ξένε. {οδ.} τίνες δ' ἔχουσι γαῖαν; ἦ θηρῶν γένος; {σι.} κύκλωπες, ἄντρ' ἔχοντες, οὐ στέγας δόμων. {οδ.} τίνος κλύοντες; ἤ δεδήμευται κράτος; {σι.} μονάδες: ἀκούει δ' οὐδέν οὐδείς οὐδενός. {οδ.} σπείρουσι δ'_ἤ τῶι ζῶσι; _δήμητρος στάχυν; {σι.} γάλακτι καί τυροῖσι καί μήλων βορᾶι. {οδ.} βρομίου δέ πῶμ' ἔχουσιν, ἀμπέλου ῥοάς; {σι.} ἥκιστα: τοιγάρ ἄχορον οἰκοῦσι χθόνα. {οδ.} φιλόξενοι δέ χὤσιοι περί ξένους; {σι.} γλυκύτατά φασι τά κρέα τούς ξένους φορεῖν. {οδ.} τί φήις; βορᾶι χαίρουσιν ἀνθρωποκτόνωι; {σι.} οὐδείς μολών δεῦρ' ὅστις οὐ κατεσφάγη. {οδ.} αὐτός δέ κύκλωψ ποῦ 'στιν; ἦ δόμων ἔσω; {σι.} φροῦδος, πρός αἴτνηι θῆρας ἰχνεύων κυσίν. {οδ.} οἶσθ' οὖν ὅ δρᾶσον, ὡς ἀπαίρωμεν χθονός. {σι.} οὐκ οἶδ', ὀδυσσεῦ: πᾶν δέ σοι δρώιημεν ἄν. {οδ.} ὅδησον ἡμῖν σῖτον, οὖ σπανίζομεν. {σι.} οὐκ ἔστιν, ὥσπερ εἶπον, ἄλλο πλήν κρέας. {οδ.} ἀλλ' ἡδύ λιμοῦ καί τόδε σχετήριον. {σι.} καί τυρός ὀπίας ἔστι καί βοός γάλα. {οδ.} ἐκφέρετε: φῶς γάρ ἐμπολήμασιν πρέπει. {σι.} σύ δ' ἀντιδώσεις, εἰπέ μοι, χρυσόν πόσον; {οδ.} οὐ χρυσόν ἀλλά πῶμα διονύσου φέρω. {σι.} ὦ φίλτατ' εἰπών, οὖ σπανίζομεν πάλαι. {οδ.} καί μήν μάρων μοι πῶμ' ἔδωκε, παῖς θεοῦ. {σι.} ὅν ἐξέθρεψα ταῖσδ' ἐγώ ποτ' ἀγκάλαις; {οδ.} ὁ βακχίου παῖς, ὡς σαφέστερον μάθηις. {σι.} ἐν σέλμασιν νεώς ἐστιν ἤ φέρεις σύ νιν; {οδ.} ὅδ' ἁσκός ὅς κεύθει νιν, ὡς ὁρᾶις, γέρον. {σι.} οὗτος μέν οὐδ' ἄν τήν γνάθον πλήσειέ μου. <{οδ.} > <{σι.} > {οδ.} ναί: δίς τόσον πῶμ' ὅσον ἄν ἐξ ἀσκοῦ ῥυῆι. {σι.} καλήν γε κρήνην εἶπας ἡδεῖάν τ' ἐμοί. {οδ.} βούληι σε γεύσω πρῶτον ἄκρατον μέθυ; {σι.} δίκαιον: ἦ γάρ γεῦμα τήν ὠνήν καλεῖ. {οδ.} καί μήν ἐφέλκω καί ποτῆρ' ἀσκοῦ μέτα. {σι.} φέρ' ἐγκάναξον, ὡς ἀναμνησθῶ πιών. {οδ.} ἰδού. {σι.} παπαιάξ, ὡς καλήν ὀσμήν ἔχει. {οδ.} εἶδες γάρ αὐτήν; {σι.} οὐ μά δί', ἀλλ' ὀσφραίνομαι. {οδ.} γεῦσαί νυν, ὡς ἄν μή λόγωι 'παινῆις μόνον. {σι.} βαβαί: χορεῦσαι παρακαλεῖ μ' ὁ βάκχιος. ἆ ἆ ἆ. {οδ.} μῶν τόν λάρυγγα διεκάναξέ σου καλῶς; {σι.} ὥστ' εἰς ἄκρους γε τούς ὄνυχας ἀφίκετο. {οδ.} πρός τῶιδε μέντοι καί νόμισμα δώσομεν. {σι.} χάλα τόν ἀσκόν μόνον: ἔα τό χρυσίον. {οδ.} ἐκφέρετέ νυν τυρεύματ' ἤ μήλων τόκον. {σι.} δράσω τάδ', ὀλίγον φροντίσας γε δεσποτῶν. ὡς ἐκπιών γ' ἄν κύλικα μαινοίμην μίαν, πάντων κυκλώπων ἀντιδούς βοσκήματα ῥίψας τ' ἐς ἅλμην λευκάδος πέτρας ἄπο ἅπαξ μεθυσθείς καταβαλών τε τάς ὀφρῦς. ὡς ὅς γε πίνων μή γέγηθε μαίνεται: ἵν' ἔστι τουτί τ' ὀρθόν ἐξανιστάναι μαστοῦ τε δραγμός καί †παρεσκευασμένου† ψαῦσαι χεροῖν λειμῶνος ὀρχηστύς θ' ἅμα κακῶν τε λῆστις. εἶτ' ἐγώ <οὐ> κυνήσομαι τοιόνδε πῶμα, τήν κύκλωπος ἀμαθίαν κλαίειν κελεύων καί τόν ὀφθαλμόν μέσον; {χο.} ἄκου', ὀδυσσεῦ: διαλαλήσωμέν τί σοι. {οδ.} καί μήν φίλοι γε προσφέρεσθε πρός φίλον. {χο.} ἐλάβετε τροίαν τήν ἑλένην τε χειρίαν; {οδ.} καί πάντα γ' οἶκον πριαμιδῶν ἐπέρσαμεν. {χο.} οὔκουν, ἐπειδή τήν νεᾶνιν εἵλετε, ἅπαντες αὐτήν διεκροτήσατ' ἐν μέρει, ἐπεί γε πολλοῖς ἥδεται γαμουμένη, τήν προδότιν, ἥ τούς θυλάκους τούς ποικίλους περί τοῖν σκελοῖν ἰδοῦσα καί τόν χρύσεον κλωιόν φοροῦντα περί μέσον τόν αὐχένα ἐξεπτοήθη, μενέλεων ἀνθρώπιον λῶιστον λιποῦσα; μηδαμοῦ γένος ποτέ φῦναι γυναικῶν ὤφελ', εἰ μή 'μοί μόνωι. {σι.} ἰδού: τάδ' ὑμῖν ποιμνίων βοσκήματα, ἄναξ ὀδυσσεῦ, μηκάδων ἀρνῶν τροφαί, πηκτοῦ γάλακτός τ' οὐ σπάνια τυρεύματα. φέρεσθε: χωρεῖθ' ὡς τάχιστ' ἄντρων ἄπο, βότρυος ἐμοί πῶμ' ἀντιδόντες εὐίου. οἴμοι: κύκλωψ ὅδ' ἔρχεται: τί δράσομεν; {οδ.} ἀπολώλαμέν τἄρ', ὦ γέρον: ποῖ χρή φυγεῖν; {σι.} ἔσω πέτρας τῆσδ', οὗπερ ἄν λάθοιτέ γε. {οδ.} δεινόν τόδ' εἶπας, ἀρκύων μολεῖν ἔσω. {σι.} οὐ δεινόν: εἰσί καταφυγαί πολλαί πέτρας. {οδ.} οὐ δῆτ': ἐπεί τἄν μεγάλα γ' ἡ τροία στένοι, εἰ φευξόμεσθ' ἕν' ἄνδρα, μυρίον δ' ὄχλον φρυγῶν ὑπέστην πολλάκις σύν ἀσπίδι. ἀλλ', εἰ θανεῖν δεῖ, κατθανούμεθ' εὐγενῶς ἤ ζῶντες αἶνον τόν πάρος συσσώσομεν. {κυκλωψ} ἄνεχε πάρεχε: τί τάδε; τίς ἡ ῥαιθυμία; τί βακχιάζετ'; οὐχί διόνυσος τάδε, οὐ κρόταλα χαλκοῦ τυμπάνων τ' ἀράγματα. πῶς μοι κατ' ἄντρα νεόγονα βλαστήματα; ἦ πρός τε μαστοῖς εἰσι χὐπό μητέρων πλευράς τρέχουσι, σχοινίνοις τ' ἐν τεύχεσιν πλήρωμα τυρῶν ἐστιν ἐξημελγμένον; τί φάτε, τί λέγετε; τάχα τις ὑμῶν τῶι ξύλωι δάκρυα μεθήσει. βλέπετ' ἄνω καί μή κάτω. {χο.} ἰδού: πρός αὐτόν τόν δί' ἀνακεκύφαμεν καί τἄστρα καί τόν ὠρίωνα δέρκομαι. {κυ.} ἄριστόν ἐστιν εὖ παρεσκευασμένον; {χο.} πάρεστιν: ὁ φάρυγξ εὐτρεπής ἔστω μόνον. {κυ.} ἦ καί γάλακτός εἰσι κρατῆρες πλέωι; {χο.} ὥστ' ἐκπιεῖν γέ ς', ἤν θέληις, ὅλον πίθον. {κυ.} μήλειον ἤ βόειον ἤ μεμειγμένον; {χο.} ὅν ἄν θέληις σύ: μή 'μέ καταπίηις μόνον. {κυ.} ἥκιστ': ἐπεί μ' ἄν ἐν μέσηι τῆι γαστέρι πηδῶντες ἀπολέσαιτ' ἄν ὑπό τῶν σχημάτων. ἔα: τίν' ὄχλον τόνδ' ὁρῶ πρός αὐλίοις; ληισταί τινες κατέσχον ἤ κλῶπες χθόνα; ὁρῶ γέ τοι τούσδ' ἄρνας ἐξ ἄντρων ἐμῶν στρεπταῖς λύγοισι σῶμα συμπεπλεγμένους τεύχη τε τυρῶν συμμιγῆ γέροντά τε πληγαῖς μέτωπον φαλακρόν ἐξωιδηκότα. {σι.} ὤμοι, πυρέσσω συγκεκομμένος τάλας. {κυ.} ὑπό τοῦ; τίς ἐς σόν κρᾶτ' ἐπύκτευσεν, γέρον; {σι.} ὑπό τῶνδε, κύκλωψ, ὅτι τά ς' οὐκ εἴων φέρειν. {κυ.} οὐκ ἦισαν ὄντα θεόν με καί θεῶν ἄπο; {σι.} ἔλεγον ἐγώ τάδ': οἱ δ' ἐφόρουν τά χρήματα, καί τόν γε τυρόν οὐκ ἐῶντος ἤσθιον τούς τ' ἄρνας ἐξεφοροῦντο: δήσαντες δέ σέ κλωιῶι τριπήχει, κατά τόν ὀφθαλμόν μέσον τά σπλάγχν' ἔφασκον ἐξαμήσεσθαι βίαι, μάστιγί τ' εὖ τό νῶτον ἀπολέψειν σέθεν, κἄπειτα συνδήσαντες ἐς θἀδώλια τῆς ναός ἐμβαλόντες ἀποδώσειν τινί πέτρους μοχλεύειν, ἤ 'ς μυλῶνα καταβαλεῖν. {κυ.} ἄληθες; οὔκουν κοπίδας ὡς τάχιστ' ἰών θήξεις μαχαίρας καί μέγαν φάκελον ξύλων ἐπιθείς ἀνάψεις; ὡς σφαγέντες αὐτίκα πλήσουσι νηδύν τήν ἐμήν ἀπ' ἄνθρακος θερμήν διδόντες δαῖτα τῶι κρεανόμωι, τά δ' ἐκ λέβητος ἑφθά καί τετηκότα. ὡς ἔκπλεώς γε δαιτός εἰμ' ὀρεσκόου: ἅλις λεόντων ἐστί μοι θοινωμένωι ἐλάφων τε, χρόνιος δ' εἴμ' ἀπ' ἀνθρώπων βορᾶς. {σι.} τά καινά γ' ἐκ τῶν ἠθάδων, ὦ δέσποτα, ἡδίον' ἐστίν. οὐ γάρ οὖν νεωστί γε ἄλλοι πρός ἄντρα σοὐσαφίκοντο ξένοι. {οδ.} κύκλωψ, ἄκουσον ἐν μέρει καί τῶν ξένων. ἡμεῖς βορᾶς χρήιζοντες ἐμπολήν λαβεῖν σῶν ἆσσον ἄντρων ἤλθομεν νεώς ἄπο. τούς δ' ἄρνας ἡμῖν οὖτος ἀντ' οἴνου σκύφου ἀπημπόλα τε κἀδίδου πιεῖν λαβών ἑκών ἑκοῦσι, κοὐδέν ἦν τούτων βίαι. ἀλλ' οὗτος ὑγιές οὐδέν ὧν φησιν λέγει, ἐπεί κατελήφθη σοῦ λάθραι πωλῶν τά σά. {σι.} ἐγώ; κακῶς γ' ἄρ' ἐξόλοι'. {οδ.} εἰ ψεύδομαι. {σι.} μά τόν ποσειδῶ τόν τεκόντα ς', ὦ κύκλωψ, μά τόν μέγαν τρίτωνα καί τόν νηρέα, μά τήν καλυψώ τάς τε νηρέως κόρας, μά θαἰερά κύματ' ἰχθύων τε πᾶν γένος, ἀπώμος', ὦ κάλλιστον ὦ κυκλώπιον, ὦ δεσποτίσκε, μή τά ς' ἐξοδᾶν ἐγώ ξένοισι χρήματ'. ἤ κακῶς οὗτοι κακοί οἱ παῖδες ἀπόλοινθ', οὕς μάλιστ' ἐγώ φιλῶ. {χο.} αὐτός ἔχ'. ἔγωγε τοῖς ξένοις τά χρήματα περνάντα ς' εἶδον: εἰ δ' ἐγώ ψευδῆ λέγω, ἀπόλοιθ' ὁ πατήρ μου: τούς ξένους δέ μή ἀδίκει. {κυ.} ψεύδεσθ': ἔγωγε τῶιδε τοῦ ῥαδαμάνθυος μᾶλλον πέποιθα καί δικαιότερον λέγω. θέλω δ' ἐρέσθαι: πόθεν ἐπλεύσατ', ὦ ξένοι; ποδαποί; τίς ὑμᾶς ἐξεπαίδευσεν πόλις; {οδ.} ἰθακήσιοι μέν τό γένος, ἰλίου δ' ἄπο, πέρσαντες ἄστυ, πνεύμασιν θαλασσίοις σήν γαῖαν ἐξωσθέντες ἥκομεν, κύκλωψ. {κυ.} ἦ τῆς κακίστης οἵ μετήλθεθ' ἁρπαγάς ἑλένης σκαμάνδρου γείτον' ἰλίου πόλιν; {οδ.} οὗτοι, πόνον τόν δεινόν ἐξηντληκότες. {κυ.} αἰσχρόν στράτευμά γ', οἵτινες μιᾶς χάριν γυναικός ἐξεπλεύσατ' ἐς γαῖαν φρυγῶν. {οδ.} θεοῦ τό πρᾶγμα: μηδέν' αἰτιῶ βροτῶν. ἡμεῖς δέ ς', ὦ θεοῦ ποντίου γενναῖε παῖ, ἱκετεύομέν τε καί λέγομεν ἐλευθέρως: μή τλῆις πρός ἄντρα σοὐσαφιγμένους φίλους κτανεῖν βοράν τε δυσσεβῆ θέσθαι γνάθοις: οἵ τόν σόν, ὦναξ, πατέρ' ἔχειν ναῶν ἕδρας ἐρρυσάμεσθα γῆς ἐν ἑλλάδος μυχοῖς: ἱερᾶς τ' ἄθραυστος ταινάρου μένει λιμήν μαλέας τ' ἄκρας κευθμῶνες ἥ τε σουνίου δίας ἀθάνας σῶς ὑπάργυρος πέτρα γεραίστιοί τε καταφυγαί: τά θ' ἑλλάδος †δύσφρον' ὀνείδη† φρυξίν οὐκ ἐδώκαμεν. ὧν καί σύ κοινοῖ: γῆς γάρ ἑλλάδος μυχούς οἰκεῖς ὑπ' αἴτνηι, τῆι πυριστάκτωι πέτραι. νόμος δέ θνητοῖς, εἰ λόγους ἀποστρέφηι, ἱκέτας δέχεσθαι ποντίους ἐφθαρμένους ξένιά τε δοῦναι καί πέπλους ἐπαρκέσαι, οὐκ ἀμφί βουπόροισι πηχθέντας μέλη ὀβελοῖσι νηδύν καί γνάθον πλῆσαι σέθεν. ἅλις δέ πριάμου γαῖ' ἐχήρως' ἑλλάδα πολλῶν νεκρῶν πιοῦσα δοριπετῆ φόνον ἀλόχους τ' ἀνάνδρους γραῦς τ' ἄπαιδας ὤλεσεν πολιούς τε πατέρας. εἰ δέ τούς λελειμμένους σύ συμπυρώσας δαῖτ' ἀναλώσεις πικράν, ποῖ τρέψεταί τις; ἀλλ' ἐμοί πιθοῦ, κύκλωψ: πάρες τό μάργον σῆς γνάθου, τό δ' εὐσεβές τῆς δυσσεβείας ἀνθελοῦ: πολλοῖσι γάρ κέρδη πονηρά ζημίαν ἠμείψατο. {σι.} παραινέσαι σοι βούλομαι: τῶν γάρ κρεῶν μηδέν λίπηις τοῦδ': ἤν δέ τήν γλῶσσαν δάκηις, κομψός γενήσηι καί λαλίστατος, κύκλωψ. {κυ.} ὁ πλοῦτος, ἀνθρωπίσκε, τοῖς σοφοῖς θεός, τά δ' ἄλλα κόμποι καί λόγων εὐμορφία. ἄκρας δ' ἐναλίας αἷς καθίδρυται πατήρ χαίρειν κελεύω: τί τάδε προυστήσω λόγωι; ζηνός δ' ἐγώ κεραυνόν οὐ φρίσσω, ξένε, οὐδ' οἶδ' ὅτι ζεύς ἐστ' ἐμοῦ κρείσσων θεός. οὔ μοι μέλει τό λοιπόν: ὡς δ' οὔ μοι μέλει ἄκουσον: ὅταν ἄνωθεν ὄμβρον ἐκχέηι, ἐν τῆιδε πέτραι στέγν' ἔχων σκηνώματα, ἤ μόσχον ὀπτόν ἤ τι θήρειον δάκος δαινύμενος, εὖ τέγγων τε γαστέρ' ὑπτίαν, ἐπεκπιών γάλακτος ἀμφορέα, πέπλον κρούω, διός βρονταῖσιν εἰς ἔριν κτυπῶν. ὅταν δέ βορέας χιόνα θρήικιος χέηι, δοραῖσι θηρῶν σῶμα περιβαλών ἐμόν καί πῦρ ἀναίθων, χιόνος οὐδέν μοι μέλει. ἡ γῆ δ' ἀνάγκηι, κἄν θέληι κἄν μή θέληι, τίκτουσα ποίαν τἀμά πιαίνει βοτά. ἁγώ οὔτινι θύω πλήν ἐμοί, θεοῖσι δ' οὔ, καί τῆι μεγίστηι, γαστρί τῆιδε, δαιμόνων. ὡς τοὐμπιεῖν γε καί φαγεῖν τοὐφ' ἡμέραν, ζεύς οὖτος ἀνθρώποισι τοῖσι σώφροσιν, λυπεῖν δέ μηδέν αὑτόν. οἵ δέ τούς νόμους ἔθεντο ποικίλλοντες ἀνθρώπων βίον, κλαίειν ἄνωγα: τήν <δ'> ἐμήν ψυχήν ἐγώ οὐ παύσομαι δρῶν εὖ, κατεσθίων γε σέ. ξένια δέ λήψηι τοιάδ', ὡς ἄμεμπτος ὦ, πῦρ καί πατρῶιον τόνδε χαλκόν, ὅς ζέσας σήν σάρκα διαφόρητον ἀμφέξει καλῶς. ἀλλ' ἕρπετ' εἴσω, τοῦ κατ' αὔλιον θεοῦ ἵν' ἀμφί βωμόν στάντες εὐωχῆτέ με. {οδ.} αἰαῖ, πόνους μέν τρωϊκούς ὑπεξέδυν θαλασσίους τε, νῦν δ' ἐς ἀνδρός ἀνοσίου ὠμήν κατέσχον ἀλίμενόν τε καρδίαν. ὦ παλλάς, ὦ δέσποινα διογενές θεά, νῦν νῦν ἄρηξον: κρείσσονας γάρ ἰλίου πόνους ἀφῖγμαι κἀπί κινδύνου βάθρα. σύ τ', ὦ φαεννάς ἀστέρων οἰκῶν ἕδρας ζεῦ ξένι', ὅρα τάδ': εἰ γάρ αὐτά μή βλέπεις, ἄλλως νομίζηι ζεύς τό μηδέν ὤν θεός. {χο.} εὐρείας φάρυγος, ὦ κύκλωψ, ἀναστόμου τό χεῖλος: ὡς ἕτοιμά σοι ἑφθά καί ὀπτά καί ἀνθρακιᾶς ἄπο <θερμά> χναύειν βρύκειν κρεοκοπεῖν μέλη ξένων δασυμάλλωι ἐν αἰγίδι κλινομένωι. μή 'μοί μή προσδίδου: μόνος μόνωι γέμιζε πορθμίδος σκάφος. χαιρέτω μέν αὖλις ἅδε, χαιρέτω δέ θυμάτων ἀποβώμιος †ἅν ἔχει θυσίαν† κύκλωψ αἰτναῖος ξενικῶν κρεῶν κεχαρμένος βορᾶι. †νηλής ὦ τλᾶμον ὅστις δωμάτων† ἐφεστίους ἱκτῆρας ἐκθύει δόμων, ἑφθά τε δαινύμενος μυσαροῖσί τ' ὀδοῦσιν κόπτων βρύκων θέρμ' ἀπ' ἀνθράκων κρέα < > {οδ.} ὦ ζεῦ, τί λέξω, δείν' ἰδών ἄντρων ἔσω κοὐ πιστά, μύθοις εἰκότ' οὐδ' ἔργοις βροτῶν; {χο.} τί δ' ἔστ', ὀδυσσεῦ; μῶν τεθοίναται σέθεν φίλους ἑταίρους ἀνοσιώτατος κύκλωψ; {οδ.} δισσούς γ' ἀθρήσας κἀπιβαστάσας χεροῖν, οἵ σαρκός εἶχον εὐτραφέστατον πάχος. {χο.} πῶς, ὦ ταλαίπωρ', ἦτε πάσχοντες τάδε; {οδ.} ἐπεί πετραίαν τήνδ' ἐσήλθομεν †χθόνα†, ἀνέκαυσε μέν πῦρ πρῶτον, ὑψηλῆς δρυός κορμούς πλατείας ἐσχάρας βαλών ἔπι, τρισσῶν ἁμαξῶν ὡς ἀγώγιμον βάρος, καί χάλκεον λέβητ' ἐπέζεσεν πυρί. ἔπειτα φύλλων ἐλατίνων χαμαιπετῆ ἔστρωσεν εὐνήν πλησίον πυρός φλογί. κρατῆρα δ' ἐξέπλησεν ὡς δεκάμφορον, μόσχους ἀμέλξας, λευκόν ἐσχέας γάλα, σκύφος τε κισσοῦ παρέθετ' εἰς εὖρος τριῶν πήχεων, βάθος δέ τεσσάρων ἐφαίνετο, ὀβελούς τ', ἄκρους μέν ἐγκεκαυμένους πυρί, ξεστούς δέ δρεπάνωι τἄλλα, παλιούρου κλάδων, †αἰτναῖά τε σφαγεῖα πελέκεων γνάθοις†. ὡς δ' ἦν ἕτοιμα πάντα τῶι θεοστυγεῖ ἅιδου μαγείρωι, φῶτε συμμάρψας δύο ἔσφαζ' ἑταίρων τῶν ἐμῶν, ῥυθμῶι θ' ἑνί τόν μέν λέβητος ἐς κύτος χαλκήλατον < > τόν δ' αὖ, τένοντος ἁρπάσας ἄκρου ποδός, παίων πρός ὀξύν στόνυχα πετραίου λίθου ἐγκέφαλον ἐξέρρανε: καί †καθαρπάσας† λάβρωι μαχαίραι σάρκας ἐξώπτα πυρί, τά δ' ἐς λέβητ' ἐφῆκεν ἕψεσθαι μέλη. ἐγώ δ' ὁ τλήμων δάκρυ' ἀπ' ὀφθαλμῶν χέων ἐχριμπτόμην κύκλωπι κἀδιακόνουν: ἅλλοι δ' ὅπως ὄρνιθες ἐν μυχοῖς πέτρας πτήξαντες εἶχον, αἷμα δ' οὐκ ἐνῆν χροΐ. ἐπεί δ' ἑταίρων τῶν ἐμῶν πλησθείς βορᾶς ἀνέπεσε, φάρυγος αἰθέρ' ἐξανείς βαρύν, ἐσῆλθέ μοί τι θεῖον: ἐμπλήσας σκύφος μάρωνος αὐτῶι τοῦδε προσφέρω πιεῖν, λέγων τάδ': ὦ τοῦ ποντίου θεοῦ κύκλωψ, σκέψαι τόδ' οἷον ἑλλάς ἀμπέλων ἄπο θεῖον κομίζει πῶμα, διονύσου γάνος. ὁ δ' ἔκπλεως ὤν τῆς ἀναισχύντου βορᾶς ἐδέξατ' ἔσπασέν <τ'> ἄμυστιν ἑλκύσας κἀπήινες' ἄρας χεῖρα: φίλτατε ξένων, καλόν τό πῶμα δαιτί πρός καλῆι δίδως. ἡσθέντα δ' αὐτόν ὡς ἐπηισθόμην ἐγώ, ἄλλην ἔδωκα κύλικα, γιγνώσκων ὅτι τρώσει νιν οἶνος καί δίκην δώσει τάχα. καί δή πρός ὠιδάς εἷρπ': ἐγώ δ' ἐπεγχέων ἄλλην ἐπ' ἄλληι σπλάγχν' ἐθέρμαινον ποτῶι. ἄιδει δέ παρά κλαίουσι συνναύταις ἐμοῖς ἄμους', ἐπηχεῖ δ' ἄντρον. ἐξελθών δ' ἐγώ σιγῆι σέ σῶσαι κἄμ', ἐάν βούληι, θέλω. ἀλλ' εἴπατ' εἴτε χρήιζετ' εἴτ' οὐ χρήιζετε φεύγειν ἄμεικτον ἄνδρα καί τά βακχίου ναίειν μέλαθρα ναΐδων νυμφῶν μέτα. ὁ μέν γάρ ἔνδον σός πατήρ τάδ' ἤινεσεν: ἀλλ' ἀσθενής γάρ κἀποκερδαίνων ποτοῦ ὥσπερ πρός ἰξῶι τῆι κύλικι λελημμένος πτέρυγας ἀλύει: σύ δέ (νεανίας γάρ εἶ) σώθητι μετ' ἐμοῦ καί τόν ἀρχαῖον φίλον διόνυσον ἀνάλαβ', οὐ κύκλωπι προσφερῆ. {χο.} ὦ φίλτατ', εἰ γάρ τήνδ' ἴδοιμεν ἡμέραν κύκλωπος ἐκφυγόντες ἀνόσιον κάρα. ὡς διά μακροῦ γε †τόν σίφωνα τόν φίλον χηρεύομεν τόνδ' οὐκ ἔχομεν καταφαγεῖν.† {οδ.} ἄκουε δή νυν ἥν ἔχω τιμωρίαν θηρός πανούργου σῆς τε δουλείας φυγήν. {χο.} λέγ', ὡς ἀσιάδος οὐκ ἄν ἥδιον ψόφον κιθάρας κλύοιμεν ἤ κύκλωπ' ὀλωλότα. {οδ.} ἐπί κῶμον ἕρπειν πρός κασιγνήτους θέλει κύκλωπας ἡσθείς τῶιδε βακχίου ποτῶι. {χο.} ξυνῆκ': ἔρημον ξυλλαβών δρυμοῖσί νιν σφάξαι μενοινᾶις ἤ πετρῶν ὦσαι κάτα. {οδ.} οὐδέν τοιοῦτον: δόλιος ἡ προθυμία. {χο.} πῶς δαί; σοφόν τοί ς' ὄντ' ἀκούομεν πάλαι. {οδ.} κώμου μέν αὐτόν τοῦδ' ἀπαλλάξαι, λέγων ὡς οὐ κύκλωψι πῶμα χρή δοῦναι τόδε, μόνον δ' ἔχοντα βίοτον ἡδέως ἄγειν. ὅταν δ' ὑπνώσσηι βακχίου νικώμενος, ἀκρεμών ἐλαίας ἔστιν ἐν δόμοισί τις, ὅν φασγάνωι τῶιδ' ἐξαποξύνας ἄκρον ἐς πῦρ καθήσω: κἆιθ' ὅταν κεκαυμένον ἴδω νιν, ἄρας θερμόν ἐς μέσην βαλῶ κύκλωπος ὄψιν ὄμμα τ' ἐκτήξω πυρί. ναυπηγίαν δ' ὡσεί τις ἁρμόζων ἀνήρ διπλοῖν χαλινοῖν τρύπανον κωπηλατεῖ, οὕτω κυκλώσω δαλόν ἐν φαεσφόρωι κύκλωπος ὄψει καί συναυανῶ κόρας. {χο.} ἰού ἰού: γέγηθα μαινόμεσθα τοῖς εὑρήμασιν. {οδ.} κἄπειτα καί σέ καί φίλους γέροντά τε νεώς μελαίνης κοῖλον ἐμβήσας σκάφος διπλαῖσι κώπαις τῆσδ' ἀποστελῶ χθονός. {χο.} ἔστ' οὖν ὅπως ἄν ὡσπερεί σπονδῆς θεοῦ κἀγώ λαβοίμην τοῦ τυφλοῦντος ὄμματα δαλοῦ; πόνου γάρ τοῦδε κοινωνεῖν θέλω. {οδ.} δεῖ γοῦν: μέγας γάρ δαλός, οὗ ξυλληπτέον. {χο.} ὡς κἄν ἁμαξῶν ἑκατόν ἀραίμην βάρος, εἰ τοῦ κύκλωπος τοῦ κακῶς ὀλουμένου ὀφθαλμόν ὥσπερ σφηκιάν ἐκθύψομεν. {οδ.} σιγᾶτέ νυν: δόλον γάρ ἐξεπίστασαι: χὤταν κελεύω, τοῖσιν ἀρχιτέκτοσιν πείθεσθ'. ἐγώ γάρ ἄνδρας ἀπολιπών φίλους τούς ἔνδον ὄντας οὐ μόνος σωθήσομαι. [καίτοι φύγοιμ' ἄν κἀκβέβηκ' ἄντρου μυχῶν: ἀλλ' οὐ δίκαιον ἀπολιπόντ' ἐμούς φίλους ξύν οἷσπερ ἦλθον δεῦρο σωθῆναι μόνον.] {χο.} ἄγε, τίς πρῶτος, τίς δ' ἐπί πρώτωι ταχθείς δαλοῦ κώπην ὀχμάσαι. κύκλωπος ἔσω βλεφάρων ὤσας λαμπράν ὄψιν διακναίσει; [ὠιδή ἔνδοθεν.] σίγα σίγα. καί δή μεθύων ἄχαριν κέλαδον μουσιζόμενος σκαιός ἀπωιδός καί κλαυσόμενος χωρεῖ πετρίνων ἔξω μελάθρων. φέρε νιν κώμοις παιδεύσωμεν τόν ἀπαίδευτον: πάντως μέλλει τυφλός εἶναι. μάκαρ ὅστις εὐιάζει βοτρύων φίλαισι πηγαῖς ἐπί κῶμον ἐκπετασθείς φίλον ἄνδρ' ὑπαγκαλίζων, ἐπί δεμνίοις τε †ξανθόν† χλιδανᾶς ἔχων ἑταίρας μυρόχριστος λιπαρόν βό στρυχον, αὐδᾶι δέ: θύραν τίς οἴξει μοι; {κυ.} παπαπαῖ: πλέως μέν οἴνου, γάνυμαι <δέ> δαιτός ἥβαι, σκάφος ὁλκάς ὥς γεμισθείς ποτί σέλμα γαστρός ἄκρας. ὑπάγει μ' ὁ φόρτος εὔφρων ἐπί κῶμον ἦρος ὥραις ἐπί κύκλωπας ἀδελφούς. φέρε μοι, ξεῖνε, φέρ', ἀσκόν ἔνδος μοι. {χο.} καλόν ὄμμασιν δεδορκώς καλός ἐκπερᾶι μελάθρων. < > φιλεῖ τίς ἡμᾶς; λύχνα δ' †ἀμμένει δαΐα σόν χρόα χὡς† τέρεινα νύμφα δροσερῶν ἔσωθεν ἄντρων. στεφάνων δ' οὐ μία χροιά περί σόν κρᾶτα τάχ' ἐξομιλήσει. {οδ.} κύκλωψ, ἄκουσον: ὡς ἐγώ τοῦ βακχίου τούτου τρίβων εἴμ', ὅν πιεῖν ἔδωκά σοι. {κυ.} ὁ βάκχιος δέ τίς; θεός νομίζεται; {οδ.} μέγιστος ἀνθρώποισιν ἐς τέρψιν βίου. {κυ.} ἐρυγγάνω γοῦν αὐτόν ἡδέως ἐγώ. {οδ.} τοιόσδ' ὁ δαίμων: οὐδένα βλάπτει βροτῶν. {κυ.} θεός δ' ἐν ἀσκῶι πῶς γέγηθ' οἴκους ἔχων; {οδ.} ὅπου τιθῆι τις, ἐνθάδ' ἐστίν εὐπετής. {κυ.} οὐ τούς θεούς χρή σῶμ' ἔχειν ἐν δέρμασιν. {οδ.} τί δ', εἴ σε τέρπει γ'; ἤ τό δέρμα σοι πικρόν; {κυ.} μισῶ τόν ἀσκόν: τό δέ ποτόν φιλῶ τόδε. {οδ.} μένων νυν αὐτοῦ πῖνε κεὐθύμει, κύκλωψ. {κυ.} οὐ χρή μ' ἀδελφοῖς τοῦδε προσδοῦναι ποτοῦ; {οδ.} ἔχων γάρ αὐτός τιμιώτερος φανῆι. {κυ.} διδούς δέ τοῖς φίλοισι χρησιμώτερος. {οδ.} πυγμάς ὁ κῶμος λοίδορόν τ' ἔριν φιλεῖ. {κυ.} μεθύω μέν, ἔμπας δ' οὔτις ἄν ψαύσειέ μου. {οδ.} ὦ τᾶν, πεπωκότ' ἐν δόμοισι χρή μένειν. {κυ.} ἠλίθιος ὅστις μή πιών κῶμον φιλεῖ. {οδ.} ὅς δ' ἄν μεθυσθείς γ' ἐν δόμοις μείνηι σοφός. {κυ.} τί δρῶμεν, ὦ σιληνέ; σοί μένειν δοκεῖ; {σι.} δοκεῖ: τί γάρ δεῖ συμποτῶν ἄλλων, κύκλωψ; {οδ.} καί μήν λαχνῶδές γ' οὖδας ἀνθηρᾶς χλόης. {σι.} καί πρός γε θάλπος ἡλίου πίνειν καλόν. κλίθητί νύν μοι πλευρά θείς ἐπί χθονός. {κυ.} ἰδού. τί δῆτα τόν κρατῆρ' ὄπισθ' ἐμοῦ τίθης; {σι.} ὡς μή παριών τις καταβάληι. {κυ.} πίνειν μέν οὖν κλέπτων σύ βούληι: κάτθες αὐτόν ἐς μέσον. σύ δ', ὦ ξέν', εἰπέ τοὔνομ' ὅτι σε χρή καλεῖν. {οδ.} οὖτιν: χάριν δέ τίνα λαβών ς' ἐπαινέσω; {κυ.} πάντων ς' ἑταίρων ὕστερον θοινάσομαι. {σι.} καλόν γε τό γέρας τῶι ξένωι δίδως, κύκλωψ. {κυ.} οὗτος, τί δρᾶις; τόν οἶνον ἐκπίνεις λάθραι; {σι.} οὔκ, ἀλλ' ἔμ' οὗτος ἔκυσεν ὅτι καλόν βλέπω. {κυ.} κλαύσηι, φιλῶν τόν οἶνον οὐ φιλοῦντα σέ. {σι.} οὐ μά δί', ἐπεί μού φης' ἐρᾶν ὄντος καλοῦ. {κυ.} ἔγχει, πλέων δέ τόν σκύφον δίδου μόνον. {σι.} πῶς οὖν κέκραται; φέρε διασκεψώμεθα. {κυ.} ἀπολεῖς: δός οὕτως. {σι.} οὐ μά δί', οὐ πρίν ἄν γέ σε στέφανον ἴδω λαβόντα γεύσωμαί τ' ἔτι. {κυ.} οἱνοχόος ἄδικος. {σι.} <οὐ> μά δί', ἀλλ' οἷνος γλυκύς. ἀπομακτέον δέ σοὐστίν ὡς λήψηι πιεῖν. {κυ.} ἰδού, καθαρόν τό χεῖλος αἱ τρίχες τέ μου. {σι.} θές νυν τόν ἀγκῶν' εὐρύθμως κἆιτ' ἔκπιε, ὥσπερ μ' ὁρᾶις πίνοντα χὤσπερ οὐκ ἐμέ. {κυ.} ἆ ἆ, τί δράσεις; {σι.} ἡδέως ἠμύστισα. {κυ.} λάβ', ὦ ξέν', αὐτός οἰνοχόος τέ μοι γενοῦ. {οδ.} γιγνώσκεται γοῦν ἅμπελος τἠμῆι χερί. {κυ.} φέρ' ἔγχεόν νυν. {οδ.} ἐγχέω, σίγα μόνον. {κυ.} χαλεπόν τόδ' εἶπας, ὅστις ἄν πίνηι πολύν. {οδ.} ἰδού, λαβών ἔκπιθι καί μηδέν λίπηις: συνεκθανεῖν δέ σπῶντα χρή τῶι πώματι. {κυ.} παπαῖ, σοφόν γε τό ξύλον τῆς ἀμπέλου. {οδ.} κἄν μέν σπάσηις γε δαιτί πρός πολλῆι πολύν, τέγξας ἄδιψον νηδύν, εἰς ὕπνον βαλεῖ, ἤν δ' ἐλλίπηις τι, ξηρανεῖ ς' ὁ βάκχιος. {κυ.} ἰού ἰού: ὡς ἐξένευσα μόγις: ἄκρατος ἡ χάρις. ὁ δ' οὐρανός μοι συμμεμειγμένος δοκεῖ τῆι γῆι φέρεσθαι, τοῦ διός τε τόν θρόνον λεύσσω τό πᾶν τε δαιμόνων ἁγνόν σέβας. οὐκ ἄν φιλήσαιμ'; αἱ χάριτες πειρῶσί με. ἅλις: γανυμήδη τόνδ' ἔχων ἀναπαύσομαι κάλλιον ἤ τάς χάριτας. ἥδομαι δέ πως τοῖς παιδικοῖσι μᾶλλον ἤ τοῖς θήλεσιν. {σι.} ἐγώ γάρ ὁ διός εἰμι γανυμήδης, κύκλωψ; {κυ.} ναί μά δί', ὅν ἁρπάζω γ' ἐγώ 'κ τῆς δαρδάνου. {σι.} ἀπόλωλα, παῖδες: σχέτλια πείσομαι κακά. {κυ.} μέμφηι τόν ἐραστήν κἀντρυφᾶις πεπωκότι; {σι.} οἴμοι: πικρότατον οἶνον ὄψομαι τάχα. {οδ.} ἄγε δή, διονύσου παῖδες, εὐγενῆ τέκνα, ἔνδον μέν ἁνήρ: τῶι δ' ὕπνωι παρειμένος τάχ' ἐξ ἀναιδοῦς φάρυγος ὠθήσει κρέα. δαλός δ' ἔσωθεν αὐλίων †ὠθεῖ† καπνόν παρευτρέπισται, κοὐδέν ἄλλο πλήν πυροῦν κύκλωπος ὄψιν: ἀλλ' ὅπως ἀνήρ ἔσηι. {χο.} πέτρας τό λῆμα κἀδάμαντος ἕξομεν. χώρει δ' ἐς οἴκους πρίν τι τόν πατέρα παθεῖν ἀπάλαμνον: ὥς σοι τἀνθάδ' ἐστίν εὐτρεπῆ. {οδ.} ἥφαιστ', ἄναξ αἰτναῖε, γείτονος κακοῦ λαμπρόν πυρώσας ὄμμ' ἀπαλλάχθηθ' ἅπαξ, σύ τ', ὦ μελαίνης νυκτός ἐκπαίδευμ', ὕπνε, ἄκρατος ἐλθέ θηρί τῶι θεοστυγεῖ, καί μή 'πί καλλίστοισι τρωϊκοῖς πόνοις αὐτόν τε ναύτας τ' ἀπολέσητ' ὀδυσσέα ὑπ' ἀνδρός ὧι θεῶν οὐδέν ἤ βροτῶν μέλει. ἤ τήν τύχην μέν δαίμον' ἡγεῖσθαι χρεών, τά δαιμόνων δέ τῆς τύχης ἐλάσσονα. {χο.} λήψεται τόν τράχηλον ἐντόνως ὁ καρκίνος τοῦ ξενοδαιτυμόνος: πυρί γάρ τάχα φωσφόρους ὀλεῖ κόρας. ἤδη δαλός ἠνθρακωμένος κρύπτεται ἐς σποδιάν, δρυός ἄσπετον ἔρνος. ἀλλ' ἴτω μάρων, πρασσέτω, μαινομένου 'ξελέτω βλέφαρον κύκλωπος, ὡς πίηι κακῶς. κἀγώ τόν φιλοκισσοφόρον βρόμιον ποθεινόν εἰσιδεῖν θέλω, κύκλωπος λιπών ἐρημίαν: ἆρ' ἐς τοσόνδ' ἀφίξομαι; {οδ.} σιγᾶτε πρός θεῶν, θῆρες, ἡσυχάζετε, συνθέντες ἄρθρα στόματος: οὐδέ πνεῖν ἐῶ, οὐ σκαρδαμύσσειν οὐδέ χρέμπτεσθαί τινα, ὡς μή 'ξεγερθῆι τό κακόν, ἔστ' ἄν ὄμματος ὄψις κύκλωπος ἐξαμιλληθῆι πυρί. {χο.} σιγῶμεν ἐγκάψαντες αἰθέρα γνάθοις. {οδ.} ἄγε νυν ὅπως ἅψεσθε τοῦ δαλοῦ χεροῖν ἔσω μολόντες: διάπυρος δ' ἐστίν καλῶς. {χο.} οὔκουν σύ τάξεις οὕστινας πρώτους χρεών καυτόν μοχλόν λαβόντας ἐκκαίειν τό φῶς κύκλωπος, ὡς ἄν τῆς τύχης κοινώμεθα; {χο.α} ἡμεῖς μέν ἐσμεν μακροτέρω πρό τῶν θυρῶν ἑστῶτες ὠθεῖν ἐς τόν ὀφθαλμόν τό πῦρ. {χο.β} ἡμεῖς δέ χωλοί γ' ἀρτίως γεγενήμεθα. {χο.α} ταὐτόν πεπόνθατ' ἆρ' ἐμοί: τούς γάρ πόδας ἑστῶτες ἐσπάσθημεν οὐκ οἶδ' ἐξ ὅτου. {οδ.} ἑστῶτες ἐσπάσθητε; {χο.α} καί τά γ' ὄμματα μέστ' ἐστίν ἡμῖν κόνεος ἤ τέφρας ποθέν. {οδ.} ἄνδρες πονηροί κοὐδέν οἵδε σύμμαχοι. {χο.} ὁτιή τό νῶτον τήν ῥάχιν τ' οἰκτίρομεν καί τούς ὀδόντας ἐκβαλεῖν οὐ βούλομαι τυπτόμενος, αὕτη γίγνεται πονηρία; ἀλλ' οἶδ' ἐπωιδήν ὀρφέως ἀγαθήν πάνυ, ὥστ' αὐτόματον τόν δαλόν ἐς τό κρανίον στείχονθ' ὑφάπτειν τόν μονῶπα παῖδα γῆς. {οδ.} πάλαι μέν ἤιδη ς' ὄντα τοιοῦτον φύσει, νῦν δ' οἶδ' ἄμεινον. τοῖσι δ' οἰκείοις φίλοις χρῆσθαί μ' ἀνάγκη. χειρί δ' εἰ μηδέν σθένεις, ἀλλ' οὖν ἐπεγκέλευέ γ', ὡς εὐψυχίαν φίλων κελευσμοῖς τοῖσι σοῖς κτησώμεθα. {χο.} δράσω τάδ': ἐν τῶι καρί κινδυνεύσομεν. κελευσμάτων δ' ἕκατι τυφέσθω κύκλωψ. ἰώ ἰώ: γενναιότατ' ὠ θεῖτε σπεύδετ', ἐκκαίετε τάν ὀφρύν θηρός τοῦ ξενοδαίτα. τύφετ' ὦ, καίετ' ὦ τόν αἴτνας μηλονόμον. τόρνευ' ἕλκε, μή ς' ἐξοδυνηθείς δράσηι τι μάταιον. {κυ.} ὤμοι, κατηνθρακώμεθ' ὀφθαλμοῦ σέλας. {χο.} καλός γ' ὁ παιάν: μέλπε μοι τόνδ' αὖ, κύκλωψ. {κυ.} ὤμοι μάλ', ὡς ὑβρίσμεθ', ὡς ὀλώλαμεν. ἀλλ' οὔτι μή φύγητε τῆσδ' ἔξω πέτρας χαίροντες, οὐδέν ὄντες: ἐν πύλαισι γάρ σταθείς φάραγγος τῆσδ' ἐναρμόσω χέρας. {χο.} τί χρῆμ' ἀυτεῖς, ὦ κύκλωψ; {κυ.} ἀπωλόμην. {χο.} αἰσχρός γε φαίνηι. {κυ.} κἀπί τοῖσδέ γ' ἄθλιος. {χο.} μεθύων κατέπεσες ἐς μέσους τούς ἄνθρακας; {κυ.} οὖτίς μ' ἀπώλες'. {χο.} οὐκ ἄρ' οὐδείς <ς'> ἠδίκει. {κυ.} οὖτίς με τυφλοῖ βλέφαρον. {χο.} οὐκ ἄρ' εἶ τυφλός. {κυ.} †ὥς δή σύ†. {χο.} καί πῶς ς' οὔτις ἄν θείη τυφλόν; {κυ.} σκώπτεις. ὁ δ' οὖτις ποῦ 'στιν; {χο.} οὐδαμοῦ, κύκλωψ. {κυ.} ὁ ξένος ἵν' ὀρθῶς ἐκμάθηις μ' ἀπώλεσεν, ὁ μιαρός, ὅς μοι δούς τό πῶμα κατέκλυσεν. {χο.} δεινός γάρ οἷνος καί παλαίεσθαι βαρύς. {κυ.} πρός θεῶν, πεφεύγας' ἤ μένους' ἔσω δόμων; {χο.} οὗτοι σιωπῆι τήν πέτραν ἐπήλυγα λαβόντες ἑστήκασι. {κυ.} ποτέρας τῆς χερός; {χο.} ἐν δεξιᾶι σου. {κυ.} ποῦ; {χο.} πρός αὐτῆι τῆι πέτραι. ἔχεις; {κυ.} κακόν γε πρός κακῶι: τό κρανίον παίσας κατέαγα. {χο.} καί σε διαφεύγουσί γε. {κυ.} οὐ τῆιδέ πηι, τῆιδ' εἶπας; {χο.} οὔ: ταύτηι λέγω. {κυ.} πῆι γάρ; {χο.} περιάγου κεῖσε, πρός τἀριστερά. {κυ.} οἴμοι γελῶμαι: κερτομεῖτέ μ' ἐν κακοῖς. {χο.} ἀλλ' οὐκέτ', ἀλλά πρόσθεν οὗτός ἐστι σοῦ. {κυ.} ὦ παγκάκιστε, ποῦ ποτ' εἶ; {οδ.} τηλοῦ σέθεν φυλακαῖσι φρουρῶ σῶμ' ὀδυσσέως τόδε. {κυ.} πῶς εἶπας; ὄνομα μεταβαλών καινόν λέγεις. {οδ.} ὅπερ μ' ὁ φύσας ὠνόμαζ' ὀδυσσέα. δώσειν δ' ἔμελλες ἀνοσίου δαιτός δίκας: καλῶς γάρ ἄν τροίαν γε διεπυρώσαμεν εἰ μή ς' ἑταίρων φόνον ἐτιμωρησάμην. {κυ.} αἰαῖ: παλαιός χρησμός ἐκπεραίνεται: τυφλήν γάρ ὄψιν ἐκ σέθεν σχήσειν μ' ἔφη τροίας ἀφορμηθέντος. ἀλλά καί σέ τοι δίκας ὑφέξειν ἀντί τῶνδ' ἐθέσπισεν, πολύν θαλάσσηι χρόνον ἐναιωρούμενον. {οδ.} κλαίειν ς' ἄνωγα: καί δέδραχ' ὅπερ λέγω. ἐγώ δ' ἐπ' ἀκτάς εἶμι καί νεώς σκάφος ἥσω 'πί πόντον σικελόν ἔς τ' ἐμήν πάτραν. {κυ.} οὐ δῆτ', ἐπεί σε τῆσδ' ἀπορρήξας πέτρας αὐτοῖσι συνναύταισι συντρίψω βαλών. ἄνω δ' ἐπ' ὄχθον εἶμι, καίπερ ὤν τυφλός, δι' ἀμφιτρῆτος τῆσδε προσβαίνων ποδί. {χο.} ἡμεῖς δέ συνναῦταί γε τοῦδ' ὀδυσσέως ὄντες τό λοιπόν βακχίωι δουλεύσομεν. [35] {work} {αλκηστισ} {απολλων} ὦ δώματ' ἀδμήτει', ἐν οἷς ἔτλην ἐγώ θῆσσαν τράπεζαν αἰνέσαι θεός περ ὤν. ζεύς γάρ κατακτάς παῖδα τόν ἐμόν αἴτιος ἀσκληπιόν, στέρνοισιν ἐμβαλών φλόγα: οὗ δή χολωθείς τέκτονας δίου πυρός κτείνω κύκλωπας: καί με θητεύειν πατήρ θνητῶι παρ' ἀνδρί τῶνδ' ἄποιν' ἠνάγκασεν. ἐλθών δέ γαῖαν τήνδ' ἐβουφόρβουν ξένωι καί τόνδ' ἔσωιζον οἶκον ἐς τόδ' ἡμέρας. ὁσίου γάρ ἀνδρός ὅσιος ὤν ἐτύγχανον παιδός φέρητος, ὅν θανεῖν ἐρρυσάμην, μοίρας δολώσας: ἤινεσαν δέ μοι θεαί ἄδμητον ἅιδην τόν παραυτίκ' ἐκφυγεῖν, ἄλλον διαλλάξαντα τοῖς κάτω νεκρόν. πάντας δ' ἐλέγξας καί διεξελθών φίλους, [πατέρα γεραιάν θ' ἥ σφ' ἔτικτε μητέρα,] οὐχ ηὗρε πλήν γυναικός ὅστις ἤθελεν θανών πρό κείνου μηκέτ' εἰσορᾶν φάος: ἥν νῦν κατ' οἴκους ἐν χεροῖν βαστάζεται ψυχορραγοῦσαν: τῆιδε γάρ σφ' ἐν ἡμέραι θανεῖν πέπρωται καί μεταστῆναι βίου. ἐγώ δέ, μή μίασμά μ' ἐν δόμοις κίχηι, λείπω μελάθρων τῶνδε φιλτάτην στέγην. ἤδη δέ τόνδε θάνατον εἰσορῶ πέλας, ἱερέα θανόντων, ὅς νιν εἰς ἅιδου δόμους μέλλει κατάξειν: συμμέτρως δ' ἀφίκετο, φρουρῶν τόδ' ἦμαρ ὧι θανεῖν αὐτήν χρεών. {θανατοσ} ἆ ἆ: τί σύ πρός μελάθροις; τί σύ τῆιδε πολεῖς, φοῖβ'; ἀδικεῖς αὖ τιμάς ἐνέρων ἀφοριζόμενος καί καταπαύων; οὐκ ἤρκεσέ σοι μόρον ἀδμήτου διακωλῦσαι, μοίρας δολίωι σφήλαντι τέχνηι; νῦν δ' ἐπί τῆιδ' αὖ χέρα τοξήρη φρουρεῖς ὁπλίσας, ἥ τόδ' ὑπέστη, πόσιν ἐκλύσας' αὐτή προθανεῖν πελίου παῖς; {απ.} θάρσει: δίκην τοι καί λόγους κεδνούς ἔχω. {θα.} τί δῆτα τόξων ἔργον, εἰ δίκην ἔχεις; {απ.} σύνηθες αἰεί ταῦτα βαστάζειν ἐμοί. {θα.} καί τοῖσδέ γ' οἴκοις ἐκδίκως προσωφελεῖν. {απ.} φίλου γάρ ἀνδρός συμφοραῖς βαρύνομαι. {θα.} καί νοσφιεῖς με τοῦδε δευτέρου νεκροῦ; {απ.} ἀλλ' οὐδ' ἐκεῖνον πρός βίαν ς' ἀφειλόμην. {θα.} πῶς οὖν ὑπέρ γῆς ἐστι κοὐ κάτω χθονός; {απ.} δάμαρτ' ἀμείψας, ἥν σύ νῦν ἥκεις μέτα. {θα.} κἀπάξομαί γε νερτέραν ὑπό χθόνα. {απ.} λαβών ἴθ': οὐ γάρ οἶδ' ἄν εἰ πείσαιμί σε. {θα.} κτείνειν γ' ὅν ἄν χρῆι; τοῦτο γάρ τετάγμεθα. {απ.} οὔκ, ἀλλά τοῖς μέλλουσι θάνατον ἀμβαλεῖν. {θα.} ἔχω λόγον δή καί προθυμίαν σέθεν. {απ.} ἔστ' οὖν ὅπως ἄλκηστις ἐς γῆρας μόλοι; {θα.} οὐκ ἔστι: τιμαῖς κἀμέ τέρπεσθαι δόκει. {απ.} οὔτοι πλέον γ' ἄν ἤ μίαν ψυχήν λάβοις. {θα.} νέων φθινόντων μεῖζον ἄρνυμαι γέρας. {απ.} κἄν γραῦς ὄληται, πλουσίως ταφήσεται. {θα.} πρός τῶν ἐχόντων, φοῖβε, τόν νόμον τίθης. {απ.} πῶς εἶπας; ἀλλ' ἦ καί σοφός λέληθας ὤν; {θα.} ὠνοῖντ' ἄν οἷς πάρεστι γηραιοί θανεῖν. {απ.} οὔκουν δοκεῖ σοι τήνδε μοι δοῦναι χάριν; {θα.} οὐ δῆτ': ἐπίστασαι δέ τούς ἐμούς τρόπους. {απ.} ἐχθρούς γε θνητοῖς καί θεοῖς στυγουμένους. {θα.} οὐκ ἄν δύναιο πάντ' ἔχειν ἅ μή σε δεῖ. {απ.} ἦ μήν σύ πείσηι καίπερ ὠμός ὤν ἄγαν: τοῖος φέρητος εἶσι πρός δόμους ἀνήρ εὐρυσθέως πέμψαντος ἵππειον μετά ὄχημα θρήικης ἐκ τόπων δυσχειμέρων, ὅς δή ξενωθείς τοῖσδ' ἐν ἀδμήτου δόμοις βίαι γυναῖκα τήνδε ς' ἐξαιρήσεται. κοὔθ' ἡ παρ' ἡμῶν σοι γενήσεται χάρις δράσεις θ' ὁμοίως ταῦτ' ἀπεχθήσηι τ' ἐμοί. {θα.} πόλλ' ἄν σύ λέξας οὐδέν ἄν πλέον λάβοις: ἡ δ' οὖν γυνή κάτεισιν εἰς ἅιδου δόμους. στείχω δ' ἐπ' αὐτήν, ὡς κατάρξωμαι ξίφει: ἱερός γάρ οὗτος τῶν κατά χθονός θεῶν ὅτου τόδ' ἔγχος κρατός ἁγνίσηι τρίχα. {χοροσ} τί ποθ' ἡσυχία πρόσθεν μελάθρων; τί σεσίγηται δόμος ἀδμήτου; _ἀλλ' οὐδέ φίλων πέλας <ἔστ'> οὐδείς, ὅστις ἄν εἴποι πότερον φθιμένην χρή βασίλειαν πενθεῖν ἤ ζῶς' ἔτι φῶς λεύσσει πελίου τόδε παῖς ἄλκηστις, ἐμοί πᾶσί τ' ἀρίστη δόξασα γυνή πόσιν εἰς αὑτῆς γεγενῆσθαι. _κλύει τις ἤ στεναγμόν ἤ χειρῶν κτύπον κατά στέγας ἤ γόον ὡς πεπραγμένων; _οὐ μάν οὐδέ τις ἀμφιπόλων στατίζεται ἀμφί πύλας. εἰ γάρ μετακοίμιος ἄτας, ὦ παιάν, φανείης. _οὔ τἄν φθιμένας γ' ἐσιώπων. _†οὐ γάρ δή φροῦδός γ' ἐξ οἴκων νέκυς ἤδη.† _πόθεν; οὐκ αὐχῶ. τί σε θαρσύνει; _πῶς ἄν ἔρημον τάφον ἄδμητος κεδνῆς ἄν ἔπραξε γυναικός; _πυλῶν πάροιθε δ' οὐχ ὁρῶ πηγαῖον ὡς νομίζεται χέρνιβ' ἐπί φθιτῶν πύλαις. _χαίτα τ' οὔτις ἐπί προθύροις τομαῖος, †ἅ δή νεκύων πένθει πίτνει, οὐδέ νεολαία† δουπεῖ χείρ γυναικῶν. _καί μήν τόδε κύριον ἦμαρ _†τί τόδ' αὐδᾶις;† _ὧι χρή σφε μολεῖν κατά γαίας. _ἔθιγες ψυχᾶς, ἔθιγες δέ φρενῶν. _χρή τῶν ἀγαθῶν διακναιομένων πενθεῖν ὅστις χρηστός ἀπ' ἀρχῆς νενόμισται. ἀλλ' οὐδέ ναυκληρίαν ἔσθ' ὅποι τις αἴας στείλας, ἤ λυκίαν εἴτ' ἐπί τάς ἀνύδρους †ἀμμωνιάδας ἕδρας†, δυστάνου παραλύσαι ψυχάν: μόρος γάρ ἀπότομος πλάθει. θεῶν δ' ἐπ' ἐσχάραν οὐκέτ' ἔχω τίνα μηλοθύταν πορευθῶ. μόνα δ' ἄν, εἰ φῶς τόδ' ἦν ὄμμασιν δεδορκώς φοίβου παῖς, προλιποῦς' ἦλθ' ἄν ἕδρας σκοτίους ἅιδα τε πύλας: δμαθέντας γάρ ἀνίστη, πρίν αὐτόν εἷλε διόβολον πλῆκτρον πυρός κεραυνίου. νῦν δέ βίου τίν' ἔτ' ἐλπίδα προσδέχωμαι; [πάντα γάρ ἤδη †τετέλεσται βασιλεῦσιν†, πάντων δέ θεῶν ἐπί βωμοῖς αἱμόρραντοι θυσίαι πλήρεις, οὐδ' ἔστι κακῶν ἄκος οὐδέν.] _ἀλλ' ἥδ' ὀπαδῶν ἐκ δόμων τις ἔρχεται δακρυρροοῦσα: τίνα τύχην ἀκούσομαι; πενθεῖν μέν, εἴ τι δεσπόταισι τυγχάνει, συγγνωστόν: εἰ δ' ἔτ' ἐστίν ἔμψυχος γυνή εἴτ' οὖν ὄλωλεν εἰδέναι βουλοίμεθ' ἄν. {θεραπαινα} καί ζῶσαν εἰπεῖν καί θανοῦσαν ἔστι σοι. {χο.} καί πῶς ἄν αὑτός κατθάνοι τε καί βλέποι; {θε.} ἤδη προνωπής ἐστι καί ψυχορραγεῖ. {χο.} ἐλπίς μέν οὐκέτ' ἐστί σώιζεσθαι βίον; {θε.} πεπρωμένη γάρ ἡμέρα βιάζεται. {χο.} οὔκουν ἐπ' αὐτῆι πράσσεται τά πρόσφορα; {θε.} κόσμος γ' ἕτοιμος, ὧι σφε συνθάψει πόσις. {χο.} ὦ τλῆμον, οἵας οἷος ὤν ἁμαρτάνεις. {θε.} οὔπω τόδ' οἶδε δεσπότης, πρίν ἄν πάθηι. {χο.} ἴστω νυν εὐκλεής γε κατθανουμένη γυνή τ' ἀρίστη τῶν ὑφ' ἡλίωι μακρῶι. {θε.} πῶς δ' οὐκ ἀρίστη; τίς δ' ἐναντιώσεται; τί χρή λέγεσθαι τήν ὑπερβεβλημένην γυναῖκα; πῶς δ' ἄν μᾶλλον ἐνδείξαιτό τις πόσιν προτιμῶς' ἤ θέλους' ὑπερθανεῖν; καί ταῦτα μέν δή πᾶς' ἐπίσταται πόλις: ἅ δ' ἐν δόμοις ἔδρασε θαυμάσηι κλύων. ἐπεί γάρ ἤισθεθ' ἡμέραν τήν κυρίαν ἥκουσαν, ὕδασι ποταμίοις λευκόν χρόα ἐλούσατ', ἐκ δ' ἑλοῦσα κεδρίνων δόμων ἐσθῆτα κόσμον τ' εὐπρεπῶς ἠσκήσατο, καί στᾶσα πρόσθεν ἑστίας κατηύξατο: δέσποιν', ἐγώ γάρ ἔρχομαι κατά χθονός, πανύστατόν σε προσπίτνους' αἰτήσομαι τέκν' ὀρφανεῦσαι τἀμά: καί τῶι μέν φίλην σύζευξον ἄλοχον, τῆι δέ γενναῖον πόσιν: μηδ' ὥσπερ αὐτῶν ἡ τεκοῦς' ἀπόλλυμαι θανεῖν ἀώρους παῖδας, ἀλλ' εὐδαίμονας ἐν γῆι πατρώιαι τερπνόν ἐκπλῆσαι βίον. πάντας δέ βωμούς, οἵ κατ' ἀδμήτου δόμους, προσῆλθε κἀξέστεψε καί προσηύξατο, πτόρθων ἀποσχίζουσα μυρσίνης φόβην, ἄκλαυτος ἀστένακτος, οὐδέ τοὐπιόν κακόν μεθίστη χρωτός εὐειδῆ φύσιν. κἄπειτα θάλαμον ἐσπεσοῦσα καί λέχος ἐνταῦθα δή 'δάκρυσε καί λέγει τάδε: ὦ λέκτρον, ἔνθα παρθένει' ἔλυς' ἐγώ κορεύματ' ἐκ τοῦδ' ἀνδρός, οὗ θνήισκω πάρος, χαῖρ': οὐ γάρ ἐχθαίρω ς': ἀπώλεσας δέ με μόνον: προδοῦναι γάρ ς' ὀκνοῦσα καί πόσιν θνήισκω. σέ δ' ἄλλη τις γυνή κεκτήσεται, σώφρων μέν οὐκ ἄν μᾶλλον, εὐτυχής δ' ἴσως. κυνεῖ δέ προσπίτνουσα, πᾶν δέ δέμνιον ὀφθαλμοτέγκτωι δεύεται πλημμυρίδι. ἐπεί δέ πολλῶν δακρύων εἶχεν κόρον, στείχει προνωπής ἐκπεσοῦσα δεμνίων, καί πολλά θαλάμων ἐξιοῦς' ἐπεστράφη κἄρριψεν αὑτήν αὖθις ἐς κοίτην πάλιν. παῖδες δέ πέπλων μητρός ἐξηρτημένοι ἔκλαιον: ἡ δέ λαμβάνους' ἐς ἀγκάλας ἠσπάζετ' ἄλλοτ' ἄλλον ὡς θανουμένη. πάντες δ' ἔκλαιον οἰκέται κατά στέγας δέσποιναν οἰκτίροντες: ἡ δέ δεξιάν προύτειν' ἑκάστωι κοὔτις ἦν οὕτω κακός ὅν οὐ προσεῖπε καί προσερρήθη πάλιν. τοιαῦτ' ἐν οἴκοις ἐστίν ἀδμήτου κακά. καί κατθανών τἄν ὤιχετ', ἐκφυγών δ' ἔχει τοσοῦτον ἄλγος, οὔποθ' οὗ λελήσεται. {χο.} ἦ που στενάζει τοισίδ' ἄδμητος κακοῖς, ἐσθλῆς γυναικός εἰ στερηθῆναί σφε χρή; {θε.} κλαίει γ' ἄκοιτιν ἐν χεροῖν φίλην ἔχων καί μή προδοῦναι λίσσεται, τἀμήχανα ζητῶν: φθίνει γάρ καί μαραίνεται νόσωι. παρειμένη δέ, χειρός ἄθλιον βάρος, ὅμως δέ, καίπερ σμικρόν, ἐμπνέους' ἔτι, βλέψαι πρός αὐγάς βούλεται τάς ἡλίου [ὡς οὔποτ' αὖθις ἀλλά νῦν πανύστατον ἀκτῖνα κύκλον θ' ἡλίου προσόψεται]. ἀλλ' εἶμι καί σήν ἀγγελῶ παρουσίαν: οὐ γάρ τι πάντες εὖ φρονοῦσι κοιράνοις, ὥστ' ἐν κακοῖσιν εὐμενεῖς παρεστάναι: σύ δ' εἶ παλαιός δεσπόταις ἐμοῖς φίλος. {χο.} _ἰώ ζεῦ, τίς ἄν πᾶι πόρος κακῶν γένοιτο καί λύσις τύχας ἅ πάρεστι κοιράνοις; _<αἰαῖ>: †ἔξεισί τις† ἤ τέμω τρίχα καί μέλανα στολμόν πέπλων ἀμφιβαλώμεθ' ἤδη; _δεινά μέν, φίλοι, δεινά γ', ἀλλ' ὅμως θεοῖσιν εὐξόμεσθα: θεῶν γάρ δύναμις μεγίστα. _ὦναξ παιάν, ἔξευρε μηχανάν τιν' ἀδμήτωι κακῶν. _πόριζε δή πόριζε: καί πάρος γάρ †τοῦδ' ἐφεῦρες† καί νῦν λυτήριος ἐκ θανάτου γενοῦ, φόνιον δ' ἀπόπαυσον ἅιδαν. _παπαῖ < > ὦ παῖ φέρητος, οἷ' ἔπρα ξας δάμαρτος σᾶς στερείς. _αἰαῖ: ἄξια καί σφαγᾶς τάδε καί πλέον ἤ βρόχωι δέραν οὐρανίωι πελάσσαι. _τάν γάρ οὐ φίλαν ἀλλά φιλτάταν γυναῖκα κατθανοῦσαν ἐν ἄματι τῶιδ' ἐπόψηι. _ἰδού ἰδού: ἥδ' ἐκ δόμων δή καί πόσις πορεύεται. _βόασον ὦ στέναξον ὦ φεραία χθών τάν ἀρίσταν γυναῖκα μαραινομέναν νόσωι κατά γᾶς χθόνιον παρ' ἅιδαν. οὔποτε φήσω γάμον εὐφραίνειν πλέον ἤ λυπεῖν, τοῖς τε πάροιθεν τεκμαιρόμενος καί τάσδε τύχας λεύσσων βασιλέως, ὅστις ἀρίστης ἀπλακών ἀλόχου τῆσδ' ἀβίωτον τόν ἔπειτα χρόνον βιοτεύσει. {αλκηστισ} ἅλιε καί φάος ἁμέρας οὐράνιαί τε δῖ ναι νεφέλας δρομαίου. {αδμητοσ} ὁρᾶι σε κἀμέ, δύο κακῶς πεπραγότας, οὐδέν θεούς δράσαντας ἀνθ' ὅτου θανῆι. {αλ.} γαῖά τε καί μελάθρων στέγαι νυμφίδιοί τε κοῖ ται πατρίας ἰωλκοῦ. {αδ.} ἔπαιρε σαυτήν, ὦ τάλαινα, μή προδῶις: λίσσου δέ τούς κρατοῦντας οἰκτῖραι θεούς. {αλ.} ὁρῶ δίκωπον ὁρῶ σκάφος ἐν λίμναι: νεκύων δέ πορθμεύς ἔχων χέρ' ἐπί κοντῶι χάρων μ' ἤδη καλεῖ: τί μέλλεις; ἐπείγου: σύ κατείργεις. τάδε τοί με σπερχόμενος ταχύνει. {αδ.} οἴμοι: πικράν γε τήνδε μοι ναυκληρίαν ἔλεξας. ὦ δύσδαιμον, οἷα πάσχομεν. {αλ.} ἄγει μ' ἄγει τις, ἄγει μέ τις (οὐχ ὁρᾶις;) νεκύων ἐς αὐλάν, ὑπ' ὀφρύσι κυαναυγέσι βλέπων πτερωτός ἅιδας. τί ῥέξεις; ἄφες. οἵαν ὁδόν ἁ δει λαιοτάτα προβαίνω. {αδ.} οἰκτράν φίλοισιν, ἐκ δέ τῶν μάλιστ' ἐμοί καί παισίν, οἷς δή πένθος ἐν κοινῶι τόδε. {αλ.} μέθετε μέθετέ μ' ἤδη: κλίνατ', οὐ σθένω ποσίν. πλησίον ἅιδας, σκοτία δ' ἐπ' ὄσσοισι νύξ ἐφέρπει. τέκνα τέκν', οὐκέτι δή οὐκέτι μάτηρ σφῶιν ἔστιν. χαίροντες, ὦ τέκνα, τόδε φάος ὁρῶιτον. {αδ.} οἴμοι: τόδ' ἔπος λυπρόν ἀκούειν καί παντός ἐμοί θανάτου μεῖζον. μή πρός <σε> θεῶν τλῆις με προδοῦναι, μή πρός παίδων οὕς ὀρφανιεῖς, ἀλλ' ἄνα, τόλμα. σοῦ γάρ φθιμένης οὐκέτ' ἄν εἴην, ἐν σοί δ' ἐσμέν καί ζῆν καί μή: σήν γάρ φιλίαν σεβόμεσθα. {αλ.} ἄδμηθ', ὁρᾶις γάρ τἀμά πράγμαθ' ὡς ἔχει, λέξαι θέλω σοι πρίν θανεῖν ἅ βούλομαι. ἐγώ σε πρεσβεύουσα κἀντί τῆς ἐμῆς ψυχῆς καταστήσασα φῶς τόδ' εἰσορᾶν θνήισκω, παρόν μοι μή θανεῖν, ὑπέρ σέθεν, ἀλλ' ἄνδρα τε σχεῖν θεσσαλῶν ὅν ἤθελον καί δῶμα ναίειν ὄλβιον τυραννίδι. οὐκ ἠθέλησα ζῆν ἀποσπασθεῖσα σοῦ σύν παισίν ὀρφανοῖσιν, οὐδ' ἐφεισάμην ἥβης, ἔχους' ἐν οἷς ἐτερπόμην ἐγώ. καίτοι ς' ὁ φύσας χἠ τεκοῦσα προύδοσαν, καλῶς μέν αὐτοῖς κατθανεῖν ἧκον βίου, καλῶς δέ σῶσαι παῖδα κεὐκλεῶς θανεῖν. μόνος γάρ αὐτοῖς ἦσθα, κοὔτις ἐλπίς ἦν σοῦ κατθανόντος ἄλλα φιτύσειν τέκνα. κἀγώ τ' ἄν ἔζων καί σύ τόν λοιπόν χρόνον, κοὐκ ἄν μονωθείς σῆς δάμαρτος ἔστενες καί παῖδας ὠρφάνευες. ἀλλά ταῦτα μέν θεῶν τις ἐξέπραξεν ὥσθ' οὕτως ἔχειν. εἶἑν: σύ νύν μοι τῶνδ' ἀπόμνησαι χάριν: αἰτήσομαι γάρ ς' ἀξίαν μέν οὔποτε (ψυχῆς γάρ οὐδέν ἐστι τιμιώτερον), δίκαια δ', ὡς φήσεις σύ: τούσδε γάρ φιλεῖς οὐχ ἧσσον ἤ 'γώ παῖδας, εἴπερ εὖ φρονεῖς. τούτους ἀνάσχου δεσπότας ἐμῶν δόμων καί μή 'πιγήμηις τοῖσδε μητρυιάν τέκνοις, ἥτις κακίων οὖς' ἐμοῦ γυνή φθόνωι τοῖς σοῖσι κἀμοῖς παισί χεῖρα προσβαλεῖ. μή δῆτα δράσηις ταῦτά γ', αἰτοῦμαί ς' ἐγώ: ἐχθρά γάρ ἡ 'πιοῦσα μητρυιά τέκνοις τοῖς πρόσθ', ἐχίδνης οὐδέν ἠπιωτέρα. καί παῖς μέν ἄρσην πατέρ' ἔχει πύργον μέγαν [ὅν καί προσεῖπε καί προσερρήθη πάλιν]: σύ δ', ὦ τέκνον μοι, πῶς κορευθήσηι καλῶς; ποίας τυχοῦσα συζύγου τῶι σῶι πατρί; μή σοί τιν' αἰσχράν προσβαλοῦσα κληδόνα ἥβης ἐν ἀκμῆι σούς διαφθείρηι γάμους. οὐ γάρ σε μήτηρ οὔτε νυμφεύσει ποτέ οὔτ' ἐν τόκοισι σοῖσι θαρσυνεῖ, τέκνον, παροῦς', ἵν' οὐδέν μητρός εὐμενέστερον. δεῖ γάρ θανεῖν με: καί τόδ' οὐκ ἐς αὔριον οὐδ' ἐς τρίτην μοι †μηνός† ἔρχεται κακόν, ἀλλ' αὐτίκ' ἐν τοῖς οὐκέτ' οὖσι λέξομαι. χαίροντες εὐφραίνοισθε: καί σοί μέν, πόσι, γυναῖκ' ἀρίστην ἔστι κομπάσαι λαβεῖν, ὑμῖν δέ, παῖδες, μητρός ἐκπεφυκέναι. {χο.} θάρσει: πρό τούτου γάρ λέγειν οὐχ ἅζομαι: δράσει τάδ', εἴπερ μή φρενῶν ἁμαρτάνει. {αδ.} ἔσται τάδ', ἔσται, μή τρέσηις: ἐπεί ς' ἐγώ καί ζῶσαν εἶχον καί θανοῦς' ἐμή γυνή μόνη κεκλήσηι, κοὔτις ἀντί σοῦ ποτε τόνδ' ἄνδρα νύμφη θεσσαλίς προσφθέγξεται. οὐκ ἔστιν οὕτως οὔτε πατρός εὐγενοῦς οὔτ' εἶδος ἄλλως ἐκπρεπεστάτη γυνή. ἅλις δέ παίδων: τῶνδ' ὄνησιν εὔχομαι θεοῖς γενέσθαι: σοῦ γάρ οὐκ ὠνήμεθα. οἴσω δέ πένθος οὐκ ἐτήσιον τό σόν ἀλλ' ἔστ' ἄν αἰών οὑμός ἀντέχηι, γύναι, στυγῶν μέν ἥ μ' ἔτικτεν, ἐχθαίρων δ' ἐμόν πατέρα: λόγωι γάρ ἦσαν οὐκ ἔργωι φίλοι. σύ δ' ἀντιδοῦσα τῆς ἐμῆς τά φίλτατα ψυχῆς ἔσωσας. ἆρά μοι στένειν πάρα τοιᾶσδ' ἁμαρτάνοντι συζύγου σέθεν; παύσω δέ κώμους συμποτῶν θ' ὁμιλίας στεφάνους τε μοῦσάν θ' ἥ κατεῖχ' ἐμούς δόμους. οὐ γάρ ποτ' οὔτ' ἄν βαρβίτου θίγοιμ' ἔτι οὔτ' ἄν φρέν' ἐξάραιμι πρός λίβυν λακεῖν αὐλόν: σύ γάρ μου τέρψιν ἐξείλου βίου. σοφῆι δέ χειρί τεκτόνων δέμας τό σόν εἰκασθέν ἐν λέκτροισιν ἐκταθήσεται, ὧι προσπεσοῦμαι καί περιπτύσσων χέρας ὄνομα καλῶν σόν τήν φίλην ἐν ἀγκάλαις δόξω γυναῖκα καίπερ οὐκ ἔχων ἔχειν: ψυχράν μέν, οἶμαι, τέρψιν, ἀλλ' ὅμως βάρος ψυχῆς ἀπαντλοίην ἄν. ἐν δ' ὀνείρασιν φοιτῶσά μ' εὐφραίνοις ἄν: ἡδύ γάρ φίλους κἀν νυκτί λεύσσειν, ὅντιν' ἄν παρῆι χρόνον. εἰ δ' ὀρφέως μοι γλῶσσα καί μέλος παρῆν, ὥστ' ἤ κόρην δήμητρος ἤ κείνης πόσιν ὕμνοισι κηλήσαντά ς' ἐξ ἅιδου λαβεῖν, κατῆλθον ἄν, καί μ' οὔθ' ὁ πλούτωνος κύων οὔθ' οὑπί κώπηι ψυχοπομπός ἄν χάρων ἔσχ' ἄν, πρίν ἐς φῶς σόν καταστῆσαι βίον. ἀλλ' οὖν ἐκεῖσε προσδόκα μ', ὅταν θάνω, καί δῶμ' ἑτοίμαζ', ὡς συνοικήσουσά μοι. ἐν ταῖσιν αὐταῖς γάρ μ' ἐπισκήψω κέδροις σοί τούσδε θεῖναι πλευρά τ' ἐκτεῖναι πέλας πλευροῖσι τοῖς σοῖς: μηδέ γάρ θανών ποτε σοῦ χωρίς εἴην τῆς μόνης πιστῆς ἐμοί. {χο.} καί μήν ἐγώ σοι πένθος ὡς φίλος φίλωι λυπρόν συνοίσω τῆσδε: καί γάρ ἀξία. {αλ.} ὦ παῖδες, αὐτοί δή τάδ' εἰσηκούσατε πατρός λέγοντος μή γαμεῖν ἄλλην ποτέ γυναῖκ' ἐφ' ὑμῖν μηδ' ἀτιμάσειν ἐμέ. {αδ.} καί νῦν γέ φημι καί τελευτήσω τάδε. {αλ.} ἐπί τοῖσδε παῖδας χειρός ἐξ ἐμῆς δέχου. {αδ.} δέχομαι, φίλον γε δῶρον ἐκ φίλης χερός. {αλ.} σύ νυν γενοῦ τοῖσδ' ἀντ' ἐμοῦ μήτηρ τέκνοις. {αδ.} πολλή μ' ἀνάγκη, σοῦ γ' ἀπεστερημένοις. {αλ.} ὦ τέκν', ὅτε ζῆν χρῆν μ', ἀπέρχομαι κάτω. {αδ.} οἴμοι, τί δράσω δῆτα σοῦ μονούμενος; {αλ.} χρόνος μαλάξει ς': οὐδέν ἐσθ' ὁ κατθανών. {αδ.} ἄγου με σύν σοί, πρός θεῶν, ἄγου κάτω. {αλ.} ἀρκοῦμεν ἡμεῖς οἱ προθνήισκοντες σέθεν. {αδ.} ὦ δαῖμον, οἵας συζύγου μ' ἀποστερεῖς. {αλ.} καί μήν σκοτεινόν ὄμμα μου βαρύνεται. {αδ.} ἀπωλόμην ἄρ', εἴ με δή λείψεις, γύναι. {αλ.} ὡς οὐκέτ' οὖσαν οὐδέν ἄν λέγοις ἐμέ. {αδ.} ὄρθου πρόσωπον, μή λίπηις παῖδας σέθεν. {αλ.} οὐ δῆθ' ἑκοῦσά γ': ἀλλά χαίρετ', ὦ τέκνα. {αδ.} βλέψον πρός αὐτούς, βλέψον. {αλ.} οὐδέν εἰμ' ἔτι. {αδ.} τί δρᾶις; προλείπεις; {αλ.} χαῖρ'. {αδ.} ἀπωλόμην τάλας. {χο.} βέβηκεν, οὐκέτ' ἔστιν ἀδμήτου γυνή. {παισ} ἰώ μοι τύχας. μαῖα δή κάτω βέβακεν, οὐκέτ' ἔστιν, ὦ πάτερ, ὑφ' ἁλίωι, προλιποῦσα δ' ἐμόν βίον ὠρφάνισεν τλάμων. †ἴδε γάρ ἴδε βλέφαρον καί† παρατόνους χέρας. ὑπάκουσον ἄκουσον, ὦ μᾶτερ, ἀντιάζω. ἐγώ ς' ἐγώ, μᾶτερ, †καλοῦμαι ὁ σός ποτί σοῖσι πίτ νων† στόμασιν νεοσσός. {αδ.} τήν οὐ κλύουσαν οὐδ' ὁρῶσαν: ὥστ' ἐγώ καί σφώ βαρείαι συμφορᾶι πεπλήγμεθα. {πα.} νέος ἐγώ, πάτερ, λείπομαι φίλας μονόστολός τε ματρός: ὦ σχέτλια δή παθών ἐγώ ἔργ', ἅ σύ σύγκασί μοι συνέτλας κούρα. < > ὦ πάτερ, ἀνόνατ' ἀνόνατ' ἐνύμφευσας οὐδέ γήρως ἔβας τέλος σύν τᾶιδ': ἔφθιτο γάρ πάρος: οἰχομένας δέ σοῦ, μᾶτερ, ὄλωλεν οἶκος. {χο.} ἄδμητ', ἀνάγκη τάσδε συμφοράς φέρειν: οὐ γάρ τι πρῶτος οὐδέ λοίσθιος βροτῶν γυναικός ἐσθλῆς ἤμπλακες: γίγνωσκε δέ ὡς πᾶσιν ἡμῖν κατθανεῖν ὀφείλεται. {αδ.} ἐπίσταμαί τοι, κοὐκ ἄφνω κακόν τόδε προσέπτατ': εἰδώς δ' αὔτ' ἐτειρόμην πάλαι. ἀλλ', ἐκφοράν γάρ τοῦδε θήσομαι νεκροῦ, πάρεστε καί μένοντες ἀντηχήσατε παιᾶνα τῶι κάτωθεν ἄσπονδον θεῶι. πᾶσιν δέ θεσσαλοῖσιν ὧν ἐγώ κρατῶ πένθους γυναικός τῆσδε κοινοῦσθαι λέγω κουρᾶι ξυρήκει καί μελαμπέπλωι στολῆι: τέθριππά θ' οἵ ζεύγνυσθε καί μονάμπυκας πώλους, σιδήρωι τέμνετ' αὐχένων φόβην. αὐλῶν δέ μή κατ' ἄστυ, μή λύρας κτύπος ἔστω σελήνας δώδεκ' ἐκπληρουμένας. οὐ γάρ τιν' ἄλλον φίλτερον θάψω νεκρόν τοῦδ' οὐδ' ἀμείνον' εἰς ἔμ': ἀξία δέ μοι τιμῆς, ἐπεί τέθνηκεν ἀντ' ἐμοῦ μόνη. {χο.} ὦ πελίου θύγατερ, χαίρουσά μοι εἰν ἀίδα δόμοισιν τόν ἀνάλιον οἶκον οἰκετεύοις. ἴστω δ' ἀίδας ὁ μελαγχαί τας θεός ὅς τ' ἐπί κώπαι πηδαλίωι τε γέρων νεκροπομπός ἵζει πολύ δή πολύ δή γυναῖκ' ἀρίσταν λίμναν ἀχεροντίαν πορεύ σας ἐλάται δικώπωι. πολλά σε μουσοπόλοι μέλψουσι καθ' ἑπτάτονόν τ' ὀρείαν χέλυν ἔν τ' ἀλύροις κλέοντες ὕμνοις, σπάρται κυκλάς ἁνίκα καρνεί ου περινίσεται ὥρα μηνός, ἀειρομένας παννύχου σελάνας, λιπαραῖσί τ' ἐν ὀλβίαις ἀθάναις. τοίαν ἔλιπες θανοῦσα μολ πάν μελέων ἀοιδοῖς. εἴθ' ἐπ' ἐμοί μέν εἴη, δυναίμαν δέ σε πέμψαι φάος ἐξ ἀίδα τεράμνων καί κωκυτοῖο ῥεέθρων ποταμίαι νερτέραι τε κώπαι. σύ γάρ, ὦ μόνα ὦ φίλα γυναικῶν, σύ τόν αὑτᾶς ἔτλας <ἔτλας> πόσιν ἀντί σᾶς ἀμεῖψαι ψυχᾶς ἐξ ἅιδα. κούφα σοι χθών ἐπάνωθε πέσοι, γύναι. εἰ δέ τι καινόν ἕλοιτο πόσις λέχος, ἦ μάλ' ἄν ἔμοιγ' ἄν εἴη στυγη θείς τέκνοις τε τοῖς σοῖς. ματέρος οὐ θελούσας πρό παιδός χθονί κρύψαι δέμας οὐδέ πατρός γεραιοῦ < > ὅν ἔτεκον δ', οὐκ ἔτλαν ῥύεσθαι, σχετλίω, πολιάν ἔχοντε χαίταν. σύ δ' ἐν ἥβαι νέαι νέου προθανοῦσα φωτός οἴχηι. τοιαύτας εἴη μοι κῦρσαι συνδυάδος φιλίας ἀλόχου: τό γάρ ἐν βιότωι σπάνιον μέρος: ἦ γάρ ἄν ἔμοιγ' ἄλυπος δι' αἰ ῶνος ἄν ξυνείη. {ηρακλησ} ξένοι, φεραίας τῆσδε κωμῆται χθονός, ἄδμητον ἐν δόμοισιν ἆρα κιγχάνω; {χο.} ἔστ' ἐν δόμοισι παῖς φέρητος, ἡράκλεις. ἀλλ' εἰπέ χρεία τίς σε θεσσαλῶν χθόνα πέμπει, φεραῖον ἄστυ προσβῆναι τόδε. {ηρ.} τιρυνθίωι πράσσω τιν' εὐρυσθεῖ πόνον. {χο.} καί ποῖ πορεύηι; τῶι συνέζευξαι πλάνωι; {ηρ.} θρηικός τέτρωρον ἅρμα διομήδους μέτα. {χο.} πῶς οὖν δυνήσηι; μῶν ἄπειρος εἶ ξένου; {ηρ.} ἄπειρος: οὔπω βιστόνων ἦλθον χθόνα. {χο.} οὐκ ἔστιν ἵππων δεσπόσαι ς' ἄνευ μάχης. {ηρ.} ἀλλ' οὐδ' ἀπειπεῖν μήν πόνους οἷόν τ' ἐμοί. {χο.} κτανών ἄρ' ἥξεις ἤ θανών αὐτοῦ μενεῖς. {ηρ.} οὐ τόνδ' ἀγῶνα πρῶτον ἄν δράμοιμ' ἐγώ. {χο.} τί δ' ἄν κρατήσας δεσπότην πλέον λάβοις; {ηρ.} πώλους ἀπάξω κοιράνωι τιρυνθίωι. {χο.} οὐκ εὐμαρές χαλινόν ἐμβαλεῖν γνάθοις. {ηρ.} εἰ μή γε πῦρ πνέουσι μυκτήρων ἄπο. {χο.} ἀλλ' ἄνδρας ἀρταμοῦσι λαιψηραῖς γνάθοις. {ηρ.} θηρῶν ὀρείων χόρτον, οὐχ ἵππων, λέγεις. {χο.} φάτνας ἴδοις ἄν αἵμασιν πεφυρμένας. {ηρ.} τίνος δ' ὁ θρέψας παῖς πατρός κομπάζεται; {χο.} ἄρεος, ζαχρύσου θρηικίας πέλτης ἄναξ. {ηρ.} καί τόνδε τοὐμοῦ δαίμονος πόνον λέγεις (σκληρός γάρ αἰεί καί πρός αἶπος ἔρχεται), εἰ χρή με παισίν οἷς ἄρης ἐγείνατο μάχην συνάψαι, πρῶτα μέν λυκάονι αὖθις δέ κύκνωι, τόνδε δ' ἔρχομαι τρίτον ἀγῶνα πώλοις δεσπότηι τε συμβαλῶν. ἀλλ' οὔτις ἔστιν ὅς τόν ἀλκμήνης γόνον τρέσαντα χεῖρα πολεμίαν ποτ' ὄψεται. {χο.} καί μήν ὅδ' αὐτός τῆσδε κοίρανος χθονός ἄδμητος ἔξω δωμάτων πορεύεται. {αδ.} χαῖρ', ὦ διός παῖ περσέως τ' ἀφ' αἵματος. {ηρ.} ἄδμητε, καί σύ χαῖρε, θεσσαλῶν ἄναξ. {αδ.} θέλοιμ' ἄν: εὔνουν δ' ὄντα ς' ἐξεπίσταμαι. {ηρ.} τί χρῆμα κουρᾶι τῆιδε πενθίμωι πρέπεις; {αδ.} θάπτειν τιν' ἐν τῆιδ' ἡμέραι μέλλω νεκρόν. {ηρ.} ἀπ' οὖν τέκνων σῶν πημονήν εἴργοι θεός. {αδ.} ζῶσιν κατ' οἴκους παῖδες οὕς ἔφυς' ἐγώ. {ηρ.} πατήρ γε μήν ὡραῖος, εἴπερ οἴχεται. {αδ.} κἀκεῖνος ἔστι χἠ τεκοῦσά μ', ἡράκλεις. {ηρ.} οὐ μήν γυνή γ' ὄλωλεν ἄλκηστις σέθεν; {αδ.} διπλοῦς ἐπ' αὐτῆι μῦθος ἔστι μοι λέγειν. {ηρ.} πότερα θανούσης εἶπας ἤ ζώσης ἔτι; {αδ.} ἔστιν τε κοὐκέτ' ἔστιν, ἀλγύνει δέ με. {ηρ.} οὐδέν τι μᾶλλον οἶδ': ἄσημα γάρ λέγεις. {αδ.} οὐκ οἶσθα μοίρας ἧς τυχεῖν αὐτήν χρεών; {ηρ.} οἶδ', ἀντί σοῦ γε κατθανεῖν ὑφειμένην. {αδ.} πῶς οὖν ἔτ' ἔστιν, εἴπερ ἤινεσεν τάδε; {ηρ.} ἆ, μή πρόκλαι' ἄκοιτιν, ἐς τότ' ἀμβαλοῦ. {αδ.} τέθνηχ' ὁ μέλλων κἀνθάδ' ὤν οὐκ ἔστ' ἔτι. {ηρ.} χωρίς τό τ' εἶναι καί τό μή νομίζεται. {αδ.} σύ τῆιδε κρίνεις, ἡράκλεις, κείνηι δ' ἐγώ. {ηρ.} τί δῆτα κλαίεις; τίς φίλων ὁ κατθανών; {αδ.} γυνή: γυναικός ἀρτίως μεμνήμεθα. {ηρ.} ὀθνεῖος ἤ σοί συγγενής γεγῶσά τις; {αδ.} ὀθνεῖος, ἄλλως δ' ἦν ἀναγκαία δόμοις. {ηρ.} πῶς οὖν ἐν οἴκοις σοῖσιν ὤλεσεν βίον; {αδ.} πατρός θανόντος ἐνθάδ' ὠρφανεύετο. {ηρ.} φεῦ. εἴθ' ηὕρομέν ς', ἄδμητε, μή λυπούμενον. {αδ.} ὡς δή τί δράσων τόνδ' ὑπορράπτεις λόγον; {ηρ.} ξένων πρός ἄλλων ἑστίαν πορεύσομαι. {αδ.} οὐκ ἔστιν, ὦναξ: μή τοσόνδ' ἔλθοι κακόν. {ηρ.} λυπουμένοις ὀχληρός, εἰ μόλοι, ξένος. {αδ.} τεθνᾶσιν οἱ θανόντες: ἀλλ' ἴθ' ἐς δόμους. {ηρ.} αἰσχρόν <γε> παρά κλαίουσι θοινᾶσθαι ξένους. {αδ.} χωρίς ξενῶνές εἰσιν οἷ ς' ἐσάξομεν. {ηρ.} μέθες με καί σοι μυρίαν ἕξω χάριν. {αδ.} οὐκ ἔστιν ἄλλου ς' ἀνδρός ἑστίαν μολεῖν. ἡγοῦ σύ τῶιδε δωμάτων ἐξωπίους ξενῶνας οἴξας τοῖς τ' ἐφεστῶσιν φράσον σίτων παρεῖναι πλῆθος, εὖ δέ κλήισατε θύρας μεταύλους: οὐ πρέπει θοινωμένους κλύειν στεναγμῶν οὐδέ λυπεῖσθαι ξένους. {χο.} τί δρᾶις; τοσαύτης συμφορᾶς προσκειμένης, ἄδμητε, τολμᾶις ξενοδοκεῖν; τί μῶρος εἶ; {αδ.} ἀλλ' εἰ δόμων σφε καί πόλεως ἀπήλασα ξένον μολόντα, μᾶλλον ἄν μ' ἐπήινεσας; οὐ δῆτ', ἐπεί μοι συμφορά μέν οὐδέν ἄν μείων ἐγίγνετ', ἀξενώτερος δ' ἐγώ. καί πρός κακοῖσιν ἄλλο τοῦτ' ἄν ἦν κακόν, δόμους καλεῖσθαι τούς ἐμούς ἐχθροξένους. αὐτός δ' ἀρίστου τοῦδε τυγχάνω ξένου, ὅταν ποτ' ἄργους διψίαν ἔλθω χθόνα. {χο.} πῶς οὖν ἔκρυπτες τόν παρόντα δαίμονα, φίλου μολόντος ἀνδρός ὡς αὐτός λέγεις; {αδ.} οὐκ ἄν ποτ' ἠθέλησεν εἰσελθεῖν δόμους, εἰ τῶν ἐμῶν τι πημάτων ἐγνώρισεν. καί τῶι μέν, οἶμαι, δρῶν τάδ' οὐ φρονεῖν δοκῶ οὐδ' αἰνέσει με: τἀμά δ' οὐκ ἐπίσταται μέλαθρ' ἀπωθεῖν οὐδ' ἀτιμάζειν ξένους. {χο.} ὦ πολύξεινος καί ἐλευθέρου ἀνδρός ἀεί ποτ' οἶκος, σέ τοι καί ὁ πύθιος εὐλύρας ἀπόλλων ἠξίωσε ναίειν, ἔτλα δέ σοῖσι μηλονόμας ἐν νομοῖς γενέσθαι, δοχμιᾶν διά κλειτύων βοσκήμασι σοῖσι συρίζων ποιμνίτας ὑμεναίους. σύν δ' ἐποιμαίνοντο χαρᾶι μελέων βαλιαί τε λύγκες, ἔβα δέ λιποῦς' ὄθρυος νάπαν λεόντων ἁ δαφοινός ἴλα: χόρευσε δ' ἀμφί σάν κιθάραν, φοῖβε, ποικιλόθριξ νεβρός ὑψικόμων πέραν βαίνους' ἐλατᾶν σφυρῶι κούφωι, χαίρους' εὔφρονι μολπᾶι. τοιγάρ πολυμηλοτάταν ἑστίαν οἰκεῖ παρά καλλίναον βοιβίαν λίμναν. ἀρότοις δέ γυᾶν καί πεδίων δαπέδοις ὅρον ἀμφί μέν ἀελίου κνεφαίαν ἱππόστασιν †αἰθέρα τάν† μολοσ σῶν < > τίθεται, πόντιον δ' αἰγαῖον ἐπ' ἀκτάν ἀλίμενον πηλίου κρατύνει. καί νῦν δόμον ἀμπετάσας δέξατο ξεῖνον νοτερῶι βλεφάρωι, τᾶς φίλας κλαίων ἀλόχου νέκυν ἐν δώμασιν ἀρτιθανῆ: τό γάρ εὐγενές ἐκφέρεται πρός αἰδῶ. ἐν τοῖς ἀγαθοῖσι δέ πάντ' ἔνε στιν: σοφίας ἄγαμαι. πρός δ' ἐμᾶι ψυχᾶι θράσος ἧσται θεοσεβῆ φῶτα κεδνά πράξειν. {αδ.} ἀνδρῶν φεραίων εὐμενής παρουσία, νέκυν μέν ἤδη πάντ' ἔχοντα πρόσπολοι φέρουσιν ἄρδην πρός τάφον τε καί πυράν: ὑμεῖς δέ τήν θανοῦσαν, ὡς νομίζεται, προσείπατ' ἐξιοῦσαν ὑστάτην ὁδόν. {χο.} καί μήν ὁρῶ σόν πατέρα γηραιῶι ποδί στείχοντ', ὀπαδούς τ' ἐν χεροῖν δάμαρτι σῆι κόσμον φέροντας, νερτέρων ἀγάλματα. {φερησ} ἥκω κακοῖσι σοῖσι συγκάμνων, τέκνον: ἐσθλῆς γάρ, οὐδείς ἀντερεῖ, καί σώφρονος γυναικός ἡμάρτηκας. ἀλλά ταῦτα μέν φέρειν ἀνάγκη καίπερ ὄντα δύσφορα. δέχου δέ κόσμον τόνδε καί κατά χθονός ἴτω. τό ταύτης σῶμα τιμᾶσθαι χρεών, ἥτις γε τῆς σῆς προύθανε ψυχῆς, τέκνον, καί μ' οὐκ ἄπαιδ' ἔθηκεν οὐδ' εἴασε σοῦ στερέντα γήραι πενθίμωι καταφθίνειν, πάσαις δ' ἔθηκεν εὐκλεέστερον βίον γυναιξίν, ἔργον τλᾶσα γενναῖον τόδε. ὦ τόνδε μέν σώσας', ἀναστήσασα δέ ἡμᾶς πίτνοντας, χαῖρε, κἀν ἅιδου δόμοις εὖ σοι γένοιτο. φημί τοιούτους γάμους λύειν βροτοῖσιν, ἤ γαμεῖν οὐκ ἄξιον. {αδ.} οὔτ' ἦλθες ἐς τόνδ' ἐξ ἐμοῦ κληθείς τάφον οὔτ' ἐν φίλοισι σήν παρουσίαν λέγω. κόσμον δέ τόν σόν οὔποθ' ἥδ' ἐνδύσεται: οὐ γάρ τι τῶν σῶν ἐνδεής ταφήσεται. τότε ξυναλγεῖν χρῆν ς' ὅτ' ὠλλύμην ἐγώ: σύ δ' ἐκποδών στάς καί παρείς ἄλλωι θανεῖν νέωι γέρων ὤν τόνδ' ἀποιμώξηι νεκρόν; οὐκ ἦσθ' ἄρ' ὀρθῶς τοῦδε σώματος πατήρ, οὐδ' ἡ τεκεῖν φάσκουσα καί κεκλημένη μήτηρ μ' ἔτικτε, δουλίου δ' ἀφ' αἵματος μαστῶι γυναικός σῆς ὑπεβλήθην λάθραι. ἔδειξας εἰς ἔλεγχον ἐξελθών ὅς εἶ, καί μ' οὐ νομίζω παῖδα σόν πεφυκέναι. ἦ τἄρα πάντων διαπρέπεις ἀψυχίαι, ὅς τηλικόσδ' ὤν κἀπί τέρμ' ἥκων βίου οὐκ ἠθέλησας οὐδ' ἐτόλμησας θανεῖν τοῦ σοῦ πρό παιδός, ἀλλά τήνδ' εἰάσατε γυναῖκ' ὀθνείαν, ἥν ἐγώ καί μητέρα καί πατέρ' ἄν ἐνδίκως ἄν ἡγοίμην μόνην. καίτοι καλόν γ' ἄν τόνδ' ἀγῶν' ἠγωνίσω τοῦ σοῦ πρό παιδός κατθανών, βραχύς δέ σοι πάντως ὁ λοιπός ἦν βιώσιμος χρόνος. [κἀγώ τ' ἄν ἔζων χἤδε τόν λοιπόν χρόνον, κοὐκ ἄν μονωθείς ἔστενον κακοῖς ἐμοῖς.] καί μήν ὅς' ἄνδρα χρή παθεῖν εὐδαίμονα πέπονθας: ἥβησας μέν ἐν τυραννίδι, παῖς δ' ἦν ἐγώ σοι τῶνδε διάδοχος δόμων, ὥστ' οὐκ ἄτεκνος κατθανών ἄλλοις δόμον λείψειν ἔμελλες ὀρφανόν διαρπάσαι. οὐ μήν ἐρεῖς γέ μ' ὡς ἀτιμάζοντα σόν γῆρας θανεῖν προύδωκας, ὅστις αἰδόφρων πρός ς' ἦ μάλιστα: κἀντί τῶνδέ μοι χάριν τοιάνδε καί σύ χἠ τεκοῦς' ἠλλαξάτην. τοιγάρ φυτεύων παῖδας οὐκέτ' ἄν φθάνοις, οἵ γηροβοσκήσουσι καί θανόντα σε περιστελοῦσι καί προθήσονται νεκρόν. οὐ γάρ ς' ἔγωγε τῆιδ' ἐμῆι θάψω χερί: τέθνηκα γάρ δή τοὐπί ς'. εἰ δ' ἄλλου τυχών σωτῆρος αὐγάς εἰσορῶ, κείνου λέγω καί παῖδά μ' εἶναι καί φίλον γηροτρόφον. μάτην ἄρ' οἱ γέροντες εὔχονται θανεῖν, γῆρας ψέγοντες καί μακρόν χρόνον βίου: ἤν δ' ἐγγύς ἔλθηι θάνατος, οὐδείς βούλεται θνήισκειν, τό γῆρας δ' οὐκέτ' ἔστ' αὐτοῖς βαρύ. {χο.} παύσασθ', ἅλις γάρ ἡ παροῦσα συμφορά: ὦ παῖ, πατρός δέ μή παροξύνηις φρένας. {φε.} ὦ παῖ, τίν' αὐχεῖς, πότερα λυδόν ἤ φρύγα κακοῖς ἐλαύνειν ἀργυρώνητον σέθεν; οὐκ οἶσθα θεσσαλόν με κἀπό θεσσαλοῦ πατρός γεγῶτα γνησίως ἐλεύθερον; ἄγαν ὑβρίζεις καί νεανίας λόγους ῥίπτων ἐς ἡμᾶς οὐ βαλών οὕτως ἄπει. ἐγώ δέ ς' οἴκων δεσπότην ἐγεινάμην κἄθρεψ', ὀφείλω δ' οὐχ ὑπερθνήισκειν σέθεν: οὐ γάρ πατρῶιον τόνδ' ἐδεξάμην νόμον, παίδων προθνήισκειν πατέρας, οὐδ' ἑλληνικόν. σαυτῶι γάρ εἴτε δυστυχής εἴτ' εὐτυχής ἔφυς: ἅ δ' ἡμῶν χρῆν σε τυγχάνειν ἔχεις. πολλῶν μέν ἄρχεις, πολυπλέθρους δέ σοι γύας λείψω: πατρός γάρ ταὔτ' ἐδεξάμην πάρα. τί δῆτά ς' ἠδίκηκα; τοῦ ς' ἀποστερῶ; μή θνῆισχ' ὑπέρ τοῦδ' ἀνδρός, οὐδ' ἐγώ πρό σοῦ. χαίρεις ὁρῶν φῶς: πατέρα δ' οὐ χαίρειν δοκεῖς; ἦ μήν πολύν γε τόν κάτω λογίζομαι χρόνον, τό δέ ζῆν σμικρόν ἀλλ' ὅμως γλυκύ. σύ γοῦν ἀναιδῶς διεμάχου τό μή θανεῖν καί ζῆις παρελθών τήν πεπρωμένην τύχην, ταύτην κατακτάς: εἶτ' ἐμήν ἀψυχίαν λέγεις, γυναικός, ὦ κάκισθ', ἡσσημένος, ἥ τοῦ καλοῦ σοῦ προύθανεν νεανίου; σοφῶς δ' ἐφηῦρες ὥστε μή θανεῖν ποτε, εἰ τήν παροῦσαν κατθανεῖν πείσεις ἀεί γυναῖχ' ὑπέρ σοῦ: κἆιτ' ὀνειδίζεις φίλοις τοῖς μή θέλουσι δρᾶν τάδ', αὐτός ὤν κακός; σίγα: νόμιζε δ', εἰ σύ τήν σαυτοῦ φιλεῖς ψυχήν, φιλεῖν ἅπαντας: εἰ δ' ἡμᾶς κακῶς ἐρεῖς, ἀκούσηι πολλά κοὐ ψευδῆ κακά. {χο.} πλείω λέλεκται νῦν τε καί τό πρίν κακά: παῦσαι δέ, πρέσβυ, παῖδα σόν κακορροθῶν. {αδ.} λέγ', ὡς ἐμοῦ λέξαντος: εἰ δ' ἀλγεῖς κλύων τἀληθές, οὐ χρῆν ς' εἰς ἔμ' ἐξαμαρτάνειν. {φε.} σοῦ δ' ἄν προθνήισκων μᾶλλον ἐξημάρτανον. {αδ.} ταὐτόν γάρ ἡβῶντ' ἄνδρα καί πρέσβυν θανεῖν; {φε.} ψυχῆι μιᾶι ζῆν, οὐ δυοῖν, ὀφείλομεν. {αδ.} καί μήν διός γε μείζονα ζώηις χρόνον. {φε.} ἀρᾶι γονεῦσιν οὐδέν ἔκδικον παθών; {αδ.} μακροῦ βίου γάρ ἠισθόμην ἐρῶντά σε. {φε.} ἀλλ' οὐ σύ νεκρόν ἀντί σοῦ τόνδ' ἐκφέρεις; {αδ.} σημεῖα τῆς σῆς γ', ὦ κάκιστ', ἀψυχίας. {φε.} οὔτοι πρός ἡμῶν γ' ὤλετ': οὐκ ἐρεῖς τόδε. {αδ.} φεῦ: εἴθ' ἀνδρός ἔλθοις τοῦδέ γ' ἐς χρείαν ποτέ. {φε.} μνήστευε πολλάς, ὡς θάνωσι πλείονες. {αδ.} σοί τοῦτ' ὄνειδος: οὐ γάρ ἤθελες θανεῖν. {φε.} φίλον τό φέγγος τοῦτο τοῦ θεοῦ, φίλον. {αδ.} κακόν τό λῆμα κοὐκ ἐν ἀνδράσιν τό σόν. {φε.} οὐκ ἐγγελᾶις γέροντα βαστάζων νεκρόν. {αδ.} θανῆι γε μέντοι δυσκλεής, ὅταν θάνηις. {φε.} κακῶς ἀκούειν οὐ μέλει θανόντι μοι. {αδ.} φεῦ φεῦ: τό γῆρας ὡς ἀναιδείας πλέων. {φε.} ἥδ' οὐκ ἀναιδής: τήνδ' ἐφηῦρες ἄφρονα. {αδ.} ἄπελθε κἀμέ τόνδ' ἔα θάψαι νεκρόν. {φε.} ἄπειμι: θάψεις δ' αὐτός ὤν αὐτῆς φονεύς, δίκας δέ δώσεις σοῖσι κηδεσταῖς ἔτι: ἦ τἄρ' ἄκαστος οὐκέτ' ἔστ' ἐν ἀνδράσιν, εἰ μή ς' ἀδελφῆς αἷμα τιμωρήσεται. {αδ.} ἔρρων νυν αὐτός χἠ ξυνοικήσασά σοι, ἄπαιδε παιδός ὄντος, ὥσπερ ἄξιοι, γηράσκετ': οὐ γάρ τῶιδ' ἔτ' ἐς ταὐτόν στέγος νεῖσθ': εἰ δ' ἀπειπεῖν χρῆν με κηρύκων ὕπο τήν σήν πατρώιαν ἑστίαν, ἀπεῖπον ἄν. ἡμεῖς δέ, τοὐν ποσίν γάρ οἰστέον κακόν. στείχωμεν, ὡς ἄν ἐν πυρᾶι θῶμεν νεκρόν. {χο.} ἰώ ἰώ. σχετλία τόλμης, ὦ γενναία καί μέγ' ἀρίστη, χαῖρε: πρόφρων σε χθόνιός θ' ἑρμῆς ἅιδης τε δέχοιτ'. εἰ δέ τι κἀκεῖ πλέον ἔστ' ἀγαθοῖς, τούτων μετέχους' ἅιδου νύμφηι παρεδρεύοις. {θεραπων} πολλούς μέν ἤδη κἀπό παντοίας χθονός ξένους μολόντας οἶδ' ἐς ἀδμήτου δόμους, οἷς δεῖπνα προύθηκ': ἀλλά τοῦδ' οὔπω ξένου κακίον' ἐς τήνδ' ἑστίαν ἐδεξάμην. ὅς πρῶτα μέν πενθοῦντα δεσπότην ὁρῶν ἐσῆλθε κἀτόλμης' ἀμείψασθαι πύλας. ἔπειτα δ' οὔτι σωφρόνως ἐδέξατο τά προστυχόντα ξένια, συμφοράν μαθών, ἀλλ', εἴ τι μή φέροιμεν, ὤτρυνεν φέρειν. ποτῆρα δ' †ἐν χείρεσσι† κίσσινον λαβών πίνει μελαίνης μητρός εὔζωρον μέθυ, ἕως ἐθέρμην' αὐτόν ἀμφιβᾶσα φλόξ οἴνου. στέφει δέ κρᾶτα μυρσίνης κλάδοις, ἄμους' ὑλακτῶν: δισσά δ' ἦν μέλη κλύειν: ὁ μέν γάρ ἦιδε, τῶν ἐν ἀδμήτου κακῶν οὐδέν προτιμῶν, οἰκέται δ' ἐκλαίομεν δέσποιναν, ὄμμα δ' οὐκ ἐδείκνυμεν ξένωι τέγγοντες: ἄδμητος γάρ ὧδ' ἐφίετο. καί νῦν ἐγώ μέν ἐν δόμοισιν ἑστιῶ ξένον, πανοῦργον κλῶπα καί ληιστήν τινα, ἡ δ' ἐκ δόμων βέβηκεν, οὐδ' ἐφεσπόμην οὐδ' ἐξέτεινα χεῖρ' ἀποιμώζων ἐμήν δέσποιναν, ἥ 'μοί πᾶσί τ' οἰκέταισιν ἦν μήτηρ: κακῶν γάρ μυρίων ἐρρύετο, ὀργάς μαλάσσους' ἀνδρός. ἆρα τόν ξένον στυγῶ δικαίως, ἐν κακοῖς ἀφιγμένον; {ηρ.} οὗτος, τί σεμνόν καί πεφροντικός βλέπεις; οὐ χρή σκυθρωπόν τοῖς ξένοις τόν πρόσπολον εἶναι, δέχεσθαι δ' εὐπροσηγόρωι φρενί. σύ δ' ἄνδρ' ἑταῖρον δεσπότου παρόνθ' ὁρῶν στυγνῶι προσώπωι καί συνωφρυωμένωι δέχηι, θυραίου πήματος σπουδήν ἔχων. δεῦρ' ἔλθ', ὅπως ἄν καί σοφώτερος γένηι. τά θνητά πράγματ' †οἶδας† ἥν ἔχει φύσιν; οἶμαι μέν οὔ: πόθεν γάρ; ἀλλ' ἄκουέ μου. βροτοῖς ἅπασι κατθανεῖν ὀφείλεται, κοὐκ ἔστι θνητῶν ὅστις ἐξεπίσταται τήν αὔριον μέλλουσαν εἰ βιώσεται: τό τῆς τύχης γάρ ἀφανές οἷ προβήσεται, κἄστ' οὐ διδακτόν οὐδ' ἁλίσκεται τέχνηι. ταῦτ' οὖν ἀκούσας καί μαθών ἐμοῦ πάρα εὔφραινε σαυτόν, πῖνε, τόν καθ' ἡμέραν βίον λογίζου σόν, τά δ' ἄλλα τῆς τύχης. τίμα δέ καί τήν πλεῖστον ἡδίστην θεῶν κύπριν βροτοῖσιν: εὐμενής γάρ ἡ θεός. τά δ' ἄλλ' ἔασον πάντα καί πιθοῦ λόγοις ἐμοῖσιν, εἴπερ ὀρθά σοι δοκῶ λέγειν. οἶμαι μέν. οὔκουν τήν ἄγαν λύπην ἀφείς πίηι μεθ' ἡμῶν [τάσδ' ὑπερβαλών τύχας, στεφάνοις πυκασθείς]; καί σάφ' οἶδ' ὁθούνεκα τοῦ νῦν σκυθρωποῦ καί ξυνεστῶτος φρενῶν μεθορμιεῖ σε πίτυλος ἐμπεσών σκύφου. ὄντας δέ θνητούς θνητά καί φρονεῖν χρεών: ὡς τοῖς γε σεμνοῖς καί συνωφρυωμένοις ἅπασίν ἐστιν, ὥς γ' ἐμοί χρῆσθαι κριτῆι, οὐ βίος ἀληθῶς ὁ βίος ἀλλά συμφορά. {θε.} ἐπιστάμεσθα ταῦτα: νῦν δέ πράσσομεν οὐχ οἷα κώμου καί γέλωτος ἄξια. {ηρ.} γυνή θυραῖος ἡ θανοῦσα: μή λίαν πένθει: δόμων γάρ ζῶσι τῶνδε δεσπόται. {θε.} τί ζῶσιν; οὐ κάτοισθα τἀν δόμοις κακά; {ηρ.} εἰ μή τι σός με δεσπότης ἐψεύσατο. {θε.} ἄγαν ἐκεῖνός ἐστ' ἄγαν φιλόξενος. {ηρ.} οὐ χρῆν μ' ὀθνείου γ' οὕνεκ' εὖ πάσχειν νεκροῦ; {θε.} ἦ κάρτα μέντοι καί λίαν ὀθνεῖος ἦν. {ηρ.} μῶν ξυμφοράν τιν' οὖσαν οὐκ ἔφραζέ μοι; {θε.} χαίρων ἴθ': ἡμῖν δεσποτῶν μέλει κακά. {ηρ.} ὅδ' οὐ θυραίων πημάτων ἄρχει λόγος. {θε.} οὐ γάρ τι κωμάζοντ' ἄν ἠχθόμην ς' ὁρῶν. {ηρ.} ἀλλ' ἦ πέπονθα δείν' ὑπό ξένων ἐμῶν; {θε.} οὐκ ἦλθες ἐν δέοντι δέξασθαι δόμοις. [πένθος γάρ ἡμῖν ἐστι: καί κουράν βλέπεις μελαμπέπλους στολμούς τε. {ηρ.} τίς δ' ὁ κατθανών;] {<ηρ.>} μῶν ἤ τέκνων τι φροῦδον ἤ γέρων πατήρ; {θε.} γυνή μέν οὖν ὄλωλεν ἀδμήτου, ξένε. {ηρ.} τί φήις; ἔπειτα δῆτά μ' ἐξενίζετε; {θε.} ἠιδεῖτο γάρ σε τῶνδ' ἀπώσασθαι δόμων. {ηρ.} ὦ σχέτλι', οἵας ἤμπλακες ξυναόρου. {θε.} ἀπωλόμεσθα πάντες, οὐ κείνη μόνη. {ηρ.} ἀλλ' ἠισθόμην μέν ὄμμ' ἰδών δακρυρροοῦν κουράν τε καί πρόσωπον: ἀλλ' ἔπειθέ με λέγων θυραῖον κῆδος ἐς τάφον φέρειν. βίαι δέ θυμοῦ τάσδ' ὑπερβαλών πύλας ἔπινον ἀνδρός ἐν φιλοξένου δόμοις, πράσσοντος οὕτω. κἆιτα κωμάζω κάρα στεφάνοις πυκασθείς; ἀλλά σοῦ τό μή φράσαι, κακοῦ τοσούτου δώμασιν προσκειμένου. ποῦ καί σφε θάπτει; ποῖ νιν εὑρήσω μολών; {θε.} ὀρθήν παρ' οἶμον ἥ 'πί λαρίσαν φέρει τύμβον κατόψηι ξεστόν ἐκ προαστίου. {ηρ.} ὦ πολλά τλᾶσα καρδία καί χείρ ἐμή, νῦν δεῖξον οἷον παῖδά ς' ἡ τιρυνθία ἐγείνατ' ἠλεκτρύωνος ἀλκμήνη διί. δεῖ γάρ με σῶσαι τήν θανοῦσαν ἀρτίως γυναῖκα κἀς τόνδ' αὖθις ἱδρῦσαι δόμον ἄλκηστιν ἀδμήτωι θ' ὑπουργῆσαι χάριν. ἐλθών δ' ἄνακτα τόν μελάμπτερον νεκρῶν θάνατον φυλάξω, καί νιν εὑρήσειν δοκῶ πίνοντα τύμβου πλησίον προσφαγμάτων. κἄνπερ λοχαίας αὐτόν ἐξ ἕδρας συθείς μάρψω, κύκλον γε περιβαλών χεροῖν ἐμαῖν, οὐκ ἔστιν ὅστις αὐτόν ἐξαιρήσεται μογοῦντα πλευρά, πρίν γυναῖκ' ἐμοί μεθῆι. ἤν δ' οὖν ἁμάρτω τῆσδ' ἄγρας καί μή μόληι πρός αἱματηρόν πελανόν, εἶμι τῶν κάτω κόρης ἄνακτός τ' εἰς ἀνηλίους δόμους, αἰτήσομαί τε καί πέποιθ' ἄξειν ἄνω ἄλκηστιν, ὥστε χερσίν ἐνθεῖναι ξένου, ὅς μ' ἐς δόμους ἐδέξατ' οὐδ' ἀπήλασεν, καίπερ βαρείαι συμφορᾶι πεπληγμένος, ἔκρυπτε δ' ὤν γενναῖος, αἰδεσθείς ἐμέ. τίς τοῦδε μᾶλλον θεσσαλῶν φιλόξενος, τίς ἑλλάδ' οἰκῶν; τοιγάρ οὐκ ἐρεῖ κακόν εὐεργετῆσαι φῶτα γενναῖος γεγώς. {αδ.} ἰώ, στυγναί πρόσοδοι, στυγναί δ' ὄψεις χήρων μελάθρων. ἰώ μοί μοι, αἰαῖ <αἰαῖ>. ποῖ βῶ; ποῖ στῶ; τί λέγω; τί δέ μή; πῶς ἄν ὀλοίμην; ἦ βαρυδαίμονα μήτηρ μ' ἔτεκεν. ζηλῶ φθιμένους, κείνων ἔραμαι, κεῖν' ἐπιθυμῶ δώματα ναίειν. οὔτε γάρ αὐγάς χαίρω προσορῶν οὔτ' ἐπί γαίας πόδα πεζεύων: τοῖον ὅμηρόν μ' ἀποσυλήσας ἅιδηι θάνατος παρέδωκεν. {χο.} πρόβα πρόβα, βᾶθι κεῦθος οἴκων. {αδ.} αἰαῖ. {χο.} πέπονθας ἄξι' αἰαγμάτων. {αδ.} ἔ ἔ. {χο.} δι' ὀδύνας ἔβας, σάφ' οἶδα. {αδ.} φεῦ φεῦ. {χο.} τάν νέρθε δ' οὐδέν ὠφελεῖς ... {αδ.} ἰώ μοί μοι. {χο.} τό μήποτ' εἰσιδεῖν φιλίας ἀλόχου πρόσωπόν ς' ἔσαντα λυπρόν. {αδ.} ἔμνησας ὅ μου φρένας ἥλκωσεν: τί γάρ ἀνδρί κακόν μεῖζον ἁμαρτεῖν πιστῆς ἀλόχου; μήποτε γήμας ὤφελον οἰκεῖν μετά τῆσδε δόμους. ζηλῶ δ' ἀγάμους ἀτέκνους τε βροτῶν: μία γάρ ψυχή, τῆς ὑπεραλγεῖν μέτριον ἄχθος. παίδων δέ νόσους καί νυμφιδίους εὐνάς θανάτοις κεραϊζομένας οὐ τλητόν ὁρᾶν, ἐξόν ἀτέκνους ἀγάμους τ' εἶναι διά παντός. {χο.} τύχα τύχα δυσπάλαιστος ἥκει. {αδ.} αἰαῖ. {χο.} πέρας δέ γ' οὐδέν ἀλγέων τίθης. {αδ.} ἔ ἔ. {χο.} βαρέα μέν φέρειν, ὅμως δέ ... {αδ.} φεῦ φεῦ. {χο.} τλᾶθ': οὐ σύ πρῶτος ὤλεσας ... {αδ.} ἰώ μοί μοι. {χο.} γυναῖκα: συμφορά δ' ἑτέρους ἑτέρα πιέζει φανεῖσα θνατῶν. {αδ.} ὦ μακρά πένθη λῦπαί τε φίλων τῶν ὑπό γαίας. τί μ' ἐκώλυσας ῥῖψαι τύμβου τάφρον ἐς κοίλην καί μετ' ἐκείνης τῆς μέγ' ἀρίστης κεῖσθαι φθίμενον; δύο δ' ἀντί μιᾶς ἅιδης ψυχάς τάς πιστοτάτας σύν ἄν ἔσχεν, ὁμοῦ χθονίαν λίμνην διαβάντε. {χο.} ἐμοί τις ἦν ἐν γένει, ὧι κόρος ἀξιόθρη νος ὤλετ' ἐν δόμοισιν μονόπαις: ἀλλ' ἔμπας ἔφερε κακόν ἅλις, ἄτεκνος ὤν, πολιάς ἐπί χαίτας ἤδη προπετής ὤν βιότου τε πόρσω. {αδ.} ὦ σχῆμα δόμων, πῶς εἰσέλθω, πῶς δ' οἰκήσω, μεταπίπτοντος δαίμονος; οἴμοι. πολύ γάρ τό μέσον: τότε μέν πεύκαις σύν πηλιάσιν σύν θ' ὑμεναίοις ἔστειχον ἔσω φιλίας ἀλόχου χέρα βαστάζων, πολυάχητος δ' εἵπετο κῶμος τήν τε θανοῦσαν κἄμ' ὀλβίζων ὡς εὐπατρίδαι κἀπ' ἀμφοτέρων ὄντες ἀριστέων σύζυγες εἶμεν: νῦν δ' ὑμεναίων γόος ἀντίπαλος λευκῶν τε πέπλων μέλανες στολμοί πέμπουσί μ' ἔσω λέκτρων κοίτας ἐς ἐρήμους. {χο.} παρ' εὐτυχῆ σοι πότμον ἦλθεν ἀπειροκάκωι τόδ' ἄλγος: ἀλλ' ἔσωσας βίοτον καί ψυχάν. ἔθανε δάμαρ, ἔλιπε φιλίαν: τί νέον τόδε; πολλούς ἤδη παρέλυσεν θάνατος δάμαρτος. {αδ.} φίλοι, γυναικός δαίμον' εὐτυχέστερον τοὐμοῦ νομίζω, καίπερ οὐ δοκοῦνθ' ὅμως. τῆς μέν γάρ οὐδέν ἄλγος ἅψεταί ποτε, πολλῶν δέ μόχθων εὐκλεής ἐπαύσατο. ἐγώ δ', ὅν οὐ χρῆν ζῆν, παρείς τό μόρσιμον λυπρόν διάξω βίοτον: ἄρτι μανθάνω. πῶς γάρ δόμων τῶνδ' εἰσόδους ἀνέξομαι; τίν' ἄν προσειπών, τοῦ δέ προσρηθείς ὕπο τερπνῆς τύχοιμ' ἄν εἰσόδου; ποῖ τρέψομαι; ἡ μέν γάρ ἔνδον ἐξελᾶι μ' ἐρημία, γυναικός εὐνάς εὖτ' ἄν εἰσίδω κενάς θρόνους τ' ἐν οἷσιν ἷζε καί κατά στέγας αὐχμηρόν οὖδας, τέκνα δ' ἀμφί γούνασιν πίπτοντα κλαίηι μητέρ', οἱ δέ δεσπότιν στένωσιν οἵαν ἐκ δόμων ἀπώλεσαν. τά μέν κατ' οἴκους τοιάδ': ἔξωθεν δέ με γάμοι τ' ἐλῶσι θεσσαλῶν καί ξύλλογοι γυναικοπληθεῖς: οὐ γάρ ἐξανέξομαι λεύσσων δάμαρτος τῆς ἐμῆς ὁμήλικας. ἐρεῖ δέ μ' ὅστις ἐχθρός ὤν κυρεῖ τάδε: ἰδοῦ τόν αἰσχρῶς ζῶνθ', ὅς οὐκ ἔτλη θανεῖν ἀλλ' ἥν ἔγημεν ἀντιδούς ἀψυχίαι πέφευγεν ἅιδην: κἆιτ' ἀνήρ εἶναι δοκεῖ; στυγεῖ δέ τούς τεκόντας, αὐτός οὐ θέλων θανεῖν. τοιάνδε πρός κακοῖσι κληδόνα ἕξω. τί μοι ζῆν δῆτα κύδιον, φίλοι, κακῶς κλύοντι καί κακῶς πεπραγότι; {χο.} ἐγώ καί διά μούσας καί μετάρσιος ἦιξα, καί πλείστων ἁψάμενος λόγων κρεῖσσον οὐδέν ἀνάγκας ηὗρον οὐδέ τι φάρμακον θρήισσαις ἐν σανίσιν, τάς ὀρφεία κατέγραψεν γῆρυς, οὐδ' ὅσα φοῖβος ἀ σκληπιάδαις ἔδωκε φάρμακα πολυπόνοις ἀντιτεμών βροτοῖσιν. μόνας δ' οὔτ' ἐπί βωμούς ἐλθεῖν οὔτε βρέτας θεᾶς ἔστιν, οὐ σφαγίων κλύει. μή μοι, πότνια, μείζων ἔλθοις ἤ τό πρίν ἐν βίωι. καί γάρ ζεύς ὅτι νεύσηι σύν σοί τοῦτο τελευτᾶι. καί τόν ἐν χαλύβοις δαμά ζεις σύ βίαι σίδαρον, οὐδέ τις ἀποτόμου λήματός ἐστιν αἰδώς. καί ς' ἐν ἀφύκτοισι χερῶν εἷλε θεά δεσμοῖς. τόλμα δ': οὐ γάρ ἀνάξεις ποτ' ἔνερθεν κλαίων τούς φθιμένους ἄνω. καί θεῶν σκότιοι φθίνου σι παῖδες ἐν θανάτωι. φίλα μέν ὅτ' ἦν μεθ' ἡμῶν, φίλα δέ θανοῦς' ἔτ' ἔσται, γενναιοτάταν δέ πασᾶν ἐζεύξω κλισίαις ἄκοιτιν. μηδέ νεκρῶν ὡς φθιμένων χῶμα νομιζέσθω τύμβος σᾶς ἀλόχου, θεοῖσι δ' ὁμοίως τιμάσθω, σέβας ἐμπόρων. καί τις δοχμίαν κέλευ θον ἐμβαίνων τόδ' ἐρεῖ: αὕτα ποτέ προύθαν' ἀνδρός, νῦν δ' ἔστι μάκαιρα δαίμων: χαῖρ', ὦ πότνι', εὖ δέ δοίης. τοῖαί νιν προσεροῦσι φῆμαι. _καί μήν ὅδ', ὡς ἔοικεν, ἀλκμήνης γόνος, ἄδμητε, πρός σήν ἑστίαν πορεύεται. {ηρ.} φίλον πρός ἄνδρα χρή λέγειν ἐλευθέρως, ἄδμητε, μομφάς δ' οὐχ ὑπό σπλάγχνοις ἔχειν σιγῶντ'. ἐγώ δέ σοῖς κακοῖσιν ἠξίουν ἐγγύς παρεστώς ἐξετάζεσθαι φίλος: σύ δ' οὐκ ἔφραζες σῆς προκείμενον νέκυν γυναικός, ἀλλά μ' ἐξένιζες ἐν δόμοις, ὡς δή θυραίου πήματος σπουδήν ἔχων. κἄστεψα κρᾶτα καί θεοῖς ἐλειψάμην σπονδάς ἐν οἴκοις δυστυχοῦσι τοῖσι σοῖς. καί μέμφομαι μέν, μέμφομαι, παθών τάδε: οὐ μήν σε λυπεῖν ἐν κακοῖσι βούλομαι. ὧν δ' οὕνεχ' ἥκω δεῦρ' ὑποστρέψας πάλιν λέξω: γυναῖκα τήνδε μοι σῶσον λαβών, ἕως ἄν ἵππους δεῦρο θρηικίας ἄγων ἔλθω, τύραννον βιστόνων κατακτανών. πράξας δ' ὅ μή τύχοιμι (νοστήσαιμι γάρ) δίδωμι τήνδε σοῖσι προσπολεῖν δόμοις. πολλῶι δέ μόχθωι χεῖρας ἦλθεν εἰς ἐμάς: ἀγῶνα γάρ πάνδημον εὑρίσκω τινάς τιθέντας, ἀθληταῖσιν ἄξιον πόνον, ὅθεν κομίζω τήνδε νικητήρια λαβών. τά μέν γάρ κοῦφα τοῖς νικῶσιν ἦν ἵππους ἄγεσθαι, τοῖσι δ' αὖ τά μείζονα νικῶσι, πυγμήν καί πάλην, βουφόρβια: γυνή δ' ἐπ' αὐτοῖς εἵπετ': ἐντυχόντι δέ αἰσχρόν παρεῖναι κέρδος ἦν τόδ' εὐκλεές. ἀλλ', ὥσπερ εἶπον, σοί μέλειν γυναῖκα χρή: οὐ γάρ κλοπαίαν ἀλλά σύν πόνωι λαβών ἥκω: χρόνωι δέ καί σύ μ' αἰνέσεις ἴσως. {αδ.} οὔτοι ς' ἀτίζων οὐδ' ἐν αἰσχροῖσιν τιθείς ἔκρυψ' ἐμῆς γυναικός ἀθλίους τύχας. ἀλλ' ἄλγος ἄλγει τοῦτ' ἄν ἦν προσκείμενον, εἴ του πρός ἄλλου δώμαθ' ὡρμήθης ξένου: ἅλις δέ κλαίειν τοὐμόν ἦν ἐμοί κακόν. γυναῖκα δ', εἴ πως ἔστιν, αἰτοῦμαί ς', ἄναξ, ἄλλον τιν' ὅστις μή πέπονθεν οἷ' ἐγώ σώιζειν ἄνωχθι θεσσαλῶν: πολλοί δέ σοι ξένοι φεραίων: μή μ' ἀναμνήσηις κακῶν. οὐκ ἄν δυναίμην τήνδ' ὁρῶν ἐν δώμασιν ἄδακρυς εἶναι: μή νοσοῦντί μοι νόσον προσθῆις: ἅλις γάρ συμφορᾶι βαρύνομαι. ποῦ καί τρέφοιτ' ἄν δωμάτων νέα γυνή; νέα γάρ, ὡς ἐσθῆτι καί κόσμωι πρέπει. πότερα κατ' ἀνδρῶν δῆτ' ἐνοικήσει στέγην; καί πῶς ἀκραιφνής ἐν νέοις στρωφωμένη ἔσται; τόν ἡβῶνθ', ἡράκλεις, οὐ ῥάιδιον εἴργειν: ἐγώ δέ σοῦ προμηθίαν ἔχω. ἤ τῆς θανούσης θάλαμον ἐσβήσας τρέφω; καί πῶς ἐπεσφρῶ τήνδε τῶι κείνης λέχει; διπλῆν φοβοῦμαι μέμψιν, ἔκ τε δημοτῶν, μή τίς μ' ἐλέγξηι τήν ἐμήν εὐεργέτιν προδόντ' ἐν ἄλλης δεμνίοις πίτνειν νέας, καί τῆς θανούσης (ἀξία δέ μοι σέβειν) πολλήν πρόνοιαν δεῖ μ' ἔχειν. σύ δ', ὦ γύναι, ἥτις ποτ' εἶ σύ, ταὔτ' ἔχους' ἀλκήστιδι μορφῆς μέτρ' ἴσθι, καί προσήϊξαι δέμας. οἴμοι. κόμιζε πρός θεῶν ἐξ ὀμμάτων γυναῖκα τήνδε, μή μ' ἕληις ἡιρημένον. δοκῶ γάρ αὐτήν εἰσορῶν γυναῖχ' ὁρᾶν ἐμήν: θολοῖ δέ καρδίαν, ἐκ δ' ὀμμάτων πηγαί κατερρώγασιν. ὦ τλήμων ἐγώ, ὡς ἄρτι πένθους τοῦδε γεύομαι πικροῦ. {χο.} ἐγώ μέν οὐκ ἔχοιμ' ἄν εὖ λέγειν τύχην: χρή δ', ἥτις ἐστί, καρτερεῖν θεοῦ δόσιν. {ηρ.} εἰ γάρ τοσαύτην δύναμιν εἶχον ὥστε σήν ἐς φῶς πορεῦσαι νερτέρων ἐκ δωμάτων γυναῖκα καί σοι τήνδε πορσῦναι χάριν. {αδ.} σάφ' οἶδα βούλεσθαί ς' ἄν. ἀλλά ποῦ τόδε; οὐκ ἔστι τούς θανόντας ἐς φάος μολεῖν. {ηρ.} μή νυν ὑπέρβαλλ' ἀλλ' ἐναισίμως φέρε. {αδ.} ῥᾶιον παραινεῖν ἤ παθόντα καρτερεῖν. {ηρ.} τί δ' ἄν προκόπτοις, εἰ θέλεις ἀεί στένειν; {αδ.} ἔγνωκα καὐτός, ἀλλ' ἔρως τις ἐξάγει. {ηρ.} τό γάρ φιλῆσαι τόν θανόντ' ἄγει δάκρυ. {αδ.} ἀπώλεσέν με κἄτι μᾶλλον ἤ λέγω. {ηρ.} γυναικός ἐσθλῆς ἤμπλακες: τίς ἀντερεῖ; {αδ.} ὥστ' ἄνδρα τόνδε μηκέθ' ἥδεσθαι βίωι. {ηρ.} χρόνος μαλάξει, νῦν δ' ἔθ' ἡβάσκει, κακόν. {αδ.} χρόνον λέγοις ἄν, εἰ χρόνος τό κατθανεῖν. {ηρ.} γυνή σε παύσει καί νέοι γάμοι πόθου. {αδ.} σίγησον: οἷον εἶπας. οὐκ ἄν ὠιόμην. {ηρ.} τί δ'; οὐ γαμεῖς γάρ ἀλλά χηρεύσηι λέχος; {αδ.} οὐκ ἔστιν ἥτις τῶιδε συγκλιθήσεται. {ηρ.} μῶν τήν θανοῦσαν ὠφελεῖν τι προσδοκᾶις; {αδ.} κείνην ὅπουπερ ἔστι τιμᾶσθαι χρεών. {ηρ.} αἰνῶ μέν αἰνῶ: μωρίαν δ' ὀφλισκάνεις. [{αδ.} ὡς μήποτ' ἄνδρα τόνδε νυμφίον καλῶν. {ηρ.} ἐπήινες' ἀλόχωι πιστός οὕνεκ' εἶ φίλος.] {αδ.} θάνοιμ' ἐκείνην καίπερ οὐκ οὖσαν προδούς. {ηρ.} δέχου νυν εἴσω τήνδε γενναίως δόμων. {αδ.} μή, πρός σε τοῦ σπείραντος ἄντομαι διός. {ηρ.} καί μήν ἁμαρτήσηι γε μή δράσας τάδε. {αδ.} καί δρῶν γε λύπηι καρδίαν δηχθήσομαι. {ηρ} πιθοῦ: τάχ' ἄν γάρ ἐς δέον πέσοι χάρις. {αδ.} φεῦ: εἴθ' ἐξ ἀγῶνος τήνδε μή 'λαβές ποτε. {ηρ.} νικῶντι μέντοι καί σύ συννικᾶις ἐμοί. {αδ.} καλῶς ἔλεξας: ἡ γυνή δ' ἀπελθέτω. {ηρ.} ἄπεισιν, εἰ χρή: πρῶτα δ' εἰ χρεών ἄθρει. {αδ.} χρή, σοῦ γε μή μέλλοντος ὀργαίνειν ἐμοί. {ηρ.} εἰδώς τι κἀγώ τήνδ' ἔχω προθυμίαν. {αδ.} νίκα νυν: οὐ μήν ἁνδάνοντά μοι ποιεῖς. {ηρ.} ἀλλ' ἔσθ' ὅθ' ἡμᾶς αἰνέσεις: πιθοῦ μόνον. {αδ.} κομίζετ', εἰ χρή τήνδε δέξασθαι δόμοις. {ηρ.} οὐκ ἄν μεθείην σοῖς γυναῖκα προσπόλοις. {αδ.} σύ δ' αὐτός αὐτήν εἴσαγ', εἰ δοκεῖ, δόμους. {ηρ.} ἐς σάς μέν οὖν ἔγωγε θήσομαι χέρας. {αδ.} οὐκ ἄν θίγοιμι: δῶμα δ' εἰσελθεῖν πάρα. {ηρ.} τῆι σῆι πέποιθα χειρί δεξιᾶι μόνηι. {αδ.} ἄναξ, βιάζηι μ' οὐ θέλοντα δρᾶν τάδε. {ηρ.} τόλμα προτεῖναι χεῖρα καί θιγεῖν ξένης. {αδ.} καί δή προτείνω, γοργόν' ὡς καρατομῶν. [{ηρ.} ἔχεις; {αδ.} ἔχω, ναί. {ηρ.} σῶιζέ νυν καί τόν διός φήσεις ποτ' εἶναι παῖδα γενναῖον ξένον.] βλέψον πρός αὐτήν, εἴ τι σῆι δοκεῖ πρέπειν γυναικί: λύπης δ' εὐτυχῶν μεθίστασο. {αδ.} ὦ θεοί, τί λέξω; θαῦμ' ἀνέλπιστον τόδε: γυναῖκα λεύσσω τήν ἐμήν ἐτητύμως, ἤ κέρτομός μ' ἐκ θεοῦ τις ἐκπλήσσει χαρά; {ηρ.} οὐκ ἔστιν, ἀλλά τήνδ' ὁρᾶις δάμαρτα σήν. {αδ.} ὅρα δέ μή τι φάσμα νερτέρων τόδ' ἧι. {ηρ.} οὐ ψυχαγωγόν τόνδ' ἐποιήσω ξένον. {αδ.} ἀλλ' ἥν ἔθαπτον εἰσορῶ δάμαρτ' ἐμήν; {ηρ.} σάφ' ἴσθ': ἀπιστεῖν δ' οὔ σε θαυμάζω τύχηι. {αδ.} θίγω, προσείπω ζῶσαν ὡς δάμαρτ' ἐμήν; {ηρ.} πρόσειπ': ἔχεις γάρ πᾶν ὅσονπερ ἤθελες. {αδ.} ὦ φιλτάτης γυναικός ὄμμα καί δέμας, ἔχω ς' ἀέλπτως, οὔποτ' ὄψεσθαι δοκῶν. {ηρ.} ἔχεις: φθόνος δέ μή γένοιτό τις θεῶν. {αδ.} ὦ τοῦ μεγίστου ζηνός εὐγενές τέκνον, εὐδαιμονοίης καί ς' ὁ φιτύσας πατήρ σώιζοι: σύ γάρ δή τἄμ' ἀνώρθωσας μόνος. πῶς τήνδ' ἔπεμψας νέρθεν ἐς φάος τόδε; {ηρ.} μάχην συνάψας δαιμόνων τῶι κυρίωι. {αδ.} ποῦ τόνδε θανάτωι φήις ἀγῶνα συμβαλεῖν; {ηρ.} τύμβον παρ' αὐτόν, ἐκ λόχου μάρψας χεροῖν. {αδ.} τί γάρ ποθ' ἥδ' ἄναυδος ἕστηκεν γυνή; {ηρ.} οὔπω θέμις σοι τῆσδε προσφωνημάτων κλύειν, πρίν ἄν θεοῖσι τοῖσι νερτέροις ἀφαγνίσηται καί τρίτον μόληι φάος. ἀλλ' εἴσαγ' εἴσω τήνδε: καί δίκαιος ὤν τό λοιπόν, ἄδμητ', εὐσέβει περί ξένους. καί χαῖρ': ἐγώ δέ τόν προκείμενον πόνον σθενέλου τυράννωι παιδί πορσυνῶ μολών. {αδ.} μεῖνον παρ' ἡμῖν καί ξυνέστιος γενοῦ. {ηρ.} αὖθις τόδ' ἔσται, νῦν δ' ἐπείγεσθαί με δεῖ. {αδ.} ἀλλ' εὐτυχοίης, νόστιμον δ' ἔλθοις δρόμον. ἀστοῖς δέ πάσηι τ' ἐννέπω τετραρχίαι χορούς ἐπ' ἐσθλαῖς συμφοραῖσιν ἱστάναι βωμούς τε κνισᾶν βουθύτοισι προστροπαῖς. νῦν γάρ μεθηρμόσμεσθα βελτίω βίον τοῦ πρόσθεν: οὐ γάρ εὐτυχῶν ἀρνήσομαι. {χο.} πολλαί μορφαί τῶν δαιμονίων, πολλά δ' ἀέλπτως κραίνουσι θεοί: καί τά δοκηθέντ' οὐκ ἐτελέσθη, τῶν δ' ἀδοκήτων πόρον ηὗρε θεός. τοιόνδ' ἀπέβη τόδε πρᾶγμα. [36] {work} {μηδεια} {τροφοσ} εἴθ' ὤφελ' ἀργοῦς μή διαπτάσθαι σκάφος κόλχων ἐς αἶαν κυανέας συμπληγάδας, μηδ' ἐν νάπαισι πηλίου πεσεῖν ποτε τμηθεῖσα πεύκη, μηδ' ἐρετμῶσαι χέρας ἀνδρῶν ἀριστέων οἵ τό πάγχρυσον δέρος πελίαι μετῆλθον. οὐ γάρ ἄν δέσποιν' ἐμή μήδεια πύργους γῆς ἔπλευς' ἰωλκίας ἔρωτι θυμόν ἐκπλαγεῖς' ἰάσονος: οὐδ' ἄν κτανεῖν πείσασα πελιάδας κόρας πατέρα κατώικει τήνδε γῆν κορινθίαν ξύν ἀνδρί καί τέκνοισιν, ἁνδάνουσα μέν †φυγῆι πολιτῶν† ὧν ἀφίκετο χθόνα αὐτῶι τε πάντα ξυμφέρους' ἰάσονι: ἥπερ μεγίστη γίγνεται σωτηρία, ὅταν γυνή πρός ἄνδρα μή διχοστατῆι. νῦν δ' ἐχθρά πάντα καί νοσεῖ τά φίλτατα. προδούς γάρ αὑτοῦ τέκνα δεσπότιν τ' ἐμήν γάμοις ἰάσων βασιλικοῖς εὐνάζεται, γήμας κρέοντος παῖδ', ὅς αἰσυμνᾶι χθονός. μήδεια δ' ἡ δύστηνος ἠτιμασμένη βοᾶι μέν ὅρκους, ἀνακαλεῖ δέ δεξιᾶς πίστιν μεγίστην, καί θεούς μαρτύρεται οἵας ἀμοιβῆς ἐξ ἰάσονος κυρεῖ. κεῖται δ' ἄσιτος, σῶμ' ὑφεῖς' ἀλγηδόσιν, τόν πάντα συντήκουσα δακρύοις χρόνον ἐπεί πρός ἀνδρός ἤισθετ' ἠδικημένη, οὔτ' ὄμμ' ἐπαίρους' οὔτ' ἀπαλλάσσουσα γῆς πρόσωπον: ὡς δέ πέτρος ἤ θαλάσσιος κλύδων ἀκούει νουθετουμένη φίλων, ἤν μή ποτε στρέψασα πάλλευκον δέρην αὐτή πρός αὑτήν πατέρ' ἀποιμώξηι φίλον καί γαῖαν οἴκους θ', οὕς προδοῦς' ἀφίκετο μετ' ἀνδρός ὅς σφε νῦν ἀτιμάσας ἔχει. ἔγνωκε δ' ἡ τάλαινα συμφορᾶς ὕπο οἷον πατρώιας μή ἀπολείπεσθαι χθονός. στυγεῖ δέ παῖδας οὐδ' ὁρῶς' εὐφραίνεται. δέδοικα δ' αὐτήν μή τι βουλεύσηι νέον: [βαρεῖα γάρ φρήν, οὐδ' ἀνέξεται κακῶς πάσχους': ἐγὦιδα τήνδε, δειμαίνω τέ νιν μή θηκτόν ὤσηι φάσγανον δι' ἥπατος, σιγῆι δόμους ἐσβᾶς' ἵν' ἔστρωται λέχος, ἤ καί τύραννον τόν τε γήμαντα κτάνηι κἄπειτα μείζω συμφοράν λάβηι τινά.] δεινή γάρ: οὔτοι ῥαιδίως γε συμβαλών ἔχθραν τις αὐτῆι καλλίνικον ἄισεται. ἀλλ' οἵδε παῖδες ἐκ τρόχων πεπαυμένοι στείχουσι, μητρός οὐδέν ἐννοούμενοι κακῶν: νέα γάρ φροντίς οὐκ ἀλγεῖν φιλεῖ. {παιδαγωγοσ} παλαιόν οἴκων κτῆμα δεσποίνης ἐμῆς, τί πρός πύλαισι τήνδ' ἄγους' ἐρημίαν ἕστηκας, αὐτή θρεομένη σαυτῆι κακά; πῶς σοῦ μόνη μήδεια λείπεσθαι θέλει; {τρ.} τέκνων ὀπαδέ πρέσβυ τῶν ἰάσονος, χρηστοῖσι δούλοις ξυμφορά τά δεσποτῶν κακῶς πίτνοντα καί φρενῶν ἀνθάπτεται. ἐγώ γάρ ἐς τοῦτ' ἐκβέβηκ' ἀλγηδόνος ὥσθ' ἵμερός μ' ὑπῆλθε γῆι τε κοὐρανῶι λέξαι μολούσηι δεῦρο δεσποίνης τύχας. {πα.} οὔπω γάρ ἡ τάλαινα παύεται γόων; {τρ.} ζηλῶ ς': ἐν ἀρχῆι πῆμα κοὐδέπω μεσοῖ. {πα.} ὦ μῶρος, εἰ χρή δεσπότας εἰπεῖν τόδε: ὡς οὐδέν οἶδε τῶν νεωτέρων κακῶν. {τρ.} τί δ' ἔστιν, ὦ γεραιέ; μή φθόνει φράσαι. {πα.} οὐδέν: μετέγνων καί τά πρόσθ' εἰρημένα. {τρ.} μή, πρός γενείου, κρύπτε σύνδουλον σέθεν: σιγήν γάρ, εἰ χρή, τῶνδε θήσομαι πέρι. {πα.} ἤκουσά του λέγοντος, οὐ δοκῶν κλύειν, πεσσούς προσελθών, ἔνθα δή παλαίτεροι θάσσουσι, σεμνόν ἀμφί πειρήνης ὕδωρ, ὡς τούσδε παῖδας γῆς ἐλᾶν κορινθίας σύν μητρί μέλλοι τῆσδε κοίρανος χθονός κρέων. ὁ μέντοι μῦθος εἰ σαφής ὅδε οὐκ οἶδα: βουλοίμην δ' ἄν οὐκ εἶναι τόδε. {τρ.} καί ταῦτ' ἰάσων παῖδας ἐξανέξεται πάσχοντας, εἰ καί μητρί διαφοράν ἔχει; {πα.} παλαιά καινῶν λείπεται κηδευμάτων, κοὐκ ἔστ' ἐκεῖνος τοῖσδε δώμασιν φίλος. {τρ.} ἀπωλόμεσθ' ἄρ', εἰ κακόν προσοίσομεν νέον παλαιῶι, πρίν τόδ' ἐξηντληκέναι. {πα.} ἀτάρ σύ γ', οὐ γάρ καιρός εἰδέναι τόδε δέσποιναν, ἡσύχαζε καί σίγα λόγον. {τρ.} ὦ τέκν', ἀκούεθ' οἷος εἰς ὑμᾶς πατήρ; ὄλοιτο μέν μή: δεσπότης γάρ ἐστ' ἐμός: ἀτάρ κακός γ' ὤν ἐς φίλους ἁλίσκεται. {πα.} τίς δ' οὐχί θνητῶν; ἄρτι γιγνώσκεις τόδε, ὡς πᾶς τις αὑτόν τοῦ πέλας μᾶλλον φιλεῖ, [οἱ μέν δικαίως, οἱ δέ καί κέρδους χάριν,] εἰ τούσδε γ' εὐνῆς οὕνεκ' οὐ στέργει πατήρ; {τρ.} ἴτ', εὖ γάρ ἔσται, δωμάτων ἔσω, τέκνα. σύ δ' ὡς μάλιστα τούσδ' ἐρημώσας ἔχε καί μή πέλαζε μητρί δυσθυμουμένηι. ἤδη γάρ εἶδον ὄμμα νιν ταυρουμένην τοῖσδ', ὥς τι δρασείουσαν: οὐδέ παύσεται χόλου, σάφ' οἶδα, πρίν κατασκῆψαί τινι. ἐχθρούς γε μέντοι, μή φίλους, δράσειέ τι. {μηδεια (ἔσωθεν)} ἰώ, δύστανος ἐγώ μελέα τε πόνων, ἰώ μοί μοι, πῶς ἄν ὀλοίμαν; {τρ.} τόδ' ἐκεῖνο, φίλοι παῖδες: μήτηρ κινεῖ κραδίαν, κινεῖ δέ χόλον. σπεύδετε θᾶσσον δώματος εἴσω καί μή πελάσητ' ὄμματος ἐγγύς μηδέ προσέλθητ', ἀλλά φυλάσσεσθ' ἄγριον ἦθος στυγεράν τε φύσιν φρενός αὐθαδοῦς. ἴτε νυν, χωρεῖθ' ὡς τάχος εἴσω. δῆλον ἀπ' ἀρχῆς ἐξαιρόμενον νέφος οἰμωγῆς ὡς τάχ' ἀνάψει μείζονι θυμῶι: τί ποτ' ἐργάσεται μεγαλόσπλαγχνος δυσκατάπαυστος ψυχή δηχθεῖσα κακοῖσιν; {μη.} αἰαῖ, ἔπαθον τλάμων ἔπαθον μεγάλων ἄξι' ὀδυρμῶν. ὦ κατάρατοι παῖδες ὄλοισθε στυγερᾶς ματρός σύν πατρί, καί πᾶς δόμος ἔρροι. {τρ.} ἰώ μοί μοι, ἰώ τλήμων. τί δέ σοι παῖδες πατρός ἀμπλακίας μετέχουσι; τί τούσδ' ἔχθεις; οἴμοι, τέκνα, μή τι πάθηθ' ὡς ὑπεραλγῶ. δεινά τυράννων λήματα καί πως ὀλίγ' ἀρχόμενοι, πολλά κρατοῦντες χαλεπῶς ὀργάς μεταβάλλουσιν. τό γάρ εἰθίσθαι ζῆν ἐπ' ἴσοισιν κρεῖσσον: ἐμοί γοῦν ἐπί μή μεγάλοις ὀχυρῶς γ' εἴη καταγηράσκειν. τῶν γάρ μετρίων πρῶτα μέν εἰπεῖν τοὔνομα νικᾶι, χρῆσθαί τε μακρῶι λῶιστα βροτοῖσιν: τά δ' ὑπερβάλλοντ' οὐδένα καιρόν δύναται θνητοῖς, μείζους δ' ἄτας, ὅταν ὀργισθῆι δαίμων οἴκοις, ἀπέδωκεν. {χοροσ} ἔκλυον φωνάν, ἔκλυον δέ βοάν τᾶς δυστάνου κολχίδος: οὐδέπω ἤπιος; ἀλλ', ὦ γεραιά, λέξον. ἀμφιπύλου γάρ ἔσω μελάθρου γόον ἔκλυον, οὐδέ συνήδομαι, ὦ γύναι, ἄλγεσι δώματος, ἐπεί μοι φιλία κέκραται. {τρ.} οὐκ εἰσί δόμοι: φροῦδα τάδ' ἤδη. τόν μέν γάρ ἔχει λέκτρα τυράννων, ἡ δ' ἐν θαλάμοις τήκει βιοτήν δέσποινα, φίλων οὐδενός οὐδέν παραθαλπομένη φρένα μύθοις. {μη.} αἰαῖ, διά μου κεφαλᾶς φλόξ οὐρανία βαίη: τί δέ μοι ζῆν ἔτι κέρδος; φεῦ φεῦ: θανάτωι καταλυσαίμαν βιοτάν στυγεράν προλιποῦσα. {χο.} ἄιες, ὦ ζεῦ καί γᾶ καί φῶς, ἀχάν οἵαν ἁ δύστανος μέλπει νύμφα; τίς σοί ποτε τᾶς ἀπλάτου κοίτας ἔρος, ὦ ματαία; σπεύσεις θανάτου τελευτάν; μηδέν τόδε λίσσου. εἰ δέ σός πόσις καινά λέχη σεβίζει, κείνωι τόδε μή χαράσσου: ζεύς σοι τάδε συνδικήσει. μή λίαν τάκου δυρομένα σόν εὐνέταν. {μη.} ὦ μεγάλα θέμι καί πότνι' ἄρτεμι, λεύσσεθ' ἅ πάσχω, μεγάλοις ὅρκοις ἐνδησαμένα τόν κατάρατον πόσιν; ὅν ποτ' ἐγώ νύμφαν τ' ἐσίδοιμ' αὐτοῖς μελάθροις διακναιομένους, οἷ' ἐμέ πρόσθεν τολμῶς' ἀδικεῖν. ὦ πάτερ, ὦ πόλις, ὧν ἀπενάσθην αἰσχρῶς τόν ἐμόν κτείνασα κάσιν. {τρ.} κλύεθ' οἷα λέγει κἀπιβοᾶται θέμιν εὐκταίαν ζῆνά θ', ὅς ὅρκων θνητοῖς ταμίας νενόμισται; οὐκ ἔστιν ὅπως ἔν τινι μικρῶι δέσποινα χόλον καταπαύσει. {χο.} πῶς ἄν ἐς ὄψιν τάν ἁμετέραν ἔλθοι μύθων τ' αὐδαθέντων δέξαιτ' ὀμφάν, εἴ πως βαρύθυμον ὀργάν καί λῆμα φρενῶν μεθείη; μήτοι τό γ' ἐμόν πρόθυμον φίλοισιν ἀπέστω. ἀλλά βᾶσά νιν δεῦρο πόρευσον οἴκων ἔξω: φίλα καί τάδ' αὔδα, σπεύσασά τι πρίν κακῶσαι τούς ἔσω: πένθος γάρ μεγάλως τόδ' ὁρμᾶται. {τρ.} δράσω τάδ': ἀτάρ φόβος εἰ πείσω δέσποιναν ἐμήν: μόχθου δέ χάριν τήνδ' ἐπιδώσω. καίτοι τοκάδος δέργμα λεαίνης ἀποταυροῦται δμωσίν, ὅταν τις μῦθον προφέρων πέλας ὁρμηθῆι. σκαιούς δέ λέγων κοὐδέν τι σοφούς τούς πρόσθε βροτούς οὐκ ἄν ἁμάρτοις, οἵτινες ὕμνους ἐπί μέν θαλίαις ἐπί τ' εἰλαπίναις καί παρά δείπνοις ηὕροντο βίωι τερπνάς ἀκοάς: στυγίους δέ βροτῶν οὐδείς λύπας ηὕρετο μούσηι καί πολυχόρδοις ὠιδαῖς παύειν, ἐξ ὧν θάνατοι δειναί τε τύχαι σφάλλουσι δόμους. καίτοι τάδε μέν κέρδος ἀκεῖσθαι μολπαῖσι βροτούς: ἵνα δ' εὔδειπνοι δαῖτες, τί μάτην τείνουσι βοήν; τό παρόν γάρ ἔχει τέρψιν ἀφ' αὑτοῦ δαιτός πλήρωμα βροτοῖσιν. {χο.} ἀχάν ἄιον πολύστονον γόων, λιγυρά δ' ἄχεα μογερά βοᾶι τόν ἐν λέχει προδόταν κακόνυμφον: θεοκλυτεῖ δ' ἄδικα παθοῦσα τάν ζηνός ὁρκίαν θέμιν, ἅ νιν ἔβασεν ἑλλάδ' ἐς ἀντίπορον δι' ἅλα νύχιον ἐφ' ἁλμυράν πόντου κλῆιδ' ἀπεράντου. {μη.} κορίνθιαι γυναῖκες, ἐξῆλθον δόμων μή μοί τι μέμψησθ': οἶδα γάρ πολλούς βροτῶν σεμνούς γεγῶτας, τούς μέν ὀμμάτων ἄπο, τούς δ' ἐν θυραίοις: οἱ δ' ἀφ' ἡσύχου ποδός δύσκλειαν ἐκτήσαντο καί ῥαιθυμίαν. δίκη γάρ οὐκ ἔνεστ' ἐν ὀφθαλμοῖς βροτῶν, ὅστις πρίν ἀνδρός σπλάγχνον ἐκμαθεῖν σαφῶς στυγεῖ δεδορκώς, οὐδέν ἠδικημένος. χρή δέ ξένον μέν κάρτα προσχωρεῖν πόλει: οὐδ' ἀστόν ἤινες' ὅστις αὐθαδής γεγώς πικρός πολίταις ἐστίν ἀμαθίας ὕπο. ἐμοί δ' ἄελπτον πρᾶγμα προσπεσόν τόδε ψυχήν διέφθαρκ': οἴχομαι δέ καί βίου χάριν μεθεῖσα κατθανεῖν χρήιζω, φίλαι. ἐν ὧι γάρ ἦν μοι πάντα, γιγνώσκω καλῶς, κάκιστος ἀνδρῶν ἐκβέβηχ' οὑμός πόσις. πάντων δ' ὅς' ἔστ' ἔμψυχα καί γνώμην ἔχει γυναῖκές ἐσμεν ἀθλιώτατον φυτόν: ἅς πρῶτα μέν δεῖ χρημάτων ὑπερβολῆι πόσιν πρίασθαι δεσπότην τε σώματος λαβεῖν: κακοῦ γάρ τοῦτ' ἔτ' ἄλγιον κακόν. κἀν τῶιδ' ἀγών μέγιστος, ἤ κακόν λαβεῖν ἤ χρηστόν: οὐ γάρ εὐκλεεῖς ἀπαλλαγαί γυναιξίν οὐδ' οἷόν τ' ἀνήνασθαι πόσιν. ἐς καινά δ' ἤθη καί νόμους ἀφιγμένην δεῖ μάντιν εἶναι, μή μαθοῦσαν οἴκοθεν, οἵωι μάλιστα χρήσεται ξυνευνέτηι. κἄν μέν τάδ' ἡμῖν ἐκπονουμέναισιν εὖ πόσις ξυνοικῆι μή βίαι φέρων ζυγόν, ζηλωτός αἰών: εἰ δέ μή, θανεῖν χρεών. ἀνήρ δ', ὅταν τοῖς ἔνδον ἄχθηται ξυνών, ἔξω μολών ἔπαυσε καρδίαν ἄσης [ἤ πρός φίλον τιν' ἤ πρός ἥλικα τραπείς]: ἡμῖν δ' ἀνάγκη πρός μίαν ψυχήν βλέπειν. λέγουσι δ' ἡμᾶς ὡς ἀκίνδυνον βίον ζῶμεν κατ' οἴκους, οἱ δέ μάρνανται δορί, κακῶς φρονοῦντες: ὡς τρίς ἄν παρ' ἀσπίδα στῆναι θέλοιμ' ἄν μᾶλλον ἤ τεκεῖν ἅπαξ. ἀλλ' οὐ γάρ αὑτός πρός σέ κἄμ' ἥκει λόγος: σοί μέν πόλις θ' ἥδ' ἐστί καί πατρός δόμοι βίου τ' ὄνησις καί φίλων συνουσία, ἐγώ δ' ἔρημος ἄπολις οὖς' ὑβρίζομαι πρός ἀνδρός, ἐκ γῆς βαρβάρου λεληισμένη, οὐ μητέρ', οὐκ ἀδελφόν, οὐχί συγγενῆ μεθορμίσασθαι τῆσδ' ἔχουσα συμφορᾶς. τοσοῦτον οὖν σου τυγχάνειν βουλήσομαι, ἤν μοι πόρος τις μηχανή τ' ἐξευρεθῆι πόσιν δίκην τῶνδ' ἀντιτείσασθαι κακῶν [τόν δόντα τ' αὐτῶι θυγατέρ' ἥν τ' ἐγήματο], σιγᾶν. γυνή γάρ τἄλλα μέν φόβου πλέα κακή τ' ἐς ἀλκήν καί σίδηρον εἰσορᾶν: ὅταν δ' ἐς εὐνήν ἠδικημένη κυρῆι, οὐκ ἔστιν ἄλλη φρήν μιαιφονωτέρα. {χο.} δράσω τάδ': ἐνδίκως γάρ ἐκτείσηι πόσιν, μήδεια. πενθεῖν δ' οὔ σε θαυμάζω τύχας. ὁρῶ δέ καί κρέοντα, τῆσδ' ἄνακτα γῆς, στείχοντα, καινῶν ἄγγελον βουλευμάτων. {κρεων} σέ τήν σκυθρωπόν καί πόσει θυμουμένην, μήδει', ἀνεῖπον τῆσδε γῆς ἔξω περᾶν φυγάδα, λαβοῦσαν δισσά σύν σαυτῆι τέκνα, καί μή τι μέλλειν: ὡς ἐγώ βραβεύς λόγου τοῦδ' εἰμί, κοὐκ ἄπειμι πρός δόμους πάλιν πρίν ἄν σε γαίας τερμόνων ἔξω βάλω. {μη.} αἰαῖ: πανώλης ἡ τάλαιν' ἀπόλλυμαι: ἐχθροί γάρ ἐξιᾶσι πάντα δή κάλων, κοὐκ ἔστιν ἄτης εὐπρόσοιστος ἔκβασις. ἐρήσομαι δέ καί κακῶς πάσχους' ὅμως: τίνος μ' ἕκατι γῆς ἀποστέλλεις, κρέον; {κρ.} δέδοικά ς', οὐδέν δεῖ παραμπίσχειν λόγους, μή μοί τι δράσηις παῖδ' ἀνήκεστον κακόν. συμβάλλεται δέ πολλά τοῦδε δείγματα: σοφή πέφυκας καί κακῶν πολλῶν ἴδρις, λυπῆι δέ λέκτρων ἀνδρός ἐστερημένη. κλύω δ' ἀπειλεῖν ς', ὡς ἀπαγγέλλουσί μοι, τόν δόντα καί γήμαντα καί γαμουμένην δράσειν τι. ταῦτ' οὖν πρίν παθεῖν φυλάξομαι. κρεῖσσον δέ μοι νῦν πρός ς' ἀπεχθέσθαι, γύναι, ἤ μαλθακισθένθ' ὕστερον μεταστένειν. {μη.} φεῦ φεῦ. οὐ νῦν με πρῶτον ἀλλά πολλάκις, κρέον, ἔβλαψε δόξα μεγάλα τ' εἴργασται κακά. χρή δ' οὔποθ' ὅστις ἀρτίφρων πέφυκ' ἀνήρ παῖδας περισσῶς ἐκδιδάσκεσθαι σοφούς: χωρίς γάρ ἄλλης ἧς ἔχουσιν ἀργίας φθόνον πρός ἀστῶν ἀλφάνουσι δυσμενῆ. σκαιοῖσι μέν γάρ καινά προσφέρων σοφά δόξεις ἀχρεῖος κοὐ σοφός πεφυκέναι: τῶν δ' αὖ δοκούντων εἰδέναι τι ποικίλον κρείσσων νομισθείς ἐν πόλει λυπρός φανῆι. ἐγώ δέ καὐτή τῆσδε κοινωνῶ τύχης: σοφή γάρ οὖσα, τοῖς μέν εἰμ' ἐπίφθονος, [τοῖς δ' ἡσυχαία, τοῖς δέ θατέρου τρόπου,] τοῖς δ' αὖ προσάντης: εἰμί δ' οὐκ ἄγαν σοφή. σύ δ' οὖν φοβῆι με: μή τί πλημμελές πάθηις; οὐχ ὧδ' ἔχει μοι, μή τρέσηις ἡμᾶς, κρέον, ὥστ' ἐς τυράννους ἄνδρας ἐξαμαρτάνειν. σύ γάρ τί μ' ἠδίκηκας; ἐξέδου κόρην ὅτωι σε θυμός ἦγεν. ἀλλ' ἐμόν πόσιν μισῶ: σύ δ', οἶμαι, σωφρονῶν ἔδρας τάδε. καί νῦν τό μέν σόν οὐ φθονῶ καλῶς ἔχειν: νυμφεύετ', εὖ πράσσοιτε: τήνδε δέ χθόνα ἐᾶτέ μ' οἰκεῖν. καί γάρ ἠδικημένοι σιγησόμεσθα, κρεισσόνων νικώμενοι. {κρ.} λέγεις ἀκοῦσαι μαλθάκ', ἀλλ' ἔσω φρενῶν ὀρρωδία μοι μή τι βουλεύηις κακόν. τοσῶιδε δ' ἧσσον ἤ πάρος πέποιθά σοι: γυνή γάρ ὀξύθυμος, ὡς δ' αὔτως ἀνήρ, ῥάιων φυλάσσειν ἤ σιωπηλός σοφή. ἀλλ' ἔξιθ' ὡς τάχιστα, μή λόγους λέγε: ὡς ταῦτ' ἄραρε κοὐκ ἔχεις τέχνην ὅπως μενεῖς παρ' ἡμῖν οὖσα δυσμενής ἐμοί. {μη.} μή, πρός σε γονάτων τῆς τε νεογάμου κόρης. {κρ.} λόγους ἀναλοῖς: οὐ γάρ ἄν πείσαις ποτέ. {μη.} ἀλλ' ἐξελᾶις με κοὐδέν αἰδέσηι λιτάς; {κρ.} φιλῶ γάρ οὐ σέ μᾶλλον ἤ δόμους ἐμούς. {μη.} ὦ πατρίς, ὥς σου κάρτα νῦν μνείαν ἔχω. {κρ.} πλήν γάρ τέκνων ἔμοιγε φίλτατον πολύ. {μη.} φεῦ φεῦ, βροτοῖς ἔρωτες ὡς κακόν μέγα. {κρ.} ὅπως ἄν, οἶμαι, καί παραστῶσιν τύχαι. {μη.} ζεῦ, μή λάθοι σε τῶνδ' ὅς αἴτιος κακῶν. {κρ.} ἕρπ', ὦ ματαία, καί μ' ἀπάλλαξον πόνων. {μη.} †πονοῦμεν ἡμεῖς κοὐ πόνων κεχρήμεθα.† {κρ.} τάχ' ἐξ ὀπαδῶν χειρός ὠσθήσηι βίαι. {μη.} μή δῆτα τοῦτό γ', ἀλλά ς' ἄντομαι, κρέον. {κρ.} ὄχλον παρέξεις, ὡς ἔοικας, ὦ γύναι. {μη.} φευξούμεθ': οὐ τοῦθ' ἱκέτευσά σου τυχεῖν. {κρ.} τί δ' αὖ βιάζηι κοὐκ ἀπαλλάσσηι χερός; {μη.} μίαν με μεῖναι τήνδ' ἔασον ἡμέραν καί ξυμπερᾶναι φροντίδ' ἧι φευξούμεθα παισίν τ' ἀφορμήν τοῖς ἐμοῖς, ἐπεί πατήρ οὐδέν προτιμᾶι μηχανήσασθαι τέκνοις. οἴκτιρε δ' αὐτούς: καί σύ τοι παίδων πατήρ πέφυκας: εἰκός δέ σφιν εὔνοιάν ς' ἔχειν. τοὐμοῦ γάρ οὔ μοι φροντίς, εἰ φευξούμεθα, κείνους δέ κλαίω συμφορᾶι κεχρημένους. {κρ.} ἥκιστα τοὐμόν λῆμ' ἔφυ τυραννικόν, αἰδούμενος δέ πολλά δή διέφθορα: καί νῦν ὁρῶ μέν ἐξαμαρτάνων, γύναι, ὅμως δέ τεύξηι τοῦδε. προυννέπω δέ σοι, εἴ ς' ἡ 'πιοῦσα λαμπάς ὄψεται θεοῦ καί παῖδας ἐντός τῆσδε τερμόνων χθονός, θανῆι: λέλεκται μῦθος ἀψευδής ὅδε. [νῦν δ', εἰ μένειν δεῖ, μίμν' ἐφ' ἡμέραν μίαν: οὐ γάρ τι δράσεις δεινόν ὧν φόβος μ' ἔχει.] {χο.} φεῦ φεῦ, μελέα τῶν σῶν ἀχέων, δύστηνε γύναι, ποῖ ποτε τρέψηι; τίνα πρός ξενίαν ἤ δόμον ἤ χθόνα σωτῆρα κακῶν [ἐξευρήσεις]; ὡς εἰς ἄπορόν σε κλύδωνα θεός, μήδεια, κακῶν ἐπόρευσεν. {μη.} κακῶς πέπρακται πανταχῆι: τίς ἀντερεῖ; ἀλλ' οὔτι ταύτηι ταῦτα, μή δοκεῖτέ πω. ἔτ' εἴς' ἀγῶνες τοῖς νεωστί νυμφίοις καί τοῖσι κηδεύσασιν οὐ σμικροί πόνοι. δοκεῖς γάρ ἄν με τόνδε θωπεῦσαί ποτε εἰ μή τι κερδαίνουσαν ἤ τεχνωμένην; οὐδ' ἄν προσεῖπον οὐδ' ἄν ἡψάμην χεροῖν. ὁ δ' ἐς τοσοῦτον μωρίας ἀφίκετο ὥστ', ἐξόν αὐτῶι τἄμ' ἑλεῖν βουλεύματα γῆς ἐκβαλόντι, τήνδ' ἐφῆκεν ἡμέραν μεῖναί μ', ἐν ἧι τρεῖς τῶν ἐμῶν ἐχθρῶν νεκρούς θήσω, πατέρα τε καί κόρην πόσιν τ' ἐμόν. πολλάς δ' ἔχουσα θανασίμους αὐτοῖς ὁδούς, οὐκ οἶδ' ὁποίαι πρῶτον ἐγχειρῶ, φίλαι: πότερον ὑφάψω δῶμα νυμφικόν πυρί, ἤ θηκτόν ὤσω φάσγανον δι' ἥπατος, σιγῆι δόμους ἐσβᾶς' ἵν' ἔστρωται λέχος. ἀλλ' ἕν τί μοι πρόσαντες: εἰ ληφθήσομαι δόμους ὑπερβαίνουσα καί τεχνωμένη, θανοῦσα θήσω τοῖς ἐμοῖς ἐχθροῖς γέλων. κράτιστα τήν εὐθεῖαν, ἧι πεφύκαμεν σοφοί μάλιστα, φαρμάκοις αὐτούς ἑλεῖν. εἶἑν: καί δή τεθνᾶσι: τίς με δέξεται πόλις; τίς γῆν ἄσυλον καί δόμους ἐχεγγύους ξένος παρασχών ῥύσεται τοὐμόν δέμας; οὐκ ἔστι. μείνας' οὖν ἔτι σμικρόν χρόνον, ἤν μέν τις ἡμῖν πύργος ἀσφαλής φανῆι, δόλωι μέτειμι τόνδε καί σιγῆι φόνον: ἤ δ' ἐξελαύνηι ξυμφορά μ' ἀμήχανος, αὐτή ξίφος λαβοῦσα, κεἰ μέλλω θανεῖν, κτενῶ σφε, τόλμης δ' εἶμι πρός τό καρτερόν. οὐ γάρ μά τήν δέσποιναν ἥν ἐγώ σέβω μάλιστα πάντων καί ξυνεργόν εἱλόμην, ἑκάτην, μυχοῖς ναίουσαν ἑστίας ἐμῆς, χαίρων τις αὐτῶν τοὐμόν ἀλγυνεῖ κέαρ. πικρούς δ' ἐγώ σφιν καί λυγρούς θήσω γάμους, πικρόν δέ κῆδος καί φυγάς ἐμάς χθονός. ἀλλ' εἶα φείδου μηδέν ὧν ἐπίστασαι, μήδεια, βουλεύουσα καί τεχνωμένη: ἕρπ' ἐς τό δεινόν: νῦν ἀγών εὐψυχίας. ὁρᾶις ἅ πάσχεις; οὐ γέλωτα δεῖ ς' ὀφλεῖν τοῖς σισυφείοις τοῖσδ' ἰάσονος γάμοις, γεγῶσαν ἐσθλοῦ πατρός ἡλίου τ' ἄπο. ἐπίστασαι δέ: πρός δέ καί πεφύκαμεν γυναῖκες, ἐς μέν ἔσθλ' ἀμηχανώταται, κακῶν δέ πάντων τέκτονες σοφώταται. {χο.} ἄνω ποταμῶν ἱερῶν χωροῦσι παγαί, καί δίκα καί πάντα πάλιν στρέφεται: ἀνδράσι μέν δόλιαι βουλαί, θεῶν δ' οὐκέτι πίστις ἄραρεν. τάν δ' ἐμάν εὔκλειαν ἔχειν βιοτάν στρέψουσι φᾶμαι: ἔρχεται τιμά γυναικείωι γένει: οὐκέτι δυσκέλαδος φάμα γυναῖκας ἕξει. μοῦσαι δέ παλαιγενέων λήξους' ἀοιδῶν τάν ἐμάν ὑμνεῦσαι ἀπιστοσύναν. οὐ γάρ ἐν ἁμετέραι γνώμαι λύρας ὤπασε θέσπιν ἀοιδάν φοῖβος ἁγήτωρ μελέων: ἐπεί ἀντάχης' ἄν ὕμνον ἀρσένων γένναι. μακρός δ' αἰών ἔχει πολλά μέν ἁμετέραν ἀνδρῶν τε μοῖραν εἰπεῖν. σύ δ' ἐκ μέν οἴκων πατρίων ἔπλευσας μαινομέναι κραδίαι, διδύμους ὁρίσασα πόντου πέτρας: ἐπί δέ ξέναι ναίεις χθονί, τᾶς ἀνάν δρου κοίτας ὀλέσασα λέκ τρον, τάλαινα, φυγάς δέ χώ ρας ἄτιμος ἐλαύνηι. βέβακε δ' ὅρκων χάρις, οὐδ' ἔτ' αἰδώς ἑλλάδι τᾶι μεγάλαι μένει, αἰθερία δ' ἀνέπτα. σοί δ' οὔτε πατρός δόμοι, δύστανε, μεθορμίσα σθαι μόχθων πάρα, σῶν τε λέκ τρων ἄλλα βασίλεια κρείσ σων δόμοισιν ἐπέστα. {ιασων} οὐ νῦν κατεῖδον πρῶτον ἀλλά πολλάκις τραχεῖαν ὀργήν ὡς ἀμήχανον κακόν. σοί γάρ παρόν γῆν τήνδε καί δόμους ἔχειν κούφως φερούσηι κρεισσόνων βουλεύματα, λόγων ματαίων οὕνεκ' ἐκπεσῆι χθονός. κἀμοί μέν οὐδέν πρᾶγμα: μή παύσηι ποτέ λέγους' ἰάσον' ὡς κάκιστός ἐστ' ἀνήρ. ἅ δ' ἐς τυράννους ἐστί σοι λελεγμένα, πᾶν κέρδος ἡγοῦ ζημιουμένη φυγῆι. κἀγώ μέν αἰεί βασιλέων θυμουμένων ὀργάς ἀφήιρουν καί ς' ἐβουλόμην μένειν: σύ δ' οὐκ ἀνίεις μωρίας, λέγους' ἀεί κακῶς τυράννους: τοιγάρ ἐκπεσῆι χθονός. ὅμως δέ κἀκ τῶνδ' οὐκ ἀπειρηκώς φίλοις ἥκω, τό σόν δέ προσκοπούμενος, γύναι, ὡς μήτ' ἀχρήμων σύν τέκνοισιν ἐκπέσηις μήτ' ἐνδεής του: πόλλ' ἐφέλκεται φυγή κακά ξύν αὑτῆι. καί γάρ εἰ σύ με στυγεῖς, οὐκ ἄν δυναίμην σοί κακῶς φρονεῖν ποτε. {μη.} ὦ παγκάκιστε, τοῦτο γάρ ς' εἰπεῖν ἔχω γλώσσηι μέγιστον εἰς ἀνανδρίαν κακόν: ἦλθες πρός ἡμᾶς, ἦλθες ἔχθιστος γεγώς [θεοῖς τε κἀμοί παντί τ' ἀνθρώπων γένει]; οὔτοι θράσος τόδ' ἐστίν οὐδ' εὐτολμία, φίλους κακῶς δράσαντ' ἐναντίον βλέπειν, ἀλλ' ἡ μεγίστη τῶν ἐν ἀνθρώποις νόσων πασῶν, ἀναίδει'. εὖ δ' ἐποίησας μολών: ἐγώ τε γάρ λέξασα κουφισθήσομαι ψυχήν κακῶς σέ καί σύ λυπήσηι κλύων. ἐκ τῶν δέ πρώτων πρῶτον ἄρξομαι λέγειν: ἔσωσά ς', ὡς ἴσασιν ἑλλήνων ὅσοι ταὐτόν συνεισέβησαν ἀργῶιον σκάφος, πεμφθέντα ταύρων πυρπνόων ἐπιστάτην ζεύγλαισι καί σπεροῦντα θανάσιμον γύην: δράκοντά θ', ὅς πάγχρυσον ἀμπέχων δέρος σπείραις ἔσωιζε πολυπλόκοις ἄυπνος ὤν, κτείνας' ἀνέσχον σοι φάος σωτήριον. αὐτή δέ πατέρα καί δόμους προδοῦς' ἐμούς τήν πηλιῶτιν εἰς ἰωλκόν ἱκόμην σύν σοί, πρόθυμος μᾶλλον ἤ σοφωτέρα: πελίαν τ' ἀπέκτειν', ὥσπερ ἄλγιστον θανεῖν, παίδων ὕπ' αὐτοῦ, πάντα τ' ἐξεῖλον δόμον. καί ταῦθ' ὑφ' ἡμῶν, ὦ κάκιστ' ἀνδρῶν, παθών προύδωκας ἡμᾶς, καινά δ' ἐκτήσω λέχη, παίδων γεγώτων: εἰ γάρ ἦσθ' ἄπαις ἔτι, συγγνώστ' ἄν ἦν σοι τοῦδ' ἐρασθῆναι λέχους. ὅρκων δέ φρούδη πίστις, οὐδ' ἔχω μαθεῖν εἰ θεούς νομίζεις τούς τότ' οὐκ ἄρχειν ἔτι ἤ καινά κεῖσθαι θέσμι' ἀνθρώποις τά νῦν, ἐπεί σύνοισθά γ' εἰς ἔμ' οὐκ εὔορκος ὤν. φεῦ δεξιά χείρ, ἧς σύ πόλλ' ἐλαμβάνου, καί τῶνδε γονάτων, ὡς μάτην κεχρώισμεθα κακοῦ πρός ἀνδρός, ἐλπίδων δ' ἡμάρτομεν. ἄγ', ὡς φίλωι γάρ ὄντι σοι κοινώσομαι (δοκοῦσα μέν τί πρός γε σοῦ πράξειν καλῶς; ὅμως δ', ἐρωτηθείς γάρ αἰσχίων φανῆι): νῦν ποῖ τράπωμαι; πότερα πρός πατρός δόμους, οὕς σοί προδοῦσα καί πάτραν ἀφικόμην; ἤ πρός ταλαίνας πελιάδας; καλῶς γ' ἄν οὖν δέξαιντό μ' οἴκοις ὦν πατέρα κατέκτανον. ἔχει γάρ οὕτω: τοῖς μέν οἴκοθεν φίλοις ἐχθρά καθέστηχ', οὕς δέ μ' οὐκ ἐχρῆν κακῶς δρᾶν, σοί χάριν φέρουσα πολεμίους ἔχω. τοιγάρ με πολλαῖς μακαρίαν ἑλληνίδων ἔθηκας ἀντί τῶνδε: θαυμαστόν δέ σε ἔχω πόσιν καί πιστόν ἡ τάλαιν' ἐγώ, εἰ φεύξομαί γε γαῖαν ἐκβεβλημένη, φίλων ἔρημος, σύν τέκνοις μόνη μόνοις: καλόν γ' ὄνειδος τῶι νεωστί νυμφίωι, πτωχούς ἀλᾶσθαι παῖδας ἥ τ' ἔσωσά σε. ὦ ζεῦ, τί δή χρυσοῦ μέν ὅς κίβδηλος ἦι τεκμήρι' ἀνθρώποισιν ὤπασας σαφῆ, ἀνδρῶν δ' ὅτωι χρή τόν κακόν διειδέναι οὐδείς χαρακτήρ ἐμπέφυκε σώματι; {χο.} δεινή τις ὀργή καί δυσίατος πέλει, ὅταν φίλοι φίλοισι συμβάλως' ἔριν. {ια.} δεῖ μ', ὡς ἔοικε, μή κακόν φῦναι λέγειν, ἀλλ' ὥστε ναός κεδνόν οἰακοστρόφον ἄκροισι λαίφους κρασπέδοις ὑπεκδραμεῖν τήν σήν στόμαργον, ὦ γύναι, γλωσσαλγίαν. ἐγώ δ', ἐπειδή καί λίαν πυργοῖς χάριν, κύπριν νομίζω τῆς ἐμῆς ναυκληρίας σώτειραν εἶναι θεῶν τε κἀνθρώπων μόνην. σοί δ' ἔστι μέν νοῦς λεπτός: ἀλλ' ἐπίφθονος λόγος διελθεῖν ὡς ἔρως ς' ἠνάγκασεν. τόξοις ἀφύκτοις τοὐμόν ἐκσῶσαι δέμας. ἀλλ' οὐκ ἀκριβῶς αὐτό θήσομαι λίαν: ὅπηι γάρ οὖν ὤνησας οὐ κακῶς ἔχει. μείζω γε μέντοι τῆς ἐμῆς σωτηρίας εἴληφας ἤ δέδωκας, ὡς ἐγώ φράσω. πρῶτον μέν ἑλλάδ' ἀντί βαρβάρου χθονός γαῖαν κατοικεῖς καί δίκην ἐπίστασαι νόμοις τε χρῆσθαι μή πρός ἰσχύος χάριν: πάντες δέ ς' ἤισθοντ' οὖσαν ἕλληνες σοφήν καί δόξαν ἔσχες: εἰ δέ γῆς ἐπ' ἐσχάτοις ὅροισιν ὤικεις, οὐκ ἄν ἦν λόγος σέθεν. εἴη δ' ἔμοιγε μήτε χρυσός ἐν δόμοις μήτ' ὀρφέως κάλλιον ὑμνῆσαι μέλος, εἰ μή 'πίσημος ἡ τύχη γένοιτό μοι. τοσαῦτα μέν σοι τῶν ἐμῶν πόνων πέρι ἔλεξ': ἅμιλλαν γάρ σύ προύθηκας λόγων. ἅ δ' ἐς γάμους μοι βασιλικούς ὠνείδισας, ἐν τῶιδε δείξω πρῶτα μέν σοφός γεγώς, ἔπειτα σώφρων, εἶτά σοι μέγας φίλος καί παισί τοῖς ἐμοῖσιν: ἀλλ' ἔχ' ἥσυχος. ἐπεί μετέστην δεῦρ' ἰωλκίας χθονός πολλάς ἐφέλκων συμφοράς ἀμηχάνους, τί τοῦδ' ἄν εὕρημ' ηὗρον εὐτυχέστερον ἤ παῖδα γῆμαι βασιλέως φυγάς γεγώς; οὐχ, ἧι σύ κνίζηι, σόν μέν ἐχθαίρων λέχος καινῆς δέ νύμφης ἱμέρωι πεπληγμένος οὐδ' εἰς ἅμιλλαν πολύτεκνον σπουδήν ἔχων: ἅλις γάρ οἱ γεγῶτες οὐδέ μέμφομαι: ἀλλ' ὡς, τό μέν μέγιστον, οἰκοῖμεν καλῶς καί μή σπανιζοίμεσθα, γιγνώσκων ὅτι πένητα φεύγει πᾶς τις ἐκποδών φίλον, παῖδας δέ θρέψαιμ' ἀξίως δόμων ἐμῶν σπείρας τ' ἀδελφούς τοῖσιν ἐκ σέθεν τέκνοις ἐς ταὐτό θείην καί ξυναρτήσας γένος εὐδαιμονοίην: σοί τε γάρ παίδων τί δεῖ; ἐμοί τε λύει τοῖσι μέλλουσιν τέκνοις τά ζῶντ' ὀνῆσαι. μῶν βεβούλευμαι κακῶς; οὐδ' ἄν σύ φαίης, εἴ σε μή κνίζοι λέχος. ἀλλ' ἐς τοσοῦτον ἥκεθ' ὥστ' ὀρθουμένης εὐνῆς γυναῖκες πάντ' ἔχειν νομίζετε, ἤν δ' αὖ γένηται ξυμφορά τις ἐς λέχος, τά λῶιστα καί κάλλιστα πολεμιώτατα τίθεσθε. χρῆν γάρ ἄλλοθέν ποθεν βροτούς παῖδας τεκνοῦσθαι, θῆλυ δ' οὐκ εἶναι γένος: χοὔτως ἄν οὐκ ἦν οὐδέν ἀνθρώποις κακόν. {χο.} ἰᾶσον, εὖ μέν τούσδ' ἐκόσμησας λόγους: ὅμως δ' ἔμοιγε, κεἰ παρά γνώμην ἐρῶ, δοκεῖ προδούς σήν ἄλοχον οὐ δίκαια δρᾶν. {μη.} ἦ πολλά πολλοῖς εἰμι διάφορος βροτῶν. ἐμοί γάρ ὅστις ἄδικος ὤν σοφός λέγειν πέφυκε, πλείστην ζημίαν ὀφλισκάνει: γλώσσηι γάρ αὐχῶν τἄδικ' εὖ περιστελεῖν τολμᾶι πανουργεῖν: ἔστι δ' οὐκ ἄγαν σοφός. ὡς καί σύ: μή νυν εἰς ἔμ' εὐσχήμων γένηι λέγειν τε δεινός: ἕν γάρ ἐκτενεῖ ς' ἔπος. χρῆν ς', εἴπερ ἦσθα μή κακός, πείσαντά με γαμεῖν γάμον τόνδ', ἀλλά μή σιγῆι φίλων. {ια.} καλῶς γ' ἄν, οἶμαι, τῶιδ' ὑπηρέτεις λόγωι, εἴ σοι γάμον κατεῖπον, ἥτις οὐδέ νῦν τολμᾶις μεθεῖναι καρδίας μέγαν χόλον. {μη.} οὐ τοῦτό ς' εἶχεν, ἀλλά βάρβαρον λέχος πρός γῆρας οὐκ εὔδοξον ἐξέβαινέ σοι. {ια.} εὖ νυν τόδ' ἴσθι, μή γυναικός οὕνεκα γῆμαί με λέκτρα βασιλέων ἅ νῦν ἔχω, ἀλλ', ὥσπερ εἶπον καί πάρος, σῶσαι θέλων σέ, καί τέκνοισι τοῖς ἐμοῖς ὁμοσπόρους φῦσαι τυράννους παῖδας, ἔρυμα δώμασιν. {μη.} μή μοι γένοιτο λυπρός εὐδαίμων βίος μηδ' ὄλβος ὅστις τήν ἐμήν κνίζοι φρένα. {ια.} οἶσθ' ὡς μέτευξαι καί σοφωτέρα φανῆι: τά χρηστά μή σοι λυπρά φαίνεσθαί ποτε, μηδ' εὐτυχοῦσα δυστυχής εἶναι δοκεῖν. {μη.} ὕβριζ', ἐπειδή σοί μέν ἔστ' ἀποστροφή, ἐγώ δ' ἔρημος τήνδε φευξοῦμαι χθόνα. {ια.} αὐτή τάδ' εἵλου: μηδέν' ἄλλον αἰτιῶ. {μη.} τί δρῶσα; μῶν γαμοῦσα καί προδοῦσά σε; {ια.} ἀράς τυράννοις ἀνοσίους ἀρωμένη. {μη.} καί σοῖς ἀραία γ' οὖσα τυγχάνω δόμοις. {ια.} ὡς οὐ κρινοῦμαι τῶνδέ σοι τά πλείονα. ἀλλ', εἴ τι βούληι παισίν ἤ σαυτῆι φυγῆς προσωφέλημα χρημάτων ἐμῶν λαβεῖν, λέγ': ὡς ἕτοιμος ἀφθόνωι δοῦναι χερί ξένοις τε πέμπειν σύμβολ', οἵ δράσουσί ς' εὖ. καί ταῦτα μή θέλουσα μωρανεῖς, γύναι: λήξασα δ' ὀργῆς κερδανεῖς ἀμείνονα. {μη.} οὔτ' ἄν ξένοισι τοῖσι σοῖς χρησαίμεθ' ἄν οὔτ' ἄν τι δεξαίμεσθα, μηδ' ἡμῖν δίδου: κακοῦ γάρ ἀνδρός δῶρ' ὄνησιν οὐκ ἔχει. {ια.} ἀλλ' οὖν ἐγώ μέν δαίμονας μαρτύρομαι ὡς πάνθ' ὑπουργεῖν σοί τε καί τέκνοις θέλω: σοί δ' οὐκ ἀρέσκει τἀγάθ', ἀλλ' αὐθαδίαι φίλους ἀπωθῆι: τοιγάρ ἀλγυνῆι πλέον. {μη.} χώρει: πόθωι γάρ τῆς νεοδμήτου κόρης αἱρῆι χρονίζων δωμάτων ἐξώπιος. νύμφευ': ἴσως γάρ, σύν θεῶι δ' εἰρήσεται, γαμεῖς τοιοῦτον ὥστε θρηνεῖσθαι γάμον. {χο.} ἔρωτες ὑπέρ μέν ἄγαν ἐλθόντες οὐκ εὐδοξίαν οὐδ' ἀρετάν παρέδωκαν ἀνδράσιν: εἰ δ' ἅλις ἔλθοι κύπρις, οὐκ ἄλλα θεός εὔχαρις οὕτω. μήποτ', ὦ δέσποιν', ἐπ' ἐμοί χρυσέων τόξων ἀφείης ἱμέρωι χρίσας' ἄφυκτον οἰστόν. στέργοι δέ με σωφροσύνα, δώρημα κάλλιστον θεῶν: μηδέ ποτ' ἀμφιλόγους ὀργάς ἀκόρεστά τε νείκη θυμόν ἐκπλήξας' ἑτέροις ἐπί λέκτροις προσβάλοι δεινά κύπρις, ἀπτολέμους δ' εὐνάς σεβίζους' ὀξύφρων κρίνοι λέχη γυναικῶν. ὦ πατρίς, ὦ δώματα, μή δῆτ' ἄπολις γενοίμαν τόν ἀμηχανίας ἔχουσα δυσπέρατον αἰῶν', οἰκτρότατον ἀχέων. θανάτωι θανάτωι πάρος δαμείην ἁμέραν τάνδ' ἐξανύσα σα: μόχθων δ' οὐκ ἄλλος ὕπερ θεν ἤ γᾶς πατρίας στέρεσθαι. εἴδομεν, οὐκ ἐξ ἑτέρων μῦθον ἔχω φράσασθαι: σέ γάρ οὐ πόλις, οὐ φίλων τις οἰκτιρεῖ παθοῦσαν δεινότατα παθέων. ἀχάριστος ὄλοιθ' ὅτωι πάρεστιν μή φίλους τιμᾶν καθαρᾶν ἀνοίξαντα κλῆιδα φρενῶν: ἐμοί μέν φίλος οὔποτ' ἔσται. {αιγευσ} μήδεια, χαῖρε: τοῦδε γάρ προοίμιον κάλλιον οὐδείς οἶδε προσφωνεῖν φίλους. {μη.} ὦ χαῖρε καί σύ, παῖ σοφοῦ πανδίονος, αἰγεῦ. πόθεν γῆς τῆσδ' ἐπιστρωφᾶι πέδον; {αι.} φοίβου παλαιόν ἐκλιπών χρηστήριον. {μη.} τί δ' ὀμφαλόν γῆς θεσπιωιδόν ἐστάλης; {αι.} παίδων ἐρευνῶν σπέρμ' ὅπως γένοιτό μοι. {μη.} πρός θεῶν, ἄπαις γάρ δεῦρ' ἀεί τείνεις βίον; {αι.} ἄπαιδές ἐσμεν δαίμονός τινος τύχηι. {μη.} δάμαρτος οὔσης ἤ λέχους ἄπειρος ὤν; {αι.} οὐκ ἐσμέν εὐνῆς ἄζυγες γαμηλίου. {μη.} τί δῆτα φοῖβος εἶπέ σοι παίδων πέρι; {αι.} σοφώτερ' ἤ κατ' ἄνδρα συμβαλεῖν ἔπη. {μη.} θέμις μέν ἡμᾶς χρησμόν εἰδέναι θεοῦ; {αι.} μάλιστ', ἐπεί τοι καί σοφῆς δεῖται φρενός. {μη.} τί δῆτ' ἔχρησε; λέξον, εἰ θέμις κλύειν. {αι.} ἀσκοῦ με τόν προύχοντα μή λῦσαι πόδα ... {μη.} πρίν ἄν τί δράσηις ἤ τίν' ἐξίκηι χθόνα; {αι.} πρίν ἄν πατρώιαν αὖθις ἑστίαν μόλω. {μη.} σύ δ' ὡς τί χρήιζων τήνδε ναυστολεῖς χθόνα; {αι.} πιτθεύς τις ἔστι, γῆς ἄναξ τροζηνίας. {μη.} παῖς, ὡς λέγουσι, πέλοπος, εὐσεβέστατος. {αι.} τούτωι θεοῦ μάντευμα κοινῶσαι θέλω. {μη.} σοφός γάρ ἁνήρ καί τρίβων τά τοιάδε. {αι.} κἀμοί γε πάντων φίλτατος δορυξένων. {μη.} ἀλλ' εὐτυχοίης καί τύχοις ὅσων ἐρᾶις. {αι.} τί γάρ σόν ὄμμα χρώς τε συντέτηχ' ὅδε; {μη.} αἰγεῦ, κάκιστός ἐστί μοι πάντων πόσις. {αι.} τί φήις; σαφῶς μοι σάς φράσον δυσθυμίας. {μη.} ἀδικεῖ μ' ἰάσων οὐδέν ἐξ ἐμοῦ παθών. {αι.} τί χρῆμα δράσας; φράζε μοι σαφέστερον. {μη.} γυναῖκ' ἐφ' ἡμῖν δεσπότιν δόμων ἔχει. {αι.} οὔ που τετόλμηκ' ἔργον αἴσχιστον τόδε; {μη.} σάφ' ἴσθ': ἄτιμοι δ' ἐσμέν οἱ πρό τοῦ φίλοι. {αι.} πότερον ἐρασθείς ἤ σόν ἐχθαίρων λέχος; {μη.} μέγαν γ' ἔρωτα: πιστός οὐκ ἔφυ φίλοις. {αι.} ἴτω νυν, εἴπερ, ὡς λέγεις, ἐστίν κακός. {μη.} ἀνδρῶν τυράννων κῆδος ἠράσθη λαβεῖν. {αι.} δίδωσι δ' αὐτῶι τίς; πέραινέ μοι λόγον. {μη.} κρέων, ὅς ἄρχει τῆσδε γῆς κορινθίας. {αι.} συγγνωστά μέν τἄρ' ἦν σε λυπεῖσθαι, γύναι. {μη.} ὄλωλα: καί πρός γ' ἐξελαύνομαι χθονός. {αι.} πρός τοῦ; τόδ' ἄλλο καινόν αὖ λέγεις κακόν. {μη.} κρέων μ' ἐλαύνει φυγάδα γῆς κορινθίας. {αι.} ἐᾶι δ' ἰάσων; οὐδέ ταῦτ' ἐπήινεσα. {μη.} λόγωι μέν οὐχί. καρτερεῖν δέ βούλεται. ἀλλ' ἄντομαί σε τῆσδε πρός γενειάδος γονάτων τε τῶν σῶν ἱκεσία τε γίνομαι, οἴκτιρον οἴκτιρόν με τήν δυσδαίμονα καί μή μ' ἔρημον ἐκπεσοῦσαν εἰσίδηις, δέξαι δέ χώραι καί δόμοις ἐφέστιον. οὕτως ἔρως σοι πρός θεῶν τελεσφόρος γένοιτο παίδων καὐτός ὄλβιος θάνοις. εὕρημα δ' οὐκ οἶσθ' οἷον ηὕρηκας τόδε: παύσω γέ ς' ὄντ' ἄπαιδα καί παίδων γονάς σπεῖραί σε θήσω: τοιάδ' οἶδα φάρμακα. {αι.} πολλῶν ἕκατι τήνδε σοι δοῦναι χάριν, γύναι, πρόθυμός εἰμι, πρῶτα μέν θεῶν, ἔπειτα παίδων ὧν ἐπαγγέλληι γονάς: ἐς τοῦτο γάρ δή φροῦδός εἰμι πᾶς ἐγώ. οὕτω δ' ἔχει μοι: σοῦ μέν ἐλθούσης χθόνα, πειράσομαί σου προξενεῖν δίκαιος ὤν. [τοσόνδε μέντοι σοι προσημαίνω, γύναι: ἐκ τῆσδε μέν γῆς οὔ ς' ἄγειν βουλήσομαι.] ἐκ τῆσδε δ' αὐτή γῆς ἀπαλλάσσου πόδα: αὐτή δ' ἐάνπερ εἰς ἐμούς ἔλθηις δόμους, μενεῖς ἄσυλος κοὔ σε μή μεθῶ τινι: ἀναίτιος γάρ καί ξένοις εἶναι θέλω. {μη.} ἔσται τάδ': ἀλλά πίστις εἰ γένοιτό μοι τούτων, ἔχοιμ' ἄν πάντα πρός σέθεν καλῶς. {αι.} μῶν οὐ πέποιθας; ἤ τί σοι τό δυσχερές; {μη.} πέποιθα: πελίου δ' ἐχθρός ἐστί μοι δόμος κρέων τε. τούτοις δ' ὁρκίοισι μέν ζυγείς ἄγουσιν οὐ μεθεῖ' ἄν ἐκ γαίας ἐμέ: λόγοις δέ συμβάς καί θεῶν ἀνώμοτος φίλος γένοι' ἄν κἀπικηρυκεύμασιν τάχ' ἄν πίθοιο: τἀμά μέν γάρ ἀσθενῆ, τοῖς δ' ὄλβος ἐστί καί δόμος τυραννικός. {αι.} πολλήν ἔδειξας ἐν λόγοις προμηθίαν: ἀλλ', εἰ δοκεῖ σοι, δρᾶν τάδ' οὐκ ἀφίσταμαι. ἐμοί τε γάρ τάδ' ἐστίν ἀσφαλέστερα, σκῆψίν τιν' ἐχθροῖς σοῖς ἔχοντα δεικνύναι, τό σόν τ' ἄραρε μᾶλλον. ἐξηγοῦ θεούς. {μη.} ὄμνυ πέδον γῆς πατέρα θ' ἥλιον πατρός τοὐμοῦ θεῶν τε συντιθείς ἅπαν γένος. {αι.} τί χρῆμα δράσειν ἤ τί μή δράσειν; λέγε. {μη.} μήτ' αὐτός ἐκ γῆς σῆς ἔμ' ἐκβαλεῖν ποτε, μήτ' ἄλλος ἤν τις τῶν ἐμῶν ἐχθρῶν ἄγειν χρήιζηι μεθήσειν ζῶν ἑκουσίωι τρόπωι. {αι.} ὄμνυμι γαῖαν φῶς τε λαμπρόν ἡλίου θεούς τε πάντας ἐμμενεῖν ἅ σου κλύω. {μη.} ἀρκεῖ: τί δ' ὅρκωι τῶιδε μή 'μμένων πάθοις; {αι.} ἅ τοῖσι δυσσεβοῦσι γίγνεται βροτῶν. {μη.} χαίρων πορεύου: πάντα γάρ καλῶς ἔχει. κἀγώ πόλιν σήν ὡς τάχιστ' ἀφίξομαι, πράξας' ἅ μέλλω καί τυχοῦς' ἅ βούλομαι. {χο.} ἀλλά ς' ὁ μαίας πομπαῖος ἄναξ πελάσειε δόμοις ὧν τ' ἐπίνοιαν σπεύδεις κατέχων πράξειας, ἐπεί γενναῖος ἀνήρ, αἰγεῦ, παρ' ἐμοί δεδόκησαι. {μη.} ὦ ζεῦ δίκη τε ζηνός ἡλίου τε φῶς, νῦν καλλίνικοι τῶν ἐμῶν ἐχθρῶν, φίλαι, γενησόμεσθα κἀς ὁδόν βεβήκαμεν, νῦν ἐλπίς ἐχθρούς τούς ἐμούς τείσειν δίκην. οὗτος γάρ ἁνήρ ἧι μάλιστ' ἐκάμνομεν λιμήν πέφανται τῶν ἐμῶν βουλευμάτων: ἐκ τοῦδ' ἀναψόμεσθα πρυμνήτην κάλων, μολόντες ἄστυ καί πόλισμα παλλάδος. ἤδη δέ πάντα τἀμά σοι βουλεύματα λέξω: δέχου δέ μή πρός ἡδονήν λόγους. πέμψας' ἐμῶν τιν' οἰκετῶν ἰάσονα ἐς ὄψιν ἐλθεῖν τήν ἐμήν αἰτήσομαι. μολόντι δ' αὐτῶι μαλθακούς λέξω λόγους, †ὡς καί δοκεῖ μοι ταῦτα καί καλῶς ἔχει† γάμους τυράννων οὕς προδούς ἡμᾶς ἔχει, καί ξύμφορ' εἶναι καί καλῶς ἐγνωσμένα. παῖδας δέ μεῖναι τούς ἐμούς αἰτήσομαι, οὐχ ὡς λιποῦς' ἄν πολεμίας ἐπί χθονός [ἐχθροῖσι παῖδας τούς ἐμούς καθυβρίσαι], ἀλλ' ὡς δόλοισι παῖδα βασιλέως κτάνω. πέμψω γάρ αὐτούς δῶρ' ἔχοντας ἐν χεροῖν, [νύμφηι φέροντας, τήνδε μή φεύγειν χθόνα,] λεπτόν τε πέπλον καί πλόκον χρυσήλατον: κἄνπερ λαβοῦσα κόσμον ἀμφιθῆι χροΐ, κακῶς ὀλεῖται πᾶς θ' ὅς ἄν θίγηι κόρης: τοιοῖσδε χρίσω φαρμάκοις δωρήματα. ἐνταῦθα μέντοι τόνδ' ἀπαλλάσσω λόγον. ὤιμωξα δ' οἷον ἔργον ἔστ' ἐργαστέον τοὐντεῦθεν ἡμῖν: τέκνα γάρ κατακτενῶ τἄμ': οὔτις ἔστιν ὅστις ἐξαιρήσεται: δόμον τε πάντα συγχέας' ἰάσονος ἔξειμι γαίας, φιλτάτων παίδων φόνον φεύγουσα καί τλᾶς' ἔργον ἀνοσιώτατον. οὐ γάρ γελᾶσθαι τλητόν ἐξ ἐχθρῶν, φίλαι. [ἴτω: τί μοι ζῆν κέρδος; οὔτε μοι πατρίς οὔτ' οἶκος ἔστιν οὔτ' ἀποστροφή κακῶν.] ἡμάρτανον τόθ' ἡνίκ' ἐξελίμπανον δόμους πατρώιους, ἀνδρός ἕλληνος λόγοις πεισθεῖς', ὅς ἡμῖν σύν θεῶι τείσει δίκην. οὔτ' ἐξ ἐμοῦ γάρ παῖδας ὄψεταί ποτε ζῶντας τό λοιπόν οὔτε τῆς νεοζύγου νύμφης τεκνώσει παῖδ', ἐπεί κακήν κακῶς θανεῖν σφ' ἀνάγκη τοῖς ἐμοῖσι φαρμάκοις. μηδείς με φαύλην κἀσθενῆ νομιζέτω μηδ' ἡσυχαίαν ἀλλά θατέρου τρόπου, βαρεῖαν ἐχθροῖς καί φίλοισιν εὐμενῆ: τῶν γάρ τοιούτων εὐκλεέστατος βίος. {χο.} ἐπείπερ ἡμῖν τόνδ' ἐκοίνωσας λόγον, σέ τ' ὠφελεῖν θέλουσα καί νόμοις βροτῶν ξυλλαμβάνουσα δρᾶν ς' ἀπεννέπω τάδε. {μη.} οὐκ ἔστιν ἄλλως: σοί δέ συγγνώμη λέγειν τάδ' ἐστί, μή πάσχουσαν, ὡς ἐγώ, κακῶς. {χο.} ἀλλά κτανεῖν σόν σπέρμα τολμήσεις, γύναι; {μη.} οὕτω γάρ ἄν μάλιστα δηχθείη πόσις. {χο.} σύ δ' ἄν γένοιό γ' ἀθλιωτάτη γυνή. {μη.} ἴτω: περισσοί πάντες οὑν μέσωι λόγοι. ἀλλ' εἶα χώρει καί κόμιζ' ἰάσονα: ἐς πάντα γάρ δή σοί τά πιστά χρώμεθα. λέξηις δέ μηδέν τῶν ἐμοί δεδογμένων, εἴπερ φρονεῖς εὖ δεσπόταις γυνή τ' ἔφυς. {χο.} ἐρεχθεΐδαι τό παλαιόν ὄλβιοι καί θεῶν παῖδες μακάρων, ἱερᾶς χώρας ἀπορθήτου τ' ἄπο, φερβόμενοι κλεινοτάταν σοφίαν, αἰεί διά λαμπροτάτου βαίνοντες ἁβρῶς αἰθέρος, ἔνθα ποθ' ἁγνάς ἐννέα πιερίδας μούσας λέγουσι ξανθάν ἁρμονίαν φυτεῦσαι: τοῦ καλλινάου τ' ἐπί κηφισοῦ ῥοαῖς τάν κύπριν κλήιζουσιν ἀφυσσαμέναν χώρας καταπνεῦσαι μετρίας ἀνέμων ἡδυπνόους αὔρας: αἰεί δ' ἐπιβαλλομέναν χαίταισιν εὐώδη ῥοδέων πλόκον ἀνθέων τᾶι σοφίαι παρέδρους πέμπειν ἔρωτας, παντοίας ἀρετᾶς ξυνεργούς. πῶς οὖν ἱερῶν ποταμῶν ἤ πόλις ἤ φίλων πόμπιμός σε χώρα τά παιδολέτειραν ἕξει, τάν οὐχ ὁσίαν μέταυλον; σκέψαι τεκέων πλαγάν, σκέψαι φόνον οἶον αἴρηι. μή, πρός γονάτων σε πάνται πάντως ἱκετεύομεν, τέκνα φονεύσηις. πόθεν θράσος †ἤ φρενός ἤ χειρί τέκνων σέθεν† καρδίαι τε λήψηι δεινάν προσάγουσα τόλμαν; πῶς δ' ὄμματα προσβαλοῦσα τέκνοις ἄδακρυν μοῖραν σχήσεις φόνου; οὐ δυνάσηι παίδων ἱκετᾶν πιτνόντων τέγξαι χέρα φοινίαν τλάμονι θυμῶι. {ια.} ἥκω κελευσθείς: καί γάρ οὖσα δυσμενής οὔ τἄν ἁμάρτοις τοῦδέ γ', ἀλλ' ἀκούσομαι: τί χρῆμα βούληι καινόν ἐξ ἐμοῦ, γύναι; {μη.} ἰᾶσον, αἰτοῦμαί σε τῶν εἰρημένων συγγνώμον' εἶναι: τάς δ' ἐμάς ὀργάς φέρειν εἰκός ς', ἐπεί νῶιν πόλλ' ὑπείργασται φίλα. ἐγώ δ' ἐμαυτῆι διά λόγων ἀφικόμην κἀλοιδόρησα: σχετλία, τί μαίνομαι καί δυσμεναίνω τοῖσι βουλεύουσιν εὖ, ἐχθρά δέ γαίας κοιράνοις καθίσταμαι πόσει θ', ὅς ἡμῖν δρᾶι τά συμφορώτατα, γήμας τύραννον καί κασιγνήτους τέκνοις ἐμοῖς φυτεύων; οὐκ ἀπαλλαχθήσομαι θυμοῦ; τί πάσχω, θεῶν ποριζόντων καλῶς; οὐκ εἰσί μέν μοι παῖδες, οἶδα δέ χθόνα φεύγοντας ἡμᾶς καί σπανίζοντας φίλων; ταῦτ' ἐννοηθεῖς' ἠισθόμην ἀβουλίαν πολλήν ἔχουσα καί μάτην θυμουμένη. νῦν οὖν ἐπαινῶ σωφρονεῖν τέ μοι δοκεῖς κῆδος τόδ' ἡμῖν προσλαβών, ἐγώ δ' ἄφρων, ἧι χρῆν μετεῖναι τῶνδε τῶν βουλευμάτων καί ξυμπεραίνειν καί παρεστάναι λέχει νύμφην τε κηδεύουσαν ἥδεσθαι σέθεν. ἀλλ' ἐσμέν οἷόν ἐσμεν, οὐκ ἐρῶ κακόν, γυναῖκες: οὔκουν χρῆν ς' ὁμοιοῦσθαι κακοῖς, οὐδ' ἀντιτείνειν νήπι' ἀντί νηπίων. παριέμεσθα καί φαμεν κακῶς φρονεῖν τότ', ἀλλ' ἄμεινον νῦν βεβούλευμαι τάδε. ὦ τέκνα τέκνα, δεῦρο, λείπετε στέγας, ἐξέλθετ', ἀσπάσασθε καί προσείπατε πατέρα μεθ' ἡμῶν καί διαλλάχθηθ' ἅμα τῆς πρόσθεν ἔχθρας ἐς φίλους μητρός μέτα: σπονδαί γάρ ἡμῖν καί μεθέστηκεν χόλος. λάβεσθε χειρός δεξιᾶς: οἴμοι, κακῶν ὡς ἐννοοῦμαι δή τι τῶν κεκρυμμένων. ἆρ', ὦ τέκν', οὕτω καί πολύν ζῶντες χρόνον φίλην ὀρέξετ' ὠλένην; τάλαιν' ἐγώ, ὡς ἀρτίδακρύς εἰμι καί φόβου πλέα. χρόνωι δέ νεῖκος πατρός ἐξαιρουμένη ὄψιν τέρειναν τήνδ' ἔπλησα δακρύων. {χο.} κἀμοί κατ' ὄσσων χλωρόν ὡρμήθη δάκρυ: καί μή προβαίη μεῖζον ἤ τό νῦν κακόν. {ια.} αἰνῶ, γύναι, τάδ', οὐδ' ἐκεῖνα μέμφομαι: εἰκός γάρ ὀργάς θῆλυ ποιεῖσθαι γένος †γάμους παρεμπολῶντος ἀλλοίους πόσει†. ἀλλ' ἐς τό λῶιον σόν μεθέστηκεν κέαρ, ἔγνως δέ τήν νικῶσαν, ἀλλά τῶι χρόνωι, βουλήν: γυναικός ἔργα ταῦτα σώφρονος. ὑμῖν δέ, παῖδες, οὐκ ἀφροντίστως πατήρ πολλήν ἔθηκε σύν θεοῖς σωτηρίαν: οἶμαι γάρ ὑμᾶς τῆσδε γῆς κορινθίας τά πρῶτ' ἔσεσθαι σύν κασιγνήτοις ἔτι. ἀλλ' αὐξάνεσθε: τἄλλα δ' ἐξεργάζεται πατήρ τε καί θεῶν ὅστις ἐστίν εὐμενής. ἴδοιμι δ' ὑμᾶς εὐτραφεῖς ἥβης τέλος μολόντας, ἐχθρῶν τῶν ἐμῶν ὑπερτέρους. αὕτη, τί χλωροῖς δακρύοις τέγγεις κόρας, στρέψασα λευκήν ἔμπαλιν παρηίδα, κοὐκ ἀσμένη τόνδ' ἐξ ἐμοῦ δέχηι λόγον; {μη.} οὐδέν: τέκνων τῶνδ' ἐννοουμένη πέρι. {ια.} θάρσει νυν: εὖ γάρ τῶνδ' ἐγώ θήσω πέρι. {μη.} δράσω τάδ': οὔτοι σοῖς ἀπιστήσω λόγοις. γυνή δέ θῆλυ κἀπί δακρύοις ἔφυ. {ια.} τί δῆτα λίαν τοῖσδ' ἐπιστένεις τέκνοις; {μη.} ἔτικτον αὐτούς: ζῆν δ' ὅτ' ἐξηύχου τέκνα, ἐσῆλθέ μ' οἶκτος εἰ γενήσεται τάδε. ἀλλ' ὧνπερ οὕνεκ' εἰς ἐμούς ἥκεις λόγους, τά μέν λέλεκται, τῶν δ' ἐγώ μνησθήσομαι. ἐπεί τυράννοις γῆς μ' ἀποστεῖλαι δοκεῖ (κἀμοί τάδ' ἐστί λῶιστα, γιγνώσκω καλῶς, μήτ' ἐμποδών σοι μήτε κοιράνοις χθονός ναίειν: δοκῶ γάρ δυσμενής εἶναι δόμοις) ἡμεῖς μέν ἐκ γῆς τῆσδ' ἀπαροῦμεν φυγῆι, παῖδες δ' ὅπως ἄν ἐκτραφῶσι σῆι χερί αἰτοῦ κρέοντα τήνδε μή φεύγειν χθόνα. {ια.} οὐκ οἶδ' ἄν εἰ πείσαιμι, πειρᾶσθαι δέ χρή. {μη.} σύ δ' ἀλλά σήν κέλευσον ἄντεσθαι πατρός γυναῖκα παῖδας τήνδε μή φεύγειν χθόνα. {ια.} μάλιστα: καί πείσειν γε δοξάζω σφ' ἐγώ, εἴπερ γυναικῶν ἐστι τῶν ἄλλων μία. {μη.} συλλήψομαι δέ τοῦδέ σοι κἀγώ πόνου: πέμψω γάρ αὐτῆι δῶρ' ἅ καλλιστεύεται τῶν νῦν ἐν ἀνθρώποισιν, οἶδ' ἐγώ, πολύ [λεπτόν τε πέπλον καί πλόκον χρυσήλατον] παῖδας φέροντας. ἀλλ' ὅσον τάχος χρεών κόσμον κομίζειν δεῦρο προσπόλων τινά. εὐδαιμονήσει δ' οὐχ ἕν ἀλλά μυρία, ἀνδρός τ' ἀρίστου σοῦ τυχοῦς' ὁμευνέτου κεκτημένη τε κόσμον ὅν ποθ' ἥλιος πατρός πατήρ δίδωσιν ἐκγόνοισιν οἷς. λάζυσθε φερνάς τάσδε, παῖδες, ἐς χέρας καί τῆι τυράννωι μακαρίαι νύμφηι δότε φέροντες: οὔτοι δῶρα μεμπτά δέξεται. {ια.} τί δ', ὦ ματαία, τῶνδε σάς κενοῖς χέρας; δοκεῖς σπανίζειν δῶμα βασίλειον πέπλων, δοκεῖς δέ χρυσοῦ; σῶιζε, μή δίδου τάδε. εἴπερ γάρ ἡμᾶς ἀξιοῖ λόγου τινός γυνή, προθήσει χρημάτων, σάφ' οἶδ' ἐγώ. {μη.} μή μοι σύ: πείθειν δῶρα καί θεούς λόγος: χρυσός δέ κρείσσων μυρίων λόγων βροτοῖς. κείνης ὁ δαίμων, κεῖνα νῦν αὔξει θεός, νέα τυραννεῖ: τῶν δ' ἐμῶν παίδων φυγάς ψυχῆς ἄν ἀλλαξαίμεθ', οὐ χρυσοῦ μόνον. ἀλλ', ὦ τέκν', εἰσελθόντε πλουσίους δόμους πατρός νέαν γυναῖκα, δεσπότιν δ' ἐμήν, ἱκετεύετ', ἐξαιτεῖσθε μή φεύγειν χθόνα, κόσμον διδόντες: τοῦδε γάρ μάλιστα δεῖ, ἐς χεῖρ' ἐκείνην δῶρα δέξασθαι τάδε. ἴθ' ὡς τάχιστα: μητρί δ' ὧν ἐρᾶι τυχεῖν εὐάγγελοι γένοισθε πράξαντες καλῶς. {χο.} νῦν ἐλπίδες οὐκέτι μοι παίδων ζόας, οὐκέτι: στείχουσι γάρ ἐς φόνον ἤδη. δέξεται νύμφα χρυσέων ἀναδεσμᾶν δέξεται δύστανος ἄταν: ξανθᾶι δ' ἀμφί κόμαι θήσει τόν ἅιδα κόσμον αὐτά χεροῖν. πείσει χάρις ἀμβρόσιός τ' αὐγά πέπλον χρυσότευκτόν <τε> στέφανον περιθέσθαι: νερτέροις δ' ἤδη πάρα νυμφοκομήσει. τοῖον εἰς ἕρκος πεσεῖται καί μοῖραν θανάτου δύστανος: ἄταν δ' οὐχ ὑπεκφεύξεται. σύ δ', ὦ τάλαν ὦ κακόνυμφε κηδεμών τυράννων, παισίν οὐ κατειδώς ὄλεθρον βιοτᾶι προσάγεις ἀλόχωι τε σᾶι στυγερόν θάνατον. δύστανε, μοίρας ὅσον παροίχηι. μεταστένομαι δέ σόν ἄλγος, ὦ τάλαινα παίδων μᾶτερ, ἅ φονεύσεις τέκνα νυμφιδίων ἕνεκεν λεχέων, ἅ σοι προλιπών ἀνόμως ἄλλαι ξυνοικεῖ πόσις συνεύνωι. {πα.} δέσποιν', ἀφεῖνται παῖδες οἵδε σοι φυγῆς, καί δῶρα νύμφη βασιλίς ἀσμένη χεροῖν ἐδέξατ': εἰρήνη δέ τἀκεῖθεν τέκνοις. ἔα: τί συγχυθεῖς' ἕστηκας ἡνίκ' εὐτυχεῖς; [τί σήν ἔτρεψας ἔμπαλιν παρηίδα κοὐκ ἀσμένη τόνδ' ἐξ ἐμοῦ δέχηι λόγον;] {μη.} αἰαῖ. {πα.} τάδ' οὐ ξυνωιδά τοῖσιν ἐξηγγελμένοις. {μη.} αἰαῖ μάλ' αὖθις. {πα.} μῶν τιν' ἀγγέλλων τύχην οὐκ οἶδα, δόξης δ' ἐσφάλην εὐαγγέλου; {μη.} ἤγγειλας οἷ' ἤγγειλας: οὐ σέ μέμφομαι. {πα.} τί δαί κατηφές ὄμμα καί δακρυρροεῖς; {μη.} πολλή μ' ἀνάγκη, πρέσβυ: ταῦτα γάρ θεοί κἀγώ κακῶς φρονοῦς' ἐμηχανησάμην. {πα.} θάρσει: κάτει τοι καί σύ πρός τέκνων ἔτι. {μη.} ἄλλους κατάξω πρόσθεν ἡ τάλαιν' ἐγώ. {πα.} οὔτοι μόνη σύ σῶν ἀπεζύγης τέκνων: κούφως φέρειν χρή θνητόν ὄντα συμφοράς. {μη.} δράσω τάδ': ἀλλά βαῖνε δωμάτων ἔσω καί παισί πόρσυν' οἶα χρή καθ' ἡμέραν. ὦ τέκνα τέκνα, σφῶιν μέν ἔστι δή πόλις καί δῶμ', ἐν ὧι λιπόντες ἀθλίαν ἐμέ οἰκήσετ' αἰεί μητρός ἐστερημένοι: ἐγώ δ' ἐς ἄλλην γαῖαν εἶμι δή φυγάς, πρίν σφῶιν ὀνάσθαι κἀπιδεῖν εὐδαίμονας, πρίν λουτρά καί γυναῖκα καί γαμηλίους εὐνάς ἀγῆλαι λαμπάδας τ' ἀνασχεθεῖν. ὦ δυστάλαινα τῆς ἐμῆς αὐθαδίας. ἄλλως ἄρ' ὑμᾶς, ὦ τέκν', ἐξεθρεψάμην, ἄλλως δ' ἐμόχθουν καί κατεξάνθην πόνοις, στερράς ἐνεγκοῦς' ἐν τόκοις ἀλγηδόνας. ἦ μήν ποθ' ἡ δύστηνος εἶχον ἐλπίδας πολλάς ἐν ὑμῖν, γηροβοσκήσειν τ' ἐμέ καί κατθανοῦσαν χερσίν εὖ περιστελεῖν, ζηλωτόν ἀνθρώποισι: νῦν δ' ὄλωλε δή γλυκεῖα φροντίς. σφῶιν γάρ ἐστερημένη λυπρόν διάξω βίοτον ἀλγεινόν τ' ἐμοί: ὑμεῖς δέ μητέρ' οὐκέτ' ὄμμασιν φίλοις ὄψεσθ', ἐς ἄλλο σχῆμ' ἀποστάντες βίου. φεῦ φεῦ: τί προσδέρκεσθέ μ' ὄμμασιν, τέκνα; τί προσγελᾶτε τόν πανύστατον γέλων; αἰαῖ: τί δράσω; καρδία γάρ οἴχεται, γυναῖκες, ὄμμα φαιδρόν ὡς εἶδον τέκνων. οὐκ ἄν δυναίμην: χαιρέτω βουλεύματα τά πρόσθεν: ἄξω παῖδας ἐκ γαίας ἐμούς. τί δεῖ με πατέρα τῶνδε τοῖς τούτων κακοῖς λυποῦσαν αὐτήν δίς τόσα κτᾶσθαι κακά; οὐ δῆτ' ἔγωγε: χαιρέτω βουλεύματα. καίτοι τί πάσχω; βούλομαι γέλωτ' ὀφλεῖν ἐχθρούς μεθεῖσα τούς ἐμούς ἀζημίους; τολμητέον τάδ': ἀλλά τῆς ἐμῆς κάκης, τό καί προσέσθαι μαλθακούς λόγους φρενί. χωρεῖτε, παῖδες, ἐς δόμους. ὅτωι δέ μή θέμις παρεῖναι τοῖς ἐμοῖσι θύμασιν, αὐτῶι μελήσει: χεῖρα δ' οὐ διαφθερῶ. [ἆ ἆ: μή δῆτα, θυμέ, μή σύ γ' ἐργάσηι τάδε: ἔασον αὐτούς, ὦ τάλαν, φεῖσαι τέκνων: ἐκεῖ μεθ' ἡμῶν ζῶντες εὐφρανοῦσί σε. μά τούς παρ' ἅιδηι νερτέρους ἀλάστορας, οὔτοι ποτ' ἔσται τοῦθ' ὅπως ἐχθροῖς ἐγώ παῖδας παρήσω τούς ἐμούς καθυβρίσαι. πάντως σφ' ἀνάγκη κατθανεῖν: ἐπεί δέ χρή, ἡμεῖς κτενοῦμεν οἵπερ ἐξεφύσαμεν. πάντως πέπρακται ταῦτα κοὐκ ἐκφεύξεται: καί δή 'πί κρατί στέφανος, ἐν πέπλοισι δέ νύμφη τύραννος ὄλλυται, σάφ' οἶδ' ἐγώ. ἀλλ', εἶμι γάρ δή τλημονεστάτην ὁδόν καί τούσδε πέμψω τλημονεστέραν ἔτι, παῖδας προσειπεῖν βούλομαι: δότ', ὦ τέκνα, δότ' ἀσπάσασθαι μητρί δεξιάν χέρα. ὦ φιλτάτη χείρ, φίλτατον δέ μοι στόμα καί σχῆμα καί πρόσωπον εὐγενές τέκνων. εὐδαιμονοῖτον, ἀλλ' ἐκεῖ: τά δ' ἐνθάδε πατήρ ἀφείλετ': ὦ γλυκεῖα προσβολή, ὦ μαλθακός χρώς πνεῦμά θ' ἥδιστον τέκνων. χωρεῖτε χωρεῖτ': οὐκέτ' εἰμί προσβλέπειν οἵα τε †πρός ὑμᾶς† ἀλλά νικῶμαι κακοῖς. καί μανθάνω μέν οἷα δρᾶν μέλλω κακά, θυμός δέ κρείσσων τῶν ἐμῶν βουλευμάτων, ὅσπερ μεγίστων αἴτιος κακῶν βροτοῖς.] {χο.} πολλάκις ἤδη διά λεπτοτέρων μύθων ἔμολον καί πρός ἁμίλλας ἦλθον μείζους ἤ χρή γενεάν θῆλυν ἐρευνᾶν. ἀλλά γάρ ἔστιν μοῦσα καί ἡμῖν, ἥ προσομιλεῖ σοφίας ἕνεκεν, πάσαισι μέν οὔ, παῦρον δέ γένος (<μίαν> ἐν πολλαῖς εὕροις ἄν ἴσως) οὐκ ἀπόμουσον τό γυναικῶν. καί φημι βροτῶν οἵτινές εἰσιν πάμπαν ἄπειροι μηδ' ἐφύτευσαν παῖδας προφέρειν εἰς εὐτυχίαν τῶν γειναμένων. οἱ μέν ἄτεκνοι, δι' ἀπειροσύνην εἴθ' ἡδύ βροτοῖς εἴτ' ἀνιαρόν παῖδες τελέθους' οὐχί τυχόντες, πολλῶν μόχθων ἀπέχονται: οἷσι δέ τέκνων ἔστιν ἐν οἴκοις γλυκερόν βλάστημ', ἐσορῶ μελέτηι κατατρυχομένους τόν ἅπαντα χρόνον, πρῶτον μέν ὅπως θρέψουσι καλῶς βίοτόν θ' ὁπόθεν λείψουσι τέκνοις: ἔτι δ' ἐκ τούτων εἴτ' ἐπί φλαύροις εἴτ' ἐπί χρηστοῖς μοχθοῦσι, τόδ' ἐστίν ἄδηλον. ἕν δέ τό πάντων λοίσθιον ἤδη πᾶσιν κατερῶ θνητοῖσι κακόν: καί δή γάρ ἅλις βίοτόν θ' ηὗρον σῶμά τ' ἐς ἥβην ἤλυθε τέκνων χρηστοί τ' ἐγένοντ': εἰ δέ κυρήσαι δαίμων οὕτω, φροῦδος ἐς ἅιδου θάνατος προφέρων σώματα τέκνων. πῶς οὖν λύει πρός τοῖς ἄλλοις τήνδ' ἔτι λύπην ἀνιαροτάτην παίδων ἕνεκεν θνητοῖσι θεούς ἐπιβάλλειν; {μη.} φίλαι, πάλαι τοι προσμένουσα τήν τύχην καραδοκῶ τἀκεῖθεν οἷ προβήσεται. καί δή δέδορκα τόνδε τῶν ἰάσονος στείχοντ' ὀπαδῶν: πνεῦμα δ' ἠρεθισμένον δείκνυσιν ὥς τι καινόν ἀγγελεῖ κακόν. {αγγελοσ} [ὦ δεινόν ἔργον παρανόμως εἰργασμένη,] μήδεια, φεῦγε φεῦγε, μήτε ναΐαν λιποῦς' ἀπήνην μήτ' ὄχον πεδοστιβῆ. {μη.} τί δ' ἄξιόν μοι τῆσδε τυγχάνει φυγῆς; {αγ.} ὄλωλεν ἡ τύραννος ἀρτίως κόρη κρέων θ' ὁ φύσας φαρμάκων τῶν σῶν ὕπο. {μη.} κάλλιστον εἶπας μῦθον, ἐν δ' εὐεργέταις τό λοιπόν ἤδη καί φίλοις ἐμοῖς ἔσηι. {αγ.} τί φήις; φρονεῖς μέν ὀρθά κοὐ μαίνηι, γύναι, ἥτις, τυράννων ἑστίαν ἠικισμένη, χαίρεις κλύουσα κοὐ φοβῆι τά τοιάδε; {μη.} ἔχω τι κἀγώ τοῖσι σοῖς ἐναντίον λόγοισιν εἰπεῖν. ἀλλά μή σπέρχου, φίλος, λέξον δέ: πῶς ὤλοντο; δίς τόσον γάρ ἄν τέρψειας ἡμᾶς, εἰ τεθνᾶσι παγκάκως. {αγ.} ἐπεί τέκνων σῶν ἦλθε δίπτυχος γονή σύν πατρί καί παρῆλθε νυμφικούς δόμους, ἥσθημεν οἵπερ σοῖς ἐκάμνομεν κακοῖς δμῶες: δι' ὤτων δ' εὐθύς ἦν πολύς λόγος σέ καί πόσιν σόν νεῖκος ἐσπεῖσθαι τό πρίν. κυνεῖ δ' ὁ μέν τις χεῖρ', ὁ δέ ξανθόν κάρα παίδων: ἐγώ δέ καὐτός ἡδονῆς ὕπο στέγας γυναικῶν σύν τέκνοις ἅμ' ἑσπόμην. δέσποινα δ' ἥν νῦν ἀντί σοῦ θαυμάζομεν, πρίν μέν τέκνων σῶν εἰσιδεῖν ξυνωρίδα, πρόθυμον εἶχ' ὀφθαλμόν εἰς ἰάσονα: ἔπειτα μέντοι προυκαλύψατ' ὄμματα λευκήν τ' ἀπέστρεψ' ἔμπαλιν παρηίδα, παίδων μυσαχθεῖς' εἰσόδους. πόσις δέ σός ὀργάς τ' ἀφήιρει καί χόλον νεάνιδος, λέγων τάδ': οὐ μή δυσμενής ἔσηι φίλοις, παύσηι δέ θυμοῦ καί πάλιν στρέψεις κάρα, φίλους νομίζους' οὕσπερ ἄν πόσις σέθεν, δέξηι δέ δῶρα καί παραιτήσηι πατρός φυγάς ἀφεῖναι παισί τοῖσδ' ἐμήν χάριν; ἡ δ', ὡς ἐσεῖδε κόσμον, οὐκ ἠνέσχετο, ἀλλ' ἤινες' ἀνδρί πάντα, καί πρίν ἐκ δόμων μακράν ἀπεῖναι πατέρα καί παῖδας σέθεν λαβοῦσα πέπλους ποικίλους ἠμπέσχετο, χρυσοῦν τε θεῖσα στέφανον ἀμφί βοστρύχοις λαμπρῶι κατόπτρωι σχηματίζεται κόμην, ἄψυχον εἰκώ προσγελῶσα σώματος. κἄπειτ' ἀναστᾶς' ἐκ θρόνων διέρχεται στέγας, ἁβρόν βαίνουσα παλλεύκωι ποδί, δώροις ὑπερχαίρουσα, πολλά πολλάκις τένοντ' ἐς ὀρθόν ὄμμασι σκοπουμένη. τοὐνθένδε μέντοι δεινόν ἦν θέαμ' ἰδεῖν: χροιάν γάρ ἀλλάξασα λεχρία πάλιν χωρεῖ τρέμουσα κῶλα καί μόλις φθάνει θρόνοισιν ἐμπεσοῦσα μή χαμαί πεσεῖν. καί τις γεραιά προσπόλων, δόξασά που ἤ πανός ὀργάς ἤ τινος θεῶν μολεῖν, ἀνωλόλυξε, πρίν γ' ὁρᾶι διά στόμα χωροῦντα λευκόν ἀφρόν, ὀμμάτων τ' ἄπο κόρας στρέφουσαν, αἷμά τ' οὐκ ἐνόν χροΐ: εἶτ' ἀντίμολπον ἧκεν ὀλολυγῆς μέγαν κωκυτόν. εὐθύς δ' ἡ μέν ἐς πατρός δόμους ὥρμησεν, ἡ δέ πρός τόν ἀρτίως πόσιν, φράσουσα νύμφης συμφοράν: ἅπασα δέ στέγη πυκνοῖσιν ἐκτύπει δραμήμασιν. ἤδη δ' ἀνελθών κῶλον ἕκπλεθρον δρόμου ταχύς βαδιστής τερμόνων ἄν ἥπτετο: ἡ δ' ἐξ ἀναύδου καί μύσαντος ὄμματος δεινόν στενάξας' ἡ τάλαιν' ἠγείρετο. διπλοῦν γάρ αὐτῆι πῆμ' ἐπεστρατεύετο: χρυσοῦς μέν ἀμφί κρατί κείμενος πλόκος θαυμαστόν ἵει νᾶμα παμφάγου πυρός, πέπλοι δέ λεπτοί, σῶν τέκνων δωρήματα, λευκήν ἔδαπτον σάρκα τῆς δυσδαίμονος. φεύγει δ' ἀναστᾶς' ἐκ θρόνων πυρουμένη, σείουσα χαίτην κρᾶτά τ' ἄλλοτ' ἄλλοσε, ῥῖψαι θέλουσα στέφανον: ἀλλ' ἀραρότως σύνδεσμα χρυσός εἶχε, πῦρ δ', ἐπεί κόμην ἔσεισε, μᾶλλον δίς τόσως ἐλάμπετο. πίτνει δ' ἐς οὖδας συμφορᾶι νικωμένη, πλήν τῶι τεκόντι κάρτα δυσμαθής ἰδεῖν: οὔτ' ὀμμάτων γάρ δῆλος ἦν κατάστασις οὔτ' εὐφυές πρόσωπον, αἷμα δ' ἐξ ἄκρου ἔσταζε κρατός συμπεφυρμένον πυρί, σάρκες δ' ἀπ' ὀστέων ὥστε πεύκινον δάκρυ γνάθοις ἀδήλοις φαρμάκων ἀπέρρεον, δεινόν θέαμα. πᾶσι δ' ἦν φόβος θιγεῖν νεκροῦ: τύχην γάρ εἴχομεν διδάσκαλον. πατήρ δ' ὁ τλήμων συμφορᾶς ἀγνωσίαι ἄφνω παρελθών δῶμα προσπίτνει νεκρῶι. ὤιμωξε δ' εὐθύς καί περιπτύξας χέρας κυνεῖ προσαυδῶν τοιάδ'. ὦ δύστηνε παῖ, τίς ς' ὧδ' ἀτίμως δαιμόνων ἀπώλεσεν; τίς τόν γέροντα τύμβον ὀρφανόν σέθεν τίθησιν; οἴμοι, συνθάνοιμί σοι, τέκνον. ἐπεί δέ θρήνων καί γόων ἐπαύσατο, χρήιζων γεραιόν ἐξαναστῆσαι δέμας προσείχεθ' ὥστε κισσός ἔρνεσιν δάφνης λεπτοῖσι πέπλοις, δεινά δ' ἦν παλαίσματα. ὁ μέν γάρ ἤθελ' ἐξαναστῆσαι γόνυ, ἡ δ' ἀντελάζυτ': εἰ δέ πρός βίαν ἄγοι, σάρκας γεραιάς ἐσπάρασς' ἀπ' ὀστέων. χρόνωι δ' ἀπέσβη καί μεθῆχ' ὁ δύσμορος ψυχήν: κακοῦ γάρ οὐκέτ' ἦν ὑπέρτερος. κεῖνται δέ νεκροί παῖς τε καί γέρων πατήρ [πέλας, ποθεινή δακρύοισι συμφορά]. καί μοι τό μέν σόν ἐκποδών ἔστω λόγου: γνώσηι γάρ αὐτή ζημίας ἐπιστροφήν. τά θνητά δ' οὐ νῦν πρῶτον ἡγοῦμαι σκιάν, οὐδ' ἄν τρέσας εἴποιμι τούς σοφούς βροτῶν δοκοῦντας εἶναι καί μεριμνητάς λόγων τούτους μεγίστην μωρίαν ὀφλισκάνειν. θνητῶν γάρ οὐδείς ἐστιν εὐδαίμων ἀνήρ: ὄλβου δ' ἐπιρρυέντος εὐτυχέστερος ἄλλου γένοιτ' ἄν ἄλλος, εὐδαίμων δ' ἄν οὔ. {χο.} ἔοιχ' ὁ δαίμων πολλά τῆιδ' ἐν ἡμέραι κακά ξυνάπτειν ἐνδίκως ἰάσονι. [ὦ τλῆμον, ὥς σου συμφοράς οἰκτίρομεν, κόρη κρέοντος, ἥτις εἰς ἅιδου δόμους οἴχηι γάμων ἕκατι τῶν ἰάσονος.] {μη.} φίλαι, δέδοκται τοὔργον ὡς τάχιστά μοι παῖδας κτανούσηι τῆσδ' ἀφορμᾶσθαι χθονός, καί μή σχολήν ἄγουσαν ἐκδοῦναι τέκνα ἄλληι φονεῦσαι δυσμενεστέραι χερί. πάντως σφ' ἀνάγκη κατθανεῖν: ἐπεί δέ χρή, ἡμεῖς κτενοῦμεν οἵπερ ἐξεφύσαμεν. ἀλλ' εἶ' ὁπλίζου, καρδία: τί μέλλομεν τά δεινά κἀναγκαῖα μή πράσσειν κακά; ἄγ', ὦ τάλαινα χείρ ἐμή, λαβέ ξίφος, λάβ', ἕρπε πρός βαλβῖδα λυπηράν βίου, καί μή κακισθῆις μηδ' ἀναμνησθῆις τέκνων, ὡς φίλταθ', ὡς ἔτικτες, ἀλλά τήνδε γε λαθοῦ βραχεῖαν ἡμέραν παίδων σέθεν κἄπειτα θρήνει: καί γάρ εἰ κτενεῖς σφ', ὅμως φίλοι γ' ἔφυσαν: δυστυχής δ' ἐγώ γυνή. {χο.} ἰώ γᾶ τε καί παμφαής ἀκτίς ἁλίου, κατίδετ' ἴδετε τάν ὀλομέναν γυναῖκα, πρίν φοινίαν τέκνοις προσβαλεῖν χέρ' αὐτοκτόνον: σᾶς γάρ χρυσέας ἀπό γονᾶς ἔβλαστεν, θεοῦ δ' αἷμα <χαμαί> πίτνειν φόβος ὑπ' ἀνέρων. ἀλλά νιν, ὦ φάος διογενές, κάτειρ γε κατάπαυσον ἔξελ' οἴκων τάλαι ναν φονίαν τ' ἐρινύν †ὑπ' ἀλαστόρων†. μάταν μόχθος ἔρρει τέκνων, μάταν ἄρα γένος φίλιον ἔτεκες, ὦ κυανεᾶν λιποῦσα συμπληγάδων πετρᾶν ἀξενωτάταν ἐσβολάν. δειλαία, τί σοι φρενοβαρής χόλος προσπίτνει καί ζαμενής <φόνου> φόνος ἀμείβεται; χαλεπά γάρ βροτοῖς ὁμογενῆ μιά σματ' †ἐπί γαῖαν† αὐτοφόνταις ξυνωι δά θεόθεν πίτνοντ' ἐπί δόμοις ἄχη. {<παισ> (ἔσωθεν)} ἰώ μοι. {χο.} ἀκούεις βοάν ἀκούεις τέκνων; ἰώ τλᾶμον, ὦ κακοτυχές γύναι. {πα.α} οἴμοι, τί δράσω; ποῖ φύγω μητρός χέρας; {πα.β} οὐκ οἶδ', ἀδελφέ φίλτατ': ὀλλύμεσθα γάρ. {χο.} παρέλθω δόμους; ἀρῆξαι φόνον. δοκεῖ μοι τέκνοις. {πα.α} ναί, πρός θεῶν, ἀρήξατ': ἐν δέοντι γάρ. {πα.β} ὡς ἐγγύς ἤδη γ' ἐσμέν ἀρκύων ξίφους. {χο.} τάλαιν', ὡς ἄρ' ἦσθα πέτρος ἤ σίδα ρος ἅτις τέκνων ὅν ἔτεκες ἄροτον αὐτόχει ρι μοίραι κτενεῖς. μίαν δή κλύω μίαν τῶν πάρος γυναῖκ' ἐν φίλοις χέρα βαλεῖν τέκνοις, ἰνώ μανεῖσαν ἐκ θεῶν, ὅθ' ἡ διός δάμαρ νιν ἐξέπεμπε δωμάτων ἄλαις: πίτνει δ' ἁ τάλαιν' ἐς ἅλμαν φόνωι τέκνων δυσσεβεῖ, ἀκτῆς ὑπερτείνασα ποντίας πόδα, δυοῖν τε παίδοιν ξυνθανοῦς' ἀπόλλυται. τί δῆτ' οὐ γένοιτ' ἄν ἔτι δεινόν; ὦ γυναικῶν λέχος πολύπονον, ὅσα βροτοῖς ἔρε ξας ἤδη κακά. {ια.} γυναῖκες, αἵ τῆσδ' ἐγγύς ἕστατε στέγης, ἆρ' ἐν δόμοισιν ἡ τά δείν' εἰργασμένη μήδεια τοισίδ' ἤ μεθέστηκεν φυγῆι; δεῖ γάρ νιν ἤτοι γῆς γε κρυφθῆναι κάτω ἤ πτηνόν ἆραι σῶμ' ἐς αἰθέρος βάθος, εἰ μή τυράννων δώμασιν δώσει δίκην. πέποιθ' ἀποκτείνασα κοιράνους χθονός ἀθῶιος αὐτή τῶνδε φεύξεσθαι δόμων; ἀλλ' οὐ γάρ αὐτῆς φροντίδ' ὡς τέκνων ἔχω: κείνην μέν οὕς ἔδρασεν ἔρξουσιν κακῶς, ἐμῶν δέ παίδων ἦλθον ἐκσώσων βίον, μή μοί τι δράσως' οἱ προσήκοντες γένει, μητρῶιον ἐκπράσσοντες ἀνόσιον φόνον. {χο.} ὦ τλῆμον, οὐκ οἶσθ' οἷ κακῶν ἐλήλυθας, ἰᾶσον: οὐ γάρ τούσδ' ἄν ἐφθέγξω λόγους. {ια.} τί δ' ἔστιν; ἦ που κἄμ' ἀποκτεῖναι θέλει; {χο.} παῖδες τεθνᾶσι χειρί μητρώιαι σέθεν. {ια.} οἴμοι, τί λέξεις; ὥς μ' ἀπώλεσας, γύναι. {χο.} ὡς οὐκέτ' ὄντων σῶν τέκνων φρόντιζε δή. {ια.} ποῦ γάρ νιν ἔκτειν'; ἐντός ἤ 'ξωθεν δόμων; {χο.} πύλας ἀνοίξας σῶν τέκνων ὄψηι φόνον. {ια.} χαλᾶτε κλῆιδας ὡς τάχιστα, πρόσπολοι, ἐκλύεθ' ἁρμούς, ὡς ἴδω διπλοῦν κακόν [τούς μέν θανόντας, τήν δέ τείσωμαι δίκην]. {μη.} τί τάσδε κινεῖς κἀναμοχλεύεις πύλας, νεκρούς ἐρευνῶν κἀμέ τήν εἰργασμένην; παῦσαι πόνου τοῦδ'. εἰ δ' ἐμοῦ χρείαν ἔχεις, λέγ' εἴ τι βούληι, χειρί δ' οὐ ψαύσεις ποτέ: τοιόνδ' ὄχημα πατρός ἥλιος πατήρ δίδωσιν ἡμῖν, ἔρυμα πολεμίας χερός. {ια.} ὦ μῖσος, ὦ μέγιστον ἐχθίστη γύναι θεοῖς τε κἀμοί παντί τ' ἀνθρώπων γένει, ἥτις τέκνοισι σοῖσιν ἐμβαλεῖν ξίφος ἔτλης τεκοῦσα κἄμ' ἄπαιδ' ἀπώλεσας. καί ταῦτα δράσας' ἥλιόν τε προσβλέπεις καί γαῖαν, ἔργον τλᾶσα δυσσεβέστατον; ὄλοι'. ἐγώ δέ νῦν φρονῶ, τότ' οὐ φρονῶν, ὅτ' ἐκ δόμων σε βαρβάρου τ' ἀπό χθονός ἕλλην' ἐς οἶκον ἠγόμην, κακόν μέγα, πατρός τε καί γῆς προδότιν ἥ ς' ἐθρέψατο. τόν σόν δ' ἀλάστορ' εἰς ἔμ' ἔσκηψαν θεοί: κτανοῦσα γάρ δή σόν κάσιν παρέστιον τό καλλίπρωιρον εἰσέβης ἀργοῦς σκάφος. ἤρξω μέν ἐκ τοιῶνδε: νυμφευθεῖσα δέ παρ' ἀνδρί τῶιδε καί τεκοῦσά μοι τέκνα, εὐνῆς ἕκατι καί λέχους σφ' ἀπώλεσας. οὐκ ἔστιν ἥτις τοῦτ' ἄν ἑλληνίς γυνή ἔτλη ποθ', ὧν γε πρόσθεν ἠξίουν ἐγώ γῆμαι σέ, κῆδος ἐχθρόν ὀλέθριόν τ' ἐμοί, λέαιναν, οὐ γυναῖκα, τῆς τυρσηνίδος σκύλλης ἔχουσαν ἀγριωτέραν φύσιν. ἀλλ' οὐ γάρ ἄν σε μυρίοις ὀνείδεσιν δάκοιμι: τοιόνδ' ἐμπέφυκέ σοι θράσος; ἔρρ', αἰσχροποιέ καί τέκνων μιαιφόνε. ἐμοί δέ τόν ἐμόν δαίμον' αἰάζειν πάρα, ὅς οὔτε λέκτρων νεογάμων ὀνήσομαι, οὐ παῖδας οὕς ἔφυσα κἀξεθρεψάμην ἕξω προσειπεῖν ζῶντας ἀλλ' ἀπώλεσα. {μη.} μακράν ἄν ἐξέτεινα τοῖσδ' ἐναντίον λόγοισιν, εἰ μή ζεύς πατήρ ἠπίστατο οἷ' ἐξ ἐμοῦ πέπονθας οἷά τ' εἰργάσω. σύ δ' οὐκ ἔμελλες τἄμ' ἀτιμάσας λέχη τερπνόν διάξειν βίοτον ἐγγελῶν ἐμοί οὐδ' ἡ τύραννος, οὐδ' ὅ σοι προσθείς γάμους κρέων ἀνατεί τῆσδέ μ' ἐκβαλεῖν χθονός. πρός ταῦτα καί λέαιναν, εἰ βούληι, κάλει [καί σκύλλαν ἥ τυρσηνόν ὤικησεν πέδον]: τῆς σῆς γάρ ὡς χρῆν καρδίας ἀνθηψάμην. {ια.} καὐτή γε λυπῆι καί κακῶν κοινωνός εἶ. {μη.} σάφ' ἴσθι: λύει δ' ἄλγος, ἤν σύ μή 'γγελᾶις. {ια.} ὦ τέκνα, μητρός ὡς κακῆς ἐκύρσατε. {μη.} ὦ παῖδες, ὡς ὤλεσθε πατρώιαι νόσωι. {ια.} οὔτοι νιν ἡμή δεξιά γ' ἀπώλεσεν. {μη.} ἀλλ' ὕβρις οἵ τε σοί νεοδμῆτες γάμοι. {ια.} λέχους σφε κἠξίωσας οὕνεκα κτανεῖν; {μη.} σμικρόν γυναικί πῆμα τοῦτ' εἶναι δοκεῖς; {ια.} ἥτις γε σώφρων: σοί δέ πάντ' ἐστίν κακά. {μη.} οἵδ' οὐκέτ' εἰσί: τοῦτο γάρ σε δήξεται. {ια.} οἵδ' εἰσίν, οἴμοι, σῶι κάραι μιάστορες. {μη.} ἴσασιν ὅστις ἦρξε πημονῆς θεοί. {ια.} ἴσασι δῆτα σήν γ' ἀπόπτυστον φρένα. {μη.} στύγει: πικράν δέ βάξιν ἐχθαίρω σέθεν. {ια.} καί μήν ἐγώ σήν: ῥάιδιοι δ' ἀπαλλαγαί. {μη.} πῶς οὖν; τί δράσω; κάρτα γάρ κἀγώ θέλω. {ια.} θάψαι νεκρούς μοι τούσδε καί κλαῦσαι πάρες. {μη.} οὐ δῆτ', ἐπεί σφας τῆιδ' ἐγώ θάψω χερί, φέρους' ἐς ἥρας τέμενος ἀκραίας θεοῦ, ὡς μή τις αὐτούς πολεμίων καθυβρίσηι τυμβούς ἀνασπῶν: γῆι δέ τῆιδε σισύφου σεμνήν ἑορτήν καί τέλη προσάψομεν τό λοιπόν ἀντί τοῦδε δυσσεβοῦς φόνου. αὐτή δέ γαῖαν εἶμι τήν ἐρεχθέως, αἰγεῖ συνοικήσουσα τῶι πανδίονος. σύ δ', ὥσπερ εἰκός, κατθανῆι κακός κακῶς, ἀργοῦς κάρα σόν λειψάνωι πεπληγμένος, πικράς τελευτάς τῶν ἐμῶν γάμων ἰδών. {ια.} ἀλλά ς' ἐρινύς ὀλέσειε τέκνων φονία τε δίκη. {μη.} τίς δέ κλύει σοῦ θεός ἤ δαίμων, τοῦ ψευδόρκου καί ξειναπάτου; {ια.} φεῦ φεῦ, μυσαρά καί παιδολέτορ. {μη.} στεῖχε πρός οἴκους καί θάπτ' ἄλοχον. {ια.} στείχω, δισσῶν γ' ἄμορος τέκνων. {μη.} οὔπω θρηνεῖς: μένε καί γῆρας. {ια.} ὦ τέκνα φίλτατα. {μη.} μητρί γε, σοί δ' οὔ. {ια.} κἄπειτ' ἔκανες; {μη.} σέ γε πημαίνους'. {ια.} ὤμοι, φιλίου χρήιζω στόματος παίδων ὁ τάλας προσπτύξασθαι. {μη.} νῦν σφε προσαυδᾶις, νῦν ἀσπάζηι, τότ' ἀπωσάμενος. {ια.} δός μοι πρός θεῶν μαλακοῦ χρωτός ψαῦσαι τέκνων. {μη.} οὐκ ἔστι: μάτην ἔπος ἔρριπται. {ια.} ζεῦ, τάδ' ἀκούεις ὡς ἀπελαυνόμεθ' οἷά τε πάσχομεν ἐκ τῆς μυσαρᾶς καί παιδοφόνου τῆσδε λεαίνης; ἀλλ' ὁπόσον γοῦν πάρα καί δύναμαι τάδε καί θρηνῶ κἀπιθεάζω, μαρτυρόμενος δαίμονας ὥς μοι τέκνα κτείνας' ἀποκωλύεις ψαῦσαί τε χεροῖν θάψαι τε νεκρούς, οὕς μήποτ' ἐγώ φύσας ὄφελον πρός σοῦ φθιμένους ἐπιδέσθαι. [{χο.} πολλῶν ταμίας ζεύς ἐν ὀλύμπωι, πολλά δ' ἀέλπτως κραίνουσι θεοί: καί τά δοκηθέντ' οὐκ ἐτελέσθη, τῶν δ' ἀδοκήτων πόρον ηὗρε θεός. τοιόνδ' ἀπέβη τόδε πρᾶγμα.] [37] {work} {ηρακλειδαι} {ιολαοσ} πάλαι ποτ' ἐστί τοῦτ' ἐμοί δεδογμένον: ὁ μέν δίκαιος τοῖς πέλας πέφυκ' ἀνήρ, ὁ δ' ἐς τό κέρδος λῆμ' ἔχων ἀνειμένον πόλει τ' ἄχρηστος καί συναλλάσσειν βαρύς, αὑτῶι δ' ἄριστος: οἶδα δ' οὐ λόγωι μαθών. ἐγώ γάρ αἰδοῖ καί τό συγγενές σέβων, ἐξόν κατ' ἄργος ἡσύχως ναίειν, πόνων πλείστων μετέσχον εἷς ἀνήρ ἡρακλέει, ὅτ' ἦν μεθ' ἡμῶν: νῦν δ', ἐπεί κατ' οὐρανόν ναίει, τά κείνου τέκν' ἔχων ὑπό πτεροῖς σώιζω τάδ' αὐτός δεόμενος σωτηρίας. ἐπεί γάρ αὐτῶν γῆς ἀπηλλάχθη πατήρ, πρῶτον μέν ἡμᾶς ἤθελ' εὐρυσθεύς κτανεῖν: ἀλλ' ἐξέδραμεν, καί πόλις μέν οἴχεται, ψυχή δ' ἐσώθη. φεύγομεν δ' ἀλώμενοι ἄλλην ἀπ' ἄλλης ἐξοριζόντων πόλιν. πρός τοῖς γάρ ἄλλοις καί τόδ' εὐρυσθεύς κακοῖς ὕβρισμ' ἐς ἡμᾶς ἠξίωσεν ὑβρίσαι: πέμπων ὅπου γῆς πυνθάνοιθ' ἱδρυμένους κήρυκας ἐξαιτεῖ τε κἀξείργει χθονός, πόλιν προτείνων ἄργος οὐ σμικρόν φίλην ἐχθράν τε θέσθαι, χαὐτόν εὐτυχοῦνθ' ἅμα. οἱ δ' ἀσθενῆ μέν τἀπ' ἐμοῦ δεδορκότες, σμικρούς δέ τούσδε καί πατρός τητωμένους, τούς κρείσσονας σέβοντες ἐξείργουσι γῆς. ἐγώ δέ σύν φεύγουσι συμφεύγω τέκνοις καί σύν κακῶς πράσσουσι συμπράσσω κακῶς, ὀκνῶν προδοῦναι, μή τις ὧδ' εἴπηι βροτῶν: ἴδεσθ', ἐπειδή παισίν οὐκ ἔστιν πατήρ, ἰόλαος οὐκ ἤμυνε συγγενής γεγώς. πάσης δέ χώρας ἑλλάδος τητώμενοι μαραθῶνα καί σύγκληρον ἐλθόντες χθόνα ἱκέται καθεζόμεσθα βώμιοι θεῶν προσωφελῆσαι: πεδία γάρ τῆσδε χθονός δισσούς κατοικεῖν θησέως παῖδας λόγος κλήρωι λαχόντας ἐκ γένους πανδίονος, τοῖσδ' ἐγγύς ὄντας: ὦν ἕκατι τέρμονας κλεινῶν ἀθηνῶν τήνδ' ἀφικόμεσθ' ὁδόν. δυοῖν γερόντοιν δέ στρατηγεῖται φυγή: ἐγώ μέν ἀμφί τοῖσδε καλχαίνων τέκνοις, ἡ δ' αὖ τό θῆλυ παιδός ἀλκμήνη γένος ἔσωθε ναοῦ τοῦδ' ὑπηγκαλισμένη σώιζει: νέας γάρ παρθένους αἰδούμεθα ὄχλωι πελάζειν κἀπιβωμιοστατεῖν. ὕλλος δ' ἀδελφοί θ' οἷσι πρεσβεύει γένος ζητοῦς' ὅπου γῆς πύργον οἰκιούμεθα, ἤν τῆσδ' ἀπωθώμεσθα πρός βίαν χθονός. ὦ τέκνα τέκνα, δεῦρο, λαμβάνεσθ' ἐμῶν πέπλων: ὁρῶ κήρυκα τόνδ' εὐρυσθέως στείχοντ' ἐφ' ἡμᾶς, οὗ διωκόμεσθ' ὕπο πάσης ἀλῆται γῆς ἀπεστερημένοι. ὦ μῖσος, εἴθ' ὄλοιο χὠ πέμψας <ς'> ἀνήρ, ὡς πολλά δή καί τῶνδε γενναίωι πατρί ἐκ τοῦδε ταὐτοῦ στόματος ἤγγειλας κακά. {κηρυξ} ἦ που καθῆσθαι τήνδ' ἕδραν καλήν δοκεῖς πόλιν τ' ἀφῖχθαι σύμμαχον, κακῶς φρονῶν: οὐ γάρ τις ἔστιν ὅς πάροιθ' αἱρήσεται τήν σήν ἀχρεῖον δύναμιν ἀντ' εὐρυσθέως. χώρει: τί μοχθεῖς ταῦτ'; ἀνίστασθαί σε χρή ἐς ἄργος, οὗ σε λεύσιμος μένει δίκη. {ιο.} οὐ δῆτ', ἐπεί μοι βωμός ἀρκέσει θεοῦ, ἐλευθέρα τε γαῖ' ἐν ἧι βεβήκαμεν. {κη.} βούληι πόνον μοι τῆιδε προσθεῖναι χερί; {ιο.} οὔτοι βίαι γέ μ' οὐδέ τούσδ' ἄξεις λαβών. {κη.} γνώσηι σύ: μάντις δ' ἦσθ' ἄρ' οὐ καλός τάδε. {ιο.} οὐκ ἄν γένοιτο τοῦτ' ἐμοῦ ζῶντός ποτε. {κη.} ἄπερρ': ἐγώ δέ τούσδε, κἄν σύ μή θέληις, ἄξω νομίζων οὗπέρ εἰς' εὐρυσθέως. {ιο.} ὦ τάς ἀθήνας δαρόν οἰκοῦντες χρόνον, ἀμύνεθ': ἱκέται δ' ὄντες ἀγοραίου διός βιαζόμεσθα καί στέφη μιαίνεται, πόλει τ' ὄνειδος καί θεῶν ἀτιμίαν. {χοροσ} ἔα ἔα: τίς ἡ βοή βωμοῦ πέλας ἕστηκε; ποίαν συμφοράν δείξει τάχα; ἴδετε τόν γέροντ' ἀμαλόν ἐπί πέδωι χύμενον: ὦ τάλας < > πρός τοῦ ποτ' ἐν γῆι πτῶμα δύστηνον πίτνεις; {ιο.} ὅδ' ὦ ξένοι με σούς ἀτιμάζων θεούς ἕλκει βιαίως ζηνός ἐκ προβωμίων. {χο.} σύ δ' ἐκ τίνος γῆς, ὦ γέρον, τετράπτολιν ξύνοικον ἦλθες λαόν; ἤ πέραθεν ἁλίωι πλάται κατέχετ' ἐκλιπόντες εὐβοῖδ' ἀκτάν; {ιο.} οὐ νησιώτην, ὦ ξένοι, τρίβω βίον, ἀλλ' ἐκ μυκηνῶν σήν ἀφίγμεθα χθόνα. {χο.} ὄνομα τί σε, γέρον, μυκηναῖος ὠ νόμαζεν λεώς; {ιο.} τόν ἡράκλειον ἴστε που παραστάτην ἰόλαον: οὐ γάρ σῶμ' ἀκήρυκτον τόδε. {χο.} οἶδ' εἰσακούσας καί πρίν: ἀλλά τοῦ ποτε ἐν χειρί σᾶι κομίζεις κόρους νεοτρεφεῖς; φράσον. {ιο.} ἡρακλέους οἵδ' εἰσί παῖδες, ὦ ξένοι, ἱκέται σέθεν τε καί πόλεως ἀφιγμένοι. {χο.} τί χρέος; ἦ λόγων πόλεος, ἔνεπέ μοι, μελόμενοι τυχεῖν; {ιο.} μήτ' ἐκδοθῆναι μήτε πρός βίαν θεῶν τῶν σῶν ἀποσπασθέντες εἰς ἄργος μολεῖν. {κη.} ἀλλ' οὔτι τοῖς σοῖς δεσπόταις τάδ' ἀρκέσει, οἵ σοῦ κρατοῦντες ἐνθάδ' εὑρίσκουσί σε. {χο.} εἰκός θεῶν ἱκτῆρας αἰδεῖσθαι, ξένε, καί μή βιαίωι χειρί δαι μόνων ἀπολιπεῖν σφ' ἕδη: πότνια γάρ δίκα τάδ' οὐ πείσεται. {κη.} ἔκπεμπέ νυν γῆς τούσδε τούς εὐρυσθέως, κοὐδέν βιαίωι τῆιδε χρήσομαι χερί. {χο.} ἄθεον ἱκεσίαν μεθεῖναι πόλει ξένων προστροπάν. {κη.} καλόν δέ γ' ἔξω πραγμάτων ἔχειν πόδα, εὐβουλίας τυχόντα τῆς ἀμείνονος. <{χο.} > < > < > <{κη.} > < > {χο.} οὔκουν τυράννωι τῆσδε γῆς φράσαντά σε χρῆν ταῦτα τολμᾶν, ἀλλά μή βίαι ξένους θεῶν ἀφέλκειν, γῆν σέβοντ' ἐλευθέραν; {κη.} τίς δ' ἐστί χώρας τῆσδε καί πόλεως ἄναξ; {χο.} ἐσθλοῦ πατρός παῖς δημοφῶν ὁ θησέως. {κη.} πρός τοῦτον ἁγών ἆρα τοῦδε τοῦ λόγου μάλιστ' ἄν εἴη: τἄλλα δ' εἴρηται μάτην. {χο.} καί μήν ὅδ' αὐτός ἔρχεται σπουδήν ἔχων ἀκάμας τ' ἀδελφός, τῶνδ' ἐπήκοοι λόγων. {δημοφων} ἐπείπερ ἔφθης πρέσβυς ὤν νεωτέρους βοηδρομήσας τήνδ' ἐπ' ἐσχάραν διός, λέξον, τίς ὄχλον τόνδ' ἀθροίζεται τύχη; {χο.} ἱκέται κάθηνται παῖδες οἵδ' ἡρακλέους βωμόν καταστέψαντες, ὡς ὁρᾶις, ἄναξ, πατρός τε πιστός ἰόλεως παραστάτης. {δη.} τί δῆτ' ἰυγμῶν ἥδ' ἐδεῖτο συμφορά; {χο.} βίαι νιν οὗτος τῆσδ' ἀπ' ἐσχάρας ἄγειν ζητῶν βοήν ἔστησε κἄσφηλεν γόνυ γέροντος, ὥστε μ' ἐκβαλεῖν οἴκτωι δάκρυ. {δη.} καί μήν στολήν γ' ἕλληνα καί ῥυθμόν πέπλων ἔχει, τά δ' ἔργα βαρβάρου χερός τάδε. σόν δή τό φράζειν ἐστί, μή μέλλειν <δ'>, ἐμοί ποίας ἀφῖξαι δεῦρο γῆς ὅρους λιπών. {κη.} ἀργεῖός εἰμι: τοῦτο γάρ θέλεις μαθεῖν: ἐφ' οἷσι δ' ἥκω καί παρ' οὗ λέγειν θέλω. πέμπει μυκηνῶν δεῦρό μ' εὐρυσθεύς ἄναξ ἄξοντα τούσδε: πολλά δ' ἦλθον, ὦ ξένε, δίκαι' ἁμαρτῆι δρᾶν τε καί λέγειν ἔχων. ἀργεῖος ὤν γάρ αὐτός ἀργείους ἄγω ἐκ τῆς ἐμαυτοῦ τούσδε δραπέτας ἔχων, νόμοισι τοῖς ἐκεῖθεν ἐψηφισμένους θανεῖν: δίκαιοι δ' ἐσμέν οἰκοῦντες πόλιν αὐτοί καθ' αὑτῶν κυρίους κραίνειν δίκας. πολλῶν δέ κἄλλων ἑστίας ἀφιγμένοι ἐν τοῖσιν αὐτοῖς τοισίδ' ἕσταμεν λόγοις, κοὐδείς ἐτόλμης' ἴδια προσθέσθαι κακά. ἀλλ' ἤ τιν' ἐς σέ μωρίαν ἐσκεμμένοι δεῦρ' ἦλθον ἤ κίνδυνον ἐξ ἀμηχάνων ῥίπτοντες, εἴτ' οὖν εἴτε μή γενήσεται < > οὐ γάρ φρενήρη γ' ὄντα ς' ἐλπίζουσί που μόνον τοσαύτης ἥν ἐπῆλθον ἑλλάδος τάς τῶνδ' ἀβούλως συμφοράς κατοικτιεῖν. φέρ' ἀντίθες γάρ: τούσδε τ' ἐς γαῖαν παρείς ἡμᾶς τ' ἐάσας ἐξάγειν, τί κερδανεῖς; τά μέν παρ' ἡμῶν τοιάδ' ἔστι σοι λαβεῖν: ἄργους τοσήνδε χεῖρα τήν τ' εὐρυσθέως ἰσχύν ἅπασαν τῆιδε προσθέσθαι πόλει. ἤν δ' ἐς λόγους τε καί τά τῶνδ' οἰκτίσματα βλέψας πεπανθῆις, ἐς πάλην καθίσταται δορός τό πρᾶγμα: μή γάρ ὡς μεθήσομεν δόξηις ἀγῶνος τούσδ' ἄτερ χαλυβδικοῦ. τί δῆτα φήσεις, ποῖα πεδί' ἀφαιρεθείς, τί ῥυσιασθείς, πόλεμον ἀργείοις ἔχειν; ποίοις δ' ἀμύνων συμμάχοις, τίνος δ' ὕπερ θάψεις νεκρούς πεσόντας; ἦ κακόν λόγον κτήσηι πρός ἀστῶν, εἰ γέροντος οὕνεκα τύμβου, τό μηδέν ὄντος, ὡς εἰπεῖν ἔπος, παίδων <τε> τῶνδ' ἐς ἄντλον ἐμβήσηι πόδα. †ἐρεῖς τό λῶιστον ἐλπίδ' εὑρήσειν μόνον†: καί τοῦτο πολλῶι τοῦ παρόντος ἐνδεές. κακῶς γάρ ἀργείοισιν οἵδ' ὡπλισμένοις μάχοιντ' ἄν ἡβήσαντες, εἴ <τι> τοῦτό σε ψυχήν ἐπαίρει: χοὐν μέσωι πολύς χρόνος ἐν ὧι διεργασθεῖτ' ἄν. ἀλλ' ἐμοί πιθοῦ: δούς μηδέν ἀλλά τἄμ' ἐῶν ἄγειν ἐμέ κτῆσαι μυκήνας, μηδ' ὅπερ φιλεῖτε δρᾶν πάθηις σύ τοῦτο, τούς ἀμείνονας παρόν φίλους ἑλέσθαι τούς κακίονας λαβεῖν. {χο.} τίς ἄν δίκην κρίνειεν ἤ γνοίη λόγον, πρίν ἄν παρ' ἀμφοῖν μῦθον ἐκμάθηι σαφῶς; {ιο.} ἄναξ, ὑπάρχει γάρ τόδ' ἐν τῆι σῆι χθονί, εἰπεῖν ἀκοῦσαί τ' ἐν μέρει πάρεστί μοι, κοὐδείς μ' ἀπώσει πρόσθεν ὥσπερ ἄλλοθεν. ἡμῖν δέ καί τῶιδ' οὐδέν ἐστιν ἐν μέσωι: ἐπεί γάρ ἄργους οὐ μέτεσθ' ἡμῖν ἔτι, ψήφωι δοκῆσαν, ἀλλά φεύγομεν πάτραν, πῶς ἄν δικαίως ὡς μυκηναίους ἄγοι ὅδ' ὄντας ἡμᾶς, οὕς ἀπήλασαν χθονός; ξένοι γάρ ἐσμεν. ἤ τόν ἑλλήνων ὅρον φεύγειν δικαιοῦθ' ὅστις ἄν τἄργος φύγηι; οὔκουν ἀθήνας γ': οὐ γάρ ἀργείων φόβωι τούς ἡρακλείους παῖδας ἐξελῶσι γῆς. οὐ γάρ τι τραχίς ἐστιν οὐδ' ἀχαιικόν πόλισμ' ὅθεν σύ τούσδε, τῆι δίκηι μέν οὔ, τό δ' ἄργος ὀγκῶν, οἷάπερ καί νῦν λέγεις, ἤλαυνες ἱκέτας βωμίους καθημένους. εἰ γάρ τόδ' ἔσται καί λόγους κρινοῦσι σούς, οὐκ οἶδ' ἀθήνας τάσδ' ἐλευθέρας ἔτι. ἀλλ' οἶδ' ἐγώ τό τῶνδε λῆμα καί φύσιν: θνήισκειν θελήσους': ἡ γάρ αἰσχύνη <πάρος> τοῦ ζῆν παρ' ἐσθλοῖς ἀνδράσιν νομίζεται. πόλει μέν ἀρκεῖ: καί γάρ οὖν ἐπίφθονον λίαν ἐπαινεῖν ἐστι, πολλάκις δέ δή καὐτός βαρυνθείς οἶδ' ἄγαν αἰνούμενος. σοί δ' ὡς ἀνάγκη τούσδε βούλομαι φράσαι σώιζειν, ἐπείπερ τῆσδε προστατεῖς χθονός. πιτθεύς μέν ἐστι πέλοπος, ἐκ δέ πιτθέως αἴθρα, πατήρ δ' ἐκ τῆσδε γεννᾶται σέθεν θησεύς. πάλιν δέ τῶνδ' ἄνειμί σοι γένος: ἡρακλέης ἦν ζηνός ἀλκμήνης τε παῖς, κείνη δέ πέλοπος θυγατρός: αὐτανεψίων πατήρ ἄν εἴη σός τε χὠ τούτων γεγώς. γένους μέν ἥκεις ὧδε τοῖσδε, δημοφῶν: ἅ δ' ἐκτός ἤδη τοῦ προσήκοντός σε δεῖ τεῖσαι λέγω σοι παισί. φημί γάρ ποτε σύμπλους γενέσθαι τῶνδ' ὑπασπίζων πατρί ζωστῆρα θησεῖ τόν πολυκτόνον μέτα < > < > ἅιδου τ' ἐρεμνῶν ἐξανήγαγεν μυχῶν πατέρα σόν: ἑλλάς πᾶσα τοῦτο μαρτυρεῖ. ὧν ἀντιδοῦναί ς' οἵδ' ἀπαιτοῦσιν χάριν, μήτ' ἐκδοθῆναι μήτε πρός βίαν θεῶν τῶν σῶν ἀποσπασθέντες ἐκπεσεῖν χθονός. σοί γάρ τόδ' αἰσχρόν χωρίς ἐν πόλει τ' ἴσον, ἱκέτας ἀλήτας συγγενεῖς_οἴμοι κακῶν: βλέψον πρός αὐτούς, βλέψον_ἕλκεσθαι βίαι. ἀλλ' ἄντομαί σε καί καταστέφων χεροῖν καί πρός γενείου, μηδαμῶς ἀτιμάσηις τούς ἡρακλείους παῖδας ἐς χέρας λαβεῖν: γενοῦ δέ τοῖσδε συγγενής, γενοῦ φίλος πατήρ ἀδελφός δεσπότης: ἅπαντα γάρ τἄλλ' ἐστί κρείσσω πλήν ὑπ' ἀργείοις πεσεῖν. {χο.} ὤικτιρ' ἀκούσας τούσδε συμφορᾶς, ἄναξ. τήν δ' εὐγένειαν τῆς τύχης νικωμένην νῦν δή μάλιστ' ἐσεῖδον: οἵδε γάρ πατρός ἐσθλοῦ γεγῶτες δυστυχοῦς' ἀναξίως. {δη.} τρισσαί μ' ἀναγκάζουσι συννοίας ὁδοί, ἰόλαε, τούς σούς μή παρώσασθαι λόγους: τό μέν μέγιστον ζεύς ἐφ' οὗ σύ βώμιος θακεῖς νεοσσῶν τήνδ' ἔχων πανήγυριν, τό συγγενές τε καί τό προυφείλειν καλῶς πράσσειν παρ' ἡμῶν τούσδε πατρώιαν χάριν, τό τ' αἰσχρόν, οὗπερ δεῖ μάλιστα φροντίσαι: εἰ γάρ παρήσω τόνδε συλᾶσθαι βίαι ξένου πρός ἀνδρός βωμόν, οὐκ ἐλευθέραν οἰκεῖν δοκήσω γαῖαν, ἀργείων δ' ὄκνωι ἱκέτας προδοῦναι: καί τάδ' ἀγχόνης πέλας. ἀλλ' ὤφελες μέν εὐτυχέστερος μολεῖν, ὅμως δέ καί νῦν μή τρέσηις ὅπως σέ τις σύν παισί βωμοῦ τοῦδ' ἀποσπάσει βίαι. σύ δ' ἄργος ἐλθών ταῦτά τ' εὐρυσθεῖ φράσον πρός τοῖσδέ τ', εἴ τι τοισίδ' ἐγκαλεῖ ξένοις, δίκης κυρήσειν: τούσδε δ' οὐκ ἄξεις ποτέ. {κη.} οὐκ ἤν δίκαιον ἦι τι καί νικῶ λόγωι; {δη.} καί πῶς δίκαιον τόν ἱκέτην ἄγειν βίαι; {κη.} οὔκουν ἐμοί τόδ' αἰσχρόν ἀλλ' οὐ σοί βλάβος; {δη.} ἐμοί γ', ἐάν σοι τούσδ' ἐφέλκεσθαι μεθῶ. {κη.} σύ δ' ἐξόριζε κἆιτ' ἐκεῖθεν ἄξομεν. {δη.} σκαιός πέφυκας τοῦ θεοῦ πλείω φρονῶν. {κη.} δεῦρ', ὡς ἔοικε, τοῖς κακοῖσι φευκτέον. {δη.} ἅπασι κοινόν ῥῦμα δαιμόνων ἕδρα. {κη.} ταῦτ' οὐ δοκήσει τοῖς μυκηναίοις ἴσως. {δη.} οὔκουν ἐγώ τῶν ἐνθάδ' εἰμί κύριος; {κη.} βλάπτων <γ'> ἐκείνους μηδέν, ἤν σύ σωφρονῆις. {δη.} βλάπτεσθ', ἐμοῦ γε μή μιαίνοντος θεούς. {κη.} οὐ βούλομαί σε πόλεμον ἀργείοις ἔχειν. {δη.} κἀγώ τοιοῦτος: τῶνδε δ' οὐ μεθήσομαι. {κη.} ἄξω γε μέντοι τούς ἐμούς ἐγώ λαβών. {δη.} οὐκ ἆρ' ἐς ἄργος ῥαιδίως ἄπει πάλιν. {κη.} πειρώμενος δή τοῦτό γ' αὐτίκ' εἴσομαι. {δη.} κλαίων ἄρ' ἅψηι τῶνδε κοὐκ ἐς ἀμβολάς. {κη.} μή πρός θεῶν κήρυκα τολμήσηις θενεῖν. {δη.} εἰ μή γ' ὁ κῆρυξ σωφρονεῖν μαθήσεται. {χο.} ἄπελθε: καί σύ τοῦδε μή θίγηις, ἄναξ. {κη.} στείχω: μιᾶς γάρ χειρός ἀσθενής μάχη. ἥξω δέ πολλήν ἄρεος ἀργείου λαβών πάγχαλκον αἰχμήν δεῦρο. μυρίοι δέ με μένουσιν ἀσπιστῆρες εὐρυσθεύς τ' ἄναξ αὐτός στρατηγῶν: ἀλκάθου δ' ἐπ' ἐσχάτοις καραδοκῶν τἀνθένδε τέρμασιν μένει. λαμπρός δ' ἀκούσας σήν ὕβριν φανήσεται σοί καί πολίταις γῆι τε τῆιδε καί φυτοῖς: μάτην γάρ ἥβην ὧδέ γ' ἄν κεκτήιμεθα πολλήν ἐν ἄργει, μή σε τιμωρούμενοι. {δη.} φθείρου: τό σόν γάρ ἄργος οὐ δέδοικ' ἐγώ. ἐνθένδε δ' οὐκ ἔμελλες αἰσχύνας ἐμέ ἄξειν βίαι τούσδ': οὐ γάρ ἀργείων πόλιν ὑπήκοον τήνδ' ἀλλ' ἐλευθέραν ἔχω. {χο.} ὥρα προνοεῖν, πρίν ὅροις πελάσαι στρατόν ἀργείων: μάλα δ' ὀξύς ἄρης ὁ μυκηναίων, ἐπί τοῖσι δέ δή μᾶλλον ἔτ' ἤ πρίν. πᾶσι γάρ οὗτος κήρυξι νόμος, δίς τόσα πυργοῦν τῶν γιγνομένων. πόσα νιν λέξειν βασιλεῦσι δοκεῖς, ὡς δείν' ἔπαθεν καί παρά μικρόν ψυχήν ἦλθεν διακναῖσαι; {ιο.} οὐκ ἔστι τοῦδε παισί κάλλιον γέρας ἤ πατρός ἐσθλοῦ κἀγαθοῦ πεφυκέναι [γαμεῖν τ' ἀπ' ἐσθλῶν: ὅς δέ νικηθείς πόθωι κακοῖς ἐκοινώνησεν οὐκ ἐπαινέσω, τέκνοις ὄνειδος οὕνεχ' ἡδονῆς λιπεῖν]: τό δυστυχές γάρ ηὑγένει' ἀμύνεται τῆς δυσγενείας μᾶλλον: ἡμεῖς γάρ κακῶν ἐς τοὔσχατον πεσόντες ηὕρομεν φίλους καί ξυγγενεῖς τούσδ', οἵ τοσῆσδ' οἰκουμένης ἑλληνίδος γῆς τῶνδε προύστησαν μόνοι. δότ', ὦ τέκν', αὐτοῖς χεῖρα δεξιάν, δότε, ὑμεῖς τε παισί, καί πέλας προσέλθετε. ὦ παῖδες, ἐς μέν πεῖραν ἤλθομεν φίλων: ἤν δ' οὖν ποθ' ὑμῖν νόστος ἐς πάτραν φανῆι καί δώματ' οἰκήσητε καί τιμάς πατρός < > σωτῆρας αἰεί καί φίλους νομίζετε, καί μήποτ' ἐς γῆν ἐχθρόν αἴρεσθαι δόρυ μέμνησθέ μοι τήνδ', ἀλλά φιλτάτην πόλιν πασῶν νομίζετ'. ἄξιοι δ' ὑμῖν σέβειν οἵ γῆν τοσήνδε καί πελασγικόν λεών ἡμῶν ἀπηλλάξαντο πολεμίους ἔχειν, πτωχούς ἀλήτας εἰσορῶντες ἀλλ' ὅμως [οὐκ ἐξέδωκαν οὐδ' ἀπήλασαν χθονός]. ἐγώ δέ καί ζῶν καί θανών, ὅταν θάνω, πολλῶι ς' ἐπαίνωι θησέως, ὦ τᾶν, πέλας ὑψηλόν ἀρῶ καί λέγων τάδ' εὐφρανῶ, ὡς εὖ τ' ἐδέξω καί τέκνοισιν ἤρκεσας τοῖς ἡρακλείοις, εὐγενής δ' ἀν' ἑλλάδα σώιζεις πατρώιαν δόξαν, ἐξ ἐσθλῶν δέ φύς οὐδέν κακίων τυγχάνεις γεγώς πατρός, παύρων μετ' ἄλλων: ἕνα γάρ ἐν πολλοῖς ἴσως εὕροις ἄν ὅστις ἐστί μή χείρων πατρός. {χο.} ἀεί ποθ' ἥδε γαῖα τοῖς ἀμηχάνοις σύν τῶι δικαίωι βούλεται προσωφελεῖν. τοιγάρ πόνους δή μυρίους ὑπέρ φίλων ἤνεγκε καί νῦν τόνδ' ἀγῶν' ὁρῶ πέλας. {δη.} σοί τ' εὖ λέλεκται καί τά τῶνδ' αὐχῶ, γέρον, τοιαῦτ' ἔσεσθαι: μνημονεύσεται χάρις. κἀγώ μέν ἀστῶν σύλλογον ποιήσομαι, τάξω δ' ὅπως ἄν τόν μυκηναίων στρατόν πολλῆι δέχωμαι χειρί: πρῶτα μέν σκοπούς πέμψω πρός αὐτόν, μή λάθηι με προσπεσών: ταχύς γάρ ἄργει πᾶς ἀνήρ βοηδρόμος: μάντεις τ' ἀθροίσας θύσομαι. σύ δ' ἐς δόμους σύν παισί χώρει, ζηνός ἐσχάραν λιπών. εἰσίν γάρ οἵ σου, κἄν ἐγώ θυραῖος ὦ, μέριμναν ἕξους'. ἀλλ' ἴθ' ἐς δόμους, γέρον. {ιο.} οὐκ ἄν λίποιμι βωμόν, εὐξόμεσθα δέ ἱκέται μένοντες ἐνθάδ' εὖ πρᾶξαι πόλιν. ὅταν δ' ἀγῶνος τοῦδ' ἀπαλλαχθῆις καλῶς, ἴμεν πρός οἴκους. θεοῖσι δ' οὐ κακίοσιν χρώμεσθα συμμάχοισιν ἀργείων, ἄναξ: τῶν μέν γάρ ἥρα προστατεῖ, διός δάμαρ, ἡμῶν δ' ἀθάνα. φημί δ' εἰς εὐπραξίαν καί τοῦθ' ὑπάρχειν, θεῶν ἀμεινόνων τυχεῖν: νικωμένη γάρ παλλάς οὐκ ἀνέξεται. {χο.} εἰ σύ μέγ' αὐχεῖς, ἕτεροι σοῦ πλέον οὐ μέλονται, ξεῖν' <ἀπ'> ἀργόθεν ἐλθών, μεγαληγορίαισι δ' ἐμάς φρένας οὐ φοβήσεις. μήπω ταῖς μεγάλαισιν οὕ τω καί καλλιχόροις ἀθά ναις εἴη. σύ δ' ἄφρων ὅ τ' ἄρ γει σθενέλου τύραννος: ὅς πόλιν ἐλθών ἑτέραν οὐδέν ἐλάσσον' ἄργους θεῶν ἱκτῆρας ἀλάτας καί ἐμᾶς χθονός ἀντομένους ξένος ὤν βιαίως ἕλκεις, οὐ βασιλεῦσιν εἴ ξας, οὐκ ἄλλο δίκαιον εἰ πών: ποῦ ταῦτα καλῶς ἄν εἴ η παρά γ' εὖ φρονοῦσιν; εἰρήνα μέν ἔμοιγ' ἀρέ σκει: σοί δ', ὦ κακόφρων ἄναξ, λέγω, εἰ πόλιν ἥξεις, οὐχ οὕτως ἅ δοκεῖς κυρή σεις: οὐ σοί μόνωι ἔγχος οὐδ' ἰτέα κατάχαλκός ἐστιν. ἀλλ', ὦ πολέμων ἐρα στά, μή μοι δορί συνταρά ξηις τάν εὖ χαρίτων ἔχου σαν πόλιν, ἀλλ' ἀνάσχου. {ιο.} ὦ παῖ, τί μοι σύννοιαν ὄμμασιν φέρων ἥκεις; νέον τι πολεμίων λέξεις πέρι; μέλλουσιν ἤ πάρεισιν ἤ τί πυνθάνηι; οὐ γάρ τι μή ψεύσηις γε κήρυκος λόγους: ὁ γάρ στρατηγός εὐτυχής τά πρόσθεν ὤν εἶσιν, σάφ' οἶδα, καί μάλ' οὐ σμικρόν φρονῶν ἐς τάς ἀθήνας. ἀλλά τοι φρονημάτων ὁ ζεύς κολαστής τῶν ἄγαν ὑπερφρόνων. {δη.} ἥκει στράτευμ' ἀργεῖον εὐρυσθεύς τ' ἄναξ: ἐγώ νιν αὐτός εἶδον. ἄνδρα γάρ χρεών, ὅστις στρατηγεῖν φης' ἐπίστασθαι καλῶς, οὐκ ἀγγέλοισι τούς ἐναντίους ὁρᾶν. πεδία μέν οὖν γῆς ἐς τάδ' οὐκ ἐφῆκέ πω στρατόν, λεπαίαν δ' ὀφρύην καθήμενος σκοπεῖ (δόκησιν δή τόδ' ἄν λέγοιμί σοι) ποίαι προσάξει στρατόπεδον †τά νῦν δορός† ἐν ἀσφαλεῖ τε τῆσδ' ἱδρύσεται χθονός. καί τἀμά μέντοι πάντ' ἄραρ' ἤδη καλῶς: πόλις τ' ἐν ὅπλοις σφάγιά θ' ἡτοιμασμένα ἕστηκεν οἷς χρή ταῦτα τέμνεσθαι θεῶν, θυηπολεῖται δ' ἄστυ μάντεων ὕπο. χρησμῶν δ' ἀοιδούς πάντας εἰς ἕν ἁλίσας ἤλεγξα καί βέβηλα καί κεκρυμμένα [λόγια παλαιά τῆιδε γῆι σωτήρια]: καί τῶν μέν ἄλλων διάφορ' ἐστί θεσφάτοις πόλλ': ἕν δέ πᾶσι γνῶμα ταὐτόν ἐμπρέπει: σφάξαι κελεύουσίν με παρθένον κόρηι δήμητρος, ἥτις ἐστί πατρός εὐγενοῦς, τροπαῖά τ' ἐχθρῶν καί πόλει σωτηρίαν. ἐγώ δ' ἔχω μέν, ὡς ὁρᾶις, προθυμίαν τοσήνδ' ἐς ὑμᾶς: παῖδα δ' οὔτ' ἐμήν κτενῶ οὔτ' ἄλλον ἀστῶν τῶν ἐμῶν ἀναγκάσω ἄκονθ': ἑκών δέ τίς κακῶς οὕτω φρονεῖ, ὅστις τά φίλτατ' ἐκ χερῶν δώσει τέκνα; καί νῦν πυκνάς ἄν συστάσεις ἄν εἰσίδοις, τῶν μέν λεγόντων ὡς δίκαιος ἦ ξένοις ἱκέταις ἀρήγειν, τῶν δέ μωρίαν ἐμοῦ κατηγορούντων: εἰ δέ μή δράσω τόδε, οἰκεῖος ἤδη πόλεμος ἐξαρτύεται. ταῦτ' οὖν ὅρα σύ καί συνεξεύρισχ' ὅπως αὐτοί τε σωθήσεσθε καί πέδον τόδε, κἀγώ πολίταις μή διαβληθήσομαι. οὐ γάρ τυραννίδ' ὥστε βαρβάρων ἔχω: ἀλλ', ἤν δίκαια δρῶ, δίκαια πείσομαι. {χο.} ἀλλ' ἦ πρόθυμον οὖσαν οὐκ ἐᾶι θεός ξένοις ἀρήγειν τήνδε χρήιζουσιν πόλιν; {ιο.} ὦ τέκν', ἔοιγμεν ναυτίλοισιν οἵτινες χειμῶνος ἐκφυγόντες ἄγριον μένος ἐς χεῖρα γῆι συνῆψαν, εἶτα χερσόθεν πνοαῖσιν ἠλάθησαν ἐς πόντον πάλιν. οὕτω δέ χἠμεῖς τῆσδ' ἀπωθούμεσθα γῆς ἤδη πρός ἀκταῖς ὄντες ὡς σεσωμένοι. οἴμοι: τί δῆτ' ἔτερψας ὦ τάλαινά με ἐλπίς τότ', οὐ μέλλουσα διατελεῖν χάριν; συγγνωστά γάρ τοι καί τά τοῦδ', εἰ μή θέλει κτείνειν πολιτῶν παῖδας, αἰνέσαι δ' ἔχω καί τἀνθάδ': εἰ θεοῖσι δή δοκεῖ τάδε πράσσειν ἔμ', οὔτοι σοί γ' ἀπόλλυται χάρις. ὦ παῖδες, ὑμῖν δ' οὐκ ἔχω τί χρήσομαι. ποῖ τρεψόμεσθα; τίς γάρ ἄστεπτος θεῶν; ποῖον δέ γαίας ἕρκος οὐκ ἀφίγμεθα; ὀλούμεθ', ὦ τέκν', ἐκδοθησόμεσθα δή. κἀμοῦ μέν οὐδέν εἴ με χρή θανεῖν μέλει, πλήν εἴ τι τέρψω τούς ἐμούς ἐχθρούς θανών: ὑμᾶς δέ κλαίω καί κατοικτίρω, τέκνα, καί τήν γεραιάν μητέρ' ἀλκμήνην πατρός. ὦ δυστάλαινα τοῦ μακροῦ βίου σέθεν, τλήμων δέ κἀγώ πολλά μοχθήσας μάτην. χρῆν χρῆν ἄρ' ἡμᾶς ἀνδρός εἰς ἐχθροῦ χέρας πεσόντας αἰσχρῶς καί κακῶς λιπεῖν βίον. ἀλλ' οἶσθ' ὅ μοι σύμπραξον: οὐχ ἅπασα γάρ πέφευγεν ἐλπίς τῶνδέ μοι σωτηρίας. ἔμ' ἔκδος ἀργείοισιν ἀντί τῶνδ', ἄναξ, καί μήτε κινδύνευε σωθήτω τέ μοι τέκν': οὐ φιλεῖν δεῖ τήν ἐμήν ψυχήν: ἴτω. μάλιστα δ' εὐρυσθεύς με βούλοιτ' ἄν λαβών τόν ἡράκλειον σύμμαχον καθυβρίσαι: σκαιός γάρ ἁνήρ. τοῖς σοφοῖς δ' εὐκτόν σοφῶι ἔχθραν συνάπτειν, μή ἀμαθεῖ φρονήματι: πολλῆς γάρ αἰδοῦς καί δίκης τις ἄν τύχοι. {χο.} ὦ πρέσβυ, μή νυν τήνδ' ἐπαιτιῶ πόλιν: τάχ' ἄν γάρ ἡμῖν ψευδές ἀλλ' ὅμως κακόν γένοιτ' ὄνειδος ὡς ξένους προυδώκαμεν. {δη.} γενναῖα μέν τάδ' εἶπας ἀλλ' ἀμήχανα. οὐ σοῦ χατίζων δεῦρ' ἄναξ στρατηλατεῖ: τί γάρ γέροντος ἀνδρός εὐρυσθεῖ πλέον θανόντος; ἀλλά τούσδε βούλεται κτανεῖν. δεινόν γάρ ἐχθροῖς βλαστάνοντες εὐγενεῖς, νεανίαι τε καί πατρός μεμνημένοι λύμης: ἅ κεῖνον πάντα προσκοπεῖν χρεών. ἀλλ' εἴ τιν' ἄλλην οἶσθα καιριωτέραν βουλήν ἑτοίμαζ', ὡς ἔγωγ' ἀμήχανος χρησμῶν ἀκούσας εἰμί καί φόβου πλέως. {παρθενοσ} ξένοι, θράσος μοι μηδέν ἐξόδοις ἐμαῖς προσθῆτε: πρῶτον γάρ τόδ' ἐξαιτήσομαι: γυναικί γάρ σιγή τε καί τό σωφρονεῖν κάλλιστον εἴσω θ' ἥσυχον μένειν δόμων. τῶν σῶν δ' ἀκούσας, ἰόλεως, στεναγμάτων ἐξῆλθον, οὐ ταχθεῖσα πρεσβεύειν γένους, ἀλλ', εἰμί γάρ πως πρόσφορος, μέλει δέ μοι μάλιστ' ἀδελφῶν τῶνδε κἀμαυτῆς πέρι, θέλω πυθέσθαι μή 'πί τοῖς πάλαι κακοῖς προσκείμενόν τι πῆμα σήν δάκνει φρένα. {ιο.} ὦ παῖ, μάλιστα ς' οὐ νεωστί δή τέκνων τῶν ἡρακλείων ἐνδίκως αἰνεῖν ἔχω. ἡμῖν δέ δόξας εὖ προχωρῆσαι δρόμος πάλιν μεθέστηκ' αὖθις ἐς τἀμήχανον: χρησμῶν γάρ ὠιδούς φησι σημαίνειν ὅδε οὐ ταῦρον οὐδέ μόσχον ἀλλά παρθένον σφάξαι κόρηι δήμητρος ἥτις εὐγενής, εἰ χρή μέν ἡμᾶς, χρή δέ τήνδ' εἶναι πόλιν. ταῦτ' οὖν ἀμηχανοῦμεν: οὔτε γάρ τέκνα σφάξειν ὅδ' αὑτοῦ φησιν οὔτ' ἄλλου τινός. κἀμοί λέγει μέν οὐ σαφῶς, λέγει δέ πως, εἰ μή τι τούτων ἐξαμηχανήσομεν, ἡμᾶς μέν ἄλλην γαῖαν εὑρίσκειν τινά, αὐτός δέ σῶσαι τήνδε βούλεσθαι χθόνα. {πα.} ἐν τῶιδε κἀχόμεσθα σωθῆναι λόγωι; {ιο.} ἐν τῶιδε, τἄλλα γ' εὐτυχῶς πεπραγότες. {πα.} μή νυν τρέσηις ἔτ' ἐχθρόν ἀργείων δόρυ: ἐγώ γάρ αὐτή πρίν κελευσθῆναι, γέρον, θνήισκειν ἑτοίμη καί παρίστασθαι σφαγῆι. τί φήσομεν γάρ, εἰ πόλις μέν ἀξιοῖ κίνδυνον ἡμῶν οὕνεκ' αἴρεσθαι μέγαν, αὐτοί δέ προστιθέντες ἄλλοισιν πόνους, παρόν σφε σῶσαι, φευξόμεσθα μή θανεῖν; οὐ δῆτ', ἐπεί τοι καί γέλωτος ἄξια, στένειν μέν ἱκέτας δαιμόνων καθημένους, πατρός δ' ἐκείνου φύντας οὗ πεφύκαμεν κακούς ὁρᾶσθαι: ποῦ τάδ' ἐν χρηστοῖς πρέπει; κάλλιον, οἶμαι, τῆσδ'_ὅ μή τύχοι ποτέ_ πόλεως ἁλούσης χεῖρας εἰς ἐχθρῶν πεσεῖν κἄπειτ' ἄτιμα πατρός οὖσαν εὐγενοῦς παθοῦσαν ἅιδην μηδέν ἧσσον εἰσιδεῖν. ἀλλ' ἐκπεσοῦσα τῆσδ' ἀλητεύσω χθονός; κοὐκ αἰσχυνοῦμαι δῆτ', ἐάν δή τις λέγηι τί δεῦρ' ἀφίκεσθ' ἱκεσίοισι σύν κλάδοις αὐτοί φιλοψυχοῦντες; ἔξιτε χθονός: κακοῖς γάρ ἡμεῖς οὐ προσωφελήσομεν. ἀλλ' οὐδέ μέντοι, τῶνδε μέν τεθνηκότων, αὐτή δέ σωθεῖς', ἐλπίδ' εὖ πράξειν ἔχω: πολλοί γάρ ἤδη τῆιδε προύδοσαν φίλους. τίς γάρ κόρην ἔρημον ἤ δάμαρτ' ἔχειν ἤ παιδοποιεῖν ἐξ ἐμοῦ βουλήσεται; οὔκουν θανεῖν ἄμεινον ἤ τούτων τυχεῖν ἀναξίαν; ἄλληι δέ κἄν πρέποι τινί μᾶλλον τάδ', ἥτις μή 'πίσημος ὡς ἐγώ. ἡγεῖσθ' ὅπου δεῖ σῶμα κατθανεῖν τόδε καί στεμματοῦτε καί †κατάρχεσθ' εἰ δοκεῖ†: νικᾶτε δ' ἐχθρούς: ἥδε γάρ ψυχή πάρα ἑκοῦσα κοὐκ ἄκουσα, κἀξαγγέλλομαι θνήισκειν ἀδελφῶν τῶνδε κἀμαυτῆς ὕπερ. εὕρημα γάρ τοι μή φιλοψυχοῦς' ἐγώ κάλλιστον ηὕρηκ', εὐκλεῶς λιπεῖν βίον. {χο.} φεῦ φεῦ, τί λέξω παρθένου μέγαν λόγον κλύων, ἀδελφῶν ἥ πάρος θέλει θανεῖν; τούτων τίς ἄν λέξειε γενναίους λόγους μᾶλλον, τίς ἄν δράσειεν ἀνθρώπων ἔτι; {ιο.} ὦ τέκνον, οὐκ ἔστ' ἄλλοθεν τό σόν κάρα ἀλλ' ἐξ ἐκείνου: σπέρμα τῆς θείας φρενός πέφυκας ἡράκλειον: οὐδ' αἰσχύνομαι τοῖς σοῖς λόγοισι, τῆι τύχηι δ' ἀλγύνομαι. ἀλλ' ἧι γένοιτ' ἄν ἐνδικωτέρως φράσω: πάσας ἀδελφάς τῆσδε δεῦρο χρή καλεῖν, κἆιθ' ἡ λαχοῦσα θνηισκέτω γένους ὕπερ: σέ δ' οὐ δίκαιον κατθανεῖν ἄνευ πάλου. {πα.} οὐκ ἄν θάνοιμι τῆι τύχηι λαχοῦς' ἐγώ: χάρις γάρ οὐ πρόσεστι: μή λέξηις, γέρον. ἀλλ', εἰ μέν ἐνδέχεσθε καί βούλεσθέ μοι χρῆσθαι προθύμωι, τήν ἐμήν ψυχήν ἐγώ δίδωμ' ἑκοῦσα τοῖσδ', ἀναγκασθεῖσα δ' οὔ. {ιο.} φεῦ: ὅδ' αὖ λόγος σοι τοῦ πρίν εὐγενέστερος, κἀκεῖνος ἦν ἄριστος: ἀλλ' ὑπερφέρεις τόλμηι τε τόλμαν καί λόγωι χρηστῶι λόγον. οὐ μήν κελεύω γ' οὐδ' ἀπεννέπω, τέκνον, θνήισκειν ς': ἀδελφούς <δ'> ὠφελεῖς θανοῦσα σούς. {πα.} σοφῶς †κελεύεις†: μή τρέσηις μιάσματος τοὐμοῦ μετασχεῖν, ἀλλ' ἐλευθέρως θάνω, ἐπεί σφαγῆς γε πρός τό δεινόν εἶμ' ἐγώ, εἴπερ πέφυκα πατρός οὗπερ εὔχομαι. ἔπου δέ, πρέσβυ: σῆι γάρ ἐνθανεῖν χερί θέλω, πέπλοις δέ σῶμ' ἐμόν κρύψον παρών. {ιο.} οὐκ ἄν δυναίμην σῶι παρεστάναι μόρωι. {πα.} σύ δ' ἀλλά τοῦδε χρῆιζε, μή μ' ἐν ἀρσένων ἀλλ' ἐν γυναικῶν χερσίν ἐκπνεῦσαι βίον. {δη.} ἔσται τάδ', ὦ τάλαινα παρθένων, ἐπεί κἀμοί τόδ' αἰσχρόν, μή σε κοσμεῖσθαι καλῶς, πολλῶν ἕκατι, τῆς τε σῆς εὐψυχίας καί τοῦ δικαίου. τλημονεστάτην δέ σε πασῶν γυναικῶν εἶδον ὀφθαλμοῖς ἐγώ. ἀλλ', εἴ τι βούληι, τούσδε τόν γέροντά τε χώρει προσειποῦς' ὑστάτοις προσφθέγμασιν. {πα.} ὦ χαῖρε, πρέσβυ, χαῖρε καί δίδασκέ μοι τοιούσδε τούσδε παῖδας, ἐς τό πᾶν σοφούς, ὥσπερ σύ, μηδέν μᾶλλον: ἀρκέσουσι γάρ. πειρῶ δέ σῶσαι μή θανεῖν, πρόθυμος ὤν: σοί παῖδές ἐσμεν, σαῖν χεροῖν τεθράμμεθα: ὁρᾶις δέ κἀμέ τήν ἐμήν ὥραν γάμου διδοῦσαν, ἀντί τῶνδε κατθανουμένην. ὑμεῖς τ', ἀδελφῶν ἡ παροῦς' ὁμιλία, εὐδαιμονοῖτε καί γένοιθ' ὑμῖν ὅσων ἡμή πάροιθε καρδία σφαλήσεται. καί τόν γέροντα τήν τ' ἔσω γραῖαν δόμων τιμᾶτε πατρός μητέρ' ἀλκμήνην ἐμοῦ ξένους τε τούσδε. κἄν ἀπαλλαγή πόνων καί νόστος ὑμῖν εὑρεθῆι ποτ' ἐκ θεῶν, μέμνησθε τήν σώτειραν ὡς θάψαι χρεών: κάλλιστά τοι δίκαιον: οὐ γάρ ἐνδεής ὑμῖν παρέστην ἀλλά προύθανον γένους. τάδ' ἀντί παίδων ἐστί μοι κειμήλια καί παρθενείας, εἴ τι δή κατά χθονός. εἴη γε μέντοι μηδέν: εἰ γάρ ἕξομεν κἀκεῖ μερίμνας οἱ θανούμενοι βροτῶν, οὐκ οἶδ' ὅποι τις τρέψεται: τό γάρ θανεῖν κακῶν μέγιστον φάρμακον νομίζεται. {ιο.} ἀλλ', ὦ μέγιστον ἐκπρέπους' εὐψυχίαι, πασῶν γυναικῶν, ἴσθι, τιμιωτάτη καί ζῶς' ὑφ' ἡμῶν καί θανοῦς' ἔσηι πολύ. καί χαῖρε: δυσφημεῖν γάρ ἅζομαι θεάν ἧι σόν κατῆρκται σῶμα, δήμητρος κόρην. ὦ παῖδες, οἰχόμεσθα: λύεται μέλη λύπηι: λάβεσθε κἀς ἕδραν μ' ἐρείσατε αὐτοῦ πέπλοισι τοῖσδε κρύψαντες, τέκνα. ὡς οὔτε τούτοις ἥδομαι πεπραγμένοις χρησμοῦ τε μή κρανθέντος οὐ βιώσιμον: μείζων γάρ ἄτη: συμφορά δέ καί τάδε. {χο.} οὔτινά φημι θεῶν ἄτερ ὄλβιον, οὐ βαρύποτμον, ἄνδρα γενέσθαι: οὐδέ τόν αὐτόν ἀεί 'μβεβάναι δόμον εὐτυχίαι: παρά δ' ἄλλαν ἄλλα μοῖρα διώκει. τόν μέν ἀφ' ὑψηλῶν βραχύν ὤικισε, τόν δ' †ἀλήταν† εὐδαίμονα τεύχει. μόρσιμα δ' οὔτι φυγεῖν θέμις, οὐ σοφί αι τις ἀπώσεται, ἀλλά μάταν ὁ πρό θυμος ἀεί πόνον ἕξει. ἀλλά σύ μή προπεσών τά θεῶν φέρε μηδ' ὑπεράλγει φροντίδα λύπαι: εὐδόκιμον γάρ ἔχει θανάτου μέρος ἁ μελέα πρό τ' ἀδελφῶν καί γᾶς, οὐδ' ἀκλεής νιν δόξα πρός ἀνθρώπων ὑποδέξεται: ἁ δ' ἀρετά βαίνει διά μόχθων. ἄξια μέν πατρός, ἄξια δ' εὐγενί ας τάδε γίγνεται: εἰ δέ σέβεις θανά τους ἀγαθῶν, μετέχω σοι. {θεραπων} ὦ τέκνα, χαίρετ': ἰόλεως δέ ποῦ γέρων μήτηρ τε πατρός τῆσδ' ἕδρας ἀποστατεῖ; {ιο.} πάρεσμεν, οἵα δή γ' ἐμοῦ παρουσία. {θε.} τί χρῆμα κεῖσαι καί κατηφές ὄμμ' ἔχεις; {ιο.} φροντίς τις ἦλθ' οἰκεῖος, ἧι συνειχόμην. {θε.} ἔπαιρέ νυν σεαυτόν, ὄρθωσον κάρα. {ιο.} γέροντές ἐσμεν κοὐδαμῶς ἐρρώμεθα. {θε.} ἥκω γε μέντοι χάρμα σοι φέρων μέγα. {ιο.} τίς δ' εἶ σύ; ποῦ σοι συντυχών ἀμνημονῶ; {θε.} ὕλλου πενέστης: οὔ με γιγνώσκεις ὁρῶν; {ιο.} ὦ φίλταθ', ἥκεις ἆρα σωτήρ νῶιν βλάβης; {θε.} μάλιστα: καί πρός γ' εὐτυχεῖς τά νῦν τάδε. {ιο.} ὦ μῆτερ ἐσθλοῦ παιδός, ἀλκμήνην λέγω, ἔξελθ', ἄκουσον τοῦδε φιλτάτους λόγους. πάλαι γάρ ὠδίνουσα τῶν ἀφιγμένων ψυχήν ἐτήκου νόστος εἰ γενήσεται. {αλκμηνη} τί χρῆμ' ἀυτῆς πᾶν τόδ' ἐπλήσθη στέγος, ἰόλαε; μῶν τίς ς' αὖ βιάζεται παρών κῆρυξ ἀπ' ἄργους; ἀσθενής μέν ἥ γ' ἐμή ῥώμη, τοσόνδε δ' εἰδέναι σε χρή, ξένε: οὐκ ἔστ' ἄγειν σε τούσδ' ἐμοῦ ζώσης ποτέ. ἦ τἄρ' ἐκείνου μή νομιζοίμην ἐγώ μήτηρ ἔτ': εἰ δέ τῶνδε προσθίξηι χερί, δυοῖν γερόντοιν οὐ καλῶς ἀγωνιῆι. {ιο.} θάρσει, γεραιά, μή τρέσηις: οὐκ ἀργόθεν κῆρυξ ἀφῖκται πολεμίους λόγους ἔχων. {αλ.} τί γάρ βοήν ἔστησας ἄγγελον φόβου; {ιο.} σύ πρόσθε ναοῦ τοῦδ' ὅπως βαίης πέλας. {αλ.} οὐκ ἴσμεν ἡμεῖς ταῦτα: τίς γάρ ἐσθ' ὅδε; {ιο.} ἥκοντα παῖδα παιδός ἀγγέλλει σέθεν. {αλ.} ὦ χαῖρε καί σύ τοῖσδε τοῖς ἀγγέλμασιν. ἀτάρ τί χώραι τῆιδε προσβαλών πόδα ποῦ νῦν ἄπεστι; τίς νιν εἶργε συμφορά σύν σοί φανέντα δεῦρ' ἐμήν τέρψαι φρένα; {θε.} στρατόν καθίζει τάσσεταί θ' ὅν ἦλθ' ἔχων. {αλ.} τοῦδ' οὐκέθ' ἡμῖν τοῦ λόγου μέτεστι δή. {ιο.} μέτεστιν: ἡμῶν δ' ἔργον ἱστορεῖν τάδε. {θε.} τί δῆτα βούληι τῶν πεπραγμένων μαθεῖν; {ιο.} πόσον τι πλῆθος συμμάχων πάρεστ' ἔχων; {θε.} πολλούς: ἀριθμόν δ' ἄλλον οὐκ ἔχω φράσαι. {ιο.} ἴσασιν, οἶμαι, ταῦτ' ἀθηναίων πρόμοι. {θε.} ἴσασι, καί δή λαιόν ἕστηκεν κέρας. {ιο.} ἤδη γάρ ὡς ἐς ἔργον ὥπλισται στρατός; {θε.} καί δή παρῆκται σφάγια τάξεων ἕκας. {ιο.} πόσον τι δ' ἔστ' ἄπωθεν ἀργεῖον δόρυ; {θε.} ὥστ' ἐξορᾶσθαι τόν στρατηγόν ἐμφανῶς. {ιο.} τί δρῶντα; μῶν τάσσοντα πολεμίων στίχας; {θε.} ἠικάζομεν ταῦτ': οὐ γάρ ἐξηκούομεν. ἀλλ' εἶμ': ἐρήμους δεσπότας τοὐμόν μέρος οὐκ ἄν θέλοιμι πολεμίοισι συμβαλεῖν. {ιο.} κἄγωγε σύν σοί: ταὐτά γάρ φροντίζομεν, φίλοις παρόντες, ὡς ἔοιγμεν, ὠφελεῖν. {θε.} ἥκιστα πρός σοῦ μῶρον ἦν εἰπεῖν ἔπος. {ιο.} καί μή μετασχεῖν γ' ἀλκίμου μάχης φίλοις. {θε.} οὐκ ἔστιν, ὦ τᾶν, ἥ ποτ' ἦν ῥώμη σέθεν. {ιο.} ἀλλ' οὖν μαχοῦμαί γ' ἀριθμόν οὐκ ἐλάσσοσιν. {θε.} σμικρόν τό σόν σήκωμα προστίθης φίλοις. {ιο.} οὐδείς ἔμ' ἐχθρῶν προσβλέπων ἀνέξεται. {θε.} οὐκ ἔστ' ἐν ὄψει τραῦμα μή δρώσης χερός. {ιο.} τί δ'; οὐ θένοιμι κἄν ἐγώ δι' ἀσπίδος; {θε.} θένοις ἄν, ἀλλά πρόσθεν αὐτός ἄν πέσοις. {ιο.} μή τοί μ' ἔρυκε δρᾶν παρεσκευασμένον. {θε.} δρᾶν μέν σύ γ' οὐχ οἷός τε, βούλεσθαι δ' ἴσως. {ιο.} ὡς μή μενοῦντι τἄλλα σοι λέγειν πάρα. {θε.} πῶς οὖν ὁπλίτης τευχέων ἄτερ φανῆι; {ιο.} ἔστ' ἐν δόμοισιν ἔνδον αἰχμάλωθ' ὅπλα τοῖσδ', οἷσι χρησόμεσθα: κἀποδώσομεν ζῶντες, θανόντας δ' οὐκ ἀπαιτήσει θεός. ἀλλ' εἴσιθ' εἴσω κἀπό πασσάλων ἑλών ἔνεγχ' ὁπλίτην κόσμον ὡς τάχιστά μοι. αἰσχρόν γάρ οἰκούρημα γίγνεται τόδε, τούς μέν μάχεσθαι, τούς δέ δειλίαι μένειν. {χο.} λῆμα μέν οὔπω στόρνυσι χρόνος τό σόν, ἀλλ' ἡβᾶι, σῶμα δέ φροῦδον. τί πονεῖς ἄλλως ἅ σέ μέν βλάψει, σμικρά δ' ὀνήσει πόλιν ἡμετέραν; χρή γνωσιμαχεῖν σήν ἡλικίαν, τά δ' ἀμήχαν' ἐᾶν: οὐκ ἔστιν ὅπως ἥβην κτήσηι πάλιν αὖθις. {αλ.} τί χρῆμα μέλλεις σῶν φρενῶν οὐκ ἔνδον ὤν λιπεῖν μ' ἔρημον σύν <τέκνου> τέκνοις ἐμοῖς; {ιο.} ἀνδρῶν γάρ ἀλκή: σοί δέ χρή τούτων μέλειν. {αλ.} τί δ'; ἤν θάνηις σύ, πῶς ἐγώ σωθήσομαι; {ιο.} παιδός μελήσει παισί τοῖς λελειμμένοις. {αλ.} ἤν δ' οὖν, ὅ μή γένοιτο, χρήσωνται τύχηι; {ιο.} οἵδ' οὐ προδώσουσίν σε, μή τρέσηις, ξένοι. {αλ.} τοσόνδε γάρ τοι θάρσος, οὐδέν ἄλλ' ἔχω. {ιο.} καί ζηνί τῶν σῶν, οἶδ' ἐγώ, μέλει πόνων. {αλ.} φεῦ: ζεύς ἐξ ἐμοῦ μέν οὐκ ἀκούσεται κακῶς: εἰ δ' ἐστίν ὅσιος αὐτός οἶδεν εἰς ἐμέ. {θε.} ὅπλων μέν ἤδη τήνδ' ὁρᾶις παντευχίαν, φθάνοις δ' ἄν οὐκ ἄν τοῖσδε σόν κρύπτων δέμας: ὡς ἐγγύς ἁγών καί μάλιστ' ἄρης στυγεῖ μέλλοντας: εἰ δέ τευχέων φοβῆι βάρος, νῦν μέν πορεύου γυμνός, ἐν δέ τάξεσιν κόσμωι πυκάζου τῶιδ': ἐγώ δ' οἴσω τέως. {ιο.} καλῶς ἔλεξας: ἀλλ' ἐμοί πρόχειρ' ἔχων τεύχη κόμιζε, χειρί δ' ἔνθες ὀξύην, λαιόν τ' ἔπαιρε πῆχυν, εὐθύνων πόδα. {θε.} ἦ παιδαγωγεῖν γάρ τόν ὁπλίτην χρεών; {ιο.} ὄρνιθος οὕνεκ' ἀσφαλῶς πορευτέον. {θε.} εἴθ' ἦσθα δυνατός δρᾶν ὅσον πρόθυμος εἶ. {ιο.} ἔπειγε: λειφθείς δεινά πείσομαι μάχης. {θε.} σύ τοι βραδύνεις, οὐκ ἐγώ, δοκῶν τι δρᾶν. {ιο.} οὔκουν ὁρᾶις μου κῶλον ὡς ἐπείγεται; {θε.} ὁρῶ δοκοῦντα μᾶλλον ἤ σπεύδοντά σε. {ιο.} οὐ ταῦτα λέξεις ἡνίκ' ἄν λεύσσηις μ' ἐκεῖ ... {θε.} τί δρῶντα; βουλοίμην δ' ἄν εὐτυχοῦντά γε. {ιο.} δι' ἀσπίδος θείνοντα πολεμίων τινά. {θε.} εἰ δή ποθ' ἥξομέν γε: τοῦτο γάρ φόβος. {ιο.} φεῦ: εἴθ', ὦ βραχίων, οἷον ἡβήσαντά σε μεμνήμεθ' ἡμεῖς, ἡνίκα ξύν ἡρακλεῖ σπάρτην ἐπόρθεις, σύμμαχος γένοιό μοι τοιοῦτος: οἵαν ἄν τροπήν εὐρυσθέως θείμην: ἐπεί τοι καί κακός μένειν δόρυ. ἔστιν δ' ἐν ὄλβωι καί τόδ' οὐκ ὀρθῶς ἔχον, εὐψυχίας δόκησις: οἰόμεσθα γάρ τόν εὐτυχοῦντα πάντ' ἐπίστασθαι καλῶς. {χο.} γᾶ καί παννύχιος σελά να καί λαμπρόταται θεοῦ φαεσιμβρότου αὐγαί, ἀγγελίαν μοι ἐνέγκαι, ἰαχήσατε δ' οὐρανῶι καί παρά θρόνον ἀρχέταν γλαυκᾶς τ' ἐν ἀθάνας: μέλλω τᾶς πατριώτιδος γᾶς, μέλλω καί ὑπέρ δόμων ἱκέτας ὑποδεχθείς κίνδυνον πολιῶι τεμεῖν σιδάρωι. δεινόν μέν πόλιν ὡς μυκή νας εὐδαίμονα καί δορός πολυαίνετον ἀλκᾶι μῆνιν ἐμᾶι χθονί κεύθειν: κακόν δ', ὦ πόλις, εἰ ξένους ἱκτῆρας παραδώσομεν κελεύσμασιν ἄργους. ζεύς μοι σύμμαχος, οὐ φοβοῦ μαι, ζεύς μοι χάριν ἐνδίκως ἔχει: οὔποτε θνατῶν ἥσσους <δαίμονες> ἔκ γ' ἐμοῦ φανοῦνται. ἀλλ', ὦ πότνια, σόν γάρ οὖ δας γᾶς καί πόλις, ἆς σύ μά τηρ δέσποινά τε καί φύλαξ, πόρευσον ἄλλαι τόν οὐ δικαίως τᾶιδ' ἐπάγοντα δορυσσοῦν στρατόν ἀργόθεν: οὐ γάρ ἐμᾶι γ' ἀρετᾶι δίκαιός εἰμ' ἐκπεσεῖν μελάθρων. ἐπεί σοι πολύθυτος ἀεί τιμά κραίνεται οὐδέ λά θει μηνῶν φθινάς ἁμέρα νέων τ' ἀοιδαί χορῶν τε μολπαί. ἀνεμόεντι δ' ἐπ' ὄχθωι ὀλολύγματα παννυχίοις ὑπό παρ θένων ἰαχεῖ ποδῶν κρότοισιν. {αγγελοσ} δέσποινα, μύθους σοί τε †συντομωτάτους κλύειν ἐμοί τε τῶιδε καλλίστους φέρω†: νικῶμεν ἐχθρούς καί τροπαῖ' ἱδρύεται παντευχίαν ἔχοντα πολεμίων σέθεν. {αλ.} ὦ φίλταθ', ἥδε ς' ἡμέρα †διήλασεν†: ἠλευθέρωσαι τοῖσδε τοῖς ἀγγέλμασιν. μιᾶς δ' ἔμ' οὔπω συμφορᾶς ἐλευθεροῖς: φόβος γάρ εἴ μοι ζῶσιν οὕς ἐγώ θέλω. {αγ.} ζῶσιν, μέγιστόν γ' εὐκλεεῖς κατά στρατόν. {αλ.} ὁ μέν γέρων †οὐκ ἔστιν ἰόλεως ὅδε†; {αγ.} μάλιστα, πράξας γ' ἐκ θεῶν κάλλιστα δή. {αλ.} τί δ' ἔστι; μῶν τι κεδνόν ἠγωνίζετο; {αγ.} νέος μεθέστηκ' ἐκ γέροντος αὖθις αὖ. {αλ.} θαυμάστ' ἔλεξας: ἀλλά ς' εὐτυχῆ φίλων μάχης ἀγῶνα πρῶτον ἀγγεῖλαι θέλω. {αγ.} εἷς μου λόγος σοι πάντα σημανεῖ τάδε. ἐπεί γάρ ἀλλήλοισιν ὁπλίτην στρατόν κατά στόμ' ἐκτείνοντες ἀντετάξαμεν, ἐκβάς τεθρίππων ὕλλος ἁρμάτων πόδα ἔστη μέσοισιν ἐν μεταιχμίοις δορός. κἄπειτ' ἔλεξεν: ὦ στρατήγ' ὅς ἀργόθεν ἥκεις, τί τήνδε γαῖαν οὐκ εἰάσαμεν < > < > καί τάς μυκήνας οὐδέν ἐργάσηι κακόν ἀνδρός στερήσας: ἀλλ' ἐμοί μόνος μόνωι μάχην συνάψας, ἤ κτανών ἄγου λαβών τούς ἡρακλείους παῖδας ἤ θανών ἐμοί τιμάς πατρώιους καί δόμους ἔχειν ἄφες. στρατός δ' ἐπήινες' ἔς τ' ἀπαλλαγάς πόνων καλῶς λελέχθαι μῦθον ἔς τ' εὐψυχίαν. ὁ δ' οὔτε τούς κλύοντας αἰδεσθείς λόγων οὔτ' αὐτός αὑτοῦ δειλίαν στρατηγός ὤν ἐλθεῖν ἐτόλμης' ἐγγύς ἀλκίμου δορός, ἀλλ' ἦν κάκιστος: εἶτα τοιοῦτος γεγώς τούς ἡρακλείους ἦλθε δουλώσων γόνους; ὕλλος μέν οὖν ἀπώιχετ' ἐς τάξιν πάλιν: μάντεις δ', ἐπειδή μονομάχου δι' ἀσπίδος διαλλαγάς ἔγνωσαν οὐ τελουμένας, ἔσφαζον, οὐκ ἔμελλον, ἀλλ' ἀφίεσαν λαιμῶν βοείων εὐθύς οὔριον φόνον. οἱ δ' ἅρματ' εἰσέβαινον, οἱ δ' ὑπ' ἀσπίδων πλευροῖς ἔχριμπτον πλεύρ': ἀθηναίων δ' ἄναξ στρατῶι παρήγγειλ' οἷα χρή τόν εὐγενῆ: ὦ ξυμπολῖται, τῆι τε βοσκούσηι χθονί καί τῆι τεκούσηι νῦν τιν' ἀρκέσαι χρεών. ὁ δ' αὖ τό τ' ἄργος μή καταισχῦναι θέλειν καί τάς μυκήνας συμμάχους ἐλίσσετο. ἐπεί δ' ἐσήμην' ὄρθιον τυρσηνικῆι σάλπιγγι καί συνῆψαν ἀλλήλοις μάχην, πόσον τιν' αὐχεῖς πάταγον ἀσπίδων βρέμειν, πόσον τινά στεναγμόν οἰμωγήν θ' ὁμοῦ; τά πρῶτα μέν νυν πίτυλος ἀργείου δορός ἐρρήξαθ' ἡμᾶς, εἶτ' ἐχώρησαν πάλιν. τό δεύτερον δέ πούς ἐπαλλαχθείς ποδί, ἀνήρ δ' ἐπ' ἀνδρί στάς, ἐκαρτέρει μάχη: πολλοί δ' ἔπιπτον. ἦν δέ †τοῦ κελεύσματος† ὦ τάς ἀθήνας_ὦ τόν ἀργείων γύην σπείροντες_οὐκ ἀρήξετ' αἰσχύνην πόλει; μόλις δέ πάντα δρῶντες οὐκ ἄτερ πόνων ἐτρεψάμεσθ' ἀργεῖον ἐς φυγήν δόρυ. κἀνταῦθ' ὁ πρέσβυς ὕλλον ἐξορμώμενον ἰδών, ὀρέξας ἱκέτευσε δεξιάν ἰόλαος ἐμβῆσαί νιν ἵππειον δίφρον. λαβών δέ χερσίν ἡνίας εὐρυσθέως πώλοις ἐπεῖχε. τἀπό τοῦδ' ἤδη κλύων λέγοιμ' ἄν ἄλλων, δεῦρό γ' αὐτός εἰσιδών. παλληνίδος γάρ σεμνόν ἐκπερῶν πάγον δίας ἀθάνας, ἅρμ' ἰδών εὐρυσθέως, ἠράσαθ' ἥβηι ζηνί θ' ἡμέραν μίαν νέος γενέσθαι κἀποτείσασθαι δίκην ἐχθρούς. κλύειν δή θαύματος πάρεστί σοι: δισσώ γάρ ἀστέρ' ἱππικοῖς ἐπί ζυγοῖς σταθέντ' ἔκρυψαν ἅρμα λυγαίωι νέφει: σόν δή λέγουσι παῖδά γ' οἱ σοφώτεροι ἥβην θ': ὁ δ' ὄρφνης ἐκ δυσαιθρίου νέων βραχιόνων ἔδειξεν ἡβητήν τύπον. αἱρεῖ δ' ὁ κλεινός ἰόλεως εὐρυσθέως τέτρωρον ἅρμα πρός πέτραις σκιρωνίσιν, δεσμοῖς τε δήσας χεῖρας ἀκροθίνιον κάλλιστον ἥκει τόν στρατηλάτην ἄγων τόν ὄλβιον πάροιθε. τῆι δέ νῦν τύχηι βροτοῖς ἅπασι λαμπρά κηρύσσει μαθεῖν, τόν εὐτυχεῖν δοκοῦντα μή ζηλοῦν πρίν ἄν θανόντ' ἴδηι τις: ὡς ἐφήμεροι τύχαι. {χο.} ὦ ζεῦ τροπαῖε, νῦν ἐμοί δεινοῦ φόβου ἐλεύθερον πάρεστιν ἦμαρ εἰσιδεῖν. {αλ.} ὦ ζεῦ, χρόνωι μέν τἄμ' ἐπεσκέψω κακά, χάριν δ' ὅμως σοι τῶν πεπραγμένων ἔχω: καί παῖδα τόν ἐμόν πρόσθεν οὐ δοκοῦς' ἐγώ θεοῖς ὁμιλεῖν νῦν ἐπίσταμαι σαφῶς. ὦ τέκνα, νῦν δή νῦν ἐλεύθεροι πόνων, ἐλεύθεροι δέ τοῦ κακῶς ὀλουμένου εὐρυσθέως ἔσεσθε καί πόλιν πατρός ὄψεσθε, κλήρους δ' ἐμβατεύσετε χθονός καί θεοῖς πατρώιοις θύσεθ', ὧν ἀπειργμένοι ξένοι πλανήτην εἴχετ' ἄθλιον βίον. ἀτάρ τί κεύθων ἰόλεως σοφόν ποτε εὐρυσθέως ἐφείσαθ' ὥστε μή κτανεῖν; λέξον: παρ' ἡμῖν μέν γάρ οὐ σοφόν τόδε, ἐχθρούς λαβόντα μή ἀποτείσασθαι δίκην. {αγ.} τό σόν προτιμῶν, ὥς νιν ὀφθαλμοῖς ἴδοις †κρατοῦντα† καί σῆι δεσποτούμενον χερί. οὐ μήν ἑκόντα γ' αὐτόν ἀλλά πρός βίαν ἔζευξ' ἀνάγκηι: καί γάρ οὐκ ἐβούλετο ζῶν ἐς σόν ἐλθεῖν ὄμμα καί δοῦναι δίκην. ἀλλ', ὦ γεραιά, χαῖρε καί μέμνησό μοι ὅ πρῶτον εἶπας ἡνίκ' ἠρχόμην λόγου, ἐλευθερώσειν μ': ἐν δέ τοῖς τοιοῖσδε χρή ἀψευδές εἶναι τοῖσι γενναίοις στόμα. {χο.} ἐμοί χορός μέν ἡδύς, εἰ λίγεια λω τοῦ χάρις †ἐνί δαΐ†: ἡδεῖα δ' εὔχαρις ἀφροδί τα: τερπνόν δέ τι καί φίλων ἆρ' εὐτυχίαν ἰδέσθαι τῶν πάρος οὐ δοκούντων. πολλά γάρ τίκτει μοῖρα τελεσσιδώ τειρ' αἰών τε χρόνου παῖς. ἔχεις ὁδόν τιν', ὦ πόλις, δίκαιον: οὐ χρή ποτε τοῦδ' ἀφέσθαι, τιμᾶν θεούς: ὁ <δέ> μή σε φά σκων ἐγγύς μανιᾶν ἐλαύ νει, δεικνυμένων ἐλέγχων τῶνδ': ἐπίσημα γάρ τοι θεός παραγγέλλει, τῶν ἀδίκων παραι ρῶν φρονήματος αἰεί. ἔστιν ἐν οὐρανῶι βεβα κώς ὁ σός γόνος, ὦ γεραι ά: φεύγω λόγον ὡς τόν ἅι δα δόμον κατέβα, πυρός δεινᾶι φλογί σῶμα δαισθείς: ἥβας τ' ἐρατόν χροΐ ζει λέχος χρυσέαν κατ' αὐλάν. ὦ ὑμέναιε, δισ σούς παῖδας διός ἠξίωσας. συμφέρεται τά πολλά πολ λοῖς: καί γάρ πατρί τῶνδ' ἀθά ναν λέγους' ἐπίκουρον εἶ ναι, καί τούσδε θεᾶς πόλις καί λαός ἔσωσε κείνας: ἔσχεν δ' ὕβριν ἀνδρός ὧι θυμός ἦν πρό δίκας βίαιος. μήποτ' ἐμοί φρόνη μα ψυχά τ' ἀκόρεστος εἴη. {θε.} δέσποιν', ὁρᾶις μέν ἀλλ' ὅμως εἰρήσεται: εὐρυσθέα σοι τόνδ' ἄγοντες ἥκομεν, ἄελπτον ὄψιν τῶιδέ τ' οὐχ ἧσσον τύχην: οὐ γάρ ποτ' ηὔχει χεῖρας ἵξεσθαι σέθεν, ὅτ' ἐκ μυκηνῶν πολυπόνωι σύν ἀσπίδι ἔστειχε μείζω τῆς δίκης φρονῶν, πόλιν πέρσων ἀθάνας. ἀλλά τήν ἐναντίαν δαίμων ἔθηκε καί μετέστησεν τύχην. ὕλλος μέν οὖν ὅ τ' ἐσθλός ἰόλεως βρέτας διός τροπαίου καλλίνικον ἵστασαν: ἐμοί δέ πρός σέ τόνδ' ἐπιστέλλους' ἄγειν, τέρψαι θέλοντες σήν φρέν': ἐκ γάρ εὐτυχοῦς ἥδιστον ἐχθρόν ἄνδρα δυστυχοῦνθ' ὁρᾶν. {αλ.} ὦ μῖσος, ἥκεις; εἶλέ ς' ἡ δίκη χρόνωι; πρῶτον μέν οὖν μοι δεῦρ' ἐπίστρεψον κάρα καί τλῆθι τούς σούς προσβλέπειν ἐναντίον ἐχθρούς: κρατῆι γάρ νῦν γε κοὐ κρατεῖς ἔτι. ἐκεῖνος εἶ σύ, βούλομαι γάρ εἰδέναι, ὅς πολλά μέν τόν ὄνθ' ὅπου 'στί νῦν ἐμόν παῖδ' ἀξιώσας, ὦ πανοῦργ', ἐφυβρίσαι ὕδρας λέοντάς τ' ἐξαπολλύναι λέγων ἔπεμπες; ἄλλα δ' οἷ' ἐμηχανῶ κακά σιγῶ: μακρός γάρ μῦθος ἄν γένοιτό μοι. τί γάρ σύ κεῖνον οὐκ ἔτλης καθυβρίσαι; ὅς καί παρ' ἅιδην ζῶντά νιν κατήγαγες. κοὐκ ἤρκεσέν σοι ταῦτα τολμῆσαι μόνον, ἀλλ' ἐξ ἁπάσης κἀμέ καί τέκν' ἑλλάδος ἤλαυνες ἱκέτας δαιμόνων καθημένους, τούς μέν γέροντας, τούς δέ νηπίους ἔτι. ἀλλ' ηὗρες ἄνδρας καί πόλισμ' ἐλεύθερον, οἵ ς' οὐκ ἔδεισαν. δεῖ σε κατθανεῖν κακῶς, καί κερδανεῖς ἅπαντα: χρῆν γάρ οὐχ ἅπαξ θνήισκειν σε πολλά πήματ' ἐξειργασμένον. {θε.} οὐκ ἔστ' ἀνυστόν τόνδε σοι κατακτανεῖν. {αλ.} ἄλλως ἄρ' αὐτόν αἰχμάλωτον εἵλομεν. εἴργει δέ δή τίς τόνδε μή θνήισκειν νόμος; {θε.} τοῖς τῆσδε χώρας προστάταισιν οὐ δοκεῖ. {αλ.} τί δή τόδ'; ἐχθρούς τοισίδ' οὐ καλόν κτανεῖν; {θε.} οὐχ ὅντιν' ἄν γε ζῶνθ' ἕλωσιν ἐν μάχηι. {αλ.} καί ταῦτα δόξανθ' ὕλλος ἐξηνέσχετο; {θε.} χρῆν αὐτόν, οἶμαι, τῆιδ' ἀπιστῆσαι χθονί. {αλ.} χρῆν τόνδε μή ζῆν μηδ' †ὁρᾶν φάος ἔτι†. {θε.} τότ' ἠδικήθη πρῶτον οὐ θανών ὅδε. {αλ.} οὔκουν ἔτ' ἐστίν ἐν καλῶι δοῦναι δίκην; {θε.} οὐκ ἔστι τοῦτον ὅστις ἄν κατακτάνοι. {αλ.} ἔγωγε: καίτοι φημί κἄμ' εἶναί τινα. {θε.} πολλήν ἄρ' ἕξεις μέμψιν, εἰ δράσεις τόδε. {αλ.} φιλῶ πόλιν τήνδ': οὐδέν ἀντιλεκτέον. τοῦτον δ', ἐπείπερ χεῖρας ἦλθεν εἰς ἐμάς, οὐκ ἔστι θνητῶν ὅστις ἐξαιρήσεται. πρός ταῦτα τήν θρασεῖαν ὅστις ἄν θέληι καί τήν φρονοῦσαν μεῖζον ἤ γυναῖκα χρή λέξει: τό δ' ἔργον τοῦτ' ἐμοί πεπράξεται. {χο.} δεινόν τι καί συγγνωστόν, ὦ γύναι, ς' ἔχει νεῖκος πρός ἄνδρα τόνδε, γιγνώσκω καλῶς. {ευρυσθευσ} γύναι, σάφ' ἴσθι μή με θωπεύσοντά σε μηδ' ἄλλο μηδέν τῆς ἐμῆς ψυχῆς πέρι λέξονθ' ὅθεν χρή δειλίαν ὀφλεῖν τινα. ἐγώ δέ νεῖκος οὐχ ἑκών τόδ' ἠράμην: ἤιδη γε σοί μέν αὐτανέψιος γεγώς, τῶι σῶι δέ παιδί συγγενής ἡρακλέει. ἀλλ' εἴτ' ἔχρηιζον εἴτε μή_θεός γάρ ἦν_ ἥρα με κάμνειν τήνδ' ἔθηκε τήν νόσον. ἐπεί δ' ἐκείνωι δυσμένειαν ἠράμην κἄγνων ἀγῶνα τόνδ' ἀγωνιούμενος, πολλῶν σοφιστής πημάτων ἐγιγνόμην καί πόλλ' ἔτικτον νυκτί συνθακῶν ἀεί, ὅπως διώσας καί κατακτείνας ἐμούς ἐχθρούς τό λοιπόν μή συνοικοίην φόβωι, εἰδώς μέν οὐκ ἀριθμόν ἀλλ' ἐτητύμως ἄνδρ' ὄντα τόν σόν παῖδα: καί γάρ ἐχθρός ὤν ἀκούσεταί †γ' ἐσθλά† χρηστός ὤν ἀνήρ. κείνου δ' ἀπαλλαχθέντος οὐκ ἐχρῆν μ' ἄρα, μισούμενον πρός τῶνδε καί ξυνειδότα ἔχθραν πατρώιαν, πάντα κινῆσαι πέτρον κτείνοντα κἀκβάλλοντα καί τεχνώμενον; τοιαῦτα δρῶντι τἄμ' ἐγίγνετ' ἀσφαλῆ. οὔκουν σύ γ' ἀναλαβοῦσα τάς ἐμάς τύχας ἐχθροῦ λέοντος δυσμενῆ βλαστήματα ἤλαυνες ἄν κακοῖσιν ἀλλά σωφρόνως εἴασας οἰκεῖν ἄργος: οὔτιν' ἄν πίθοις. νῦν οὖν ἐπειδή μ' οὐ διώλεσαν τότε πρόθυμον ὄντα, τοῖσιν ἑλλήνων νόμοις οὐχ ἁγνός εἰμι τῶι κτανόντι κατθανών: πόλις τ' ἀφῆκε σωφρονοῦσα, τόν θεόν μεῖζον τίουσα τῆς ἐμῆς ἔχθρας πολύ. προσεῖπας, ἀντήκουσας: ἐντεῦθεν δέ χρή τόν προστρόπαιον †τόν τε γενναῖον† καλεῖν. οὕτω γε μέντοι τἄμ' ἔχει: θανεῖν μέν οὐ χρήιζω, λιπών δ' ἄν οὐδέν ἀχθοίμην βίον. {χο.} παραινέσαι σοι σμικρόν, ἀλκμήνη, θέλω, τόν ἄνδρ' ἀφεῖναι τόνδ', ἐπεί δοκεῖ πόλει. {αλ.} τί δ' ἤν θάνηι τε καί πόλει πιθώμεθα; {χο.} τά λῶιστ' ἄν εἴη: πῶς τάδ' οὖν γενήσεται; {αλ.} ἐγώ διδάξω ῥαιδίως: κτανοῦσα γάρ τόνδ' εἶτα νεκρόν τοῖς μετελθοῦσιν φίλων δώσω: τό γάρ σῶμ' οὐκ ἀπιστήσω χθονί, οὗτος δέ δώσει τήν δίκην θανών ἐμοί. {ευ.} κτεῖν', οὐ παραιτοῦμαί σε: τήνδε δέ πτόλιν, ἐπεί μ' ἀφῆκε καί κατηιδέσθη κτανεῖν, χρησμῶι παλαιῶι λοξίου δωρήσομαι, ὅς ὠφελήσει μείζον' ἤ δοκεῖ χρόνωι. θανόντα γάρ με θάψεθ' οὗ τό μόρσιμον, δίας πάροιθε παρθένου παλληνίδος: καί σοί μέν εὔνους καί πόλει σωτήριος μέτοικος αἰεί κείσομαι κατά χθονός, τοῖς τῶνδε δ' ἐκγόνοισι πολεμιώτατος, ὅταν μόλωσι δεῦρο σύν πολλῆι χερί χάριν προδόντες τήνδε: τοιούτων ξένων προύστητε. πῶς οὖν ταῦτ' ἐγώ πεπυσμένος δεῦρ' ἦλθον ἀλλ' οὐ χρησμόν ἡζόμην θεοῦ; ἥραν νομίζων θεσφάτων κρείσσω πολύ κοὐκ ἄν προδοῦναί μ'. ἀλλά μήτε μοι χοάς μήθ' αἷμ' ἐάσητ' εἰς ἐμόν στάξαι τάφον. κακόν γάρ αὐτοῖς νόστον ἀντί τῶνδ' ἐγώ δώσω: διπλοῦν δέ κέρδος ἕξετ' ἐξ ἐμοῦ: ὑμᾶς τ' ὀνήσω τούσδε τε βλάψω θανών. {αλ.} τί δῆτα μέλλετ', εἰ πόλει σωτηρίαν κατεργάσασθαι τοῖσί τ' ἐξ ὑμῶν χρεών, κτείνειν τόν ἄνδρα τόνδ', ἀκούοντες τάδε; δείκνυσι γάρ κέλευθον ἀσφαλεστάτην: ἐχθρός μέν ἁνήρ, ὠφελεῖ δέ κατθανών, κομίζετ' αὐτόν, δμῶες, εἶτα χρή κυσίν δοῦναι κτανόντας: μή γάρ ἐλπίσηις ὅπως αὖθις πατρώιας ζῶν ἔμ' ἐκβαλεῖς χθονός. < > < > < > {χο.} ταῦτα δοκεῖ μοι. στείχετ', ὀπαδοί. τά γάρ ἐξ ἡμῶν καθαρῶς ἔσται βασιλεῦσιν. [38] {work} {ιππολυτοσ} {αφροδιτη} πολλή μέν ἐν βροτοῖσι κοὐκ ἀνώνυμος θεά κέκλημαι κύπρις οὐρανοῦ τ' ἔσω: ὅσοι τε πόντου τερμόνων τ' ἀτλαντικῶν ναίουσιν εἴσω, φῶς ὁρῶντες ἡλίου, τούς μέν σέβοντας τἀμά πρεσβεύω κράτη, σφάλλω δ' ὅσοι φρονοῦσιν εἰς ἡμᾶς μέγα. ἔνεστι γάρ δή κἀν θεῶν γένει τόδε: τιμώμενοι χαίρουσιν ἀνθρώπων ὕπο. δείξω δέ μύθων τῶνδ' ἀλήθειαν τάχα. ὁ γάρ με θησέως παῖς, ἀμαζόνος τόκος, ἱππόλυτος, ἁγνοῦ πιτθέως παιδεύματα, μόνος πολιτῶν τῆσδε γῆς τροζηνίας λέγει κακίστην δαιμόνων πεφυκέναι: ἀναίνεται δέ λέκτρα κοὐ ψαύει γάμων, φοίβου δ' ἀδελφήν ἄρτεμιν, διός κόρην, τιμᾶι, μεγίστην δαιμόνων ἡγούμενος, χλωράν δ' ἀν' ὕλην παρθένωι ξυνών ἀεί κυσίν ταχείαις θῆρας ἐξαιρεῖ χθονός, μείζω βροτείας προσπεσών ὁμιλίας. τούτοισι μέν νυν οὐ φθονῶ: τί γάρ με δεῖ; ἅ δ' εἰς ἔμ' ἡμάρτηκε τιμωρήσομαι ἱππόλυτον ἐν τῆιδ' ἡμέραι: τά πολλά δέ πάλαι προκόψας', οὐ πόνου πολλοῦ με δεῖ. ἐλθόντα γάρ νιν πιτθέως ποτ' ἐκ δόμων σεμνῶν ἐς ὄψιν καί τέλη μυστηρίων πανδίονος γῆν πατρός εὐγενής δάμαρ ἰδοῦσα φαίδρα καρδίαν κατέσχετο ἔρωτι δεινῶι τοῖς ἐμοῖς βουλεύμασιν. καί πρίν μέν ἐλθεῖν τήνδε γῆν τροζηνίαν, πέτραν παρ' αὐτήν παλλάδος, κατόψιον γῆς τῆσδε, ναόν κύπριδος ἐγκαθείσατο, ἐρῶς' ἔρωτ' ἔκδημον, ἱππολύτωι δ' ἔπι τό λοιπόν ὀνομάσουσιν ἱδρῦσθαι θεάν. ἐπεί δέ θησεύς κεκροπίαν λείπει χθόνα μίασμα φεύγων αἵματος παλλαντιδῶν καί τήνδε σύν δάμαρτι ναυστολεῖ χθόνα ἐνιαυσίαν ἔκδημον αἰνέσας φυγήν, ἐνταῦθα δή στένουσα κἀκπεπληγμένη κέντροις ἔρωτος ἡ τάλαιν' ἀπόλλυται σιγῆι, ξύνοιδε δ' οὔτις οἰκετῶν νόσον. ἀλλ' οὔτι ταύτηι τόνδ' ἔρωτα χρή πεσεῖν, δείξω δέ θησεῖ πρᾶγμα κἀκφανήσεται. καί τόν μέν ἡμῖν πολέμιον νεανίαν κτενεῖ πατήρ ἀραῖσιν ἅς ὁ πόντιος ἄναξ ποσειδῶν ὤπασεν θησεῖ γέρας, μηδέν μάταιον ἐς τρίς εὔξασθαι θεῶι: ἡ δ' εὐκλεής μέν ἀλλ' ὅμως ἀπόλλυται φαίδρα: τό γάρ τῆσδ' οὐ προτιμήσω κακόν τό μή οὐ παρασχεῖν τούς ἐμούς ἐχθρούς ἐμοί δίκην τοσαύτην ὥστε μοι καλῶς ἔχειν. ἀλλ' εἰσορῶ γάρ τόνδε παῖδα θησέως στείχοντα, θήρας μόχθον ἐκλελοιπότα, ἱππόλυτον, ἔξω τῶνδε βήσομαι τόπων. πολύς δ' ἅμ' αὐτῶι προσπόλων ὀπισθόπους κῶμος λέλακεν, ἄρτεμιν τιμῶν θεάν ὕμνοισιν: οὐ γάρ οἶδ' ἀνεωιγμένας πύλας ἅιδου, φάος δέ λοίσθιον βλέπων τόδε. {ιππολυτοσ} ἕπεσθ' ἄιδοντες ἕπεσθε τάν διός οὐρανίαν ἄρτεμιν, ἇι μελόμεσθα. {ιπ. και θεραποντεσ} πότνια πότνια σεμνοτάτα, ζηνός γένεθλον, χαῖρε χαῖρέ μοι, ὦ κόρα λατοῦς ἄρτεμι καί διός, καλλίστα πολύ παρθένων, ἅ μέγαν κατ' οὐρανόν ναίεις εὐπατέρειαν αὐ λάν, ζηνός πολύχρυσον οἶκον. χαῖρέ μοι, ὦ καλλίστα καλλίστα τῶν κατ' ὄλυμπον. {ιπ.} σοί τόνδε πλεκτόν στέφανον ἐξ ἀκηράτου λειμῶνος, ὦ δέσποινα, κοσμήσας φέρω, ἔνθ' οὔτε ποιμήν ἀξιοῖ φέρβειν βοτά οὔτ' ἦλθέ πω σίδηρος, ἀλλ' ἀκήρατον μέλισσα λειμῶν' ἠρινή διέρχεται, αἰδώς δέ ποταμίαισι κηπεύει δρόσοις, ὅσοις διδακτόν μηδέν ἀλλ' ἐν τῆι φύσει τό σωφρονεῖν εἴληχεν ἐς τά πάντ' ἀεί, τούτοις δρέπεσθαι, τοῖς κακοῖσι δ' οὐ θέμις. ἀλλ', ὦ φίλη δέσποινα, χρυσέας κόμης ἀνάδημα δέξαι χειρός εὐσεβοῦς ἄπο. μόνωι γάρ ἐστι τοῦτ' ἐμοί γέρας βροτῶν: σοί καί ξύνειμι καί λόγοις ἀμείβομαι, κλύων μέν αὐδῆς, ὄμμα δ' οὐχ ὁρῶν τό σόν. τέλος δέ κάμψαιμ' ὥσπερ ἠρξάμην βίου. {θεραπων} ἄναξ, θεούς γάρ δεσπότας καλεῖν χρεών, ἆρ' ἄν τί μου δέξαιο βουλεύσαντος εὖ; {ιπ.} καί κάρτα γ': ἦ γάρ οὐ σοφοί φαινοίμεθ' ἄν. {θε.} οἶσθ' οὖν βροτοῖσιν ὅς καθέστηκεν νόμος; {ιπ.} οὐκ οἶδα: τοῦ δέ καί μ' ἀνιστορεῖς πέρι; {θε.} μισεῖν τό σεμνόν καί τό μή πᾶσιν φίλον. {ιπ.} ὀρθῶς γε: τίς δ' οὐ σεμνός ἀχθεινός βροτῶν; {θε.} ἐν δ' εὐπροσηγόροισίν ἐστί τις χάρις; {ιπ.} πλείστη γε, καί κέρδος γε σύν μόχθωι βραχεῖ. {θε.} ἦ κἀν θεοῖσι ταὐτόν ἐλπίζεις τόδε; {ιπ.} εἴπερ γε θνητοί θεῶν νόμοισι χρώμεθα. {θε.} πῶς οὖν σύ σεμνήν δαίμον' οὐ προσεννέπεις; {ιπ.} τίν'; εὐλαβοῦ δέ μή τί σου σφαλῆι στόμα. {θε.} τήνδ' ἥ πύλαισι σαῖς ἐφέστηκεν κύπρις. {ιπ.} πρόσωθεν αὐτήν ἁγνός ὤν ἀσπάζομαι. {θε.} σεμνή γε μέντοι κἀπίσημος ἐν βροτοῖς. {ιπ.} οὐδείς μ' ἀρέσκει νυκτί θαυμαστός θεῶν. {θε.} τιμαῖσιν, ὦ παῖ, δαιμόνων χρῆσθαι χρεών. {ιπ.} ἄλλοισιν ἄλλος θεῶν τε κἀνθρώπων μέλει. {θε.} εὐδαιμονοίης, νοῦν ἔχων ὅσον σε δεῖ. {ιπ.} χωρεῖτ', ὀπαδοί, καί παρελθόντες δόμους σίτων μέλεσθε: τερπνόν ἐκ κυναγίας τράπεζα πλήρης: καί καταψήχειν χρεών ἵππους, ὅπως ἄν ἅρμασι ζεύξας ὕπο βορᾶς κορεσθείς γυμνάσω τά πρόσφορα. τήν σήν δέ κύπριν πόλλ' ἐγώ χαίρειν λέγω. {θε.} ἡμεῖς δέ, τούς νέους γάρ οὐ μιμητέον φρονοῦντας οὕτως, ὡς πρέπει δούλοις λέγειν προσευξόμεσθα τοῖσι σοῖς ἀγάλμασιν, δέσποινα κύπρι: χρή δέ συγγνώμην ἔχειν. εἴ τίς ς' ὑφ' ἥβης σπλάγχνον ἔντονον φέρων μάταια βάζει, μή δόκει τούτου κλύειν: σοφωτέρους γάρ χρή βροτῶν εἶναι θεούς. {χοροσ} ὠκεανοῦ τις ὕδωρ στάζουσα πέτρα λέγεται, βαπτάν κάλπισι πα γάν ῥυτάν προιεῖσα κρημνῶν. τόθι μοί τις ἦν φίλα πορφύρεα φάρεα ποταμίαι δρόσωι τέγγουσα, θερμᾶς δ' ἐπί νῶτα πέτρας εὐαλίου κατέβαλλ': ὅθεν μοι πρώτα φάτις ἦλθε δεσποίνας, τειρομέναν νοσερᾶι κοίται δέμας ἐντός ἔχειν οἴκων, λεπτά δέ φά ρη ξανθάν κεφαλάν σκιάζειν: τριτάταν δέ νιν κλύω τάνδ' ἀβρωσίαι στόματος ἁμέραν δάματρος ἀκτᾶς δέμας ἁγνόν ἴσχειν, κρυπτῶι πάθει θανάτου θέλουσαν κέλσαι ποτί τέρμα δύστανον. †σύ γάρ† ἔνθεος, ὦ κούρα, εἴτ' ἐκ πανός εἴθ' ἑκάτας ἤ σεμνῶν κορυβάντων φοιτᾶις ἤ ματρός ὀρείας; †σύ δ'† ἀμφί τάν πολύθη ρον δίκτυνναν ἀμπλακίαις ἀνίερος ἀθύτων πελανῶν τρύχηι; φοιτᾶι γάρ καί διά λί μνας χέρσον θ' ὕπερ πελάγους δίναις ἐν νοτίαις ἅλμας. ἤ πόσιν, τόν ἐρεχθειδᾶν ἀρχαγόν, τόν εὐπατρίδαν, ποιμαίνει τις ἐν οἴκοις κρυπτᾶι κοίται λεχέων σῶν; ἤ ναυβάτας τις ἔπλευ σεν κρήτας ἔξορμος ἀνήρ λιμένα τόν εὐξεινότατον ναύταις φήμαν πέμπων βασιλεί αι, λύπαι δ' ὑπέρ παθέων εὐναία δέδεται ψυχά; φιλεῖ δέ τᾶι δυστρόπωι γυναικῶν ἁρμονίαι κακά δύστανος ἀμηχανία συνοικεῖν ὠδίνων τε καί ἀφροσύνας. δι' ἐμᾶς ἦιξέν ποτε νηδύος ἅδ' αὔρα: τάν δ' εὔλοχον οὐρανίαν τόξων μεδέουσαν ἀύτευν ἄρτεμιν, καί μοι πολυζήλωτος αἰεί σύν θεοῖσι φοιτᾶι. ἀλλ' ἥδε τροφός γεραιά πρό θυρῶν τήνδε κομίζους' ἔξω μελάθρων. στυγνόν δ' ὀφρύων νέφος αὐξάνεται: τί ποτ' ἐστί μαθεῖν ἔραται ψυχή, τί δεδήληται δέμας ἀλλόχροον βασιλείας. {τροφοσ} ὦ κακά θνητῶν στυγεραί τε νόσοι: τί ς' ἐγώ δράσω, τί δέ μή δράσω; τόδε σοι φέγγος, λαμπρός ὅδ' αἰθήρ, ἔξω δέ δόμων ἤδη νοσερᾶς δέμνια κοίτης. δεῦρο γάρ ἐλθεῖν πᾶν ἔπος ἦν σοι, τάχα δ' ἐς θαλάμους σπεύσεις τό πάλιν. ταχύ γάρ σφάλληι κοὐδενί χαίρεις, οὐδέ ς' ἀρέσκει τό παρόν, τό δ' ἀπόν φίλτερον ἡγῆι. κρεῖσσον δέ νοσεῖν ἤ θεραπεύειν: τό μέν ἐστιν ἁπλοῦν, τῶι δέ συνάπτει λύπη τε φρενῶν χερσίν τε πόνος. πᾶς δ' ὀδυνηρός βίος ἀνθρώπων κοὐκ ἔστι πόνων ἀνάπαυσις. ἀλλ' ὅτι τοῦ ζῆν φίλτερον ἄλλο σκότος ἀμπίσχων κρύπτει νεφέλαις. δυσέρωτες δή φαινόμεθ' ὄντες τοῦδ' ὅτι τοῦτο στίλβει κατά γῆν δι' ἀπειροσύνην ἄλλου βιότου κοὐκ ἀπόδειξιν τῶν ὑπό γαίας, μύθοις δ' ἄλλως φερόμεσθα. {φαιδρα} αἴρετέ μου δέμας, ὀρθοῦτε κάρα: λέλυμαι μελέων σύνδεσμα φίλων. λάβετ' εὐπήχεις χεῖρας, πρόπολοι. βαρύ μοι κεφαλῆς ἐπίκρανον ἔχειν: ἄφελ', ἀμπέτασον βόστρυχον ὤμοις. {τρ.} θάρσει, τέκνον, καί μή χαλεπῶς μετάβαλλε δέμας: ῥᾶιον δέ νόσον μετά θ' ἡσυχίας καί γενναίου λήματος οἴσεις. μοχθεῖν δέ βροτοῖσιν ἀνάγκη. {φα.} αἰαῖ: πῶς ἄν δροσερᾶς ἀπό κρηνῖδος καθαρῶν ὑδάτων πῶμ' ἀρυσαίμαν, ὑπό τ' αἰγείροις ἔν τε κομήτηι λειμῶνι κλιθεῖς' ἀναπαυσαίμαν; {τρ.} ὦ παῖ, τί θροεῖς; οὐ μή παρ' ὄχλωι τάδε γηρύσηι, μανίας ἔποχον ῥίπτουσα λόγον; {φα.} πέμπετέ μ' εἰς ὄρος: εἶμι πρός ὕλαν καί παρά πεύκας, ἵνα θηροφόνοι στείβουσι κύνες βαλιαῖς ἐλάφοις ἐγχριμπτόμεναι. πρός θεῶν: ἔραμαι κυσί θωύξαι καί παρά χαίταν ξανθάν ῥῖψαι θεσσαλόν ὅρπακ', ἐπίλογχον ἔχους' ἐν χειρί βέλος. {τρ.} τί ποτ', ὦ τέκνον, τάδε κηραίνεις; τί κυνηγεσίων καί σοί μελέτη; τί δέ κρηναίων νασμῶν ἔρασαι; πάρα γάρ δροσερά πύργοις συνεχής κλειτύς, ὅθεν σοι πῶμα γένοιτ' ἄν. {φα.} δέσποιν' ἁλίας ἄρτεμι λίμνας καί γυμνασίων τῶν ἱπποκρότων, εἴθε γενοίμαν ἐν σοῖς δαπέδοις πώλους ἐνετάς δαμαλιζομένα. {τρ.} τί τόδ' αὖ παράφρων ἔρριψας ἔπος; νῦν δή μέν ὄρος βᾶς' ἐπί θήρας πόθον ἐστέλλου, νῦν δ' αὖ ψαμάθοις ἐπ' ἀκυμάντοις πώλων ἔρασαι. τάδε μαντείας ἄξια πολλῆς, ὅστις σε θεῶν ἀνασειράζει καί παρακόπτει φρένας, ὦ παῖ. {φα.} δύστηνος ἐγώ, τί ποτ' εἰργασάμην; ποῖ παρεπλάγχθην γνώμης ἀγαθῆς; ἐμάνην, ἔπεσον δαίμονος ἄτηι. φεῦ φεῦ τλήμων. μαῖα, πάλιν μου κρύψον κεφαλήν, αἰδούμεθα γάρ τά λελεγμένα μοι. κρύπτε: κατ' ὄσσων δάκρυ μοι βαίνει καί ἐπ' αἰσχύνην ὄμμα τέτραπται. τό γάρ ὀρθοῦσθαι γνώμην ὀδυνᾶι, τό δέ μαινόμενον κακόν: ἀλλά κρατεῖ μή γιγνώσκοντ' ἀπολέσθαι. {τρ.} κρύπτω: τό δ' ἐμόν πότε δή θάνατος σῶμα καλύψει; πολλά διδάσκει μ' ὁ πολύς βίοτος: χρῆν γάρ μετρίας εἰς ἀλλήλους φιλίας θνητούς ἀνακίρνασθαι καί μή πρός ἄκρον μυελόν ψυχῆς, εὔλυτα δ' εἶναι στέργηθρα φρενῶν ἀπό τ' ὤσασθαι καί ξυντεῖναι: τό δ' ὑπέρ δισσῶν μίαν ὠδίνειν ψυχήν χαλεπόν βάρος, ὡς κἀγώ τῆσδ' ὑπεραλγῶ. βιότου δ' ἀτρεκεῖς ἐπιτηδεύσεις φασί σφάλλειν πλέον ἤ τέρπειν τῆι θ' ὑγιείαι μᾶλλον πολεμεῖν. οὕτω τό λίαν ἧσσον ἐπαινῶ τοῦ μηδέν ἄγαν: καί ξυμφήσουσι σοφοί μοι. {χο.} γύναι γεραιά, βασιλίδος πιστή τροφέ, φαίδρας ὁρῶμεν τάσδε δυστήνους τύχας, ἄσημα δ' ἡμῖν ἥτις ἐστίν ἡ νόσος: σοῦ δ' ἄν πυθέσθαι καί κλύειν βουλοίμεθ' ἄν. {τρ.} οὐκ οἶδ', ἐλέγχους': οὐ γάρ ἐννέπειν θέλει. {χο.} οὐδ' ἥτις ἀρχή τῶνδε πημάτων ἔφυ; {τρ.} ἐς ταὐτόν ἥκεις: πάντα γάρ σιγᾶι τάδε. {χο.} ὡς ἀσθενεῖ τε καί κατέξανται δέμας. {τρ.} πῶς δ' οὔ, τριταίαν γ' οὖς' ἄσιτος ἡμέραν; {χο.} πότερον ὑπ' ἄτης ἤ θανεῖν πειρωμένη; {τρ.} θανεῖν; ἀσιτεῖ γ' εἰς ἀπόστασιν βίου. {χο.} θαυμαστόν εἶπας, εἰ τάδ' ἐξαρκεῖ πόσει. {τρ.} κρύπτει γάρ ἥδε πῆμα κοὔ φησιν νοσεῖν. {χο.} ὁ δ' ἐς πρόσωπον οὐ τεκμαίρεται βλέπων; {τρ.} ἔκδημος ὤν γάρ τῆσδε τυγχάνει χθονός. {χο.} σύ δ' οὐκ ἀνάγκην προσφέρεις, πειρωμένη νόσον πυθέσθαι τῆσδε καί πλάνον φρενῶν; {τρ.} ἐς πάντ' ἀφῖγμαι κοὐδέν εἴργασμαι πλέον. οὐ μήν ἀνήσω γ' οὐδέ νῦν προθυμίας, ὡς ἄν παροῦσα καί σύ μοι ξυμμαρτυρῆις οἵα πέφυκα δυστυχοῦσι δεσπόταις. ἄγ', ὦ φίλη παῖ, τῶν πάροιθε μέν λόγων λαθώμεθ' ἄμφω, καί σύ θ' ἡδίων γενοῦ στυγνήν ὀφρῦν λύσασα καί γνώμης ὁδόν, ἐγώ θ' ὅπηι σοι μή καλῶς τόθ' εἱπόμην μεθεῖς' ἐπ' ἄλλον εἶμι βελτίω λόγον. κεἰ μέν νοσεῖς τι τῶν ἀπορρήτων κακῶν, γυναῖκες αἵδε συγκαθιστάναι νόσον: εἰ δ' ἔκφορός σοι συμφορά πρός ἄρσενας, λέγ', ὡς ἰατροῖς πρᾶγμα μηνυθῆι τόδε. εἶἑν, τί σιγᾶις; οὐκ ἐχρῆν σιγᾶν, τέκνον, ἀλλ' ἤ μ' ἐλέγχειν, εἴ τι μή καλῶς λέγω, ἤ τοῖσιν εὖ λεχθεῖσι συγχωρεῖν λόγοις. φθέγξαι τι, δεῦρ' ἄθρησον. ὦ τάλαιν' ἐγώ, γυναῖκες, ἄλλως τούσδε μοχθοῦμεν πόνους, ἴσον δ' ἄπεσμεν τῶι πρίν: οὔτε γάρ τότε λόγοις ἐτέγγεθ' ἥδε νῦν τ' οὐ πείθεται. ἀλλ' ἴσθι μέντοι_πρός τάδ' αὐθαδεστέρα γίγνου θαλάσσης_εἰ θανῆι, προδοῦσα σούς παῖδας, πατρώιων μή μεθέξοντας δόμων, μά τήν ἄνασσαν ἱππίαν ἀμαζόνα, ἥ σοῖς τέκνοισι δεσπότην ἐγείνατο, νόθον φρονοῦντα γνήσι', οἶσθά νιν καλῶς, ἱππόλυτον ... {φα.} οἶμοι. {τρ.} θιγγάνει σέθεν τόδε; {φα.} ἀπώλεσάς με, μαῖα, καί σε πρός θεῶν τοῦδ' ἀνδρός αὖθις λίσσομαι σιγᾶν πέρι. {τρ.} ὁρᾶις; φρονεῖς μέν εὖ, φρονοῦσα δ' οὐ θέλεις παῖδάς τ' ὀνῆσαι καί σόν ἐκσῶσαι βίον. {φα.} φιλῶ τέκν': ἄλληι δ' ἐν τύχηι χειμάζομαι. {τρ.} ἁγνάς μέν, ὦ παῖ, χεῖρας αἵματος φορεῖς; {φα.} χεῖρες μέν ἁγναί, φρήν δ' ἔχει μίασμά τι. {τρ.} μῶν ἐξ ἐπακτοῦ πημονῆς ἐχθρῶν τινος; {φα.} φίλος μ' ἀπόλλυς' οὐχ ἑκοῦσαν οὐχ ἑκών. {τρ.} θησεύς τιν' ἡμάρτηκεν ἐς ς' ἁμαρτίαν; {φα.} μή δρῶς' ἔγωγ' ἐκεῖνον ὀφθείην κακῶς. {τρ.} τί γάρ τό δεινόν τοῦθ' ὅ ς' ἐξαίρει θανεῖν; {φα.} ἔα μ' ἁμαρτεῖν: οὐ γάρ ἐς ς' ἁμαρτάνω. {τρ.} οὐ δῆθ' ἑκοῦσά γ', ἐν δέ σοί λελείψομαι. {φα.} τί δρᾶις; βιάζηι, χειρός ἐξαρτωμένη; {τρ.} καί σῶν γε γονάτων, κοὐ μεθήσομαί ποτε. {φα.} κάκ' ὦ τάλαινά σοι τάδ', εἰ πεύσηι, κακά. {τρ.} μεῖζον γάρ ἤ σου μή τυχεῖν τί μοι κακόν; {φα.} ὀλῆι. τό μέντοι πρᾶγμ' ἐμοί τιμήν φέρει. {τρ.} κἄπειτα κρύπτεις, χρήσθ' ἱκνουμένης ἐμοῦ; {φα.} ἐκ τῶν γάρ αἰσχρῶν ἐσθλά μηχανώμεθα. {τρ.} οὔκουν λέγουσα τιμιωτέρα φανῆι; {φα.} ἄπελθε πρός θεῶν δεξιάν τ' ἐμήν μέθες. {τρ.} οὐ δῆτ', ἐπεί μοι δῶρον οὐ δίδως ὅ χρῆν. {φα.} δώσω: σέβας γάρ χειρός αἰδοῦμαι τό σόν. {τρ.} σιγῶιμ' ἄν ἤδη: σός γάρ οὑντεῦθεν λόγος. {φα.} ὦ τλῆμον, οἷον, μῆτερ, ἠράσθης ἔρον. {τρ.} ὅν ἔσχε ταύρου, τέκνον; ἤ τί φήις τόδε; {φα.} σύ τ', ὦ τάλαιν' ὅμαιμε, διονύσου δάμαρ. {τρ.} τέκνον, τί πάσχεις; συγγόνους κακορροθεῖς; {φα.} τρίτη δ' ἐγώ δύστηνος ὡς ἀπόλλυμαι. {τρ.} ἔκ τοι πέπληγμαι: ποῖ προβήσεται λόγος; {φα.} ἐκεῖθεν ἡμεῖς, οὐ νεωστί, δυστυχεῖς. {τρ.} οὐδέν τι μᾶλλον οἶδ' ἅ βούλομαι κλύειν. {φα.} φεῦ: πῶς ἄν σύ μοι λέξειας ἁμέ χρή λέγειν; {τρ.} οὐ μάντις εἰμί τἀφανῆ γνῶναι σαφῶς. {φα.} τί τοῦθ' ὅ δή λέγουσιν ἀνθρώπους ἐρᾶν; {τρ.} ἥδιστον, ὦ παῖ, ταὐτόν ἀλγεινόν θ' ἅμα. {φα.} ἡμεῖς ἄν εἶμεν θατέρωι κεχρημένοι. {τρ.} τί φήις; ἐρᾶις, ὦ τέκνον; ἀνθρώπων τίνος; {φα.} ὅστις ποθ' οὗτός ἐσθ', ὁ τῆς ἀμαζόνος ... {τρ.} ἱππόλυτον αὐδᾶις; {φα.} σοῦ τάδ', οὐκ ἐμοῦ, κλύεις. {τρ.} οἴμοι, τί λέξεις, τέκνον; ὥς μ' ἀπώλεσας. γυναῖκες, οὐκ ἀνασχέτ', οὐκ ἀνέξομαι ζῶς': ἐχθρόν ἦμαρ, ἐχθρόν εἰσορῶ φάος. ῥίψω μεθήσω σῶμ', ἀπαλλαχθήσομαι βίου θανοῦσα: χαίρετ', οὐκέτ' εἴμ' ἐγώ. οἱ σώφρονες γάρ, οὐχ ἑκόντες ἀλλ' ὅμως, κακῶν ἐρῶσι. κύπρις οὐκ ἄρ' ἦν θεός, ἀλλ' εἴ τι μεῖζον ἄλλο γίγνεται θεοῦ, ἥ τήνδε κἀμέ καί δόμους ἀπώλεσεν. {χο.} ἄιες ὤ, ἔκλυες ὤν, ἀνήκουστα τᾶς τυράννου πάθεα μέλεα θρεομένας; ὀλοίμαν ἔγωγε πρίν σᾶν, φίλα, κατανύσαι φρενῶν. ἰώ μοι, φεῦ φεῦ: ὦ τάλαινα τῶνδ' ἀλγέων: ὦ πόνοι τρέφοντες βροτούς. ὄλωλας, ἐξέφηνας ἐς φάος κακά. τίς σε παναμέριος ὅδε χρόνος μένει; τελευτάσεταί τι καινόν δόμοις: ἄσημα δ' οὐκέτ' ἐστίν οἷ φθίνει τύχα κύπριδος, ὦ τάλαινα παῖ κρησία. {φα.} τροζήνιαι γυναῖκες, αἵ τόδ' ἔσχατον οἰκεῖτε χώρας πελοπίας προνώπιον, ἤδη ποτ' ἄλλως νυκτός ἐν μακρῶι χρόνωι θνητῶν ἐφρόντις' ἧι διέφθαρται βίος. καί μοι δοκοῦσιν οὐ κατά γνώμης φύσιν πράσσειν κακίον': ἔστι γάρ τό γ' εὖ φρονεῖν πολλοῖσιν: ἀλλά τῆιδ' ἀθρητέον τόδε: τά χρήστ' ἐπιστάμεσθα καί γιγνώσκομεν, οὐκ ἐκπονοῦμεν δ', οἱ μέν ἀργίας ὕπο, οἱ δ' ἡδονήν προθέντες ἀντί τοῦ καλοῦ ἄλλην τιν': εἰσί δ' ἡδοναί πολλαί βίου, μακραί τε λέσχαι καί σχολή, τερπνόν κακόν, αἰδώς τε: δισσαί δ' εἰσίν, ἡ μέν οὐ κακή, ἡ δ' ἄχθος οἴκων: εἰ δ' ὁ καιρός ἦν σαφής, οὐκ ἄν δύ' ἤστην ταὔτ' ἔχοντε γράμματα. ταῦτ' οὖν ἐπειδή τυγχάνω φρονοῦς' ἐγώ, οὐκ ἔσθ' ὁποίωι φαρμάκωι διαφθερεῖν ἔμελλον, ὥστε τοὔμπαλιν πεσεῖν φρενῶν. λέξω δέ καί σοι τῆς ἐμῆς γνώμης ὁδόν. ἐπεί μ' ἔρως ἔτρωσεν, ἐσκόπουν ὅπως κάλλιστ' ἐνέγκαιμ' αὐτόν. ἠρξάμην μέν οὖν ἐκ τοῦδε, σιγᾶν τήνδε καί κρύπτειν νόσον: γλώσσηι γάρ οὐδέν πιστόν, ἥ θυραῖα μέν φρονήματ' ἀνδρῶν νουθετεῖν ἐπίσταται, αὐτή δ' ὑφ' αὑτῆς πλεῖστα κέκτηται κακά. τό δεύτερον δέ τήν ἄνοιαν εὖ φέρειν τῶι σωφρονεῖν νικῶσα προυνοησάμην. τρίτον δ', ἐπειδή τοισίδ' οὐκ ἐξήνυτον κύπριν κρατῆσαι, κατθανεῖν ἔδοξέ μοι, κράτιστον (οὐδείς ἀντερεῖ) βουλευμάτων. ἐμοί γάρ εἴη μήτε λανθάνειν καλά μήτ' αἰσχρά δρώσηι μάρτυρας πολλούς ἔχειν. τό δ' ἔργον ἤιδη τήν νόσον τε δυσκλεᾶ, γυνή τε πρός τοῖσδ' οὖς' ἐγίγνωσκον καλῶς, μίσημα πᾶσιν: ὡς ὄλοιτο παγκάκως ἥτις πρός ἄνδρας ἤρξατ' αἰσχύνειν λέχη πρώτη θυραίους. ἐκ δέ γενναίων δόμων τόδ' ἦρξε θηλείαισι γίγνεσθαι κακόν: ὅταν γάρ αἰσχρά τοῖσιν ἐσθλοῖσιν δοκῆι, ἦ κάρτα δόξει τοῖς κακοῖς γ' εἶναι καλά. μισῶ δέ καί τάς σώφρονας μέν ἐν λόγοις, λάθραι δέ τόλμας οὐ καλάς κεκτημένας: αἵ πῶς ποτ', ὦ δέσποινα ποντία κύπρι, βλέπουσιν ἐς πρόσωπα τῶν ξυνευνετῶν οὐδέ σκότον φρίσσουσι τόν ξυνεργάτην τέραμνά τ' οἴκων μή ποτε φθογγήν ἀφῆι; ἡμᾶς γάρ αὐτό τοῦτ' ἀποκτείνει, φίλαι, ὡς μήποτ' ἄνδρα τόν ἐμόν αἰσχύνας' ἁλῶ, μή παῖδας οὕς ἔτικτον: ἀλλ' ἐλεύθεροι παρρησίαι θάλλοντες οἰκοῖεν πόλιν κλεινῶν ἀθηνῶν, μητρός οὕνεκ' εὐκλεεῖς. δουλοῖ γάρ ἄνδρα, κἄν θρασύσπλαγχνός τις ἦι, ὅταν ξυνειδῆι μητρός ἤ πατρός κακά. μόνον δέ τοῦτό φας' ἁμιλλᾶσθαι βίωι, γνώμην δικαίαν κἀγαθήν ὅτωι παρῆι: κακούς δέ θνητῶν ἐξέφην' ὅταν τύχηι, προθείς κάτοπτρον ὥστε παρθένωι νέαι, χρόνος: παρ' οἷσι μήποτ' ὀφθείην ἐγώ. {χο.} φεῦ φεῦ, τό σῶφρον ὡς ἁπανταχοῦ καλόν καί δόξαν ἐσθλήν ἐν βροτοῖς καρπίζεται. {τρ.} δέσποιν', ἐμοί τοι συμφορά μέν ἀρτίως ἡ σή παρέσχε δεινόν ἐξαίφνης φόβον: νῦν δ' ἐννοοῦμαι φαῦλος οὖσα, κἀν βροτοῖς αἱ δεύτεραί πως φροντίδες σοφώτεραι. οὐ γάρ περισσόν οὐδέν οὐδ' ἔξω λόγου πέπονθας, ὀργαί δ' ἐς ς' ἀπέσκηψαν θεᾶς. ἐρᾶις (τί τοῦτο θαῦμα;) σύν πολλοῖς βροτῶν: κἄπειτ' ἔρωτος οὕνεκα ψυχήν ὀλεῖς; οὔ τἄρα λύει τοῖς ἐρῶσι τῶν πέλας, ὅσοι τε μέλλους', εἰ θανεῖν αὐτούς χρεών. κύπρις γάρ οὐ φορητόν ἤν πολλή ῥυῆι, ἥ τόν μέν εἴκονθ' ἡσυχῆι μετέρχεται, ὅν δ' ἄν περισσόν καί φρονοῦνθ' εὕρηι μέγα, τοῦτον λαβοῦσα πῶς δοκεῖς καθύβρισεν. φοιτᾶι δ' ἀν' αἰθέρ', ἔστι δ' ἐν θαλασσίωι κλύδωνι κύπρις, πάντα δ' ἐκ ταύτης ἔφυ: ἥδ' ἐστίν ἡ σπείρουσα καί διδοῦς' ἔρον, οὗ πάντες ἐσμέν οἱ κατά χθόν' ἔκγονοι. ὅσοι μέν οὖν γραφάς τε τῶν παλαιτέρων ἔχουσιν αὐτοί τ' εἰσίν ἐν μούσαις ἀεί ἴσασι μέν ζεύς ὥς ποτ' ἠράσθη γάμων σεμέλης, ἴσασι δ' ὡς ἀνήρπασέν ποτε ἡ καλλιφεγγής κέφαλον ἐς θεούς ἕως ἔρωτος οὕνεκ': ἀλλ' ὅμως ἐν οὐρανῶι ναίουσι κοὐ φεύγουσιν ἐκποδών θεούς, στέργουσι δ', οἶμαι, ξυμφορᾶι νικώμενοι. σύ δ' οὐκ ἀνέξηι; χρῆν ς' ἐπί ῥητοῖς ἄρα πατέρα φυτεύειν ἤ 'πί δεσπόταις θεοῖς ἄλλοισιν, εἰ μή τούσδε γε στέρξεις νόμους. πόσους δοκεῖς δή κάρτ' ἔχοντας εὖ φρενῶν νοσοῦνθ' ὁρῶντας λέκτρα μή δοκεῖν ὁρᾶν; πόσους δέ παισί πατέρας ἡμαρτηκόσιν συνεκκομίζειν κύπριν; ἐν σοφοῖσι γάρ τόδ' ἐστί θνητῶν, λανθάνειν τά μή καλά. οὐδ' ἐκπονεῖν τοι χρή βίον λίαν βροτούς: οὐδέ στέγην γάρ ἧι κατηρεφεῖς δόμοι καλῶς ἀκριβώσαις ἄν: ἐς δέ τήν τύχην πεσοῦς' ὅσην σύ, πῶς ἄν ἐκνεῦσαι δοκεῖς; ἀλλ' εἰ τά πλείω χρηστά τῶν κακῶν ἔχεις, ἄνθρωπος οὖσα κάρτα γ' εὖ πράξειας ἄν. ἀλλ', ὦ φίλη παῖ, λῆγε μέν κακῶν φρενῶν, λῆξον δ' ὑβρίζους', οὐ γάρ ἄλλο πλήν ὕβρις τάδ' ἐστί, κρείσσω δαιμόνων εἶναι θέλειν, τόλμα δ' ἐρῶσα: θεός ἐβουλήθη τάδε: νοσοῦσα δ' εὖ πως τήν νόσον καταστρέφου. εἰσίν δ' ἐπωιδαί καί λόγοι θελκτήριοι: φανήσεταί τι τῆσδε φάρμακον νόσου. ἦ τἄρ' ἄν ὀψέ γ' ἄνδρες ἐξεύροιεν ἄν, εἰ μή γυναῖκες μηχανάς εὑρήσομεν. {χο.} φαίδρα, λέγει μέν ἥδε χρησιμώτερα πρός τήν παροῦσαν ξυμφοράν, αἰνῶ δέ σέ. ὁ δ' αἶνος οὗτος δυσχερέστερος λόγων τῶν τῆσδε καί σοι μᾶλλον ἀλγίων κλύειν. {φα.} τοῦτ' ἔσθ' ὅ θνητῶν εὖ πόλεις οἰκουμένας δόμους τ' ἀπόλλυς', οἱ καλοί λίαν λόγοι: οὐ γάρ τι τοῖσιν ὠσί τερπνά χρή λέγειν ἀλλ' ἐξ ὅτου τις εὐκλεής γενήσεται. {τρ.} τί σεμνομυθεῖς; οὐ λόγων εὐσχημόνων δεῖ ς' ἀλλά τἀνδρός. ὡς τάχος διιστέον, τόν εὐθύς ἐξειπόντας ἀμφί σοῦ λόγον. εἰ μέν γάρ ἦν σοι μή 'πί συμφοραῖς βίος τοιαῖσδε, σώφρων δ' οὖς' ἐτύγχανες γυνή, οὐκ ἄν ποτ' εὐνῆς οὕνεχ' ἡδονῆς τε σῆς προῆγον ἄν σε δεῦρο: νῦν δ' ἀγών μέγας, σῶσαι βίον σόν, κοὐκ ἐπίφθονον τόδε. {φα.} ὦ δεινά λέξας', οὐχί συγκλήισεις στόμα καί μή μεθήσεις αὖθις αἰσχίστους λόγους; {τρ.} αἴσχρ', ἀλλ' ἀμείνω τῶν καλῶν τάδ' ἐστί σοι: κρεῖσσον δέ τοὔργον, εἴπερ ἐκσώσει γέ σε, ἤ τοὔνομ', ὧι σύ κατθανῆι γαυρουμένη. {φα.} ἆ μή σε πρός θεῶν, εὖ λέγεις γάρ αἰσχρά δέ, πέρα προβῆις τῶνδ': ὡς ὑπείργασμαι μέν εὖ ψυχήν ἔρωτι, τἀισχρά δ' ἤν λέγηις καλῶς ἐς τοῦθ' ὅ φεύγω νῦν ἀναλωθήσομαι. {τρ.} εἴ τοι δοκεῖ σοι, χρῆν μέν οὔ ς' ἁμαρτάνειν, εἰ δ' οὖν, πιθοῦ μοι: δευτέρα γάρ ἡ χάρις. ἔστιν κατ' οἴκους φίλτρα μοι θελκτήρια ἔρωτος, ἦλθε δ' ἄρτι μοι γνώμης ἔσω, ἅ ς' οὔτ' ἐπ' αἰσχροῖς οὔτ' ἐπί βλάβηι φρενῶν παύσει νόσου τῆσδ', ἤν σύ μή γένηι κακή. δεῖ δ' ἐξ ἐκείνου δή τι τοῦ ποθουμένου σημεῖον, ἤ πλόκον τιν' ἤ πέπλων ἄπο, λαβεῖν, συνάψαι τ' ἐκ δυοῖν μίαν χάριν. {φα.} πότερα δέ χριστόν ἤ ποτόν τό φάρμακον; {τρ.} οὐκ οἶδ': ὄνασθαι, μή μαθεῖν, βούλου, τέκνον. {φα.} δέδοιχ' ὅπως μοι μή λίαν φανῆις σοφή. {τρ.} πάντ' ἄν φοβηθεῖς' ἴσθι. δειμαίνεις δέ τί; {φα.} μή μοί τι θησέως τῶνδε μηνύσηις τόκωι. {τρ.} ἔασον, ὦ παῖ: ταῦτ' ἐγώ θήσω καλῶς. μόνον σύ μοι, δέσποινα ποντία κύπρι, συνεργός εἴης: τἄλλα δ' οἷ' ἐγώ φρονῶ τοῖς ἔνδον ἡμῖν ἀρκέσει λέξαι φίλοις. {χο.} ἔρως ἔρως, ὁ κατ' ὀμμάτων στάζων πόθον, εἰσάγων γλυκεῖαν ψυχᾶι χάριν οὕς ἐπιστρατεύσηι, μή μοί ποτε σύν κακῶι φανείης μηδ' ἄρρυθμος ἔλθοις. οὔτε γάρ πυρός οὔτ' ἄστρων ὑπέρτερον βέλος οἷον τό τᾶς ἀφροδίτας ἵησιν ἐκ χερῶν ἔρως ὁ διός παῖς. ἄλλως ἄλλως παρά τ' ἀλφεῶι φοίβου τ' ἐπί πυθίοις τεράμνοις βούταν φόνον ἑλλάς <αἶ'> ἀέξει, ἔρωτα δέ, τόν τύραννον ἀνδρῶν, τόν τᾶς ἀφροδίτας φιλτάτων θαλάμων κληιδοῦχον, οὐ σεβίζομεν, πέρθοντα καί διά πάσας ἱέντα συμφορᾶς θνατούς ὅταν ἔλθηι. τάν μέν οἰχαλίαι πῶλον ἄζυγα λέκτρων, ἄνανδρον τό πρίν καί ἄνυμφον, οἴκων ζεύξας' ἀπ' εὐρυτίων δρομάδα ναΐδ' ὅπως τε βάκ χαν σύν αἵματι, σύν καπνῶι, φονίοισι νυμφείοις ἀλκμήνας τόκωι κύπρις ἐξέδωκεν: ὦ τλάμων ὑμεναίων. ὦ θήβας ἱερόν τεῖχος, ὦ στόμα δίρκας, συνείποιτ' ἄν ἁ κύπρις οἷον ἕρπει: βροντᾶι γάρ ἀμφιπύρωι τοκάδα τάν διγόνοιο βάκ χου νυμφευσαμένα πότμωι φονίωι κατηύνασεν. δεινά γάρ τά πάντ' ἐπιπνεῖ, μέλισσα δ' οἵ α τις πεπόταται. {φα.} σιγήσατ', ὦ γυναῖκες: ἐξειργάσμεθα. {χο.} τί δ' ἐστί, φαίδρα, δεινόν ἐν δόμοισί σοι; {φα.} ἐπίσχετ', αὐδήν τῶν ἔσωθεν ἐκμάθω. {χο.} σιγῶ: τό μέντοι φροίμιον κακόν τόδε. {φα.} ἰώ μοι, αἰαῖ: ὦ δυστάλαινα τῶν ἐμῶν παθημάτων. {χο.} τίνα θροεῖς αὐδάν; τίνα βοᾶις λόγον; ἔνεπε, τίς φοβεῖ σε φήμα, γύναι, φρένας ἐπίσσυτος; {φα.} ἀπωλόμεσθα: ταῖσδ' ἐπιστᾶσαι πύλαις ἀκούσαθ' οἷος κέλαδος ἐν δόμοις πίτνει. {χο.} σύ παρά κλῆιθρα, σοί μέλει πομπίμα φάτις δωμάτων: ἔνεπε δ' ἔνεπέ μοι, τί ποτ' ἔβα κακόν; {φα.} ὁ τῆς φιλίππου παῖς ἀμαζόνος βοᾶι ἱππόλυτος, αὐδῶν δεινά πρόσπολον κακά. {χο.} ἰάν μέν κλύω, σαφές δ' οὐκ ἔχω: γεγώνει δ' οἵα διά πύλας ἔμολεν ἔμολέ σοι βοά. {φα.} καί μήν σαφῶς γε τήν κακῶν προμνήστριαν, τήν δεσπότου προδοῦσαν ἐξαυδᾶι λέχος. {χο.} ὤμοι ἐγώ κακῶν: προδέδοσαι, φίλα. τί σοι μήσομαι; τά κρυπτά γάρ πέφηνε, διά δ' ὄλλυσαι, αἰαῖ ἔ ἔ, πρόδοτος ἐκ φίλων. {φα.} ἀπώλεσέν μ' εἰποῦσα συμφοράς ἐμάς, φίλως καλῶς δ' οὐ τήνδ' ἰωμένη νόσον. {χο.} πῶς οὖν; τί δράσεις, ὦ παθοῦς' ἀμήχανα; {φα.} οὐκ οἶδα πλήν ἕν, κατθανεῖν ὅσον τάχος, τῶν νῦν παρόντων πημάτων ἄκος μόνον. {ιπ.} ὦ γαῖα μῆτερ ἡλίου τ' ἀναπτυχαί, οἵων λόγων ἄρρητον εἰσήκους' ὄπα. {τρ.} σίγησον, ὦ παῖ, πρίν τιν' αἰσθέσθαι βοῆς. {ιπ.} οὐκ ἔστ' ἀκούσας δείν' ὅπως σιγήσομαι. {τρ.} ναί, πρός σε τῆσδε δεξιᾶς εὐωλένου. {ιπ.} οὐ μή προσοίσεις χεῖρα μηδ' ἅψηι πέπλων; {τρ.} ὦ πρός σε γονάτων, μηδαμῶς μ' ἐξεργάσηι. {ιπ.} τί δ', εἴπερ, ὡς φήις, μηδέν εἴρηκας κακόν; {τρ.} ὁ μῦθος, ὦ παῖ, κοινός οὐδαμῶς ὅδε. {ιπ.} τά τοι κάλ' ἐν πολλοῖσι κάλλιον λέγειν. {τρ.} ὦ τέκνον, ὅρκους μηδαμῶς ἀτιμάσηις. {ιπ.} ἡ γλῶσς' ὀμώμοχ', ἡ δέ φρήν ἀνώμοτος. {τρ.} ὦ παῖ, τί δράσεις; σούς φίλους διεργάσηι; {ιπ.} ἀπέπτυς': οὐδείς ἄδικός ἐστί μοι φίλος. {τρ.} σύγγνωθ': ἁμαρτεῖν εἰκός ἀνθρώπους, τέκνον. {ιπ.} ὦ ζεῦ, τί δή κίβδηλον ἀνθρώποις κακόν γυναῖκας ἐς φῶς ἡλίου κατώικισας; εἰ γάρ βρότειον ἤθελες σπεῖραι γένος, οὐκ ἐκ γυναικῶν χρῆν παρασχέσθαι τόδε, ἀλλ' ἀντιθέντας σοῖσιν ἐν ναοῖς βροτούς ἤ χαλκόν ἤ σίδηρον ἤ χρυσοῦ βάρος παίδων πρίασθαι σπέρμα του τιμήματος, τῆς ἀξίας ἕκαστον, ἐν δέ δώμασιν ναίειν ἐλευθέροισι θηλειῶν ἄτερ. [νῦν δ' ἐς δόμους μέν πρῶτον ἄξεσθαι κακόν μέλλοντες ὄλβον δωμάτων ἐκτίνομεν.] τούτωι δέ δῆλον ὡς γυνή κακόν μέγα: προσθείς γάρ ὁ σπείρας τε καί θρέψας πατήρ φερνάς ἀπώικις', ὡς ἀπαλλαχθῆι κακοῦ. ὁ δ' αὖ λαβών ἀτηρόν ἐς δόμους φυτόν γέγηθε κόσμον προστιθείς ἀγάλματι καλόν κακίστωι καί πέπλοισιν ἐκπονεῖ δύστηνος, ὄλβον δωμάτων ὑπεξελών. [ἔχει δ' ἀνάγκην: ὥστε κηδεύσας καλῶς γαμβροῖσι χαίρων σώιζεται πικρόν λέχος, ἤ χρηστά λέκτρα πενθερούς δ' ἀνωφελεῖς λαβών πιέζει τἀγαθῶι τό δυστυχές.] ῥᾶιστον δ' ὅτωι τό μηδέν: ἀλλ' ἀνωφελής εὐηθίαι κατ' οἶκον ἵδρυται γυνή. σοφήν δέ μισῶ: μή γάρ ἔν γ' ἐμοῖς δόμοις εἴη φρονοῦσα πλείον' ἤ γυναῖκα χρή. τό γάρ κακοῦργον μᾶλλον ἐντίκτει κύπρις ἐν ταῖς σοφαῖσιν: ἡ δ' ἀμήχανος γυνή γνώμηι βραχείαι μωρίαν ἀφηιρέθη. χρῆν δ' ἐς γυναῖκα πρόσπολον μέν οὐ περᾶν, ἄφθογγα δ' αὐταῖς συγκατοικίζειν δάκη θηρῶν, ἵν' εἶχον μήτε προσφωνεῖν τινα μήτ' ἐξ ἐκείνων φθέγμα δέξασθαι πάλιν. νῦν δ' †αἱ μέν ἔνδον δρῶσιν αἱ κακαί† κακά βουλεύματ', ἔξω δ' ἐκφέρουσι πρόσπολοι. ὡς καί σύ γ' ἡμῖν πατρός, ὦ κακόν κάρα, λέκτρων ἀθίκτων ἦλθες ἐς συναλλαγάς: ἁγώ ῥυτοῖς νασμοῖσιν ἐξομόρξομαι ἐς ὦτα κλύζων. πῶς ἄν οὖν εἴην κακός, ὅς οὐδ' ἀκούσας τοιάδ' ἁγνεύειν δοκῶ; εὖ δ' ἴσθι, τοὐμόν ς' εὐσεβές σώιζει, γύναι: εἰ μή γάρ ὅρκοις θεῶν ἄφαρκτος ἡιρέθην, οὐκ ἄν ποτ' ἔσχον μή οὐ τάδ' ἐξειπεῖν πατρί. νῦν δ' ἐκ δόμων μέν, ἔστ' ἄν ἐκδημῆι χθονός θησεύς, ἄπειμι, σῖγα δ' ἕξομεν στόμα: θεάσομαι δέ σύν πατρός μολών ποδί πῶς νιν προσόψηι, καί σύ καί δέσποινα σή. [τῆς σῆς δέ τόλμης εἴσομαι γεγευμένος.] ὄλοισθε. μισῶν δ' οὔποτ' ἐμπλησθήσομαι γυναῖκας, οὐδ' εἴ φησί τίς μ' ἀεί λέγειν: ἀεί γάρ οὖν πώς εἰσι κἀκεῖναι κακαί. ἤ νύν τις αὐτάς σωφρονεῖν διδαξάτω ἤ κἄμ' ἐάτω ταῖσδ' ἐπεμβαίνειν ἀεί. {φα.} τάλανες ὦ κακοτυχεῖς γυναικῶν πότμοι: τίν' ἤ νῦν τέχναν ἔχομεν ἤ λόγον σφαλεῖσαι κάθαμμα λύειν λόγου; ἐτύχομεν δίκας. ἰώ γᾶ καί φῶς: πᾶι ποτ' ἐξαλύξω τύχας; πῶς δέ πῆμα κρύψω, φίλαι; τίς ἄν θεῶν ἀρωγός ἤ τίς ἄν βροτῶν πάρεδρος ἤ ξυνεργός ἀδίκων ἔργων φανείη; τό γάρ παρ' ἡμῖν πάθος πέραν δυσεκπέρατον ἔρχεται βίου. κακοτυχεστάτα γυναικῶν ἐγώ. {χο.} φεῦ φεῦ, πέπρακται, κοὐ κατώρθωνται τέχναι, δέσποινα, τῆς σῆς προσπόλου, κακῶς δ' ἔχει. {φα.} ὦ παγκακίστη καί φίλων διαφθορεῦ, οἷ' εἰργάσω με. ζεύς σε γεννήτωρ ἐμός πρόρριζον ἐκτρίψειεν οὐτάσας πυρί. οὐκ εἶπον, οὐ σῆς προυνοησάμην φρενός, σιγᾶν ἐφ' οἷσι νῦν ἐγώ κακύνομαι; σύ δ' οὐκ ἀνέσχου: τοιγάρ οὐκέτ' εὐκλεεῖς θανούμεθ'. ἀλλά δεῖ με δή καινῶν λόγων: οὗτος γάρ ὀργῆι συντεθηγμένος φρένας ἐρεῖ καθ' ἡμῶν πατρί σάς ἁμαρτίας, ἐρεῖ δέ πιτθεῖ τῶι γέροντι συμφοράς, πλήσει τε πᾶσαν γαῖαν αἰσχίστων λόγων. ὄλοιο καί σύ χὤστις ἄκοντας φίλους πρόθυμός ἐστι μή καλῶς εὐεργετεῖν. {τρ.} δέσποιν', ἔχεις μέν τἀμά μέμψασθαι κακά, τό γάρ δάκνον σου τήν διάγνωσιν κρατεῖ: ἔχω δέ κἀγώ πρός τάδ', εἰ δέξηι, λέγειν. ἔθρεψά ς' εὔνους τ' εἰμί: τῆς νόσου δέ σοι ζητοῦσα φάρμαχ' ηὗρον οὐχ ἁβουλόμην. εἰ δ' εὖ γ' ἔπραξα, κάρτ' ἄν ἐν σοφοῖσιν ἦ: πρός τάς τύχας γάρ τάς φρένας κεκτήμεθα. {φα.} ἦ γάρ δίκαια ταῦτα κἀξαρκοῦντά μοι, τρώσασαν ἡμᾶς εἶτα συγχωρεῖν λόγοις; {τρ.} μακρηγοροῦμεν: οὐκ ἐσωφρόνουν ἐγώ. ἀλλ' ἔστι κἀκ τῶνδ' ὥστε σωθῆναι, τέκνον. {φα.} παῦσαι λέγουσα: καί τά πρίν γάρ οὐ καλῶς παρήινεσάς μοι κἀπεχείρησας κακά. ἀλλ' ἐκποδών ἄπελθε καί σαυτῆς πέρι φρόντιζ': ἐγώ δέ τἀμά θήσομαι καλῶς. ὑμεῖς δέ, παῖδες εὐγενεῖς τροζήνιαι, τοσόνδε μοι παράσχετ' ἐξαιτουμένηι: σιγῆι καλύψαθ' ἁνθάδ' εἰσηκούσατε. {χο.} ὄμνυμι σεμνήν ἄρτεμιν, διός κόρην, μηδέν κακῶν σῶν ἐς φάος δείξειν ποτέ. {φα.} καλῶς ἐλέξαθ': ἕν δέ †προτρέπους' ἐγώ† εὕρημα δή τι τῆσδε συμφορᾶς ἔχω ὥστ' εὐκλεᾶ μέν παισί προσθεῖναι βίον αὐτή τ' ὄνασθαι πρός τά νῦν πεπτωκότα. οὐ γάρ ποτ' αἰσχυνῶ γε κρησίους δόμους οὐδ' ἐς πρόσωπον θησέως ἀφίξομαι αἰσχροῖς ἐπ' ἔργοις οὕνεκα ψυχῆς μιᾶς. {χο.} μέλλεις δέ δή τί δρᾶν ἀνήκεστον κακόν; {φα.} θανεῖν: ὅπως δέ, τοῦτ' ἐγώ βουλεύσομαι. {χο.} εὔφημος ἴσθι. {φα.} καί σύ γ' εὖ με νουθέτει. ἐγώ δέ κύπριν, ἥπερ ἐξόλλυσί με, ψυχῆς ἀπαλλαχθεῖσα τῆιδ' ἐν ἡμέραι τέρψω: πικροῦ δ' ἔρωτος ἡσσηθήσομαι. ἀτάρ κακόν γε χἀτέρωι γενήσομαι θανοῦς', ἵν' εἰδῆι μή 'πί τοῖς ἐμοῖς κακοῖς ὑψηλός εἶναι: τῆς νόσου δέ τῆσδέ μοι κοινῆι μετασχών σωφρονεῖν μαθήσεται. {χο.} ἠλιβάτοις ὑπό κευθμῶσι γενοίμαν, ἵνα με πτεροῦσσαν ὄρνιν θεός ἐν ποταναῖς ἀγέλαις θείη: ἀρθείην δ' ἐπί πόντιον κῦμα τᾶς ἀδριηνᾶς ἀκτᾶς ἠριδανοῦ θ' ὕδωρ, ἔνθα πορφύρεον σταλάσ σους' ἐς οἶδμα τάλαιναι κόραι φαέθοντος οἴκτωι δακρύων τάς ἠλεκτροφαεῖς αὐγάς: ἑσπερίδων δ' ἐπί μηλόσπορον ἀκτάν ἀνύσαιμι τᾶν ἀοιδῶν, ἵν' ὁ πορφυρέας πον τομέδων λίμνας ναύταις οὐκέθ' ὁδόν νέμει, σεμνόν τέρμονα κυρῶν οὐρανοῦ, τόν ἄτλας ἔχει, κρῆναί τ' ἀμβρόσιαι χέον ται ζηνός παρά κοίταις, ἵν' ὀλβιόδωρος αὔξει ζαθέα χθών εὐδαιμονίαν θεοῖς. ὦ λευκόπτερε κρησία πορθμίς, ἅ διά πόντιον κῦμ' ἁλίκτυπον ἅλμας ἐπόρευσας ἐμάν ἄνασσαν ὀλβίων ἀπ' οἴκων κακονυμφοτάταν ὄνασιν: ἦ γάρ ἀπ' ἀμφοτέρων οἱ κρησίας <τ'> ἐκ γᾶς δυσόρνις ἔπτατο κλεινάς ἀθήνας μουνίχου τ' ἀ κταῖσιν ἐκδήσαντο πλεκτάς πεισμάτων ἀρ χάς ἐπ' ἀπείρου τε γᾶς ἔβασαν. ἀνθ' ὧν οὐχ ὁσίων ἐρώ των δεινᾶι φρένας ἀφροδί τας νόσωι κατεκλάσθη: χαλεπᾶι δ' ὑπέραντλος οὖσα συμφορᾶι τεράμνων ἄπο νυμφιδίων κρεμαστόν ἅψεται ἀμφί βρόχον λευκᾶι καθαρμόζουσα δειρᾶι, δαίμονα στυγνόν καταιδεσθεῖσα τάν τ' εὔ δοξον ἀνθαιρουμένα φήμαν ἀπαλλάσ σουσά τ' ἀλγεινόν φρενῶν ἔρωτα. {τρ.} (ἔσωθεν) ἰού ἰού: βοηδρομεῖτε πάντες οἱ πέλας δόμων: ἐν ἀγχόναις δέσποινα, θησέως δάμαρ. {χο.} φεῦ φεῦ, πέπρακται: βασιλίς οὐκέτ' ἔστι δή γυνή, κρεμαστοῖς ἐν βρόχοις ἠρτημένη. {τρ.} οὐ σπεύσετ'; οὐκ οἴσει τις ἀμφιδέξιον σίδηρον, ὧι τόδ' ἅμμα λύσομεν δέρης; {χο.} φίλαι, τί δρῶμεν; ἦ δοκεῖ περᾶν δόμους λῦσαί τ' ἄνασσαν ἐξ ἐπισπαστῶν βρόχων; {_} τί δ'; οὐ πάρεισι πρόσπολοι νεανίαι; τό πολλά πράσσειν οὐκ ἐν ἀσφαλεῖ βίου. {τρ.} ὀρθώσατ' ἐκτείναντες ἄθλιον νέκυν: πικρόν τόδ' οἰκούρημα δεσπόταις ἐμοῖς. {χο.} ὄλωλεν ἡ δύστηνος, ὡς κλύω, γυνή: ἤδη γάρ ὡς νεκρόν νιν ἐκτείνουσι δή. {θησευσ} γυναῖκες, ἴστε τίς ποτ' ἐν δόμοις βοή †ἠχώ βαρεῖα προσπόλων† ἀφίκετο; οὐ γάρ τί μ' ὡς θεωρόν ἀξιοῖ δόμος πύλας ἀνοίξας εὐφρόνως προσεννέπειν. μῶν πιτθέως τι γῆρας εἴργασται νέον; πρόσω μέν ἤδη βίοτος, ἀλλ' ὅμως ἔτ' ἄν λυπηρός ἡμῖν τούσδ' ἄν ἐκλίποι δόμους. {χο.} οὐκ ἐς γέροντας ἥδε σοι τείνει τύχη, θησεῦ: νέοι θανόντες ἀλγύνουσί σε. {θη.} οἴμοι, τέκνων μοι μή τι συλᾶται βίος; {χο.} ζῶσιν, θανούσης μητρός ὡς ἄλγιστά σοι. {θη.} τί φήις; ὄλωλεν ἄλοχος; ἐκ τίνος τύχης; {χο.} βρόχον κρεμαστόν ἀγχόνης ἀνήψατο. {θη.} λύπηι παχνωθεῖς' ἤ ἀπό συμφορᾶς τίνος; {χο.} τοσοῦτον ἴσμεν: ἄρτι γάρ κἀγώ δόμους, θησεῦ, πάρειμι σῶν κακῶν πενθήτρια. {θη.} αἰαῖ, τί δῆτα τοῖσδ' ἀνέστεμμαι κάρα πλεκτοῖσι φύλλοις, δυστυχής θεωρός ὤν; χαλᾶτε κλῆιθρα, πρόσπολοι, πυλωμάτων, ἐκλύεθ' ἁρμούς, ὡς ἴδω πικράν θέαν γυναικός, ἥ με κατθανοῦς' ἀπώλεσεν. {χο.} ἰώ ἰώ τάλαινα μελέων κακῶν: ἔπαθες, εἰργάσω τοσοῦτον ὥστε τούσδε συγχέαι δόμους, αἰαῖ τόλμας, βιαίως θανοῦς' ἀνοσίωι τε συμ φορᾶι, σᾶς χερός πάλαισμα μελέας. τίς ἄρα σάν, τάλαιν', ἀμαυροῖ ζόαν; {θη.} ὤμοι ἐγώ πόνων: ἔπαθον, ὦ τάλας, τά μάκιστ' ἐμῶν κακῶν. ὦ τύχα, ὥς μοι βαρεῖα καί δόμοις ἐπεστάθης, κηλίς ἄφραστος ἐξ ἀλαστόρων τινός: κατακονά μέν οὖν ἀβίοτος βίου. κακῶν δ', ὦ τάλας, πέλαγος εἰσορῶ τοσοῦτον ὥστε μήποτ' ἐκνεῦσαι πάλιν μηδ' ἐκπερᾶσαι κῦμα τῆσδε συμφορᾶς. τίνι λόγωι, τάλας, τίνι τύχαν σέθεν βαρύποτμον, γύναι, προσαυδῶν τύχω; ὄρνις γάρ ὥς τις ἐκ χερῶν ἄφαντος εἶ, πήδημ' ἐς ἅιδου κραιπνόν ὁρμήσασά μοι. αἰαῖ αἰαῖ, μέλεα μέλεα τάδε πάθη: πρόσωθεν δέ ποθεν ἀνακομίζομαι τύχαν δαιμόνων ἀμπλακίαισι τῶν πάροιθέν τινος. {χο.} οὐ σοί τάδ', ὦναξ, ἦλθε δή μόνωι κακά, πολλῶν μετ' ἄλλων δ' ὤλεσας κεδνόν λέχος. {θη.} τό κατά γᾶς θέλω, τό κατά γᾶς κνέφας μετοικεῖν σκότωι θανών, ὦ τλάμων, τῆς σῆς στερηθείς φιλτάτης ὁμιλίας: ἀπώλεσας γάρ μᾶλλον ἤ κατέφθισο. †τίνος κλύω† πόθεν θανάσιμος τύχα, γύναι, σάν ἔβα, τάλαινα, κραδίαν; εἴποι τις ἄν τό πραχθέν, ἤ μάτην ὄχλον στέγει τυραννόν δῶμα προσπόλων ἐμῶν; ὤμοι μοι < > σέθεν, μέλεος, οἷον εἶδον ἄλγος δόμων, οὐ τλητόν οὐδέ ῥητόν. ἀλλ' ἀπωλόμην: ἔρημος οἶκος, καί τέκν' ὀρφανεύεται. <αἰαῖ αἰαῖ,> ἔλιπες ἔλιπες, ὦ φίλα γυναικῶν ἀρίστα θ' ὁπόσας ὁρᾶι φέγγος θ' ἁλίοιο καί νυκτός ἀ στερωπόν σέλας. {χο.} ὦ τάλας, ὅσον κακόν ἔχει δόμος: δάκρυσί μου βλέφαρα καταχυθέντα τέγ γεται σᾶι τύχαι. τό δ' ἐπί τῶιδε πῆμα φρίσσω πάλαι. {θη.} ἔα ἔα: τί δή ποθ' ἥδε δέλτος ἐκ φίλης χερός ἠρτημένη; θέλει τι σημῆναι νέον; ἀλλ' ἦ λέχους μοι καί τέκνων ἐπιστολάς ἔγραψεν ἡ δύστηνος, ἐξαιτουμένη; θάρσει, τάλαινα: λέκτρα γάρ τά θησέως οὐκ ἔστι δῶμά θ' ἥτις εἴσεισιν γυνή. καί μήν τύποι γε σφενδόνης χρυσηλάτου τῆς οὐκέτ' οὔσης οἵδε προσσαίνουσί με. φέρ' ἐξελίξας περιβολάς σφραγισμάτων ἴδω τί λέξαι δέλτος ἥδε μοι θέλει. {χο.} φεῦ φεῦ, τόδ' αὖ νεοχμόν ἐκδοχαῖς ἐπεισφρεῖ θεός κακόν: †ἐμοί [μέν οὖν ἀβίοτος βίου] τύχα πρός τό κρανθέν εἴη τυχεῖν:† ὀλομένους γάρ, οὐκέτ' ὄντας, λέγω, φεῦ φεῦ, τῶν ἐμῶν τυράννων δόμους. [ὦ δαῖμον, εἴ πως ἔστι, μή σφήληις δόμους, αἰτουμένης δέ κλῦθί μου: πρός γάρ τινος οἰωνόν ὥστε μάντις εἰσορῶ κακόν.] {θη.} οἴμοι, τόδ' οἷον ἄλλο πρός κακῶι κακόν, οὐ τλητόν οὐδέ λεκτόν: ὦ τάλας ἐγώ. {χο.} τί χρῆμα; λέξον, εἴ τί μοι λόγου μέτα. {θη.} βοᾶι βοᾶι δέλτος ἄλαστα: πᾶι φύγω βάρος κακῶν; ἀπό γάρ ὀλόμενος οἴχομαι, οἷον οἷον εἶδον γραφαῖς μέλος φθεγγόμενον τλάμων. {χο.} αἰαῖ, κακῶν ἀρχηγόν ἐκφαίνεις λόγον. {θη.} τόδε μέν οὐκέτι στόματος ἐν πύλαις καθέξω δυσεκπέρατον ὀλοόν κακόν: ἰώ πόλις. ἱππόλυτος εὐνῆς τῆς ἐμῆς ἔτλη θιγεῖν βίαι, τό σεμνόν ζηνός ὄμμ' ἀτιμάσας. ἀλλ', ὦ πάτερ πόσειδον, ἅς ἐμοί ποτε ἀράς ὑπέσχου τρεῖς, μιᾶι κατέργασαι τούτων ἐμόν παῖδ', ἡμέραν δέ μή φύγοι τήνδ', εἴπερ ἡμῖν ὤπασας σαφεῖς ἀράς. {χο.} ἄναξ, ἀπεύχου ταῦτα πρός θεῶν πάλιν, γνώσηι γάρ αὖθις ἀμπλακών: ἐμοί πιθοῦ. {θη.} οὐκ ἔστι. καί πρός γ' ἐξελῶ σφε τῆσδε γῆς, δυοῖν δέ μοίραιν θατέραι πεπλήξεται: ἤ γάρ ποσειδῶν αὐτόν εἰς ἅιδου δόμους θανόντα πέμψει τάς ἐμάς ἀράς σέβων ἤ τῆσδε χώρας ἐκπεσών ἀλώμενος ξένην ἐπ' αἶαν λυπρόν ἀντλήσει βίον. {χο.} καί μήν ὅδ' αὐτός παῖς σός ἐς καιρόν πάρα ἱππόλυτος: ὀργῆς δ' ἐξανείς κακῆς, ἄναξ θησεῦ, τό λῶιστον σοῖσι βούλευσαι δόμοις. {ιπ.} κραυγῆς ἀκούσας σῆς ἀφικόμην, πάτερ, σπουδῆι: τό μέντοι πρᾶγμ' ὅτωι στένεις ἔπι οὐκ οἶδα, βουλοίμην δ' ἄν ἐκ σέθεν κλύειν. ἔα, τί χρῆμα; σήν δάμαρθ' ὁρῶ, πάτερ, νεκρόν: μεγίστου θαύματος τόδ' ἄξιον: ἥν ἀρτίως ἔλειπον, ἥ φάος τόδε οὔπω χρόνος παλαιός εἰσεδέρκετο. τί χρῆμα πάσχει; τῶι τρόπωι διόλλυται; πάτερ, πυθέσθαι βούλομαι σέθεν πάρα. σιγᾶις; σιωπῆς δ' οὐδέν ἔργον ἐν κακοῖς. [ἡ γάρ ποθοῦσα πάντα καρδία κλύειν κἀν τοῖς κακοῖσι λίχνος οὖς' ἁλίσκεται.] οὐ μήν φίλους γε, κἄτι μᾶλλον ἤ φίλους, κρύπτειν δίκαιον σάς, πάτερ, δυσπραξίας. {θη.} ὦ πόλλ' ἁμαρτάνοντες ἄνθρωποι μάτην, τί δή τέχνας μέν μυρίας διδάσκετε καί πάντα μηχανᾶσθε κἀξευρίσκετε, ἕν δ' οὐκ ἐπίστασθ' οὐδ' ἐθηράσασθέ πω, φρονεῖν διδάσκειν οἷσιν οὐκ ἔνεστι νοῦς; {ιπ.} δεινόν σοφιστήν εἶπας, ὅστις εὖ φρονεῖν τούς μή φρονοῦντας δυνατός ἐστ' ἀναγκάσαι. ἀλλ' οὐ γάρ ἐν δέοντι λεπτουργεῖς, πάτερ, δέδοικα μή σου γλῶσς' ὑπερβάλληι κακοῖς. {θη.} φεῦ, χρῆν βροτοῖσι τῶν φίλων τεκμήριον σαφές τι κεῖσθαι καί διάγνωσιν φρενῶν, ὅστις τ' ἀληθής ἐστιν ὅς τε μή φίλος, δισσάς τε φωνάς πάντας ἀνθρώπους ἔχειν, τήν μέν δικαίαν τήν δ' ὅπως ἐτύγχανεν, ὡς ἡ φρονοῦσα τἄδικ' ἐξηλέγχετο πρός τῆς δικαίας, κοὐκ ἄν ἠπατώμεθα. {ιπ.} ἀλλ' ἦ τις ἐς σόν οὖς με διαβαλών ἔχει φίλων, νοσοῦμεν δ' οὐδέν ὄντες αἴτιοι; ἔκ τοι πέπληγμαι: σοί γάρ ἐκπλήσσουσί με λόγοι, παραλλάσσοντες ἔξεδροι φρενῶν. {θη.} φεῦ τῆς βροτείας_ποῖ προβήσεται; _φρενός. τί τέρμα τόλμης καί θράσους γενήσεται; εἰ γάρ κατ' ἀνδρός βίοτον ἐξογκώσεται, ὁ δ' ὕστερος τοῦ πρόσθεν εἰς ὑπερβολήν πανοῦργος ἔσται, θεοῖσι προσβαλεῖν χθονί ἄλλην δεήσει γαῖαν ἥ χωρήσεται τούς μή δικαίους καί κακούς πεφυκότας. σκέψασθε δ' ἐς τόνδ', ὅστις ἐξ ἐμοῦ γεγώς ἤισχυνε τἀμά λέκτρα κἀξελέγχεται πρός τῆς θανούσης ἐμφανῶς κάκιστος ὤν. δεῖξον δ', ἐπειδή γ' ἐς μίασμ' ἐλήλυθα, τό σόν πρόσωπον δεῦρ' ἐναντίον πατρί. σύ δή θεοῖσιν ὡς περισσός ὤν ἀνήρ ξύνει; σύ σώφρων καί κακῶν ἀκήρατος; οὐκ ἄν πιθοίμην τοῖσι σοῖς κόμποις ἐγώ θεοῖσι προσθείς ἀμαθίαν φρονεῖν κακῶς. ἤδη νυν αὔχει καί δι' ἀψύχου βορᾶς σίτοις καπήλευ' ὀρφέα τ' ἄνακτ' ἔχων βάκχευε πολλῶν γραμμάτων τιμῶν καπνούς: ἐπεί γ' ἐλήφθης. τούς δέ τοιούτους ἐγώ φεύγειν προφωνῶ πᾶσι: θηρεύουσι γάρ σεμνοῖς λόγοισιν, αἰσχρά μηχανώμενοι. τέθνηκεν ἥδε: τοῦτό ς' ἐκσώσειν δοκεῖς; ἐν τῶιδ' ἁλίσκηι πλεῖστον, ὦ κάκιστε σύ: ποῖοι γάρ ὅρκοι κρείσσονες, τίνες λόγοι τῆσδ' ἄν γένοιντ' ἄν, ὥστε ς' αἰτίαν φυγεῖν; μισεῖν σε φήσεις τήνδε, καί τό δή νόθον τοῖς γνησίοισι πολέμιον πεφυκέναι; κακήν ἄρ' αὐτήν ἔμπορον βίου λέγεις εἰ δυσμενείαι σῆι τά φίλτατ' ὤλεσεν. ἀλλ' ὡς τό σῶφρον ἀνδράσιν μέν οὐκ ἔνι, γυναιξί δ' ἐμπέφυκεν; οἶδ' ἐγώ νέους οὐδέν γυναικῶν ὄντας ἀσφαλεστέρους, ὅταν ταράξηι κύπρις ἡβῶσαν φρένα: τό δ' ἄρσεν αὐτούς ὠφελεῖ προσκείμενον. νῦν οὖν_τί ταῦτα σοῖς ἁμιλλῶμαι λόγοις νεκροῦ παρόντος μάρτυρος σαφεστάτου; ἔξερρε γαίας τῆσδ' ὅσον τάχος φυγάς, καί μήτ' ἀθήνας τάς θεοδμήτους μόληις μήτ' εἰς ὅρους γῆς ἧς ἐμόν κρατεῖ δόρυ. εἰ γάρ παθών γέ σου τάδ' ἡσσηθήσομαι, οὐ μαρτυρήσει μ' ἴσθμιος σίνις ποτέ κτανεῖν ἑαυτόν ἀλλά κομπάζειν μάτην, οὐδ' αἱ θαλάσσηι σύννομοι σκιρωνίδες φήσουσι πέτραι τοῖς κακοῖς μ' εἶναι βαρύν. {χο.} οὐκ οἶδ' ὅπως εἴποιμ' ἄν εὐτυχεῖν τινα θνητῶν: τά γάρ δή πρῶτ' ἀνέστραπται πάλιν. {ιπ.} πάτερ, μένος μέν ξύντασις τε σῶν φρενῶν δεινή: τό μέντοι πρᾶγμ', ἔχον καλούς λόγους, εἴ τις διαπτύξειεν οὐ καλόν τόδε. ἐγώ δ' ἄκομψος εἰς ὄχλον δοῦναι λόγον, ἐς ἥλικας δέ κὠλίγους σοφώτερος: ἔχει δέ μοῖραν καί τόδ': οἱ γάρ ἐν σοφοῖς φαῦλοι παρ' ὄχλωι μουσικώτεροι λέγειν. ὅμως δ' ἀνάγκη, ξυμφορᾶς ἀφιγμένης, γλῶσσάν μ' ἀφεῖναι. πρῶτα δ' ἄρξομαι λέγειν ὅθεν μ' ὑπῆλθες πρῶτον ὡς διαφθερῶν οὐκ ἀντιλέξοντ'. εἰσορᾶις φάος τόδε καί γαῖαν: ἐν τοῖσδ' οὐκ ἔνεστ' ἀνήρ ἐμοῦ, οὐδ' ἤν σύ μή φῆις, σωφρονέστερος γεγώς. ἐπίσταμαι γάρ πρῶτα μέν θεούς σέβειν φίλοις τε χρῆσθαι μή ἀδικεῖν πειρωμένοις ἀλλ' οἷσιν αἰδώς μήτ' ἐπαγγέλλειν κακά μήτ' ἀνθυπουργεῖν αἰσχρά τοῖσι χρωμένοις, οὐκ ἐγγελαστής τῶν ὁμιλούντων, πάτερ, ἀλλ' αὑτός οὐ παροῦσι κἀγγύς ὤν φίλοις. ἑνός δ' ἄθικτος, ὧι με νῦν ἔχειν δοκεῖς: λέχους γάρ ἐς τόδ' ἡμέρας ἁγνόν δέμας. οὐκ οἶδα πρᾶξιν τήνδε πλήν λόγωι κλύων γραφῆι τε λεύσσων: οὐδέ ταῦτα γάρ σκοπεῖν πρόθυμός εἰμι, παρθένον ψυχήν ἔχων. καί δή τό σῶφρον τοὐμόν οὐ πείθει ς': ἴτω: δεῖ δή σε δεῖξαι τῶι τρόπωι διεφθάρην. πότερα τό τῆσδε σῶμ' ἐκαλλιστεύετο πασῶν γυναικῶν; ἤ σόν οἰκήσειν δόμον ἔγκληρον εὐνήν προσλαβών ἐπήλπισα; μάταιος ἆρ' ἦν, οὐδαμοῦ μέν οὖν φρενῶν. ἀλλ' ὡς τυραννεῖν ἡδύ τοῖσι σώφροσιν; †ἥκιστά γ', εἰ μή† τάς φρένας διέφθορεν θνητῶν ὅσοισιν ἁνδάνει μοναρχία. ἐγώ δ' ἀγῶνας μέν κρατεῖν ἑλληνικούς πρῶτος θέλοιμ' ἄν, ἐν πόλει δέ δεύτερος σύν τοῖς ἀρίστοις εὐτυχεῖν ἀεί φίλοις: πράσσειν τε γάρ πάρεστι, κίνδυνός τ' ἀπών κρείσσω δίδωσι τῆς τυραννίδος χάριν. ἕν οὐ λέλεκται τῶν ἐμῶν, τά δ' ἄλλ' ἔχεις: εἰ μέν γάρ ἦν μοι μάρτυς οἷός εἰμ' ἐγώ καί τῆσδ' ὁρώσης φέγγος ἠγωνιζόμην, ἔργοις ἄν εἶδες τούς κακούς διεξιών: νῦν δ' ὅρκιόν σοι ζῆνα καί πέδον χθονός ὄμνυμι τῶν σῶν μήποθ' ἅψασθαι γάμων μηδ' ἄν θελῆσαι μηδ' ἄν ἔννοιαν λαβεῖν. ἦ τἄρ' ὀλοίμην ἀκλεής ἀνώνυμος [ἄπολις ἄοικος, φυγάς ἀλητεύων χθόνα,] καί μήτε πόντος μήτε γῆ δέξαιτό μου σάρκας θανόντος, εἰ κακός πέφυκ' ἀνήρ. τί δ' ἥδε δειμαίνους' ἀπώλεσεν βίον οὐκ οἶδ', ἐμοί γάρ οὐ θέμις πέρα λέγειν: ἐσωφρόνησε δ' οὐκ ἔχουσα σωφρονεῖν, ἡμεῖς δ' ἔχοντες οὐ καλῶς ἐχρώμεθα. {χο.} ἀρκοῦσαν εἶπας αἰτίας ἀποστροφήν ὅρκους παρασχών, πίστιν οὐ σμικράν, θεῶν. {θη.} ἆρ' οὐκ ἐπωιδός καί γόης πέφυχ' ὅδε, ὅς τήν ἐμήν πέποιθεν εὐοργησίαι ψυχήν κρατήσειν, τόν τεκόντ' ἀτιμάσας; {ιπ.} καί σοῦ γε ταὐτά κάρτα θαυμάζω, πάτερ: εἰ γάρ σύ μέν παῖς ἦσθ', ἐγώ δέ σός πατήρ, ἔκτεινά τοί ς' ἄν κοὐ φυγαῖς ἐζημίουν, εἴπερ γυναικός ἠξίους ἐμῆς θιγεῖν. {θη.} ὡς ἄξιον τόδ' εἶπας. οὐχ οὕτω θανῆι, ὥσπερ σύ σαυτῶι τόνδε προύθηκας νόμον: ταχύς γάρ ἅιδης ῥᾶιστος ἀνδρί δυστυχεῖ: ἀλλ' ἐκ πατρώιας φυγάς ἀλητεύων χθονός ξένην ἐπ' αἶαν λυπρόν ἀντλήσεις βίον. [μισθός γάρ οὗτός ἐστιν ἀνδρί δυσσεβεῖ.] {ιπ.} οἴμοι, τί δράσεις; οὐδέ μηνυτήν χρόνον δέξηι καθ' ἡμῶν, ἀλλά μ' ἐξελᾶις χθονός; {θη.} πέραν γε πόντου καί τόπων ἀτλαντικῶν, εἴ πως δυναίμην, ὡς σόν ἐχθαίρω κάρα. {ιπ.} οὐδ' ὅρκον οὐδέ πίστιν οὐδέ μάντεων φήμας ἐλέγξας ἄκριτον ἐκβαλεῖς με γῆς; {θη.} ἡ δέλτος ἥδε κλῆρον οὐ δεδεγμένη κατηγορεῖ σου πιστά: τούς δ' ὑπέρ κάρα φοιτῶντας ὄρνις πόλλ' ἐγώ χαίρειν λέγω. {ιπ.} ὦ θεοί, τί δῆτα τοὐμόν οὐ λύω στόμα, ὅστις γ' ὑφ' ὑμῶν, οὕς σέβω, διόλλυμαι; οὐ δῆτα: πάντως οὐ πίθοιμ' ἄν οὕς με δεῖ, μάτην δ' ἄν ὅρκους συγχέαιμ' οὕς ὤμοσα. {θη.} οἴμοι, τό σεμνόν ὥς μ' ἀποκτενεῖ τό σόν. οὐκ εἶ πατρώιας ἐκτός ὡς τάχιστα γῆς; {ιπ.} ποῖ δῆθ' ὁ τλήμων τρέψομαι; τίνος ξένων δόμους ἔσειμι, τῆιδ' ἐπ' αἰτίαι φυγών; {θη.} ὅστις γυναικῶν λυμεῶνας ἥδεται ξένους κομίζων καί ξυνοικούρους κακῶν. {ιπ.} αἰαῖ, πρός ἧπαρ: δακρύων ἐγγύς τόδε, εἰ δή κακός γε φαίνομαι δοκῶ τε σοί. {θη.} τότε στενάζειν καί προγιγνώσκειν ς' ἐχρῆν ὅτ' ἐς πατρώιαν ἄλοχον ὑβρίζειν ἔτλης. {ιπ.} ὦ δώματ', εἴθε φθέγμα γηρύσαισθέ μοι καί μαρτυρήσαιτ' εἰ κακός πέφυκ' ἀνήρ. {θη.} ἐς τούς ἀφώνους μάρτυρας φεύγεις σοφῶς: τό δ' ἔργον οὐ λέγον σε μηνύει κακόν. {ιπ.} φεῦ: εἴθ' ἦν ἐμαυτόν προσβλέπειν ἐναντίον στάνθ', ὡς ἐδάκρυς' οἷα πάσχομεν κακά. {θη.} πολλῶι γε μᾶλλον σαυτόν ἤσκησας σέβειν ἤ τούς τεκόντας ὅσια δρᾶν δίκαιος ὤν. {ιπ.} ὦ δυστάλαινα μῆτερ, ὦ πικραί γοναί: μηδείς ποτ' εἴη τῶν ἐμῶν φίλων νόθος. {θη.} οὐχ ἕλξετ' αὐτόν, δμῶες; οὐκ ἀκούετε πάλαι ξενοῦσθαι τόνδε προυννέποντά με; {ιπ.} κλαίων τις αὐτῶν ἆρ' ἐμοῦ γε θίξεται: σύ δ' αὐτός, εἴ σοι θυμός, ἐξώθει χθονός. {θη.} δράσω τάδ', εἰ μή τοῖς ἐμοῖς πείσηι λόγοις: οὐ γάρ τις οἶκτος σῆς μ' ὑπέρχεται φυγῆς. {ιπ.} ἄραρεν, ὡς ἔοικεν. ὦ τάλας ἐγώ, ὡς οἶδα μέν ταῦτ', οἶδα δ' οὐχ ὅπως φράσω. ὦ φιλτάτη μοι δαιμόνων λητοῦς κόρη, σύνθακε, συγκύναγε, φευξούμεσθα δή κλεινάς ἀθήνας. ἀλλά χαιρέτω πόλις καί γαῖ' ἐρεχθέως: ὦ πέδον τροζήνιον, ὡς ἐγκαθηβᾶν πόλλ' ἔχεις εὐδαίμονα, χαῖρ': ὕστατον γάρ ς' εἰσορῶν προσφθέγγομαι. ἴτ', ὦ νέοι μοι τῆσδε γῆς ὁμήλικες, προσείπαθ' ἡμᾶς καί προπέμψατε χθονός: ὡς οὔποτ' ἄλλον ἄνδρα σωφρονέστερον ὄψεσθε, κεἰ μή ταῦτ' ἐμῶι δοκεῖ πατρί. {θεραποντεσ} ἦ μέγα μοι τά θεῶν μελεδήμαθ', ὅταν φρένας ἔλθηι, λύπας παραιρεῖ: ξύνεσιν δέ τιν' ἐλπίδι κεύθων λείπομαι ἔν τε τύχαις θνατῶν καί ἐν ἔργμασι λεύσσων: ἄλλα γάρ ἄλλοθεν ἀμείβεται, μετά δ' ἵσταται ἀνδράσιν αἰών πολυπλάνητος αἰεί. {χο.} εἴθε μοι εὐξαμέναι θεόθεν τάδε μοῖρα παράσχοι, τύχαν μετ' ὄλβου καί ἀκήρατον ἄλγεσι θυμόν: δόξα δέ μήτ' ἀτρεκής μήτ' αὖ παράσημος ἐνείη, ῥάιδια δ' ἤθεα τόν αὔριον μεταβαλλομένα χρόνον αἰεί βίον συνευτυχοίην. {θε.} οὐκέτι γάρ καθαράν φρέν' ἔχω, παρά δ' ἐλπίδ' ἅ λεύσσω: ἐπεί τόν ἑλλανίας φανερώτατον ἀστέρ' ἀφαίας εἴδομεν εἴδομεν ἐκ πατρός ὀργᾶς ἄλλαν ἐπ' αἶαν ἱέμενον. ὦ ψάμαθοι πολιήτιδος ἀκτᾶς, ὦ δρυμός ὄρεος ὅθι κυνῶν ὠκυπόδων μέτα θῆρας ἔναιρεν δίκτυνναν ἀμφί σεμνάν. {χο.} οὐκέτι συζυγίαν πώλων ἐνετᾶν ἐπιβάσηι τόν ἀμφί λίμνας τρόχον κατέχων ποδί γυμνάδος ἵππου: μοῦσα δ' ἄυπνος ὑπ' ἄντυγι χορδᾶν λήξει πατρῶιον ἀνά δόμον: ἀστέφανοι δέ κόρας ἀνάπαυλαι λατοῦς βαθεῖαν ἀνά χλόαν: νυμφιδία δ' ἀπόλωλε φυγᾶι σᾶι λέκτρων ἅμιλλα κούραις. ἐγώ δέ σᾶι δυστυχίαι δάκρυσιν διοίσω πότμον ἄποτμον. ὦ τάλαινα μᾶτερ, ἔτεκες ἀνόνατα: φεῦ, μανίω θεοῖσιν. ἰώ ἰώ: συζύγιαι χάριτες, τί τόν τάλαν' ἐκ πατρίας γᾶς οὐδέν ἄτας αἴτιον πέμπετε τῶνδ' ἀπ' οἴκων; καί μήν ὀπαδόν ἱππολύτου τόνδ' εἰσορῶ σπουδῆι σκυθρωπόν πρός δόμους ὁρμώμενον. {αγγελοσ} ποῖ γῆς ἄνακτα τῆσδε θησέα μολών εὕροιμ' ἄν, ὦ γυναῖκες; εἴπερ ἴστε μοι σημήνατ': ἆρα τῶνδε δωμάτων ἔσω; {χο.} ὅδ' αὐτός ἔξω δωμάτων πορεύεται. {αγ.} θησεῦ, μερίμνης ἄξιον φέρω λόγον σοί καί πολίταις οἵ τ' ἀθηναίων πόλιν ναίουσι καί γῆς τέρμονας τροζηνίας. {θη.} τί δ' ἔστι; μῶν τις συμφορά νεωτέρα δισσάς κατείληφ' ἀστυγείτονας πόλεις; {αγ.} ἱππόλυτος οὐκέτ' ἔστιν, ὡς εἰπεῖν ἔπος: δέδορκε μέντοι φῶς ἐπί σμικρᾶς ῥοπῆς. {θη.} πρός τοῦ; δι' ἔχθρας μῶν τις ἦν ἀφιγμένος ὅτου κατήισχυν' ἄλοχον ὡς πατρός βίαι; {αγ.} οἰκεῖος αὐτόν ὤλες' ἁρμάτων ὄχος ἀραί τε τοῦ σοῦ στόματος, ἅς σύ σῶι πατρί πόντου κρέοντι παιδός ἠράσω πέρι. {θη.} ὦ θεοί, πόσειδόν θ': ὡς ἄρ' ἦσθ' ἐμός πατήρ ὀρθῶς, ἀκούσας τῶν ἐμῶν κατευγμάτων. πῶς καί διώλετ'; εἰπέ, τῶι τρόπωι δίκης ἔπαισεν αὐτόν ῥόπτρον αἰσχύναντά με; {αγ.} ἡμεῖς μέν ἀκτῆς κυμοδέγμονος πέλας ψήκτραισιν ἵππων ἐκτενίζομεν τρίχας κλαίοντες: ἦλθε γάρ τις ἄγγελος λέγων ὡς οὐκέτ' ἐν γῆι τῆιδ' ἀναστρέψοι πόδα ἱππόλυτος, ἐκ σοῦ τλήμονας φυγάς ἔχων. ὁ δ' ἦλθε ταὐτόν δακρύων ἔχων μέλος ἡμῖν ἐπ' ἀκτάς, μυρία δ' ὀπισθόπους φίλων ἅμ' ἔστειχ' ἡλίκων <θ'> ὁμήγυρις. χρόνωι δέ δή ποτ' εἶπ' ἀπαλλαχθείς γόων: τί ταῦτ' ἀλύω; πειστέον πατρός λόγοις. ἐντύναθ' ἵππους ἅρμασι ζυγηφόρους, δμῶες, πόλις γάρ οὐκέτ' ἔστιν ἥδε μοι. τοὐνθένδε μέντοι πᾶς ἀνήρ ἠπείγετο, καί θᾶσσον ἤ λέγοι τις ἐξηρτυμένας πώλους παρ' αὐτόν δεσπότην ἐστήσαμεν. μάρπτει δέ χερσίν ἡνίας ἀπ' ἄντυγος, αὐταῖς ἐν ἀρβύλαισιν ἁρμόσας πόδας. καί πρῶτα μέν θεοῖς εἶπ' ἀναπτύξας χέρας: ζεῦ, μηκέτ' εἴην εἰ κακός πέφυκ' ἀνήρ: αἴσθοιτο δ' ἡμᾶς ὡς ἀτιμάζει πατήρ ἤτοι θανόντας ἤ φάος δεδορκότας. κἀν τῶιδ' ἐπῆγε κέντρον ἐς χεῖρας λαβών πώλοις ἁμαρτῆι: πρόσπολοι δ' ὑφ' ἅρματος πέλας χαλινῶν εἱπόμεσθα δεσπότηι τήν εὐθύς ἄργους κἀπιδαυρίας ὁδόν. ἐπεί δ' ἔρημον χῶρον εἰσεβάλλομεν, ἀκτή τις ἔστι τοὐπέκεινα τῆσδε γῆς πρός πόντον ἤδη κειμένη σαρωνικόν. ἔνθεν τις ἠχώ χθόνιος, ὡς βροντή διός, βαρύν βρόμον μεθῆκε, φρικώδη κλύειν: ὀρθόν δέ κρᾶτ' ἔστησαν οὖς τ' ἐς οὐρανόν ἵπποι, παρ' ἡμῖν δ' ἦν φόβος νεανικός πόθεν ποτ' εἴη φθόγγος. ἐς δ' ἁλιρρόθους ἀκτάς ἀποβλέψαντες ἱερόν εἴδομεν κῦμ' οὐρανῶι στηρίζον, ὥστ' ἀφηιρέθη σκίρωνος ἀκτάς ὄμμα τοὐμόν εἰσορᾶν, ἔκρυπτε δ' ἰσθμόν καί πέτραν ἀσκληπιοῦ. κἄπειτ' ἀνοιδῆσάν τε καί πέριξ ἀφρόν πολύν καχλάζον ποντίωι φυσήματι χωρεῖ πρός ἀκτάς οὗ τέθριππος ἦν ὄχος. αὐτῶι δέ σύν κλύδωνι καί τρικυμίαι κῦμ' ἐξέθηκε ταῦρον, ἄγριον τέρας: οὗ πᾶσα μέν χθών φθέγματος πληρουμένη φρικῶδες ἀντεφθέγγετ', εἰσορῶσι δέ κρεῖσσον θέαμα δεργμάτων ἐφαίνετο. εὐθύς δέ πώλοις δεινός ἐμπίπτει φόβος: καί δεσπότης μέν ἱππικοῖσιν ἤθεσιν πολύς ξυνοικῶν ἥρπας' ἡνίας χεροῖν, ἕλκει δέ κώπην ὥστε ναυβάτης ἀνήρ, ἱμᾶσιν ἐς τοὔπισθεν ἀρτήσας δέμας: αἱ δ' ἐνδακοῦσαι στόμια πυριγενῆ γνάθοις βίαι φέρουσιν, οὔτε ναυκλήρου χερός οὔθ' ἱπποδέσμων οὔτε κολλητῶν ὄχων μεταστρέφουσαι. κεἰ μέν ἐς τά μαλθακά γαίας ἔχων οἴακας εὐθύνοι δρόμον, προυφαίνετ' ἐς τό πρόσθεν, ὥστ' ἀναστρέφειν, ταῦρος, φόβωι τέτρωρον ἐκμαίνων ὄχον: εἰ δ' ἐς πέτρας φέροιντο μαργῶσαι φρένας, σιγῆι πελάζων ἄντυγι ξυνείπετο, ἐς τοῦθ' ἕως ἔσφηλε κἀνεχαίτισεν ἁψῖδα πέτρωι προσβαλών ὀχήματος. σύμφυρτα δ' ἦν ἅπαντα: σύριγγές τ' ἄνω τροχῶν ἐπήδων ἀξόνων τ' ἐνήλατα, αὐτός δ' ὁ τλήμων ἡνίαισιν ἐμπλακείς δεσμόν δυσεξέλικτον ἕλκεται δεθείς, σποδούμενος μέν πρός πέτραις φίλον κάρα θραύων τε σάρκας, δεινά δ' ἐξαυδῶν κλύειν: στῆτ', ὦ φάτναισι ταῖς ἐμαῖς τεθραμμέναι, μή μ' ἐξαλείψητ'. ὦ πατρός τάλαιν' ἀρά: τίς ἄνδρ' ἄριστον βούλεται σῶσαι παρών; πολλοί δέ βουληθέντες ὑστέρωι ποδί ἐλειπόμεσθα. χὠ μέν ἐκ δεσμῶν λυθείς τμητῶν ἱμάντων οὐ κάτοιδ' ὅτωι τρόπωι πίπτει, βραχύν δή βίοτον ἐμπνέων ἔτι: ἵπποι δ' ἔκρυφθεν καί τό δύστηνον τέρας ταύρου λεπαίας οὐ κάτοιδ' ὅποι χθονός. δοῦλος μέν οὖν ἔγωγε σῶν δόμων, ἄναξ, ἀτάρ τοσοῦτόν γ' οὐ δυνήσομαί ποτε, τόν σόν πιθέσθαι παῖδ' ὅπως ἐστίν κακός, οὐδ' εἰ γυναικῶν πᾶν κρεμασθείη γένος καί τήν ἐν ἴδηι γραμμάτων πλήσειέ τις πεύκην: ἐπεί νιν ἐσθλόν ὄντ' ἐπίσταμαι. {χο.} αἰαῖ, κέκρανται συμφορά νέων κακῶν, οὐδ' ἔστι μοίρας τοῦ χρεών τ' ἀπαλλαγή. {θη.} μίσει μέν ἀνδρός τοῦ πεπονθότος τάδε λόγοισιν ἥσθην τοῖσδε: νῦν δ' αἰδούμενος θεούς τ' ἐκεῖνόν θ', οὕνεκ' ἐστίν ἐξ ἐμοῦ, οὔθ' ἥδομαι τοῖσδ' οὔτ' ἐπάχθομαι κακοῖς. {αλ.} πῶς οὖν; κομίζειν, ἤ τί χρή τόν ἄθλιον δράσαντας ἡμᾶς σῆι χαρίζεσθαι φρενί; φρόντιζ': ἐμοῖς δέ χρώμενος βουλεύμασιν οὐκ ὠμός ἐς σόν παῖδα δυστυχοῦντ' ἔσηι. {θη.} κομίζετ' αὐτόν, ὡς ἰδών ἐν ὄμμασιν λόγοις τ' ἐλέγξω δαιμόνων τε συμφοραῖς τόν τἄμ' ἀπαρνηθέντα μή χρᾶναι λέχη. {χο.} σύ τάν θεῶν ἄκαμπτον φρένα καί βροτῶν ἄγεις, κύπρι, σύν δ' ὁ ποι κιλόπτερος ἀμφιβαλών ὠκυτάτωι πτερῶι: ποτᾶται δέ γαῖαν εὐάχητόν θ' ἁλμυρόν ἐπί πόντον, θέλγει δ' ἔρως ὧι μαινομέναι κραδίαι πτανός ἐφορμάσηι χρυσοφαής, φύσιν ὀρεσκόων σκύμνων πελαγίων θ' ὅσα τε γᾶ τρέφει τά τ' αἰθόμενος ἅλιος δέρκεται ἄνδρας τε: συμπάντων βασιληίδα τι μάν, κύπρι, τῶνδε μόνα κρατύνεις. {αρτεμισ} σέ τόν εὐπατρίδην αἰγέως κέλομαι παῖδ' ἐπακοῦσαι: λητοῦς δέ κόρη ς' ἄρτεμις αὐδῶ. θησεῦ, τί τάλας τοῖσδε συνήδηι, παῖδ' οὐχ ὁσίως σόν ἀποκτείνας ψεύδεσι μύθοις ἀλόχου πεισθείς ἀφανῆ; φανεράν δ' ἔσχεθες ἄτην. πῶς οὐχ ὑπό γῆς τάρταρα κρύπτεις δέμας αἰσχυνθείς, ἤ πτηνόν ἄω μεταβάς βίοτον πήματος ἔξω πόδα τοῦδ' ἀνέχεις; ὡς ἔν γ' ἀγαθοῖς ἀνδράσιν οὔ σοι κτητόν βιότου μέρος ἐστίν. ἄκουε, θησεῦ, σῶν κακῶν κατάστασιν. καίτοι προκόψω γ' οὐδέν, ἀλγυνῶ δέ σε: ἀλλ' ἐς τόδ' ἦλθον, παιδός ἐκδεῖξαι φρένα τοῦ σοῦ δικαίαν, ὡς ὑπ' εὐκλείας θάνηι, καί σῆς γυναικός οἶστρον ἤ τρόπον τινά γενναιότητα. τῆς γάρ ἐχθίστης θεῶν ἡμῖν ὅσαισι παρθένειος ἡδονή δηχθεῖσα κέντροις παιδός ἠράσθη σέθεν: γνώμηι δέ νικᾶν τήν κύπριν πειρωμένη τροφοῦ διώλετ' οὐχ ἑκοῦσα μηχαναῖς, ἥ σῶι δι' ὅρκων παιδί σημαίνει νόσον. ὁ δ', ὥσπερ οὖν δίκαιον, οὐκ ἐφέσπετο λόγοισιν, οὐδ' αὖ πρός σέθεν κακούμενος ὅρκων ἀφεῖλε πίστιν, εὐσεβής γεγώς: ἡ δ' εἰς ἔλεγχον μή πέσηι φοβουμένη ψευδεῖς γραφάς ἔγραψε καί διώλεσεν δόλοισι σόν παῖδ', ἀλλ' ὅμως ἔπεισέ σε. {θη.} οἴμοι. {αρ.} δάκνει σε, θησεῦ, μῦθος; ἀλλ' ἔχ' ἥσυχος, τοὐνθένδ' ἀκούσας ὡς ἄν οἰμώξηις πλέον. ἆρ' οἶσθα πατρός τρεῖς ἀράς ἔχων σαφεῖς; ὧν τήν μίαν παρεῖλες, ὦ κάκιστε σύ, ἐς παῖδα τόν σόν, ἐξόν εἰς ἐχθρῶν τινα. πατήρ μέν οὖν σοι πόντιος φρονῶν καλῶς ἔδωχ' ὅσονπερ χρῆν, ἐπείπερ ἤινεσεν: σύ δ' ἔν τ' ἐκείνωι κἀν ἐμοί φαίνηι κακός, ὅς οὔτε πίστιν οὔτε μάντεων ὄπα ἔμεινας, οὐκ ἤλεγξας, οὐ χρόνωι μακρῶι σκέψιν παρέσχες, ἀλλά θᾶσσον ἤ ς' ἐχρῆν ἀράς ἐφῆκας παιδί καί κατέκτανες. {θη.} δέσποιν', ὀλοίμην. {αρ.} δείν' ἔπραξας, ἀλλ' ὅμως ἔτ' ἔστι καί σοι τῶνδε συγγνώμης τυχεῖν: κύπρις γάρ ἤθελ' ὥστε γίγνεσθαι τάδε, πληροῦσα θυμόν. θεοῖσι δ' ὦδ' ἔχει νόμος: οὐδείς ἀπαντᾶν βούλεται προθυμίαι τῆι τοῦ θέλοντος, ἀλλ' ἀφιστάμεσθ' ἀεί. ἐπεί, σάφ' ἴσθι, ζῆνα μή φοβουμένη οὐκ ἄν ποτ' ἦλθον ἐς τόδ' αἰσχύνης ἐγώ ὥστ' ἄνδρα πάντων φίλτατον βροτῶν ἐμοί θανεῖν ἐᾶσαι. τήν δέ σήν ἁμαρτίαν τό μή εἰδέναι μέν πρῶτον ἐκλύει κάκης: ἔπειτα δ' ἡ θανοῦς' ἀνήλωσεν γυνή λόγων ἐλέγχους, ὥστε σήν πεῖσαι φρένα. μάλιστα μέν νυν σοί τάδ' ἔρρωγεν κακά, λύπη δέ κἀμοί: τούς γάρ εὐσεβεῖς θεοί θνήισκοντας οὐ χαίρουσι: τούς γε μήν κακούς αὐτοῖς τέκνοισι καί δόμοις ἐξόλλυμεν. {χο.} καί μήν ὁ τάλας ὅδε δή στείχει, σάρκας νεαράς ξανθόν τε κάρα διαλυμανθείς. ὦ πόνος οἴκων, οἷον ἐκράνθη δίδυμον μελάθροις πένθος θεόθεν καταληπτόν. {ιπ.} αἰαῖ αἰαῖ: δύστηνος ἐγώ, πατρός ἐξ ἀδίκου χρησμοῖς ἀδίκοις διελυμάνθην. ἀπόλωλα τάλας, οἴμοι μοι. διά μου κεφαλῆς ἄισσους' ὀδύναι κατά τ' ἐγκέφαλον πηδᾶι σφάκελος: σχές, ἀπειρηκός σῶμ' ἀναπαύσω. ἔ ἔ: ὦ στυγνόν ὄχημ' ἵππειον, ἐμῆς βόσκημα χερός, διά μ' ἔφθειρας, κατά δ' ἔκτεινας. φεῦ φεῦ: πρός θεῶν, ἀτρέμα, δμῶες, χροός ἑλκώδους ἅπτεσθε χεροῖν. τίς ἐφέστηκεν δεξιά πλευροῖς; πρόσφορά μ' αἴρετε, σύντονα δ' ἕλκετε τόν κακοδαίμονα καί κατάρατον πατρός ἀμπλακίαις. ζεῦ ζεῦ, τάδ' ὁρᾶις; ὅδ' ὁ σεμνός ἐγώ καί θεοσέπτωρ, ὅδ' ὁ σωφροσύνηι πάντας ὑπερσχών, προῦπτον ἐς ἅιδην στείχω, κατ' ἄκρας ὀλέσας βίοτον, μόχθους δ' ἄλλως τῆς εὐσεβίας εἰς ἀνθρώπους ἐπόνησα. αἰαῖ αἰαῖ: καί νῦν ὀδύνα μ' ὀδύνα βαίνει: μέθετέ με τάλανα, καί μοι θάνατος παιάν ἔλθοι. †προσαπόλλυτέ μ' ὄλλυτε τόν δυσδαί μονα:† ἀμφιτόμου λόγχας ἔραμαι, διαμοιρᾶσαι κατά τ' εὐνᾶσαι τόν ἐμόν βίοτον. ὦ πατρός ἐμοῦ δύστανος ἀρά: μιαιφόνον τι σύγγονον παλαιῶν προγεννη τόρων ἐξορίζεται κακόν οὐδέ μένει, ἔμολέ τ' ἐπ' ἐμέ_τί ποτε, τόν οὐ δέν ὄντ' ἐπαίτιον κακῶν; ἰώ μοί μοι. τί φῶ; πῶς ἀπαλλά ξω βιοτάν ἐμάν τοῦδ' ἀνάλγητον πάθους; εἴθε με κοιμάσειε τόν δυσδαίμον' ἅιδα μέλαι να νύκτερός τ' ἀνάγκα. {αρ.} ὦ τλῆμον, οἵαι συμφορᾶι συνεζύγης: τό δ' εὐγενές σε τῶν φρενῶν ἀπώλεσεν. {ιπ.} ἔα: ὦ θεῖον ὀσμῆς πνεῦμα: καί γάρ ἐν κακοῖς ὤν ἠισθόμην σου κἀνεκουφίσθην δέμας. ἔστ' ἐν τόποισι τοισίδ' ἄρτεμις θεά. {αρ.} ὦ τλῆμον, ἔστι, σοί γε φιλτάτη θεῶν. {ιπ.} ὁρᾶις με, δέσποιν', ὡς ἔχω, τόν ἄθλιον; {αρ.} ὁρῶ: κατ' ὄσσων δ' οὐ θέμις βαλεῖν δάκρυ. {ιπ.} οὐκ ἔστι σοι κυναγός οὐδ' ὑπηρέτης. {αρ.} οὐ δῆτ': ἀτάρ μοι προσφιλής γ' ἀπόλλυσαι. {ιπ.} οὐδ' ἱππονώμας οὐδ' ἀγαλμάτων φύλαξ. {αρ.} κύπρις γάρ ἡ πανοῦργος ὧδ' ἐμήσατο. {ιπ.} οἴμοι, φρονῶ δή δαίμον' ἥ μ' ἀπώλεσεν. {αρ.} τιμῆς ἐμέμφθη, σωφρονοῦντι δ' ἤχθετο. {ιπ.} τρεῖς ὄντας ἡμᾶς ὤλες', ἤισθημαι, μία. {αρ.} πατέρα γε καί σέ καί τρίτην ξυνάορον. {ιπ.} ὤιμωξα τοίνυν καί πατρός δυσπραξίας. {αρ.} ἐξηπατήθη δαίμονος βουλεύμασιν. {ιπ.} ὦ δυστάλας σύ τῆσδε συμφορᾶς, πάτερ. {θη.} ὄλωλα, τέκνον, οὐδέ μοι χάρις βίου. {ιπ.} στένω σε μᾶλλον ἤ 'μέ τῆς ἁμαρτίας. {θη.} εἰ γάρ γενοίμην, τέκνον, ἀντί σοῦ νεκρός. {ιπ.} ὦ δῶρα πατρός σοῦ ποσειδῶνος πικρά. {θη.} ὡς μήποτ' ἐλθεῖν ὤφελ' ἐς τοὐμόν στόμα. {ιπ.} τί δ'; ἔκτανές τἄν μ', ὡς τότ' ἦσθ' ὠργισμένος. {θη.} δόξης γάρ ἦμεν πρός θεῶν ἐσφαλμένοι. {ιπ.} φεῦ: εἴθ' ἦν ἀραῖον δαίμοσιν βροτῶν γένος. {αρ.} ἔασον: οὐ γάρ οὐδέ γῆς ὑπό ζόφον θεᾶς ἄτιμοι κύπριδος ἐκ προθυμίας ὀργαί κατασκήψουσιν ἐς τό σόν δέμας, σῆς εὐσεβείας κἀγαθῆς φρενός χάριν: ἐγώ γάρ αὐτῆς ἄλλον ἐξ ἐμῆς χερός ὅς ἄν μάλιστα φίλτατος κυρῆι βροτῶν τόξοις ἀφύκτοις τοῖσδε τιμωρήσομαι. σοί δ', ὦ ταλαίπωρ', ἀντί τῶνδε τῶν κακῶν τιμάς μεγίστας ἐν πόλει τροζηνίαι δώσω: κόραι γάρ ἄζυγες γάμων πάρος κόμας κεροῦνταί σοι, δι' αἰῶνος μακροῦ πένθη μέγιστα δακρύων καρπουμένωι: ἀεί δέ μουσοποιός ἐς σέ παρθένων ἔσται μέριμνα, κοὐκ ἀνώνυμος πεσών ἔρως ὁ φαίδρας ἐς σέ σιγηθήσεται. σύ δ', ὦ γεραιοῦ τέκνον αἰγέως, λαβέ σόν παῖδ' ἐν ἀγκάλαισι καί προσέλκυσαι: ἄκων γάρ ὤλεσάς νιν, ἀνθρώποισι δέ θεῶν διδόντων εἰκός ἐξαμαρτάνειν. καί σοί παραινῶ πατέρα μή στυγεῖν σέθεν, ἱππόλυτ': ἔχεις γάρ μοῖραν ἧι διεφθάρης. καί χαῖρ': ἐμοί γάρ οὐ θέμις φθιτούς ὁρᾶν οὐδ' ὄμμα χραίνειν θανασίμοισιν ἐκπνοαῖς: ὁρῶ δέ ς' ἤδη τοῦδε πλησίον κακοῦ. {ιπ.} χαίρουσα καί σύ στεῖχε, παρθέν' ὀλβία: μακράν δέ λείπεις ῥαιδίως ὁμιλίαν. λύω δέ νεῖκος πατρί χρηιζούσης σέθεν: καί γάρ πάροιθε σοῖς ἐπειθόμην λόγοις. αἰαῖ, κατ' ὄσσων κιγχάνει μ' ἤδη σκότος: λαβοῦ πάτερ μου καί κατόρθωσον δέμας. {θη.} οἴμοι, τέκνον, τί δρᾶις με τόν δυσδαίμονα; {ιπ.} ὄλωλα καί δή νερτέρων ὁρῶ πύλας. {θη.} ἦ τήν ἐμήν ἄναγνον ἐκλιπών χέρα; {ιπ.} οὐ δῆτ', ἐπεί σε τοῦδ' ἐλευθερῶ φόνου. {θη.} τί φήις; ἀφίης αἵματός μ' ἐλεύθερον; {ιπ.} τήν τοξόδαμνον ἄρτεμιν μαρτύρομαι. {θη.} ὦ φίλταθ', ὡς γενναῖος ἐκφαίνηι πατρί. {ιπ.} ὦ χαῖρε καί σύ, χαῖρε πολλά μοι, πάτερ. {θη.} οἴμοι φρενός σῆς εὐσεβοῦς τε κἀγαθῆς. {ιπ.} τοιῶνδε παίδων γνησίων εὔχου τυχεῖν. {θη.} μή νυν προδῶις με, τέκνον, ἀλλά καρτέρει. {ιπ.} κεκαρτέρηται τἄμ': ὄλωλα γάρ, πάτερ. κρύψον δέ μου πρόσωπον ὡς τάχος πέπλοις. {θη.} ὦ κλείν' ἀφαίας παλλάδος θ' ὁρίσματα, οἵου στερήσεσθ' ἀνδρός. ὦ τλήμων ἐγώ, ὡς πολλά, κύπρι, σῶν κακῶν μεμνήσομαι. {χο.} κοινόν τόδ' ἄχος πᾶσι πολίταις ἦλθεν ἀέλπτως. πολλῶν δακρύων ἔσται πίτυλος: τῶν γάρ μεγάλων ἀξιοπενθεῖς φῆμαι μᾶλλον κατέχουσιν. [39] {work} {ανδρομαχη} {ανδρομαχη} ἀσιάτιδος γῆς σχῆμα, θηβαία πόλις, ὅθεν ποθ' ἕδνων σύν πολυχρύσωι χλιδῆι πριάμου τύραννον ἑστίαν ἀφικόμην δάμαρ δοθεῖσα παιδοποιός ἕκτορι, ζηλωτός ἔν γε τῶι πρίν ἀνδρομάχη χρόνωι, νῦν δ', εἴ τις ἄλλη, δυστυχεστάτη γυνή [ἐμοῦ πέφυκεν ἤ γενήσεταί ποτε]: ἥτις πόσιν μέν ἕκτορ' ἐξ ἀχιλλέως θανόντ' ἐσεῖδον, παῖδά θ' ὅν τίκτω πόσει ῥιφθέντα πύργων ἀστυάνακτ' ἀπ' ὀρθίων, ἐπεί τό τροίας εἷλον ἕλληνες πέδον: αὐτή δέ δούλη τῶν ἐλευθερωτάτων οἴκων νομισθεῖς' ἑλλάδ' εἰσαφικόμην τῶι νησιώτηι νεοπτολέμωι δορός γέρας δοθεῖσα λείας τρωϊκῆς ἐξαίρετον. φθίας δέ τῆσδε καί πόλεως φαρσαλίας σύγχορτα ναίω πεδί', ἵν' ἡ θαλασσία πηλεῖ ξυνώικει χωρίς ἀνθρώπων θέτις φεύγους' ὅμιλον: θεσσαλός δέ νιν λεώς θετίδειον αὐδᾶι θεᾶς χάριν νυμφευμάτων. ἔνθ' οἶκον ἔσχε τόνδε παῖς ἀχιλλέως, πηλέα δ' ἀνάσσειν γῆς ἐᾶι φαρσαλίας, ζῶντος γέροντος σκῆπτρον οὐ θέλων λαβεῖν. κἀγώ δόμοις τοῖσδ' ἄρσεν' ἐντίκτω κόρον, πλαθεῖς' ἀχιλλέως παιδί, δεσπότηι δ' ἐμῶι. καί πρίν μέν ἐν κακοῖσι κειμένην ὅμως ἐλπίς μ' ἀεί προῆγε σωθέντος τέκνου ἀλκήν τιν' εὑρεῖν κἀπικούρησιν κακῶν: ἐπεί δέ τήν λάκαιναν ἑρμιόνην γαμεῖ τοὐμόν παρώσας δεσπότης δοῦλον λέχος, κακοῖς πρός αὐτῆς σχετλίοις ἐλαύνομαι. λέγει γάρ ὥς νιν φαρμάκοις κεκρυμμένοις τίθημ' ἄπαιδα καί πόσει μισουμένην, αὐτή δέ ναίειν οἶκον ἀντ' αὐτῆς θέλω τόνδ', ἐκβαλοῦσα λέκτρα τἀκείνης βίαι: ἁγώ τό πρῶτον οὐχ ἑκοῦς' ἐδεξάμην, νῦν δ' ἐκλέλοιπα: ζεύς τάδ' εἰδείη μέγας, ὡς οὐχ ἑκοῦσα τῶιδ' ἐκοινώθην λέχει. ἀλλ' οὔ σφε πείθω, βούλεται δέ με κτανεῖν, πατήρ τε θυγατρί μενέλεως συνδρᾶι τάδε. καί νῦν κατ' οἴκους ἔστ', ἀπό σπάρτης μολών ἐπ' αὐτό τοῦτο: δειματουμένη δ' ἐγώ δόμων πάροικον θέτιδος εἰς ἀνάκτορον θάσσω τόδ' ἐλθοῦς', ἤν με κωλύσηι θανεῖν. πηλεύς τε γάρ νιν ἔκγονοί τε πηλέως σέβουσιν, ἑρμήνευμα νηρῆιδος γάμων. ὅς δ' ἔστι παῖς μοι μόνος, ὑπεκπέμπω λάθραι ἄλλους ἐς οἴκους, μή θάνηι φοβουμένη. ὁ γάρ φυτεύσας αὐτόν οὔτ' ἐμοί πάρα προσωφελῆσαι παιδί τ' οὐδέν ἐστ', ἀπών δελφῶν κατ' αἶαν, ἔνθα λοξίαι δίκην δίδωσι μανίας, ἧι ποτ' ἐς πυθώ μολών ἤιτησε φοῖβον πατρός οὗ κτείνει δίκην, εἴ πως τά πρόσθε σφάλματ' ἐξαιτούμενος θεόν παράσχοιτ' ἐς τό λοιπόν εὐμενῆ. {θεραπαινα} δέσποιν', ἐγώ τοι τοὔνομ' οὐ φεύγω τόδε καλεῖν ς', ἐπείπερ καί κατ' οἶκον ἠξίουν τόν σόν, τό τροίας ἡνίκ' ὠικοῦμεν πέδον, εὔνους δ' ἐκεῖ σοι ζῶντί τ' ἦ τῶι σῶι πόσει: καί νῦν φέρουσά σοι νέους ἥκω λόγους, φόβωι μέν, εἴ τις δεσποτῶν αἰσθήσεται, οἴκτωι δέ τῶι σῶι: δεινά γάρ βουλεύεται μενέλαος ἐς σέ παῖς θ', ἅ σοι φυλακτέα. {αν.} ὦ φιλτάτη σύνδουλε (σύνδουλος γάρ εἶ τῆι πρόσθ' ἀνάσσηι τῆιδε, νῦν δέ δυστυχεῖ), τί δρῶσι; ποίας μηχανάς πλέκουσιν αὖ, κτεῖναι θέλοντες τήν παναθλίαν ἐμέ; {θε.} τόν παῖδά σου μέλλουσιν, ὦ δύστηνε σύ, κτείνειν, ὅν ἔξω δωμάτων ὑπεξέθου: φροῦδος δ' ἐπ' αὐτόν μενέλεως δόμων ἄπο. {αν.} οἴμοι: πέπυσται τόν ἐμόν ἔκθετον γόνον; πόθεν ποτ'; ὦ δύστηνος, ὡς ἀπωλόμην. {θε.} οὐκ οἶδ', ἐκείνων δ' ἠισθόμην ἐγώ τάδε. {αν.} ἀπωλόμην ἄρ'. ὦ τέκνον, κτενοῦσί σε δισσοί λαβόντες γῦπες, ὁ δέ κεκλημένος πατήρ ἔτ' ἐν δελφοῖσι τυγχάνει μένων. {θε.} δοκῶ γάρ οὐκ ἄν ὧδέ ς' ἄν πράσσειν κακῶς κείνου παρόντος: νῦν δ' ἔρημος εἶ φίλων. {αν.} οὐδ' ἀμφί πηλέως ἦλθεν ὡς ἥξοι φάτις; {θε.} γέρων ἐκεῖνος ὥστε ς' ὠφελεῖν παρών. {αν.} καί μήν ἔπεμψ' ἐπ' αὐτόν οὐχ ἅπαξ μόνον. {θε.} μῶν οὖν δοκεῖς σου φροντίσαι τιν' ἀγγέλων; {αν.} πόθεν; θέλεις οὖν ἄγγελος σύ μοι μολεῖν; {θε.} τί δῆτα φήσω χρόνιος οὖς' ἐκ δωμάτων; {αν.} πολλάς ἄν εὕροις μηχανάς: γυνή γάρ εἶ. {θε.} κίνδυνος: ἑρμιόνη γάρ οὐ σμικρόν φύλαξ. {αν.} ὁρᾶις; ἀπαυδᾶις ἐν κακοῖς φίλοισι σοῖς. {θε.} οὐ δῆτα: μηδέν τοῦτ' ὀνειδίσηις ἐμοί. ἀλλ' εἶμ', ἐπεί τοι κοὐ περίβλεπτος βίος δούλης γυναικός, ἤν τι καί πάθω κακόν. {αν.} χώρει νυν: ἡμεῖς δ' οἷσπερ ἐγκείμεσθ' ἀεί θρήνοισι καί γόοισι καί δακρύμασιν πρός αἰθέρ' ἐκτενοῦμεν: ἐμπέφυκε γάρ γυναιξί τέρψις τῶν παρεστώτων κακῶν ἀνά στόμ' αἰεί καί διά γλώσσης ἔχειν. πάρεστι δ' οὐχ ἕν ἀλλά πολλά μοι στένειν, πόλιν πατρώιαν τόν θανόντα θ' ἕκτορα στερρόν τε τόν ἐμόν δαίμον' ὧι συνεζύγην δούλειον ἦμαρ ἐσπεσοῦς' ἀναξίως. χρή δ' οὔποτ' εἰπεῖν οὐδέν' ὄλβιον βροτῶν, πρίν ἄν θανόντος τήν τελευταίαν ἴδηις ὅπως περάσας ἡμέραν ἥξει κάτω. ἰλίωι αἰπεινᾶι πάρις οὐ γάμον ἀλλά τιν' ἄταν ἀγάγετ' εὐναίαν ἐς θαλάμους ἑλέναν. ἇς ἕνεκ', ὦ τροία, δορί καί πυρί δηϊάλωτον εἷλέ ς' ὁ χιλιόναυς ἑλλάδος ὠκύς ἄρης καί τόν ἐμόν μελέας πόσιν ἕκτορα, τόν περί τείχη εἵλκυσε διφρεύων παῖς ἁλίας θέτιδος: αὐτά δ' ἐκ θαλάμων ἀγόμαν ἐπί θῖνα θαλάσσας, δουλοσύναν στυγεράν ἀμφιβαλοῦσα κάραι. πολλά δέ δάκρυά μοι κατέβα χροός, ἁνίκ' ἔλειπον ἄστυ τε καί θαλάμους καί πόσιν ἐν κονίαις. ὤμοι ἐγώ μελέα, τί μ' ἐχρῆν ἔτι φέγγος ὁρᾶσθαι ἑρμιόνας δούλαν; ἆς ὕπο τειρομένα πρός τόδ' ἄγαλμα θεᾶς ἱκέτις περί χεῖρε βαλοῦσα τάκομαι ὡς πετρίνα πιδακόεσσα λιβάς. {χοροσ} ὦ γύναι, ἅ θέτιδος δάπεδον καί ἀνάκτορα θάσσεις δαρόν οὐδέ λείπεις, φθιάς ὅμως ἔμολον ποτί σάν ἀσιήτιδα γένναν, εἴ τί σοι δυναίμαν ἄκος τῶν δυσλύτων πόνων τεμεῖν, οἵ σε καί ἑρμιόναν ἔριδι στυγερᾶι συνέκληισαν, τλᾶμον, ἀμφί λέκτρων διδύμων, ἐπίκοινον ἔχουσαν ἄνδρα, παῖδ' ἀχιλλέως. γνῶθι τύχαν, λόγισαι τό παρόν κακόν εἰς ὅπερ ἥκεις. δεσπόταις ἁμιλλᾶι ἰλιάς οὖσα κόρα λακεδαίμονος ἐγγενέταισιν; λεῖπε δεξίμηλον δόμον τᾶς ποντίας θεοῦ. τί σοι καιρός ἀτυζομέναι δέμας αἰκέλιον καταλείβειν δεσποτᾶν ἀνάγκαις; τό κρατοῦν δέ ς' ἔπεισι: τί μόχθον οὐδέν οὖσα μοχθεῖς; ἀλλ' ἴθι λεῖπε θεᾶς νηρηίδος ἀγλαόν ἕδραν, γνῶθι δ' οὖς' ἐπί ξένας δμωίς ἀπ' ἀλλοτρίας πόλεος, ἔνθ' οὐ φίλων τιν' εἰσορᾶις σῶν, ὦ δυστυχεστάτα, <ὦ> παντάλαινα νύμφα. οἰκτροτάτα γάρ ἔμοιγ' ἔμολες, γύναι ἰλιάς, οἴκους δεσποτᾶν ἐμῶν: φόβωι δ' ἡσυχίαν ἄγομεν (τό δέ σόν οἴκτωι φέρουσα τυγχάνω) μή παῖς τᾶς διός κόρας σοί μ' εὖ φρονοῦσαν εἰδῆι. {ερμιονη} κόσμον μέν ἀμφί κρατί χρυσέας χλιδῆς στολμόν τε χρωτός τόνδε ποικίλων πέπλων οὐ τῶν ἀχιλλέως οὐδέ πηλέως ἀπό δόμων ἀπαρχάς δεῦρ' ἔχους' ἀφικόμην, ἀλλ' ἐκ λακαίνης σπαρτιάτιδος χθονός μενέλαος ἡμῖν ταῦτα δωρεῖται πατήρ πολλοῖς σύν ἕδνοις, ὥστ' ἐλευθεροστομεῖν. [ὑμᾶς μέν οὖν τοῖσδ' ἀνταμείβομαι λόγοις.] σύ δ' οὖσα δούλη καί δορίκτητος γυνή δόμους κατασχεῖν ἐκβαλοῦς' ἡμᾶς θέλεις τούσδε, στυγοῦμαι δ' ἀνδρί φαρμάκοισι σοῖς, νηδύς δ' ἀκύμων διά σέ μοι διόλλυται: δεινή γάρ ἠπειρῶτις ἐς τά τοιάδε ψυχή γυναικῶν: ὦν ἐπισχήσω ς' ἐγώ, κοὐδέν ς' ὀνήσει δῶμα νηρῆιδος τόδε, οὐ βωμός οὐδέ ναός, ἀλλά κατθανῆι. ἤν δ' οὖν βροτῶν τίς ς' ἤ θεῶν σῶσαι θέληι, δεῖ ς' ἀντί τῶν πρίν ὀλβίων φρονημάτων πτῆξαι ταπεινήν προσπεσεῖν τ' ἐμόν γόνυ σαίρειν τε δῶμα τοὐμόν ἐκ χρυσηλάτων τευχέων χερί σπείρουσαν ἀχελώιου δρόσον γνῶναί θ' ἵν' εἶ γῆς. οὐ γάρ ἐσθ' ἕκτωρ τάδε, οὐ πρίαμος οὐδέ χρυσός, ἀλλ' ἑλλάς πόλις. ἐς τοῦτο δ' ἥκεις ἀμαθίας, δύστηνε σύ, ἥ παιδί πατρός ὅς σόν ὤλεσεν πόσιν τολμᾶις ξυνεύδειν καί τέκν' αὐθεντῶν πάρα τίκτειν. τοιοῦτον πᾶν τό βάρβαρον γένος: πατήρ τε θυγατρί παῖς τε μητρί μείγνυται κόρη τ' ἀδελφῶι, διά φόνου δ' οἱ φίλτατοι χωροῦσι, καί τῶνδ' οὐδέν ἐξείργει νόμος. ἅ μή παρ' ἡμᾶς ἔσφερ': οὐδέ γάρ καλόν δυοῖν γυναικοῖν ἄνδρ' ἕν' ἡνίας ἔχειν, ἀλλ' ἐς μίαν βλέποντες εὐναίαν κύπριν στέργουσιν, ὅστις μή κακῶς οἰκεῖν θέληι. {χο.} ἐπίφθονόν τι χρῆμα θηλείας φρενός καί ξυγγάμοισι δυσμενές μάλιστ' ἀεί. {αν.} φεῦ φεῦ: κακόν γε θνητοῖς τό νέον ἔν τε τῶι νέωι τό μή δίκαιον ὅστις ἀνθρώπων ἔχει. ἐγώ δέ ταρβῶ μή τό δουλεύειν μέ σοι λόγων ἀπώσηι πόλλ' ἔχουσαν ἔνδικα, ἤν δ' αὖ κρατήσω, μή 'πί τῶιδ' ὄφλω βλάβην: οἱ γάρ πνέοντες μεγάλα τούς κρείσσους λόγους πικρῶς φέρουσι τῶν ἐλασσόνων ὕπο: ὅμως δ' ἐμαυτήν οὐ προδοῦς' ἁλώσομαι. εἴπ', ὦ νεᾶνι, τῶι ς' ἐχεγγύωι λόγωι πεισθεῖς' ἀπωθῶ γνησίων νυμφευμάτων; ὡς ἡ λάκαινα τῶν φρυγῶν μείων πόλις †τύχηι θ' ὑπερθεῖ† κἄμ' ἐλευθέραν ὁρᾶις; ἤ τῶι νέωι τε καί σφριγῶντι σώματι πόλεως τε μεγέθει καί φίλοις ἐπηρμένη οἶκον κατασχεῖν τόν σόν ἀντί σοῦ θέλω; πότερον ἵν' αὐτή παῖδας ἀντί σοῦ τέκω δούλους ἐμαυτῆι τ' ἀθλίαν ἐφολκίδα; ἤ τούς ἐμούς τις παῖδας ἐξανέξεται φθίας τυράννους ὄντας, ἤν σύ μή τέκηις; φιλοῦσι γάρ μ' ἕλληνες ἕκτορός γ' ὕπερ; αὐτή τ' ἀμαυρά κοὐ τύραννος ἦ φρυγῶν; οὐκ ἐξ ἐμῶν σε φαρμάκων στυγεῖ πόσις ἀλλ' εἰ ξυνεῖναι μή 'πιτηδεία κυρεῖς. φίλτρον δέ καί τόδ': οὐ τό κάλλος, ὦ γύναι, ἀλλ' ἁρεταί τέρπουσι τούς ξυνευνέτας. σύ δ' ἤν τι κνισθῆις, ἡ λάκαινα μέν πόλις μέγ' ἐστί, τήν δέ σκῦρον οὐδαμοῦ τίθης, πλουτεῖς δ' ἐν οὐ πλουτοῦσι, μενέλεως δέ σοι μείζων ἀχιλλέως. ταῦτά τοί ς' ἔχθει πόσις. χρή γάρ γυναῖκα, κἄν κακῶι πόσει δοθῆι, στέργειν ἅμιλλάν τ' οὐκ ἔχειν φρονήματος. εἰ δ' ἀμφί θρήικην τήν χιόνι κατάρρυτον τύραννον ἔσχες ἄνδρ', ἵν' ἐν μέρει λέχος δίδωσι πολλαῖς εἶς ἀνήρ κοινούμενος, ἔκτεινας ἄν τάσδ'; εἶτ' ἀπληστίαν λέχους πάσαις γυναιξί προστιθεῖς' ἄν ηὑρέθης. αἰσχρόν γε: καίτοι χείρον' ἀρσένων νόσον ταύτην νοσοῦμεν, ἀλλά προύστημεν καλῶς. ὦ φίλταθ' ἕκτορ, ἀλλ' ἐγώ τήν σήν χάριν σοί καί ξυνήρων, εἴ τί σε σφάλλοι κύπρις, καί μαστόν ἤδη πολλάκις νόθοισι σοῖς ἐπέσχον, ἵνα σοι μηδέν ἐνδοίην πικρόν. καί ταῦτα δρῶσα τῆι ἀρετῆι προσηγόμην πόσιν: σύ δ' οὐδέ ῥανίδ' ὑπαιθρίας δρόσου τῶι σῶι προσίζειν ἀνδρί δειμαίνους' ἐᾶις. μή τήν τεκοῦσαν τῆι φιλανδρίαι, γύναι, ζήτει παρελθεῖν: τῶν κακῶν γάρ μητέρων φεύγειν τρόπους χρή τέκν' ὅσοις ἔνεστι νοῦς. {χο.} δέσποιν', ὅσον σοι ῥαιδίως †προσίσταται†, τοσόνδε πείθου τῆιδε συμβῆναι λόγοις. {ερ.} τί σεμνομυθεῖς κἀς ἀγῶν' ἔρχηι λόγων, ὡς δή σύ σώφρων, τἀμά δ' οὐχί σώφρονα; {αν.} οὔκουν ἐφ' οἷς γε νῦν καθέστηκας λόγοις. {ερ.} ὁ νοῦς ὁ σός μοι μή ξυνοικοίη, γύναι. {αν.} νέα πέφυκας καί λέγεις αἰσχρῶν πέρι. {ερ.} σύ δ' οὐ λέγεις γε, δρᾶις δέ μ' εἰς ὅσον δύναι. {αν.} οὐκ αὖ σιωπῆι κύπριδος ἀλγήσεις πέρι; {ερ.} τί δ'; οὐ γυναιξί ταῦτα πρῶτα πανταχοῦ; {αν.} ναί, καλῶς γε χρωμέναισιν: εἰ δέ μή, οὐ καλά. {ερ.} οὐ βαρβάρων νόμοισιν οἰκοῦμεν πόλιν. {αν.} κἀκεῖ τά γ' αἰσχρά κἀνθάδ' αἰσχύνην ἔχει. {ερ.} σοφή σοφή σύ: κατθανεῖν δ' ὅμως σε δεῖ. {αν.} ὁρᾶις ἄγαλμα θέτιδος ἐς ς' ἀποβλέπον; {ερ.} μισοῦν γε πατρίδα σήν ἀχιλλέως φόνωι. {αν.} ἑλένη νιν ὤλες', οὐκ ἐγώ, μήτηρ γε σή. {ερ.} ἧ καί πρόσω γάρ τῶν ἐμῶν ψαύσεις κακῶν; {αν.} ἰδού σιωπῶ κἀπιλάζυμαι στόμα. {ερ.} ἐκεῖνο λέξον οὗπερ οὕνεκ' ἐστάλην. {αν.} λέγω ς' ἐγώ νοῦν οὐκ ἔχειν ὅσον ς' ἔδει. {ερ.} λείψεις τόδ' ἁγνόν τέμενος ἐναλίας θεοῦ; {αν.} εἰ μή θανοῦμαί γ': εἰ δέ μή, οὐ λείψω ποτέ. {ερ.} ὡς τοῦτ' ἄραρε κοὐ μενῶ πόσιν μολεῖν. {αν.} ἀλλ' οὐδ' ἐγώ μήν πρόσθεν ἐκδώσω μέ σοι. {ερ.} πῦρ σοι προσοίσω, κοὐ τό σόν προσκέψομαι, ... {αν.} σύ δ' οὖν κάταιθε: θεοί γάρ εἴσονται τάδε. {ερ.} καί χρωτί δεινῶν τραυμάτων ἀλγηδόνας. {αν.} σφάζ', αἱμάτου θεᾶς βωμόν, ἥ μέτεισί σε. {ερ.} ὦ βάρβαρον σύ θρέμμα καί σκληρόν θράσος, ἐγκαρτερεῖς δή θάνατον; ἀλλ' ἐγώ ς' ἕδρας ἐκ τῆσδ' ἑκοῦσαν ἐξαναστήσω τάχα: τοιόνδ' ἔχω σου δέλεαρ. ἀλλά γάρ λόγους κρύψω, τό δ' ἔργον αὐτό σημανεῖ τάχα. κάθης' ἑδραία: καί γάρ εἰ πέριξ ς' ἔχοι τηκτός μόλυβδος, ἐξαναστήσω ς' ἐγώ πρίν ὧι πέποιθας παῖδ' ἀχιλλέως μολεῖν. {αν.} πέποιθα. δεινόν δ' ἑρπετῶν μέν ἀγρίων ἄκη βροτοῖσι θεῶν καταστῆσαί τινα, ὅ δ' ἔστ' ἐχίδνης καί πυρός περαιτέρω οὐδείς γυναικός φάρμακ' ἐξηύρηκέ πω [κακῆς: τοσοῦτόν ἐσμεν ἀνθρώποις κακόν]. {χο.} ἦ μεγάλων ἀχέων ἄρ' ὑπῆρξεν, ὅτ' ἰδαίαν ἐς νάπαν ἦλθ', ὁ μαί ας τε καί διός τόκος, τρίπωλον ἅρμα δαιμόνων ἄγων τό καλλιζυγές, ἔριδι στυγερᾶι κεκορυθμένον εὐμορφίας, σταθμούς ἔπι βούτας βοτῆρά τ' ἀμφί μονότροπον νεανίαν ἔρημόν θ' ἑστιοῦχον αὐλάν. ταί δ' ἐπεί ὑλόκομον νάπος ἤλυθον οὐρειᾶν πιδάκων νίψαν αἰ γλᾶντα σώματα ῥοαῖς, ἔβαν δέ πριαμίδαν ὑπερ βολαῖς λόγων δυσφρόνων παραβαλλόμεναι, δολίοις δ' ἕλε κύπρις λόγοις, τερπνοῖς μέν ἀκοῦσαι, πικράν δέ σύγχυσιν βίου φρυγῶν πόλει ταλαίναι περγάμοις τε τροίας. εἰ γάρ ὑπέρ κεφαλάν ἔβαλεν κακόν ἁ τεκοῦσά νιν μόρον πρίν ἰδαῖον κατοικίσαι λέπας, ὅτε νιν παρά θεσπεσίωι δάφναι βόασε κασσάνδρα κτανεῖν, μεγάλαν πριάμου πόλεως λώβαν. τίν' οὐκ ἐπῆλθε, ποῖον οὐκ ἐλίσσετο δαμογερόντων βρέφος φονεύειν; οὔτ' ἄν ἐπ' ἰλιάσι ζυγόν ἤλυθε δούλιον σύ τ' ἄν, γύναι, τυράννων ἔσχες ἄν δόμων ἕδρας: παρέλυσε δ' ἄν ἑλλάδος ἀλγεινούς †μόχθους οὕς ἀμφί τροίαν† δεκέτεις ἀλάληντο νέοι λόγχαις, λέχη τ' ἔρημ' ἄν οὔποτ' ἐξελείπετο καί τεκέων ὀρφανοί γέροντες. {μενελαοσ} ἥκω λαβών σόν παῖδ', ὅν εἰς ἄλλους δόμους λάθραι θυγατρός τῆς ἐμῆς ὑπεξέθου. σέ μέν γάρ ηὔχεις θεᾶς βρέτας σώσειν τόδε, τοῦτον δέ τούς κρύψαντας: ἀλλ' ἐφηυρέθης ἧσσον φρονοῦσα τοῦδε μενέλεω, γύναι. κεἰ μή τόδ' ἐκλιποῦς' ἐρημώσεις πέδον, ὅδ' ἀντί τοῦ σοῦ σώματος σφαγήσεται. ταῦτ' οὖν λογίζου, πότερα κατθανεῖν θέλεις ἤ τόνδ' ὀλέσθαι σῆς ἁμαρτίας ὕπερ, ἥν εἰς ἔμ' ἔς τε παῖδ' ἐμήν ἁμαρτάνεις. {αν.} ὦ δόξα δόξα, μυρίοισι δή βροτῶν οὐδέν γεγῶσι βίοτον ὤγκωσας μέγαν. [εὔκλεια δ' οἷς μέν ἐστ' ἀληθείας ὕπο εὐδαιμονίζω: τούς δ' ὑπό ψευδῶν ἔχειν οὐκ ἀξιώσω, πλήν τύχηι φρονεῖν δοκεῖν.] σύ δή στρατηγῶν λογάσιν ἑλλήνων ποτέ τροίαν ἀφείλου πρίαμον, ὧδε φαῦλος ὤν; ὅστις θυγατρός ἀντίπαιδος ἐκ λόγων τοσόνδ' ἔπνευσας καί γυναικί δυστυχεῖ δούληι κατέστης εἰς ἀγῶν': οὐκ ἀξιῶ οὔτ' οὖν σέ τροίας οὔτε σοῦ τροίαν ἔτι. [ἔξωθέν εἰσιν οἱ δοκοῦντες εὖ φρονεῖν λαμπροί, τά δ' ἔνδον πᾶσιν ἀνθρώποις ἴσοι, πλήν εἴ τι πλούτωι: τοῦτο δ' ἰσχύει μέγα. μενέλαε, φέρε δή διαπεράνωμεν λόγους.] < > τέθνηκα τῆι σῆι θυγατρί καί μ' ἀπώλεσεν: μιαιφόνον μέν οὐκέτ' ἄν φύγοι μύσος. ἐν τοῖς δέ πολλοῖς καί σύ τόνδ' ἀγωνιῆι φόνον: τό συνδρῶν γάρ ς' ἀναγκάσει χρέος. ἤν δ' οὖν ἐγώ μέν μή θανεῖν ὑπεκδράμω, τόν παῖδά μου κτενεῖτε; κἆιτα πῶς πατήρ τέκνου θανόντος ῥαιδίως ἀνέξεται; οὐχ ὧδ' ἄνανδρον αὐτόν ἡ τροία καλεῖ: ἀλλ' εἶσιν οἷ χρή, πηλέως γάρ ἄξια πατρός τ' ἀχιλλέως ἔργα δρῶν φανήσεται, ὤσει δέ σήν παῖδ' ἐκ δόμων: σύ δ' ἐκδιδούς ἄλλωι τί λέξεις; πότερον ὡς κακόν πόσιν φεύγει τό ταύτης σῶφρον; ἀλλ' οὐ πείσεται. γαμεῖ δέ τίς νιν; ἤ σφ' ἄνανδρον ἐν δόμοις χήραν καθέξεις πολιόν; ὦ τλήμων ἀνήρ, κακῶν τοσούτων οὐχ ὁρᾶις ἐπιρροάς; πόσας ἄν εὐνάς θυγατέρ' ἠδικημένην βούλοι' ἄν εὑρεῖν ἤ παθεῖν ἁγώ λέγω; οὐ χρή 'πί μικροῖς μεγάλα πορσύνειν κακά οὐδ', εἰ γυναῖκές ἐσμεν ἀτηρόν κακόν, ἄνδρας γυναιξίν ἐξομοιοῦσθαι φύσιν. ἡμεῖς γάρ εἰ σήν παῖδα φαρμακεύομεν καί νηδύν ἐξαμβλοῦμεν, ὡς αὐτή λέγει, ἑκόντες οὐκ ἄκοντες, οὐδέ βώμιοι πίτνοντες, αὐτοί τήν δίκην ὑφέξομεν ἐν σοῖσι γαμβροῖς, οἷσιν οὐκ ἐλάσσονα βλάβην ὀφείλω προστιθεῖς' ἀπαιδίαν. ἡμεῖς μέν οὖν τοιοίδε: τῆς δέ σῆς φρενός, ἕν σου δέδοικα: διά γυναικείαν ἔριν καί τήν τάλαιναν ὤλεσας φρυγῶν πόλιν. {χο.} ἄγαν ἔλεξας ὡς γυνή πρός ἄρσενας < > καί σου τό σῶφρον ἐξετόξευσεν φρενός. {με.} γύναι, τάδ' ἐστί σμικρά καί μοναρχίας οὐκ ἄξι', ὡς φήις, τῆς ἐμῆς οὐδ' ἑλλάδος. εὖ δ' ἴσθ', ὅτου τις τυγχάνει χρείαν ἔχων, τοῦτ' ἔσθ' ἑκάστωι μεῖζον ἤ τροίαν ἑλεῖν. κἀγώ θυγατρί (μεγάλα γάρ κρίνω τάδε, λέχους στέρεσθαι) σύμμαχος καθίσταμαι. τά μέν γάρ ἄλλα δεύτερ' ἅν πάσχηι γυνή, ἀνδρός δ' ἁμαρτάνους' ἁμαρτάνει βίου. δούλων δ' ἐκεῖνον τῶν ἐμῶν ἄρχειν χρεών καί τῶν ἐκείνου τούς ἐμούς ἡμᾶς τε πρός: φίλων γάρ οὐδέν ἴδιον, οἵτινες φίλοι ὀρθῶς πεφύκας', ἀλλά κοινά χρήματα. μένων δέ τούς ἀπόντας, εἰ μή θήσομαι τἄμ' ὡς ἄριστα, φαῦλός εἰμι κοὐ σοφός. ἀλλ' ἐξανίστω τῶνδ' ἀνακτόρων θεᾶς: ὡς, ἤν θάνηις σύ, παῖς ὅδ' ἐκφεύγει μόρον, σοῦ δ' οὐ θελούσης κατθανεῖν τόνδε κτενῶ. δυοῖν δ' ἀνάγκη θατέρωι λιπεῖν βίον. {αν.} οἴμοι, πικράν κλήρωσιν αἵρεσίν τέ μοι βίου καθίστης: καί λαχοῦσά γ' ἀθλία καί μή λαχοῦσα δυστυχής καθίσταμαι. ὧ μεγάλα πράσσων αἰτίας σμικρᾶς πέρι, πιθοῦ: τί καίνεις μ'; ἀντί τοῦ; ποίαν πόλιν προύδωκα; τίνα σῶν ἔκτανον παίδων ἐγώ; ποῖον δ' ἔπρησα δῶμ'; ἐκοιμήθην βίαι σύν δεσπόταισι: κἆιτ' ἔμ', οὐ κεῖνον κτενεῖς, τόν αἴτιον τῶνδ', ἀλλά τήν ἀρχήν ἀφείς πρός τήν τελευτήν ὑστέραν οὖσαν φέρηι; οἴμοι κακῶν τῶνδ': ὦ τάλαιν' ἐμή πατρίς, ὡς δεινά πάσχω. τί δέ με καί τεκεῖν ἐχρῆν ἄχθος τ' ἐπ' ἄχθει τῶιδε προσθέσθαι διπλοῦν; [ἀτάρ τί ταῦτ' ὀδύρομαι, τά δ' ἐν ποσίν οὐκ ἐξικμάζω καί λογίζομαι κακά;] ἥτις σφαγάς μέν ἕκτορος τροχηλάτους κατεῖδον οἰκτρῶς τ' ἴλιον πυρούμενον, αὐτή δέ δούλη ναῦς ἔπ' ἀργείων ἔβην κόμης ἐπισπασθεῖς': ἐπεί δ' ἀφικόμην φθίαν, φονεῦσιν ἕκτορος νυμφεύομαι. τί δῆτά μοι ζῆν ἡδύ; πρός τί χρή βλέπειν; πρός τάς παρούσας ἤ παρελθούσας τύχας; εἶς παῖς ὅδ' ἧν μοι λοιπός, ὀφθαλμός βίου: τοῦτον κτανεῖν μέλλουσιν οἷς δοκεῖ τάδε. οὐ δῆτα τοὐμοῦ γ' οὕνεκ' ἀθλίου βίου: ἐν τῶιδε μέν γάρ ἐλπίς, εἰ σωθήσεται, ἐμοί δ' ὄνειδος μή θανεῖν ὑπέρ τέκνου. ἰδού, προλείπω βωμόν ἥδε χειρία σφάζειν φονεύειν δεῖν ἀπαρτῆσαι δέρην. ὦ τέκνον, ἡ τεκοῦσά ς', ὡς σύ μή θάνηις, στείχω πρός ἅιδην: ἤν δ' ὑπεκδράμηις μόρον, μέμνησο μητρός, οἷα τλᾶς' ἀπωλόμην, καί πατρί τῶι σῶι διά φιλημάτων ἰών δάκρυά τε λείβων καί περιπτύσσων χέρας λέγ' οἷ' ἔπραξα. πᾶσι δ' ἀνθρώποις ἄρ' ἦν ψυχή τέκν': ὅστις δ' αὔτ' ἄπειρος ὤν ψέγει, ἧσσον μέν ἀλγεῖ, δυστυχῶν δ' εὐδαιμονεῖ. {χο.} ὤικτιρ' ἀκούσας': οἰκτρά γάρ τά δυστυχῆ βροτοῖς ἅπασι, κἄν θυραῖος ὤν κυρῆι. ἐς ξύμβασιν δ' ἐχρῆν σε παῖδα σήν ἄγειν, μενέλαε, καί τήνδ', ὡς ἀπαλλαχθῆι πόνων. {με.} λάβεσθέ μοι τῆσδ', ἀμφελίξαντες χέρας, δμῶες: λόγους γάρ οὐ φίλους ἀκούσεται. ἔχω ς': ἵν' ἁγνόν βωμόν ἐκλίποις θεᾶς, προύτεινα παιδός θάνατον, ὧι ς' ὑπήγαγον ἐς χεῖρας ἐλθεῖν τάς ἐμάς ἐπί σφαγήν. καί τἀμφί σοῦ μέν ὧδ' ἔχοντ' ἐπίστασο: τά δ' ἀμφί παιδός τοῦδε παῖς ἐμή κρινεῖ, ἤν τε κτανεῖν νιν ἤν τε μή κτανεῖν θέληι. ἀλλ' ἕρπ' ἐς οἴκους τούσδ', ἵν' εἰς ἐλευθέρους δούλη γεγῶσα μήποθ' ὑβρίζειν μάθηις. {αν.} οἴμοι: δόλωι μ' ὑπῆλθες, ἠπατήμεθα. {με.} κήρυσς' ἅπασιν: οὐ γάρ ἐξαρνούμεθα. {αν.} ἧ ταῦτ' ἐν ὑμῖν τοῖς παρ' εὐρώται σοφά; {με.} καί τοῖς γε τροίαι, τούς παθόντας ἀντιδρᾶν. {αν.} τά θεῖα δ' οὐ θεῖ' οὐδ' ἔχειν ἡγῆι δίκην; {με.} ὅταν τάδ' ἧι, τότ' οἴσομεν: σέ δέ κτενῶ. {αν.} ἧ καί νεοσσόν τόνδ', ὑπό πτερῶν σπάσας; {με.} οὐ δῆτα: θυγατρί δ', ἤν θέληι, δώσω κτανεῖν. {αν.} οἴμοι: τί δῆτά ς' οὐ καταστένω, τέκνον; {με.} οὔκουν θρασεῖά γ' αὐτόν ἐλπίς ἀμμένει. {αν.} ὦ πᾶσιν ἀνθρώποισιν ἔχθιστοι βροτῶν σπάρτης ἔνοικοι, δόλια βουλευτήρια, ψευδῶν ἄνακτες, μηχανορράφοι κακῶν, ἑλικτά κοὐδέν ὑγιές ἀλλά πᾶν πέριξ φρονοῦντες, ἀδίκως εὐτυχεῖτ' ἀν' ἑλλάδα. τί δ' οὐκ ἐν ὑμῖν ἐστιν; οὐ πλεῖστοι φόνοι; οὐκ αἰσχροκερδεῖς, οὐ λέγοντες ἄλλα μέν γλώσσηι, φρονοῦντες δ' ἄλλ' ἐφευρίσκεσθ' ἀεί; ὄλοισθ'. ἐμοί μέν θάνατος οὐχ οὕτω βαρύς ὅς σοι δέδοκται: κεῖνα γάρ μ' ἀπώλεσεν, ὅθ' ἡ τάλαινα πόλις ἀνηλώθη φρυγῶν πόσις θ' ὁ κλεινός, ὅς σε πολλάκις δορί ναύτην ἔθηκεν ἀντί χερσαίου κακόν. νῦν δ' ἐς γυναῖκα γοργός ὁπλίτης φανείς κτείνεις μ': ἀπόκτειν': ὡς ἀθώπευτόν γέ σε γλώσσης ἀφήσω τῆς ἐμῆς καί παῖδα σήν. ἐπεί σύ μέν πέφυκας ἐν σπάρτηι μέγας, ἡμεῖς δέ τροίαι γ'. εἰ δ' ἐγώ πράσσω κακῶς, μηδέν τόδ' αὔχει: καί σύ γάρ πράξειας ἄν. {χο.} οὐδέποτε δίδυμα λέκτρ' ἐπαινέσω βροτῶν οὐδ' ἀμφιμάτορας κόρους, †ἔριδας† οἴκων δυσμενεῖς τε λύπας: μίαν μοι στεργέτω πόσις †γάμοις ἀκοινώνητον ἀνδρός† εὐνάν. †οὐδέ γάρ ἐν† πόλεσι δίπτυχοι τυραννίδες μιᾶς ἀμείνονες φέρειν, ἄχθος τ' ἐπ' ἄχθει καί στάσιν πολίταις: τεκόντοιν θ' ὕμνον ἐργάταιν δυοῖν ἔριν μοῦσαι φιλοῦσι κραίνειν. πνοαί δ' ὅταν φέρωσι ναυτίλους θοαί, κατά πηδαλίων διδύμα πραπίδων γνώμα σοφῶν τε πλῆθος ἀθρόον ἀσθενέστερον φαυλοτέρας φρενός αὐτοκρατοῦς. ἑνός ἄρ' ἄνυσις ἀνά τε μέλαθρα κατά τε πόλιας, ὁπόταν εὑ ρεῖν θέλωσι καιρόν. ἔδειξεν ἁ λάκαινα τοῦ στρατηλάτα μενέλα: διά γάρ πυρός ἦλθ' ἑτέρωι λέχει, κτείνει δέ τάν τάλαιναν ἰλιάδα κόραν παῖδά τε δύσφρονος ἔριδος ὕπερ. ἄθεος ἄνομος ἄχαρις ὁ φόνος: ἔτι σε, πότνια, μετατροπά τῶνδ' ἔπεισιν ἔργων. καί μήν ἐσορῶ τόδε σύγκρατον ζεῦγος πρό δόμων ψήφωι θανάτου κατακεκριμένον. δύστηνε γύναι, τλῆμον δέ σύ παῖ, μητρός λεχέων ὅς ὑπερθνήισκεις οὐδέν μετέχων οὐδ' αἴτιος ὤν βασιλεῦσιν. {αν.} ἅδ' ἐγώ χέρας αἱματη ράς βρόχοισι κεκληιμένα πέμπομαι κατά γαίας. {παισ} μᾶτερ μᾶτερ, ἐγώ δέ σᾶι πτέρυγι συγκαταβαίνω. {αν.} θῦμα δάιον, ὦ χθονός φθίας κράντορες. {πα.} ὦ πάτερ, μόλε φίλοις ἐπίκουρος. {αν.} κείσηι δή, τέκνον ὦ φίλος, μαστοῖς ματέρος ἀμφί σᾶς νεκρός ὑπό χθονί σύν νεκρῶι <τε>. {πα.} ὤμοι μοι, τί πάθω; τάλας δῆτ' ἐγώ σύ τε, μᾶτερ. {με.} ἴθ' ὑποχθόνιοι: καί γάρ ἀπ' ἐχθρῶν ἥκετε πύργων, δύο δ' ἐκ δισσαῖν θνήισκετ' ἀνάγκαιν: σέ μέν ἡμετέρα ψῆφος ἀναιρεῖ, παῖδα δ' ἐμή παῖς τόνδ' ἑρμιόνη. καί γάρ ἀνοία μεγάλη λείπειν ἐχθρούς ἐχθρῶν, ἐξόν κτείνειν καί φόβον οἴκων ἀφελέσθαι. {αν.} ὦ πόσις πόσις, εἴθε σάν χεῖρα καί δόρυ σύμμαχον κτησαίμαν, πριάμου παῖ. {πα.} δύστανος, τί δ' ἐγώ μόρου παράτροπον μέλος εὕρω; {αν.} λίσσου γούνασι δεσπότου χρίμπτων, ὦ τέκνον. {πα.} ὦ φίλος φίλος, ἄνες θάνατόν μοι. {αν.} λείβομαι δάκρυσιν κόρας, στάζω λισσάδος ὡς πέτρας λιβάς ἀνάλιος, ἁ τάλαινα. {πα.} ὤμοι μοι, τί δ' ἐγώ κακῶν μῆχος ἐξανύσωμαι; {με.} τί με προσπίτνεις, ἁλίαν πέτραν ἤ κῦμα λιταῖς ὥς ἱκετεύων; τοῖς γάρ ἐμοῖσιν γέγον' ὠφελία, σοί δ' οὐδέν ἔχω φίλτρον, ἐπεί τοι μέγ' ἀναλώσας ψυχῆς μόριον τροίαν εἷλον καί μητέρα σήν: ἧς ἀπολαύων ἅιδην χθόνιον καταβήσηι. {χο.} καί μήν δέδορκα τόνδε πηλέα πέλας, σπουδῆι τιθέντα δεῦρο γηραιόν πόδα. {πηλευσ} ὑμᾶς ἐρωτῶ τόν τ' ἐφεστῶτα σφαγῆι, τί ταῦτα, πῶς ταῦτ'; ἐκ τίνος λόγου νοσεῖ δόμος; τί πράσσετ' ἄκριτα μηχανώμενοι; μενέλα', ἐπίσχες: μή τάχυν' ἄνευ δίκης. ἡγοῦ σύ θᾶσσον: οὐ γάρ ὡς ἔοικέ μοι σχολῆς τόδ' ἔργον, ἀλλ' ἀνηβητηρίαν ῥώμην με καί νῦν λαμβάνειν, εἴπερ ποτέ. πρῶτον μέν οὖν κατ' οὖρον ὥσπερ ἱστίοις ἐμπνεύσομαι τῆιδ': εἰπέ, τίνι δίκηι χέρας βρόχοισιν ἐκδήσαντες οἵδ' ἄγουσί σε καί παῖδ'; ὕπαρνος γάρ τις οἶς ἀπόλλυσαι, ἡμῶν ἀπόντων τοῦ τε κυρίου σέθεν. {αν.} οἵδ', ὦ γεραιέ, σύν τέκνωι θανουμένην ἄγουσί μ' οὕτως ὡς ὁρᾶις. τί σοι λέγω; οὐ γάρ μιᾶς σε κληδόνος προθυμίαι μετῆλθον ἀλλά μυρίων ὑπ' ἀγγέλων. ἔριν δέ τήν κατ' οἶκον οἶσθά που κλύων τῆς τοῦδε θυγατρός, ὧν τ' ἀπόλλυμαι χάριν. καί νῦν με βωμοῦ θέτιδος, ἥ τόν εὐγενῆ ἔτικτέ σοι παῖδ', ἥν σύ θαυμαστήν σέβεις, ἄγους' ἀποσπάσαντες, οὔτε τωι δίκηι κρίναντες οὔτε τούς ἀπόντας ἐκ δόμων μείναντες, ἀλλά τήν ἐμήν ἐρημίαν γνόντες τέκνου τε τοῦδ', ὅν οὐδέν αἴτιον μέλλουσι σύν ἐμοί τῆι ταλαιπώρωι κτανεῖν. ἀλλ' ἀντιάζω ς', ὦ γέρον, τῶν σῶν πάρος πίτνουσα γονάτων_χειρί δ' οὐκ ἔξεστί μοι τῆς σῆς λαβέσθαι φιλτάτης γενειάδος_ ῥῦσαί με πρός θεῶν: εἰ δέ μή, θανούμεθα αἰσχρῶς μέν ὑμῖν, δυστυχῶς δ' ἐμοί, γέρον. {πη.} χαλᾶν κελεύω δεσμά πρίν κλαίειν τινά, καί τῆσδε χεῖρας διπτύχους ἀνιέναι. {με.} ἐγώ δ' ἀπαυδῶ, τἄλλα τ' οὐχ ἥσσων σέθεν καί τῆσδε πολλῶι κυριώτερος γεγώς. {πη.} πῶς; ἦ τόν ἁμόν οἶκον οἰκήσεις μολών δεῦρ'; οὐχ ἅλις σοι τῶν κατά σπάρτην κρατεῖν; {με.} εἷλόν νιν αἰχμάλωτον ἐκ τροίας ἐγώ. {πη.} οὑμός δέ γ' αὐτήν ἔλαβε παῖς παιδός γέρας. {με.} οὔκουν ἐκείνου τἀμά τἀκείνου τ' ἐμά; {πη.} ναί, δρᾶν εὖ, κακῶς δ' οὔ, μηδ' ἀποκτείνειν βίαι. {με.} ὡς τήνδ' ἀπάξεις οὔποτ' ἐξ ἐμῆς χερός. {πη.} σκήπτρωι γε τῶιδε σόν καθαιμάξας κάρα. {με.} ψαῦσόν θ', ἵν' εἰδῆις, καί πέλας πρόσελθ' ἐμοῦ. {πη.} σύ γάρ μετ' ἀνδρῶν, ὦ κάκιστε κἀκ κακῶν; σοί ποῦ μέτεστιν ὡς ἐν ἀνδράσιν λόγου; ὅστις πρός ἀνδρός φρυγός ἀπηλλάγης λέχους, ἄκληιστ' †ἄδουλα δώμαθ' ἑστίας† λιπών, ὡς δή γυναῖκα σώφρον' ἐν δόμοις ἔχων πασῶν κακίστην. οὐδ' ἄν εἰ βούλοιτό τις σώφρων γένοιτο σπαρτιατίδων κόρη: αἵ ξύν νέοισιν ἐξερημοῦσαι δόμους γυμνοῖσι μηροῖς καί πέπλοις ἀνειμένοις δρόμους παλαίστρας τ' οὐκ ἀνασχετῶς ἐμοί κοινάς ἔχουσι. κἆιτα θαυμάζειν χρεών εἰ μή γυναῖκας σώφρονας παιδεύετε; ἑλένην ἐρέσθαι χρή τάδ', ἥτις ἐκ δόμων τόν σόν λιποῦσα φίλιον ἐξεκώμασεν νεανίου μετ' ἀνδρός εἰς ἄλλην χθόνα. κἄπειτ' ἐκείνης οὕνεχ' ἑλλήνων ὄχλον τοσόνδ' ἀθροίσας ἤγαγες πρός ἴλιον; ἥν χρῆν ς' ἀποπτύσαντα μή κινεῖν δόρυ, κακήν ἐφευρόντ', ἀλλ' ἐᾶν αὐτοῦ μένειν μισθόν τε δόντα μήποτ' εἰς οἴκους λαβεῖν. ἀλλ' οὔτι ταύτηι σόν φρόνημ' ἐπούρισας, ψυχάς δέ πολλάς κἀγαθάς ἀπώλεσας παίδων τ' ἄπαιδας γραῦς ἔθηκας ἐν δόμοις πολιούς τ' ἀφείλου πατέρας εὐγενῆ τέκνα. ὧν εἷς ἐγώ δύστηνος: αὐθέντην δέ σε μιάστορ' ὥς τιν' ἐσδέδορκ' ἀχιλλέως. ὅς οὐδέ τρωθείς ἦλθες ἐκ τροίας μόνος, κάλλιστα τεύχη δ' ἐν καλοῖσι σάγμασιν ὅμοι' ἐκεῖσε δεῦρό τ' ἤγαγες πάλιν. κἀγώ μέν ηὔδων τῶι γαμοῦντι μήτε σοί κῆδος συνάψαι μήτε δώμασιν λαβεῖν κακῆς γυναικός πῶλον: ἐκφέρουσι γάρ μητρῶι' ὀνείδη. τοῦτο καί σκοπεῖτέ μοι, μνηστῆρες, ἐσθλῆς θυγατέρ' ἐκ μητρός λαβεῖν. πρός τοῖσδε δ' εἰς ἀδελφόν οἷ' ἐφύβρισας, σφάξαι κελεύσας θυγατέρ' εὐηθέστατα: οὕτως ἔδεισας μή οὐ κακήν δάμαρτ' ἔχοις; ἑλών δέ τροίαν (εἶμι γάρ κἀνταῦθά σοι) οὐκ ἔκτανες γυναῖκα χειρίαν λαβών, ἀλλ', ὡς ἐσεῖδες μαστόν, ἐκβαλών ξίφος φίλημ' ἐδέξω, προδότιν αἰκάλλων κύνα, ἥσσων πεφυκώς κύπριδος, ὦ κάκιστε σύ. κἄπειτ' ἐς οἴκους τῶν ἐμῶν ἐλθών τέκνων πορθεῖς ἀπόντων, καί γυναῖκα δυστυχῆ κτείνεις ἀτίμως παῖδά θ', ὅς κλαίοντά σε καί τήν ἐν οἴκοις σήν καταστήσει κόρην, κεἰ τρίς νόθος πέφυκε: πολλάκις δέ τοι ξηρά βαθεῖαν γῆν ἐνίκησε σπορᾶι, νόθοι τε πολλοί γνησίων ἀμείνονες. ἀλλ' ἐκκομίζου παῖδα. κύδιον βροτοῖς πένητα χρηστόν ἤ κακόν καί πλούσιον γαμβρόν πεπᾶσθαι καί φίλον: σύ δ' οὐδέν εἶ. {χο.} σμικρᾶς ἀπ' ἀρχῆς νεῖκος ἀνθρώποις μέγα γλῶσς' ἐκπορίζει: τοῦτο δ' οἱ σοφοί βροτῶν ἐξευλαβοῦνται, μή φίλοις τεύχειν ἔριν. {με.} τί δῆτ' ἄν εἴποις τούς γέροντας ὡς σοφοί καί τούς φρονεῖν δοκοῦντας ἕλλησίν ποτε; ὅτ' ὤν σύ πηλεύς καί πατρός κλεινοῦ γεγώς, κῆδος συνάψας, αἰσχρά μέν σαυτῶι λέγεις ἡμῖν δ' ὀνείδη διά γυναῖκα βάρβαρον τήνδ', ἥν ἐλαύνειν χρῆν ς' ὑπέρ νείλου ῥοάς ὑπέρ τε φᾶσιν, κἀμέ παρακαλεῖν ἀεί, οὖσαν μέν ἠπειρῶτιν, οὗ πεσήματα πλεῖσθ' ἑλλάδος πέπτωκε δοριπετῆ νεκρῶν, τοῦ σοῦ τε παιδός αἵματος κοινουμένην. πάρις γάρ, ὅς σόν παῖδ' ἔπεφν' ἀχιλλέα, ἕκτορος ἀδελφός ἦν, δάμαρ δ' ἥδ' ἕκτορος. καί τῆιδέ γ' εἰσέρχηι σύ ταὐτόν ἐς στέγος καί ξυντράπεζον ἀξιοῖς ἔχειν βίον, τίκτειν δ' ἐν οἴκοις παῖδας ἐχθίστους ἐᾶις. κἀγώ προνοίαι τῆι τε σῆι κἀμῆι, γέρον, κτανεῖν θέλων τήνδ' ἐκ χερῶν ἁρπάζομαι. καίτοι φέρ': ἅψασθαι γάρ οὐκ αἰσχρόν λόγου: ἤν παῖς μέν ἡμή μή τέκηι, ταύτης δ' ἄπο βλάστωσι παῖδες, τούσδε γῆς φθιώτιδος στήσεις τυράννους, βάρβαροι δ' ὄντες γένος ἕλλησιν ἄρξους'; εἶτ' ἐγώ μέν οὐ φρονῶ μισῶν τά μή δίκαια, σοί δ' ἔνεστι νοῦς; [κἀκεῖνο νῦν ἄθρησον: εἰ σύ παῖδα σήν δούς τωι πολιτῶν, εἶτ' ἔπασχε τοιάδε, σιγῆι καθῆς' ἄν; οὐ δοκῶ: ξένης δ' ὕπερ τοιαῦτα λάσκεις τούς ἀναγκαίους φίλους; καί μήν ἴσον γ' ἀνήρ τε καί γυνή στένει ἀδικουμένη πρός ἀνδρός: ὡς δ' αὔτως ἀνήρ γυναῖκα μωραίνουσαν ἐν δόμοις ἔχων. καί τῶι μέν ἔστιν ἐν χεροῖν μέγα σθένος, τῆι δ' ἐν γονεῦσι καί φίλοις τά πράγματα. οὔκουν δίκαιον τοῖς γ' ἐμοῖς ἐπωφελεῖν;] γέρων γέρων εἶ. τήν δ' ἐμήν στρατηγίαν λέγων ἔμ' ὠφελοῖς ἄν ἤ σιγῶν πλέον. ἑλένη δ' ἐμόχθης' οὐχ ἑκοῦς' ἀλλ' ἐκ θεῶν, καί τοῦτο πλεῖστον ὠφέλησεν ἑλλάδα: ὅπλων γάρ ὄντες καί μάχης ἀίστορες ἔβησαν ἐς τἀνδρεῖον: ἡ δ' ὁμιλία πάντων βροτοῖσι γίγνεται διδάσκαλος. εἰ δ' ἐς πρόσοψιν τῆς ἐμῆς ἐλθών ἐγώ γυναικός ἔσχον μή κτανεῖν, ἐσωφρόνουν. οὐδ' ἄν σέ φῶκον ἤθελον κατακτανεῖν. ταῦτ' εὖ φρονῶν ς' ἐπῆλθον, οὐκ ὀργῆς χάριν: ἤν δ' ὀξυθυμῆι, σοί μέν ἡ γλωσσαλγία μείζων, ἐμοί δέ κέρδος ἡ προμηθία. {χο.} παύσασθον ἤδη_λῶιστα γάρ μακρῶι τάδε_ λόγων ματαίων, μή δύο σφαλῆσθ' ἅμα. {πη.} οἴμοι, καθ' ἑλλάδ' ὡς κακῶς νομίζεται: ὅταν τροπαῖα πολεμίων στήσηι στρατός, οὐ τῶν πονούντων τοὔργον ἡγοῦνται τόδε, ἀλλ' ὁ στρατηγός τήν δόκησιν ἄρνυται, ὅς εἷς μετ' ἄλλων μυρίων πάλλων δόρυ, οὐδέν πλέον δρῶν ἑνός, ἔχει πλείω λόγον. [σεμνοί δ' ἐν ἀρχαῖς ἥμενοι κατά πτόλιν φρονοῦσι δήμου μεῖζον, ὄντες οὐδένες: οἱ δ' εἰσίν αὐτῶν μυρίωι σοφώτεροι, εἰ τόλμα προσγένοιτο βούλησίς θ' ἅμα.] ὡς καί σύ σός τ' ἀδελφός ἐξωγκωμένοι τροίαι κάθησθε τῆι τ' ἐκεῖ στρατηγίαι, μόχθοισιν ἄλλων καί πόνοις ἐπηρμένοι. δείξω δ' ἐγώ σοι μή τόν ἰδαῖον πάριν μείζω νομίζειν πηλέως ἐχθρόν ποτε, εἰ μή φθερῆι τῆσδ' ὡς τάχιστ' ἀπό στέγης καί παῖς ἄτεκνος, ἥν ὅ γ' ἐξ ἡμῶν γεγώς ἐλᾶι δι' οἴκων τῶνδ' ἐπισπάσας κόμης: ἥ στερρός οὖσα μόσχος οὐκ ἀνέξεται τίκτοντας ἄλλους, οὐκ ἔχους' αὐτή τέκνα. ἀλλ', εἰ τό κείνης δυστυχεῖ παίδων πέρι, ἄπαιδας ἡμᾶς δεῖ καταστῆναι τέκνων; φθείρεσθε τῆσδε, δμῶες, ὡς ἄν ἐκμάθω εἴ τίς με λύειν τῆσδε κωλύσει χέρας. ἔπαιρε σαυτήν: ὡς ἐγώ καίπερ τρέμων πλεκτάς ἱμάντων στροφίδας ἐξανήσομαι. ὧδ', ὦ κάκιστε, τῆσδ' ἐλυμήνω χέρας; βοῦν ἤ λέοντ' ἤλπιζες ἐντείνειν βρόχοις; ἤ μή ξίφος λαβοῦς' ἀμυνάθοιτό σε ἔδεισας; ἕρπε δεῦρ' ὑπ' ἀγκάλας, βρέφος, ξύλλυε δεσμά μητρός: ἐν φθίαι ς' ἐγώ θρέψω μέγαν τοῖσδ' ἐχθρόν. εἰ δ' ἀπῆν δορός τοῖς σπαρτιάταις δόξα καί μάχης ἀγών, τἄλλ' ὄντες ἴστε μηδενός βελτίονες. {χο.} ἀνειμένον τι χρῆμα πρεσβυτῶν γένος καί δυσφύλακτον ὀξυθυμίας ὕπο. {με.} ἄγαν προνωπής ἐς τό λοιδορεῖν φέρηι: ἐγώ δέ πρός βίαν μέν ἐς φθίαν μολών οὔτ' οὖν τι δράσω φλαῦρον οὔτε πείσομαι. καί νῦν μέν (οὐ γάρ ἄφθονον σχολήν ἔχω) ἄπειμ' ἐς οἴκους: ἔστι γάρ τις οὐ πρόσω σπάρτης πόλις τις, ἥ πρό τοῦ μέν ἦν φίλη, νῦν δ' ἐχθρά ποιεῖ: τῆιδ' ἐπεξελθεῖν θέλω στρατηλατήσας χὐποχείριον λαβεῖν. ὅταν δέ τἀκεῖ θῶ κατά γνώμην ἐμήν, ἥξω: παρών δέ πρός παρόντας ἐμφανῶς γαμβρούς διδάξω καί διδάξομαι λόγους. κἄν μέν κολάζηι τήνδε καί τό λοιπόν ἦι σώφρων καθ' ἡμᾶς, σώφρον' ἀντιλήψεται, θυμούμενος δέ τεύξεται θυμουμένων [ἔργοισι δ' ἔργα διάδοχ' ἀντιλήψεται]. τούς σούς δέ μύθους ῥαιδίως ἐγώ φέρω: σκιά γάρ ἀντίστοιχος ὥς φωνήν ἔχεις, ἀδύνατος οὐδέν ἄλλο πλήν λέγειν μόνον. {πη.} ἡγοῦ τέκνον μοι δεῦρ' ὑπ' ἀγκάλαις σταθείς, σύ τ', ὦ τάλαινα: χείματος γάρ ἀγρίου τυχοῦσα λιμένας ἦλθες εἰς εὐηνέμους. {αν.} ὦ πρέσβυ, θεοί σοι δοῖεν εὖ καί τοῖσι σοῖς, σώσαντι παῖδα κἀμέ τήν δυσδαίμονα. ὅρα δέ μή νῶιν εἰς ἐρημίαν ὁδοῦ πτήξαντες οἵδε πρός βίαν ἄγωσί με, γέροντα μέν ς' ὁρῶντες, ἀσθενῆ δ' ἐμέ καί παῖδα τόνδε νήπιον: σκόπει τάδε, μή νῦν φυγόντες εἶθ' ἁλῶμεν ὕστερον. {πη.} οὐ μή γυναικῶν δειλόν εἰσοίσεις λόγον: χώρει: τίς ὑμῶν ἅψεται; κλαίων ἄρα ψαύσει. θεῶν γάρ οὕνεχ' ἱππικοῦ τ' ὄχλου πολλῶν θ' ὁπλιτῶν ἄρχομεν φθίαν κάτα: ἡμεῖς δ' ἔτ' ὀρθοί κοὐ γέροντες, ὡς δοκεῖς, ἀλλ' ἔς γε τοιόνδ' ἄνδρ' ἀποβλέψας μόνον τροπαῖον αὐτοῦ στήσομαι, πρέσβυς περ ὤν. πολλῶν νέων γάρ κἄν γέρων εὔψυχος ἦι κρείσσων: τί γάρ δεῖ δειλόν ὄντ' εὐσωματεῖν; {χο.} ἤ μή γενοίμαν ἤ πατέρων ἀγαθῶν εἴην πολυκτήτων τε δόμων μέτοχος. εἴ τι γάρ πάσχοι τις ἀμήχανον, ἀλκᾶς οὐ σπάνις εὐγενέταις, κηρυσσομένοισι δ' ἀπ' ἐσθλῶν δωμάτων τιμά καί κλέος: οὔτοι λείψανα τῶν ἀγαθῶν ἀνδρῶν ἀφαιρεῖται χρόνος: ἁ δ' ἀρετά καί θανοῦσι λάμπει. κρεῖσσον δέ νίκαν μή κακόδοξον ἔχειν ἤ ξύν φθόνωι σφάλλειν δυνάμει τε δίκαν. ἡδύ μέν γάρ αὐτίκα τοῦτο βροτοῖσιν, ἐν δέ χρόνωι τελέθει ξηρόν καί ὀνείδεσιν ἔγκειται δόμος. ταύταν ἤινεσα ταύταν καί †φέρομαι† βιοτάν, μηδέν δίκας ἔξω κράτος ἐν θαλάμοις καί πόλει δύνασθαι. ὦ γέρον αἰακίδα, πείθομαι καί σύν λαπίθαισί σε κενταύ ροις ὁμιλῆσαι δορί κλεινοτάτωι, καί ἐπ' ἀργώιου δορός ἄξενον ὑγράν ἐκπερᾶσαι ποντιᾶν ξυμπληγάδων κλεινάν ἐπί ναυστολίαν, ἰλιάδα τε πόλιν ὅτε <τό> πάρος εὐδόκιμον ὁ διός ἶνις ἀμφέβαλε φόνωι κοινάν τάν εὔκλειαν ἔχοντ' εὐρώπαν ἀφικέσθαι. {τροφοσ} ὦ φίλταται γυναῖκες, ὡς κακόν κακῶι διάδοχον ἐν τῆιδ' ἡμέραι πορσύνεται. δέσποινα γάρ κατ' οἶκον, ἑρμιόνην λέγω, πατρός τ' ἐρημωθεῖσα συννοίαι θ' ἅμα οἷον δέδρακεν ἔργον, ἀνδρομάχην κτανεῖν καί παῖδα βουλεύσασα, κατθανεῖν θέλει, πόσιν τρέμουσα, μή ἀντί τῶν δεδραμένων ἐκ τῶνδ' ἀτίμως δωμάτων ἀποσταλῆι [ἤ κατθάνηι κτείνουσα τούς οὐ χρή κτανεῖν]. μόλις δέ νιν θέλουσαν ἀρτῆσαι δέρην εἴργουσι φύλακες δμῶες ἔκ τε δεξιᾶς ξίφη καθαρπάζουσιν ἐξαιρούμενοι. οὕτω μεταλγεῖ καί τά πρίν δεδραμένα ἔγνωκε πράξας' οὐ καλῶς. ἐγώ μέν οὖν δέσποιναν εἴργους' ἀγχόνης κάμνω, φίλαι: ὑμεῖς δέ βᾶσαι τῶνδε δωμάτων ἔσω θανάτου νιν ἐκλύσασθε: τῶν γάρ ἠθάδων φίλων νέοι μολόντες εὐπιθέστεροι. {χο.} καί μήν ἐν οἴκοις προσπόλων ἀκούομεν βοήν ἐφ' οἷσιν ἦλθες ἀγγέλλουσα σύ. δείξειν δ' ἔοικεν ἡ τάλαιν' ὅσον στένει πράξασα δεινά: δωμάτων γάρ ἐκπερᾶι φεύγουσα χεῖρας προσπόλων πόθωι θανεῖν. {ερ.} ἰώ μοί μοι: σπάραγμα κόμας ὀνύχων τε δάϊ' ἀμύγματα θήσομαι. {τρ.} ὦ παῖ, τί δράσεις; σῶμα σόν καταικιῆι; {ερ.} αἰαῖ αἰαῖ: ἔρρ' αἰθέριον πλοκαμῶν ἐ μῶν ἄπο, λεπτόμιτον φάρος. {τρ.} τέκνον, κάλυπτε στέρνα, σύνδησον πέπλους. {ερ.} τί δέ στέρνα δεῖ καλύπτειν πέπλοις; δῆλα καί ἀμφιφανῆ καί ἄκρυπτα δε δράκαμεν πόσιν. {τρ.} ἀλγεῖς φόνον ῥάψασα συγγάμωι σέθεν; {ερ.} κατά μέν οὖν τόλμας στένω δαΐας, ἅν ῥέξ' ἁ κατάρατος ἐγώ κατά ρατος ἀνθρώποις. {τρ.} συγγνώσεταί σοι τήνδ' ἁμαρτίαν πόσις. {ερ.} τί μοι ξίφος ἐκ χερός ἠγρεύσω; ἀπόδος, ὦ φίλος, ἀπόδος, ἵν' ἀνταίαν ἐρείσω πλαγάν: τί με βρόχων εἴργεις; {τρ.} ἀλλ' εἴ ς' ἀφείην μή φρονοῦσαν, ὡς θάνηις; {ερ.} οἴμοι πότμου. ποῦ μοι πυρός φίλα φλόξ; ποῦ δ' ἐκ πέτρας ἀερθῶ, <ἤ> κατά πόντον ἤ καθ' ὕλαν ὀρέων, ἵνα θανοῦσα νερτέροισιν μέλω; {τρ.} τί ταῦτα μοχθεῖς; συμφοραί θεήλατοι πᾶσιν βροτοῖσιν ἤ τότ' ἦλθον ἤ τότε. {ερ.} ἔλιπες ἔλιπες, ὦ πάτερ, ἐπακτίαν μονάδ' ἔρημον οὖσαν ἐνάλου κώπας. ὀλεῖ μ' ὀλεῖ με δηλαδή πόσις: οὐκέτι τᾶιδ' ἐνοικήσω νυμφιδίωι στέγαι. τίνος ἄγαλμα θεῶν ἱκέτις ὁρμαθῶ; ἤ δούλα δούλας γόνασι προσπέσω; φθιάδος ἐκ γᾶς κυανόπτερος ὄρνις εἴθ' εἴην, πευκᾶεν σκάφος ἇι διά κυανέ ας ἐπέρασεν ἀκτάς, πρωτόπλοος πλάτα. {τρ.} ὦ παῖ, τό λίαν οὔτ' ἐκεῖν' ἐπήινεσα, ὅτ' ἐς γυναῖκα τρωιάδ' ἐξημάρτανες, οὔτ' αὖ τό νῦν σου δεῖμ' ὅ δειμαίνεις ἄγαν. οὐχ ὧδε κῆδος σόν διώσεται πόσις φαύλοις γυναικός βαρβάρου πεισθείς λόγοις. οὐ γάρ τί ς' αἰχμάλωτον ἐκ τροίας ἔχει, ἀλλ' ἀνδρός ἐσθλοῦ παῖδα σύν πολλοῖς λαβών ἕδνοισι πόλεώς τ' οὐ μέσως εὐδαίμονος. πατήρ δέ ς' οὐχ ὧδ' ὡς σύ δειμαίνεις, τέκνον, προδούς ἐάσει δωμάτων τῶνδ' ἐκπεσεῖν. ἀλλ' εἴσιθ' εἴσω μηδέ φαντάζου δόμων πάροιθε τῶνδε, μή τιν' αἰσχύνην λάβηις [πρόσθεν μελάθρων τῶνδ' ὁρωμένη, τέκνον]. {χο.} καί μήν ὅδ' ἀλλόχρως τις ἔκδημος ξένος σπουδῆι πρός ἡμᾶς βημάτων πορεύεται. {ορεστησ} ξέναι γυναῖκες, ἦ τάδ' ἔστ' ἀχιλλέως παιδός μέλαθρα καί τυραννικαί στέγαι; {χο.} ἔγνως: ἀτάρ δή πυνθάνηι τίς ὤν τάδε; {ορ.} ἀγαμέμνονός τε καί κλυταιμήστρας τόκος, ὄνομα δ' ὀρέστης: ἔρχομαι δέ πρός διός μαντεῖα δωδωναῖ'. ἐπεί δ' ἀφικόμην φθίαν, δοκεῖ μοι ξυγγενοῦς μαθεῖν περί γυναικός, εἰ ζῆι κεὐτυχοῦσα τυγχάνει ἡ σπαρτιᾶτις ἑρμιόνη: τηλουρά γάρ ναίους' ἀφ' ἡμῶν πεδί' ὅμως ἐστίν φίλη. {ερ.} ὦ ναυτίλοισι χείματος λιμήν φανείς ἀγαμέμνονος παῖ, πρός σε τῶνδε γουνάτων οἴκτιρον ἡμᾶς ὧν ἐπισκοπεῖς τύχας, πράσσοντας οὐκ εὖ. στεμμάτων δ' οὐχ ἥσσονας σοῖς προστίθημι γόνασιν ὠλένας ἐμάς. {ορ.} ἔα: τί χρῆμα; μῶν ἐσφάλμεθ' ἤ σαφῶς ὁρῶ δόμων ἄνασσαν τήνδε μενέλεω κόρην; {ερ.} ἥνπερ μόνην γε τυνδαρίς τίκτει γυνή ἑλένη κατ' οἴκους πατρί: μηδέν ἀγνόει. {ορ.} ὦ φοῖβ' ἀκέστορ, πημάτων δοίης λύσιν. τί χρῆμα; πρός θεῶν ἤ βροτῶν πάσχεις κακά; {ερ.} τά μέν πρός ἡμῶν, τά δέ πρός ἀνδρός ὅς μ' ἔχει, τά δ' ἐκ θεῶν του: πανταχῆι δ' ὀλώλαμεν. {ορ.} τίς οὖν ἄν εἴη μή πεφυκότων γέ πω παίδων γυναικί συμφορά πλήν ἐς λέχος; {ερ.} τοῦτ' αὐτό καί νοσοῦμεν: εὖ μ' ὑπηγάγου. {ορ.} ἄλλην τιν' εὐνήν ἀντί σοῦ στέργει πόσις; {ερ.} τήν αἰχμάλωτον ἕκτορος ξυνευνέτιν. {ορ.} κακόν γ' ἔλεξας, δίσς' ἕν' ἄνδρ' ἔχειν λέχη. {ερ.} τοιαῦτα ταῦτα. κἆιτ' ἔγωγ' ἠμυνάμην. {ορ.} μῶν ἐς γυναῖκ' ἔρραψας οἷα δή γυνή; {ερ.} φόνον γ' ἐκείνηι καί τέκνωι νοθαγενεῖ. {ορ.} κἄκτεινας, ἤ τις συμφορά ς' ἀφείλετο; {ερ.} γέρων γε πηλεύς, τούς κακίονας σέβων. {ορ.} σοί δ' ἦν τις ὅστις τοῦδ' ἐκοινώνει φόνου; {ερ.} πατήρ γ' ἐπ' αὐτό τοῦτ' ἀπό σπάρτης μολών. {ορ.} κἄπειτα τοῦ γέροντος ἡσσήθη χερί; {ερ.} αἰδοῖ γε: καί μ' ἔρημον οἴχεται λιπών. {ορ.} συνῆκα: ταρβεῖς τοῖς δεδραμένοις πόσιν. {ερ.} ἔγνως: ὀλεῖ γάρ μ' ἐνδίκως. τί δεῖ λέγειν; ἀλλ' ἄντομαί σε δία καλοῦς' ὁμόγνιον, πέμψον με χώρας τῆσδ' ὅποι προσωτάτω ἤ πρός πατρῶιον μέλαθρον: ὡς δοκοῦσί γε δόμοι τ' ἐλαύνειν φθέγμ' ἔχοντες οἵδε με, μισεῖ τε γαῖα φθιάς. εἰ δ' ἥξει πάρος φοίβου λιπών μαντεῖον ἐς δόμους πόσις, κτενεῖ μ' ἐπ' αἰσχίστοισιν, ἤ δουλεύσομεν νόθοισι λέκτροις ὧν ἐδέσποζον πρό τοῦ. πῶς οὖν τάδ', ὡς εἴποι τις, ἐξημάρτανον; κακῶν γυναικῶν εἴσοδοί μ' ἀπώλεσαν, αἵ μοι λέγουσαι τούσδ' ἐχαύνωσαν λόγους: σύ τήν κακίστην αἰχμάλωτον ἐν δόμοις δούλην ἀνέξηι σοι λέχους κοινουμένην; μά τήν ἄνασσαν, οὐκ ἄν ἔν γ' ἐμοῖς δόμοις βλέπους' ἄν αὐγάς τἄμ' ἐκαρποῦτ' ἄν λέχη. κἀγώ κλύουσα τούσδε σειρήνων λόγους [σοφῶν πανούργων ποικίλων λαλημάτων] ἐξηνεμώθην μωρίαι. τί γάρ μ' ἐχρῆν πόσιν φυλάσσειν, ἧι παρῆν ὅσων ἔδει; πολύς μέν ὄλβος, δωμάτων δ' ἠνάσσομεν, παῖδας δ' ἐγώ μέν γνησίους ἔτικτον ἄν, ἡ δ' ἡμιδούλους τοῖς ἐμοῖς νοθαγενεῖς. ἀλλ' οὔποτ' οὔποτ' (οὐ γάρ εἰσάπαξ ἐρῶ) χρή τούς γε νοῦν ἔχοντας, οἷς ἔστιν γυνή, πρός τήν ἐν οἴκοις ἄλοχον ἐσφοιτᾶν ἐᾶν γυναῖκας: αὗται γάρ διδάσκαλοι κακῶν: ἡ μέν τι κερδαίνουσα συμφθείρει λέχος, ἡ δ' ἀμπλακοῦσα συννοσεῖν αὑτῆι θέλει, πολλαί δέ μαργότητι: κἀντεῦθεν δόμοι νοσοῦσιν ἀνδρῶν. πρός τάδ' εὖ φυλάσσετε κλήιθροισι καί μοχλοῖσι δωμάτων πύλας: ὑγιές γάρ οὐδέν αἱ θύραθεν εἴσοδοι δρῶσιν γυναικῶν, ἀλλά πολλά καί κακά. {χο.} ἄγαν ἐφῆκας γλῶσσαν ἐς τό σύμφυτον. συγγνωστά μέν νυν σοί τάδ', ἀλλ' ὅμως χρεών κοσμεῖν γυναῖκας τάς γυναικείας νόσους. {ορ.} σοφόν τι χρῆμα τοῦ διδάξαντος βροτούς λόγους ἀκούειν τῶν ἐναντίων πάρα. ἐγώ γάρ εἰδώς τῶνδε σύγχυσιν δόμων ἔριν τε τήν σήν καί γυναικός ἕκτορος φυλακάς ἔχων ἔμιμνον, εἴτ' αὐτοῦ μενεῖς εἴτ' ἐκφοβηθεῖς' αἰχμαλωτίδος φόνωι γυναικός οἴκων τῶνδ' ἀπηλλάχθαι θέλεις. ἦλθον δέ σάς μέν οὐ σέβων ἐπιστολάς, εἰ δ' ἐνδιδοίης, ὥσπερ ἐνδίδως, λόγον πέμψων ς' ἀπ' οἴκων τῶνδ'. ἐμή γάρ οὖσα πρίν σύν τῶιδε ναίεις ἀνδρί σοῦ πατρός κάκηι, ὅς πρίν τά τροίας ἐσβαλεῖν ὁρίσματα γυναῖκ' ἐμοί σε δούς ὑπέσχεθ' ὕστερον τῶι νῦν ς' ἔχοντι, τρωιάδ' εἰ πέρσοι πόλιν. ἐπεί δ' ἀχιλλέως δεῦρ' ἐνόστησεν γόνος, σῶι μέν συνέγνων πατρί, τόν δ' ἐλισσόμην γάμους ἀφεῖναι σούς, ἐμάς λέγων τύχας καί τόν παρόντα δαίμον', ὡς φίλων μέν ἄν γήμαιμ' ἀπ' ἀνδρῶν, ἔκτοθεν δ' οὐ ῥαιδίως, φεύγων ἀπ' οἴκων ἅς ἐγώ φεύγω φυγάς. ὁ δ' ἦν ὑβριστής ἔς τ' ἐμῆς μητρός φόνον τάς θ' αἱματωπούς θεάς ὀνειδίζων ἐμοί. κἀγώ ταπεινός ὤν τύχαις ταῖς οἴκοθεν ἤλγουν μέν ἤλγουν, συμφοράς δ' ἠνειχόμην, σῶν δέ στερηθείς ὠιχόμην ἄκων γάμων. νῦν οὖν, ἐπειδή περιπετεῖς ἔχεις τύχας καί ξυμφοράν τήνδ' ἐσπεσοῦς' ἀμηχανεῖς, ἄξω ς' ἐς οἴκους καί πατρός δώσω χερί. τό συγγενές γάρ δεινόν, ἔν τε τοῖς κακοῖς οὐκ ἔστιν οὐδέν κρεῖσσον οἰκείου φίλου. {ερ.} νυμφευμάτων μέν τῶν ἐμῶν πατήρ ἐμός μέριμναν ἕξει, κοὐκ ἐμόν κρίνειν τόδε. ἀλλ' ὡς τάχιστα τῶνδέ μ' ἔκπεμψον δόμων, μή φθῆι σε προσβάς δῶμα καί μ' ἑλών πόσις ἤ πρέσβυς οἴκους μ' ἐξερημοῦσαν μαθών πηλεύς μετέλθηι πωλικοῖς διώγμασιν. {ορ.} θάρσει γέροντος χεῖρα: τόν δ' ἀχιλλέως μηδέν φοβηθῆις παῖδ', ὅς' εἰς ἔμ' ὕβρισεν. τοία γάρ αὐτῶι μηχανή πεπλεγμένη βρόχοις ἀκινήτοισιν ἕστηκεν φόνου πρός τῆσδε χειρός: ἥν πάρος μέν οὐκ ἐρῶ, τελουμένων δέ δελφίς εἴσεται πέτρα. ὁ μητροφόντης δ', ἤν δορυξένων ἐμῶν μείνωσιν ὅρκοι πυθικήν ἀνά χθόνα, δείξω γαμεῖν σφε μηδέν' ὧν ἐχρῆν ἐμέ. πικρῶς δέ πατρός φόνιον αἰτήσει δίκην ἄνακτα φοῖβον: οὐδέ νιν μετάστασις γνώμης ὀνήσει θεῶι διδόντα νῦν δίκας, ἀλλ' ἔκ τ' ἐκείνου διαβολαῖς τε ταῖς ἐμαῖς κακῶς ὀλεῖται: γνώσεται δ' ἔχθραν ἐμήν. ἐχθρῶν γάρ ἀνδρῶν μοῖραν εἰς ἀναστροφήν δαίμων δίδωσι κοὐκ ἐᾶι φρονεῖν μέγα. {χο.} ὦ φοῖβε πυργώσας τόν ἐν ἰλίωι εὐτειχῆ πάγον καί πόντιε κυανέαις ἵπποις διφρεύ ων ἅλιον πέλαγος, τίνος οὕνεκ' ἄτιμον ὄργα νον χεροτεκτοσύνας ἐ νυαλίωι δοριμήστορι προσθέν τες τάλαιναν τάλαι ναν μεθεῖτε τροίαν; πλείστους δ' ἐπ' ἀκταῖσιν σιμοεντίσιν εὐίππους ὄχους ἐζεύξατε καί φονίους ἀνδρῶν ἁμίλ λας ἔθετ' ἀστεφάνους: ἀπό δέ φθίμενοι βεβᾶσιν ἰλιάδαι βασιλῆες, οὐδ' ἔτι πῦρ ἐπιβώμιον ἐν τροί αι θεοῖσιν λέλαμ πεν καπνῶι θυώδει. βέβακε δ' ἀτρείδας ἀλόχου παλάμαις, αὐτά τ' ἐναλλάξασα φόνον θανάτου πρός τέκνων ἐπηῦρεν. θεοῦ θεοῦ νιν κέλευσμ' ἐπεστράφη μαντόσυνον, ὅτε νιν ἄργος ἐμπορευθείς ἀγαμεμνόνιος κέλωρ, ἀδύτων ἀποβάς, ἔκταν', ὤν ματρός φονεύς. ὦ δαῖμον, ὦ φοῖβε, πῶς πείθομαι; πολλαί δ' ἀν' ἑλλάνων ἀγόρους στοναχαί μέλποντο δυστάνων τεκέων, ἄλοχοι δ' ἐξέλειπον οἴκους πρός ἄλλον εὐνάτορ'. οὐχί σοί μόναι δύσφρονες ἐνέπεσον, οὐ φίλοισι, λῦπαι: νόσον ἑλλάς ἔτλα, νόσον: διέβα δέ φρυγῶν καί πρός εὐκάρπους γύας σκηπτός σταλάσσων δαναΐδαις φόνον. {πη.} φθιώτιδες γυναῖκες, ἱστοροῦντί μοι σημήνατ': ἠισθόμην γάρ οὐ σαφῆ λόγον ὡς δώματ' ἐκλιποῦσα μενέλεω κόρη φρούδη τάδ': ἥκω δ' ἐκμαθεῖν σπουδήν ἔχων εἰ ταῦτ' ἀληθῆ: τῶν γάρ ἐκδήμων φίλων δεῖ τούς κατ' οἶκον ὄντας ἐκπονεῖν τύχας. {χο.} πηλεῦ, σαφῶς ἤκουσας: οὐδ' ἐμοί καλόν κρύπτειν ἐν οἷς παροῦσα τυγχάνω κακοῖς: βασίλεια γάρ τῶνδ' οἴχεται φυγάς δόμων. {πη.} τίνος φόβου τυχοῦσα; διαπέραινέ μοι. {χο.} πόσιν τρέμουσα, μή δόμων νιν ἐκβάληι. {πη.} μῶν ἀντί παιδός θανασίμων βουλευμάτων; {χο.} ναί, καί γυναικός αἰχμαλωτίδος φόνωι. {πη.} σύν πατρί δ' οἴκους ἤ τίνος λείπει μέτα; {χο.} ἀγαμέμνονός νιν παῖς βέβηκ' ἄγων χθονός. {πη.} ποίαν περαίνων ἐλπίδ'; ἦ γῆμαι θέλων; {χο.} καί σῶι γε παιδός παιδί πορσύνων μόρον. {πη.} κρυπτός καταστάς ἤ κατ' ὄμμ' ἐλθών μάχηι; {χο.} ἁγνοῖς ἐν ἱεροῖς λοξίου δελφῶν μέτα. {πη.} οἴμοι: τόδ' ἤδη δεινόν. οὐχ ὅσον τάχος χωρήσεταί τις πυθικήν πρός ἑστίαν καί τἀνθάδ' ὄντα τοῖς ἐκεῖ λέξει φίλοις, πρίν παῖδ' ἀχιλλέως κατθανεῖν ἐχθρῶν ὕπο; {αγγελοσ} ὤμοι μοι: οἵας ὁ τλήμων ἀγγελῶν ἥκω τύχας σοί τ', ὦ γεραιέ, καί φίλοισι δεσπότου. {πη.} αἰαῖ: πρόμαντις θυμός ὥς τι προσδοκᾶι. {αγ.} οὐκ ἔστι σοι παῖς παιδός, ὡς μάθηις, γέρον πηλεῦ: τοιάσδε φασγάνων πληγάς ἔχει δελφῶν ὑπ' ἀνδρῶν καί μυκηναίου ξένου. {χο.} ἆ ἆ, τί δράσεις, ὦ γεραιέ; μή πέσηις: ἔπαιρε σαυτόν. {πη.} οὐδέν εἰμ': ἀπωλόμην. φρούδη μέν αὐδή, φροῦδα δ' ἄρθρα μου κάτω. {αγ.} ἄκουσον, εἰ καί σοῖς φίλοις ἀμυναθεῖν χρήιζεις, τό πραχθέν, σόν κατορθώσας δέμας. {πη.} ὦ μοῖρα, γήρως ἐσχάτοις πρός τέρμασιν οἵα με τόν δύστηνον ἀμφιβᾶς' ἔχεις. πῶς δ' οἴχεταί μοι παῖς μόνου παιδός μόνος; σήμαιν': ἀκοῦσαι δ' οὐκ ἀκούσθ' ὅμως θέλω. {αγ.} ἐπεί τό κλεινόν ἤλθομεν φοίβου πέδον, τρεῖς μέν φαεννάς ἡλίου διεξόδους θέαι διδόντες ὄμματ' ἐξεπίμπλαμεν. καί τοῦθ' ὕποπτον ἦν ἄρ': ἔς τε συστάσεις κύκλους τ' ἐχώρει λαός οἰκήτωρ θεοῦ. ἀγαμέμνονος δέ παῖς διαστείχων πόλιν ἐς οὖς ἑκάστωι δυσμενεῖς ηὔδα λόγους: ὁρᾶτε τοῦτον, ὅς διαστείχει θεοῦ χρυσοῦ γέμοντα γύαλα, θησαυρούς βροτῶν, τό δεύτερον παρόνθ' ἐφ' οἷσι καί πάρος δεῦρ' ἦλθε, φοίβου ναόν ἐκπέρσαι θέλων; κἀκ τοῦδ' ἐχώρει ῥόθιον ἐν πόλει κακόν, ἀρχαῖσί τ' ἐπληροῦτο βουλευτήρια ἰδίαι θ' ὅσοι θεοῦ χρημάτων ἐφέστασαν φρουράν ἐτάξαντ' ἐν περιστύλοις δόμοις. ἡμεῖς δέ μῆλα, φυλλάδος παρνασίας παιδεύματ', οὐδέν τῶνδέ πω πεπυσμένοι, λαβόντες ἦιμεν ἐσχάραις τ' ἐφέσταμεν σύν προξένοισι μάντεσίν τε πυθικοῖς. καί τις τόδ' εἶπεν: ὦ νεανία, τί σοι θεῶι κατευξώμεσθα; τίνος ἥκεις χάριν; ὁ δ' εἶπε: φοίβωι τῆς πάροιθ' ἁμαρτίας δίκας παρασχεῖν βουλόμεσθ': ἤιτησα γάρ πατρός ποτ' αὐτόν αἵματος δοῦναι δίκην. κἀνταῦθ' ὀρέστου μῦθος ἰσχύων μέγα ἐφαίνεθ', ὡς ψεύδοιτο δεσπότης ἐμός, ἥκων ἐπ' αἰσχροῖς. ἔρχεται δ' ἀνακτόρων κρηπῖδος ἐντός, ὡς πάρος χρηστηρίων εὔξαιτο φοίβωι, τυγχάνει δ' ἐν ἐμπύροις: τῶι δέ ξιφήρης ἆρ' ὑφειστήκει λόχος δάφνηι σκιασθείς, ὧν κλυταιμήστρας τόκος εἶς ἦν, ἁπάντων τῶνδε μηχανορράφος. χὠ μέν κατ' ὄμμα στάς προσεύχεται θεῶι, οἱ δ' ὀξυθήκτοις φασγάνοις ὡπλισμένοι κεντοῦς' ἀτευχῆ παῖδ' ἀχιλλέως λάθραι. χωρεῖ δέ πρύμναν: οὐ γάρ ἐς καιρόν τυπείς ἐτύγχαν': ἐξέλκει δέ καί παραστάδος κρεμαστά τεύχη πασσάλων καθαρπάσας ἔστη 'πί βωμοῦ γοργός ὁπλίτης ἰδεῖν, βοᾶι δέ δελφῶν παῖδας ἱστορῶν τάδε: τίνος μ' ἕκατι κτείνετ' εὐσεβεῖς ὁδούς ἥκοντα; ποίας ὄλλυμαι πρός αἰτίας; τῶν δ' οὐδέν οὐδείς μυρίων ὄντων πέλας ἐφθέγξατ', ἀλλ' ἔβαλλον ἐκ χειρῶν πέτροις. πυκνῆι δέ νιφάδι πάντοθεν σποδούμενος προύτεινε τεύχη κἀφυλάσσετ' ἐμβολάς ἐκεῖσε κἀκεῖς' ἀσπίδ' ἐκτείνων χερί. ἀλλ' οὐδέν ἦνον, ἀλλά πόλλ' ὁμοῦ βέλη, οἰστοί, μεσάγκυλ' ἔκλυτοί τ' ἀμφώβολοι σφαγῆς ἐχώρουν βουπόροι ποδῶν πάρος. δεινάς δ' ἄν εἶδες πυρρίχας φρουρουμένου βέλεμνα παιδός. ὡς δέ νιν περισταδόν κύκλωι κατεῖχον οὐ διδόντες ἀμπνοάς, βωμοῦ κενώσας δεξίμηλον ἐσχάραν, τό τρωϊκόν πήδημα πηδήσας ποδοῖν χωρεῖ πρός αὐτούς: οἱ δ' ὅπως πελειάδες ἱέρακ' ἰδοῦσαι πρός φυγήν ἐνώτισαν. πολλοί δ' ἔπιπτον μιγάδες ἔκ τε τραυμάτων αὐτοί θ' ὑφ' αὑτῶν στενοπόρους κατ' ἐξόδους. κραυγή δ' ἐν εὐφήμοισι δύσφημος δόμοις πέτραισιν ἀντέκλαγξ': ἐν εὐδίαι δέ πως ἔστη φαεννοῖς δεσπότης στίλβων ὅπλοις, πρίν δή τις ἀδύτων ἐκ μέσων ἐφθέγξατο δεινόν τι καί φρικῶδες, ὦρσε δέ στρατόν στρέψας πρός ἀλκήν. ἔνθ' ἀχιλλέως πίτνει παῖς ὀξυθήκτωι πλευρά φασγάνωι τυπείς [δελφοῦ πρός ἀνδρός ὅσπερ αὐτόν ὤλεσεν] πολλῶν μετ' ἄλλων: ὡς δέ πρός γαῖαν πίτνει, τίς οὐ σίδηρον προσφέρει, τίς οὐ πέτρον, βάλλων ἀράσσων; πᾶν δ' ἀνήλωται δέμας τό καλλίμορφον τραυμάτων ὕπ' ἀγρίων. νεκρόν δέ δή νιν κείμενον βωμοῦ πέλας ἐξέβαλον ἐκτός θυοδόκων ἀνακτόρων. ἡμεῖς δ' ἀναρπάσαντες ὡς τάχος χεροῖν κομίζομέν νίν σοι κατοιμῶξαι γόοις κλαῦσαί τε, πρέσβυ, γῆς τε κοσμῆσαι τάφωι. τοιαῦθ' ὁ τοῖς ἄλλοισι θεσπίζων ἄναξ, ὁ τῶν δικαίων πᾶσιν ἀνθρώποις κριτής, δίκας διδόντα παῖδ' ἔδρας' ἀχιλλέως. ἐμνημόνευσε δ' ὥσπερ ἄνθρωπος κακός παλαιά νείκη: πῶς ἄν οὖν εἴη σοφός; {χο.} καί μήν ὅδ' ἄναξ ἤδη φοράδην δελφίδος ἐκ γῆς δῶμα πελάζει. τλήμων ὁ παθών, τλήμων δέ, γέρον, καί σύ: δέχηι γάρ τόν ἀχίλλειον σκύμνον ἐς οἴκους οὐχ ὡς σύ θέλεις, αὐτός δέ κακοῖς εἰς ἕν μοίρας συνέκυρσας. {πη.} ὤμοι ἐγώ, κακόν οἷον ὁρῶ τόδε καί δέχομαι χερί δώμασιν ἁμοῖς. ἰώ μοί μοι, αἰαῖ: ὦ πόλι θεσσαλίας, διολώλαμεν, οἰχόμεθ': οὐκέτι μοι γένος, οὐ τέκνα λείπεται οἴκοις. ὦ σχέτλιος παθέων ἐγώ: †εἰς τίνα δή φίλον αὐγάς βαλών τέρψομαι;† ὦ φίλιον στόμα καί γένυ καί χέρες, εἴθε ς' ὑπ' ἰλίωι ἤναρε δαίμων σιμοεντίδα παρ' ἀκτάν. {χο.} οὕτως ἄν ὡς ἐκ τῶνδ' ἐτιμᾶτ' ἄν, γέρον, θανών, τό σόν δ' ἦν ὧδ' ἄν εὐτυχέστερον. {πη.} ὦ γάμος, ὦ γάμος, ὅς τάδε δώματα καί πόλιν ὤλεσας ὤλεσας ἁμάν. αἰαῖ, ἔ ἔ, ὦ παῖ: †μήποτε σῶν λεχέων τό δυσώνυμον ὤφελ' ἐμόν γένος εἰς τέκνα καί δόμον ἀμφιβαλέσθαι ἑρμιόνας ἀίδαν ἐπί σοί, τέκνον,† ἀλλά κεραυνῶι πρόσθεν ὀλέσθαι: μηδ' ἐπί τοξοσύναι φονίωι πατρός αἷμα τό διογενές ποτε φοῖβον βροτός ἐς θεόν ἀνάψαι. {χο.} ὀττοτοτοτοῖ, θανόντα δεσπόταν γόοις νόμωι τῶι νερτέρων κατάρξω. {πη.} ὀττοτοτοτοῖ, διάδοχά <σοι> τάλας ἐγώ γέρων καί δυστυχής δακρύω. {χο.} θεοῦ γάρ αἶσα, θεός ἔκρανε συμφοράν. {πη.} ὦ φίλος, δόμον ἔλιπες ἔρημον, [ὤμοι μοι, ταλαίπωρον ἐμέ] γέροντ' ἄπαιδα νοσφίσας. {χο.} θανεῖν θανεῖν σε, πρέσβυ, χρῆν πάρος τέκνων. {πη.} οὐ σπαράξομαι κόμαν, οὐκ ἐμῶι 'πιθήσομαι κάραι κτύπημα χειρός ὀλοόν; ὦ πόλις, διπλῶν τέκνων μ' ἐστέρησε φοῖβος. {χο.} ὦ κακά παθών ἰδών τε δυστυχές γέρον, τίν' αἰῶν' ἐς τό λοιπόν ἕξεις; {πη.} ἄτεκνος ἔρημος, οὐκ ἔχων πέρας κακῶν διαντλήσω πόνους ἐς ἅιδαν. {χο.} μάτην δέ ς' ἐν γάμοισιν ὤλβισαν θεοί. {πη.} ἀμπτάμενα φροῦδα πάντ' ἐκεῖνα κόμπων μεταρσίων πρόσω. {χο.} μόνος μόνοισιν ἐν δόμοις ἀναστρέφηι. {πη.} οὐκέτ' ἐστί μοι πόλις, σκῆπτρά τ' ἐρρέτω τάδε: σύ τ', ὦ κατ' ἄντρα νύχια νηρέως κόρα, πανώλεθρόν μ' ὄψεαι πίτνοντα. {χο.} ἰώ ἰώ: τί κεκίνηται, τίνος αἰσθάνομαι θείου; κοῦραι, λεύσσετ' ἀθρήσατε: δαίμων ὅδε τις λευκήν αἰθέρα πορθμευόμενος τῶν ἱπποβότων φθίας πεδίων ἐπιβαίνει. {θετισ} πηλεῦ, χάριν σοι τῶν πάρος νυμφευμάτων ἥκω θέτις λιποῦσα νηρέως δόμους. καί πρῶτα μέν σοι τοῖς παρεστῶσιν κακοῖς μηδέν τι λίαν δυσφορεῖν παρήινεσα: κἀγώ γάρ, ἥν ἄκλαυτ' ἐχρῆν τίκτειν τέκνα, θεάν γεγῶσαν καί θεοῦ πατρός τέκος, ἀπώλες' ἐκ σοῦ παῖδα τόν ταχύν πόδας ἀχιλλέα τεκοῦσα πρῶτον ἑλλάδος. ὧν δ' οὕνεκ' ἦλθον σημανῶ, σύ δ' ἐνδέχου. τόν μέν θανόντα τόνδ' ἀχιλλέως γόνον θάψον πορεύσας πυθικήν πρός ἐσχάραν, δελφοῖς ὄνειδος, ὡς ἀπαγγέλληι τάφος φόνον βίαιον τῆς ὀρεστείας χερός: γυναῖκα δ' αἰχμάλωτον, ἀνδρομάχην λέγω, μολοσσίαν γῆν χρή κατοικῆσαι, γέρον, ἑλένωι συναλλαχθεῖσαν εὐναίοις γάμοις, καί παῖδα τόνδε, τῶν ἀπ' αἰακοῦ μόνον λελειμμένον δή. βασιλέα δ' ἐκ τοῦδε χρή ἄλλον δι' ἄλλου διαπερᾶν μολοσσίας εὐδαιμονοῦντας: οὐ γάρ ὧδ' ἀνάστατον γένος γενέσθαι δεῖ τό σόν κἀμόν, γέρον, τροίας τε: καί γάρ θεοῖσι κἀκείνης μέλει, καίπερ πεσούσης παλλάδος προθυμίαι. σέ δ', ὡς ἄν εἰδῆις τῆς ἐμῆς εὐνῆς χάριν, κακῶν ἀπαλλάξασα τῶν βροτησίων ἀθάνατον ἄφθιτόν τε ποιήσω θεόν. κἄπειτα νηρέως ἐν δόμοις ἐμοῦ μέτα τό λοιπόν ἤδη θεός συνοικήσεις θεᾶι: ἔνθεν κομίζων ξηρόν ἐκ πόντου πόδα τόν φίλτατόν σοι παῖδ' ἐμοί τ' ἀχιλλέα ὄψηι δόμους ναίοντα νησιωτικούς λευκήν κατ' ἀκτήν ἐντός ἀξένου πόρου. ἀλλ' ἕρπε δελφῶν ἐς θεόδμητον πόλιν νεκρόν κομίζων τόνδε, καί κρύψας χθονί ἐλθών παλαιᾶς χοιράδος κοῖλον μυχόν σηπιάδος ἵζου: μίμνε δ' ἔστ' ἄν ἐξ ἁλός λαβοῦσα πεντήκοντα νηρήιδων χορόν ἔλθω κομιστήν σου: τό γάρ πεπρωμένον δεῖ ς' ἐκκομίζειν, ζηνί γάρ δοκεῖ τάδε. παῦσαι δέ λύπης τῶν τεθνηκότων ὕπερ: πᾶσιν γάρ ἀνθρώποισιν ἥδε πρός θεῶν ψῆφος κέκρανται κατθανεῖν τ' ὀφείλεται. {πη.} ὦ πότνι', ὦ γενναῖα συγκοιμήματα, νηρέως γένεθλον, χαῖρε: ταῦτα δ' ἀξίως σαυτῆς τε ποιεῖς καί τέκνων τῶν ἐκ σέθεν. παύω δέ λύπην σοῦ κελευούσης, θεά, καί τόνδε θάψας εἶμι πηλίου πτυχάς, οὗπερ σόν εἷλον χερσί κάλλιστον δέμας. [κἆιτ' οὐ γαμεῖν δῆτ' ἔκ τε γενναίων χρεών δοῦναί τ' ἐς ἐσθλούς, ὅστις εὖ βουλεύεται, κακῶν δέ λέκτρων μή 'πιθυμίαν ἔχειν, μηδ' εἰ ζαπλούτους οἴσεται φερνάς δόμοις; οὐ γάρ ποτ' ἄν πράξειαν ἐκ θεῶν κακῶς.] {χο.} πολλαί μορφαί τῶν δαιμονίων, πολλά δ' ἀέλπτως κραίνουσι θεοί: καί τά δοκηθέντ' οὐκ ἐτελέσθη, τῶν δ' ἀδοκήτων πόρον ηὗρε θεός. τοιόνδ' ἀπέβη τόδε πρᾶγμα. [40] {work} {εκαβη} {πολυδωρου ειδωλον} ἥκω νεκρῶν κευθμῶνα καί σκότου πύλας λιπών, ἵν' ἅιδης χωρίς ὤικισται θεῶν, πολύδωρος, ἑκάβης παῖς γεγώς τῆς κισσέως πριάμου τε πατρός, ὅς μ', ἐπεί φρυγῶν πόλιν κίνδυνος ἔσχε δορί πεσεῖν ἑλληνικῶι, δείσας ὑπεξέπεμψε τρωϊκῆς χθονός πολυμήστορος πρός δῶμα θρηικίου ξένου, ὅς τήνδ' ἀρίστην χερσονησίαν πλάκα σπείρει, φίλιππον λαόν εὐθύνων δορί. πολύν δέ σύν ἐμοί χρυσόν ἐκπέμπει λάθραι πατήρ, ἵν', εἴ ποτ' ἰλίου τείχη πέσοι, τοῖς ζῶσιν εἴη παισί μή σπάνις βίου. νεώτατος δ' ἦ πριαμιδῶν, ὅ καί με γῆς ὑπεξέπεμψεν: οὔτε γάρ φέρειν ὅπλα οὔτ' ἔγχος οἷός τ' ἦ νέωι βραχίονι. ἕως μέν οὖν γῆς ὄρθ' ἔκειθ' ὁρίσματα πύργοι τ' ἄθραυστοι τρωϊκῆς ἦσαν χθονός ἕκτωρ τ' ἀδελφός οὑμός εὐτύχει δορί, καλῶς παρ' ἀνδρί θρηικί πατρώιωι ξένωι τροφαῖσιν ὥς τις πτόρθος ηὐξόμην τάλας: ἐπεί δέ τροία θ' ἕκτορός τ' ἀπόλλυται ψυχή πατρώια θ' ἑστία κατεσκάφη αὐτός τε βωμῶι πρός θεοδμήτωι πίτνει σφαγείς ἀχιλλέως παιδός ἐκ μιαιφόνου, κτείνει με χρυσοῦ τόν ταλαίπωρον χάριν ξένος πατρῶιος καί κτανών ἐς οἶδμ' ἁλός μεθῆχ', ἵν' αὐτός χρυσόν ἐν δόμοις ἔχηι. κεῖμαι δ' ἐπ' ἀκταῖς, ἄλλοτ' ἐν πόντου σάλωι, πολλοῖς διαύλοις κυμάτων φορούμενος, ἄκλαυτος ἄταφος: νῦν δ' ὑπέρ μητρός φίλης ἑκάβης ἀίσσω, σῶμ' ἐρημώσας ἐμόν, τριταῖον ἤδη φέγγος αἰωρούμενος, ὅσονπερ ἐν γῆι τῆιδε χερσονησίαι μήτηρ ἐμή δύστηνος ἐκ τροίας πάρα. πάντες δ' ἀχαιοί ναῦς ἔχοντες ἥσυχοι θάσσους' ἐπ' ἀκταῖς τῆσδε θρηικίας χθονός. ὁ πηλέως γάρ παῖς ὑπέρ τύμβου φανείς κατέσχ' ἀχιλλεύς πᾶν στράτευμ' ἑλληνικόν, πρός οἶκον εὐθύνοντας ἐναλίαν πλάτην: αἰτεῖ δ' ἀδελφήν τήν ἐμήν πολυξένην τύμβωι φίλον πρόσφαγμα καί γέρας λαβεῖν. καί τεύξεται τοῦδ' οὐδ' ἀδώρητος φίλων ἔσται πρός ἀνδρῶν: ἡ πεπρωμένη δ' ἄγει θανεῖν ἀδελφήν τῶιδ' ἐμήν ἐν ἤματι. δυοῖν δέ παίδοιν δύο νεκρώ κατόψεται μήτηρ, ἐμοῦ τε τῆς τε δυστήνου κόρης. φανήσομαι γάρ, ὡς τάφου τλήμων τύχω, δούλης ποδῶν πάροιθεν ἐν κλυδωνίωι. τούς γάρ κάτω σθένοντας ἐξηιτησάμην τύμβου κυρῆσαι κἀς χέρας μητρός πεσεῖν. τοὐμόν μέν οὖν ὅσονπερ ἤθελον τυχεῖν ἔσται: γεραιᾶι δ' ἐκποδών χωρήσομαι ἑκάβηι: περᾶι γάρ ἥδ' ὑπό σκηνῆς πόδα ἀγαμέμνονος, φάντασμα δειμαίνους' ἐμόν. φεῦ: ὦ μῆτερ, ἥτις ἐκ τυραννικῶν δόμων δούλειον ἦμαρ εἶδες, ὡς πράσσεις κακῶς ὅσονπερ εὖ ποτ': ἀντισηκώσας δέ σε φθείρει θεῶν τις τῆς πάροιθ' εὐπραξίας. {εκαβη} ἄγετ', ὦ παῖδες, τήν γραῦν πρό δόμων, ἄγετ' ὀρθοῦσαι τήν ὁμόδουλον, τρωιάδες, ὑμῖν, πρόσθε δ' ἄνασσαν, [λάβετε φέρετε πέμπετ' ἀείρετέ μου] γεραιᾶς χειρός προσλαζύμεναι: κἀγώ σκολιῶι σκίπωνι χερός διερειδομένη σπεύσω βραδύπουν ἤλυσιν ἄρθρων προτιθεῖσα. ὦ στεροπά διός, ὦ σκοτία νύξ, τί ποτ' αἴρομαι ἔννυχος οὕτω δείμασι φάσμασιν; ὦ πότνια χθών, μελανοπτερύγων μᾶτερ ὀνείρων, ἀποπέμπομαι ἔννυχον ὄψιν [ἥν περί παιδός ἐμοῦ τοῦ σωιζομένου κατά θρήικην ἀμφί πολυξείνης τε φίλης θυγατρός δι' ὀνείρων †εἶδον γάρ φοβεράν ὄψιν ἔμαθον ἐδάην†]. ὦ χθόνιοι θεοί, σώσατε παῖδ' ἐμόν, ὅς μόνος οἴκων ἄγκυρ' ἔτ' ἐμῶν τήν χιονώδη θρήικην κατέχει ξείνου πατρίου φυλακαῖσιν. ἔσται τι νέον: ἥξει τι μέλος γοερόν γοεραῖς. οὔποτ' ἐμά φρήν ὧδ' ἀλίαστον φρίσσει ταρβεῖ. ποῦ ποτε θείαν ἑλένου ψυχάν καί κασσάνδραν ἐσίδω, τρωιάδες, ὥς μοι κρίνωσιν ὀνείρους; [εἶδον γάρ βαλιάν ἔλαφον λύκου αἵμονι χαλᾶι σφαζομέναν, ἀπ' ἐμῶν γονάτων σπασθεῖσαν ἀνοίκτως. καί τόδε δεῖμά μοι: ἧλθ' ὑπέρ ἄκρας τύμβου κορυφᾶς φάντασμ' ἀχιλέως: ἤιτει δέ γέρας τῶν πολυμόχθων τινά τρωϊάδων. ἀπ' ἐμᾶς οὖν ἀπ' ἐμᾶς τόδε παιδός πέμψατε, δαίμονες, ἱκετεύω.] {χοροσ} ἑκάβη, σπουδῆι πρός ς' ἐλιάσθην τάς δεσποσύνους σκηνάς προλιποῦς', ἵν' ἐκληρώθην καί προσετάχθην δούλη, πόλεως ἀπελαυνομένη τῆς ἰλιάδος, λόγχης αἰχμῆι δοριθήρατος πρός ἀχαιῶν, οὐδέν παθέων ἀποκουφίζους' ἀλλ' ἀγγελίας βάρος ἀραμένη μέγα σοί τε, γύναι, κῆρυξ ἀχέων. ἐν γάρ ἀχαιῶν πλήρει ξυνόδωι λέγεται δόξαι σήν παῖδ' ἀχιλεῖ σφάγιον θέσθαι. τύμβου δ' ἐπιβάς οἶσθ' ὅτε χρυσέοις ἐφάνη σύν ὅπλοις, τάς ποντοπόρους δ' ἔσχε σχεδίας λαίφη προτόνοις ἐπερειδομένας, τάδε θωύσσων: ποῖ δή, δαναοί, τόν ἐμόν τύμβον στέλλεσθ' ἀγέραστον ἀφέντες; πολλῆς δ' ἔριδος συνέπαισε κλύδων, δόξα δ' ἐχώρει δίχ' ἀν' ἑλλήνων στρατόν αἰχμητήν, τοῖς μέν διδόναι τύμβωι σφάγιον, τοῖς δ' οὐχί δοκοῦν. ἦν δέ τό μέν σόν σπεύδων ἀγαθόν τῆς μαντιπόλου βάκχης ἀνέχων λέκτρ' ἀγαμέμνων: τώ θησείδα δ', ὄζω ἀθηνῶν, δισσῶν μύθων ῥήτορες ἦσαν, γνώμηι δέ μιᾶι συνεχωρείτην τόν ἀχίλλειον τύμβον στεφανοῦν αἵματι χλωρῶι, τά δέ κασσάνδρας λέκτρ' οὐκ ἐφάτην τῆς ἀχιλείας πρόσθεν θήσειν ποτέ λόγχης. σπουδαί δέ λόγων κατατεινομένων ἦσαν ἴσαι πως, πρίν ὁ ποικιλόφρων κόπις ἡδυλόγος δημοχαριστής λαερτιάδης πείθει στρατιάν μή τόν ἄριστον δαναῶν πάντων δούλων σφαγίων οὕνεκ' ἀπωθεῖν, μηδέ τιν' εἰπεῖν παρά φερσεφόνηι στάντα φθιμένων ὡς ἀχάριστοι δαναοί δαναοῖς τοῖς οἰχομένοις ὑπέρ ἑλλήνων τροίας πεδίων ἀπέβησαν. ἥξει δ' ὀδυσεύς ὅσον οὐκ ἤδη πῶλον ἀφέλξων σῶν ἀπό μαστῶν ἔκ τε γεραιᾶς χερός ὁρμήσων. ἀλλ' ἴθι ναούς, ἴθι πρός βωμούς, [ἵζ' ἀγαμέμνονος ἱκέτις γονάτων,] κήρυσσε θεούς τούς τ' οὐρανίδας τούς θ' ὑπό γαίας. ἤ γάρ σε λιταί διακωλύσους' ὀρφανόν εἶναι παιδός μελέας ἤ δεῖ ς' ἐπιδεῖν τύμβωι προπετῆ φοινισσομένην αἵματι παρθένον ἐκ χρυσοφόρου δειρῆς νασμῶι μελαναυγεῖ. {εκ.} οἴ ἐγώ μελέα, τί ποτ' ἀπύσω; ποίαν ἀχώ, ποῖον ὀδυρμόν, δειλαία δειλαίου γήρως <καί> δουλείας τᾶς οὐ τλατᾶς, τᾶς οὐ φερτᾶς; ὤμοι μοι. τίς ἀμύνει μοι; ποία γενεά, ποία δέ πόλις; φροῦδος πρέσβυς, φροῦδοι παῖδες. ποίαν ἤ ταύταν ἤ κείναν στείχω; ποῖ δή σωθῶ; ποῦ τις θεῶν ἤ δαίμων ἐπαρωγός; ὦ κάκ' ἐνεγκοῦσαι τρωιάδες, ὦ κάκ' ἐνεγκοῦσαι πήματ', ἀπωλέσατ' ὠλέσατ': οὐκέτι μοι βίος ἀγαστός ἐν φάει. ὦ τλάμων ἅγησαί μοι πούς, ἅγησαι τᾶι γηραιᾶι πρός τάνδ' αὐλάν. ὦ τέκνον, ὦ παῖ †δυστανοτάτας ματέρος, ἔξελθ' ἔξελθ' οἴκων, ἄιε ματέρος αὐδάν.† ἰώ τέκνον [ὡς εἰδῆις οἵαν οἵαν ἀίω φάμαν περί σᾶς ψυχᾶς]. {πολυξενη} μᾶτερ μᾶτερ, τί βοᾶις; τί νέον καρύξας' οἴκων μ' ὥστ' ὄρνιν θάμβει τῶιδ' ἐξέπταξας; {εκ.} οἴμοι τέκνον. {πο.} τί με δυσφημεῖς; φροίμιά μοι κακά. {εκ.} αἰαῖ σᾶς ψυχᾶς. {πο.} ἐξαύδα: μή κρύψηις δαρόν. δειμαίνω δειμαίνω, μᾶτερ, τί ποτ' ἀναστένεις. {εκ.} τέκνον τέκνον μελέας ματρός ... {πο.} τί τόδ' ἀγγέλλεις; {εκ.} σφάξαι ς' ἀργείων κοινά συντείνει πρός τύμβον γνώμα πηλείαι γένναι. {πο.} οἴμοι, μᾶτερ, πῶς φθέγγηι; ἀμέγαρτα κακῶν μάνυσόν μοι, μάνυσον, μᾶτερ. {εκ.} αὐδῶ, παῖ, δυσφήμους φήμας, ἀγγέλλους' ἀργείων δόξαι ψήφωι τᾶς σᾶς περί μοίρας. {πο.} ὦ δεινά παθοῦς', ὦ παντλάμων, ὦ δυστάνου, μᾶτερ, βιοτᾶς, οἵαν οἵαν αὖ σοι λώβαν †ἐχθίσταν ἀρρήταν τ' ὦρσέν τις δαίμων†. οὐκέτι σοι παῖς ἅδ' οὐκέτι δή γήραι δειλαία δειλαίωι συνδουλεύσω. σκύμνον γάρ μ' ὥστ' οὐριθρέπταν μόσχον δειλαία δειλαίαν < > ἐσόψηι χειρός ἀναρπαστάν σᾶς ἄπο λαιμότομόν θ' ἅιδαι γᾶς ὑποπεμπομέναν σκότον, ἔνθα νεκρῶν μέτα τάλαινα κείσομαι. [καί σοῦ μέν, μᾶτερ, δυστάνου κλαίω πανδύρτοις θρήνοις, τόν ἐμόν δέ βίον λώβαν λύμαν τ' οὐ μετακλαίομαι, ἀλλά θανεῖν μοι ξυντυχία κρείσσων ἐκύρησεν.] {χο.} καί μήν ὀδυσσεύς ἔρχεται σπουδῆι ποδός, ἑκάβη, νέον τι πρός σέ σημανῶν ἔπος. {οδυσσευσ} γύναι, δοκῶ μέν ς' εἰδέναι γνώμην στρατοῦ ψῆφόν τε τήν κρανθεῖσαν: ἀλλ' ὅμως φράσω. ἔδοξ' ἀχαιοῖς παῖδα σήν πολυξένην σφάξαι πρός ὀρθόν χῶμ' ἀχιλλείου τάφου. ἡμᾶς δέ πομπούς καί κομιστῆρας κόρης τάσσουσιν εἶναι: θύματος δ' ἐπιστάτης ἱερεύς τ' ἐπέσται τοῦδε παῖς ἀχιλλέως. οἶσθ' οὖν ὅ δρᾶσον: μήτ' ἀποσπασθῆις βίαι μήτ' ἐς χερῶν ἅμιλλαν ἐξέλθηις ἐμοί, γίγνωσκε δ' ἀλκήν καί παρουσίαν κακῶν τῶν σῶν: σοφόν τοι κἀν κακοῖς ἅ δεῖ φρονεῖν. {εκ.} αἰαῖ: παρέστηχ', ὡς ἔοικ', ἀγών μέγας, πλήρης στεναγμῶν οὐδέ δακρύων κενός. κἄγωγ' ἄρ' οὐκ ἔθνηισκον οὗ μ' ἐχρῆν θανεῖν, οὐδ' ὤλεσέν με ζεύς, τρέφει δ' ὅπως ὁρῶ κακῶν κάκ' ἄλλα μείζον' ἡ τάλαιν' ἐγώ. εἰ δ' ἔστι τοῖς δούλοισι τούς ἐλευθέρους μή λυπρά μηδέ καρδίας δηκτήρια ἐξιστορῆσαι, †σοί μέν εἰρῆσθαι† χρεών, ἡμᾶς δ' ἀκοῦσαι τούς ἐρωτῶντας τάδε. {οδ.} ἔξεστ', ἐρώτα: τοῦ χρόνου γάρ οὐ φθονῶ. {εκ.} οἶσθ' ἡνίκ' ἦλθες ἰλίου κατάσκοπος δυσχλαινίαι τ' ἄμορφος ὀμμάτων τ' ἄπο φόνου σταλαγμοί σήν κατέσταζον γένυν; {οδ.} οἶδ': οὐ γάρ ἄκρας καρδίας ἔψαυσέ μου. {εκ.} ἔγνω δέ ς' ἑλένη καί μόνηι κατεῖπ' ἐμοί; {οδ.} μεμνήμεθ' ἐς κίνδυνον ἐλθόντες μέγαν. {εκ.} ἥψω δέ γονάτων τῶν ἐμῶν ταπεινός ὤν; {οδ.} ὥστ' ἐνθανεῖν γε σοῖς πέπλοισι χεῖρ' ἐμήν. {εκ.} τί δῆτ' ἔλεξας δοῦλος ὤν ἐμός τότε; {οδ.} πολλῶν λόγων εὑρήμαθ' ὥστε μή θανεῖν. {εκ.} ἔσωσα δῆτά ς' ἐξέπεμψά τε χθονός; {οδ.} ὥστ' εἰσορᾶν γε φέγγος ἡλίου τόδε. {εκ.} οὔκουν κακύνηι τοῖσδε τοῖς βουλεύμασιν, ὅς ἐξ ἐμοῦ μέν ἔπαθες οἶα φήις παθεῖν, δρᾶις δ' οὐδέν ἡμᾶς εὖ, κακῶς δ' ὅσον δύναι; ἀχάριστον ὑμῶν σπέρμ', ὅσοι δημηγόρους ζηλοῦτε τιμάς: μηδέ γιγνώσκοισθέ μοι, οἵ τούς φίλους βλάπτοντες οὐ φροντίζετε, ἤν τοῖσι πολλοῖς πρός χάριν λέγητέ τι. ἀτάρ τί δή σόφισμα τοῦθ' ἡγούμενοι ἐς τήνδε παῖδα ψῆφον ὥρισαν φόνου; πότερα τό χρή σφ' ἐπήγαγ' ἀνθρωποσφαγεῖν πρός τύμβον, ἔνθα βουθυτεῖν μᾶλλον πρέπει; ἤ τούς κτανόντας ἀνταποκτεῖναι θέλων ἐς τήνδ' ἀχιλλεύς ἐνδίκως τείνει φόνον; ἀλλ' οὐδέν αὐτόν ἥδε γ' εἴργασται κακόν. ἑλένην νιν αἰτεῖν χρῆν τάφωι προσφάγματα: κείνη γάρ ὤλεσέν νιν ἐς τροίαν τ' ἄγει. εἰ δ' αἰχμαλώτων χρή τιν' ἔκκριτον θανεῖν κάλλει θ' ὑπερφέρουσαν, οὐχ ἡμῶν τόδε: ἡ τυνδαρίς γάρ εἶδος ἐκπρεπεστάτη, ἀδικοῦσά θ' ἡμῶν οὐδέν ἧσσον ηὑρέθη. τῶι μέν δικαίωι τόνδ' ἁμιλλῶμαι λόγον: ἅ δ' ἀντιδοῦναι δεῖ ς' ἀπαιτούσης ἐμοῦ ἄκουσον. ἥψω τῆς ἐμῆς, ὡς φήις, χερός καί τῆσδε γραίας προσπίτνων παρηίδος: ἀνθάπτομαί σου τῶνδε τῶν αὐτῶν ἐγώ χάριν τ' ἀπαιτῶ τήν τόθ' ἱκετεύω τέ σε, μή μου τό τέκνον ἐκ χερῶν ἀποσπάσηις μηδέ κτάνητε: τῶν τεθνηκότων ἅλις. ταύτηι γέγηθα κἀπιλήθομαι κακῶν: ἥδ' ἀντί πολλῶν ἐστί μοι παραψυχή, πόλις, τιθήνη, βάκτρον, ἡγεμών ὁδοῦ. οὐ τούς κρατοῦντας χρή κρατεῖν ἅ μή χρεών οὐδ' εὐτυχοῦντας εὖ δοκεῖν πράξειν ἀεί: κἀγώ γάρ ἦ ποτ' ἀλλά νῦν οὐκ εἴμ' ἔτι, τόν πάντα δ' ὄλβον ἦμαρ ἕν μ' ἀφείλετο. ἀλλ', ὦ φίλον γένειον, αἰδέσθητί με, οἴκτιρον: ἐλθών δ' εἰς ἀχαιικόν στρατόν παρηγόρησον ὡς ἀποκτείνειν φθόνος γυναῖκας, ἅς τό πρῶτον οὐκ ἐκτείνατε βωμῶν ἀποσπάσαντες ἀλλ' ὠικτίρατε. νόμος δ' ἐν ὑμῖν τοῖς τ' ἐλευθέροις ἴσος καί τοῖσι δούλοις αἵματος κεῖται πέρι. τό δ' ἀξίωμα, κἄν κακῶς λέγηις, τό σόν πείσει: λόγος γάρ ἔκ τ' ἀδοξούντων ἰών κἀκ τῶν δοκούντων αὑτός οὐ ταὐτόν σθένει. {χο.} οὐκ ἔστιν οὕτω στερρός ἀνθρώπου φύσις ἥτις γόων σῶν καί μακρῶν ὀδυρμάτων κλύουσα θρήνους οὐκ ἄν ἐκβάλοι δάκρυ. {οδ.} ἑκάβη, διδάσκου, μηδέ τῶι θυμουμένωι τόν εὖ λέγοντα δυσμενῆ ποιοῦ φρενός. ἐγώ τό μέν σόν σῶμ' ὑφ' οὗπερ εὐτύχουν σώιζειν ἕτοιμός εἰμι κοὐκ ἄλλως λέγω: ἅ δ' εἶπον εἰς ἅπαντας οὐκ ἀρνήσομαι, τροίας ἁλούσης ἀνδρί τῶι πρώτωι στρατοῦ σήν παῖδα δοῦναι σφάγιον ἐξαιτουμένωι. ἐν τῶιδε γάρ κάμνουσιν αἱ πολλαί πόλεις, ὅταν τις ἐσθλός καί πρόθυμος ὤν ἀνήρ μηδέν φέρηται τῶν κακιόνων πλέον. ἡμῖν δ' ἀχιλλεύς ἄξιος τιμῆς, γύναι, θανών ὑπέρ γῆς ἑλλάδος κάλλιστ' ἀνήρ. οὔκουν τόδ' αἰσχρόν, εἰ βλέποντι μέν φίλωι χρώμεσθ', ἐπεί δ' ὄλωλε μή χρώμεσθ' ἔτι; εἶἑν: τί δῆτ' ἐρεῖ τις, ἤν τις αὖ φανῆι στρατοῦ τ' ἄθροισις πολεμίων τ' ἀγωνία; πότερα μαχούμεθ' ἤ φιλοψυχήσομεν, τόν κατθανόνθ' ὁρῶντες οὐ τιμώμενον; καί μήν ἔμοιγε ζῶντι μέν καθ' ἡμέραν κεἰ σμίκρ' ἔχοιμι πάντ' ἄν ἀρκούντως ἔχοι: τύμβον δέ βουλοίμην ἄν ἀξιούμενον τόν ἐμόν ὁρᾶσθαι: διά μακροῦ γάρ ἡ χάρις. εἰ δ' οἰκτρά πάσχειν φήις, τάδ' ἀντάκουέ μου: εἰσίν παρ' ἡμῖν οὐδέν ἧσσον ἄθλιαι γραῖαι γυναῖκες ἠδέ πρεσβῦται σέθεν, νύμφαι τ' ἀρίστων νυμφίων τητώμεναι, ὧν ἥδε κεύθει σώματ' ἰδαία κόνις. τόλμα τάδ'. ἡμεῖς δ', εἰ κακῶς νομίζομεν τιμᾶν τόν ἐσθλόν, ἀμαθίαν ὀφλήσομεν: οἱ βάρβαροι δέ μήτε τούς φίλους φίλους ἡγεῖσθε μήτε τούς καλῶς τεθνηκότας θαυμάζεθ', ὡς ἄν ἡ μέν ἑλλάς εὐτυχῆι, ὑμεῖς δ' ἔχηθ' ὅμοια τοῖς βουλεύμασιν. {χο.} αἰαῖ: τό δοῦλον ὡς κακόν πέφυκ' ἀεί τολμᾶι θ' ἅ μή χρή, τῆι βίαι νικώμενον. {εκ.} ὦ θύγατερ, οὑμοί μέν λόγοι πρός αἰθέρα φροῦδοι μάτην ῥιφθέντες ἀμφί σοῦ φόνου: σύ δ', εἴ τι μείζω δύναμιν ἤ μήτηρ ἔχεις, σπούδαζε πάσας ὥστ' ἀηδόνος στόμα φθογγάς ἱεῖσα, μή στερηθῆναι βίου. πρόσπιπτε δ' οἰκτρῶς τοῦδ' ὀδυσσέως γόνυ καί πεῖθ' (ἔχεις δέ πρόφασιν: ἔστι γάρ τέκνα καί τῶιδε) τήν σήν ὥστ' ἐποικτῖραι τύχην. {πο.} ὁρῶ ς', ὀδυσσεῦ, δεξιάν ὑφ' εἵματος κρύπτοντα χεῖρα καί πρόσωπον ἔμπαλιν στρέφοντα, μή σου προσθίγω γενειάδος. θάρσει: πέφευγας τόν ἐμόν ἱκέσιον δία: ὡς ἕψομαί γε τοῦ τ' ἀναγκαίου χάριν θανεῖν τε χρήιζους': εἰ δέ μή βουλήσομαι, κακή φανοῦμαι καί φιλόψυχος γυνή. τί γάρ με δεῖ ζῆν; ἧι πατήρ μέν ἦν ἄναξ φρυγῶν ἁπάντων: τοῦτό μοι πρῶτον βίου. ἔπειτ' ἐθρέφθην ἐλπίδων καλῶν ὕπο βασιλεῦσι νύμφη, ζῆλον οὐ σμικρόν γάμων ἔχους', ὅτου δῶμ' ἑστίαν τ' ἀφίξομαι. δέσποινα δ' ἡ δύστηνος ἰδαίαισιν ἦ, γυναιξί παρθένοις τ' ἀπόβλεπτος μέτα, ἴση θεοῖσι πλήν τό κατθανεῖν μόνον. νῦν δ' εἰμί δούλη. πρῶτα μέν με τοὔνομα θανεῖν ἐρᾶν τίθησιν οὐκ εἰωθός ὄν: ἔπειτ' ἴσως ἄν δεσποτῶν ὠμῶν φρένας τύχοιμ' ἄν, ὅστις ἀργύρου μ' ὠνήσεται, τήν ἕκτορός τε χἀτέρων πολλῶν κάσιν, προσθείς δ' ἀνάγκην σιτοποιόν ἐν δόμοις σαίρειν τε δῶμα κερκίσιν τ' ἐφεστάναι λυπράν ἄγουσαν ἡμέραν μ' ἀναγκάσει: λέχη δέ τἀμά δοῦλος ὠνητός ποθεν χρανεῖ, τυράννων πρόσθεν ἠξιωμένα. οὐ δῆτ': ἀφίημ' ὀμμάτων ἐλευθέρων φέγγος τόδ', ἅιδηι προστιθεῖς' ἐμόν δέμας. ἄγ' οὖν μ', ὀδυσσεῦ, καί διέργασαί μ' ἄγων: οὔτ' ἐλπίδος γάρ οὔτε του δόξης ὁρῶ θάρσος παρ' ἡμῖν ὥς ποτ' εὖ πρᾶξαί με χρή. μῆτερ, σύ δ' ἡμῖν μηδέν ἐμποδών γένηι λέγουσα μηδέ δρῶσα, συμβούλου δέ μοι θανεῖν πρίν αἰσχρῶν μή κατ' ἀξίαν τυχεῖν. ὅστις γάρ οὐκ εἴωθε γεύεσθαι κακῶν φέρει μέν, ἀλγεῖ δ' αὐχέν' ἐντιθείς ζυγῶι: θανών δ' ἄν εἴη μᾶλλον εὐτυχέστερος ἤ ζῶν: τό γάρ ζῆν μή καλῶς μέγας πόνος. {χο.} δεινός χαρακτήρ κἀπίσημος ἐν βροτοῖς ἐσθλῶν γενέσθαι, κἀπί μεῖζον ἔρχεται τῆς εὐγενείας ὄνομα τοῖσιν ἀξίοις. {εκ.} καλῶς μέν εἶπας, θύγατερ, ἀλλά τῶι καλῶι λύπη πρόσεστιν. εἰ δέ δεῖ τῶι πηλέως χάριν γενέσθαι παιδί καί ψόγον φυγεῖν ὑμᾶς, ὀδυσσεῦ, τήνδε μέν μή κτείνετε, ἡμᾶς δ' ἄγοντες πρός πυράν ἀχιλλέως κεντεῖτε, μή φείδεσθ': ἐγώ 'τεκον πάριν, ὅς παῖδα θέτιδος ὤλεσεν τόξοις βαλών. {οδ.} οὐ ς', ὦ γεραιά, κατθανεῖν ἀχιλλέως φάντασμ' ἀχαιούς ἀλλά τήνδ' ἠιτήσατο. {εκ.} ὑμεῖς δέ μ' ἀλλά θυγατρί συμφονεύσατε, καί δίς τόσον πῶμ' αἵματος γενήσεται γαίαι νεκρῶι τε τῶι τάδ' ἐξαιτουμένωι. {οδ.} ἅλις κόρης σῆς θάνατος, οὐ προσοιστέος ἄλλος πρός ἄλλωι: μηδέ τόνδ' ὠφείλομεν. {εκ.} πολλή γ' ἀνάγκη θυγατρί συνθανεῖν ἐμέ. {οδ.} πῶς; οὐ γάρ οἶδα δεσπότας κεκτημένος. {εκ.} ὅμοια: κισσός δρυός ὅπως τῆσδ' ἕξομαι. {οδ.} οὔκ, ἤν γε πείθηι τοῖσι σοῦ σοφωτέροις. {εκ.} ὡς τῆσδ' ἑκοῦσα παιδός οὐ μεθήσομαι. {οδ.} ἀλλ' οὐδ' ἐγώ μήν τήνδ' ἄπειμ' αὐτοῦ λιπών. {πο.} μῆτερ, πιθοῦ μοι: καί σύ, παῖ λαερτίου, χάλα τοκεῦσιν εἰκότως θυμουμένοις, σύ τ', ὦ τάλαινα, τοῖς κρατοῦσι μή μάχου. βούληι πεσεῖν πρός οὖδας ἑλκῶσαί τε σόν γέροντα χρῶτα πρός βίαν ὠθουμένη ἀσχημονῆσαί τ' ἐκ νέου βραχίονος σπασθεῖς', ἅ πείσηι; μή σύ γ': οὐ γάρ ἄξιον. ἀλλ', ὦ φίλη μοι μῆτερ, ἡδίστην χέρα δός καί παρειάν προσβαλεῖν παρηίδι: ὡς οὔποτ' αὖθις ἀλλά νῦν πανύστατον ἀκτῖνα κύκλον θ' ἡλίου προσόψομαι. τέλος δέχηι δή τῶν ἐμῶν προσφθεγμάτων: ὦ μῆτερ ὦ τεκοῦς', ἄπειμι δή κάτω. {εκ.} οἰκτρά σύ, τέκνον, ἀθλία δ' ἐγώ γυνή. {πο.} ἐκεῖ δ' ἐν ἅιδου κείσομαι χωρίς σέθεν. {εκ.} οἴμοι: τί δράσω; ποῖ τελευτήσω βίον; {πο.} δούλη θανοῦμαι, πατρός οὖς' ἐλευθέρου ... {εκ.} ὦ θύγατερ, ἡμεῖς δ' ἐν φάει δουλεύσομεν. {πο.} ἄνυμφος ἀνυμέναιος ὧν μ' ἐχρῆν τυχεῖν. {εκ.} ἡμεῖς δέ πεντήκοντά γ' ἄμμοροι τέκνων. {πο.} τί σοι πρός ἕκτορ' ἤ γέροντ' εἴπω πόσιν; {εκ.} ἄγγελλε πασῶν ἀθλιωτάτην ἐμέ. {πο.} ὦ στέρνα μαστοί θ', οἵ μ' ἐθρέψαθ' ἡδέως. {εκ.} ὦ τῆς ἀώρου θύγατερ ἀθλία τύχης. {πο.} χαῖρ', ὦ τεκοῦσα, χαῖρε κασσάνδρα τέ μοι ... {εκ.} χαίρουσιν ἄλλοι, μητρί δ' οὐκ ἔστιν τόδε. {πο.} ὅ τ' ἐν φιλίπποις θρηιξί πολύδωρος κάσις. {εκ.} εἰ ζῆι γ': ἀπιστῶ δ': ὧδε πάντα δυστυχῶ. {πο.} ζῆι καί θανούσης ὄμμα συγκλήισει τό σόν. {εκ.} τέθνηκ' ἔγωγε πρίν θανεῖν κακῶν ὕπο. {πο.} κόμιζ', ὀδυσσεῦ, μ' ἀμφιθείς κάραι πέπλους, ὡς πρίν σφαγῆναί γ' ἐκτέτηκα καρδίαν θρήνοισι μητρός τήνδε τ' ἐκτήκω γόοις. ὦ φῶς: προσειπεῖν γάρ σόν ὄνομ' ἔξεστί μοι, μέτεστι δ' οὐδέν πλήν ὅσον χρόνον ξίφους βαίνω μεταξύ καί πυρᾶς ἀχιλλέως. {εκ.} οἴ 'γώ, προλείπω, λύεται δέ μου μέλη. ὦ θύγατερ, ἅψαι μητρός, ἔκτεινον χέρα, δός, μή λίπηις μ' ἄπαιδ'. ἀπωλόμην, φίλαι. [ὥς τήν λάκαιναν σύγγονον διοσκόροιν ἑλένην ἴδοιμι: διά καλῶν γάρ ὀμμάτων αἴσχιστα τροίαν εἶλε τήν εὐδαίμονα.] {χο.} αὔρα, ποντιάς αὔρα, ἅτε ποντοπόρους κομί ζεις θοάς ἀκάτους ἐπ' οἶδμα λίμνας, ποῖ με τάν μελέαν πορεύ σεις; τῶι δουλόσυνος πρός οἶ κον κτηθεῖς' ἀφίξομαι; ἤ δωρίδος ὅρμον αἴας, ἤ φθιάδος ἔνθα τόν καλλίστων ὑδάτων πατέρα φασίν ἀπιδανόν πεδία λιπαίνειν, ἤ νάσων, ἁλιήρει κώπαι πεμπομέναν τάλαι ναν, οἰκτράν βιοτάν ἔχουσαν οἴκοις, ἔνθα πρωτόγονός τε φοῖ νιξ δάφνα θ' ἱερούς ἀνέ σχε πτόρθους λατοῖ φίλον ὠ δῖνος ἄγαλμα δίας; σύν δηλιάσιν τε κού ραισιν ἀρτέμιδος θεᾶς χρυσέαν τ' ἄμπυκα τόξα τ' εὐλογήσω; ἤ παλλάδος ἐν πόλει τάς καλλιδίφρους ἀθα ναίας ἐν κροκέωι πέπλωι ζεύξομαι ἆρα πώ λους ἐν δαιδαλέαισι ποι κίλλους' ἀνθοκρόκοισι πή ναις ἤ τιτάνων γενεάν, τάν ζεύς ἀμφιπύρωι κοιμί ζει φλογμῶι κρονίδας; ὤμοι τεκέων ἐμῶν, ὤμοι πατέρων χθονός θ', ἅ καπνῶι κατερείπεται τυφομένα δορί κτητος ἀργεΐων: ἐγώ δ' ἐν ξείναι χθονί δή κέκλη μαι δούλα, λιποῦς' ἀσίαν, εὐρώπας θεραπνᾶν ἀλλά ξας' ἅιδα θαλάμους. {ταλθυβιοσ} ποῦ τήν ἄνασσαν δή ποτ' οὖσαν ἰλίου ἑκάβην ἄν ἐξεύροιμι, τρωιάδες κόραι; {χο.} αὕτη πέλας σοῦ νῶτ' ἔχους' ἐπί χθονί, ταλθύβιε, κεῖται συγκεκληιμένη πέπλοις. {τα.} ὦ ζεῦ, τί λέξω; πότερά ς' ἀνθρώπους ὁρᾶν ἤ δόξαν ἄλλως τήνδε κεκτῆσθαι μάτην [ψευδῆ, δοκοῦντας δαιμόνων εἶναι γένος], τύχην δέ πάντα τἀν βροτοῖς ἐπισκοπεῖν; οὐχ ἥδ' ἄνασσα τῶν πολυχρύσων φρυγῶν, οὐχ ἥδε πριάμου τοῦ μέγ' ὀλβίου δάμαρ; καί νῦν πόλις μέν πᾶς' ἀνέστηκεν δορί, αὐτή δέ δούλη γραῦς ἄπαις ἐπί χθονί κεῖται, κόνει φύρουσα δύστηνον κάρα. φεῦ φεῦ: γέρων μέν εἰμ', ὅμως δέ μοι θανεῖν εἴη πρίν αἰσχρᾶι περιπεσεῖν τύχηι τινί. ἀνίστας', ὦ δύστηνε, καί μετάρσιον πλευράν ἔπαιρε καί τό πάλλευκον κάρα. {εκ.} ἔα: τίς οὗτος σῶμα τοὐμόν οὐκ ἐᾶι κεῖσθαι; τί κινεῖς μ', ὅστις εἶ, λυπουμένην; {τα.} ταλθύβιος ἥκω, δαναϊδῶν ὑπηρέτης [ἀγαμέμνονος πέμψαντος, ὦ γύναι, μέτα]. {εκ.} ὦ φίλτατ', ἆρα κἄμ' ἐπισφάξαι τάφωι δοκοῦν ἀχαιοῖς ἦλθες; ὡς φίλ' ἄν λέγοις. σπεύδωμεν, ἐγκονῶμεν: ἡγοῦ μοι, γέρον. {τα.} σήν παῖδα κατθανοῦσαν ὡς θάψηις, γύναι, ἥκω μεταστείχων σε: πέμπουσιν δέ με δισσοί τ' ἀτρεῖδαι καί λεώς ἀχαιικός. {εκ.} οἴμοι, τί λέξεις; οὐκ ἄρ' ὡς θανουμένους μετῆλθες ἡμᾶς ἀλλά σημανῶν κακά; ὄλωλας, ὦ παῖ, μητρός ἁρπασθεῖς' ἄπο, ἡμεῖς δ' ἄτεκνοι τοὐπί ς': ὦ τάλαιν' ἐγώ. πῶς καί νιν ἐξεπράξατ'; ἆρ' αἰδούμενοι; ἤ πρός τό δεινόν ἤλθεθ' ὡς ἐχθράν, γέρον, κτείνοντες; εἰπέ, καίπερ οὐ λέξων φίλα. {τα.} διπλᾶ με χρήιζεις δάκρυα κερδᾶναι, γύναι, σῆς παιδός οἴκτωι: νῦν τε γάρ λέγων κακά τέγξω τόδ' ὄμμα πρός τάφωι θ' ὅτ' ὤλλυτο. παρῆν μέν ὄχλος πᾶς ἀχαιικοῦ στρατοῦ πλήρης πρό τύμβου σῆς κόρης ἐπί σφαγάς, λαβών δ' ἀχιλλέως παῖς πολυξένην χερός ἔστης' ἐπ' ἄκρου χώματος, πέλας δ' ἐγώ: λεκτοί τ' ἀχαιῶν ἔκκριτοι νεανίαι, σκίρτημα μόσχου σῆς καθέξοντες χεροῖν, ἕσποντο. πλῆρες δ' ἐν χεροῖν λαβών δέπας πάγχρυσον αἴρει χειρί παῖς ἀχιλλέως χοάς θανόντι πατρί: σημαίνει δέ μοι σιγήν ἀχαιῶν παντί κηρῦξαι στρατῶι. κἀγώ καταστάς εἶπον ἐν μέσοις τάδε: σιγᾶτ', ἀχαιοί, σῖγα πᾶς ἔστω λεώς, σίγα σιώπα. νήνεμον δ' ἔστης' ὄχλον. ὁ δ' εἶπεν: ὦ παῖ πηλέως, πατήρ δ' ἐμός, δέξαι χοάς μοι τάσδε κηλητηρίους, νεκρῶν ἀρωγούς: ἐλθέ δ', ὡς πίηις μέλαν κόρης ἀκραιφνές αἶμ' ὅ σοι δωρούμεθα στρατός τε κἀγώ: πρευμενής δ' ἡμῖν γενοῦ λῦσαί τε πρύμνας καί χαλινωτήρια νεῶν δός ἡμῖν †πρευμενοῦς† τ' ἀπ' ἰλίου νόστου τυχόντας πάντας ἐς πάτραν μολεῖν. τοσαῦτ' ἔλεξε, πᾶς δ' ἐπηύξατο στρατός. εἶτ' ἀμφίχρυσον φάσγανον κώπης λαβών ἐξεῖλκε κολεοῦ, λογάσι δ' ἀργείων στρατοῦ νεανίαις ἔνευσε παρθένον λαβεῖν. ἡ δ', ὡς ἐφράσθη, τόνδ' ἐσήμηνεν λόγον: ὦ τήν ἐμήν πέρσαντες ἀργεῖοι πόλιν, ἑκοῦσα θνήισκω: μή τις ἅψηται χροός τοὐμοῦ: παρέξω γάρ δέρην εὐκαρδίως. ἐλευθέραν δέ μ', ὡς ἐλευθέρα θάνω, πρός θεῶν, μεθέντες κτείνατ': ἐν νεκροῖσι γάρ δούλη κεκλῆσθαι βασιλίς οὖς' αἰσχύνομαι. λαοί δ' ἐπερρόθησαν ἀγαμέμνων τ' ἄναξ εἶπεν μεθεῖναι παρθένον νεανίαις. [οἱ δ', ὡς τάχιστ' ἤκουσαν ὑστάτην ὄπα, μεθῆκαν, οὗπερ καί μέγιστον ἦν κράτος.] κἀπεί τόδ' εἰσήκουσε δεσποτῶν ἔπος, λαβοῦσα πέπλους ἐξ ἄκρας ἐπωμίδος ἔρρηξε λαγόνας ἐς μέσας παρ' ὀμφαλόν μαστούς τ' ἔδειξε στέρνα θ' ὡς ἀγάλματος κάλλιστα, καί καθεῖσα πρός γαῖαν γόνυ ἔλεξε πάντων τλημονέστατον λόγον: ἰδού, τόδ', εἰ μέν στέρνον, ὦ νεανία, παίειν προθυμῆι, παῖσον, εἰ δ' ὑπ' αὐχένα χρήιζεις πάρεστι λαιμός εὐτρεπής ὅδε. ὁ δ' οὐ θέλων τε καί θέλων οἴκτωι κόρης τέμνει σιδήρωι πνεύματος διαρροάς: κρουνοί δ' ἐχώρουν. ἡ δέ καί θνήισκους' ὅμως πολλήν πρόνοιαν εἶχεν εὐσχήμων πεσεῖν, κρύπτους' ἅ κρύπτειν ὄμματ' ἀρσένων χρεών. ἐπεί δ' ἀφῆκε πνεῦμα θανασίμωι σφαγῆι, οὐδείς τόν αὐτόν εἶχεν ἀργείων πόνον, ἀλλ' οἱ μέν αὐτῶν τήν θανοῦσαν ἐκ χερῶν φύλλοις ἔβαλλον, οἱ δέ πληροῦσιν πυράν κορμούς φέροντες πευκίνους, ὁ δ' οὐ φέρων πρός τοῦ φέροντος τοιάδ' ἤκουεν κακά: ἕστηκας, ὦ κάκιστε, τῆι νεάνιδι οὐ πέπλον οὐδέ κόσμον ἐν χεροῖν ἔχων; οὐκ εἶ τι δώσων τῆι περίσς' εὐκαρδίωι ψυχήν τ' ἀρίστηι; τοιάδ' ἀμφί σῆς λέγων παιδός θανούσης εὐτεκνωτάτην τέ σε πασῶν γυναικῶν δυστυχεστάτην θ' ὁρῶ. {χο.} δεινόν τι πῆμα πριαμίδαις ἐπέζεσεν πόλει τε τἠμῆι θεῶν ἀνάγκαισιν τόδε. {εκ.} ὦ θύγατερ, οὐκ οἶδ' εἰς ὅτι βλέψω κακῶν, πολλῶν παρόντων: ἤν γάρ ἅψωμαί τινος, τόδ' οὐκ ἐᾶι με, παρακαλεῖ δ' ἐκεῖθεν αὖ λύπη τις ἄλλη διάδοχος κακῶν κακοῖς. καί νῦν τό μέν σόν ὥστε μή στένειν πάθος οὐκ ἄν δυναίμην ἐξαλείψασθαι φρενός: τό δ' αὖ λίαν παρεῖλες ἀγγελθεῖσά μοι γενναῖος. οὔκουν δεινόν, εἰ γῆ μέν κακή τυχοῦσα καιροῦ θεόθεν εὖ στάχυν φέρει, χρηστή δ' ἁμαρτοῦς' ὧν χρεών αὐτήν τυχεῖν κακόν δίδωσι καρπόν, ἄνθρωποι δ' ἀεί ὁ μέν πονηρός οὐδέν ἄλλο πλήν κακός, ὁ δ' ἐσθλός ἐσθλός οὐδέ συμφορᾶς ὕπο φύσιν διέφθειρ' ἀλλά χρηστός ἐστ' ἀεί; [ἆρ' οἱ τεκόντες διαφέρουσιν ἤ τροφαί; ἔχει γε μέντοι καί τό θρεφθῆναι καλῶς δίδαξιν ἐσθλοῦ: τοῦτο δ' ἤν τις εὖ μάθηι, οἶδεν τό γ' αἰσχρόν κανόνι τοῦ καλοῦ μαθών.] καί ταῦτα μέν δή νοῦς ἐτόξευσεν μάτην: σύ δ' ἐλθέ καί σήμηνον ἀργείοις τάδε, μή θιγγάνειν μοι μηδέν' ἀλλ' εἴργειν ὄχλον τῆς παιδός. ἔν τοι μυρίωι στρατεύματι ἀκόλαστος ὄχλος ναυτική τ' ἀναρχία κρείσσων πυρός, κακός δ' ὁ μή τι δρῶν κακόν. σύ δ' αὖ λαβοῦσα τεῦχος, ἀρχαία λάτρι, βάψας' ἔνεγκε δεῦρο ποντίας ἁλός, ὡς παῖδα λουτροῖς τοῖς πανυστάτοις ἐμήν, νύμφην τ' ἄνυμφον παρθένον τ' ἀπάρθενον, λούσω προθῶμαί θ'_ὡς μέν ἀξία, πόθεν; οὐκ ἄν δυναίμην: ὡς δ' ἔχω (τί γάρ πάθω;), κόσμον γ' ἀγείρας' αἰχμαλωτίδων πάρα, αἵ μοι πάρεδροι τῶνδ' ἔσω σκηνωμάτων ναίουσιν, εἴ τις τούς νεωστί δεσπότας λαθοῦς' ἔχει τι κλέμμα τῶν αὑτῆς δόμων. ὦ σχήματ' οἴκων, ὦ ποτ' εὐτυχεῖς δόμοι, ὦ πλεῖστ' ἔχων μάλιστά τ' εὐτεκνώτατε πρίαμε, γεραιά θ' ἥδ' ἐγώ μήτηρ τέκνων, ὡς ἐς τό μηδέν ἥκομεν, φρονήματος τοῦ πρίν στερέντες. εἶτα δῆτ' ὀγκούμεθα, ὁ μέν τις ἡμῶν πλουσίοισι δώμασιν, ὁ δ' ἐν πολίταις τίμιος κεκλημένος; τά δ' οὐδέν, ἄλλως φροντίδων βουλεύματα γλώσσης τε κόμποι. κεῖνος ὀλβιώτατος ὅτωι κατ' ἦμαρ τυγχάνει μηδέν κακόν. {χο.} ἐμοί χρῆν συμφοράν, ἐμοί χρῆν πημονάν γενέσθαι, ἰδαίαν ὅτε πρῶτον ὕλαν ἀλέξανδρος εἰλατίναν ἐτάμεθ', ἅλιον ἐπ' οἶδμα ναυστολήσων ἑλένας ἐπί λέκτρα, τάν καλλίσταν ὁ χρυσοφαής ἅλιος αὐγάζει. πόνοι γάρ καί πόνων ἀνάγκαι κρείσσονες κυκλοῦνται: κοινόν δ' ἐξ ἰδίας ἀνοίας κακόν τᾶι σιμουντίδι γᾶι ὀλέθριον ἔμολε συμφορᾶι τ' ἔπ' ἄλλων, ἐκρίθη δ' ἔρις, ἅν ἐν ἴ δαι κρίνει τρισσάς μακάρων παῖδας ἀνήρ βούτας, ἐπί δορί καί φόνωι καί ἐμῶν μελάθρων λώβαι: στένει δέ καί τις ἀμφί τόν εὔροον εὐρώταν λάκαινα πολυδάκρυτος ἐν δόμοις κόρα, πολιόν τ' ἐπί κρᾶτα μάτηρ τέκνων θανόντων τίθεται χέρα δρύπτεταί τε < > παρειάν, δίαιμον ὄνυχα τιθεμένα σπαραγμοῖς. {θεραπαινα} γυναῖκες, ἑκάβη ποῦ ποθ' ἡ παναθλία, ἡ πάντα νικῶς' ἄνδρα καί θῆλυν σποράν κακοῖσιν; οὐδείς στέφανον ἀνθαιρήσεται. {χο.} τί δ', ὦ τάλαινα σῆς κακογλώσσου βοῆς; ὡς οὔποθ' εὕδει λυπρά μοι κηρύγματα. {θε.} ἑκάβηι φέρω τόδ' ἄλγος: ἐν κακοῖσι δέ οὐ ῥάιδιον βροτοῖσιν εὐφημεῖν στόμα. {χο.} καί μήν περῶσα τυγχάνει δόμων ὕπο ἥδ', ἐς δέ καιρόν σοῖσι φαίνεται λόγοις. {θε.} ὦ παντάλαινα κἄτι μᾶλλον ἤ λέγω, δέσποιν', ὄλωλας κοὐκέτ' εἶ, βλέπουσα φῶς, ἄπαις ἄνανδρος ἄπολις ἐξεφθαρμένη. {εκ.} οὐ καινόν εἶπας, εἰδόσιν δ' ὠνείδισας. ἀτάρ τί νεκρόν τόνδε μοι πολυξένης ἥκεις κομίζους', ἧς ἀπηγγέλθη τάφος πάντων ἀχαιῶν διά χερός σπουδήν ἔχειν; {θε.} ἥδ' οὐδέν οἶδεν, ἀλλά μοι πολυξένην θρηνεῖ, νέων δέ πημάτων οὐχ ἅπτεται. {εκ.} οἴ 'γώ τάλαινα: μῶν τό βακχεῖον κάρα τῆς θεσπιωιδοῦ δεῦρο κασσάνδρας φέρεις; {θε.} ζῶσαν λέλακας, τόν θανόντα δ' οὐ στένεις τόνδ': ἀλλ' ἄθρησον σῶμα γυμνωθέν νεκροῦ, εἴ σοι φανεῖται θαῦμα καί παρ' ἐλπίδας. {εκ.} οἴμοι, βλέπω δή παῖδ' ἐμόν τεθνηκότα, πολύδωρον, ὅν μοι θρήιξ ἔσωιζ' οἴκοις ἀνήρ. ἀπωλόμην δύστηνος, οὐκέτ' εἰμί δή. ὦ τέκνον τέκνον, αἰαῖ, κατάρχομαι νόμον βακχεῖον, ἐξ ἀλάστορος ἀρτιμαθής κακῶν. {χο.} ἔγνως γάρ ἄτην παιδός, ὦ δύστηνε σύ; {εκ.} ἄπιστ' ἄπιστα, καινά καινά δέρκομαι. ἕτερα δ' ἀφ' ἑτέρων κακά κακῶν κυρεῖ, οὐδέ ποτ' ἀστένακτος ἀδάκρυτος ἁ μέρα 'πισχήσει. {χο.} δείν', ὦ τάλαινα, δεινά πάσχομεν κακά. {εκ.} ὦ τέκνον τέκνον ταλαίνας ματρός, τίνι μόρωι θνήισκεις, τίνι πότμωι κεῖσαι, πρός τίνος ἀνθρώπων; {θε.} οὐκ οἶδ': ἐπ' ἀκταῖς νιν κυρῶ θαλασσίαις. {εκ.} ἔκβλητον ἤ πέσημα φοινίου δορός ἐν ψαμάθωι λευρᾶι; {θε.} πόντου νιν ἐξήνεγκε πελάγιος κλύδων. {εκ.} ὤμοι αἰαῖ, ἔμαθον ἐνύπνιον ὀμμάτων ἐμῶν ὄψιν (οὔ με παρέβα φάντα σμα μελανόπτερον), ἅν ἐσεῖδον ἀμφί σοῦ, ὦ τέκνον, οὐκέτ' ὄντος διός ἐν φάει. {χο.} τίς γάρ νιν ἔκτειν'; οἶσθ' ὀνειρόφρων φράσαι; {εκ.} ἐμός ἐμός ξένος, θρήικιος ἱππότας, ἵν' ὁ γέρων πατήρ ἔθετό νιν κρύψας. {χο.} οἴμοι, τί λέξεις; χρυσόν ὡς ἔχοι κτανών; {εκ.} ἄρρητ' ἀνωνόμαστα, θαυμάτων πέρα, οὐχ ὅσι' οὐδ' ἀνεκτά. ποῦ δίκα ξένων; ὦ κατάρατ' ἀνδρῶν, ὡς διεμοιράσω χρόα, σιδαρέωι τεμών φασγάνωι μέλεα τοῦδε παιδός οὐδ' ὤικτισας. {χο.} ὦ τλῆμον, ὥς σε πολυπονωτάτην βροτῶν δαίμων ἔθηκεν ὅστις ἐστί σοι βαρύς. ἀλλ' εἰσορῶ γάρ τοῦδε δεσπότου δέμας ἀγαμέμνονος, τοὐνθένδε σιγῶμεν, φίλαι. {αγαμεμνων} ἑκάβη, τί μέλλεις παῖδα σήν κρύπτειν τάφωι ἐλθοῦς' ἐφ' οἷσπερ ταλθύβιος ἤγγειλέ μοι μή θιγγάνειν σῆς μηδέν' ἀργείων κόρης; ἡμεῖς μέν οὖν εἰῶμεν οὐδ' ἐψαύομεν: σύ δέ σχολάζεις, ὥστε θαυμάζειν ἐμέ. ἥκω δ' ἀποστελῶν σε: τἀκεῖθεν γάρ εὖ πεπραγμέν' ἐστίν, εἴ τι τῶνδ' ἐστίν καλῶς. ἔα: τίν' ἄνδρα τόνδ' ἐπί σκηναῖς ὁρῶ θανόντα τρώων; οὐ γάρ ἀργεῖον πέπλοι δέμας περιπτύσσοντες ἀγγέλλουσί μοι. {εκ.} δύστην', ἐμαυτήν γάρ λέγω λέγουσα σέ, ἑκάβη, τί δράσω; πότερα προσπέσω γόνυ ἀγαμέμνονος τοῦδ' ἤ φέρω σιγῆι κακά; {αγ.} τί μοι προσώπωι νῶτον ἐγκλίνασα σόν δύρηι, τό πραχθέν δ' οὐ λέγεις; τίς ἔσθ' ὅδε; {εκ.} ἀλλ' εἴ με δούλην πολεμίαν θ' ἡγούμενος γονάτων ἀπώσαιτ', ἄλγος ἄν προσθείμεθ' ἄν. {αγ.} οὔτοι πέφυκα μάντις, ὥστε μή κλύων ἐξιστορῆσαι σῶν ὁδόν βουλευμάτων. {εκ.} ἆρ' ἐκλογίζομαί γε πρός τό δυσμενές μᾶλλον φρένας τοῦδ', ὄντος οὐχί δυσμενοῦς {αγ.} εἴ τοί με βούληι τῶνδε μηδέν εἰδέναι, ἐς ταὐτόν ἥκεις: καί γάρ οὐδ' ἐγώ κλύειν. {εκ.} οὐκ ἄν δυναίμην τοῦδε τιμωρεῖν ἄτερ τέκνοισι τοῖς ἐμοῖσι. τί στρέφω τάδε; τολμᾶν ἀνάγκη, κἄν τύχω κἄν μή τύχω. ἀγάμεμνον, ἱκετεύω σε τῶνδε γουνάτων καί σοῦ γενείου δεξιᾶς τ' εὐδαίμονος. {αγ.} τί χρῆμα μαστεύουσα; μῶν ἐλεύθερον αἰῶνα θέσθαι; ῥάιδιον γάρ ἐστί σοι. [{εκ.} οὐ δῆτα: τούς κακούς δέ τιμωρουμένη αἰῶνα τόν σύμπαντα δουλεύειν θέλω.] {εκ.} οὐδέν τι τούτων ὧν σύ δοξάζεις, ἄναξ. {αγ.} καί δή τίν' ἡμᾶς εἰς ἐπάρκεσιν καλεῖς; {εκ.} ὁρᾶις νεκρόν τόνδ' οὗ καταστάζω δάκρυ; {αγ.} ὁρῶ: τό μέντοι μέλλον οὐκ ἔχω μαθεῖν. {εκ.} τοῦτόν ποτ' ἔτεκον κἄφερον ζώνης ὕπο. {αγ.} ἔστιν δέ τίς σῶν οὗτος, ὦ τλῆμον, τέκνων; {εκ.} οὐ τῶν θανόντων πριαμιδῶν ὑπ' ἰλίωι. {αγ.} ἦ γάρ τιν' ἄλλον ἔτεκες ἤ κείνους, γύναι; {εκ.} ἀνόνητά γ', ὡς ἔοικε, τόνδ' ὅν εἰσορᾶις. {αγ.} ποῦ δ' ὤν ἐτύγχαν', ἡνίκ' ὤλλυτο πτόλις; {εκ.} πατήρ νιν ἐξέπεμψεν ὀρρωδῶν θανεῖν. {αγ.} ποῖ τῶν τότ' ὄντων χωρίσας τέκνων μόνον; {εκ.} ἐς τήνδε χώραν, οὗπερ ηὑρέθη θανών. {αγ.} πρός ἄνδρ' ὅς ἄρχει τῆσδε πολυμήστωρ χθονός; {εκ.} ἐνταῦθ' ἐπέμφθη πικροτάτου χρυσοῦ φύλαξ. {αγ.} θνήισκει δέ πρός τοῦ καί τίνος πότμου τυχών; {εκ.} τίνος γ' ὑπ' ἄλλου; θρήιξ νιν ὤλεσε ξένος. {αγ.} ὦ τλῆμον: ἦ που χρυσόν ἠράσθη λαβεῖν; {εκ.} τοιαῦτ', ἐπειδή συμφοράν ἔγνω φρυγῶν. {αγ.} ηὗρες δέ ποῦ νιν; ἤ τίς ἤνεγκεν νεκρόν; {εκ.} ἥδ', ἐντυχοῦσα ποντίας ἀκτῆς ἔπι. {αγ.} τοῦτον ματεύους' ἤ πονοῦς' ἄλλον πόνον; {εκ.} λούτρ' ὤιχετ' οἴσους' ἐξ ἁλός πολυξένηι. {αγ.} κτανών νιν, ὡς ἔοικεν, ἐκβάλλει ξένος. {εκ.} θαλασσόπλαγκτόν γ', ὦδε διατεμών χρόα. {αγ.} ὦ σχετλία σύ τῶν ἀμετρήτων πόνων. {εκ.} ὄλωλα κοὐδέν λοιπόν, ἀγάμεμνον, κακῶν. {αγ.} φεῦ φεῦ: τίς οὕτω δυστυχής ἔφυ γυνή; {εκ.} οὐκ ἔστιν, εἰ μή τήν τύχην αὐτήν λέγοις. ἀλλ' ὧνπερ οὕνεκ' ἀμφί σόν πίπτω γόνυ ἄκουσον. εἰ μέν ὅσιά σοι παθεῖν δοκῶ, στέργοιμ' ἄν: εἰ δέ τοὔμπαλιν, σύ μοι γενοῦ τιμωρός ἀνδρός, ἀνοσιωτάτου ξένου, ὅς οὔτε τούς γῆς νέρθεν οὔτε τούς ἄνω δείσας δέδρακεν ἔργον ἀνοσιώτατον [κοινῆς τραπέζης πολλάκις τυχών ἐμοί ξενίας τ' ἀριθμῶι πρῶτα τῶν ἐμῶν φίλων: τυχών δ' ὅσων δεῖ καί λαβών προμηθίαν ἔκτεινε: τύμβου δ', εἰ κτανεῖν ἐβούλετο, οὐκ ἠξίωσεν ἀλλ' ἀφῆκε πόντιον]. ἡμεῖς μέν οὖν δοῦλοί τε κἀσθενεῖς ἴσως: ἀλλ' οἱ θεοί σθένουσι χὠ κείνων κρατῶν νόμος: νόμωι γάρ τούς θεούς ἡγούμεθα καί ζῶμεν ἄδικα καί δίκαι' ὡρισμένοι: ὅς ἐς ς' ἀνελθών εἰ διαφθαρήσεται καί μή δίκην δώσουσιν οἵτινες ξένους κτείνουσιν ἤ θεῶν ἱερά τολμῶσιν φέρειν, οὐκ ἔστιν οὐδέν τῶν ἐν ἀνθρώποισι σῶν. ταῦτ' οὖν ἐν αἰσχρῶι θέμενος αἰδέσθητί με, οἴκτιρον ἡμᾶς, ὡς γραφεύς τ' ἀποσταθείς ἰδοῦ με κἀνάθρησον οἷ' ἔχω κακά. τύραννος ἦ ποτ' ἀλλά νῦν δούλη σέθεν, εὔπαις ποτ' οὖσα, νῦν δέ γραῦς ἄπαις θ' ἅμα, ἄπολις ἔρημος ἀθλιωτάτη βροτῶν. οἴμοι τάλαινα, ποῖ μ' ὑπεξάγεις πόδα; ἔοικα πράξειν οὐδέν: ὦ τάλαιν' ἐγώ. τί δῆτα θνητοί τἄλλα μέν μαθήματα μοχθοῦμεν ὡς χρή πάντα καί ματεύομεν, πειθώ δέ τήν τύραννον ἀνθρώποις μόνην οὐδέν τι μᾶλλον ἐς τέλος σπουδάζομεν μισθούς διδόντες μανθάνειν, ἵν' ἦν ποτε πείθειν ἅ τις βούλοιτο τυγχάνειν θ' ἅμα; τί οὖν ἔτ' ἄν τις ἐλπίσαι πράξειν καλῶς; οἱ μέν γάρ ὄντες παῖδες οὐκέτ' εἰσί μοι, αὐτή δ' ἐπ' αἰσχροῖς αἰχμάλωτος οἴχομαι, καπνόν δέ πόλεως τόνδ' ὑπερθρώισκονθ' ὁρῶ. καί μήν (ἴσως μέν τοῦ λόγου ξένον τόδε, κύπριν προβάλλειν, ἀλλ' ὅμως εἰρήσεται) πρός σοῖσι πλευροῖς παῖς ἐμή κοιμίζεται ἡ φοιβάς, ἥν καλοῦσι κασσάνδραν φρύγες. ποῦ τάς φίλας δῆτ' εὐφρόνας λέξεις, ἄναξ; ἦ τῶν ἐν εὐνῆι φιλτάτων ἀσπασμάτων χάριν τιν' ἕξει παῖς ἐμή, κείνης δ' ἐγώ; [ἐκ τοῦ σκότου τε τῶν τε νυκτερησίων φίλτρων μεγίστη γίγνεται βροτοῖς χάρις.] ἄκουε δή νυν. τόν θανόντα τόνδ' ὁρᾶις; τοῦτον καλῶς δρῶν ὄντα κηδεστήν σέθεν δράσεις. ἑνός μοι μῦθος ἐνδεής ἔτι. εἴ μοι γένοιτο φθόγγος ἐν βραχίοσιν καί χερσί καί κόμαισι καί ποδῶν βάσει ἤ δαιδάλου τέχναισιν ἤ θεῶν τινος, ὡς πάνθ' ἁμαρτῆι σῶν ἔχοιτο γουνάτων κλαίοντ', ἐπισκήπτοντα παντοίους λόγους. ὦ δέσποτ', ὦ μέγιστον ἕλλησιν φάος, πιθοῦ, παράσχες χεῖρα τῆι πρεσβύτιδι τιμωρόν, εἰ καί μηδέν ἐστιν ἀλλ' ὅμως. ἐσθλοῦ γάρ ἀνδρός τῆι δίκηι θ' ὑπηρετεῖν καί τούς κακούς δρᾶν πανταχοῦ κακῶς ἀεί. {χο.} δεινόν γε, θνητοῖς ὡς ἅπαντα συμπίτνει καί τῆς ἀνάγκης οἱ νόμοι διώρισαν, φίλους τιθέντες τούς γε πολεμιωτάτους ἐχθρούς τε τούς πρίν εὐμενεῖς ποιούμενοι. {αγ.} ἐγώ σε καί σόν παῖδα καί τύχας σέθεν, ἑκάβη, δι' οἴκτου χεῖρά θ' ἱκεσίαν ἔχω, καί βούλομαι θεῶν θ' οὕνεκ' ἀνόσιον ξένον καί τοῦ δικαίου τήνδε σοι δοῦναι δίκην, εἴ πως φανείη γ' ὥστε σοί τ' ἔχειν καλῶς στρατῶι τε μή δόξαιμι κασσάνδρας χάριν θρήικης ἄνακτι τόνδε βουλεῦσαι φόνον. ἔστιν γάρ ἧι ταραγμός ἐμπέπτωκέ μοι: τόν ἄνδρα τοῦτον φίλιον ἡγεῖται στρατός, τόν κατθανόντα δ' ἐχθρόν: εἰ δέ σοί φίλος ὅδ' ἐστί, χωρίς τοῦτο κοὐ κοινόν στρατῶι. πρός ταῦτα φρόντιζ': ὡς θέλοντα μέν μ' ἔχεις σοί ξυμπονῆσαι καί ταχύν προσαρκέσαι, βραδύν δ', ἀχαιοῖς εἰ διαβληθήσομαι. {εκ.} φεῦ. οὐκ ἔστι θνητῶν ὅστις ἔστ' ἐλεύθερος: ἤ χρημάτων γάρ δοῦλός ἐστιν ἤ τύχης ἤ πλῆθος αὐτόν πόλεος ἤ νόμων γραφαί εἴργουσι χρῆσθαι μή κατά γνώμην τρόποις. ἐπεί δέ ταρβεῖς τῶι τ' ὄχλωι πλέον νέμεις, ἐγώ σε θήσω τοῦδ' ἐλεύθερον φόβου. σύνισθι μέν γάρ, ἤν τι βουλεύσω κακόν τῶι τόνδ' ἀποκτείναντι, συνδράσηις δέ μή. ἤν δ' ἐξ ἀχαιῶν θόρυβος ἤ 'πικουρία πάσχοντος ἀνδρός θρηικός οἷα πείσεται φανῆι τις, εἶργε μή δοκῶν ἐμήν χάριν. τά δ' ἄλλα_θάρσει_πάντ' ἐγώ θήσω καλῶς. {αγ.} πῶς οὖν; τί δράσεις; πότερα φάσγανον χερί λαβοῦσα γραίαι φῶτα βάρβαρον κτενεῖς ἤ φαρμάκοισιν ἤ 'πικουρίαι τίνι; τίς σοι ξυνέσται χείρ' πόθεν κτήσηι φίλους; {εκ.} στέγαι κεκεύθας' αἵδε τρωιάδων ὄχλον. {αγ.} τάς αἰχμαλώτους εἶπας, ἑλλήνων ἄγραν; {εκ.} σύν ταῖσδε τόν ἐμῶν φονέα τιμωρήσομαι. {αγ.} καί πῶς γυναιξίν ἀρσένων ἔσται κράτος; {εκ.} δεινόν τό πλῆθος σύν δόλωι τε δύσμαχον. {αγ.} δεινόν: τό μέντοι θῆλυ μέμφομαι σθένος. {εκ.} τί δ'; οὐ γυναῖκες εἷλον αἰγύπτου τέκνα καί λῆμνον ἄρδην ἀρσένων ἐξώικισαν; ἀλλ' ὥς γενέσθω: τόνδε μέν μέθες λόγον, πέμψον δέ μοι τήνδ' ἀσφαλῶς διά στρατοῦ γυναῖκα. καί σύ θρηικί πλαθεῖσα ξένωι λέξον: καλεῖ ς' ἄνασσα δή ποτ' ἰλίου ἑκάβη, σόν οὐκ ἔλασσον ἤ κείνης χρέος, καί παῖδας, ὡς δεῖ καί τέκν' εἰδέναι λόγους τούς ἐξ ἐκείνης. τόν δέ τῆς νεοσφαγοῦς πολυξένης ἐπίσχες, ἀγάμεμνον, τάφον, ὡς τώδ' ἀδελφώ πλησίον μιᾶι φλογί, δισσή μέριμνα μητρί, κρυφθῆτον χθονί. {αγ.} ἔσται τάδ' οὕτω: καί γάρ εἰ μέν ἦν στρατῶι πλοῦς, οὐκ ἄν εἶχον τήνδε σοι δοῦναι χάριν: νῦν δ', οὐ γάρ ἵης' οὐρίους πνοάς θεός, μένειν ἀνάγκη πλοῦν ὁρῶντας ἡσύχους. γένοιτο δ' εὖ πως: πᾶσι γάρ κοινόν τόδε, ἰδίαι θ' ἑκάστωι καί πόλει, τόν μέν κακόν κακόν τι πάσχειν, τόν δέ χρηστόν εὐτυχεῖν. {χο.} σύ μέν, ὦ πατρίς ἰλιάς, τῶν ἀπορθήτων πόλις οὐκέτι λέξηι: τοῖον ἑλλάνων νέφος ἀμφί σε κρύπτει δορί δή δορί πέρσαν. ἀπό δέ στεφάναν κέκαρ σαι πύργων, κατά δ' αἰθάλου κηλῖδ' οἰκτροτάταν κέχρωσαι. τάλαιν', οὐκέτι ς' ἐμβατεύσω. μεσονύκτιος ὠλλύμαν, ἦμος ἐκ δείπνων ὕπνος ἡδύς ἐπ' ὄσσοις σκίδναται, μολπᾶν δ' ἄπο καί χοροποιόν θυσίαν καταπαύσας πόσις ἐν θαλάμοις ἔκει το, ξυστόν δ' ἐπί πασσάλωι, ναύταν οὐκέθ' ὁρῶν ὅμιλον τροίαν ἰλιάδ' ἐμβεβῶτα. ἐγώ δέ πλόκαμον ἀναδέτοις μίτραισιν ἐρρυθμιζόμαν χρυσέων ἐνόπτρων λεύσσους' ἀτέρμονας εἰς αὐγάς, ἐπιδέμνιος ὡς πέσοιμ' ἐς εὐνάν. ἀνά δέ κέλαδος ἔμολε πόλιν: κέλευσμα δ' ἦν κατ' ἄστυ τροίας τόδ': ὦ παῖδες ἑλλάνων, πότε δή πότε τάν ἰλιάδα σκοπιάν πέρσαντες ἥξετ' οἴκους; λέχη δέ φίλια μονόπεπλος λιποῦσα, δωρίς ὡς κόρα, σεμνάν προσίζους' οὐκ ἤνυς' ἄρτεμιν ἁ τλάμων: ἄγομαι δέ θανόντ' ἰδοῦς' ἀκοίταν τόν ἐμόν ἅλιον ἐπί πέλαγος: πόλιν τ' ἀποσκοποῦς', ἐπεί νόστιμον ναῦς ἐκίνησεν πόδα καί μ' ἀπό γᾶς ὥρισεν ἰλιάδος, τάλαιν' ἀπεῖπον ἄλγει, τάν τοῖν διοσκούροιν ἑλέναν κάσιν ἰδαῖόν τε βούταν αἰνόπαριν κατάραι διδοῦς', ἐπεί με γαίας ἐκ πατρίας ἀπώλεσεν ἐξώικισέν τ' οἴκων γάμος οὐ γάμος ἀλλ' ἀλάστορός τις οἰζύς: ἅν μήτε πέλαγος ἅλιον ἀπαγάγοι πάλιν μήτε πατρῶιον ἵκοιτ' ἐς οἶκον. {πολυμηστωρ} ὦ φίλτατ' ἀνδρῶν πρίαμε, φιλτάτη δέ σύ, ἑκάβη, δακρύω ς' εἰσορῶν πόλιν τε σήν τήν τ' ἀρτίως θανοῦσαν ἔκγονον σέθεν. φεῦ: οὐκ ἔστιν οὐδέν πιστόν, οὔτ' εὐδοξία οὔτ' αὖ καλῶς πράσσοντα μή πράξειν κακῶς. φύρουσι δ' αὐτά θεοί πάλιν τε καί πρόσω ταραγμόν ἐντιθέντες, ὡς ἀγνωσίαι σέβωμεν αὐτούς. ἀλλά ταῦτα μέν τί δεῖ θρηνεῖν, προκόπτοντ' οὐδέν ἐς πρόσθεν κακῶν; σύ δ', εἴ τι μέμφηι τῆς ἐμῆς ἀπουσίας, σχές: τυγχάνω γάρ ἐν μέσοις θρήικης ὅροις ἀπών, ὅτ' ἦλθες δεῦρ': ἐπεί δ' ἀφικόμην, ἤδη πόδ' ἔξω δωμάτων αἴροντί μοι ἐς ταὐτόν ἥδε συμπίτνει δμωίς σέθεν, λέγουσα μύθους ὧν κλύων ἀφικόμην. {εκ.} αἰσχύνομαί σε προσβλέπειν ἐναντίον, πολυμῆστορ, ἐν τοιοῖσδε κειμένη κακοῖς. ὅτωι γάρ ὤφθην εὐτυχοῦς', αἰδώς μ' ἔχει ἐν τῶιδε πότμωι τυγχάνους' ἵν' εἰμί νῦν, κοὐκ ἄν δυναίμην προσβλέπειν ὀρθαῖς κόραις: ἀλλ' αὐτό μή δύσνοιαν ἡγήσηι σέθεν [πολυμῆστορ: ἄλλως δ' αἴτιόν τι καί νόμος, γυναῖκας ἀνδρῶν μή βλέπειν ἐναντίον]. {πο.} καί θαῦμά γ' οὐδέν. ἀλλά τίς χρεία ς' ἐμοῦ; τί χρῆμ' ἐπέμψω τόν ἐμόν ἐκ δόμων πόδα; {εκ.} ἴδιον ἐμαυτῆς δή τι πρός σέ βούλομαι καί παῖδας εἰπεῖν σούς: ὀπάονας δέ μοι χωρίς κέλευσον τῶνδ' ἀποστῆναι δόμων. {πο.} χωρεῖτ': ἐν ἀσφαλεῖ γάρ ἥδ' ἐρημία. φίλη μέν εἶ σύ, προσφιλές δέ μοι τόδε στράτευμ' ἀχαιῶν. ἀλλά σημαίνειν σε χρή: τί χρή τόν εὖ πράσσοντα μή πράσσουσιν εὖ φίλοις ἐπαρκεῖν; ὡς ἕτοιμός εἰμ' ἐγώ. {εκ.} πρῶτον μέν εἰπέ παῖδ' ὅν ἐξ ἐμῆς χερός πολύδωρον ἔκ τε πατρός ἐν δόμοις ἔχεις, εἰ ζῆι: τά δ' ἄλλα δεύτερόν ς' ἐρήσομαι. {πο.} μάλιστα: τοὐκείνου μέν εὐτυχεῖς μέρος. {εκ.} ὦ φίλταθ', ὡς εὖ κἀξίως λέγεις σέθεν. {πο.} τί δῆτα βούληι δεύτερον μαθεῖν ἐμοῦ; {εκ.} εἰ τῆς τεκούσης τῆσδε μέμνηταί τί που. {πο.} καί δεῦρό γ' ὡς σέ κρύφιος ἐζήτει μολεῖν. {εκ.} χρυσός δέ σῶς ὅν ἦλθεν ἐκ τροίας ἔχων; {πο.} σῶς, ἐν δόμοις γε τοῖς ἐμοῖς φρουρούμενος. {εκ.} σῶσόν νυν αὐτόν μηδ' ἔρα τῶν πλησίον. {πο.} ἥκιστ': ὀναίμην τοῦ παρόντος, ὦ γύναι. {εκ.} οἶσθ' οὖν ἅ λέξαι σοί τε καί παισίν θέλω; {πο.} οὐκ οἶδα: τῶι σῶι τοῦτο σημανεῖς λόγωι. {εκ.} ἔστ', ὦ φιληθείς ὡς σύ νῦν ἐμοί φιλῆι ... {πο.} τί χρῆμ' ὅ κἀμέ καί τέκν' εἰδέναι χρεών; {εκ.} χρυσοῦ παλαιαί πριαμιδῶν κατώρυχες. {πο.} ταῦτ' ἔσθ' ἅ βούληι παιδί σημῆναι σέθεν; {εκ.} μάλιστα, διά σοῦ γ': εἶ γάρ εὐσεβής ἀνήρ. {πο.} τί δῆτα τέκνων τῶνδε δεῖ παρουσίας; {εκ.} ἄμεινον, ἤν σύ κατθάνηις, τούσδ' εἰδέναι. {πο.} καλῶς ἔλεξας: τῆιδε καί σοφώτερον. {εκ.} οἶσθ' οὖν ἀθάνας ἰλιάδος ἵνα στέγαι; {πο.} ἐνταῦθ' ὁ χρυσός ἐστι; σημεῖον δέ τί; {εκ.} μέλαινα πέτρα γῆς ὑπερτέλλους' ἄνω. {πο.} ἔτ' οὖν τι βούληι τῶν ἐκεῖ φράζειν ἐμοί; {εκ.} σῶσαί σε χρήμαθ' οἷς συνεξῆλθον θέλω. {πο.} ποῦ δῆτα; πέπλων ἐντός ἤ κρύψας' ἔχεις; {εκ.} σκύλων ἐν ὄχλωι ταῖσδε σώιζεται στέγαις. {πο.} ποῦ δ'; αἵδ' ἀχαιῶν ναύλοχοι περιπτυχαί. {εκ.} ἴδιαι γυναικῶν αἰχμαλωτίδων στέγαι. {πο.} τἄνδον δέ πιστά κἀρσένων ἐρημία; {εκ.} οὐδείς ἀχαιῶν ἔνδον ἀλλ' ἡμεῖς μόναι. ἀλλ' ἕρπ' ἐς οἴκους: καί γάρ ἀργεῖοι νεῶν λῦσαι ποθοῦσιν οἴκαδ' ἐκ τροίας πόδα: ὡς πάντα πράξας ὧν σε δεῖ στείχηις πάλιν ξύν παισίν οὗπερ τόν ἐμόν ὤικισας γόνον. {χο.} οὔπω δέδωκας ἀλλ' ἴσως δώσεις δίκην: ἀλίμενόν τις ὡς ἐς ἄντλον πεσών λέχριος ἐκπεσῆι φίλας καρδίας, ἀμέρσας βίον. τό γάρ ὑπέγγυον δίκαι καί θεοῖσιν οὗ ξυμπίτνει, ὀλέθριον ὀλέθριον κακόν. ψεύσει ς' ὁδοῦ τῆσδ' ἐλπίς ἥ ς' ἐπήγαγεν θανάσιμον πρός ἀίδαν, ὦ τάλας, ἀπολέμωι δέ χειρί λείψεις βίον. {πο.} {(ἔνδοθεν)} ὤμοι, τυφλοῦμαι φέγγος ὀμμάτων τάλας. {χο.} ἠκούσατ' ἀνδρός θρηικός οἰμωγήν, φίλαι; {πο.} ὤμοι μάλ' αὖθις, τέκνα, δυστήνου σφαγῆς. {χο.} φίλαι, πέπρακται καίν' ἔσω δόμων κακά. {πο.} ἀλλ' οὔτι μή φύγητε λαιψηρῶι ποδί: βάλλων γάρ οἴκων τῶνδ' ἀναρρήξω μυχούς. ἰδού, βαρείας χειρός ὁρμᾶται βέλος. {χο.} βούλεσθ' ἐπεσπέσωμεν; ὡς ἀκμή καλεῖ ἑκάβηι παρεῖναι τρωιάσιν τε συμμάχους. {εκ.} ἄρασσε, φείδου μηδέν, ἐκβάλλων πύλας: οὐ γάρ ποτ' ὄμμα λαμπρόν ἐνθήσεις κόραις, οὐ παῖδας ὄψηι ζῶντας οὕς ἔκτειν' ἐγώ. {χο.} ἦ γάρ καθεῖλες θρῆικα καί κρατεῖς ξένον, δέσποινα, καί δέδρακας οἷάπερ λέγεις; {εκ.} ὄψηι νιν αὐτίκ' ὄντα δωμάτων πάρος τυφλόν τυφλῶι στείχοντα παραφόρωι ποδί, παίδων τε δισσῶν σώμαθ', οὕς ἔκτειν' ἐγώ σύν ταῖσδ' ἀρίσταις τρωιάσιν: δίκην δέ μοι δέδωκε. χωρεῖ δ', ὡς ὁρᾶις, ὅδ' ἐκ δόμων. ἀλλ' ἐκποδών ἄπειμι κἀποστήσομαι θυμῶι ζέοντι θρηικί δυσμαχωτάτωι. {πο.} ὤμοι ἐγώ, πᾶι βῶ, πᾶι στῶ, πᾶι κέλσω, τετράποδος βάσιν θηρός ὀρεστέρου τιθέμενος ἐπί χεῖρα καί ἴχνος; ποίαν ἤ ταύταν ἤ τάνδ' ἐξαλλάξω, τάς ἀνδροφόνους μάρψαι χρήιζων ἰλιάδας, αἵ με διώλεσαν; τάλαιναι κόραι τάλαιναι φρυγῶν, ὦ κατάρατοι, ποῖ καί με φυγᾶι πτώσσουσι μυχῶν; εἴθε μοι ὀμμάτων αἱματόεν βλέφαρον ἀκέσαι' ἀκέσαιο, τυφλόν, ἅλιε, φέγγος ἀπαλλάξας. ἆ ἆ, σίγα: κρυπτάν βάσιν αἰσθάνομαι τάνδε γυναικῶν. πᾶι πόδ' ἐπάιξας σαρκῶν ὀστέων τ' ἐμπλησθῶ, θοίναν ἀγρίων τιθέμενος θηρῶν, ἀρνύμενος λώβας λύμας τ' ἀντίποιν' ἐμᾶς, ὦ τάλας; ποῖ πᾶι φέρομαι τέκν' ἔρημα λιπών βάκχαις ἅιδα διαμοιρᾶσαι σφακτά, κυσίν τε φοινίαν δαῖτ' ἀνή μερόν τ' ὄρειον ἐκβολάν; πᾶι στῶ, πᾶι κάμψω, [πᾶι βῶ] ναῦς ὅπως ποντίοις πείσμασιν λινόκροκον φᾶρος στέλλων, ἐπί τάνδε συθείς τέκνων ἐμῶν φύλαξ ὀλέθριον κοίταν; {χο.} ὦ τλῆμον, ὥς σοι δύσφορ' εἴργασται κακά: δράσαντι δ' αἰσχρά δεινά τἀπιτίμια [δαίμων ἔδωκεν ὅστις ἐστί σοι βαρύς]. {πο.} αἰαῖ ἰώ θρήικης λογχοφόρον ἔνο πλον εὔιππον ἄρει κάτοχον γένος. ἰώ ἀχαιοί, ἰώ ἀτρεῖδαι: βοάν βοάν, ἀυτῶ βοάν: ὦ ἴτε μόλετε πρός θεῶν. κλύει τις ἤ οὐδείς ἀρκέσει; τί μέλλετε; γυναῖκες ὤλεσάν με, γυναῖκες αἰχμαλωτίδες: δεινά δεινά πεπόνθαμεν. ὤμοι ἐμᾶς λώβας. ποῖ τράπωμαι, ποῖ πορευθῶ; ἀμπτάμενος οὐράνιον ὑψιπετές ἐς μέλαθρον, ὠαρίων ἤ σείριος ἔνθα πυρός φλογέας ἀφίησιν ὄσσων αὐγάς, ἤ τόν ἐς ἅιδα μελάγχρωτα πορθμόν ἄιξω τάλας; {χο.} συγγνώσθ', ὅταν τις κρείσσον' ἤ φέρειν κακά πάθηι, ταλαίνης ἐξαπαλλάξαι ζόης. {αγ.} κραυγῆς ἀκούσας ἦλθον: οὐ γάρ ἥσυχος πέτρας ὀρείας παῖς λέλακ' ἀνά στρατόν ἠχώ διδοῦσα θόρυβον: εἰ δέ μή φρυγῶν πύργους πεσόντας ἦισμεν ἑλλήνων δορί, φόβον παρέσχ' ἄν οὐ μέσως ὅδε κτύπος. {πο.} ὦ φίλτατ', ἠισθόμην γάρ, ἀγάμεμνον, σέθεν φωνῆς ἀκούσας, εἰσορᾶις ἅ πάσχομεν; {αγ.} ἔα: πολυμῆστορ ὦ δύστηνε, τίς ς' ἀπώλεσεν; τίς ὄμμ' ἔθηκε τυφλόν αἱμάξας κόρας παῖδάς τε τούσδ' ἔκτεινεν; ἦ μέγαν χόλον σοί καί τέκνοισιν εἶχεν ὅστις ἦν ἄρα. {πο.} ἑκάβη με σύν γυναιξίν αἰχμαλωτίσιν ἀπώλες'_οὐκ ἀπώλες' ἀλλά μειζόνως. {αγ.} τί φήις; σύ τοὔργον εἴργασαι τόδ', ὡς λέγει; σύ τόλμαν, ἑκάβη, τήνδ' ἔτλης ἀμήχανον; {πο.} ὤμοι, τί λέξεις; ἦ γάρ ἐγγύς ἐστί που; σήμηνον, εἰπέ ποῦ 'σθ', ἵν' ἁρπάσας χεροῖν διασπάσωμαι καί καθαιμάξω χρόα. {αγ.} οὗτος, τί πάσχεις; {πο.} πρός θεῶν σε λίσσομαι, μέθες μ' ἐφεῖναι τῆιδε μαργῶσαν χέρα. {αγ.} ἴσχ': ἐκβαλών δέ καρδίας τό βάρβαρον λέγ', ὡς ἀκούσας σοῦ τε τῆσδέ τ' ἐν μέρει κρίνω δικαίως ἄνθ' ὅτου πάσχεις τάδε. {πο.} λέγοιμ' ἄν. ἦν τις πριαμιδῶν νεώτατος, πολύδωρος, ἑκάβης παῖς, ὅν ἐκ τροίας ἐμοί πατήρ δίδωσι πρίαμος ἐν δόμοις τρέφειν, ὕποπτος ὤν δή τρωϊκῆς ἁλώσεως. τοῦτον κατέκτειν': ἄνθ' ὅτου δ' ἔκτεινά νιν ἄκουσον, ὡς εὖ καί σοφῆι προμηθίαι. ἔδεισα μή σοι πολέμιος λειφθείς ὁ παῖς τροίαν ἀθροίσηι καί ξυνοικίσηι πάλιν, γνόντες δ' ἀχαιοί ζῶντα πριαμιδῶν τινα φρυγῶν ἐς αἶαν αὖθις ἄρειαν στόλον, κἄπειτα θρήικης πεδία τρίβοιεν τάδε λεηλατοῦντες, γείτοσιν δ' εἴη κακόν τρώων, ἐν ὧιπερ νῦν, ἄναξ, ἐκάμνομεν. ἑκάβη δέ παιδός γνοῦσα θανάσιμον μόρον λόγωι με τοιῶιδ' ἤγαγ', ὡς κεκρυμμένας θήκας φράσουσα πριαμιδῶν ἐν ἰλίωι χρυσοῦ: μόνον δέ σύν τέκνοισί μ' εἰσάγει δόμους, ἵν' ἄλλος μή τις εἰδείη τάδε. ἵζω δέ κλίνης ἐν μέσωι κάμψας γόνυ: πολλαί δέ, χειρός αἱ μέν ἐξ ἀριστερᾶς, αἱ δ' ἔνθεν, ὡς δή παρά φίλωι τρώων κόραι θάκους ἔχουσαι κερκίδ' ἠδωνῆς χερός ἤινουν, ὑπ' αὐγάς τούσδε λεύσσουσαι πέπλους: ἄλλαι δέ κάμακε θρηικίω θεώμεναι γυμνόν μ' ἔθηκαν διπτύχου στολίσματος. ὅσαι δέ τοκάδες ἦσαν, ἐκπαγλούμεναι τέκν' ἐν χεροῖν ἔπαλλον, ὡς πρόσω πατρός γένοιντο, διαδοχαῖς' ἀμείβουσαι χερῶν. κἆιτ' ἐκ γαληνῶν πῶς δοκεῖς προσφθεγμάτων εὐθύς λαβοῦσαι φάσγαν' ἐκ πέπλων ποθέν κεντοῦσι παῖδας, αἱ δέ πολυπόδων δίκην ξυναρπάσασαι τάς ἐμάς εἶχον χέρας καί κῶλα: παισί δ' ἀρκέσαι χρήιζων ἐμοῖς, εἰ μέν πρόσωπον ἐξανισταίην ἐμόν κόμης κατεῖχον, εἰ δέ κινοίην χέρας πλήθει γυναικῶν οὐδέν ἤνυτον τάλας. τό λοίσθιον δέ, πῆμα πήματος πλέον, ἐξειργάσαντο δείν': ἐμῶν γάρ ὀμμάτων πόρπας λαβοῦσαι τάς ταλαιπώρους κόρας κεντοῦσιν αἱμάσσουσιν: εἶτ' ἀνά στέγας φυγάδες ἔβησαν. ἐκ δέ πηδήσας ἐγώ θήρ ὥς διώκω τάς μιαιφόνους κύνας, ἅπαντ' ἐρευνῶν τοῖχον, ὡς κυνηγέτης βάλλων ἀράσσων. τοιάδε σπεύδων χάριν πέπονθα τήν σήν, πολέμιόν γε σόν κτανών, ἀγάμεμνον. ὡς δέ μή μακρούς τείνω λόγους, εἴ τις γυναῖκας τῶν πρίν εἴρηκεν κακῶς ἤ νῦν λέγων ἔστιν τις ἤ μέλλει λέγειν, ἅπαντα ταῦτα συντεμών ἐγώ φράσω: γένος γάρ οὔτε πόντος οὔτε γῆ τρέφει τοιόνδ': ὁ δ' αἰεί ξυντυχών ἐπίσταται. {χο.} μηδέν θρασύνου μηδέ τοῖς σαυτοῦ κακοῖς τό θῆλυ συνθείς ὧδε πᾶν μέμψηι γένος. [πολλαί γάρ ἡμῶν: αἱ μέν εἰς' ἐπίφθονοι, αἱ δ' εἰς ἀριθμόν τῶν κακῶν πεφύκαμεν.] {εκ.} ἀγάμεμνον, ἀνθρώποισιν οὐκ ἐχρῆν ποτε τῶν πραγμάτων τήν γλῶσσαν ἰσχύειν πλέον: ἀλλ' εἴτε χρήστ' ἔδρασε χρήστ' ἔδει λέγειν, εἴτ' αὖ πονηρά τούς λόγους εἶναι σαθρούς, καί μή δύνασθαι τἄδικ' εὖ λέγειν ποτέ. σοφοί μέν οὖν εἰς' οἱ τάδ' ἠκριβωκότες, ἀλλ' οὐ δύνανται διά τέλους εἶναι σοφοί, κακῶς δ' ἀπώλοντ': οὔτις ἐξήλυξέ πω. καί μοι τό μέν σόν ὧδε φροιμίοις ἔχει: πρός τόνδε δ' εἶμι καί λόγοις ἀμείψομαι: ὅς φήις ἀχαιῶν πόνον ἀπαλλάσσων διπλοῦν ἀγαμέμνονός θ' ἕκατι παῖδ' ἐμόν κτανεῖν. ἀλλ', ὦ κάκιστε, πρῶτον οὔποτ' ἄν φίλον τό βάρβαρον γένοιτ' ἄν ἕλλησιν γένος οὐδ' ἄν δύναιτο. τίνα δέ καί σπεύδων χάριν πρόθυμος ἦσθα; πότερα κηδεύσων τινά ἤ συγγενής ὤν ἤ τίν' αἰτίαν ἔχων; ἤ σῆς ἔμελλον γῆς τεμεῖν βλαστήματα πλεύσαντες αὖθις; τίνα δοκεῖς πείσειν τάδε; ὁ χρυσός, εἰ βούλοιο τἀληθῆ λέγειν, ἔκτεινε τόν ἐμόν παῖδα καί κέρδη τά σά. ἐπεί δίδαξον τοῦτο: πῶς, ὅτ' εὐτύχει τροία, πέριξ δέ πύργος εἶχ' ἔτι πτόλιν, ἔζη τε πρίαμος ἕκτορός τ' ἤνθει δόρυ, τί οὐ τότ', εἴπερ τῶιδ' ἐβουλήθης χάριν θέσθαι, τρέφων τόν παῖδα κἀν δόμοις ἔχων ἔκτεινας ἤ ζῶντ' ἦλθες ἀργείοις ἄγων; ἀλλ' ἡνίχ' ἡμεῖς οὐκέτ' ἦμεν ἐν φάει, καπνός δ' ἐσήμην' ἄστυ πολεμίοις ὕπο, ξένον κατέκτας σήν μολόντ' ἐφ' ἑστίαν. πρός τοῖσδε νῦν ἄκουσον ὡς φαίνηι κακός: χρῆν ς', εἴπερ ἦσθα τοῖς ἀχαιοῖσιν φίλος, τόν χρυσόν ὅν φήις οὐ σόν ἀλλά τοῦδ' ἔχειν δοῦναι φέροντα πενομένοις τε καί χρόνον πολύν πατρώιας γῆς ἀπεξενωμένοις: σύ δ' οὐδέ νῦν πω σῆς ἀπαλλάξαι χερός τολμᾶις, ἔχων δέ καρτερεῖς ἔτ' ἐν δόμοις. καί μήν τρέφων μέν ὥς σε παῖδ' ἐχρῆν τρέφειν σώσας τε τόν ἐμόν, εἶχες ἄν καλόν κλέος: ἐν τοῖς κακοῖς γάρ ἁγαθοί σαφέστατοι φίλοι: τά χρηστά δ' αὔθ' ἕκαστ' ἔχει φίλους. εἰ δ' ἐσπάνιζες χρημάτων, ὁ δ' εὐτύχει, θησαυρός ἄν σοι παῖς ὑπῆρχ' οὑμός μέγας: νῦν δ' οὔτ' ἐκεῖνον ἄνδρ' ἔχεις σαυτῶι φίλον χρυσοῦ τ' ὄνησις οἴχεται παῖδές τε σοί αὐτός τε πράσσεις ὧδε. σοί δ' ἐγώ λέγω, ἀγάμεμνον: εἰ τῶιδ' ἀρκέσεις, κακός φανῆι: οὔτ' εὐσεβῆ γάρ οὔτε πιστόν οἷς ἐχρῆν, οὐχ ὅσιον, οὐ δίκαιον εὖ δράσεις ξένον: αὐτόν δέ χαίρειν τοῖς κακοῖς σε φήσομεν τοιοῦτον ὄντα: δεσπότας δ' οὐ λοιδορῶ. {χο.} φεῦ φεῦ: βροτοῖσιν ὡς τά χρηστά πράγματα χρηστῶν ἀφορμάς ἐνδίδως' ἀεί λόγων. {αγ.} ἀχθεινά μέν μοι τἀλλότρια κρίνειν κακά, ὅμως δ' ἀνάγκη: καί γάρ αἰσχύνην φέρει πρᾶγμ' ἐς χέρας λαβόντ' ἀπώσασθαι τόδε. ἐμοί δ', ἵν' εἰδῆις, οὔτ' ἐμήν δοκεῖς χάριν οὔτ' οὖν ἀχαιῶν ἄνδρ' ἀποκτεῖναι ξένον, ἀλλ' ὡς ἔχηις τόν χρυσόν ἐν δόμοισι σοῖς. λέγεις δέ σαυτῶι πρόσφορ' ἐν κακοῖσιν ὤν. τάχ' οὖν παρ' ὑμῖν ῥάιδιον ξενοκτονεῖν: ἡμῖν δέ γ' αἰσχρόν τοῖσιν ἕλλησιν τόδε. πῶς οὖν σε κρίνας μή ἀδικεῖν φύγω ψόγον; οὐκ ἄν δυναίμην. ἀλλ' ἐπεί τά μή καλά πράσσειν ἐτόλμας, τλῆθι καί τά μή φίλα. {πο.} οἴμοι, γυναικός, ὡς ἔοιχ', ἡσσώμενος δούλης ὑφέξω τοῖς κακίοσιν δίκην. {εκ.} οὔκουν δικαίως, εἴπερ εἰργάσω κακά; {πο.} οἴμοι τέκνων τῶνδ' ὀμμάτων τ' ἐμῶν τάλας. {εκ.} ἀλγεῖς; τί δ'; ἦ 'μέ παιδός οὐκ ἀλγεῖν δοκεῖς; {πο.} χαίρεις ὑβρίζους' εἰς ἔμ', ὦ πανοῦργε σύ. {εκ.} οὐ γάρ με χαίρειν χρή σε τιμωρουμένην; {πο.} ἀλλ' οὐ τάχ', ἡνίκ' ἄν σε ποντία νοτίς ... {εκ.} μῶν ναυστολήσηι γῆς ὅρους ἑλληνίδος; {πο.} κρύψηι μέν οὖν πεσοῦσαν ἐκ καρχησίων. {εκ.} πρός τοῦ βιαίων τυγχάνουσαν ἁλμάτων; {πο.} αὐτή πρός ἱστόν ναός ἀμβήσηι ποδί. {εκ.} ὑποπτέροις νώτοισιν ἤ ποίωι τρόπωι; {πο.} κύων γενήσηι πύρς' ἔχουσα δέργματα. {εκ.} πῶς δ' οἶσθα μορφῆς τῆς ἐμῆς μετάστασιν; {πο.} ὁ θρηιξί μάντις εἶπε διόνυσος τάδε. {εκ.} σοί δ' οὐκ ἔχρησεν οὐδέν ὧν ἔχεις κακῶν; {πο.} οὐ γάρ ποτ' ἄν σύ μ' εἷλες ὧδε σύν δόλωι. {εκ.} θανοῦσα δ' ἤ ζῶς' ἐνθάδ' ἐκπλήσω †βιον†; {πο.} θανοῦσα: τύμβωι δ' ὄνομα σῶι κεκλήσεται ... {εκ.} μορφῆς ἐπωιδόν μή τι τῆς ἐμῆς ἐρεῖς; {πο.} κυνός ταλαίνης σῆμα, ναυτίλοις τέκμαρ. {εκ.} οὐδέν μέλει μοι, σοῦ γέ μοι δόντος δίκην. {πο.} καί σήν γ' ἀνάγκη παῖδα κασσάνδραν θανεῖν. {εκ.} ἀπέπτυς': αὐτῶι ταῦτα σοί δίδωμ' ἔχειν. {πο.} κτενεῖ νιν ἡ τοῦδ' ἄλοχος, οἰκουρός πικρά. {εκ.} μήπω μανείη τυνδαρίς τοσόνδε παῖς. {πο.} καὐτόν γε τοῦτον, πέλεκυν ἐξάρας' ἄνω. {αγ.} οὗτος σύ, μαίνηι καί κακῶν ἐρᾶις τυχεῖν; {πο.} κτεῖν', ὡς ἐν ἄργει φόνια λουτρά ς' ἀμμένει. {αγ.} οὐχ ἕλξετ' αὐτόν, δμῶες, ἐκποδών βίαι; {πο.} ἀλγεῖς ἀκούων; {αγ.} οὐκ ἐφέξετε στόμα; {πο.} ἐγκλήιετ': εἴρηται γάρ. {αγ.} οὐχ ὅσον τάχος νήσων ἐρήμων αὐτόν ἐκβαλεῖτέ ποι, ἐπείπερ οὕτω καί λίαν θρασυστομεῖ; ἑκάβη, σύ δ', ὦ τάλαινα, διπτύχους νεκρούς στείχουσα θάπτε: δεσποτῶν δ' ὑμᾶς χρεών σκηναῖς πελάζειν, τρωιάδες: καί γάρ πνοάς πρός οἶκον ἤδη τάσδε πομπίμους ὁρῶ. εὖ δ' ἐς πάτραν πλεύσαιμεν, εὖ δέ τἀν δόμοις ἔχοντ' ἴδοιμεν τῶνδ' ἀφειμένοι πόνων. {χο.} ἴτε πρός λιμένας σκηνάς τε, φίλαι, τῶν δεσποσύνων πειρασόμεναι μόχθων: στερρά γάρ ἀνάγκη. [41] {work} {ικετιδεσ} {αιθρα} δήμητερ ἑστιοῦχ' ἐλευσῖνος χθονός τῆσδ', οἵ τε ναούς ἔχετε πρόσπολοι θεᾶς, εὐδαιμονεῖν με θησέα τε παῖδ' ἐμόν πόλιν τ' ἀθηνῶν τήν τε πιτθέως χθόνα, ἐν ἧι με θρέψας ὀλβίοις ἐν δώμασιν αἴθραν πατήρ δίδωσι τῶι πανδίονος αἰγεῖ δάμαρτα λοξίου μαντεύμασιν. ἐς τάσδε γάρ βλέψας' ἐπηυξάμην τάδε γραῦς, αἵ λιποῦσαι δώματ' ἀργείας χθονός ἱκτῆρι θαλλῶι προσπίτνους' ἐμόν γόνυ, πάθος παθοῦσαι δεινόν: ἀμφί γάρ πύλας κάδμου θανόντων ἑπτά γενναίων τέκνων ἄπαιδές εἰσιν, οὕς ποτ' ἀργείων ἄναξ ἄδραστος ἤγαγ', οἰδίπου παγκληρίας μέρος κατασχεῖν φυγάδι πολυνείκει θέλων γαμβρῶι. νεκρούς δέ τούς ὀλωλότας δορί θάψαι θέλουσι τῶνδε μητέρες χθονί, εἴργουσι δ' οἱ κρατοῦντες οὐδ' ἀναίρεσιν δοῦναι θέλουσι, νόμιμ' ἀτίζοντες θεῶν. κοινόν δέ φόρτον ταῖσδ' ἔχων χρείας ἐμῆς ἄδραστος ὄμμα δάκρυσιν τέγγων ὅδε κεῖται, τό τ' ἔγχος τήν τε δυστυχεστάτην στένων στρατείαν ἥν ἔπεμψεν ἐκ δόμων: ὅς μ' ἐξοτρύνει παῖδ' ἐμόν πεῖσαι λιταῖς νεκρῶν κομιστήν ἤ λόγοισιν ἤ δορός ῥώμηι γενέσθαι καί τάφου μεταίτιον, κοινόν τόδ' ἔργον προστιθείς ἐμῶι τέκνωι πόλει τ' ἀθηνῶν. τυγχάνω δ' ὑπέρ χθονός ἀρότου προθύους', ἐκ δόμων ἐλθοῦς' ἐμῶν πρός τόνδε σηκόν, ἔνθα πρῶτα φαίνεται φρίξας ὑπέρ γῆς τῆσδε κάρπιμος στάχυς. δεσμόν δ' ἄδεσμον τόνδ' ἔχουσα φυλλάδος μένω πρός ἁγναῖς ἐσχάραις δυοῖν θεαῖν κόρης τε καί δήμητρος, οἰκτίρουσα μέν πολιάς ἄπαιδας τάσδε μητέρας τέκνων, σέβουσα δ' ἱερά στέμματ'. οἴχεται δέ μοι κῆρυξ πρός ἄστυ δεῦρο θησέα καλῶν, ὡς ἤ τό τούτων λυπρόν ἐξέληι χθονός ἤ τάσδ' ἀνάγκας ἱκεσίους λύσηι, θεούς ὅσιόν τι δράσας: πάντα γάρ δι' ἀρσένων γυναιξί πράσσειν εἰκός αἵτινες σοφαί. {χοροσ} ἱκετεύω σε, γεραιά, γεραιῶν ἐκ στομάτων πρός γόνυ πίπτουσα τό σόν: †ἄνομοι τέκνα λῦσαι φθιμένων νεκύων οἵ† καταλείπουσι μέλη θανάτωι λυσιμελεῖ θηρσίν ὀρείοισι βοράν: ἐσιδοῦς' οἰκτρά μέν ὄσσων δάκρυ' ἀμφί βλεφάροις, ῥυ σά δέ σαρκῶν πολιᾶν καταδρύμματα χειρῶν. τί γάρ; ἅ φθιμένους παῖ δας ἐμούς οὔτε δόμοις προθέμαν οὔτε τάφων χώματα γαίας ἐσορῶ. ἔτεκες καί σύ ποτ', ὦ πότνια, κοῦρον φίλα ποιη σαμένα λέκτρα πόσει σῶι: μετά νυν δός ἐμοί σᾶς διανοίας, μετάδος δ', ὅσσον ἐπαλγῶ μελέα <'γώ> φθιμένων οὕς ἔτεκον: παράπεισον δέ σόν, ὤ, λίσσομαι, ἐλθεῖν τέκνον ἰσμη νόν ἐμάν τ' ἐς χέρα θεῖναι νεκύων θαλερῶν σώματ' ἀλαίνοντ' ἄταφα. ὁσίως οὔχ, ὑπ' ἀνάγκας δέ προπίπτουσα προσαιτοῦς' ἔμολον δεξιπύρους θεῶν θυμέλας: ἔχομεν δ' ἔνδικα, καί σοί τι πάρεστι σθένος ὥστ' εὐ τεκνίαι δυστυχίαν τάν παρ' ἐμοί καθελεῖν: οἰκτρά δέ πάσχους' ἱκετεύω σόν ἐμοί παῖ δα ταλαίναι 'ν χερί θεῖναι νέκυν, ἀμ φιβαλεῖν λυγρά μέλη παιδός ἐμοῦ. ἀγών ὅδ' ἄλλος ἔρχεται γόων γόοις διάδοχος, ἀχοῦσι προσπόλων χέρες. ἴτ' ὦ ξυνωιδοί κακοῖς, ἴτ' ὦ ξυναλγηδόνες, χορόν τόν ἅιδας σέβει: διά παρῆιδος ὄνυχι λευκᾶς αἱματοῦτε χρῶτα φόνιον: <ἔ ἔ.> τά γάρ φθιτῶν τοῖς ὁρῶσι κόσμος. ἄπληστος ἅδε μ' ἐξάγει χάρις γόων πολύπονος, ὡς ἐξ ἁλιβλήτου πέτρας ὑγρά ῥέουσα σταγών ἄπαυστος αἰεί †γόων†. τό γάρ θανόντων τέκνων ἐπίπονόν τι κατά γυναῖκας ἐς γόους πάθος πέφυκεν: ἔ ἔ. θανοῦσα τῶνδ' ἀλγέων λαθοίμαν. {θησευσ} τίνων γόους ἤκουσα καί στέρνων κτύπον νεκρῶν τε θρήνους, τῶνδ' ἀνακτόρων ἄπο ἠχοῦς ἰούσης; ὡς φόβος μ' ἀναπτεροῖ μή μοί τι μήτηρ, ἥν μεταστείχω ποδί χρονίαν ἀποῦσαν ἐκ δόμων, ἔχηι νέον. ἔα: τί χρῆμα; καινάς ἐσβολάς ὁρῶ λόγων: μητέρα γεραιάν βωμίαν ἐφημένην ξένας θ' ὁμοῦ γυναῖκας οὐχ ἕνα ῥυθμόν κακῶν ἐχούσας: ἔκ τε γάρ γερασμίων ὄσσων ἐλαύνους' οἰκτρόν ἐς γαῖαν δάκρυ, κουραί τε καί πεπλώματ' οὐ θεωρικά. τί ταῦτα, μῆτερ; σόν τό μηνύειν ἐμοί, ἡμῶν δ' ἀκούειν: προσδοκῶ τι γάρ νέον. {αι.} ὦ παῖ, γυναῖκες αἵδε μητέρες τέκνων τῶν κατθανόντων ἀμφί καδμείας πύλας ἑπτά στρατηγῶν: ἱκεσίοις δέ σύν κλάδοις φρουροῦσί μ', ὡς δέδορκας, ἐν κύκλωι, τέκνον. {θη.} τίς δ' ὁ στενάζων οἰκτρόν ἐν πύλαις ὅδε; {αι.} ἄδραστος, ὡς λέγουσιν, ἀργείων ἄναξ. {θη.} οἱ δ' ἀμφί τόνδε παῖδες; ἦ τούτων τέκνα; {αι.} οὔκ, ἀλλά νεκρῶν τῶν ὀλωλότων κόροι. {θη.} τί γάρ πρός ἡμᾶς ἦλθον ἱκεσίαι χερί; {αι.} οἶδ': ἀλλά τῶνδε μῦθος οὑντεῦθεν, τέκνον. {θη.} σέ τόν κατήρη χλανιδίοις ἀνιστορῶ. λέγ' ἐκκαλύψας κρᾶτα καί πάρες γόον: πέρας γάρ οὐδέν μή διά γλώσσης ἰόν. {αδραστοσ} ὦ καλλίνικε γῆς ἀθηναίων ἄναξ, θησεῦ, σός ἱκέτης καί πόλεως ἥκω σέθεν. {θη.} τί χρῆμα θηρῶν καί τίνος χρείαν ἔχων; {αδ.} οἶσθ' ἥν στρατείαν ἐστράτευς' ὀλεθρίαν; {θη.} οὐ γάρ τι σιγῆι διεπέρασας ἑλλάδα. {αδ.} ἐνταῦθ' ἀπώλες' ἄνδρας ἀργείων ἄκρους. {θη.} τοιαῦθ' ὁ τλήμων πόλεμος ἐξεργάζεται. {αδ.} τούτους θανόντας ἦλθον ἐξαιτῶν πόλιν. {θη.} κήρυξιν ἑρμοῦ πίσυνος, ὡς θάψηις νεκρούς; {αδ.} κἄπειτά γ' οἱ κτανόντες οὐκ ἐῶσί με. {θη.} τί γάρ λέγουσιν, ὅσια χρήιζοντος σέθεν; {αδ.} τί δ'; εὐτυχοῦντες οὐκ ἐπίστανται φέρειν. {θη.} ξύμβουλον οὖν μ' ἐπῆλθες; ἤ τίνος χάριν; {αδ.} κομίσαι σε, θησεῦ, παῖδας ἀργείων θέλων. {θη.} τό δ' ἄργος ἡμῖν ποῦ 'στιν; ἤ κόμποι μάτην; {αδ.} σφαλέντες οἰχόμεσθα: πρός σέ δ' ἥκομεν. {θη.} ἰδίαι δοκῆσάν σοι τόδ' ἤ πάσηι πόλει; {αδ.} πάντες <ς'> ἱκνοῦνται δαναΐδαι θάψαι νεκρούς. {θη.} ἐκ τοῦ δ' ἐλαύνεις ἑπτά πρός θήβας λόχους; {αδ.} δισσοῖσι γαμβροῖς τήνδε πορσύνων χάριν. {θη.} τῶι δ' ἐξέδωκας παῖδας ἀργείων σέθεν; {αδ.} οὐκ ἐγγενῆ συνῆψα κηδείαν δόμοις. {θη.} ἀλλά ξένοις ἔδωκας ἀργείας κόρας; {αδ.} τυδεῖ <γε> πολυνείκει τε τῶι θηβαιγενεῖ. {θη.} τίν' εἰς ἔρωτα τῆσδε κηδείας μολών; {αδ.} φοίβου μ' ὑπῆλθε δυστόπαστ' αἰνίγματα. {θη.} τί δ' εἶπ' ἀπόλλων παρθένοις κραίνων γάμον; {αδ.} κάπρωι με δοῦναι καί λέοντι παῖδ' ἐμώ. {θη.} σύ δ' ἐξελίσσεις πῶς θεοῦ θεσπίσματα; {αδ.} ἐλθόντε φυγάδε νυκτός εἰς ἐμάς πύλας {θη.} τίς καί τίς; εἰπέ: δύο γάρ ἐξαυδᾶις ἅμα. {αδ.} τυδεύς μάχην συνῆψε πολυνείκης θ' ἅμα. {θη.} ἦ τοῖσδ' ἔδωκας θηρσίν ὥς κόρας σέθεν; {αδ.} μάχην γε δισσοῖν κνωδάλοιν ἀπεικάσας. {θη.} ἦλθον δέ δή πῶς πατρίδος ἐκλιπόνθ' ὅρους; {αδ.} τυδεύς μέν αἷμα συγγενές φεύγων χθονός. {θη.} ὁ δ' οἰδίπου <παῖς> τίνι τρόπωι θήβας λιπών; {αδ.} ἀραῖς πατρώιαις, μή κασίγνητον κτάνοι. {θη.} σοφήν γ' ἔλεξας τήνδ' ἑκούσιον φυγήν. {αδ.} ἀλλ' οἱ μένοντες τούς ἀπόντας ἠδίκουν. {θη.} οὔ πού σφ' ἀδελφός χρημάτων νοσφίζεται; {αδ.} ταύτηι δικάζων ἦλθον: εἶτ' ἀπωλόμην. {θη.} μάντεις δ' ἐπῆλθες ἐμπύρων τ' εἶδες φλόγα; {αδ.} οἴμοι: διώκεις μ' ἧι μάλιστ' ἐγώ 'σφάλην. {θη.} οὐκ ἦλθες, ὡς ἔοικεν, εὐνοίαι θεῶν. {αδ.} τό δέ πλέον, ἦλθον ἀμφιάρεώ γε πρός βίαν. {θη.} οὕτω τό θεῖον ῥαιδίως ἀπεστράφης; {αδ.} νέων γάρ ἀνδρῶν θόρυβος ἐξέπλησσέ με. {θη.} εὐψυχίαν ἔσπευσας ἀντ' εὐβουλίας. {αδ.} [ὅ δή γε πολλούς ὤλεσε στρατηλάτας.] ἀλλ', ὦ καθ' ἑλλάδ' ἀλκιμώτατον κάρα, ἄναξ ἀθηνῶν, ἐν μέν αἰσχύναις ἔχω πίτνων πρός οὖδας γόνυ σόν ἀμπίσχειν χερί, πολιός ἀνήρ τύραννος εὐδαίμων πάρος: ὅμως δ' ἀνάγκη συμφοραῖς εἴκειν ἐμαῖς. σῶσον νεκρούς μοι τἀμά τ' οἰκτίρας κακά καί τῶν θανόντων τάσδε μητέρας τέκνων, αἷς γῆρας ἥκει πολιόν εἰς ἀπαιδίαν, ἐλθεῖν δ' ἔτλησαν δεῦρο καί ξένον πόδα θεῖναι μόλις γεραιά κινοῦσαι μέλη, πρεσβεύματ' οὐ δήμητρος ἐς μυστήρια ἀλλ' ὡς νεκρούς θάψωσιν, ἅς αὐτάς ἐχρῆν κείνων ταφείσας χερσίν ὡραίων τυχεῖν. σοφόν δέ πενίαν τ' εἰσορᾶν τόν ὄλβιον πένητά τ' ἐς τούς πλουσίους ἀποβλέπειν ζηλοῦνθ', ἵν' αὐτόν χρημάτων ἔρως ἔχηι, τά τ' οἰκτρά τούς μή δυστυχεῖς δεδορκέναι < > τόν θ' ὑμνοποιόν αὐτός ἅν τίκτηι μέλη χαίροντα τίκτειν: ἤν δέ μή πάσχηι τόδε, οὔτοι δύναιτ' ἄν οἴκοθέν γ' ἀτώμενος τέρπειν ἄν ἄλλους: οὐδέ γάρ δίκην ἔχει. τάχ' οὖν ἄν εἴποις: πελοπίαν παρείς χθόνα πῶς ταῖς ἀθήναις τόνδε προστάσσεις πόνον; ἐγώ δίκαιός εἰμ' ἀφηγεῖσθαι τάδε. σπάρτη μέν ὠμή καί πεποίκιλται τρόπους, τά δ' ἄλλα μικρά κἀσθενῆ: πόλις δέ σή μόνη δύναιτ' ἄν τόνδ' ὑποστῆναι πόνον: τά τ' οἰκτρά γάρ δέδορκε καί νεανίαν ἔχει σε ποιμέν' ἐσθλόν: οὗ χρείαι πόλεις πολλαί διώλοντ', ἐνδεεῖς στρατηλάτου. {χο.} κἀγώ τόν αὐτόν τῶιδέ σοι λόγον λέγω, θησεῦ, δι' οἴκτου τάς ἐμάς λαβεῖν τύχας. {θη.} ἄλλοισι δή 'πόνης' ἁμιλληθείς λόγωι τοιῶιδ': ἔλεξε γάρ τις ὡς τά χείρονα πλείω βροτοῖσίν ἐστι τῶν ἀμεινόνων. ἐγώ δέ τούτοις ἀντίαν γνώμην ἔχω, πλείω τά χρηστά τῶν κακῶν εἶναι βροτοῖς. εἰ μή γάρ ἦν τόδ', οὐκ ἄν ἦμεν ἐν φάει. αἰνῶ δ' ὅς ἡμῖν βίοτον ἐκ πεφυρμένου καί θηριώδους θεῶν διεσταθμήσατο, πρῶτον μέν ἐνθείς σύνεσιν, εἶτα δ' ἄγγελον γλῶσσαν λόγων δούς, ὥστε γιγνώσκειν ὄπα, τροφήν τε καρποῦ τῆι τροφῆι τ' ἀπ' οὐρανοῦ σταγόνας ὑδρηλάς ὡς τά τ' ἐκ γαίας τρέφηι ἄρδηι τε νηδύν: πρός δέ τοῖσι χείματος προβλήματ' αἶθόν <τ'> ἐξαμύνασθαι θεοῦ, πόντου τε ναυστολήμαθ' ὡς διαλλαγάς ἔχοιμεν ἀλλήλοισιν ὧν πένοιτο γῆ. ἅ δ' ἔστ' ἄσημα κοὐ σαφῶς γιγνώσκομεν, ἐς πῦρ βλέποντες καί κατά σπλάγχνων πτυχάς μάντεις προσημαίνουσιν οἰωνῶν τ' ἄπο. ἆρ' οὐ τρυφῶμεν, θεοῦ κατασκευήν βίωι δόντος τοιαύτην, οἷσιν οὐκ ἀρκεῖ τάδε; ἀλλ' ἡ φρόνησις τοῦ θεοῦ μεῖζον σθένειν ζητεῖ, τό γαῦρον δ' ἐν φρεσίν κεκτημένοι δοκοῦμεν εἶναι δαιμόνων σοφώτεροι. ἧς καί σύ φαίνηι δεκάδος, οὐ σοφός γεγώς, ὅστις κόρας μέν θεσφάτοις φοίβου ζυγείς ξένοισιν ὧδ' ἔδωκας ὡς δόντων θεῶν, λαμπρόν δέ θολερῶι δῶμα συμμείξας τό σόν ἥλκωσας οἴκους: χρή γάρ οὔτε σώματα ἄδικα δικαίοις τόν σοφόν συμμειγνύναι εὐδαιμονοῦντάς τ' ἐς δόμους κτᾶσθαι φίλους. κοινάς γάρ ὁ θεός τάς τύχας ἡγούμενος τοῖς τοῦ νοσοῦντος πήμασιν διώλεσεν τόν οὐ νοσοῦντα κοὐδέν ἠδικηκότα. ἐς δέ στρατείαν πάντας ἀργείους ἄγων, μάντεων λεγόντων θέσφατ' εἶτ' ἀτιμάσας, βίαι παρελθών θεούς ἀπώλεσας πόλιν, νέοις παραχθείς οἵτινες τιμώμενοι χαίρουσι πολέμους τ' αὐξάνους' ἄνευ δίκης, φθείροντες ἀστούς, ὁ μέν ὅπως στρατηλατῆι, ὁ δ' ὡς ὑβρίζηι δύναμιν ἐς χεῖρας λαβών, ἄλλος δέ κέρδους οὕνεκ', οὐκ ἀποσκοπῶν τό πλῆθος εἴ τι βλάπτεται πάσχον τάδε. τρεῖς γάρ πολιτῶν μερίδες: οἱ μέν ὄλβιοι ἀνωφελεῖς τε πλειόνων τ' ἐρῶς' ἀεί: οἱ δ' οὐκ ἔχοντες καί σπανίζοντες βίου δεινοί, νέμοντες τῶι φθόνωι πλέον μέρος, ἐς τούς <τ'> ἔχοντας κέντρ' ἀφιᾶσιν κακά, γλώσσαις πονηρῶν προστατῶν φηλούμενοι: τριῶν δέ μοιρῶν ἡ 'ν μέσωι σώιζει πόλεις, κόσμον φυλάσσους' ὅντιν' ἄν τάξηι πόλις. κἄπειτ' ἐγώ σοι σύμμαχος γενήσομαι; τί πρός πολίτας τούς ἐμούς λέγων καλόν; χαίρων ἴθ': εἰ γάρ μή βεβούλευσαι καλῶς †αὐτός πιέζειν τήν τύχην ἡμᾶς λίαν†. {χο.} ἥμαρτεν: ἐν νέοισι δ' ἀνθρώπων τόδε ἔνεστι: συγγνώμην δέ τῶιδ' ἔχειν χρεών. [ἀλλ' ὡς ἰατρόν τῶνδ', ἄναξ, ἀφίγμεθα.] {αδ.} οὔτοι δικαστήν <ς'> εἱλόμην ἐμῶν κακῶν οὐδ', εἴ τι πράξας μή καλῶς εὑρίσκομαι, τούτων κολαστήν κἀπιτιμητήν, ἄναξ, ἀλλ' ὡς ὀναίμην. εἰ δέ μή βούληι τάδε, στέργειν ἀνάγκη τοῖσι σοῖς: τί γάρ πάθω; ἄγ', ὦ γεραιαί, στείχετε, γλαυκήν χλόην αὐτοῦ λιποῦσαι φυλλάδος καταστεφῆ, θεούς τε καί γῆν τήν τε πυρφόρον θεάν δήμητρα θέμεναι μάρτυρ' ἡλίου τε φῶς ὡς οὐδέν ἡμῖν ἤρκεσαν λιταί θεῶν. {<χο.} > ὅς πέλοπος ἦν παῖς, πελοπίας δ' ἡμεῖς χθονός ταὐτόν πατρῶιον αἷμα σοί κεκτήμεθα. τί δρᾶις; προδώσεις ταῦτα κἀκβαλεῖς χθονός γραῦς οὐ τυχούσας οὐδέν ὧν αὐτάς ἐχρῆν; μή δῆτ': ἔχει γάρ καταφυγήν θήρ μέν πέτραν, δοῦλος δέ βωμούς θεῶν, πόλις δέ πρός πόλιν ἔπτηξε χειμασθεῖσα: τῶν γάρ ἐν βροτοῖς οὐκ ἔστιν οὐδέν διά τέλους εὐδαιμονοῦν. βᾶθι, τάλαιν', ἱερῶν δαπέδων ἄπο περσεφονείας, βᾶθι καί ἀντίασον γονάτων ἔπι χεῖρα βαλοῦσα, τέκνων τεθνεώτων κομίσαι δέμας, ὦ μελέα 'γώ, οὕς ὑπό καδμείοισιν ἀπώλεσα τείχεσι κούρους. [ἰώ μοι: λάβετε φέρετε πέμπετε †κρίνετε† ταλαίνας χέρας γεραιάς.] πρός <σε> γενειάδος, ὦ φίλος, ὦ δοκιμώτατος ἑλλάδι, ἄντομαι ἀμφιπίτνουσα τό σόν γόνυ καί χέρα δειλαία: οἴκτισαι ἀμφί τέκνων †μ' ἱκέταν ἤ τιν' ἀλάταν† οἰκτρόν ἰήλεμον οἰκτρόν ἱεῖσαν. μηδ' ἀτάφους, τέκνον, ἐν κάδμου χθονί χάρματα θηρῶν παῖδας ἐν ἡλικίαι τᾶι σᾶι κατίδηις, ἱκετεύω. βλέψον ἐμῶν βλεφάρων ἔπι δάκρυον, ἅ περί σοῖσιν γούνασιν ὧδε πίτνω τέκνοις τάφον ἐξανύσασθαι. {θη.} μῆτερ, τί κλαίεις λέπτ' ἐπ' ὀμμάτων φάρη βαλοῦσα τῶν σῶν; ἆρα δυστήνους γόους κλύουσα τῶνδε; κἀμέ γάρ διῆλθέ τι. ἔπαιρε λευκόν κρᾶτα, μή δακρυρρόει σεμναῖσι δηοῦς ἐσχάραις παρημένη. {αι.} αἰαῖ. {θη.} τά τούτων οὐχί σοί στενακτέον. {αι.} ὦ τλήμονες γυναῖκες. {θη.} οὐ σύ τῶνδ' ἔφυς. {αι.} εἴπω τι, τέκνον, σοί τε καί πόλει καλόν; {θη.} ὡς πολλά γ' ἐστί κἀπό θηλειῶν σοφά. {αι.} ἀλλ' εἰς ὄκνον μοι μῦθος ὅν κεύθω φέρει. {θη.} αἰσχρόν γ' ἔλεξας, χρήστ' ἔπη κρύπτειν φίλους. {αι.} οὔτοι σιωπῶς' εἶτα μέμψομαί ποτε τήν νῦν σιωπήν ὡς ἐσιγήθη κακῶς, οὐδ' ὡς ἀχρεῖον τάς γυναῖκας εὖ λέγειν δείσας' ἀφήσω τῶι φόβωι τοὐμόν καλόν. ἐγώ δέ ς', ὦ παῖ, πρῶτα μέν τά τῶν θεῶν σκοπεῖν κελεύω μή σφαλῆις ἀτιμάσας: [σφαλῆς γάρ ἐν τούτωι μόνωι τἄλλ' εὖ φρονῶν.] πρός τοῖσδε δ', εἰ μέν μή ἀδικουμένοις ἐχρῆν τολμηρόν εἶναι, κάρτ' ἄν εἶχον ἡσύχως. νῦν δ' ἴσθι σοί τε τοῦθ' ὅσην τιμήν φέρει κἀμοί παραινεῖν οὐ φόβον φέρει, τέκνον, ἄνδρας βιαίους καί κατείργοντας νεκρούς τάφου τε μοῖραν καί κτερισμάτων λαχεῖν ἐς τήνδ' ἀνάγκην σῆι καταστῆσαι χερί νόμιμά τε πάσης συγχέοντας ἑλλάδος παῦσαι: τό γάρ τοι συνέχον ἀνθρώπων πόλεις τοῦθ' ἔσθ', ὅταν τις τούς νόμους σώιζηι καλῶς. ἐρεῖ δέ δή τις ὡς ἀνανδρίαι χερῶν, πόλει παρόν σοι στέφανον εὐκλείας λαβεῖν, δείσας ἀπέστης, καί συός μέν ἀγρίου ἀγῶνος ἥψω φαῦλον ἀθλήσας πόνον, οὗ δ' ἐς κράνος βλέψαντα καί λόγχης ἀκμήν χρῆν ἐκπονῆσαι δειλός ὤν ἐφηυρέθης. μή δῆτ' ἐμός γ' ὤν, ὦ τέκνον, δράσηις τάδε. ὁρᾶις ἄβουλος ὡς κεκερτομημένη τοῖς κερτομοῦσι γοργόν ὄμμ' ἀναβλέπει σή πατρίς; ἐν γάρ τοῖς πόνοισιν αὔξεται: αἱ δ' ἥσυχοι σκοτεινά πράσσουσαι πόλεις σκοτεινά καί βλέπουσιν εὐλαβούμεναι. οὐκ εἶ νεκροῖσι καί γυναιξίν ἀθλίαις προσωφελήσων, ὦ τέκνον, κεχρημέναις; ὡς οὔτε ταρβῶ σύν δίκηι ς' ὁρμώμενον κάδμου θ' ὁρῶσα λαόν εὖ πεπραγότα ἔτ' αὐτόν ἄλλα βλήματ' ἐν κύβοις βαλεῖν πέποιθ': ὁ γάρ θεός πάντ' ἀναστρέφει πάλιν. {χο.} ὦ φιλτάτη μοι, τῶιδέ τ' εἴρηκας καλῶς κἀμοί: διπλοῦν δέ χάρμα γίγνεται τόδε. {θη.} ἐμοί λόγοι μέν, μῆτερ, οἱ λελεγμένοι ὀρθῶς ἔχους' ἐς τόνδε κἀπεφηνάμην γνώμην ὑφ' οἵων ἐσφάλη βουλευμάτων. ὁρῶ δέ κἀγώ ταῦθ' ἅπερ με νουθετεῖς, ὡς τοῖς ἐμοῖσιν οὐχί πρόσφορον τρόποις φεύγειν τά δεινά. πολλά γάρ δράσας καλά ἔθος τόδ' εἰς ἕλληνας ἐξεδειξάμην, ἀεί κολαστής τῶν κακῶν καθεστάναι. οὔκουν ἀπαυδᾶν δυνατόν ἐστί μοι πόνους. τί γάρ μ' ἐροῦσιν οἵ γε δυσμενεῖς βροτῶν, ὅθ' ἡ τεκοῦσα χὐπερορρωδοῦς' ἐμοῦ πρώτη κελεύεις τόνδ' ὑποστῆναι πόνον; δράσω τάδ': εἶμι καί νεκρούς ἐκλύσομαι λόγοισι πείθων: εἰ δέ μή, βίαι δορός ἤδη τότ' ἔσται κοὐχί σύν φθόνωι θεῶν. δόξαι δέ χρήιζω καί πόλει πάσηι τόδε, δόξει δ' ἐμοῦ θέλοντος: ἀλλά τοῦ λόγου προσδούς ἔχοιμ' ἄν δῆμον εὐμενέστερον. καί γάρ κατέστης' αὐτόν ἐς μοναρχίαν ἐλευθερώσας τήνδ' ἰσόψηφον πόλιν. λαβών δ' ἄδραστον δεῖγμα τῶν ἐμῶν λόγων ἐς πλῆθος ἀστῶν εἶμι: καί πείσας τάδε, λεκτούς ἀθροίσας δεῦρ' ἀθηναίων κόρους ἥξω: παρ' ὅπλοις θ' ἥμενος πέμψω λόγους κρέοντι νεκρῶν σώματ' ἐξαιτούμενος. ἀλλ', ὦ γεραιαί, σέμν' ἀφαιρεῖτε στέφη μητρός, πρός οἴκους ὥς νιν αἰγέως ἄγω φίλην προσάψας χεῖρα: τοῖς τεκοῦσι γάρ δύστηνος ὅστις μή ἀντιδουλεύει τέκνων, κάλλιστον ἔρανον: δούς γάρ ἀντιλάζυται παίδων παρ' αὑτοῦ τοιάδ' ἅν τοκεῦσι δῶι. {χο.} ἱππόβοτον ἄργος, ὦ πάτριον ἐμόν πέδον, <τάδ'> ἐκλύετε, τάδ' ἐκλύετε ἄνακτος ὅσια περί θεούς καί μεγάλα πελασγίαι καί κατ' ἄργος; εἰ γάρ ἐπί τέρμα καί τό πλέον ἐμῶν κακῶν ἱκόμενος ἔτι ματέρος ἄμυγμα φόνιον ἐξέλοι, γᾶν δέ φίλιον ἰνάχου θεῖτ' ὀνήσας. καλόν <δ'> ἄγαλμα πόλεσιν εὐσεβής πόνος χάριν τ' ἔχει τάν ἐς αἰεί. τί μοι πόλις κρανεῖ ποτ'; ἆρα φίλιά μοι τεμεῖ καί τέκνοις ταφάς ληψόμεσθα; ἄμυνε ματρί, πόλις, ἄμυνε, παλλάδος, νόμους βροτῶν μή μιαίνειν. σύ τοι σέβεις δίκαν, τό δ' ἧσσον ἀδικίαι νέμεις δυστυχῆ τ' ἀεί πάντα ῥύηι. {θη.} τέχνην μέν αἰεί τήνδ' ἔχων ὑπηρετεῖς πόλει τε κἀμοί διαφέρων κηρύγματα. ἐλθών δ' ὑπέρ τ' ἀσωπόν ἰσμηνοῦ θ' ὕδωρ σεμνῶι τυράννωι φράζε καδμείων τάδε: θησεύς ς' ἀπαιτεῖ πρός χάριν θάψαι νεκρούς, συγγείτον' οἰκῶν γαῖαν, ἀξιῶν τυχεῖν, φίλον τε θέσθαι πάντ' ἐρεχθειδῶν λεών. κἄν μέν θέλωσιν, αἰνέσας παλίσσυτος στεῖχ': ἤν δ' ἀπιστῶς', οἵδε δεύτεροι λόγοι: κῶμον δέχεσθαι τόν ἐμόν ἀσπιδηφόρον. στρατός δέ θάσσει κἀξετάζεται παρών καλλίχορον ἀμφί σεμνόν εὐτρεπής ὅδε. καί μήν ἑκοῦσά γ' ἀσμένη τ' ἐδέξατο πόλις πόνον τόνδ' ὡς θέλοντά μ' ἤισθετο. ἔα: λόγων τίς ἐμποδών ὅδ' ἔρχεται; καδμεῖος, ὡς ἔοικεν οὐ σάφ' εἰδότι, κῆρυξ. ἐπίσχες, ἤν ς' ἀπαλλάξηι πόνου μολών ὕπαντα τοῖς ἐμοῖς βουλεύμασιν. {κηρυξ} τίς γῆς τύραννος; πρός τίν' ἀγγεῖλαί με χρή λόγους κρέοντος, ὅς κρατεῖ κάδμου χθονός ἐτεοκλέους θανόντος ἀμφ' ἑπταστόμους πύλας ἀδελφῆι χειρί πολυνείκους ὕπο; {θη.} πρῶτον μέν ἤρξω τοῦ λόγου ψευδῶς, ξένε, ζητῶν τύραννον ἐνθάδ': οὐ γάρ ἄρχεται ἑνός πρός ἀνδρός ἀλλ' ἐλευθέρα πόλις. δῆμος δ' ἀνάσσει διαδοχαῖσιν ἐν μέρει ἐνιαυσίαισιν, οὐχί τῶι πλούτωι διδούς τό πλεῖστον ἀλλά χὠ πένης ἔχων ἴσον. {κη.} ἕν μέν τόδ' ἡμῖν ὥσπερ ἐν πεσσοῖς δίδως κρεῖσσον: πόλις γάρ ἧς ἐγώ πάρειμ' ἄπο ἑνός πρός ἀνδρός οὐκ ὄχλωι κρατύνεται: οὐδ' ἔστιν αὐτήν ὅστις ἐκχαυνῶν λόγοις πρός κέρδος ἴδιον ἄλλοτ' ἄλλοσε στρέφει, τό δ' αὐτίχ' ἡδύς καί διδούς πολλήν χάριν ἐσαῦθις ἔβλαψ', εἶτα διαβολαῖς νέαις κλέψας τά πρόσθε σφάλματ' ἐξέδυ δίκης. ἄλλως τε πῶς ἄν μή διορθεύων λόγους ὀρθῶς δύναιτ' ἄν δῆμος εὐθύνειν πόλιν; ὁ γάρ χρόνος μάθησιν ἀντί τοῦ τάχους κρείσσω δίδωσι. γαπόνος δ' ἀνήρ πένης, εἰ καί γένοιτο μή ἀμαθής, ἔργων ὕπο οὐκ ἄν δύναιτο πρός τά κοίν' ἀποβλέπειν. ἦ δή νοσῶδες τοῦτο τοῖς ἀμείνοσιν, ὅταν πονηρός ἀξίωμ' ἀνήρ ἔχηι γλώσσηι κατασχών δῆμον, οὐδέν ὤν τό πρίν. {θη.} κομψός γ' ὁ κῆρυξ καί παρεργάτης λόγων. ἐπεί δ' ἀγῶνα καί σύ τόνδ' ἠγωνίσω, ἄκου': ἅμιλλαν γάρ σύ προύθηκας λόγων. οὐδέν τυράννου δυσμενέστερον πόλει, ὅπου τό μέν πρώτιστον οὐκ εἰσίν νόμοι κοινοί, κρατεῖ δ' εἷς τόν νόμον κεκτημένος αὐτός παρ' αὑτῶι: καί τόδ' οὐκέτ' ἔστ' ἴσον. γεγραμμένων δέ τῶν νόμων ὅ τ' ἀσθενής ὁ πλούσιός τε τήν δίκην ἴσην ἔχει, ἔστιν δ' ἐνισπεῖν τοῖσιν ἀσθενεστέροις τόν εὐτυχοῦντα ταὔθ' ὅταν κλύηι κακῶς, νικᾶι δ' ὁ μείων τόν μέγαν δίκαι' ἔχων. τοὐλεύθερον δ' ἐκεῖνο: τίς θέλει πόλει χρηστόν τι βούλευμ' ἐς μέσον φέρειν ἔχων; καί ταῦθ' ὁ χρήιζων λαμπρός ἐσθ', ὁ μή θέλων σιγᾶι. τί τούτων ἔστ' ἰσαίτερον πόλει; καί μήν ὅπου γε δῆμος εὐθυντής χθονός ὑποῦσιν ἀστοῖς ἥδεται νεανίαις: ἀνήρ δέ βασιλεύς ἐχθρόν ἡγεῖται τόδε, καί τούς ἀρίστους οὕς <τ'> ἄν ἡγῆται φρονεῖν κτείνει, δεδοικώς τῆς τυραννίδος πέρι. πῶς οὖν ἔτ' ἄν γένοιτ' ἄν ἰσχυρά πόλις ὅταν τις ὡς λειμῶνος ἠρινοῦ στάχυν τομαῖς ἀφαιρῆι κἀπολωτίζηι νέους; κτᾶσθαι δέ πλοῦτον καί βίον τί δεῖ τέκνοις ὡς τῶι τυράννωι πλείον' ἐκμοχθῆι βίον; ἤ παρθενεύειν παῖδας ἐν δόμοις καλῶς, τερπνάς τυράννοις ἡδονάς ὅταν θέληι, δάκρυα δ' ἑτοιμάζουσι; μή ζώιην ἔτι εἰ τἀμά τέκνα πρός βίαν νυμφεύσεται. καί ταῦτα μέν δή πρός τά ς' ἐξηκόντισα. ἥκεις δέ δή τί τῆσδε γῆς κεχρημένος; κλαίων γ' ἄν ἦλθες, εἴ σε μή 'πεμψεν πόλις, περισσά φωνῶν: τόν γάρ ἄγγελον χρεών λέξανθ' ὅς' ἄν τάξηι τις ὡς τάχος πάλιν χωρεῖν. τό λοιπόν δ' εἰς ἐμήν πόλιν κρέων ἧσσον λάλον σου πεμπέτω τιν' ἄγγελον. {χο.} φεῦ φεῦ: κακοῖσιν ὡς ὅταν δαίμων διδῶι καλῶς, ὑβρίζους' ὡς ἀεί πράξοντες εὖ. {κη} λέγοιμ' ἄν ἤδη. τῶν μέν ἠγωνισμένων σοί μέν δοκείτω ταῦτ', ἐμοί δέ τἀντία. ἐγώ δ' ἀπαυδῶ πᾶς τε καδμεῖος λεώς ἄδραστον ἐς γῆν τήνδε μή παριέναι: εἰ δ' ἔστιν ἐν γῆι, πρίν θεοῦ δῦναι σέλας λύσαντα σεμνά στεμμάτων μυστήρια τῆσδ' ἐξελαύνειν, μηδ' ἀναιρεῖσθαι νεκρούς βίαι, προσήκοντ' οὐδέν ἀργείων πόλει. κἄν μέν πίθηι μοι, κυμάτων ἄτερ πόλιν σήν ναυστολήσεις: εἰ δέ μή, πολύς κλύδων ἡμῖν τε καί σοί συμμάχοις τ' ἔσται δορός. σκέψαι δέ καί μή τοῖς ἐμοῖς θυμούμενος λόγοισιν, ὡς δή πόλιν ἐλευθέραν ἔχων, σφριγῶντ' ἀμείψηι μῦθον ἐκ βραχιόνων. ἐλπίς γάρ ἐστ' ἄπιστον, ἥ πολλάς πόλεις συνῆψ' ἄγουσα θυμόν εἰς ὑπερβολάς. ὅταν γάρ ἔλθηι πόλεμος ἐς ψῆφον λεώ, οὐδείς ἔθ' αὑτοῦ θάνατον ἐκλογίζεται, τό δυστυχές δέ τοῦτ' ἐς ἄλλον ἐκτρέπει. εἰ δ' ἦν παρ' ὄμμα θάνατος ἐν ψήφου φορᾶι, οὐκ ἄν ποθ' ἑλλάς δοριμανής ἀπώλλυτο. καίτοι δυοῖν γε πάντες ἄνθρωποι λόγοιν τόν κρείσσον' ἴσμεν καί τά χρηστά καί κακά ὅσωι τε πολέμου κρεῖσσον εἰρήνη βροτοῖς: ἥ πρῶτα μέν μούσαισι προσφιλεστάτη ποιναῖσι δ' ἐχθρά, τέρπεταί τ' εὐπαιδίαι χαίρει δέ πλούτωι. ταῦτ' ἀφέντες οἱ κακοί πολέμους ἀναιρούμεσθα καί τόν ἥσσονα δουλούμεθ', ἄνδρες ἄνδρα καί πόλις πόλιν. σύ δ' ἄνδρας ἐχθρούς καί θανόντας ὠφελεῖς, θάπτων κομίζων θ' ὕβρις οὕς ἀπώλεσεν; οὔ τἄρ' ἔτ' ὀρθῶς καπανέως κεραύνιον δέμας καπνοῦται, κλιμάκων ὀρθοστάτας ὅς προσβαλών πύλαισιν ὤμοσεν πόλιν πέρσειν θεοῦ θέλοντος ἤν τε μή θέληι, οὐδ' ἥρπασεν χάρυβδις οἰωνοσκόπον τέθριππον ἅρμα περιβαλοῦσα χάσματι, ἄλλοι τε κεῖνται πρός πύλαις λοχαγέται πέτροις καταξανθέντες ὀστέων ῥαφάς. ἤ νυν φρονεῖν ἄμεινον ἐξαύχει διός ἤ θεούς δικαίως τούς κακούς ἀπολλύναι. φιλεῖν μέν οὖν χρή τούς σοφούς πρῶτον τέκνα, ἔπειτα τοκέας πατρίδα θ', ἥν αὔξειν χρεών καί μή κατᾶξαι. σφαλερόν ἡγεμών θρασύς νεώς τε ναύτης: ἥσυχος καιρῶι, σοφός. καί τοῦτό τοι τἀνδρεῖον, ἡ προμηθία. {χο.} ἐξαρκέσας ἦν ζεύς ὁ τιμωρούμενος, ὑμᾶς δ' ὑβρίζειν οὐκ ἐχρῆν τοιάνδ' ὕβριν. {αδ.} ὦ παγκάκιστε {θη.} σῖγ', ἄδραστ', ἔχε στόμα καί μή 'πίπροσθεν τῶν ἐμῶν τούς σούς λόγους θῆις. οὐ γάρ ἥκει πρός σέ κηρύσσων ὅδε ἀλλ' ὡς ἔμ': ἡμᾶς κἀποκρίνασθαι χρεών. καί πρῶτα μέν σε πρός τά πρῶτ' ἀμείψομαι. οὐκ οἶδ' ἐγώ κρέοντα δεσπόζοντ' ἐμοῦ οὐδέ σθένοντα μεῖζον, ὥστ' ἀναγκάσαι δρᾶν τάς ἀθήνας ταῦτ': ἄνω γάρ ἄν ῥέοι τά πράγμαθ', οὕτως εἰ 'πιταξόμεσθα δή. πόλεμον δέ τοῦτον οὐκ ἐγώ καθίσταμαι, ὅς οὐδέ σύν τοῖσδ' ἦλθον ἐς κάδμου χθόνα: νεκρούς δέ τούς θανόντας, οὐ βλάπτων πόλιν οὐδ' ἀνδροκμῆτας προσφέρων ἀγωνίας, θάψαι δικαιῶ, τόν πανελλήνων νόμον σώιζων. τί τούτων ἐστίν οὐ καλῶς ἔχον; εἰ γάρ τι καί πεπόνθατ' ἀργείων ὕπο, τεθνᾶσιν, ἠμύνασθε πολεμίους καλῶς, αἰσχρῶς δ' ἐκείνοις, χἠ δίκη διοίχεται. ἐάσατ' ἤδη γῆι καλυφθῆναι νεκρούς, ὅθεν δ' ἕκαστον ἐς τό φῶς ἀφίκετο ἐνταῦθ' ἀπελθεῖν, πνεῦμα μέν πρός αἰθέρα, τό σῶμα δ' ἐς γῆν: οὔτι γάρ κεκτήμεθα ἡμέτερον αὐτό πλήν ἐνοικῆσαι βίον, κἄπειτα τήν θρέψασαν αὐτό δεῖ λαβεῖν. δοκεῖς κακουργεῖν ἄργος οὐ θάπτων νεκρούς; ἥκιστα: πάσης ἑλλάδος κοινόν τόδε, εἰ τούς θανόντας νοσφίσας ὧν χρῆν λαχεῖν ἀτάφους τις ἕξει: δειλίαν γάρ ἐσφέρει τοῖς ἀλκίμοισιν οὗτος ἤν τεθῆι νόμος. κἀμοί μέν ἦλθες δείν' ἀπειλήσων ἔπη, νεκρούς δέ ταρβεῖτ' εἰ κρυφήσονται χθονί; τί μή γένηται; μή κατασκάψωσι γῆν ταφέντες ὑμῶν; ἤ τέκν' ἐν μυχοῖς χθονός φύσωσιν, ἐξ ὧν εἶσί τις τιμωρία; σκαιόν γε τἀνάλωμα τῆς γλώσσης τόδε, φόβους πονηρούς καί κενούς δεδοικέναι. ἀλλ', ὦ μάταιοι, γνῶτε τἀνθρώπων κακά: παλαίσμαθ' ἡμῶν ὁ βίος: εὐτυχοῦσι δέ οἱ μέν τάχ', οἱ δ' ἐσαῦθις, οἱ δ' ἤδη βροτῶν: τρυφᾶι δ' ὁ δαίμων: πρός τε γάρ τοῦ δυστυχοῦς, ὡς εὐτυχήσηι, τίμιος γεραίρεται, ὅ τ' ὄλβιός νιν πνεῦμα δειμαίνων λιπεῖν ὑψηλόν αἴρει. γνόντας οὖν χρεών τάδε ἀδικουμένους τε μέτρια μή θυμῶι φέρειν ἀδικεῖν τε τοιαῦθ' οἷα μή βλάψει πάλιν. πῶς οὖν ἄν εἴη; τούς ὀλωλότας νεκρούς θάψαι δόθ' ἡμῖν τοῖς θέλουσιν εὐσεβεῖν. ἤ δῆλα τἀνθένδ': εἶμι καί θάψω βίαι. οὐ γάρ ποτ' εἰς ἕλληνας ἐξοισθήσεται ὡς εἰς ἔμ' ἐλθών καί πόλιν πανδίονος νόμος παλαιός δαιμόνων διεφθάρη. {χο.} θάρσει: τό γάρ τοι τῆς δίκης σώιζων φάος πολλούς ὑπεκφύγοις ἄν ἀνθρώπων ψόγους. {κη.} βούληι συνάψω μῦθον ἐν βραχεῖ τιθείς; {θη.} λέγ' εἴ τι βούληι: καί γάρ οὐ σιγηλός εἶ. {κη.} οὐκ ἄν ποτ' ἐκ γῆς παῖδας ἀργείων λάβοις. {θη.} κἀμοῦ νυν ἀντάκουσον, εἰ βούληι, πάλιν. {κη.} κλύοιμ' ἄν: οὐ γάρ ἀλλά δεῖ δοῦναι μέρος. {θη.} θάψω νεκρούς γῆς ἐξελών ἀσωπίας. {κη.} ἐν ἀσπίσιν σοι πρῶτα κινδυνευτέον. {θη.} πολλούς ἔτλην δή χἀτέροις ἄλλους πόνους. {κη.} ἦ πᾶσιν οὖν <ς'> ἔφυσεν ἐξαρκεῖν πατήρ; {θη.} ὅσοι γ' ὑβρισταί: χρηστά δ' οὐ κολάζομεν. {κη.} πράσσειν σύ πόλλ' εἴωθας ἥ τε σή πόλις. {θη.} τοιγάρ πονοῦσα πολλά πόλλ' εὐδαιμονεῖ. {κη.} ἔλθ', ὥς σε λόγχη σπαρτός ἐν κόνει βάληι. {θη.} τίς δ' ἐκ δράκοντος θοῦρος ἄν γένοιτ' ἄρης; {κη.} γνώσηι σύ πάσχων: νῦν δ' ἔτ' εἶ νεανίας. {θη.} οὔτοι μ' ἐπαρεῖς ὥστε θυμοῦσθαι φρένας τοῖς σοῖσι κόμποις: ἀλλ' ἀποστέλλου χθονός λόγους ματαίους οὕσπερ ἠνέγκω λαβών: περαίνομεν γάρ οὐδέν. ὁρμᾶσθαι χρεών πάντ' ἄνδρ' ὁπλίτην ἁρμάτων τ' ἐπεμβάτην μοναμπύκων τε φάλαρα κινεῖσθαι †στόμα† ἀφρῶι καταστάζοντα καδμείων χθόνα. χωρήσομαι γάρ ἑπτά πρός κάδμου πύλας αὐτός σίδηρον ὀξύν ἐν χεροῖν ἔχων αὐτός τε κῆρυξ. σοί δέ προστάσσω μένειν, ἄδραστε, κἀμοί μή ἀναμείγνυσθαι τύχας τάς σάς. ἐγώ γάρ δαίμονος τοὐμοῦ μέτα στρατηλατήσω καινός ἐν καινῶι δορί. ἕν δεῖ μόνον μοι: τούς θεούς ἔχειν ὅσοι δίκην σέβονται. ταῦτα γάρ ξυνόνθ' ὁμοῦ νίκην δίδωσιν: ἁρετή δ' οὐδέν φέρει βροτοῖσιν ἤν μή τόν θεόν χρήιζοντ' ἔχηι. {χο.} ὦ μέλεαι μελέων ματέρες λοχαγῶν, ὥς μοι ὑφ' ἥπατι †χλωρόν δεῖμα ταράσσει† {_} τίν' αὐδάν τάνδε προσφέρεις νέαν; {_} στράτευμα πᾶι παλλάδος κριθήσεται. {_} διά δορός εἶπας ἤ λόγων ξυναλλαγαῖς; {_} γένοιτ' ἄν κέρδος: εἰ δ' ἀρείφατοι φόνοι μάχαι στερνοτυπεῖς τ' ἀνά πτόλιν κτύποι φανήσονται, τάλαινα τίνα λόγον, τίν' ἄν τῶνδ' αἰτίαν λάβοιμι; {_} ἀλλά τόν εὐτυχίαι λαμπρόν ἄν τις αἱροῖ μοῖρα πάλιν: τόδε μοι θράσος ἀμφιβαίνει. {_} δικαίους δαίμονας σύ γ' ἐννέπεις. {_} τίνες γάρ ἄλλοι νέμουσι συμφοράς; {_} διάφορα πολλά θεῶν βροτοῖσιν εἰσορῶ. {_} φόβωι γάρ τῶι πάρος διόλλυσαι. δίκα δίκαν δ' ἐκάλεσε καί φόνος φόνον: κακῶν δ' ἀναψυχάς θεοί βροτοῖς νέμου σι, πάντων τέρμ' ἔχοντες αὐτοί. {_} τά καλλίπυργα πεδία πῶς ἱκοίμεθ' ἄν, καλλίχορον θεᾶς ὕδωρ λιποῦσαι; {_} ποτανάν εἴ σέ τις θεῶν κτίσαι, διπόταμον ἵνα πόλιν μόλοις, εἰδείης ἄν φίλων εἰδείης ἄν τύχας. {_} τίς ποτ' αἶσα, τίς ἄρα πότμος ἐπιμένει τόν ἄλκιμον τᾶσδε γᾶς ἄνακτα; {_} κεκλημένους μέν ἀνακαλούμεθ' αὖ θεούς: ἀλλά φόβων πίστις ἅδε πρώτα. {_} ἰώ ζεῦ, τᾶς παλαιομάτορος παιδογόνε πόριος ἰνάχου, πόλει μοι ξύμμαχος γενοῦ τᾶιδ' εὐμενής. {_} τό σόν ἄγαλμα, τό σόν ἵδρυμα πόλεος ἐκκόμιζέ μοι πρός πυράν ὑβρισθέν. {αγγελοσ} γυναῖκες, ἥκω πόλλ' ἔχων λέγειν φίλα, αὐτός τε σωθείς (ἡιρέθην γάρ ἐν μάχηι ἥν οἱ θανόντες ἑπτά δεσπόται λόχων ἠγωνίσαντο ῥεῦμα διρκαῖον πάρα) νίκην τε θησέως ἀγγελῶν. λόγου δέ σε μακροῦ ἀπολύσω: καπανέως γάρ ἦ λάτρις, ὅν ζεύς κεραυνῶι πυρπόλωι καταιθαλοῖ. {χο.} ὦ φίλτατ', εὖ μέν νόστον ἀγγέλλεις σέθεν τήν τ' ἀμφί θησέως βάξιν: εἰ δέ καί στρατός σῶς ἐστ' ἀθηνῶν, πάντ' ἄν ἀγγέλλοις φίλα. {αγ.} σῶς καί πέπραγεν ὡς ἄδραστος ὤφελεν πρᾶξαι ξύν ἀργείοισιν οὕς ἀπ' ἰνάχου στείλας ἐπεστράτευσε καδμείων πόλιν. {χο.} πῶς γάρ τροπαῖα ζηνός αἰγέως τόκος ἔστησεν οἵ τε συμμετασχόντες δορός; λέξον: παρών γάρ οὐ παρόντας εὐφρανεῖς. {αγ.} λαμπρά μέν ἀκτίς ἡλίου, κανών σαφής, ἔβαλλε γαῖαν: ἀμφί δ' ἠλέκτρας πύλας ἔστην θεατής πύργον εὐαγῆ λαβών. ὁρῶ δέ φῦλα τρία τριῶν στρατευμάτων: τευχεσφόρον μέν λαόν ἐκτείνοντ' ἄνω ἰσμήνιον πρός ὄχθον, ὡς μέν ἦν λόγος, αὐτόν τ' ἄνακτα, παῖδα κλεινόν αἰγέως, καί τούς σύν αὐτῶι δεξιόν τεταγμένους κέρας, παλαιᾶς κεκροπίας οἰκήτορας, †αὐτόν† δέ πάραλον ἐστολισμένον δορί κρήνην παρ' αὐτήν ἄρεος: ἱππότην <δ'> ὄχλον πρός κρασπέδοισι στρατοπέδου τεταγμένον, ἴσους ἀριθμόν: ἁρμάτων δ' ὀχήματα ἔνερθε σεμνῶν μνημάτων ἀμφίονος. κάδμου δέ λαός ἧστο πρόσθε τειχέων νεκρούς ὄπισθε θέμενος, ὧν ἔκειτ' ἀγών. ἱππεῦσι δ' ἱππῆς ἦσαν ἀνθωπλισμένοι τετραόροισί τ' ἀντί' ἅρμαθ' ἅρμασιν. κῆρυξ δέ θησέως εἶπεν ἐς πάντας τάδε: σιγᾶτε, λαοί, σῖγα, καδμείων στίχες, ἀκούσαθ': ἡμεῖς ἥκομεν νεκρούς μέτα, θάψαι θέλοντες, τόν πανελλήνων νόμον σώιζοντες, οὐδέν δεόμενοι τεῖναι φόνον. κοὐδέν κρέων τοῖσδ' ἀντεκήρυξεν λόγοις, ἀλλ' ἧστ' ἐφ' ὅπλοις σῖγα. ποιμένες δ' ὄχων τετραόρων κατῆρχον ἐντεῦθεν μάχης: πέραν δέ διελάσαντες ἀλλήλων ὄχους παραιβάτας ἔστησαν ἐς τάξιν δορός. χοἰ μέν σιδήρωι διεμάχονθ', οἱ δ' ἔστρεφον πώλους ἐς ἀλκήν αὖθις ἐς παραιβάτας. ἰδών δέ φόρβας, ὅς μοναμπύκων ἄναξ ἦν τοῖς ἐρεχθείδαισιν, ἁρμάτων ὄχλον οἵ τ' αὖ τό κάδμου διεφύλασσον ἱππικόν συνῆψαν ἀλκήν κἀκράτουν ἡσσῶντό τε. λεύσσων δέ ταῦτα κοὐ κλύων (ἐκεῖ γάρ ἦ ἔνθ' ἅρματ' ἠγωνίζεθ' οἵ τ' ἐπεμβάται) τἀκεῖ παρόντα πολλά πήματ' οὐκ ἔχω τί πρῶτον εἴπω, πότερα τήν ἐς οὐρανόν κόνιν προσαντέλλουσαν, ὡς πολλή παρῆν, ἤ τούς ἄνω τε καί κάτω φορουμένους ἱμᾶσιν, αἵματός τε φοινίου ῥοάς τῶν μέν πιτνόντων, τῶν δέ θραυσθέντων δίφρων ἐς κρᾶτα πρός γῆν ἐκκυβιστώντων βίαι πρός ἁρμάτων τ' ἀγαῖσι λειπόντων βίον. νικῶντα δ' ἵπποις ὡς ὑπείδετο στρατόν κρέων τόν ἐνθένδ', ἰτέαν λαβών χερί χωρεῖ πρίν ἐλθεῖν ξυμμάχοις δυσθυμίαν. καί μήν τά θησέως γ' οὐκ ὄκνωι διεφθάρη, ἀλλ' ἵετ' εὐθύς λάμπρ' ἀναρπάσας ὅπλα. κἀς μέσον ἅπαντα συμπατάξαντες στρατόν ἔκτεινον ἐκτείνοντο καί παρηγγύων κελευσμόν ἀλλήλοισι σύν πολλῆι βοῆι: θεῖν': ἀντέρειδε τοῖς ἐρεχθείδαις δόρυ. λόχος δ' ὀδόντων ὄφεος ἐξηνδρωμένος δεινός παλαιστής ἦν: ἔκλινε γάρ κέρας τό λαιόν ἡμῶν: δεξιοῦ δ' ἡσσώμενον φεύγει τό κείνων: ἦν δ' ἀγών ἰσόρροπος. κἀν τῶιδε τόν στρατηγόν αἰνέσαι παρῆν: οὐ γάρ τό νικῶν τοῦτ' ἐκέρδαινεν μόνον ἀλλ' ὤιχετ' ἐς τό κάμνον οἰκείου στρατοῦ. ἔρρηξε δ' αὐδήν ὥσθ' ὑπηχῆσαι χθόνα: ὦ παῖδες, εἰ μή σχήσετε στερρόν δόρυ σπαρτῶν τόδ' ἀνδρῶν, οἴχεται τά παλλάδος. θάρσος δ' ἐνῶρσε παντί κραναϊδῶν στρατῶι. αὐτός θ' ὅπλισμα τοὐπιδαύριον λαβών δεινῆς κορύνης διαφέρων ἐσφενδόνα ὁμοῦ τραχήλους κἀπικειμένας κάραι κυνέας θερίζων κἀποκαυλίζων ξύλωι. μόλις δέ πως ἔτρεψαν ἐς φυγήν πόδα. ἐγώ δ' ἀνηλάλαξα κἀνωρχησάμην κἄκρουσα χεῖρας. οἱ δ' ἔτεινον ἐς πύλας. βοή δέ καί κωκυτός ἦν ἀνά πτόλιν νέων γερόντων ἱερά τ' ἐξεπίμπλασαν φόβωι. παρόν δέ τειχέων ἔσω μολεῖν θησεύς ἐπέσχεν: οὐ γάρ ὡς πέρσων πόλιν μολεῖν ἔφασκεν ἀλλ' ἀπαιτήσων νεκρούς. τοιόνδε τοι στρατηγόν αἱρεῖσθαι χρεών, ὅς ἔν τε τοῖς δεινοῖσίν ἐστιν ἄλκιμος μισεῖ θ' ὑβριστήν λαόν, ὅς πράσσων καλῶς ἐς ἄκρα βῆναι κλιμάκων ἐνήλατα ζητῶν ἀπώλες' ὄλβον ὧι χρῆσθαι παρῆν. {χο.} νῦν τήνδ' ἄελπτον ἡμέραν ἰδοῦς' ἐγώ θεούς νομίζω καί δοκῶ τάς συμφοράς ἔχειν ἐλάσσους τῶνδε τεισάντων δίκην. {αδ.} ὦ ζεῦ, τί δῆτα τούς ταλαιπώρους βροτούς φρονεῖν λέγουσι; σοῦ γάρ ἐξηρτήμεθα δρῶμέν τε τοιαῦθ' ἅν σύ τυγχάνηις θέλων. ἡμῖν γάρ ἦν τό τ' ἄργος οὐχ ὑποστατόν αὐτοί τε πολλοί καί νέοι βραχίοσιν. ἐτεοκλέους δέ σύμβασιν ποιουμένου, μέτρια θέλοντος, οὐκ ἐχρήιζομεν λαβεῖν, κἄπειτ' ἀπωλόμεσθ': ὁ δ' αὖ τότ' εὐτυχής, λαβών πένης ὥς ἀρτίπλουτα χρήματα, ὕβριζ', ὑβρίζων τ' αὖθις ἀνταπώλετο κάδμου κακόφρων λαός. ὦ κενοί βροτῶν, †οἵ τόξον ἐντείνοντες τοῦ καιροῦ πέρα† καί πρός δίκης γε πολλά πάσχοντες κακά φίλοις μέν οὐ πείθεσθε, τοῖς δέ πράγμασιν: πόλεις τ', ἔχουσαι διά λόγου κάμψαι κακά, φόνωι καθαιρεῖσθ' οὐ λόγωι τά πράγματα. ἀτάρ τί ταῦτα; κεῖνο βούλομαι μαθεῖν, πῶς ἐξεσώθης: εἶτα τἄλλ' ἐρήσομαι. {αγ.} ἐπεί ταραγμός πόλιν ἐκίνησεν δορός, πύλας διῆλθον ἧιπερ εἰσήιει στρατός. {αδ.} ὧν δ' οὕνεχ' ἁγών ἦν νεκρούς κομίζετε; {αγ.} ὅσοι γε κλεινοῖς ἕπτ' ἐφέστασαν λόχοις. {αδ.} πῶς φήις; ὁ δ' ἄλλος ποῦ κεκμηκότων ὄχλος; {αγ.} τάφωι δέδονται πρός κιθαιρῶνος πτυχαῖς. {αδ.} τοὐκεῖθεν ἤ τοὐνθένδε; τίς δ' ἔθαψέ νιν; {αγ.} θησεύς, σκιώδης ἔνθ' ἐλευθερίς πέτρα. {αδ.} οὕς δ' οὐκ ἔθαψε ποῦ νεκρούς ἥκεις λιπών; {αγ.} ἐγγύς: πέλας γάρ πᾶν ὅτι σπουδάζεται. {αδ.} ἦ που πικρῶς νιν θέραπες ἦγον ἐκ φόνου; {αγ.} οὐδείς ἐπέστη τῶιδε δοῦλος ὤν πόνωι. {<αδ. >} {αγ.} φαίης ἄν εἰ παρῆσθ' ὅτ' ἠγάπα νεκρούς. {αδ.} ἔνιψεν αὐτός τῶν ταλαιπώρων σφαγάς; {αγ.} κἄστρωσέ γ' εὐνάς κἀκάλυψε σώματα. {αδ.} δεινόν μέν ἦν βάσταγμα κἀισχύνην ἔχον. {αγ.} τί δ' αἰσχρόν ἀνθρώποισι τἀλλήλων κακά; {αδ.} οἴμοι: πόσωι σφιν συνθανεῖν ἄν ἤθελον. {αγ.} ἄκραντ' ὀδύρηι ταῖσδέ τ' ἐξάγεις δάκρυ. {αδ.} δοκῶ μέν, αὐταί γ' εἰσίν αἱ διδάσκαλοι. ἀλλ' εἶμ' ἵν' αἴρω χεῖρ' ἀπαντήσας νεκροῖς ἅιδου τε μολπάς ἐκχέω δακρυρρόους, φίλους προσαυδῶν ὧν λελειμμένος τάλας ἔρημα κλαίω. τοῦτο γάρ μόνον βροτοῖς οὐκ ἔστι τἀνάλωμ' ἀναλωθέν λαβεῖν, ψυχήν βροτείαν: χρημάτων δ' εἰσίν πόροι. {χο.} τά μέν εὖ, τά δέ δυστυχῆ. πόλει μέν εὐδοξία καί στρατηλάταις δορός διπλάζεται τιμά: ἐμοί δέ παίδων μέν εἰσιδεῖν μέλη πικρόν, καλόν θέαμα δ' εἴπερ ὄψομαι, τάν ἄελπτον ἁμέραν ἰδοῦσα, πάντων μέγιστον ἄλγος. ἄγαμόν μ' ἔτι δεῦρ' ἀεί χρόνος παλαιός πατήρ ὤφελ' ἁμερᾶν κτίσαι. τί γάρ μ' ἔδει παίδων; τί μέν γάρ ἤλπιζον ἄν πεπονθέναι πάθος περισσόν εἰ γάμων ἀπεζύγην; νῦν δ' ὁρῶ σαφέστατον κακόν, τέκνων φιλτάτων στερεῖσα. ἀλλά τάδ' ἤδη σώματα λεύσσω τῶν οἰχομένων παίδων: μελέα πῶς ἄν ὀλοίμην σύν τοῖσδε τέκνοις κοινόν ἐς ἅιδην καταβᾶσα; {αδ.} στεναγμόν, ὦ ματέρες, τῶν κατά χθονός νεκρῶν ἀπύσατ' ἀπύσατ' ἀντίφων' ἐμῶν στεναγμάτων κλύουσαι. {χο.} ὦ παῖδες, ὦ πικρόν φίλων προσηγόρημα ματέρων, προσαυδῶ σε τόν θανόντα. {αδ.} ἰώ ἰώ. {<χο.>} τῶν γ' ἐμῶν κακῶν ἐγώ. {<αδ.>} αἰαῖ. {<χο.} > {αδ.} ἐπάθομεν ὤ {<χο.>} τά κύντατ' ἄλγη κακῶν. {αδ.} ὦ πόλις ἀργεία, τόν ἐμόν πότμον οὐκ ἐσορᾶτε; {χο.} ὁρῶσι κἀμέ τάν τάλαι ναν τέκνων ἄπαιδα. {<αδ.>} προσάγετ' <ἄγετε> δυσπότμων σώμαθ' αἱματοσταγῆ, σφαγέντας οὐκ ἄξι' οὐδ' ὑπ' ἀξίων, ἐν οἷς ἀγών ἐκράνθη. {χο.} δόθ' ὡς περιπτυχαῖσι δή χέρας προσαρμόσας' ἐμοῖς ἐν ἀγκῶσι τέκνα θῶμαι. {αδ.} ἔχεις ἔχεις {χο.} πημάτων γ' ἅλις βάρος. {αδ.} αἰαῖ. {<χο.>} τοῖς τεκοῦσι δ' οὐ λέγεις; {αδ.} ἀίετέ μου. {χο.} στένεις ἐπ' ἀμφοῖν ἄχη. {αδ.} εἴθε με καδμείων ἔναρον στίχες ἐν κονίαισιν. {χο.} ἐμόν δέ μήποτ' ἐζύγη δέμας ἐς ἀνδρός εὐνάν. {αδ.} ἴδετε κακῶν πέλαγος, ὦ ματέρες τάλαιναι τέκνων. {χο.} κατά μέν ὄνυξιν ἠλοκίσμεθ', ἀμφί δέ σποδόν κάραι κεχύμεθα. {αδ.} ἰώ ἰώ μοί μοι: κατά με πέδον γᾶς ἕλοι, διά δέ θύελλα σπάσαι, πυρός τε φλογμός ὁ διός ἐν κάραι πέσοι. {χο.} πικρούς ἐσεῖδες γάμους, πικράν δέ φοίβου φάτιν: ἐς ἡμᾶς ἁ πολύστονος λιποῦς' οἰδιπόδα δώματ' ἦλθ' ἐρινύς. {θη.} μέλλων ς' ἐρωτᾶν †ἡνίκ' ἐξήντλεις στρατῶι γόους ἀφήσω† τούς ἐκεῖ μέν ἐκλιπών εἴασα μύθους, νῦν δ', ἄδραστ', ἀνιστορῶ: πόθεν ποθ' οἵδε διαπρεπεῖς εὐψυχίαι θνητῶν ἔφυσαν; εἰπέ δ' ὡς σοφώτερος νέοισιν ἀστῶν τῶνδ': ἐπιστήμων γάρ εἶ. εἶδον γάρ αὐτῶν κρείσσον' ἤ λέξαι λόγωι τολμήμαθ' οἷς ἤλπιζον αἱρήσειν πόλιν. ἕν δ' οὐκ ἐρήσομαί σε, μή γέλωτ' ὄφλω, ὅτωι ξυνέστη τῶνδ' ἕκαστος ἐν μάχηι ἤ τραῦμα λόγχης πολεμίων ἐδέξατο. κενοί γάρ οὗτοι τῶν τ' ἀκουόντων λόγοι καί τοῦ λέγοντος, ὅστις ἐν μάχηι βεβώς λόγχης ἰούσης πρόσθεν ὀμμάτων πυκνῆς σαφῶς ἀπήγγειλ' ὅστις ἐστίν ἁγαθός. οὐκ ἄν δυναίμην οὔτ' ἐρωτῆσαι τάδε οὔτ' αὖ πιθέσθαι τοῖσι τολμῶσιν λέγειν: μόλις γάρ ἄν τις αὐτά τἀναγκαῖ' ὁρᾶν δύναιτ' ἄν ἑστώς πολεμίοις ἐναντίος. {αδ.} ἄκουε δή νυν: καί γάρ οὐκ ἄκοντί μοι δίδως ἔπαινον ὧν ἔγωγε βούλομαι φίλων ἀληθῆ καί δίκαι' εἰπεῖν πέρι. ὁρᾶις τό λάβρον οὗ βέλος διέπτατο; καπανεύς ὅδ' ἐστίν: ὧι βίος μέν ἦν πολύς, ἥκιστα δ' ὄλβωι γαῦρος ἦν: φρόνημα δέ οὐδέν τι μεῖζον εἶχεν ἤ πένης ἀνήρ, φεύγων τραπέζαις ὅστις ἐξογκοῖτ' ἄγαν τἀρκοῦντ' ἀτίζων: οὐ γάρ ἐν γαστρός βορᾶι τό χρηστόν εἶναι, μέτρια δ' ἐξαρκεῖν ἔφη. φίλοις τ' ἀληθής ἦν φίλος παροῦσί τε καί μή παροῦσιν: ὧν ἀριθμός οὐ πολύς. ἀψευδές ἦθος, εὐπροσήγορον στόμα, ἄκρατον οὐδέν οὔτ' ἐς οἰκέτας ἔχων οὔτ' ἐς πολίτας. τόν δέ δεύτερον λέγω ἐτέοκλον, ἄλλην χρηστότητ' ἠσκηκότα. νεανίας ἦν τῶι βίωι μέν ἐνδεής, πλείστας δέ τιμάς ἔσχ' ἐν ἀργείαι χθονί. φίλων δέ χρυσόν πολλάκις δωρουμένων οὐκ εἰσεδέξατ' οἶκον ὥστε τούς τρόπους δούλους παρασχεῖν χρημάτων ζευχθείς ὕπο. τούς δ' ἐξαμαρτάνοντας οὐχί τήν πόλιν ἤχθαιρ': ἐπεί τοι κοὐδέν αἰτία πόλις κακῶς κλύουσα διά κυβερνήτην κακόν. ὁ δ' αὖ τρίτος τῶνδ' ἱππομέδων τοιόσδ' ἔφυ: παῖς ὤν ἐτόλμης' εὐθύς οὐ πρός ἡδονάς μουσῶν τραπέσθαι πρός τό μαλθακόν βίου, ἀγρούς δέ ναίων σκληρά τῆι φύσει διδούς ἔχαιρε πρός τἀνδρεῖον, ἔς τ' ἄγρας ἰών ἵπποις τε χαίρων τόξα τ' ἐντείνων χεροῖν, πόλει παρασχεῖν σῶμα χρήσιμον θέλων. ὁ τῆς κυναγοῦ δ' ἄλλος ἀταλάντης γόνος παῖς παρθενοπαῖος, εἶδος ἐξοχώτατος, ἀρκάς μέν ἦν, ἐλθών δ' ἐπ' ἰνάχου ῥοάς παιδεύεται κατ' ἄργος. ἐκτραφείς δ' ἐκεῖ πρῶτον μέν, ὡς χρή τούς μετοικοῦντας ξένους, λυπηρός οὐκ ἦν οὐδ' ἐπίφθονος πόλει οὐδ' ἐξεριστής τῶν λόγων, ὅθεν βαρύς μάλιστ' ἄν εἴη δημότης τε καί ξένος. λόχοις δ' ἐνεστώς ὥσπερ ἀργεῖος γεγώς ἤμυνε χώραι, χὠπότ' εὖ πράσσοι πόλις ἔχαιρε, λυπρῶς δ' ἔφερεν εἴ τι δυστυχοῖ. πολλούς δ' ἐραστάς κἀπό θηλειῶν †ὅσας† ἔχων ἐφρούρει μηδέν ἐξαμαρτάνειν. τυδέως δ' ἔπαινον ἐν βραχεῖ θήσω μέγαν: [οὐκ ἐν λόγοις ἦν λαμπρός ἀλλ' ἐν ἀσπίδι δεινός σοφιστής πολλά τ' ἐξευρεῖν σοφά. γνώμηι δ' ἀδελφοῦ μελεάγρου λελειμμένος ἴσον παρέσχεν ὄνομα διά τέχνης δορός, εὑρών ἀκριβῆ μουσικήν ἐν ἀσπίδι.] φιλότιμον ἦθος πλούσιον, φρόνημα δέ ἐν τοῖσιν ἔργοις οὐχί τοῖς λόγοις ἴσον. ἐκ τῶνδε μή θαύμαζε τῶν εἰρημένων, θησεῦ, πρό πύργων τούσδε τολμῆσαι θανεῖν. τό γάρ τραφῆναι μή κακῶς αἰδῶ φέρει: αἰσχύνεται δέ τἀγάθ' ἀσκήσας ἀνήρ κακός γενέσθαι πᾶς τις. ἡ δ' εὐανδρία διδακτόν, εἴπερ καί βρέφος διδάσκεται λέγειν ἀκούειν θ' ὧν μάθησιν οὐκ ἔχει. ἅ δ' ἄν μάθηι τις, ταῦτα σώιζεσθαι φιλεῖ πρός γῆρας. οὕτω παῖδας εὖ παιδεύετε. {χο.} ἰώ τέκνον, δυστυχῆ ς' ἔτρεφον ἔφερον ὑφ' ἥπατος πόνους ἐνεγκοῦς' ἐν ὠδῖσι: καί νῦν τόν ἐμόν ἀίδας ἔχει μόχθον ἀθλίας, ἐγώ δέ γηροβοσκόν οὐκ ἔχω, τεκοῦς' ἁ τάλαινα παῖδα. {θη.} καί μήν τόν οἰκλέους γε γενναῖον τόκον θεοί ζῶντ' ἀναρπάσαντες ἐς μυχούς χθονός αὐτοῖς τεθρίπποις εὐλογοῦσιν ἐμφανῶς. τόν οἰδίπου δέ παῖδα, πολυνείκη λέγω, ἡμεῖς ἐπαινέσαντες οὐ ψευδοίμεθ' ἄν. ξένος γάρ ἦν μοι πρίν λιπών κάδμου πόλιν φυγῆι πρός ἄργος διαβαλεῖν αὐθαιρέτωι. ἀλλ' οἶσθ' ὅ δρᾶν σε βούλομαι τούτων πέρι; {αδ.} οὐκ οἶδα πλήν ἕν, σοῖσι πείθεσθαι λόγοις. {θη.} τόν μέν διός πληγέντα καπανέα πυρί {αδ.} ἦ χωρίς ἱερόν ὡς νεκρόν θάψαι θέλεις; {θη.} ναί: τούς δέ γ' ἄλλους πάντας ἐν μιᾶι πυρᾶι. {αδ.} ποῦ δῆτα θήσεις μνῆμα τῶιδε χωρίσας; {θη.} αὐτοῦ παρ' οἴκους τούσδε συμπήξας τάφον. {αδ.} οὗτος μέν ἤδη δμωσίν ἄν μέλοι πόνος. {θη.} ἡμῖν δέ γ' οἵδε: στειχέτω δ' ἄχθη νεκρῶν. {αδ.} ἴτ', ὦ τάλαιναι μητέρες, τέκνων πέλας. {θη.} ἥκιστ', ἄδραστε, τοῦτο πρόσφορον λέγεις. {αδ.} πῶς; τάς τεκούσας οὐ χρεών ψαῦσαι τέκνων; {θη.} ὄλοιντ' ἰδοῦσαι τούσδ' ἄν ἠλλοιωμένους. {αδ.} πικρά γάρ ὄψις αἷμα κὠτειλαί νεκρῶν. {θη.} τί δῆτα λύπην ταῖσδε προσθεῖναι θέλεις; {αδ.} νικᾶις. μένειν χρή τλημόνως: λέγει γάρ εὖ θησεύς. ὅταν δέ τούσδε προσθῶμεν πυρί, ὀστᾶ προσάξεσθ'. ὦ ταλαίπωροι βροτῶν, τί κτᾶσθε λόγχας καί κατ' ἀλλήλων φόνους τίθεσθε; παύσασθ', ἀλλά λήξαντες πόνων ἄστη φυλάσσεθ' ἥσυχοι μεθ' ἡσύχων. σμικρόν τό χρῆμα τοῦ βίου: τοῦτον δέ χρή ὡς ῥᾶιστα καί μή σύν πόνοις διεκπερᾶν. {χο.} οὐκέτ' εὔτεκνος, οὐκέτ' εὔ παις, οὐδ' εὐτυχίας μέτε στίν μοι κουροτόκοις ἐν ἀργείαις: οὐδ' ἄρτεμις λοχία προσφθέγξαιτ' ἄν τάς ἀτέκνους. δυσαίων δ' ὁ βίος, πλαγκτά δ' ὡσεί τις νεφέλα πνευμάτων ὕπο δυσχίμων ἀίσσω. ἑπτά ματέρες ἑπτά κού ρους ἐγεινάμεθ' αἱ ταλαί πωροι κλεινοτάτους ἐν ἀργείοις: καί νῦν ἄπαις ἄτεκνος γηράσκω δυστανοτάτως, †οὔτ' ἐν φθιμένοισιν οὔτ' ἐν ζωοῖσιν ἀριθμουμένη†, χωρίς δή τινα τῶνδ' ἔχουσα μοῖραν. ὑπολελειμμένα μοι δάκρυα: μέλεα παιδός ἐν οἴκοις κεῖται μνήματα, πένθιμοι κουραί κἀστέφανοι κόμαι <λοιβαί τε νεκύων φθιμένων> ἀοιδαί θ' ἅς χρυσοκόμας ἀπόλλων οὐκ ἐνδέχεται: γόοισι δ' ὀρθρευομένα δάκρυσι νοτερόν ἀεί πέπλων πρός στέρνωι πτύχα τέγξω. καί μήν θαλάμας τάσδ' ἐσορῶ δή καπανέως ἤδη τύμβον θ' ἱερόν μελάθρων τ' ἐκτός θησέως ἀναθήματα νεκροῖς, κλεινήν τ' ἄλοχον τοῦ καπφθιμένου τοῦδε κεραυνῶι πέλας εὐάδνην, ἥν ἶφις ἄναξ παῖδα φυτεύει. τί ποτ' αἰθερίαν ἕστηκε πέτραν ἥ τῶνδε δόμων ὑπερακρίζει, τήνδ' ἐμβαίνουσα κέλευθον; {ευαδνη} τί φέγγος, τίν' αἴγλαν ἐδίφρευε τόθ' ἅλιος σελάνα τε κατ' αἰθέρα †λαμπάδ' ἵν' ὠκυθόαι νύμφαι ἱππεύουσι δι' ὀρφναίας†, ἁνίκα < > γάμων τῶν ἐμῶν πόλις ἄργους ἀοιδαῖς εὐδαιμονίας ἐπύργωσε καί γαμέτα χαλκεοτευχέος καπανέως; πρός δ' ἔβαν δρομάς ἐξ ἐμῶν οἴκων ἐκβακχευσαμένα πυρᾶς φῶς τάφον τε ματεύουσα τόν αὐτόν, ἔμμοχθον καταλύσους' ἐς ἅιδαν βίοτον αἰῶνός τε πόνους: ἥδιστος γάρ τοι θάνατος συνθνήισκειν θνήισκουσι φίλοις, εἰ δαίμων τάδε κραίνοι. {χο.} καί μήν ὁρᾶις τήνδ' ἧς ἐφέστηκας πέλας πυράν, διός θησαυρόν, ἔνθ' ἔνεστι σός πόσις, δαμασθείς λαμπάσιν κεραυνίοις. {ευ.} ὁρῶ δή τελευτάν ἵν' ἕστακα: τύχα δέ μοι ξυνάπτοι ποδός ἅλματι †εὐκλείας χάριν ἔνθεν ὁρ μάσω τᾶσδ' ἀπό πέτρας πηδήσασα πυρός ἔσω† σῶμά τ' αἴθοπι φλογμῶι πόσει συμμείξασα φίλωι, χρῶτα χροΐ πέλας θεμένα, φερσεφόνας ἥξω θαλάμους, σέ τόν θανόντ' οὔποτ' ἐμᾶι προδοῦσα ψυχᾶι κατά γᾶς. ἴτω φῶς γάμοι τε: †εἴθε τινές εὐναί† δικαίων ὑμεναίων ἐν ἄργει †φανῶσι τέκνοισιν ὁ σός δ'† εὐναῖος γαμέτας συντηχθείς αὔραις ἀδόλοις γενναίας ἀλόχοιο. {χο.} καί μήν ὅδ' αὐτός σός πατήρ βαίνει πέλας γεραιός ἶφις ἐς νεωτέρους λόγους, οὕς οὐ κατειδώς πρόσθεν ἀλγήσει κλύων. {ιφισ} ὦ δυστάλαιναι, δυστάλας δ' ἐγώ γέρων, ἥκω διπλοῦν πένθημ' ὁμαιμόνων ἔχων, τόν μέν θανόντα παῖδα καδμείων δορί ἐτέοκλον ἐς γῆν πατρίδα ναυσθλώσων νεκρόν ζητῶν τ' ἐμήν παῖδ', ἥ δόμων ἐξώπιος βέβηκε πηδήσασα καπανέως δάμαρ, θανεῖν ἐρῶσα σύν πόσει. χρόνον μέν οὖν τόν πρόσθ' ἐφρουρεῖτ' ἐν δόμοις: ἐπεί δ' ἐγώ φυλακάς ἀνῆκα τοῖς παρεστῶσιν κακοῖς, βέβηκεν. ἀλλά τῆιδέ νιν δοξάζομεν μάλιστ' ἄν εἶναι. φράζετ' εἰ κατείδετε. {ευ.} τί τάσδ' ἐρωτᾶις; ἥδ' ἐγώ πέτρας ἔπι ὄρνις τις ὡσεί καπανέως ὑπέρ πυρᾶς δύστηνον αἰώρημα κουφίζω, πάτερ. {ιφ.} τέκνον, τίς αὔρα; τίς στόλος; τίνος χάριν δόμων ὑπεκβᾶς' ἦλθες ἐς τήνδε χθόνα; {ευ.} ὀργήν λάβοις ἄν τῶν ἐμῶν βουλευμάτων κλύων: ἀκοῦσαι δ' οὔ σε βούλομαι, πάτερ. {ιφ.} τί δ'; οὐ δίκαιον πατέρα τόν σόν εἰδέναι; {ευ.} κριτής ἄν εἴης οὐ σοφός γνώμης ἐμῆς. {ιφ.} σκευῆι δέ τῆιδε τοῦ χάριν κοσμεῖς δέμας; {ευ.} θέλει τι κλεινόν οὗτος ὁ στολμός, πάτερ. {ιφ.} ὡς οὐκ ἐπ' ἀνδρί πένθιμος πρέπεις ὁρᾶν. {ευ.} ἐς γάρ τι πρᾶγμα νεοχμόν ἐσκευάσμεθα. {ιφ.} κἄπειτα τύμβωι καί πυρᾶι φαίνηι πέλας; {ευ.} ἐνταῦθα γάρ δή καλλίνικος ἔρχομαι. {ιφ.} νικῶσα νίκην τίνα; μαθεῖν χρήιζω σέθεν. {ευ.} πάσας γυναῖκας ἅς δέδορκεν ἥλιος. {ιφ.} ἔργοις ἀθάνας ἤ φρενῶν εὐβουλίαι; {ευ.} ἀρετῆι: πόσει γάρ συνθανοῦσα κείσομαι. {ιφ.} τί φήις; τί τοῦτ' αἴνιγμα σημαίνει σαθρόν; {ευ.} ἄισσω θανόντος καπανέως τήνδ' ἐς πυράν. {ιφ.} ὦ θύγατερ, οὐ μή μῦθον ἐς πολλούς ἐρεῖς; {ευ.} τοῦτ' αὐτό χρήιζω, πάντας ἀργείους μαθεῖν. {ιφ.} ἀλλ' οὐδέ τοι σοί πείσομαι δρώσηι τάδε. {ευ.} ὅμοιον: οὐ γάρ μή κίχηις μ' ἑλών χερί. καί δή παρεῖται σῶμα, σοί μέν οὐ φίλον, ἡμῖν δέ καί τῶι συμπυρουμένωι πόσει. {χο.} ἰώ, γύναι, δεινόν ἔργον ἐξειργάσω. {ιφ.} ἀπωλόμην δύστηνος, ἀργείων κόραι. {χο.} ἔ ἔ, σχέτλια τάδε παθών, τό πάντολμον ἔργον ὄψηι τάλας; {ιφ.} οὐκ ἄν τιν' εὕροιτ' ἄλλον ἀθλιώτερον. {χο.} ἰώ τάλας: μετέλαχες τύχας οἰδιπόδα, γέρον, μέρος καί σύ <καί> πόλις ἐμά τλάμων. {ιφ.} οἴμοι: τί δή βροτοῖσιν οὐκ ἔστιν τόδε, νέους δίς εἶναι καί γέροντας αὖ πάλιν; ἀλλ' ἐν δόμοις μέν ἤν τι μή καλῶς ἔχηι γνώμαισιν ὑστέραισιν ἐξορθούμεθα, αἰῶνα δ' οὐκ ἔξεστιν. εἰ δ' ἦμεν νέοι δίς καί γέροντες, εἴ τις ἐξημάρτανεν διπλοῦ βίου λαχόντες ἐξωρθούμεθ' ἄν. ἐγώ γάρ ἄλλους εἰσορῶν τεκνουμένους παίδων ἐραστής ἦ πόθωι τ' ἀπωλλύμην. εἰ δ' ἐς τόδ' ἦλθον κἀξεπειράθην †τέκνων† οἷον στέρεσθαι πατέρα γίγνεται τέκνων, οὐκ ἄν ποτ' ἐς τόδ' ἦλθον εἰς ὅ νῦν κακόν. [ὅστις φυτεύσας καί νεανίαν τεκών ἄριστον εἶτα τοῦδε νῦν στερίσκομαι.] εἶἑν: τί δή χρή τόν ταλαίπωρόν με δρᾶν; στείχειν πρός οἴκους; κἆιτ' ἐρημίαν ἴδω πολλήν μελάθρων ἀπορίαν τ' ἐμῶι βίωι; ἤ πρός μέλαθρα τοῦδε καπανέως μόλω; ἥδιστα πρίν γε δῆθ' ὅτ' ἦν παῖς ἥδε μοι. ἀλλ' οὐκέτ' ἔστιν, ἥ γ' ἐμήν γενειάδα προσήγετ' αἰεί στόματι καί κάρα τόδε κατεῖχε χερσίν. οὐδέν ἥδιον πατρί γέροντι θυγατρός: ἀρσένων δέ μείζονες ψυχαί, γλυκεῖαι δ' ἧσσον ἐς θωπεύματα. οὐχ ὡς τάχιστα δῆτά μ' ἄξετ' ἐς δόμους σκότωι τε δώσετ', ἔνθ' ἀσιτίαις ἐμόν δέμας γεραιόν συντακείς ἀποφθερῶ; τί μ' ὠφελήσει παιδός ὀστέων θιγεῖν; ὦ δυσπάλαιστον γῆρας, ὡς μισῶ ς' ἔχων, μισῶ δ' ὅσοι χρήιζουσιν ἐκτείνειν βίον βρωτοῖσι καί ποτοῖσι καί μαγεύμασιν παρεκτρέποντες ὀχετόν ὥστε μή θανεῖν: οὕς χρῆν, ἐπειδάν μηδέν ὠφελῶσι γῆν, θανόντας ἔρρειν κἀκποδών εἶναι νέοις. {χο.} ἰώ: τάδε δή παίδων ἤδη φθιμένων ὀστᾶ φέρεται. λάβετ', ἀμφίπολοι, γραίας ἀμενοῦς (οὐ γάρ ἔνεστιν ῥώμη παίδων ὑπό πένθους) πολλοῦ τε χρόνου ζώσης μέτρα δή καταλειβομένης τ' ἄλγεσι πολλοῖς. τί γάρ ἄν μεῖζον τοῦδ' ἔτι θνητοῖς πάθος ἐξεύροις ἤ τέκνα θανόντ' ἐσιδέσθαι; {παιδεσ} φέρω φέρω, τάλαινα μᾶτερ, ἐκ πυρᾶς πατρός μέλη, βάρος μέν οὐκ ἀβριθές ἀλγέων ὕπο, ἐν δ' ὀλίγωι τἀμά πάντα συνθείς. {χο.} ἰώ ἰώ, παῖ, δάκρυα φέρεις φίλαι ματρί τῶν ὀλωλότων σποδοῦ τε πλῆθος ὀλίγον ἀντί σωμάτων εὐδοκίμων δή ποτ' ἐν μυκήναις. {πα.} ἄπαις ἄπαις: ἐγώ δ' ἔρημος ἀθλίου πατρός τάλας ἔρημον οἶκον ὀρφανεύσομαι λαβών, οὐ πατρός ἐν χερσί τοῦ τεκόντος. {χο.} ἰώ ἰώ: ποῦ δέ πόνος ἐμῶν τέκνων, ποῦ λοχευμάτων χάρις τροφαί τε ματρός ἄυπνά τ' ὀμμάτων τέλη: καί φίλιαι προσβολαί προσώπων; {πα.} βεβᾶσιν, οὐκέτ' εἰσίν: οἴμοι πάτερ: βεβᾶσιν. {<χο.>} αἰθήρ ἔχει νιν ἤδη, πυρός τετακότας σποδῶι: ποτανοί δ' ἤνυσαν τόν ἅιδαν. {<πα.>} πάτερ, †σύ μέν σῶν† κλύεις τέκνων γόους; ἆρ' ἀσπιδοῦχος ἔτι ποτ' ἀντιτείσομαι σόν φόνον; εἰ γάρ γένοιτο †τέκνον†. {<πα.>} ἔτ' ἄν θεοῦ θέλοντος ἔλθοι δίκα πατρῶιος. {<χο.>} οὔπω κακόν τόδ' εὕδει; αἰαῖ τύχας: ἅλις γόων, ἅλις <δ'> ἀλγέων ἐμοί πάρεστιν. {<πα.>} ἔτ' ἀσωποῦ με δέξεται γάνος χαλκέοις <ἐν> ὅπλοις δαναϊδᾶν στρατηλάταν, τοῦ φθιμένου πατρός ἐκδικαστάν. {<πα.>} ἔτ' εἰσορᾶν σε, πάτερ, ἐπ' ὀμμάτων δοκῶ {<χο.>} φίλαν φίλημα παρά γένυν τιθέντα σοί. {<πα.>} λόγων δέ παρακέλευσμα σῶν ἀέρι φερόμενον οἴχεται. {χο.} δυοῖν δ' ἄχη, ματρί τ' ἔλιπεν, σέ τ' οὔποτ' ἄλγη πατρῶια λείψει. {<πα.>} ἔχω τοσόνδε βάρος ὅσον μ' ἀπώλεσεν. {<χο.>} φέρ', ἀμφί μαστόν ὑποβάλω σποδόν < >. {πα.} ἔκλαυσα τόδε κλύων ἔπος στυγνότατον: ἔθιγέ μου φρενῶν. {χο.} ὦ τέκνον, ἔβας: οὐκέτι φίλον φίλας ἄγαλμ' ὄψομαί σε ματρός. {θη.} ἄδραστε καί γυναῖκες ἀργεῖαι γένος, ὁρᾶτε παῖδας τούσδ' ἔχοντας ἐν χεροῖν πατέρων ἀρίστων σώμαθ' ὧν ἀνειλόμην: τούτοις ἐγώ σφε καί πόλις δωρούμεθα. ὑμᾶς δέ τῶνδε χρή χάριν μεμνημένους σώιζειν, ὁρῶντας ὧν ἐκύρσατ' ἐξ ἐμοῦ, παισίν θ' ὑπειπεῖν τοῖσδε τούς αὐτούς λόγους, τιμᾶν πόλιν τήνδ', ἐκ τέκνων ἀεί τέκνοις μνήμην παραγγέλλοντας ὧν ἐκύρσατε. ζεύς δέ ξυνίστωρ οἵ τ' ἐν οὐρανῶι θεοί οἵων ὑφ' ἡμῶν στείχετ' ἠξιωμένοι. {αδ.} θησεῦ, ξύνισμεν πάνθ' ὅς' ἀργείαν χθόνα δέδρακας ἐσθλά δεομένην εὐεργετῶν χάριν τ' ἀγήρων ἕξομεν: γενναῖα γάρ παθόντες ὑμᾶς ἀντιδρᾶν ὀφείλομεν. {θη.} τί δῆτ' ἔθ' ὑμῖν ἄλλ' ὑπουργῆσαί με χρή; {αδ.} χαῖρ': ἄξιος γάρ καί σύ καί πόλις σέθεν. {θη.} ἔσται τάδ': ἀλλά καί σύ τῶν αὐτῶν τύχοις. {αθηνα} ἄκουε, θησεῦ, τούσδ' ἀθηναίας λόγους, ἅ χρή σε δρᾶσαι, δρῶντα δ' ὠφελεῖν †τάδε†. μή δῶις τάδ' ὀστᾶ τοῖσδ' ἐς ἀργείαν χθόνα παισίν κομίζειν ῥαιδίως οὕτω μεθείς, ἀλλ' ἀντί τῶν σῶν καί πόλεως μοχθημάτων πρῶτον λάβ' ὅρκον. τόνδε δ' ὀμνύναι χρεών ἄδραστον: οὗτος κύριος, τύραννος ὤν, πάσης ὑπέρ γῆς δαναϊδῶν ὁρκωμοτεῖν. ὁ δ' ὅρκος ἔσται μήποτ' ἀργείους χθόνα ἐς τήνδ' ἐποίσειν πολέμιον παντευχίαν ἄλλων τ' ἰόντων ἐμποδών θήσειν δόρυ. ἤν δ' ὅρκον ἐκλιπόντες ἔλθωσιν πόλιν, κακῶς ὀλέσθαι πρόστρεπ' ἀργείων χθόνα. ἐν ὧι δέ τέμνειν σφάγια χρή ς' ἄκουέ μου. ἔστιν τρίπους σοι χαλκόπους ἔσω δόμων, ὅν ἰλίου ποτ' ἐξαναστήσας βάθρα σπουδήν ἐπ' ἄλλην ἡρακλῆς ὁρμώμενος στῆσαί ς' ἐφεῖτο πυθικήν πρός ἐσχάραν. ἐν τῶιδε λαιμούς τρεῖς τριῶν μήλων τεμών ἔγγραψον ὅρκους τρίποδος ἐν κοίλωι κύτει κἄπειτα σώιζειν θεῶι δός ὧι δελφῶν μέλει, μνημεῖά θ' ὅρκων μαρτύρημά θ' ἑλλάδι. ἧι δ' ἄν διοίξηις σφάγια καί τρώσηις φόνον ὀξύστομον μάχαιραν ἐς γαίας μυχούς κρύψον παρ' αὐτάς ἑπτά πυρκαιάς νεκρῶν. φόβον γάρ αὐτοῖς, ἤν ποτ' ἔλθωσιν πόλιν, δειχθεῖσα θήσει καί κακόν νόστον πάλιν. δράσας δέ ταῦτα πέμπε γῆς ἔξω νεκρούς. τεμένη δ', ἵν' αὐτῶν σώμαθ' ἡγνίσθη πυρί, μέθες παρ' αὐτήν τρίοδον ἰσθμίαν θεῶι. σοί μέν τάδ' εἶπον: παισί δ' ἀργείων λέγω: πορθήσεθ' ἡβήσαντες ἰσμηνοῦ πόλιν πατέρων θανόντων ἐκδικάζοντες φόνον, σύ τ' ἀντί πατρός, αἰγιαλεῦ, στρατηλάτης νέος κατάστας παῖς τ' ἀπ' αἰτωλῶν μολών τυδέως, ὅν ὠνόμαζε διομήδη πατήρ. ἀλλ' οὐ φθάνειν χρή συσκιάζοντας γένυν καί χαλκοπληθῆ δαναϊδῶν ὁρμᾶν στρατόν ἑπτάστομον πύργωμα καδμείων ἔπι. πικροί γάρ αὐτοῖς ἥξετ' ἐκτεθραμμένοι σκύμνοι λεόντων, πόλεος ἐκπορθήτορες. κοὐκ ἔστιν ἄλλως. ἐπίγονοι δ' ἀν' ἑλλάδα κληθέντες ὠιδάς ὑστέροισι θήσετε: τοῖον στράτευμα σύν θεῶι πορεύσετε. {θη.} δέσποιν' ἀθάνα, πείσομαι λόγοισι σοῖς: σύ γάρ μ' ἀπορθοῖς ὥστε μή 'ξαμαρτάνειν. καί τόνδ' ἐν ὅρκοις ζεύξομαι. μόνον σύ με ἐς ὀρθόν ἵστη: σοῦ γάρ εὐμενοῦς πόλει οὔσης τό λοιπόν ἀσφαλῶς οἰκήσομεν. {χο.} στείχωμεν, ἄδρασθ', ὅρκια δῶμεν τῶιδ' ἀνδρί πόλει τ': ἄξια δ' ἡμῖν προμεμοχθήκασι σέβεσθαι. [42] {work} {ηλεκτρα} {αυτουργοσ} ὦ γῆς †παλαιόν ἄργος†, ἰνάχου ῥοαί, ὅθεν ποτ' ἄρας ναυσί χιλίαις ἄρη ἐς γῆν ἔπλευσε τρωιάδ' ἀγαμέμνων ἄναξ. κτείνας δέ τόν κρατοῦντ' ἐν ἰλιάδι χθονί πρίαμον ἑλών τε δαρδάνου κλεινήν πόλιν ἀφίκετ' ἐς τόδ' ἄργος, ὑψηλῶν δ' ἐπί ναῶν ἔθηκε σκῦλα πλεῖστα βαρβάρων. κἀκεῖ μέν εὐτύχησεν: ἐν δέ δώμασιν θνήισκει γυναικός πρός κλυταιμήστρας δόλωι καί τοῦ θυέστου παιδός αἰγίσθου χερί. χὠ μέν παλαιά σκῆπτρα ταντάλου λιπών ὄλωλεν, αἴγισθος δέ βασιλεύει χθονός, ἄλοχον ἐκείνου τυνδαρίδα κόρην ἔχων. οὕς δ' ἐν δόμοισιν ἔλιφ' ὅτ' ἐς τροίαν ἔπλει, ἄρσενά τ' ὀρέστην θῆλύ τ' ἠλέκτρας θάλος, τόν μέν πατρός γεραιός ἐκκλέπτει τροφεύς μέλλοντ' ὀρέστην χερός ὕπ' αἰγίσθου θανεῖν στροφίωι τ' ἔδωκε φωκέων ἐς γῆν τρέφειν: ἤ δ' ἐν δόμοις ἔμεινεν ἠλέκτρα πατρός, ταύτην ἐπειδή θαλερός εἶχ' ἥβης χρόνος μνηστῆρες ἤιτουν ἑλλάδος πρῶτοι χθονός. δείσας δέ μή τωι παῖδ' ἀριστέων τέκοι ἀγαμέμνονος ποινάτορ', εἶχεν ἐν δόμοις αἴγισθος οὐδ' ἥρμοζε νυμφίωι τινί. ἐπεί δέ καί τοῦτ' ἦν φόβου πολλοῦ πλέων, μή τωι λαθραίως τέκνα γενναίωι τέκοι, κτανεῖν σφε βουλεύσαντος ὠμόφρων ὅμως μήτηρ νιν ἐξέσωσεν αἰγίσθου χερός. ἐς μέν γάρ ἄνδρα σκῆψιν εἶχ' ὀλωλότα, παίδων δ' ἔδεισε μή φθονηθείη φόνωι. ἐκ τῶνδε δή τοιόνδ' ἐμηχανήσατο αἴγισθος: ὅς μέν γῆς ἀπηλλάχθη φυγάς ἀγαμέμνονος παῖς, χρυσόν εἶφ' ὅς ἄν κτάνηι, ἡμῖν δέ δή δίδωσιν ἠλέκτραν ἔχειν δάμαρτα, πατέρων μέν μυκηναίων ἄπο γεγῶσιν (οὐ δή τοῦτό γ' ἐξελέγχομαι: λαμπροί γάρ ἐς γένος γε, χρημάτων δέ δή πένητες, ἔνθεν ηὑγένει' ἀπόλλυται), ὡς ἀσθενεῖ δούς ἀσθενῆ λάβοι φόβον. εἰ γάρ νιν ἔσχεν ἀξίωμ' ἔχων ἀνήρ, εὕδοντ' ἄν ἐξήγειρε τόν ἀγαμέμνονος φόνον δίκη τ' ἄν ἦλθεν αἰγίσθωι τότε. ἥν οὔποθ' ἁνήρ ὅδε (σύνοιδέ μοι κύπρις) ἤισχυν' ἐν εὐνῆι: παρθένος δ' ἔτ' ἐστί δή. αἰσχύνομαι γάρ ὀλβίων ἀνδρῶν τέκνα λαβών ὑβρίζειν, οὐ κατάξιος γεγώς. στένω δέ τόν λόγοισι κηδεύοντ' ἐμοί ἄθλιον ὀρέστην, εἴ ποτ' εἰς ἄργος μολών γάμους ἀδελφῆς δυστυχεῖς ἐσόψεται. ὅστις δέ μ' εἶναί φησι μῶρον, εἰ λαβών νέαν ἐς οἴκους παρθένον μή θιγγάνω, γνώμης πονηροῖς κανόσιν ἀναμετρούμενος τό σῶφρον ἴστω καὐτός αὖ τοιοῦτος ὤν. {ηλεκτρα} ὦ νύξ μέλαινα, χρυσέων ἄστρων τροφέ, ἐν ἧι τόδ' ἄγγος τῶιδ' ἐφεδρεῦον κάραι φέρουσα πηγάς ποταμίας μετέρχομαι γόους τ' ἀφίημ' αἰθέρ' ἐς μέγαν πατρί, οὐ δή τι χρείας ἐς τοσόνδ' ἀφιγμένη ἀλλ' ὡς ὕβριν δείξωμεν αἰγίσθου θεοῖς. ἡ γάρ πανώλης τυνδαρίς, μήτηρ ἐμή, ἐξέβαλέ μ' οἴκων, χάριτα τιθεμένη πόσει: τεκοῦσα δ' ἄλλους παῖδας αἰγίσθωι πάρα πάρεργ' ὀρέστην κἀμέ ποιεῖται δόμων. {αυ.} τί γάρ τάδ', ὦ δύστην', ἐμήν μοχθεῖς χάριν πόνους ἔχουσα, πρόσθεν εὖ τεθραμμένη, καί ταῦτ' ἐμοῦ λέγοντος οὐκ ἀφίστασαι; {ηλ.} ἐγώ ς' ἴσον θεοῖσιν ἡγοῦμαι φίλον: ἐν τοῖς ἐμοῖς γάρ οὐκ ἐνύβρισας κακοῖς. μεγάλη δέ θνητοῖς μοῖρα συμφορᾶς κακῆς ἰατρόν εὑρεῖν, ὡς ἐγώ σέ λαμβάνω. δεῖ δή με κἀκέλευστον εἰς ὅσον σθένω μόχθου 'πικουφίζουσαν, ὡς ῥᾶιον φέρηις, συνεκκομίζειν σοι πόνους. ἅλις δ' ἔχεις τἄξωθεν ἔργα: τἀν δόμοις δ' ἡμᾶς χρεών ἐξευτρεπίζειν. εἰσιόντι δ' ἐργάτηι θύραθεν ἡδύ τἄνδον εὑρίσκειν καλῶς. {αυ.} εἴ τοι δοκεῖ σοι, στεῖχε: καί γάρ οὐ πρόσω πηγαί μελάθρων τῶνδ'. ἐγώ δ' ἅμ' ἡμέραι βοῦς εἰς ἀρούρας ἐσβαλών σπερῶ γύας. ἀργός γάρ οὐδείς θεούς ἔχων ἀνά στόμα βίον δύναιτ' ἄν ξυλλέγειν ἄνευ πόνου. {ορεστησ} πυλάδη, σέ γάρ δή πρῶτον ἀνθρώπων ἐγώ πιστόν νομίζω καί φίλον ξένον τ' ἐμοί: μόνος δ' ὀρέστην τόνδ' ἐθαύμαζες φίλων, πράσσονθ' ἅ πράσσω δείν' ὑπ' αἰγίσθου παθών, ὅς μου κατέκτα πατέρα χἠ πανώλεθρος μήτηρ. ἀφῖγμαι δ' ἐκ θεοῦ μυστηρίων ἀργεῖον οὖδας οὐδενός ξυνειδότος, φόνον φονεῦσι πατρός ἀλλάξων ἐμοῦ. νυκτός δέ τῆσδε πρός τάφον μολών πατρός δάκρυά τ' ἔδωκα καί κόμης ἀπηρξάμην πυρᾶι τ' ἐπέσφαξ' αἶμα μηλείου φόνου, λαθών τυράννους οἵ κρατοῦσι τῆσδε γῆς. καί τειχέων μέν ἐντός οὐ βαίνω πόδα, δυοῖν δ' ἅμιλλαν ξυντιθείς ἀφικόμην πρός τέρμονας γῆς τῆσδ', ἵν' ἐκβάλω πόδα ἄλλην ἐπ' αἶαν εἴ μέ τις γνοίη σκοπῶν, ζητῶν τ' ἀδελφήν (φασί γάρ νιν ἐν γάμοις ζευχθεῖσαν οἰκεῖν οὐδέ παρθένον μένειν), ὡς συγγένωμαι καί φόνου συνεργάτιν λαβών τά γ' εἴσω τειχέων σαφῶς μάθω. νῦν οὖν (ἕω γάρ λευκόν ὄμμ' ἀναίρεται) ἔξω τρίβου τοῦδ' ἴχνος ἀλλαξώμεθα. ἤ γάρ τις ἀροτήρ ἤ τις οἰκέτις γυνή φανήσεται νῶιν, ἥντιν' ἱστορήσομεν εἰ τούσδε ναίει σύγγονος τόπους ἐμή. ἀλλ' εἰσορῶ γάρ τήνδε πρόσπολόν τινα πηγαῖον ἄχθος ἐν κεκαρμένωι κάραι φέρουσαν, ἑζώμεσθα κἀκπυθώμεθα δούλης γυναικός, ἤν τι δεξώμεσθ' ἔπος ἐφ' οἷσι, πυλάδη, τήνδ' ἀφίγμεθα χθόνα. {ηλ.} σύντειν' (ὥρα) ποδός ὁρμάν: ὤ, ἔμβα ἔμβα κατακλαίουσα. ἰώ μοί μοι. ἐγενόμαν ἀγαμέμνονος καί μ' ἔτικτε κλυταιμήστρα στυγνά τυνδάρεω κόρα, κικλήσκουσι δέ μ' ἀθλίαν ἠλέκτραν πολιῆται. φεῦ φεῦ σχετλίων πόνων καί στυγερᾶς ζόας. ὦ πάτερ, σύ δ' ἐν ἀίδα κεῖσαι σᾶς ἀλόχου σφαγαῖς αἰγίσθου τ', ἀγάμεμνον. ἴθι τόν αὐτόν ἔγειρε γόον, ἄναγε πολύδακρυν ἁδονάν. σύντειν' (ὥρα) ποδός ὁρμάν: ὤ, ἔμβα ἔμβα κατακλαίουσα. ἰώ μοί μοι. τίνα πόλιν, τίνα δ' οἶκον, ὦ τλᾶμον σύγγον', ἀλατεύεις οἰκτράν ἐν θαλάμοις λιπών πατρώιοις ἐπί συμφοραῖς ἀλγίσταισιν ἀδελφάν; ἔλθοις δέ πόνων ἐμοί τᾶι μελέαι λυτήρ, ὦ ζεῦ ζεῦ, πατρί θ' αἱμάτων αἰσχίστων ἐπίκουρος, ἄρ γει κέλσας πόδ' ἀλάταν. θές τόδε τεῦχος ἐμᾶς ἀπό κρατός ἑ λοῦς', ἵνα πατρί γόους νυχίους ἐπορθοβοάσω: †ἰαχάν ἀοιδάν μέλος ἀίδα, πάτερ, σοί† κατά γᾶς ἐνέπω γόους οἷς ἀεί τό κατ' ἦμαρ λείβομαι, κατά μέν φίλαν ὄνυχι τεμνομένα δέραν χέρα τε κρᾶτ' ἔπι κούριμον τιθεμένα θανάτωι σῶι. ἔ ἔ, δρύπτε κάρα: οἷα δέ τις κύκνος ἀχέτας ποταμίοις παρά χεύμασιν πατέρα φίλτατον καλεῖ, ὀλόμενον δολίοις βρόχων ἕρκεσιν, ὥς σέ τόν ἄθλιον, πάτερ, ἐγώ κατακλαίομαι, λουτρά πανύσταθ' ὑδρανάμενον χροΐ κοίται ἐν οἰκτροτάται θανάτου. ἰώ μοι <ἰώ> μοι πικρᾶς μέν πελέκεως τομᾶς σᾶς, πάτερ, πικρᾶς δ' †ἐκ τροίας ὅδου βουλᾶς†. οὐ μίτραισι γυνά σε δέξατ' οὐδ' ἐπί στεφάνοις, ξίφεσι δ' ἀμφιτόμοις λυγράν αἰγίσθου λώβαν θεμένα δόλιον ἔσχεν ἀκοίταν. {χοροσ} ἀγαμέμνονος ὦ κόρα, ἤλυθον, ἠλέκτρα, ποτί σάν ἀγρότειραν αὐλάν. ἔμολέ τις ἔμολεν γαλακτοπότας ἀνήρ μυκηναῖος οὐριβάτας: ἀγγέλλει δ' ὅτι νῦν τριταί αν καρύσσουσιν θυσίαν ἀργεῖοι, πᾶσαι δέ παρ' ἥ ραν μέλλουσιν παρθενικαί στείχειν. {ηλ.} οὐκ ἐπ' ἀγλαΐαις, φίλαι, θυμόν οὐδ' ἐπί χρυσέοις ὅρμοις ἐκπεπόταμαι τάλαιν', οὐδ' ἱστᾶσα χορούς ἀργείαις ἅμα νύμφαις εἱλικτόν κρούσω πόδ' ἐμόν. δάκρυσι νυχεύω, δακρύων δέ μοι μέλει δειλαίαι τό κατ' ἦμαρ. σκέψαι μου πιναράν κόμαν καί τρύχη τάδ' ἐμῶν πέπλων, εἰ πρέποντ' ἀγαμέμνονος κούραι τᾶι βασιλείαι τᾶι τροίαι θ', ἅ 'μοῦ πατέρος μέμναταί ποθ' ἁλοῦσα. {χο.} μεγάλα θεός: ἀλλ' ἴθι καί παρ' ἐμοῦ χρῆσαι πολύπηνα φάρεα δῦναι χρύσεά τε χάρισιν προσθήματ' ἀγλαΐας. δοκεῖς τοῖσι σοῖς δακρύοις μή τιμῶσα θεούς κρατή σειν ἐχθρῶν; οὔτοι στοναχαῖς ἀλλ' εὐχαῖσι θεούς σεβί ζους' ἕξεις εὐαμερίαν, ὦ παῖ. {ηλ.} οὐδείς θεῶν ἐνοπᾶς κλύει τᾶς δυσδαίμονος, οὐ παλαι ῶν πατρός σφαγιασμῶν. οἴμοι τοῦ καταφθιμένου τοῦ τε ζῶντος ἀλάτα, ὅς που γᾶν ἄλλαν κατέχει μέλεος ἀλαίνων ποτί θῆσσαν ἑστίαν, τοῦ κλεινοῦ πατρός ἐκφύς. αὐτά δ' ἐν χερνῆσι δόμοις ναίω ψυχάν τακομένα δωμάτων φυγάς πατρίων οὐρείας ἀν' ἐρίπνας. μάτηρ δ' ἐν λέκτροις φονίοις ἄλλωι σύγγαμος οἰκεῖ. {χο.} πολλῶν κακῶν ἕλλησιν αἰτίαν ἔχει σῆς μητρός ἑλένη σύγγονος δόμοις τε σοῖς. {ηλ.} οἴμοι: γυναῖκες, ἐξέβην θρηνημάτων. ξένοι τινές παρ' οἶκον οἵδ' ἐφεστίους εὐνάς ἔχοντες ἐξανίστανται λόχου: φυγῆι σύ μέν κατ' οἶμον, ἐς δόμους δ' ἐγώ φῶτας κακούργους ἐξαλύξωμεν ποδί. {ορ.} μέν', ὦ τάλαινα: μή τρέσηις ἐμήν χέρα. {ηλ.} ὦ φοῖβ' ἄπολλον, προσπίτνω σε μή θανεῖν. {ορ.} ἄλλους κτάνοιμι μᾶλλον ἐχθίους σέθεν. {ηλ.} ἄπελθε, μή ψαῦ' ὧν σε μή ψαύειν χρεών. {ορ.} οὐκ ἔσθ' ὅτου θίγοιμ' ἄν ἐνδικώτερον. {ηλ.} καί πῶς ξιφήρης πρός δόμοις λοχᾶις ἐμοῖς; {ορ.} μείνας' ἄκουσον, καί τάχ' οὐκ ἄλλως ἐρεῖς. {ηλ.} ἕστηκα: πάντως δ' εἰμί σή: κρείσσων γάρ εἶ. {ορ.} ἥκω φέρων σοι σοῦ κασιγνήτου λόγους. {ηλ.} ὦ φίλτατ', ἆρα ζῶντος ἤ τεθνηκότος; {ορ.} ζῆι: πρῶτα γάρ σοι τἀγάθ' ἀγγέλλειν θέλω. {ηλ.} εὐδαιμονοίης μισθόν ἡδίστων λόγων. {ορ.} κοινῆι δίδωμι τοῦτο νῶιν ἀμφοῖν ἔχειν. {ηλ.} ποῦ γῆς ὁ τλήμων τλήμονας φυγάς ἔχων; {ορ.} οὐχ ἕνα νομίζων φθείρεται πόλεως νόμον. {ηλ.} οὔ που σπανίζων τοῦ καθ' ἡμέραν βίου; {ορ.} ἔχει μέν, ἀσθενής δέ δή φεύγων ἀνήρ. {ηλ.} λόγον δέ δή τίν' ἦλθες ἐκ κείνου φέρων; {ορ.} εἰ ζῆις, ὅπως τε ζῶσα συμφορᾶς ἔχεις. {ηλ.} οὔκουν ὁρᾶις μου πρῶτον ὡς ξηρόν δέμας; {ορ.} λύπαις γε συντετηκός, ὥστε με στένειν. {ηλ.} καί κρᾶτα πλόκαμόν τ' ἐσκυθισμένον ξυρῶι. {ορ.} δάκνει ς' ἀδελφός ὅ τε θανών ἴσως πατήρ. {ηλ.} οἴμοι: τί γάρ μοι τῶνδέ γ' ἐστί φίλτερον; {ορ.} φεῦ φεῦ: τί δ' αὖ σοῦ σῶι κασιγνήτωι δοκεῖς; {ηλ.} ἀπών ἐκεῖνος, οὐ παρών ἡμῖν φίλος. {ορ.} ἐκ τοῦ δέ ναίεις ἐνθάδ' ἄστεως ἑκάς; {ηλ.} ἐγημάμεσθ', ὦ ξεῖνε, θανάσιμον γάμον. {ορ.} ὤιμωξ' ἀδελφόν σόν. μυκηναίων τίνι; {ηλ.} οὐχ ὧι πατήρ μ' ἤλπιζεν ἐκδώσειν ποτέ. {ορ.} εἴφ', ὡς ἀκούσας σῶι κασιγνήτωι λέγω. {ηλ.} ἐν τοῖσδ' ἐκείνου τηλορός ναίω δόμοις. {ορ.} σκαφεύς τις ἤ βουφορβός ἄξιος δόμων. {ηλ.} πένης ἀνήρ γενναῖος ἔς τ' ἔμ' εὐσεβής. {ορ.} ἡ δ' εὐσέβεια τίς πρόσεστι σῶι πόσει; {ηλ.} οὐπώποτ' εὐνῆς τῆς ἐμῆς ἔτλη θιγεῖν. {ορ.} ἅγνευμ' ἔχων τι θεῖον ἤ ς' ἀπαξιῶν; {ηλ.} γονέας ὑβρίζειν τούς ἐμούς οὐκ ἠξίου. {ορ.} καί πῶς γάμον τοιοῦτον οὐχ ἥσθη λαβών; {ηλ.} οὐ κύριον τόν δόντα μ' ἡγεῖται, ξένε. {ορ.} ξυνῆκ': ὀρέστηι μή ποτ' ἐκτείσηι δίκην. {ηλ.} τοῦτ' αὐτό ταρβῶν: πρός δέ καί σώφρων ἔφυ. {ορ.} φεῦ: γενναῖον ἄνδρ' ἔλεξας, εὖ τε δραστέον. {ηλ.} εἰ δή ποθ' ἥξει γ' ἐς δόμους ὁ νῦν ἀπών. {ορ.} μήτηρ δέ ς' ἡ τεκοῦσα ταῦτ' ἠνέσχετο; {ηλ.} γυναῖκες ἀνδρῶν, ὦ ξέν', οὐ παίδων φίλαι. {ορ.} τίνος δέ ς' οὕνεχ' ὕβρις' αἴγισθος τάδε; {ηλ.} τεκεῖν μ' ἐβούλετ' ἀσθενῆ, τοιῶιδε δούς. {ορ.} ὡς δῆθε παῖδας μή τέκοις ποινάτορας; {ηλ.} τοιαῦτ' ἐβούλευς': ὧν ἐμοί δοίη δίκην. {ορ.} οἶδεν δέ ς' οὖσαν παρθένον μητρός πόσις; {ηλ.} οὐκ οἶδε: σιγῆι τοῦθ' ὑφαιρούμεσθά νιν. {ορ.} αἵδ' οὖν φίλαι σοι τούσδ' ἀκούουσιν λόγους; {ηλ.} ὥστε στέγειν γε τἀμά καί ς' ἔπη καλῶς. {ορ.} τί δῆτ' ὀρέστης πρός τάδ', ἄργος ἤν μόληι; {ηλ.} ἤρου τόδ'; αἰσχρόν γ' εἶπας: οὐ γάρ νῦν ἀκμή; {ορ.} ἐλθών δέ δή πῶς φονέας ἄν κτάνοι πατρός; {ηλ.} τολμῶν ὑπ' ἐχθρῶν οἷ' ἐτολμήθη †πατήρ†. {ορ.} ἦ καί μετ' αὐτοῦ μητέρ' ἄν τλαίης κτανεῖν; {ηλ.} ταὐτῶι γε πελέκει τῶι πατήρ ἀπώλετο. {ορ.} λέγω τάδ' αὐτῶι, καί βέβαια τἀπό σοῦ; {ηλ.} θάνοιμι μητρός αἷμ' ἐπισφάξας' ἐμῆς. {ορ.} φεῦ: εἴθ' ἦν ὀρέστης πλησίον κλύων τάδε. {ηλ.} ἀλλ', ὦ ξέν', οὐ γνοίην ἄν εἰσιδοῦσά νιν. {ορ.} νέα γάρ, οὐδέν θαῦμ', ἀπεζεύχθης νέου. {ηλ.} εἷς ἄν μόνος νιν τῶν ἐμῶν γνοίη φίλων. {ορ.} ἆρ' ὅν λέγουσιν αὐτόν ἐκκλέψαι φόνου; {ηλ.} πατρός γε παιδαγωγός ἀρχαῖος γέρων. {ορ.} ὁ κατθανών δέ σός πατήρ τύμβου κυρεῖ; {ηλ.} ἔκυρσεν ὡς ἔκυρσεν, ἐκβληθείς δόμων. {ορ.} οἴμοι, τόδ' οἷον εἶπας: αἴσθησις γάρ οὖν καί τῶν θυραίων πημάτων δάκνει βροτούς. λέξον δ', ἵν' εἰδώς σῶι κασιγνήτωι φέρω λόγους ἀτερπεῖς ἀλλ' ἀναγκαίους κλύειν. ἔνεστι δ' οἶκτος ἀμαθίαι μέν οὐδαμοῦ, σοφοῖσι δ' ἀνδρῶν: καί γάρ οὐδ' ἀζήμιον γνώμην ἐνεῖναι τοῖς σοφοῖς λίαν σοφήν. {χο.} κἀγώ τόν αὐτόν τῶιδ' ἔρον ψυχῆς ἔχω. πρόσω γάρ ἄστεως οὖσα τἀν πόλει κακά οὐκ οἶδα, νῦν δέ βούλομαι κἀγώ μαθεῖν. {ηλ.} λέγοιμ' ἄν, εἰ χρή (χρή δέ πρός φίλον λέγειν), τύχας βαρείας τάς ἐμάς κἀμοῦ πατρός. ἐπεί δέ κινεῖς μῦθον, ἱκετεύω, ξένε, ἄγγελλ' ὀρέστηι τἀμά κἀκείνου κακά, πρῶτον μέν οἵοις ἐν πέπλοις αὐλίζομαι, πίνωι θ' ὅσωι βέβριθ', ὑπό στέγαισί τε οἵαισι ναίω βασιλικῶν ἐκ δωμάτων, αὐτή μέν ἐκμοχθοῦσα κερκίσιν πέπλους ἤ γυμνόν ἕξω σῶμα καί στερήσομαι < >, αὐτή δέ πηγάς ποταμίους φορουμένη. ἀνέορτος ἱερῶν καί χορῶν τητωμένη ἀναίνομαι γυναῖκας οὖσα παρθένος, αἰσχύνομαι δέ κάστορ', ὅς πρίν ἐς θεούς ἐλθεῖν ἔμ' ἐμνήστευεν, οὖσαν ἐγγενῆ. μήτηρ δ' ἐμή φρυγίοισιν ἐν σκυλεύμασιν θρόνωι κάθηται, πρός δ' ἕδραισιν ἀσίδες δμωαί στατίζους', ἅς ἔπερς' ἐμός πατήρ, ἰδαῖα φάρη χρυσέαις ἐζευγμέναι πόρπαισιν. αἷμα δ' ἔτι πατρός κατά στέγας μέλαν σέσηπεν, ὅς δ' ἐκεῖνον ἔκτανεν ἐς ταὐτά βαίνων ἅρματ' ἐκφοιτᾶι πατρί, καί σκῆπτρ' ἐν οἷς ἕλλησιν ἐστρατηλάτει μιαιφόνοισι χερσί γαυροῦται λαβών. ἀγαμέμνονος δέ τύμβος ἠτιμασμένος οὔπω χοάς ποτ' οὐδέ κλῶνα μυρσίνης ἔλαβε, πυρά δέ χέρσος ἀγλαϊσμάτων. μέθηι δέ βρεχθείς τῆς ἐμῆς μητρός πόσις ὁ κλεινός, ὡς λέγουσιν, ἐνθρώισκει τάφωι πέτροις τε λεύει μνῆμα λάινον πατρός, καί τοῦτο τολμᾶι τοὔπος εἰς ἡμᾶς λέγειν: ποῦ παῖς ὀρέστης; ἆρά σοι τύμβωι καλῶς παρών ἀμύνει; ταῦτ' ἀπών ὑβρίζεται. ἀλλ', ὦ ξέν', ἱκετεύω ς', ἀπάγγειλον τάδε. πολλοί δ' ἐπιστέλλουσιν, ἑρμηνεύς δ' ἐγώ, αἱ χεῖρες ἡ γλῶσς' ἡ ταλαίπωρός τε φρήν κάρα τ' ἐμόν ξυρῆκες ὅ τ' ἐκεῖνον τεκών. αἰσχρόν γάρ, εἰ πατήρ μέν ἐξεῖλεν φρύγας, ὁ δ' ἄνδρ' ἕν' εἷς ὤν οὐ δυνήσεται κτανεῖν, νέος πεφυκώς κἀξ ἀμείνονος πατρός. {χο.} καί μήν δέδορκα τόνδε, σόν λέγω πόσιν, λήξαντα μόχθου πρός δόμους ὁρμώμενον. {αυ.} ἔα: τίνας τούσδ' ἐν πύλαις ὁρῶ ξένους; τίνος δ' ἕκατι τάσδ' ἐπ' ἀγραύλους πύλας προσῆλθον; ἦ 'μοῦ δεόμενοι; γυναικί τοι αἰσχρόν μετ' ἀνδρῶν ἑστάναι νεανιῶν. {ηλ.} ὦ φίλτατ', εἰς ὕποπτα μή μόληις ἐμοί: τόν ὄντα δ' εἴσηι μῦθον: οἵδε γάρ ξένοι ἥκους' ὀρέστου πρός ἐμέ κήρυκες λόγων. ἀλλ', ὦ ξένοι, σύγγνωτε τοῖς εἰρημένοις. {αυ.} τί φασίν; ἁνήρ ἔστι καί λεύσσει φάος; {ηλ.} ἔστιν λόγωι γοῦν, φασί δ' οὐκ ἄπιστ' ἐμοί. {αυ.} ἦ καί τι πατρός σῶν τε μέμνηται κακῶν; {ηλ.} ἐν ἐλπίσιν ταῦτ': ἀσθενής φεύγων ἀνήρ. {αυ.} ἦλθον δ' ὀρέστου τίνα πορεύοντες λόγον; {ηλ.} σκοπούς ἔπεμψε τούσδε τῶν ἐμῶν κακῶν. {αυ.} οὔκουν τά μέν λεύσσουσι, τά δέ σύ που λέγεις; {ηλ.} ἴσασιν, οὐδέν τῶνδ' ἔχουσιν ἐνδεές. {αυ.} οὔκουν πάλαι χρῆν τοῖσδ' ἀνεπτύχθαι πύλας; χωρεῖτ' ἐς οἴκους: ἀντί γάρ χρηστῶν λόγων ξενίων κυρήσεθ', οἷ' ἐμός κεύθει δόμος. [αἴρεσθ', ὀπαδοί, τῶνδ' ἔσω τεύχη δόμων.] καί μηδέν ἀντείπητε, παρά φίλου φίλοι μολόντες ἀνδρός: καί γάρ εἰ πένης ἔφυν, οὔτοι τό γ' ἦθος δυσγενές παρέξομαι. {ορ.} πρός θεῶν, ὅδ' ἁνήρ ὅς συνεκκλέπτει γάμους τούς σούς, ὀρέστην οὐ καταισχύνειν θέλων; {ηλ.} οὗτος κέκληται πόσις ἐμός τῆς ἀθλίας. {ορ.} φεῦ: οὐκ ἔστ' ἀκριβές οὐδέν εἰς εὐανδρίαν: ἔχουσι γάρ ταραγμόν αἱ φύσεις βροτῶν. ἤδη γάρ εἶδον ἄνδρα γενναίου πατρός τό μηδέν ὄντα, χρηστά δ' ἐκ κακῶν τέκνα, λιμόν τ' ἐν ἀνδρός πλουσίου φρονήματι, γνώμην δέ μεγάλην ἐν πένητι σώματι. [πῶς οὖν τις αὐτά διαλαβών ὀρθῶς κρινεῖ; πλούτωι; πονηρῶι τἄρα χρήσεται κριτῆι. ἤ τοῖς ἔχουσι μηδέν; ἀλλ' ἔχει νόσον πενία, διδάσκει δ' ἄνδρα τῆι χρείαι κακόν. ἀλλ' εἰς ὅπλ' ἐλθών; τίς δέ πρός λόγχην βλέπων μάρτυς γένοιτ' ἄν ὅστις ἐστίν ἁγαθός; κράτιστον εἰκῆι ταῦτ' ἐᾶν ἀφειμένα.] οὗτος γάρ ἁνήρ οὔτ' ἐν ἀργείοις μέγας οὔτ' αὖ δοκήσει δωμάτων ὠγκωμένος, ἐν τοῖς δέ πολλοῖς ὤν, ἄριστος ηὑρέθη. οὐ μή ἀφρονήσεθ', οἵ κενῶν δοξασμάτων πλήρεις πλανᾶσθε, τῆι δ' ὁμιλίαι βροτῶν κρινεῖτε καί τοῖς ἤθεσιν τούς εὐγενεῖς; [οἱ γάρ τοιοῦτοι τάς πόλεις οἰκοῦσιν εὖ καί δώμαθ': αἱ δέ σάρκες αἱ κεναί φρενῶν ἀγάλματ' ἀγορᾶς εἰσιν. οὐδέ γάρ δόρυ μᾶλλον βραχίων σθεναρός ἀσθενοῦς μένει: ἐν τῆι φύσει δέ τοῦτο κἀν εὐψυχίαι.] ἀλλ' ἄξιος γάρ ὅ τε παρών ὅ τ' οὐ παρών ἀγαμέμνονος παῖς, οὗπερ οὕνεχ' ἥκομεν, δεξώμεθ' οἴκων καταλύσεις. χωρεῖν χρεών, δμῶες, δόμων τῶνδ' ἐντός. ὡς ἐμοί πένης εἴη πρόθυμος πλουσίου μᾶλλον ξένος. αἰνῶ μέν οὖν τοῦδ' ἀνδρός ἐσδοχάς δόμων, ἐβουλόμην δ' ἄν εἰ κασίγνητός με σός ἐς εὐτυχοῦντας ἦγεν εὐτυχῶν δόμους. ἴσως δ' ἄν ἔλθοι: λοξίου γάρ ἔμπεδοι χρησμοί, βροτῶν δέ μαντικήν χαίρειν ἐῶ. {χο.} νῦν ἤ πάροιθε μᾶλλον, ἠλέκτρα, χαρᾶι θερμαινόμεσθα καρδίαν: ἴσως γάρ ἄν μόλις προβαίνους' ἡ τύχη σταίη καλῶς. {ηλ.} ὦ τλῆμον, εἰδώς δωμάτων χρείαν σέθεν τί τούσδ' ἐδέξω μείζονας σαυτοῦ ξένους; {αυ.} τί δ'; εἴπερ εἰσίν ὡς δοκοῦσιν εὐγενεῖς, οὐκ ἔν τε μικροῖς ἔν τε μή στέρξους' ὁμῶς; {ηλ.} ἐπεί νυν ἐξήμαρτες ἐν σμικροῖσιν ὤν, ἔλθ' ὡς παλαιόν τροφέ' ἐμοῦ φίλον πατρός, ὅς ἀμφί ποταμόν τάναον ἀργείας ὅρους τέμνοντα γαίας σπαρτιάτιδός τε γῆς ποίμναις ὁμαρτεῖ πόλεος ἐκβεβλημένος: κέλευε δ' †αὐτόν τόνδ' ἐς δόμους ἀφιγμένον† ἐλθεῖν ξένιά τ' ἐς δαῖτα πορσῦναί τινα. ἡσθήσεταί τοι καί προσεύξεται θεοῖς, ζῶντ' εἰσακούσας παῖδ' ὅν ἐκσώιζει ποτέ. οὐ γάρ πατρώιων ἐκ δόμων μητρός πάρα λάβοιμεν ἄν τι: πικρά δ' ἀγγείλαιμεν ἄν, εἰ ζῶντ' ὀρέστην ἡ τάλαιν' αἴσθοιτ' ἔτι. {αυ.} ἀλλ', εἰ δοκεῖ σοι, τούσδ' ἀπαγγελῶ λόγους γέροντι: χώρει δ' ἐς δόμους ὅσον τάχος καί τἄνδον ἐξάρτυε. πολλά τοι γυνή χρήιζους' ἄν εὕροι δαιτί προσφορήματα. ἔστιν δέ δή τοσαῦτά γ' ἐν δόμοις ἔτι ὥσθ' ἕν γ' ἐπ' ἦμαρ τούσδε πληρῶσαι βορᾶς. ἐν τοῖς τοιούτοις δ' ἡνίκ' ἄν γνώμη πέσηι, σκοπῶ τά χρήμαθ' ὡς ἔχει μέγα σθένος ξένοις τε δοῦναι σῶμά τ' ἐς νόσους πεσόν δαπάναισι σῶσαι: τῆς δ' ἐφ' ἡμέραν βορᾶς ἐς σμικρόν ἥκει: πᾶς γάρ ἐμπλησθείς ἀνήρ ὁ πλούσιός τε χὠ πένης ἴσον φέρει. {χο.} κλειναί νᾶες, αἵ ποτ' ἔβατε τροίαν τοῖς ἀμετρήτοις ἐρετμοῖς πέμπουσαι χορεύματα νηρήιδων, ἵν' ὁ φίλαυλος ἔπαλλε δελ φίς πρώιραις κυανεμβόλοι σιν εἱλισσόμενος, πορεύων τόν τᾶς θέτιδος κοῦφον ἅλμα ποδῶν ἀχιλῆ σύν ἀγαμέμνονι τρωίας ἐπί σιμουντίδας ἀκτάς. νηρῆιδες δ' εὐβοῖδας ἄκρας λιποῦσαι μόχθους ἀσπιστάς ἀκμόνων ἡφαίστου χρυσέων ἔφερον τευχέων, ἀνά τε πήλιον ἀνά τ' ἐρυ μνᾶς ὄσσας ἱεράς νάπας νυμφαίας σκοπιάς †κόρας μάτευς'† ἔνθα πατήρ ἱππότας τρέφεν ἑλλάδι φῶς θέτιδος εἰναλίας γόνον ταχύπορον πόδ' ἀτρείδαις. ἰλιόθεν δ' ἔκλυόν τινος ἐν λιμέσιν ναυπλίοις βεβῶτος τᾶς σᾶς, ὦ θέτιδος παῖ, κλεινᾶς ἀσπίδος ἐν κύκλωι τοιάδε σήματα †δείματα φρύγια† τετύχθαι: περιδρόμωι μέν ἴτυος ἕδραι περσέα λαιμοτόμαν ὑπέρ ἁλός ποτανοῖσι πεδίλοις κορυφάν γοργόνος ἴσχειν, διός ἀγγέλωι σύν ἑρμᾶι, τῶι μαίας ἀγροτῆρι κούρωι ἐν δέ μέσωι κατέλαμπε σάκει φαέθων κύκλος ἁλίοιο ἵπποις ἄμ πτεροέσσαις ἄστρων τ' αἰθέριοι χοροί, πλειάδες ὑάδες, †ἕκτορος ὄμμασι† τροπαῖοι: ἐπί δέ χρυσοτύπωι κράνει σφίγγες ὄνυξιν ἀοίδιμον ἄγραν φέρουσαι: περιπλεύρωι δέ κύτει πύρπνοος ἔσπευ δε δρόμωι λέαινα χαλαῖς πειρηναῖον ὁρῶσα πῶλον. ἄορι δ' ἐν φονίωι τετραβάμονες ἵπποι ἔπαλλον, κελαινά δ' ἀμφί νῶθ' ἵετο κόνις. τοιῶνδ' ἄνακτα δοριπόνων ἔκανεν ἀνδρῶν, τυνδαρί, σά λέχεα, κακόφρον κόρα. τοιγάρ σοί ποτ' οὐρανίδαι πέμψουσιν θανάτου δίκαν. ἔτ' ἔτι φόνιον ὑπό δέραν ὄψομαι αἷμα χυθέν σιδάρωι. {πρεσβυσ} ποῦ ποῦ νεᾶνις πότνι' ἐμή δέσποινά τε, ἀγαμέμνονος παῖς, ὅν ποτ' ἐξέθρεψ' ἐγώ; ὡς πρόσβασιν τῶνδ' ὀρθίαν οἴκων ἔχει ῥυσῶι γέροντι τῶιδε προσβῆναι ποδί. ὅμως δέ πρός γε τούς φίλους ἐξελκτέον διπλῆν ἄκανθαν καί παλίρροπον γόνυ. ὦ θύγατερ (ἄρτι γάρ σε πρός δόμοις ὁρῶ), ἥκω φέρων σοι τῶν ἐμῶν βοσκημάτων ποίμνης νεογνόν θρέμμ' ὑποσπάσας τόδε στεφάνους τε τευχέων τ' ἐξελών τυρεύματα, πολιόν τε θησαύρισμα διονύσου τόδε ὀσμῆι κατῆρες, σμικρόν ἀλλ' ἐπεσβαλεῖν ἡδύ σκύφον τοῦδ' ἀσθενεστέρωι ποτῶι. ἴτω φέρων τις τοῖς ξένοις τάδ' ἐς δόμους. ἐγώ δέ τρύχει τῶιδ' ἐμῶν πέπλων κόρας δακρύοισι τέγξας ἐξομόρξασθαι θέλω. {ηλ.} τί δ', ὦ γεραιέ, διάβροχον τόδ' ὄμμ' ἔχεις; μῶν τἀμά διά χρόνου ς' ἀνέμνησεν κακῶν; ἤ τάς ὀρέστου τλήμονας φυγάς στένεις καί πατέρα τόν ἐμόν, ὅν ποτ' ἐν χεροῖν ἔχων ἀνόνητ' ἔθρεψάς σοί τε καί τοῖς σοῖς φίλοις; {πρ.} ἀνόνηθ': ὅμως δ' οὖν τοῦτό γ' οὐκ ἠνεσχόμην: ἦλθον γάρ αὐτοῦ πρός τάφον πάρεργ' ὁδοῦ καί προσπεσών ἔκλαυς' ἐρημίας τυχών, σπονδάς τε, λύσας ἀσκόν ὅν φέρω ξένοις, ἔσπεισα, τύμβωι δ' ἀμφέθηκα μυρσίνας. πυρᾶς δ' ἔπ' αὐτῆς οἶν μελάγχιμον πόκωι σφάγιον ἐσεῖδον αἷμά τ' οὐ πάλαι χυθέν ξανθῆς τε χαίτης βοστρύχους κεκαρμένους. κἀθαύμας', ὦ παῖ, τίς ποτ' ἀνθρώπων ἔτλη πρός τύμβον ἐλθεῖν: οὐ γάρ ἀργείων γέ τις. ἀλλ' ἦλθ' ἴσως που σός κασίγνητος λάθραι, μολών δ' ἐθαύμας' ἄθλιον τύμβον πατρός. σκέψαι δέ χαίτην προστιθεῖσα σῆι κόμηι, εἰ χρῶμα ταὐτόν κουρίμης ἔσται τριχός: φιλεῖ γάρ, αἷμα ταὐτόν οἷς ἄν ἦι πατρός, τά πόλλ' ὅμοια σώματος πεφυκέναι. {ηλ.} οὐκ ἄξι' ἀνδρός, ὦ γέρον, σοφοῦ λέγεις, εἰ κρυπτόν ἐς γῆν τήνδ' ἄν αἰγίσθου φόβωι δοκεῖς ἀδελφόν τόν ἐμόν εὐθαρσῆ μολεῖν. ἔπειτα χαίτης πῶς συνοίσεται πλόκος, ὁ μέν παλαίστραις ἀνδρός εὐγενοῦς τραφείς, ὁ δέ κτενισμοῖς θῆλυς; ἀλλ' ἀμήχανον. πολλοῖς δ' ἄν εὕροις βοστρύχους ὁμοπτέρους καί μή γεγῶσιν αἵματος ταὐτοῦ, γέρον. {πρ.} σύ δ' εἰς ἴχνος βᾶς' ἀρβύλης σκέψαι βάσιν εἰ σύμμετρος σῶι ποδί γενήσεται, τέκνον. {ηλ.} πῶς δ' ἄν γένοιτ' ἄν ἐν κραταιλέωι πέδωι γαίας ποδῶν ἔκμακτρον; εἰ δ' ἔστιν τόδε, δυοῖν ἀδελφοῖν πούς ἄν οὐ γένοιτ' ἴσος ἀνδρός τε καί γυναικός, ἀλλ' ἅρσην κρατεῖ. {πρ.} οὐκ ἔστιν, εἰ καί γῆν κασίγνητος μολών < > κερκίδος ὅτωι γνοίης ἄν ἐξύφασμα σῆς, ἐν ὧι ποτ' αὐτόν ἐξέκλεψα μή θανεῖν; {ηλ.} οὐκ οἶσθ', ὀρέστης ἡνίκ' ἐκπίπτει χθονός, νέαν μ' ἔτ' οὖσαν; εἰ δέ κἄκρεκον πέπλους, πῶς ἄν τότ' ὤν παῖς ταὐτά νῦν ἔχοι φάρη, εἰ μή ξυναύξοινθ' οἱ πέπλοι τῶι σώματι; ἀλλ' ἤ τις αὐτοῦ τάφον ἐποικτίρας ξένος †ἐκείρατ' ἤ τῆσδε σκοπούς λαβών χθονός†. {πρ.} οἱ δέ ξένοι ποῦ; βούλομαι γάρ εἰσιδών αὐτούς ἐρέσθαι σοῦ κασιγνήτου πέρι. {ηλ.} οἵδ' ἐκ δόμων βαίνουσι λαιψηρῶι ποδί. {πρ.} ἀλλ' εὐγενεῖς μέν, ἐν δέ κιβδήλωι τόδε: πολλοί γάρ ὄντες εὐγενεῖς εἰσιν κακοί. ὅμως δέ χαίρειν τούς ξένους προσεννέπω. {ορ.} χαῖρ', ὦ γεραιέ. τοῦ ποτ', ἠλέκτρα, τόδε παλαιόν ἀνδρός λείψανον φίλων κυρεῖ; {ηλ.} οὗτος τόν ἁμόν πατέρ' ἔθρεψεν, ὦ ξένε. {ορ.} τί φήις; ὅδ' ὅς σόν ἐξέκλεψε σύγγονον; {ηλ.} ὅδ' ἔσθ' ὁ σώσας κεῖνον, εἴπερ ἔστ' ἔτι. {ορ.} ἔα: τί μ' ἐσδέδορκεν ὥσπερ ἀργύρου σκοπῶν λαμπρόν χαρακτῆρ'; ἦ προσεικάζει μέ τωι; {ηλ.} ἴσως ὀρέστου ς' ἥλιχ' ἥδεται βλέπων. {ορ.} φίλου γε φωτός. τί δέ κυκλεῖ πέριξ πόδα; {ηλ.} καὐτή τόδ' εἰσορῶσα θαυμάζω, ξένε. {πρ.} ὦ πότνι', εὔχου, θύγατερ ἠλέκτρα, θεοῖς. {ηλ.} τί τῶν ἀπόντων ἤ τί τῶν ὄντων πέρι; {πρ.} λαβεῖν φίλον θησαυρόν, ὅν φαίνει θεός. {ηλ.} ἰδού: καλῶ θεούς. ἤ τί δή λέγεις, γέρον; {πρ.} βλέψον νυν ἐς τόνδ', ὦ τέκνον, τόν φίλτατον. {ηλ.} πάλαι δέδορκα: μή σύ γ' οὐκέτ' εὖ φρονεῖς; {πρ.} οὐκ εὖ φρονῶ 'γώ σόν κασίγνητον βλέπων; {ηλ.} πῶς εἶπας, ὦ γεραί', ἀνέλπιστον λόγον; {πρ.} ὁρᾶν ὀρέστην τόνδε τόν ἀγαμέμνονος. {ηλ.} ποῖον χαρακτῆρ' εἰσιδών, ὧι πείσομαι; {πρ.} οὐλήν παρ' ὀφρύν, ἥν ποτ' ἐν πατρός δόμοις νεβρόν διώκων σοῦ μέθ' ἡιμάχθη πεσών. {ηλ.} πῶς φήις; ὁρῶ μέν πτώματος τεκμήριον. {πρ.} ἔπειτα μέλλεις προσπίτνειν τοῖς φιλτάτοις; {ηλ.} ἀλλ' οὐκέτ', ὦ γεραιέ: συμβόλοισι γάρ τοῖς σοῖς πέπεισμαι θυμόν. ὦ χρόνωι φανείς, ἔχω ς' ἀέλπτως {ορ.} κἀξ ἐμοῦ γ' ἔχηι χρόνωι. {ηλ.} οὐδέποτε δόξας'. {ορ.} οὐδ' ἐγώ γάρ ἤλπισα. {ηλ.} ἐκεῖνος εἶ σύ; {ορ.} σύμμαχός γέ σοι μόνος. ἤν δ' ἀνσπάσωμαί γ' ὅν μετέρχομαι βόλον < > πέποιθα δ': ἤ χρή μηκέθ' ἡγεῖσθαι θεούς, εἰ τἄδικ' ἔσται τῆς δίκης ὑπέρτερα. {χο.} ἔμολες ἔμολες, ὤ, χρόνιος ἁμέρα, κατέλαμψας, ἔδειξας ἐμφανῆ πόλει πυρσόν, ὅς παλαιᾶι φυγᾶι πατρίων ἀπό δωμάτων τάλας ἀλαίνων ἔβα. θεός αὖ θεός ἁμετέραν τις ἄγει νίκαν, ὦ φίλα. ἄνεχε χέρας, ἄνεχε λόγον, ἵει λιτάς ἐς θεούς, τύχαι σοι τύχαι κασίγνητον ἐμβατεῦσαι πόλιν. {ορ.} εἶἑν: φίλας μέν ἡδονάς ἀσπασμάτων ἔχω, χρόνωι δέ καὖθις αὐτά δώσομεν. σύ δ', ὦ γεραιέ, καίριος γάρ ἤλυθες, λέξον, τί δρῶν ἄν φονέα τεισαίμην πατρός μητέρα τε <τήν> κοινωνόν ἀνοσίων γάμων; ἔστιν τί μοι κατ' ἄργος εὐμενές φίλων; ἤ πάντ' ἀνεσκευάσμεθ', ὥσπερ αἱ τύχαι; τῶι ξυγγένωμαι; νύχιος ἤ καθ' ἡμέραν; ποίαν ὁδόν τραπώμεθ' εἰς ἐχθρούς ἐμούς; {πρ.} ὦ τέκνον, οὐδείς δυστυχοῦντί σοι φίλος. εὕρημα γάρ τοι χρῆμα γίγνεται τόδε, κοινῆι μετασχεῖν τἀγαθοῦ καί τοῦ κακοῦ. σύ δ' (ἐκ βάθρων γάρ πᾶς ἀνήιρησαι φίλοις οὐδ' ἐλλέλοιπας ἐλπίδ') ἴσθι μου κλύων: ἐν χειρί τῆι σῆι πάντ' ἔχεις καί τῆι τύχηι, πατρῶιον οἶκον καί πόλιν λαβεῖν σέθεν. {ορ.} τί δῆτα δρῶντες τοῦδ' ἄν ἐξικοίμεθα; {πρ.} κτανών θυέστου παῖδα σήν τε μητέρα. {ορ.} ἥκω 'πί τόνδε στέφανον: ἀλλά πῶς λάβω; {πρ.} τειχέων μέν ἐλθών ἐντός οὐδ' ἄν εἰ θέλοις. {ορ.} φρουραῖς κέκασται δεξιαῖς τε δορυφόρων; {πρ.} ἔγνως: φοβεῖται γάρ σε κοὐχ εὕδει σαφῶς. {ορ.} εἶἑν: σύ δή τοὐνθένδε βούλευσον, γέρον. {πρ.} τἄμ' οὖν ἄκουσον: ἄρτι γάρ μ' ἐσῆλθέ τι. {ορ.} ἐσθλόν τι μηνύσειας, αἰσθοίμην δ' ἐγώ. {πρ.} αἴγισθον εἶδον, ἡνίχ' εἷρπον ἐνθάδε. {ορ.} προσηκάμην τό ῥηθέν. ἐν ποίοις τόποις; {πρ.} ἀγρῶν πέλας τῶνδ', ἱπποφορβίων ἔπι. {ορ.} τί δρῶνθ'; ὁρῶ γάρ ἐλπίδ' ἐξ ἀμηχάνων. {πρ.} νύμφαις ἐπόρσυν' ἔροτιν, ὡς ἔδοξέ μοι. {ορ.} τροφεῖα παίδων ἤ πρό μέλλοντος τόκου; {πρ.} οὐκ οἶδα πλήν ἕν: βουσφαγεῖν ὡπλίζετο. {ορ.} πόσων μετ' ἀνδρῶν; ἤ μόνος δμώων μέτα; {πρ.} οὐδείς παρῆν ἀργεῖος, οἰκεία δέ χείρ. {ορ.} οὔ πού τις ὅστις γνωριεῖ μ' ἰδών, γέρον; {πρ.} δμῶες μέν εἰσιν, οἵ σέ γ' οὐκ εἶδόν ποτε. {ορ.} ἡμῖν ἄν εἶεν, εἰ κρατοῖμεν, εὐμενεῖς; {πρ.} δούλων γάρ ἴδιον τοῦτο, σοί δέ σύμφορον. {ορ.} πῶς οὖν ἄν αὐτῶι πλησιασθείην ποτέ; {πρ.} στείχων ὅθεν σε βουθυτῶν ἐσόψεται. {ορ.} ὁδόν παρ' αὐτήν, ὡς ἔοικ', ἀγρούς ἔχει. {πρ.} ὅθεν <γ'> ἰδών σε δαιτί κοινωνόν καλεῖ. {ορ.} πικρόν γε συνθοινάτορ', ἤν θεός θέληι. {πρ.} τοὐνθένδε πρός τό πῖπτον αὐτός ἐννόει. {ορ.} καλῶς ἔλεξας. ἡ τεκοῦσα δ' ἐστί ποῦ; {πρ.} ἄργει: παρέσται δ' οὖν πόσει θοίνην ἔπι. {ορ.} τί δ' οὐχ ἅμ' ἐξωρμᾶτ' ἐμή μήτηρ πόσει; {πρ.} ψόγον τρέμουσα δημοτῶν ἐλείπετο. {ορ.} ξυνῆχ': ὕποπτος οὖσα γιγνώσκει πόλει. {πρ.} τοιαῦτα: μισεῖται γάρ ἀνόσιος γυνή. {ορ.} πῶς οὖν; ἐκείνην τόνδε τ' ἐν ταὐτῶι κτενῶ; {ηλ.} ἐγώ φόνον γε μητρός ἐξαρτύσομαι. {ορ.} καί μήν ἐκεῖνά γ' ἡ τύχη θήσει καλῶς. {ηλ.} ὑπηρετείτω μέν δυοῖν ὄντοιν ὅδε. {ορ.} ἔσται τάδ': εὑρίσκεις δέ μητρί πῶς φόνον; {ηλ.} λέγ', ὦ γεραιέ, τάδε κλυταιμήστραι μολών. {<πρ.} > {<ηλ.>} λεχώ μ' ἀπάγγελλ' οὖσαν ἄρσενος τόκωι. {πρ.} πότερα πάλαι τεκοῦσαν ἤ νεωστί δή; {ηλ.} δέχ' ἡλίους, ἐν οἷσιν ἁγνεύει λεχώ. {πρ.} καί δή τί τοῦτο μητρί προσβάλλει φόνον; {ηλ.} ἥξει κλύουσα λόχιά μου νοσήματα. {πρ.} πόθεν; †τί δ'† αὐτῆι σοῦ μέλειν δοκεῖς, τέκνον; {ηλ.} ναί: καί δακρύσει γ' ἀξίωμ' ἐμῶν τόκων. {πρ.} ἴσως: πάλιν μοι μῦθον ἐς καμπήν ἄγε. {ηλ.} ἐλθοῦσα μέντοι δῆλον ὡς ἀπόλλυται. {πρ.} καί μήν ἐπ' αὐτάς γ' εἶσι σῶν δόμων πύλας. {ηλ.} οὔκουν τραπέσθαι σμικρόν εἰς ἅιδου τότε; {πρ.} εἰ γάρ θάνοιμι τοῦτ' ἰδών ἐγώ ποτε. {ηλ.} πρώτιστα μέν νυν τῶιδ' ὑφήγησαι, γέρον. {πρ.} αἴγισθος ἔνθα νῦν θυηπολεῖ θεοῖς; {ηλ.} ἔπειτ' ἀπαντῶν μητρί τἀπ' ἐμοῦ φράσον. {πρ.} ὥστ' αὐτά γ' ἐκ σοῦ στόματος εἰρῆσθαι δοκεῖν. {ηλ.} σόν ἔργον ἤδη: πρόσθεν εἴληχας φόνου. {ορ.} στείχοιμ' ἄν, εἴ τις ἡγεμών γίγνοιθ' ὁδοῦ. {πρ.} καί μήν ἐγώ πέμποιμ' ἄν οὐκ ἀκουσίως. {ορ.} ὦ ζεῦ πατρῶιε καί τροπαῖ' ἐχθρῶν ἐμῶν {<ηλ.>} οἴκτιρέ γ' ἡμᾶς: οἰκτρά γάρ πεπόνθαμεν. {πρ.} οἴκτιρε δῆτα σοῦ γε φύντας ἐκγόνους. {ορ.} ἥρα τε βωμῶν ἥ μυκηναίων κρατεῖς {<ηλ.>} νίκην δός ἡμῖν, εἰ δίκαι' αἰτούμεθα. {πρ.} δός δῆτα πατρός τοῖσδε τιμωρόν δίκην. {ορ.} σύ τ' ὦ κάτω γῆς ἀνοσίως οἰκῶν πάτερ {<ηλ.>} καί γαῖ' ἄνασσα, χεῖρας ἧι δίδωμ' ἐμάς {<πρ.>} ἄμυν' ἄμυνε τοῖσδε φιλτάτοις τέκνοις. {<ορ.>} νῦν πάντα νεκρόν ἐλθέ σύμμαχον λαβών {<ηλ.>} οἵπερ γε σύν σοί φρύγας ἀνήλωσαν δορί {<πρ.>} χὤσοι στυγοῦσιν ἀνοσίους μιάστορας. {<ορ.>} ἤκουσας, ὦ δείν' ἐξ ἐμῆς μητρός παθών; {πρ.} πάντ', οἶδ', ἀκούει τάδε πατήρ: στείχειν δ' ἀκμή. {ηλ.} πάντ', οἶδα: πρός τάδ' ἄνδρα γίγνεσθαί σε χρή. [καί σοι προφωνῶ πρός τάδ' αἴγισθον θανεῖν: ὡς εἰ παλαισθείς πτῶμα θανάσιμον πεσῆι, τέθνηκα κἀγώ μηδέ με ζῶσαν λέγε: παίσω κάρα γάρ τοὐμόν ἀμφήκει ξίφει. δόμων ἔσω βᾶς' εὐτρεπές ποιήσομαι.] ὡς ἤν μέν ἔλθηι πύστις εὐτυχής σέθεν, ὀλολύξεται πᾶν δῶμα: θνήισκοντος δέ σου τἀναντί' ἔσται τῶνδε: ταῦτα σοί λέγω. ὑμεῖς δέ μοι, γυναῖκες, εὖ πυρσεύετε κραυγήν ἀγῶνος τοῦδε: φρουρήσω δ' ἐγώ πρόχειρον ἔγχος χειρί βαστάζους' ἐμῆι. οὐ γάρ ποτ' ἐχθροῖς τοῖς ἐμοῖς νικωμένη δίκην ὑφέξω, σῶμ' ἐμόν καθυβρίσαι. {χο.} ἀταλᾶς ὑπό †ματέρος ἀργείων† ὀρέων ποτέ κληδών ἐν πολιαῖσι μένει φήμαις εὐαρμόστοις ἐν καλάμοις πᾶνα μοῦσαν ἡδύθροον πνέοντ', ἀγρῶν ταμίαν, χρυσέαν ἄρνα καλλίποκον πορεῦσαι. πετρίνοις δ' ἐπι στάς κᾶρυξ ἰαχεῖ βάθροις: ἀγοράν ἀγοράν, μυκη ναῖοι, στείχετε μακαρίων ὀψόμενοι τυράννων φάσματα †δείματα. χοροί δ'† ἀτρειδῶν ἐγέραιρον οἴκους. θυμέλαι δ' ἐπίτναντο χρυσήλατοι, σελαγεῖτο δ' ἀν' ἄστυ πῦρ ἐπιβώμιον ἀργείων: λωτός δέ φθόγγον κελάδει κάλλιστον, μουσᾶν θεράπων, μολπαί δ' ηὔξοντ' ἐραταί χρυσέας ἀρνός †ἐπίλογοι† θυέστου: κρυφίαις γάρ εὐ ναῖς πείσας ἄλοχον φίλαν ἀτρέως, τέρας ἐκκομί ζει πρός δώματα: νεόμενος δ' εἰς ἀγόρους ἀυτεῖ τάν κερόεσσαν ἔχειν χρυσεόμαλλον κατά δῶμα ποίμναν. τότε δή τότε <δή> φαεν νάς ἄστρων μετέβας' ὁδούς ζεύς καί φέγγος ἀελίου λευκόν τε πρόσωπον ἀοῦς, τά δ' ἕσπερα νῶτ' ἐλαύνει θερμᾶι φλογί θεοπύρωι, νεφέλαι δ' ἔνυδροι πρός ἄρκτον, ξηραί τ' ἀμμωνίδες ἕδραι φθίνους' ἀπειρόδροσοι, καλλίστων ὄμβρων διόθεν στερεῖσαι. λέγεται <τάδε>, τάν δέ πί στιν σμικράν παρ' ἔμοιγ' ἔχει, στρέψαι θερμάν ἀέλιον χρυσωπόν ἕδραν ἀλλάξαν τα δυστυχίαι βροτείωι θνατᾶς ἕνεκεν δίκας. φοβεροί δέ βροτοῖσι μῦθοι κέρδος πρός θεῶν θεραπείαν. ὧν οὐ μνασθεῖσα πόσιν κτείνεις, κλεινῶν συγγενέτειρ' ἀδελφῶν. ἔα ἔα: φίλαι, βοῆς ἠκούσατ', ἤ δοκώ κενή ὑπῆλθέ μ', ὥστε νερτέρας βροντῆς διός; ἰδού, τάδ' οὐκ ἄσημα πνεύματ' αἴρεται. δέσποιν', ἄμειψον δώματ', ἠλέκτρα, τάδε. {ηλ.} φίλαι, τί χρῆμα; πῶς ἀγῶνος ἥκομεν; {χο.} οὐκ οἶδα πλήν ἕν: φόνιον οἰμωγήν κλύω. {ηλ.} ἤκουσα κἀγώ, τηλόθεν μέν ἀλλ' ὅμως. {χο.} μακράν γάρ ἕρπει γῆρυς, ἐμφανής γε μήν. {ηλ.} ἀργεῖος ὁ στεναγμός ἤ φίλων ἐμῶν; {χο.} οὐκ οἶδα: πᾶν γάρ μείγνυται μέλος βοῆς. {ηλ.} σφαγήν ἀυτεῖς τῆιδέ μοι: τί μέλλομεν; {χο.} ἔπισχε, τρανῶς ὡς μάθηις τύχας σέθεν. {ηλ.} οὐκ ἔστι: νικώμεσθα: ποῦ γάρ ἄγγελοι; {χο.} ἥξουσιν: οὔτοι βασιλέα φαῦλον κτανεῖν. {αγγελοσ} ὦ καλλίνικοι παρθένοι μυκηνίδες, νικῶντ' ὀρέστην πᾶσιν ἀγγέλλω φίλοις, ἀγαμέμνονος δέ φονέα κείμενον πέδωι αἴγισθον: ἀλλά θεοῖσιν εὔχεσθαι χρεών. {ηλ.} τίς δ' εἶ σύ; πῶς μοι πιστά σημαίνεις τάδε; {αγ.} οὐκ οἶσθ' ἀδελφοῦ μ' εἰσορῶσα πρόσπολον; {ηλ.} ὦ φίλτατ', ἔκ τοι δείματος δυσγνωσίαν εἶχον προσώπου: νῦν δέ γιγνώσκω σε δή. τί φήις; τέθνηκε πατρός ἐμοῦ στυγνός φονεύς; {αγ.} τέθνηκε: δίς σοι ταὔθ', ἅ γοῦν βούληι, λέγω. {ηλ.} ὦ θεοί, δίκη τε πάνθ' ὁρῶς', ἦλθές ποτε. ποίωι τρόπωι δέ καί τίνι ῥυθμῶι φόνου κτείνει θυέστου παῖδα; βούλομαι μαθεῖν. {αγ.} ἐπεί μελάθρων τῶνδ' ἀπήραμεν πόδα, ἐσβάντες ἦιμεν δίκροτον εἰς ἁμαξιτόν ἔνθ' ἦν ὁ καινός τῶν μυκηναίων: ἄναξ. κυρεῖ δέ κήποις ἐν καταρρύτοις βεβώς, δρέπων τερείνης μυρσίνης κάραι πλόκους: ἰδών δ' ἀυτεῖ: χαίρετ', ὦ ξένοι: τίνες πόθεν πορεύεσθ' ἔστε τ' ἐκ ποίας χθονός; ὁ δ' εἶπ' ὀρέστης: θεσσαλοί: πρός δ' ἀλφεόν θύσοντες ἐρχόμεσθ' ὀλυμπίωι διί. κλύων δέ ταῦτ' αἴγισθος ἐννέπει τάδε: νῦν μέν παρ' ἡμῖν χρή συνεστίους ὁμοῦ θοίνης γενέσθαι: τυγχάνω δέ βουθυτῶν νύμφαις: ἑῶιοι δ' ἐξαναστάντες λέχους ἐς ταὐτόν ἥξετ'. ἀλλ' ἴωμεν ἐς δόμους_ καί ταῦθ' ἅμ' ἠγόρευε καί χερός λαβών παρῆγεν ἡμᾶς_οὐδ' ἀπαρνεῖσθαι χρεών. ἐπεί δ' ἐν οἴκοις ἦμεν, ἐννέπει τάδε: λούτρ' ὡς τάχιστα τοῖς ξένοις τις αἰρέτω, ὡς ἀμφί βωμόν στῶσι χερνίβων πέλας. ἀλλ' εἶπ' ὀρέστης: ἀρτίως ἡγνίσμεθα λουτροῖσι καθαροῖς ποταμίων ῥείθρων ἄπο. εἰ δέ ξένους ἀστοῖσι συνθύειν χρεών, αἴγισθ', ἕτοιμοι κοὐκ ἀπαρνούμεσθ', ἄναξ. τοῦτον μέν οὖν μεθεῖσαν ἐκ μέσου λόγον: λόγχας δέ θέντες δεσπότου φρουρήματα δμῶες πρός ἔργον πάντες ἵεσαν χέρας: οἱ μέν σφαγεῖον ἔφερον, οἱ δ' ἦιρον κανᾶ, ἄλλοι δέ πῦρ ἀνῆπτον ἀμφί τ' ἐσχάραις λέβητας ὤρθουν: πᾶσα δ' ἐκτύπει στέγη. λαβών δέ προχύτας μητρός εὐνέτης σέθεν ἔβαλλε βωμούς, τοιάδ' ἐννέπων ἔπη: νύμφαι πετραῖαι, πολλάκις με βουθυτεῖν καί τήν κατ' οἴκους τυνδαρίδα δάμαρτ' ἐμήν πράσσοντας ὡς νῦν, τούς δ' ἐμούς ἐχθρούς κακῶς_ λέγων ὀρέστην καί σέ. δεσπότης δ' ἐμός τἀναντί' ηὔχετ', οὐ γεγωνίσκων λόγους, λαβεῖν πατρῶια δώματ'. ἐκ κανοῦ δ' ἑλών αἴγισθος ὀρθήν σφαγίδα, μοσχείαν τρίχα τεμών ἐφ' ἁγνόν πῦρ ἔθηκε δεξιᾶι, κἄσφαξ' ἐπ' ὤμων μόσχον ὡς ἦραν χεροῖν δμῶες, λέγει δέ σῶι κασιγνήτωι τάδε: ἕν τῶν καλῶν κομποῦσι τοῖσι θεσσαλοῖς εἶναι τόδ', ὅστις ταῦρον ἀρταμεῖ καλῶς ἵππους τ' ὀχμάζει: λαβέ σίδηρον, ὦ ξένε, δεῖξόν τε φήμην ἔτυμον ἀμφί θεσσαλῶν. ὁ δ' εὐκρότητον δωρίδ' ἁρπάσας χεροῖν, ῥίψας ἀπ' ὤμων εὐπρεπῆ πορπάματα, πυλάδην μέν εἵλετ' ἐν πόνοις ὑπηρέτην, δμῶας δ' ἀπωθεῖ: καί λαβών μόσχου πόδα λευκάς ἐγύμνου σάρκας ἐκτείνων χέρα: θᾶσσον δέ βύρσαν ἐξέδειρεν ἤ δρομεύς δισσούς διαύλους ἱππίους διήνυσεν, κἀνεῖτο λαγόνας. ἱερά δ' ἐς χεῖρας λαβών αἴγισθος ἤθρει. καί λοβός μέν οὐ προσῆν σπλάγχνοις, πύλαι δέ καί δοχαί χολῆς πέλας κακάς ἔφαινον τῶι σκοποῦντι προσβολάς. χὠ μέν σκυθράζει, δεσπότης δ' ἀνιστορεῖ: τί χρῆμ' ἀθυμεῖς; ὦ ξέν', ὀρρωδῶ τινα δόλον θυραῖον. ἔστι δ' ἔχθιστος βροτῶν ἀγαμέμνονος παῖς πολέμιός τ' ἐμοῖς δόμοις. ὁ δ' εἶπε: φυγάδος δῆτα δειμαίνεις δόλον, πόλεως ἀνάσσων; οὐχ, ὅπως παστήρια θοινασόμεσθα, φθιάδ' ἀντί δωρικῆς οἴσει τις ἡμῖν κοπίδ' ἀναρρῆξαι χέλυν; λαβών δέ κόπτει. σπλάγχνα δ' αἴγισθος λαβών ἤθρει διαιρῶν. τοῦ δέ νεύοντος κάτω ὄνυχας ἔπ' ἄκρους στάς κασίγνητος σέθεν ἐς σφονδύλους ἔπαισε, νωτιαῖα δέ ἔρρηξεν ἄρθρα: πᾶν δέ σῶμ' ἄνω κάτω ἤσπαιρεν ἠλέλιζε δυσθνήισκων φόνωι. δμῶες δ' ἰδόντες εὐθύς ἦιξαν ἐς δόρυ, πολλοί μάχεσθαι πρός δύ': ἀνδρείας δ' ὕπο ἔστησαν ἀντίπρωιρα σείοντες βέλη πυλάδης ὀρέστης τ'. εἶπε δ': οὐχί δυσμενής ἥκω πόλει τῆιδ' οὐδ' ἐμοῖς ὀπάοσιν, φονέα δέ πατρός ἀντετιμωρησάμην τλήμων ὀρέστης: ἀλλά μή με καίνετε, πατρός παλαιοί δμῶες. οἱ δ', ἐπεί λόγων ἤκουσαν, ἔσχον κάμακας: ἐγνώσθη δ' ὑπό γέροντος ἐν δόμοισιν ἀρχαίου τινός. στέφουσι δ' εὐθύς σοῦ κασιγνήτου κάρα χαίροντες ἀλαλάζοντες. ἔρχεται δέ σοί κάρα 'πιδείξων, οὐχί γοργόνος φέρων ἀλλ' ὅν στυγεῖς αἴγισθον. αἷμα δ' αἵματος πικρός δανεισμός ἦλθε τῶι θανόντι νῦν. {χο.} θές ἐς χορόν, ὦ φίλα, ἴχνος, ὡς νεβρός οὐράνιον πήδημα κουφίζουσα σύν ἀγλαΐαι. νικᾶι στεφαναφόρα κρείσσω τῶν παρ' ἀλφειοῦ ῥεέθροις τελέσας κασίγνητος σέθεν: ἀλλ' ὑπάειδε καλλίνικον ὠιδάν ἐμῶι χορῶι. {ηλ.} ὦ φέγγος, ὦ τέθριππον ἡλίου σέλας, ὦ γαῖα καί νύξ ἥν ἐδερκόμην πάρος, νῦν ὄμμα τοὐμόν ἀμπτυχαί τ' ἐλεύθεροι, ἐπεί πατρός πέπτωκεν αἴγισθος φονεύς. φέρ', οἷα δή 'χω καί δόμοι κεύθουσί μου κόμης ἀγάλματ' ἐξενέγκωμεν, φίλαι, στέψω τ' ἀδελφοῦ κρᾶτα τοῦ νικηφόρου. {χο.} σύ μέν νυν ἀγάλματ' ἄειρε κρατί: τό δ' ἁμέτερον χωρήσεται μούσαισι χόρευμα φίλον. νῦν οἱ πάρος ἁμετέρας γαίας τυραννεύσουσι φίλοι βασιλῆς δικαίως, τούς ἀδίκους καθελόντες. ἀλλ' ἴτω ξύναυλος βοά χαρᾶι. {ηλ.} ὦ καλλίνικε, πατρός ἐκ νικηφόρου γεγώς, ὀρέστα, τῆς ὑπ' ἰλίωι μάχης, δέξαι κόμης σῆς βοστρύχων ἀνδήματα. ἥκεις γάρ οὐκ ἀχρεῖον ἕκπλεθρον δραμών ἀγῶν' ἐς οἴκους ἀλλά πολέμιον κτανών αἴγισθον, ὅς σόν πατέρα κἀμόν ὤλεσεν. σύ τ', ὦ παρασπίστ', ἀνδρός εὐσεβεστάτου παίδευμα, πυλάδη, στέφανον ἐξ ἐμῆς χερός δέχου: φέρηι γάρ καί σύ τῶιδ' ἴσον μέρος ἀγῶνος. αἰεί δ' εὐτυχεῖς φαίνοισθέ μοι. {ορ.} θεούς μέν ἡγοῦ πρῶτον, ἠλέκτρα, τύχης ἀρχηγέτας τῆσδ', εἶτα κἄμ' ἐπαίνεσον τόν τῶν θεῶν τε τῆς τύχης θ' ὑπηρέτην. ἥκω γάρ οὐ λόγοισιν ἀλλ' ἔργοις κτανών αἴγισθον: †ὡς δέ τῶι σάφ' εἰδέναι τάδε προσθῶμεν†, αὐτόν τόν θανόντα σοι φέρω, ὅν εἴτε χρήιζεις θηρσίν ἁρπαγήν πρόθες, ἤ σκῦλον οἰωνοῖσιν, αἰθέρος τέκνοις, πήξας' ἔρεισον σκόλοπι: σός γάρ ἐστι νῦν δοῦλος, πάροιθε δεσπότης κεκλημένος. {ηλ.} αἰσχύνομαι μέν, βούλομαι δ' εἰπεῖν ὅμως. {ορ.} τί χρῆμα; λέξον: ὡς φόβου γ' ἔξωθεν εἶ. {ηλ.} νεκρούς ὑβρίζειν, μή μέ τις φθόνωι βάληι. {ορ.} οὐκ ἔστιν οὐδείς ὅστις ἄν μέμψαιτό σε. {ηλ.} δυσάρεστος ἡμῶν καί φιλόψογος πόλις. {ορ.} λέγ' εἴ τι χρήιζεις, σύγγον': ἀσπόνδοισι γάρ νόμοισιν ἔχθραν τῶιδε συμβεβλήκαμεν. {ηλ.} εἶἑν: τίν' ἀρχήν πρῶτά ς' ἐξείπω κακῶν, ποίας τελευτάς; τίνα μέσον τάξω λόγον; καί μήν δι' ὄρθρων γ' οὔποτ' ἐξελίμπανον θρυλοῦς' ἅ γ' εἰπεῖν ἤθελον κατ' ὄμμα σόν, εἰ δή γενοίμην δειμάτων ἐλευθέρα τῶν πρόσθε. νῦν οὖν ἔσμεν: ἀποδώσω δέ σοι ἐκεῖν' ἅ σε ζῶντ' ἤθελον λέξαι κακά. ἀπώλεσάς με κὠρφανήν φίλου πατρός καί τόνδ' ἔθηκας, οὐδέν ἠδικημένος, κἄγημας αἰσχρῶς μητέρ' ἄνδρα τ' ἔκτανες στρατηλατοῦνθ' ἕλλησιν, οὐκ ἐλθών φρύγας. ἐς τοῦτο δ' ἦλθες ἀμαθίας ὥστ' ἤλπισας ὡς ἐς σέ μέν δή μητέρ' οὐχ ἕξεις κακήν γήμας, ἐμοῦ δέ πατρός ἠδίκει λέχη. ἴστω δ', ὅταν τις διολέσας δάμαρτά του κρυπταῖσιν εὐναῖς εἶτ' ἀναγκασθῆι λαβεῖν, δύστηνός ἐστιν, εἰ δοκεῖ τό σωφρονεῖν ἐκεῖ μέν αὐτήν οὐκ ἔχειν, παρ' οἷ δ' ἔχειν. ἄλγιστα δ' ὤικεις, οὐ δοκῶν οἰκεῖν κακῶς: ἤιδησθα γάρ δῆτ' ἀνόσιον γήμας γάμον, μήτηρ δέ ς' ἄνδρα δυσσεβῆ κεκτημένη. ἄμφω πονηρώ δ' ὄντ' ἀνηιρεῖσθον τύχην κείνη τε τήν σήν καί σύ τοὐκείνης κακόν. πᾶσιν δ' ἐν ἀργείοισιν ἤκουες τάδε: ὁ τῆς γυναικός, οὐχί τἀνδρός ἡ γυνή. καίτοι τόδ' αἰσχρόν, προστατεῖν γε δωμάτων γυναῖκα, μή τόν ἄνδρα: κἀκείνους στυγῶ τούς παῖδας, ὅστις τοῦ μέν ἄρσενος πατρός οὐκ ὠνόμασται, τῆς δέ μητρός ἐν πόλει. ἐπίσημα γάρ γήμαντι καί μείζω λέχη τἀνδρός μέν οὐδείς, τῶν δέ θηλειῶν λόγος. ὅ δ' ἠπάτα σε πλεῖστον οὐκ ἐγνωκότα, ηὔχεις τις εἶναι τοῖσι χρήμασι σθένων: τά δ' οὐδέν εἰ μή βραχύν ὁμιλῆσαι χρόνον. ἡ γάρ φύσις βέβαιος, οὐ τά χρήματα. ἡ μέν γάρ αἰεί παραμένους' αἴρει κακά: ὁ δ' ὄλβος ἀδίκως καί μετά σκαιῶν ξυνών ἐξέπτατ' οἴκων, σμικρόν ἀνθήσας χρόνον. ἅ δ' ἐς γυναῖκας (παρθένωι γάρ οὐ καλόν λέγειν) σιωπῶ, γνωρίμως δ' αἰνίξομαι. ὕβριζες, ὡς δή βασιλικούς ἔχων δόμους κάλλει τ' ἀραρώς. ἀλλ' ἔμοιγ' εἴη πόσις μή παρθενωπός ἀλλά τἀνδρείου τρόπου. τά γάρ τέκν' αὐτῶν ἄρεος ἐκκρεμάννυται, τά δ' εὐπρεπῆ δή κόσμος ἐν χοροῖς μόνον. ἔρρ', οὐδέν εἰδώς ὧν ἐφευρεθείς χρόνωι δίκην δέδωκας. ὧδέ τις κακοῦργος ὤν μή μοι τό πρῶτον βῆμ' ἐάν δράμηι καλῶς νικᾶν δοκείτω τήν δίκην, πρίν ἄν πέρας γραμμῆς ἵκηται καί τέλος κάμψηι βίου. {χο.} ἔπραξε δεινά, δεινά δ' ἀντέδωκέ σοι καί τῶιδ': ἔχει γάρ ἡ δίκη μέγα σθένος. {ηλ.} εἶἑν: κομίζειν τοῦδε σῶμ' ἔσω χρεών σκότωι τε δοῦναι, δμῶες, ὡς, ὅταν μόληι μήτηρ, σφαγῆς πάροιθε μή 'σίδηι νεκρόν. {ορ.} ἐπίσχες: ἐμβάλωμεν εἰς ἄλλον λόγον. {ηλ.} τί δ'; ἐκ μυκηνῶν μῶν βοηδρόμους ὁρᾶις; {ορ.} οὔκ, ἀλλά τήν τεκοῦσαν ἥ μ' ἐγείνατο. {ηλ.} καλῶς ἄρ' ἄρκυν ἐς μέσην πορεύεται. {<ορ.} > {ηλ.} καί μήν ὄχοις γε καί στολῆι λαμπρύνεται. {ορ.} τί δῆτα δρῶμεν; μητέρ' ἦ φονεύσομεν; {ηλ.} μῶν ς' οἶκτος εἷλε, μητρός ὡς εἶδες δέμας; {ορ.} φεῦ: πῶς γάρ κτάνω νιν, ἥ μ' ἔθρεψε κἄτεκεν; {ηλ.} ὥσπερ πατέρα σόν ἥδε κἀμόν ὤλεσεν. {ορ.} ὦ φοῖβε, πολλήν γ' ἀμαθίαν ἐθέσπισας. {ηλ.} ὅπου δ' ἀπόλλων σκαιός ἦι, τίνες σοφοί; {ορ.} ὅστις μ' ἔχρησας μητέρ', ἥν οὐ χρῆν, κτανεῖν. {ηλ.} βλάπτηι δέ δή τί πατρί τιμωρῶν σέθεν; {ορ.} μητροκτόνος νῦν φεύξομαι, τόθ' ἁγνός ὤν. {ηλ.} καί μή γ' ἀμύνων πατρί δυσσεβής ἔσηι. {ορ.} ἐγὦιδα: μητρός δ' οὐ φόνου δώσω δίκας; {ηλ.} τί δ' ἤν πατρώιαν διαμεθῆις τιμωρίαν; {ορ.} ἆρ' αὔτ' ἀλάστωρ εἶπ' ἀπεικασθείς θεῶι; {ηλ.} ἱερόν καθίζων τρίποδ'; ἐγώ μέν οὐ δοκῶ. {ορ.} οὔ τἄν πιθοίμην εὖ μεμαντεῦσθαι τάδε. {ηλ.} οὐ μή κακισθείς εἰς ἀνανδρίαν πεσῆι, ἀλλ' εἶ τόν αὐτόν τῆιδ' ὑποστήσων δόλον ὧι καί πόσιν καθεῖλεν †αἴγισθον κτανών†; {ορ.} ἔσειμι: δεινοῦ δ' ἄρχομαι προβήματος, καί δεινά δράσω γ'. εἰ θεοῖς δοκεῖ τάδε, ἔστω: πικρόν δ' οὐχ ἡδύ τἀγώνισμά μοι. {χο.} ἰώ, βασίλεια γύναι χθονός ἀργείας, παῖ τυνδάρεω, καί τοῖν ἀγαθοῖν ξύγγονε κούροιν διός, οἵ φλογεράν αἰθέρ' ἐν ἄστροις ναίουσι, βροτῶν ἐν ἁλός ῥοθίοις τιμάς σωτῆρας ἔχοντες: χαῖρε, σεβίζω ς' ἴσα καί μάκαρας πλούτου μεγάλης τ' εὐδαιμονίας. τάς σάς δέ τύχας θεραπεύεσθαι †καιρός, ὦ βασίλεια†. {κλυταιμηστρα} ἔκβητ' ἀπήνης, τρωιάδες, χειρός δ' ἐμῆς λάβεσθ', ἵν' ἔξω τοῦδ' ὄχου στήσω πόδα. σκύλοισι μέν γάρ θεῶν κεκόσμηνται δόμοι φρυγίοις, ἐγώ δέ τάσδε, τρωιάδος χθονός ἐξαίρετ', ἀντί παιδός ἥν ἀπώλεσα σμικρόν γέρας, καλόν δέ κέκτημαι δόμοις. {ηλ.} οὔκουν ἐγώ (δούλη γάρ ἐκβεβλημένη δόμων πατρώιων δυστυχεῖς οἰκῶ δόμους), μῆτερ, λάβωμαι μακαρίας τῆς σῆς χερός; {κλ.} δοῦλαι πάρεισιν αἵδε: μή σύ μοι πόνει. {ηλ.} τί δ'; αἰχμάλωτόν τοί μ' ἀπώικισας δόμων, ἡιρημένων δέ δωμάτων ἡιρήμεθα, ὡς αἵδε, πατρός ὀρφανοί λελειμμένοι. {κλ.} τοιαῦτα μέντοι σός πατήρ βουλεύματα ἐς οὕς ἐχρῆν ἥκιστ' ἐβούλευσεν φίλων. λέξω δέ: καίτοι δόξ' ὅταν λάβηι κακή γυναῖκα, γλώσσηι πικρότης ἔνεστί τις: ὡς μέν παρ' ἡμῖν, οὐ κακῶς: τό πρᾶγμα δέ μαθόντας, ἤν μέν ἀξίως μισεῖν ἔχηι, στυγεῖν δίκαιον: εἰ δέ μή, τί δεῖ στυγεῖν; ἡμᾶς δ' ἔδωκε τυνδάρεως τῶι σῶι πατρί οὐχ ὥστε θνήισκειν οὐδ' ἅ γειναίμην ἐγώ. κεῖνος δέ παῖδα τήν ἐμήν ἀχιλλέως λέκτροισι πείσας ὤιχετ' ἐκ δόμων ἄγων πρυμνοῦχον αὖλιν, ἔνθ' ὑπερτείνας πυρᾶς λευκήν διήμης' ἰφιγόνης παρηίδα. κεἰ μέν πόλεως ἅλωσιν ἐξιώμενος ἤ δῶμ' ὀνήσων τἄλλα τ' ἐκσώιζων τέκνα ἔκτεινε πολλῶν μίαν ὕπερ, συγγνώστ' ἄν ἦν. νῦν δ' οὕνεχ' ἑλένη μάργος ἦν ὅ τ' αὖ λαβών ἄλοχον κολάζειν προδότιν οὐκ ἠπίστατο, τούτων ἕκατι παῖδ' ἐμήν διώλεσεν. ἐπί τοῖσδε τοίνυν καίπερ ἠδικημένη οὐκ ἠγριώμην οὐδ' ἄν ἔκτανον πόσιν. ἀλλ' ἦλθ' ἔχων μοι μαινάδ' ἔνθεον κόρην λέκτροις τ' ἐπεισέφρηκε, καί νύμφα δύο ἐν τοῖσιν αὐτοῖς δώμασιν κατεῖχ' ὁμοῦ. μῶρον μέν οὖν γυναῖκες, οὐκ ἄλλως λέγω: ὅταν δ', ὑπόντος τοῦδ', ἁμαρτάνηι πόσις τἄνδον παρώσας λέκτρα, μιμεῖσθαι θέλει γυνή τόν ἄνδρα χἄτερον κτᾶσθαι φίλον. κἄπειτ' ἐν ἡμῖν ὁ ψόγος λαμπρύνεται, οἱ δ' αἴτιοι τῶνδ' οὐ κλύους' ἄνδρες κακῶς. εἰ δ' ἐκ δόμων ἥρπαστο μενέλεως λάθραι, κτανεῖν μ' ὀρέστην χρῆν, κασιγνήτης πόσιν μενέλαον ὡς σώσαιμι; σός δέ πῶς πατήρ ἠνέσχετ' ἄν ταῦτ'; εἶτα τόν μέν οὐ θανεῖν κτείνοντα χρῆν τἄμ', ἐμέ δέ πρός κείνου παθεῖν < >; ἔκτειν', ἐτρέφθην ἧιπερ ἦν πορεύσιμον πρός τούς ἐκείνωι πολεμίους. φίλων γάρ ἄν τίς ἄν φόνου σοῦ πατρός ἐκοινώνησέ μοι; λέγ' εἴ τι χρήιζεις κἀντίθες παρρησίαι, ὅπως τέθνηκε σός πατήρ οὐκ ἐνδίκως. {χο.} δίκαι' ἔλεξας, ἡ δίκη δ' αἰσχρῶς ἔχει. γυναῖκα γάρ χρή πάντα συγχωρεῖν πόσει, ἥτις φρενήρης: ἧι δέ μή δοκεῖ τάδε, οὐδ' εἰς ἀριθμόν τῶν ἐμῶν ἥκει λόγων. {ηλ.} μέμνησο, μῆτερ, οὕς ἔλεξας ὑστάτους λόγους, διδοῦσα πρός σέ μοι παρρησίαν. {κλ.} καί νῦν γέ φημι κοὐκ ἀπαρνοῦμαι, τέκνον. {ηλ.} ἆρ' ἄν κλύουσα, μῆτερ, εἶτ' ἔρξαις κακῶς; {κλ.} †οὐκ ἔστι, τῆι σῆι δ' ἡδύ προσθήσω φρενί†. {ηλ.} λέγοιμ' ἄν: ἀρχή δ' ἥδε μοι προοιμίου: εἶθ' εἶχες, ὦ τεκοῦσα, βελτίους φρένας. τό μέν γάρ εἶδος αἶνον ἄξιον φέρειν ἑλένης τε καί σοῦ, δύο δ' ἔφυτε συγγόνω, ἄμφω ματαίω κάστορός τ' οὐκ ἀξίω. ἡ μέν γάρ ἁρπασθεῖς' ἑκοῦς' ἀπώλετο, σύ δ' ἄνδρ' ἄριστον ἑλλάδος διώλεσας, σκῆψιν προτείνους' ὡς ὑπέρ τέκνου πόσιν ἔκτεινας: οὐ γάρ <ς'> ὡς ἔγωγ' ἴσασιν εὖ. ἥτις, θυγατρός πρίν κεκυρῶσθαι σφαγάς, νέον τ' ἀπ' οἴκων ἀνδρός ἐξωρμημένου, ξανθόν κατόπτρωι πλόκαμον ἐξήσκεις κόμης. γυνή δ' ἀπόντος ἀνδρός ἥτις ἐκ δόμων ἐς κάλλος ἀσκεῖ, διάγραφ' ὡς οὖσαν κακήν. οὐδέν γάρ αὐτήν δεῖ θύρασιν εὐπρεπές φαίνειν πρόσωπον, ἤν τι μή ζητῆι κακόν. μόνην δέ πασῶν οἶδ' ἐγώ ς' ἑλληνίδων, εἰ μέν τά τρώων εὐτυχοῖ, κεχαρμένην, εἰ δ' ἥσσον' εἴη, συννέφουσαν ὄμματα, ἀγαμέμνον' οὐ χρήιζουσαν ἐκ τροίας μολεῖν. καίτοι καλῶς γε σωφρονεῖν παρεῖχέ σοι: ἄνδρ' εἶχες οὐ κακίον' αἰγίσθου πόσιν, ὅν ἑλλάς αὑτῆς εἵλετο στρατηλάτην: ἑλένης δ' ἀδελφῆς τοιάδ' ἐξειργασμένης ἐξῆν κλέος σοι μέγα λαβεῖν: τά γάρ κακά παράδειγμα τοῖς ἐσθλοῖσιν εἴσοψίν τ' ἔχει. εἰ δ', ὡς λέγεις, σήν θυγατέρ' ἔκτεινεν πατήρ, ἐγώ τί ς' ἠδίκης' ἐμός τε σύγγονος; πῶς οὐ πόσιν κτείνασα πατρώιους δόμους ἡμῖν προσῆψας, ἀλλ' ἐπηνέγκω λέχει τἀλλότρια, μισθοῦ τούς γάμους ὠνουμένη, κοὔτ' ἀντιφεύγει παιδός ἀντί σοῦ πόσις οὔτ' ἀντ' ἐμοῦ τέθνηκε, δίς τόσως ἐμέ κτείνας ἀδελφῆς ζῶσαν; εἰ δ' ἀμείψεται φόνον δικάζων φόνος, ἀποκτενῶ ς' ἐγώ καί παῖς ὀρέστης πατρί τιμωρούμενοι. εἰ γάρ δίκαι' ἐκεῖνα, καί τάδ' ἔνδικα. [ὅστις δέ πλοῦτον ἤ εὐγένειαν εἰσιδών γαμεῖ πονηράν μῶρός ἐστι: μικρά γάρ μεγάλων ἀμείνω σώφρον' ἐν δόμοις λέχη. {χο.} τύχη γυναικῶν ἐς γάμους. τά μέν γάρ εὖ, τά δ' οὐ καλῶς πίπτοντα δέρκομαι βροτῶν.] {κλ.} ὦ παῖ, πέφυκας πατέρα σόν στέργειν ἀεί. ἔστιν δέ καί τόδ': οἱ μέν εἰσιν ἀρσένων, οἱ δ' αὖ φιλοῦσι μητέρας μᾶλλον πατρός. συγγνώσομαί σοι: καί γάρ οὐχ οὕτως ἄγαν χαίρω τι, τέκνον, τοῖς δεδραμένοις ἐμοί. οἴμοι τάλαινα τῶν ἐμῶν βουλευμάτων: ὡς μᾶλλον ἤ χρῆν ἤλας' εἰς ὀργήν πόσει. {ηλ.} ὀψέ στενάζεις, ἡνίκ' οὐκ ἔχεις ἄκη. πατήρ μέν οὖν τέθνηκε: τόν δ' ἔξω χθονός πῶς οὐ κομίζηι παῖδ' ἀλητεύοντα σόν; {κλ.} δέδοικα: τοὐμόν δ', οὐχί τοὐκείνου σκοπῶ. πατρός γάρ, ὡς λέγουσι, θυμοῦται φόνωι. {ηλ.} τί δ' αὖ πόσιν σόν ἄγριον εἰς ἡμᾶς ἔχεις; {κλ.} τρόποι τοιοῦτοι: καί σύ δ' αὐθάδης ἔφυς. {ηλ.} ἀλγῶ γάρ: ἀλλά παύσομαι θυμουμένη. {κλ.} καί μήν ἐκεῖνος οὐκέτ' ἔσται σοι βαρύς. {ηλ.} φρονεῖ μέγ': ἐν γάρ τοῖς ἐμοῖς ναίει δόμοις. {κλ.} ὁρᾶις; ἀν' αὖ σύ ζωπυρεῖς νείκη νέα. {ηλ.} σιγῶ: δέδοικα γάρ νιν ὡς δέδοικ' ἐγώ. {κλ.} παῦσαι λόγων τῶνδ'. ἀλλά τί μ' ἐκάλεις, τέκνον; {ηλ.} ἤκουσας, οἶμαι, τῶν ἐμῶν λοχευμάτων: τούτων ὕπερ μοι θῦσον (οὐ γάρ οἶδ' ἐγώ) δεκάτην σελήνην παιδός ὡς νομίζεται. τρίβων γάρ οὐκ εἴμ', ἄτοκος οὖς' ἐν τῶι πάρος. {κλ.} ἄλλης τόδ' ἔργον, ἥ ς' ἔλυσεν ἐκ τόκων. {ηλ.} αὐτή 'λόχευον κἄτεκον μόνη βρέφος. {κλ.} οὕτως ἀγείτων οἶκος ἵδρυται φίλων; {ηλ.} πένητας οὐδείς βούλεται κτᾶσθαι φίλους. {κλ.} σύ δ' ὧδ' ἄλουτος καί δυσείματος χρόα λεχώ νεογνῶν ἐκ τόκων πεπαυμένη; ἀλλ' εἶμι, παιδός ἀριθμόν ὡς τελεσφόρον θύσω θεοῖσι. σοί δ' ὅταν πράξω χάριν τήνδ', εἶμ' ἐπ' ἀγρόν οὗ πόσις θυηπολεῖ νύμφαισιν. ἀλλά τούσδ' ὄχους, ὀπάονες, φάτναις ἄγοντες πρόσθεθ': ἡνίκ' ἄν δέ με δοκῆτε θυσίας τῆσδ' ἀπηλλάχθαι θεοῖς, πάρεστε: δεῖ γάρ καί πόσει δοῦναι χάριν. {ηλ.} χώρει πένητας ἐς δόμους: φρούρει δέ μοι μή ς' αἰθαλώσηι πολύκαπνον στέγος πέπλους. θύσεις γάρ οἷα χρή σε δαίμοσιν θύη. κανοῦν δ' ἐνῆρκται καί τεθηγμένη σφαγίς, ἥπερ καθεῖλε ταῦρον, οὗ πέλας πεσῆι πληγεῖσα: νυμφεύσηι δέ κἀν ἅιδου δόμοις ὧιπερ ξυνηῦδες ἐν φάει. τοσήνδ' ἐγώ δώσω χάριν σοι, σύ δέ δίκην ἐμοί πατρός. {χο.} ἀμοιβαί κακῶν: μετάτροποι πνέου σιν αὖραι δόμων. τότε μέν <ἐν> λουτροῖς ἔπεσεν ἐμός ἐμός ἀρχέτας, ἰάχησε δέ στέγα λάινοί τε θριγκοί δόμων, τάδ' ἐνέποντος: ὦ σχέτλιε, τί με, γύναι, φονεύσεις φίλαν πατρίδα δεκέτεσι σποραῖσιν ἐλθόντ' ἐμάν; < >. παλίρρους δέ τάνδ' ὑπάγεται δίκα διαδρόμου λέχους, μέλεον ἅ πόσιν χρόνιον ἱκόμενον εἰς οἴκους κυκλώπειά τ' οὐράνια τείχε' ὀ ξυθήκτωι †βέλους ἔκανεν† αὐτόχειρ, πέλεκυν ἐν χεροῖν λαβοῦς'. ὦ τλάμων πόσις, ὅτι ποτέ τάν τάλαιναν ἔσχεν κακόν. ὀρεία τις ὡς λέαιν' ὀργάδων δρύοχα νεμομένα τάδε κατήνυσεν. {κλ.} (ἔσωθεν) ὦ τέκνα, πρός θεῶν, μή κτάνητε μητέρα. {χο.} κλύεις ὑπώροφον βοάν; {κλ.} ἰώ μοί μοι. {χο.} ὤιμωξα κἀγώ πρός τέκνων χειρουμένης. νέμει τοι δίκαν θεός, ὅταν τύχηι. σχέτλια μέν ἔπαθες, ἀνόσια δ' εἰργάσω, τάλαιν', εὐνέταν. ἀλλ' οἵδε μητρός νεοφόνοις ἐν αἵμασιν πεφυρμένοι βαίνουσιν ἐξ οἴκων πόδα < > τροπαῖα, δείγματ' ἀθλίων προσφαγμάτων. οὐκ ἔστιν οὐδείς οἶκος ἀθλιώτερος τῶν τανταλείων οὐδ' ἔφυ ποτ' ἐκγόνων. {ορ.} ἰώ γᾶ καί ζεῦ πανδερκέτα βροτῶν, ἴδετε τάδ' ἔργα φόνι α μυσαρά, δίγονα σώματ' ἐν †χθονί κείμενα πλαγᾶι† χερός ὕπ' ἐμᾶς, ἄποιν' ἐμῶν πημάτων < >. {ηλ.} δακρύτ' ἄγαν, ὦ σύγγον', αἰτία δ' ἐγώ. διά πυρός ἔμολον ἁ τάλαινα ματρί τᾶιδ', ἅ μ' ἔτικτε κούραν. {<χο.>} ἰώ τύχας †σᾶς τύχας μᾶτερ τεκοῦς'† ἄλαστα μέλεα καί πέρα παθοῦσα σῶν τέκνων ὑπαί. πατρός δ' ἔτεισας φόνον δικαίως. {ορ.} ἰώ φοῖβ', ἀνύμνησας δίκαι' ἄφαντα, φανερά δ' ἐξέπρα ξας ἄχεα, φόνια δ' ὤπασας λάχε' ἀπό γᾶς ἑλλανίδος. τίνα δ' ἑτέραν μόλω πόλιν; τίς ξένος, τίς εὐσεβής ἐμόν κάρα προσόψεται ματέρα κτανόντος; {ηλ.} ἰώ ἰώ μοι. ποῖ δ' ἐγώ, τίν' ἐς χορόν, τίνα γάμον εἶμι; τίς πόσις με δέξεται νυμφικάς ἐς εὐνάς; {χο.} πάλιν πάλιν φρόνημα σόν μετεστάθη πρός αὔραν: φρονεῖς γάρ ὅσια νῦν, τότ' οὐ φρονοῦσα, δεινά δ' εἰργάσω, φίλα, κασίγνητον οὐ θέλοντα. {<ορ.>} κατεῖδες οἷον ἁ τάλαιν' ἔξω πέπλων ἔβαλεν ἔδειξε μαστόν ἐν φοναῖσιν, ἰώ μοι, πρός πέδωι τιθεῖσα γόνιμα μέλεα; τακόμαν δ' ἐγώ. {χο.} σάφ' οἶδα: δι' ὀδύνας ἔβας, ἰήιον κλύων γόον ματρός ἅ ς' ἔτικτεν. {ορ.} βοάν δ' ἔλασκε τάνδε, πρός γένυν ἐμάν τιθεῖσα χεῖρα: τέκος ἐμόν, λιταίνω. παρήιδων τ' ἐξ ἐμᾶν ἐκρίμναθ', ὥστε χέρας ἐμάς λιπεῖν βέλος. {χο.} τάλαινα. πῶς <δ'> ἔτλας φόνον δι' ὀμμάτων ἰδεῖν σέθεν ματρός ἐκπνεούσας; {ορ.} ἐγώ μέν ἐπιβαλών φάρη κόραις ἐμαῖς φασγάνωι κατηρξάμαν ματέρος ἔσω δέρας μεθείς. {ηλ.} ἐγώ δέ <γ'> ἐπεκέλευσά σοι ξίφους τ' ἐφηψάμαν ἅμα. δεινότατον παθέων ἔρεξα. {<ορ.>} λαβοῦ, κάλυπτε μέλεα ματέρος πέπλοις <καί> καθάρμοσον σφαγάς. φονέας ἔτικτες ἆρά σοι. {ηλ.} ἰδού, φίλαι τε κοὐ φίλαι φάρεα τάδ' ἀμφιβάλλομεν, τέρμα κακῶν μεγάλων δόμοισιν. {χο.} ἀλλ' οἵδε δόμων ὕπερ ἀκροτάτων βαίνουσί τινες δαίμονες ἤ θεῶν τῶν οὐρανίων: οὐ γάρ θνητῶν γ' ἥδε κέλευθος. τί ποτ' ἐς φανεράν ὄψιν βαίνουσι βροτοῖσιν; {καστωρ} ἀγαμέμνονος παῖ, κλῦθι: δίπτυχοι δέ σε καλοῦσι μητρός σύγγονοι διόσκοροι, κάστωρ κασίγνητός τε πολυδεύκης ὅδε. δεινόν δέ ναυσίν ἀρτίως πόντου σάλον παύσαντ' ἀφίγμεθ' ἄργος, ὡς ἐσείδομεν σφαγάς ἀδελφῆς τῆσδε, μητέρος δέ σῆς. δίκαια μέν νυν ἥδ' ἔχει, σύ δ' οὐχί δρᾶις. φοῖβος δέ, φοῖβος_ἀλλ' ἄναξ γάρ ἐστ' ἐμός, σιγῶ: σοφός δ' ὤν οὐκ ἔχρησέ σοι σοφά. αἰνεῖν δ' ἀνάγκη ταῦτα: τἀντεῦθεν δέ χρή πράσσειν ἅ μοῖρα ζεύς τ' ἔκρανε σοῦ πέρι. πυλάδηι μέν ἠλέκτραν δός ἄλοχον ἐς δόμους, σύ δ' ἄργος ἔκλιπ': οὐ γάρ ἔστι σοί πόλιν τήνδ' ἐμβατεύειν, μητέρα κτείναντα σήν. δειναί δέ κῆρές <ς'> αἱ κυνώπιδες θεαί τροχηλατήσους' ἐμμανῆ πλανώμενον. ἐλθών δ' ἀθήνας παλλάδος σεμνόν βρέτας πρόσπτυξον: εἴρξει γάρ νιν ἐπτοημένας δεινοῖς δράκουσιν ὥστε μή ψαύειν σέθεν, γοργῶφ' ὑπερτείνουσα σῶι κάραι κύκλον. ἔστιν δ' ἄρεώς τις ὄχθος, οὗ πρῶτον θεοί ἕζοντ' ἐπί ψήφοισιν αἵματος πέρι, ἁλιρρόθιον ὅτ' ἔκταν' ὠμόφρων ἄρης, μῆνιν θυγατρός ἀνοσίων νυμφευμάτων, πόντου κρέοντος παῖδ', ἵν' εὐσεβεστάτη ψήφου βεβαία τ' ἐστίν ἐκ τούτου θέσις. ἐνταῦθα καί σέ δεῖ δραμεῖν φόνου πέρι. ἴσαι δέ ς' ἐκσώσουσι μή θανεῖν δίκηι ψῆφοι τεθεῖσαι: λοξίας γάρ αἰτίαν ἐς αὑτόν οἴσει, μητέρος χρήσας φόνον. καί τοῖσι λοιποῖς ὅδε νόμος τεθήσεται, νικᾶν ἴσαις ψήφοισι τόν φεύγοντ' ἀεί. δειναί μέν οὖν θεαί τῶιδ' ἄχει πεπληγμέναι πάγον παρ' αὐτόν χάσμα δύσονται χθονός, σεμνόν βροτοῖσιν εὐσεβέσι χρηστήριον. σέ δ' ἀρκάδων χρή πόλιν ἐπ' ἀλφειοῦ ῥοαῖς οἰκεῖν λυκαίου πλησίον σηκώματος: ἐπώνυμος δέ σοῦ πόλις κεκλήσεται. σοί μέν τάδ' εἶπον. τόνδε δ' αἰγίσθου νέκυν ἄργους πολῖται γῆς καλύψουσιν τάφωι. μητέρα δέ τήν σήν ἄρτι ναυπλίαν παρών μενέλαος, ἐξ οὗ τρωϊκήν εἷλε χθόνα, ἑλένη τε θάψει: πρωτέως γάρ ἐκ δόμων ἥκει λιποῦς' αἴγυπτον οὐδ' ἦλθεν φρύγας: ζεύς δ', ὡς ἔρις γένοιτο καί φόνος βροτῶν, εἴδωλον ἑλένης ἐξέπεμψ' ἐς ἴλιον. πυλάδης μέν οὖν κόρην τε καί δάμαρτ' ἔχων ἀχαιίδος γῆς οἴκαδ' ἐκπορευέτω, καί τόν λόγωι σόν πενθερόν κομιζέτω φωκέων ἐς αἶαν καί δότω πλούτου βάθος. σύ δ' ἰσθμίας γῆς αὐχέν' ἐμβαίνων ποδί χώρει πρός ὄχθον κεκροπίας εὐδαίμονα. πεπρωμένην γάρ μοῖραν ἐκπλήσας φόνου εὐδαιμονήσεις τῶνδ' ἀπαλλαχθείς πόνων. {χο.} ὦ παῖδε διός, θέμις ἐς φθογγάς τάς ὑμετέρας ἡμῖν πελάθειν; {κα.} θέμις, οὐ μυσαραῖς τοῖσδε σφαγίοις. {χο.} πῶς ὄντε θεώ τῆσδέ τ' ἀδελφώ τῆς καπφθιμένης οὐκ ἠρκέσατον κῆρας μελάθροις; {κα.} μοῖρά τ' ἀνάγκη τ' ἦγ' ἐς τό χρεών φοίβου τ' ἄσοφοι γλώσσης ἐνοπαί. {ηλ.} κἀμοί μύθου μέτα, τυνδαρίδαι; {κα.} καί σοί: φοίβωι τήνδ' ἀναθήσω πρᾶξιν φονίαν. {<ηλ.>} τίς δ' ἔμ' ἀπόλλων, ποῖοι χρησμοί φονίαν ἔδοσαν μητρί γενέσθαι; {κα.} κοιναί πράξεις, κοινοί δέ πότμοι, μία δ' ἀμφοτέρους ἄτη πατέρων διέκναισεν. {ορ.} ὦ σύγγονέ μοι, χρονίαν ς' ἐσιδών τῶν σῶν εὐθύς φίλτρων στέρομαι καί ς' ἀπολείψω σοῦ λειπόμενος. {κα.} πόσις ἔστ' αὐτῆι καί δόμος: οὐχ ἥδ' οἰκτρά πέπονθεν, πλήν ὅτι λείπει πόλιν ἀργείων. {ηλ.} καί τίνες ἄλλαι στοναχαί μείζους ἤ γῆς πατρίας ὅρον ἐκλείπειν; {<ορ.>} ἀλλ' ἐγώ οἴκων ἔξειμι πατρός καί ἐπ' ἀλλοτρίαις ψήφοισι φόνον μητρός ὑφέξω. {κα.} ὁσίαν, θάρσει, παλλάδος ἥξεις πόλιν: ἀλλ' ἀνέχου. {ηλ.} περί μοι στέρνοις στέρνα πρόσαψον, σύγγονε φίλτατε: διά γάρ ζευγνῦς' ἡμᾶς πατρίων μελάθρων μητρός φόνιοι κατάραι. {ορ.} βάλε, πρόσπτυξον σῶμα: θανόντος δ' ὡς ἐπί τύμβωι καταθρήνησον. {κα.} φεῦ φεῦ: δεινόν τόδ' ἐγηρύσω καί θεοῖσι κλύειν. ἔνι γάρ κἀμοί τοῖς τ' οὐρανίδαις οἶκτος θνητῶν πολυμόχθων. {<ορ.>} οὐκέτι ς' ὄψομαι. {ηλ.} οὐδ' ἐγώ ἐς σόν βλέφαρον πελάσω. {ορ.} τάδε λοίσθιά μοι προσφθέγματά σου. {ηλ.} ὦ χαῖρε, πόλις: χαίρετε δ' ὑμεῖς πολλά, πολίτιδες. {ορ.} ὦ πιστοτάτη, στείχεις ἤδη; {ηλ.} στείχω βλέφαρον τέγγους' ἁπαλόν. {ορ.} πυλάδη, χαίρων ἴθι, νυμφεύου δέμας ἠλέκτρας. {<κα.>} τοῖσδε μελήσει γάμος. ἀλλά κύνας τάσδ' ὑποφεύγων στεῖχ' ἐπ' ἀθηνῶν: δεινόν γάρ ἴχνος βάλλους' ἐπί σοί χειροδράκοντες χρῶτα κελαιναί, δεινῶν ὀδυνῶν καρπόν ἔχουσαι: νώ δ' ἐπί πόντον σικελόν σπουδῆι σώσοντε νεῶν πρώιρας ἐνάλους. διά δ' αἰθερίας στείχοντε πλακός τοῖς μέν μυσαροῖς οὐκ ἐπαρήγομεν, οἷσιν δ' ὅσιον καί τό δίκαιον φίλον ἐν βιότωι, τούτους χαλεπῶν ἐκλύοντες μόχθων σώιζομεν. οὕτως ἀδικεῖν μηδείς θελέτω μηδ' ἐπιόρκων μέτα συμπλείτω: θεός ὤν θνητοῖς ἀγορεύω. {χο.} χαίρετε: χαίρειν δ' ὅστις δύναται καί ξυντυχίαι μή τινι κάμνει θνητῶν εὐδαίμονα πράσσει. [43] {work} {ηρακλησ} {αμφιτρυων} τίς τόν διός σύλλεκτρον οὐκ οἶδεν βροτῶν, ἀργεῖον ἀμφιτρύων', ὅν ἀλκαῖός ποτε ἔτιχθ' ὁ περσέως, πατέρα τόνδ' ἡρακλέους; ὅς τάσδε θήβας ἔσχον, ἔνθ' ὁ γηγενής σπαρτῶν στάχυς ἔβλαστεν, ὧν γένους ἄρης ἔσως' ἀριθμόν ὀλίγον, οἵ κάδμου πόλιν τεκνοῦσι παίδων παισίν: ἔνθεν ἐξέφυ κρέων μενοικέως παῖς, ἄναξ τῆσδε χθονός. κρέων δέ μεγάρας τῆσδε γίγνεται πατήρ, ἥν πάντες ὑμεναίοισι καδμεῖοί ποτε λωτῶι συνηλάλαξαν ἡνίκ' εἰς ἐμούς δόμους ὁ κλεινός ἡρακλῆς νιν ἤγετο. λιπών δέ θήβας, οὗ κατωικίσθην ἐγώ, μεγάραν τε τήνδε πενθερούς τε παῖς ἐμός ἀργεῖα τείχη καί κυκλωπίαν πόλιν ὠρέξατ' οἰκεῖν, ἥν ἐγώ φεύγω κτανών ἠλεκτρύωνα. συμφοράς δέ τάς ἐμάς ἐξευμαρίζων καί πάτραν οἰκεῖν θέλων καθόδου δίδωσι μισθόν εὐρυσθεῖ μέγαν, ἐξημερῶσαι γαῖαν, εἴθ' ἥρας ὕπο κέντροις δαμασθείς εἴτε τοῦ χρεών μέτα. καί τούς μέν ἄλλους ἐξεμόχθησεν πόνους, τό λοίσθιον δέ ταινάρου διά στόμα βέβηκ' ἐς ἅιδου τόν τρισώματον κύνα ἐς φῶς ἀνάξων, ἔνθεν οὐχ ἥκει πάλιν. γέρων δέ δή τις ἔστι καδμείων λόγος ὡς ἦν πάρος δίρκης τις εὐνήτωρ λύκος τήν ἑπτάπυργον τήνδε δεσπόζων πόλιν, τώ λευκοπώλω πρίν τυραννῆσαι χθονός ἀμφίον' ἠδέ ζῆθον, ἐκγόνω διός. οὗ ταὐτόν ὄνομα παῖς πατρός κεκλημένος, καδμεῖος οὐκ ὤν ἀλλ' ἀπ' εὐβοίας μολών, κτείνει κρέοντα καί κτανών ἄρχει χθονός, στάσει νοσοῦσαν τήνδ' ἐπεσπεσών πόλιν. ἡμῖν δέ κῆδος ἐς κρέοντ' ἀνημμένον κακόν μέγιστον, ὡς ἔοικε, γίγνεται. τοὐμοῦ γάρ ὄντος παιδός ἐν μυχοῖς χθονός ὁ καινός οὗτος τῆσδε γῆς ἄρχων λύκος τούς ἡρακλείους παῖδας ἐξελεῖν θέλει κτανών δάμαρτά <θ'>, ὡς φόνωι σβέσηι φόνον, κἄμ' (εἴ τι δή χρή κἄμ' ἐν ἀνδράσιν λέγειν, γέροντ' ἀχρεῖον), μή ποθ' οἵδ' ἠνδρωμένοι μήτρωσιν ἐκπράξωσιν αἵματος δίκην. ἐγώ δέ (λείπει γάρ με τοῖσδ' ἐν δώμασιν τροφόν τέκνων οἰκουρόν, ἡνίκα χθονός μέλαιναν ὄρφνην εἰσέβαινε, παῖς ἐμός) σύν μητρί, τέκνα μή θάνως' ἡρακλέους, βωμόν καθίζω τόνδε σωτῆρος διός, ὅν καλλινίκου δορός ἄγαλμ' ἱδρύσατο μινύας κρατήσας οὑμός εὐγενής τόκος. πάντων δέ χρεῖοι τάσδ' ἕδρας φυλάσσομεν, σίτων ποτῶν ἐσθῆτος, ἀστρώτωι πέδωι πλευράς τιθέντες: ἐκ γάρ ἐσφραγισμένοι δόμων καθήμεθ' ἀπορίαι σωτηρίας. φίλων δέ τούς μέν οὐ σαφεῖς ὁρῶ φίλους, οἱ δ' ὄντες ὀρθῶς ἀδύνατοι προσωφελεῖν. τοιοῦτον ἀνθρώποισιν ἡ δυσπραξία: ἧς μήποθ' ὅστις καί μέσως εὔνους ἐμοί τύχοι, φίλων ἔλεγχον ἀψευδέστατον. {μεγαρα} ὦ πρέσβυ, ταφίων ὅς ποτ' ἐξεῖλες πόλιν στρατηλατήσας κλεινά καδμείων δορός, ὡς οὐδέν ἀνθρώποισι τῶν θείων σαφές. ἐγώ γάρ οὔτ' ἐς πατέρ' ἀπηλάθην τύχης, ὅς οὕνεκ' ὄλβου μέγας ἐκομπάσθη ποτέ ἔχων τυραννίδ', ἧς μακραί λόγχαι πέρι πηδῶς' ἔρωτι σώματ' εἰς εὐδαίμονα, ἔχων δέ τέκνα: κἄμ' ἔδωκε παιδί σῶι, ἐπίσημον εὐνήν ἡρακλεῖ συνοικίσας. καί νῦν ἐκεῖνα μέν θανόντ' ἀνέπτατο, ἐγώ δέ καί σύ μέλλομεν θνήισκειν, γέρον, οἵ θ' ἡράκλειοι παῖδες, οὕς ὑπό πτεροῖς σώιζω νεοσσούς ὄρνις ὥς ὑφειμένους. οἱ δ' εἰς ἔλεγχον ἄλλος ἄλλοθεν πίτνων ὦ μῆτερ, αὐδᾶι, ποῖ πατήρ ἄπεστι γῆς; τί δρᾶι, πόθ' ἥξει; τῶι νέωι δ' ἐσφαλμένοι ζητοῦσι τόν τεκόντ', ἐγώ δέ διαφέρω λόγοισι μυθεύουσα. θαυμάζων δ' ὅταν πύλαι ψοφῶσι πᾶς ἀνίστησιν πόδα, ὡς πρός πατρῶιον προσπεσούμενοι γόνυ. νῦν οὖν τίν' ἐλπίδ' ἤ πόρον σωτηρίας ἐξευμαρίζηι, πρέσβυ; πρός σέ γάρ βλέπω. ὡς οὔτε γαίας ὅρι' ἄν ἐκβαῖμεν λάθραι (φυλακαί γάρ ἡμῶν κρείσσονες κατ' ἐξόδους) οὔτ' ἐν φίλοισιν ἐλπίδες σωτηρίας ἔτ' εἰσίν ἡμῖν. ἥντιν' οὖν γνώμην ἔχεις λέγ' ἐς τό κοινόν, μή θανεῖν ἕτοιμον ἦι. {αμ.} ὦ θύγατερ, οὔτοι ῥάιδιον τά τοιάδε φαύλως παραινεῖν σπουδάσαντ' ἄνευ πόνου: χρόνον δέ μηκύνωμεν ὄντες ἀσθενεῖς. {με.} λύπης τι προσδεῖς ἤ φιλεῖς οὕτω φάος; {αμ.} καί τῶιδε χαίρω καί φιλῶ τάς ἐλπίδας. {με.} κἀγώ: δοκεῖν δέ τἀδόκητ' οὐ χρή, γέρον. {αμ.} ἐν ταῖς ἀναβολαῖς τῶν κακῶν ἔνεστ' ἄκη. {με.} ὁ δ' ἐν μέσωι γε λυπρός ὤν δάκνει χρόνος. {αμ.} γένοιτο μέντἄν, θύγατερ, οὔριος δρόμος ἐκ τῶν παρόντων τῶνδ' ἐμοί καί σοί κακῶν ἔλθοι τ' ἔτ' ἄν παῖς οὑμός, εὐνήτωρ δέ σός. ἀλλ' ἡσύχαζε καί δακρυρρόους τέκνων πηγάς ἀφαίρει καί παρευκήλει λόγοις, κλέπτουσα μύθοις ἀθλίους κλοπάς ὅμως. κάμνουσι γάρ τοι καί βροτῶν αἱ συμφοραί, καί πνεύματ' ἀνέμων οὐκ ἀεί ῥώμην ἔχει, οἵ τ' εὐτυχοῦντες διά τέλους οὐκ εὐτυχεῖς: ἐξίσταται γάρ πάντ' ἀπ' ἀλλήλων δίχα. οὗτος δ' ἀνήρ ἄριστος ὅστις ἐλπίσιν πέποιθεν αἰεί: τό δ' ἀπορεῖν ἀνδρός κακοῦ. {χοροσ} ὑψόροφα μέλαθρα καί γεραι ά δέμνι' ἀμφί βάκτροις ἔρεισμα θέμενος ἐστάλην ἰηλέμων γέρων ἀοι δός ὥστε πολιός ὄρνις, ἔπεα μόνον καί δόκημα νυκτερω πόν ἐννύχων ὀνείρων, τρομερά μέν ἀλλ' ὅμως πρόθυμ', ὦ τέκεα τέκεα πατρός ἀπάτορ', ὦ γεραιέ σύ τε τάλαινα μᾶ τερ, ἅ τόν <ἐν> ἀίδα δόμοις πόσιν ἀναστενάζεις. †μή προκάμητε πόδα† βαρύ τε κῶ λον ὥστε πρός πετραῖον λέπας †ζυγηφόρον πῶλον ἀνέντες ὡς βάρος φέρον τροχηλάτοιο πώλου†. λαβοῦ χερῶν καί πέπλων, ὅτου λέλοι πε ποδός ἀμαυρόν ἴχνος. γέρων γέροντα παρακόμιζ', ὧι ξύνοπλα δόρατα νέα νέωι τό πάρος ἐν ἡλίκων πόνοις ξυνῆν ποτ', εὐκλεεστάτας πατρίδος οὐκ ὀνείδη. ἴδετε πατέρος ὡς γορ γῶπες αἵδε προσφερεῖς ὀμμάτων αὐγαί, τό δέ κακοτυχές οὐ λέλοιπεν ἐκ τέκνων οὐδ' ἀποίχεται χάρις. ἑλλάς ὦ ξυμμάχους οἵους οἵους ὀλέσασα τούσδ' ἀποστερήσηι. ἀλλ' εἰσορῶ γάρ τόνδε δωμάτων πέλας λύκον περῶντα, τῆσδε κοίρανον χθονός. {λυκοσ} τόν ἡράκλειον πατέρα καί ξυνάορον, εἰ χρή μ', ἐρωτῶ: χρή δ', ἐπεί γε δεσπότης ὑμῶν καθέστηχ', ἱστορεῖν ἅ βούλομαι. τίν' ἐς χρόνον ζητεῖτε μηκῦναι βίον; τίν' ἐλπίδ' ἀλκήν τ' εἰσορᾶτε μή θανεῖν; ἦ τόν παρ' ἅιδηι πατέρα τῶνδε κείμενον πιστεύεθ' ἥξειν; ὡς ὑπέρ τήν ἀξίαν τό πένθος αἴρεσθ', εἰ θανεῖν ὑμᾶς χρεών, σύ μέν καθ' ἑλλάδ' ἐκβαλών κόμπους κενούς ὡς σύγγαμός σοι ζεύς τέκνου τε κοινεών, σύ δ' ὡς ἀρίστου φωτός ἐκλήθης δάμαρ. τί δή τό σεμνόν σῶι κατείργασται πόσει, ὕδραν ἕλειον εἰ διώλεσε κτανών ἤ τόν νέμειον θῆρ', ὅν ἐν βρόχοις ἑλών βραχίονός φης' ἀγχόναισιν ἐξελεῖν; τοῖσδ' ἐξαγωνίζεσθε; τῶνδ' ἄρ' οὕνεκα τούς ἡρακλείους παῖδας οὐ θνήισκειν χρεών; ὁ δ' ἔσχε δόξαν οὐδέν ὤν εὐψυχίας θηρῶν ἐν αἰχμῆι, τἄλλα δ' οὐδέν ἄλκιμος, ὅς οὔποτ' ἀσπίδ' ἔσχε πρός λαιᾶι χερί οὐδ' ἦλθε λόγχης ἐγγύς ἀλλά τόξ' ἔχων, κάκιστον ὅπλον, τῆι φυγῆι πρόχειρος ἦν. ἀνδρός δ' ἔλεγχος οὐχί τόξ' εὐψυχίας ἀλλ' ὅς μένων βλέπει τε κἀντιδέρκεται δορός ταχεῖαν ἄλοκα τάξιν ἐμβεβώς. ἔχει δέ τοὐμόν οὐκ ἀναίδειαν, γέρον, ἀλλ' εὐλάβειαν: οἶδα γάρ κατακτανών κρέοντα πατέρα τῆσδε καί θρόνους ἔχων. οὔκουν τραφέντων τῶνδε τιμωρούς ἐμοί χρήιζω λιπέσθαι, τῶν δεδραμένων δίκην. {αμ.} τῶι τοῦ διός μέν ζεύς ἀμυνέτω μέρει παιδός: τό δ' εἰς ἔμ', ἡράκλεις, ἐμοί μέλει λόγοισι τήν τοῦδ' ἀμαθίαν ὑπέρ σέθεν δεῖξαι: κακῶς γάρ ς' οὐκ ἐατέον κλύειν. πρῶτον μέν οὖν τἄρρητ' (ἐν ἀρρήτοισι γάρ τήν σήν νομίζω δειλίαν, ἡράκλεες) σύν μάρτυσιν θεοῖς δεῖ μ' ἀπαλλάξαι σέθεν. διός κεραυνόν ἠρόμην τέθριππά τε ἐν οἷς βεβηκώς τοῖσι γῆς βλαστήμασιν γίγασι πλευροῖς πτήν' ἐναρμόσας βέλη τόν καλλίνικον μετά θεῶν ἐκώμασεν: τετρασκελές θ' ὕβρισμα, κενταύρων γένος, φολόην ἐπελθών, ὦ κάκιστε βασιλέων, ἐροῦ τίν' ἄνδρ' ἄριστον ἐγκρίνειαν ἄν: ἤ οὐ παῖδα τόν ἐμόν, ὅν σύ φήις εἶναι δοκεῖν; δίρφυν τ' ἐρωτῶν ἥ ς' ἔθρεψ' ἀβαντίδα, οὐκ ἄν <ς'> ἐπαινέσειεν: οὐ γάρ ἔσθ' ὅπου ἐσθλόν τι δράσας μάρτυρ' ἄν λάβοις πάτραν. τό πάνσοφον δ' εὕρημα, τοξήρη σαγήν, μέμφηι: κλύων νυν τἀπ' ἐμοῦ σοφός γενοῦ. ἀνήρ ὁπλίτης δοῦλός ἐστι τῶν ὅπλων θραύσας τε λόγχην οὐκ ἔχει τῶι σώματι θάνατον ἀμῦναι, μίαν ἔχων ἀλκήν μόνον: καί τοῖσι συνταχθεῖσιν οὖσι μή ἀγαθοῖς αὐτός τέθνηκε δειλίαι τῆι τῶν πέλας. ὅσοι δέ τόξοις χεῖρ' ἔχουσιν εὔστοχον, ἕν μέν τό λῶιστον, μυρίους οἰστούς ἀφείς ἄλλοις τό σῶμα ῥύεται μή κατθανεῖν, ἑκάς δ' ἀφεστώς πολεμίους ἀμύνεται τυφλοῖς ὁρῶντας οὐτάσας τοξεύμασιν τό σῶμά τ' οὐ δίδωσι τοῖς ἐναντίοις, ἐν εὐφυλάκτωι δ' ἐστί. τοῦτο δ' ἐν μάχηι σοφόν μάλιστα, δρῶντα πολεμίους κακῶς σώιζειν τό σῶμα, μή 'κ τύχης ὡρμισμένον. λόγοι μέν οἵδε τοῖσι σοῖς ἐναντίαν γνώμην ἔχουσι τῶν καθεστώτων πέρι. παῖδας δέ δή τί τούσδ' ἀποκτεῖναι θέλεις; τί ς' οἵδ' ἔδρασαν; ἕν τί ς' ἡγοῦμαι σοφόν, εἰ τῶν ἀρίστων τἄκγον' αὐτός ὤν κακός δέδοικας. ἀλλά τοῦθ' ὅμως ἡμῖν βαρύ, εἰ δειλίας σῆς κατθανούμεθ' οὕνεκα, ὅ χρῆν ς' ὑφ' ἡμῶν τῶν ἀμεινόνων παθεῖν, εἰ ζεύς δικαίας εἶχεν εἰς ἡμᾶς φρένας. εἰ δ' οὖν ἔχειν γῆς σκῆπτρα τῆσδ' αὐτός θέλεις, ἔασον ἡμᾶς φυγάδας ἐξελθεῖν χθονός: βίαι δέ δράσηις μηδέν ἤ πείσηι βίαν ὅταν θεοῦ σοι πνεῦμα μεταβαλόν τύχηι. φεῦ: ὦ γαῖα κάδμου (καί γάρ ἐς ς' ἀφίξομαι λόγους ὀνειδιστῆρας ἐνδατούμενος), τοιαῦτ' ἀμύνεθ' ἡρακλεῖ τέκνοισί τε; μινύαις ὅς εἷς ἅπασι διά μάχης μολών θήβας ἔθηκεν ὄμμ' ἐλεύθερον βλέπειν. οὐδ' ἑλλάδ' ἤινες' (οὐδ' ἀνέξομαί ποτε σιγῶν) κακίστην λαμβάνων ἐς παῖδ' ἐμόν, ἥν χρῆν νεοσσοῖς τοῖσδε πῦρ λόγχας ὅπλα φέρουσαν ἐλθεῖν, ποντίων καθαρμάτων χέρσου τ' ἀμοιβάς ὧν †ἐμόχθησας χάριν†. τά δ', ὦ τέκν', ὑμῖν οὔτε θηβαίων πόλις οὔθ' ἑλλάς ἀρκεῖ: πρός δ' ἔμ' ἀσθενῆ φίλον δεδόρκατ', οὐδέν ὄντα πλήν γλώσσης ψόφον. ῥώμη γάρ ἐκλέλοιπεν ἥν πρίν εἴχομεν, γήραι δέ τρομερά γυῖα κἀμαυρόν σθένος. εἰ δ' ἦ νέος τε κἄτι σώματος κρατῶν, λαβών ἄν ἔγχος τοῦδε τούς ξανθούς πλόκους καθηιμάτως' ἄν, ὥστ' ἀτλαντικῶν πέραν φεύγειν ὅρων ἄν δειλίαι τοὐμόν δόρυ. {χο.} ἆρ' οὐκ ἀφορμάς τοῖς λόγοισιν ἁγαθοί θνητῶν ἔχουσι, κἄν βραδύς τις ἦι λέγειν; {λυ.} σύ μέν λέγ' ἡμᾶς οἷς πεπύργωσαι λόγοις, ἐγώ δέ δράσω ς' ἀντί τῶν λόγων κακῶς. ἄγ', οἱ μέν ἑλικῶν', οἱ δέ παρνασοῦ πτυχάς τέμνειν ἄνωχθ' ἐλθόντες ὑλουργούς δρυός κορμούς: ἐπειδάν δ' ἐσκομισθῶσιν πόλει βωμόν πέριξ νήσαντες ἀμφήρη ξύλα ἐμπίμπρατ' αὐτῶν κἀκπυροῦτε σώματα πάντων, ἵν' εἰδῶς' οὕνεκ' οὐχ ὁ κατθανών κρατεῖ χθονός τῆσδ' ἀλλ' ἐγώ τά νῦν τάδε. ὑμεῖς δέ, πρέσβεις, ταῖς ἐμαῖς ἐναντίοι γνώμαισιν ὄντες, οὐ μόνον στενάξετε τούς ἡρακλείους παῖδας ἀλλά καί δόμου τύχας, ὅταν πάσχηι τι, μεμνήσεσθε δέ δοῦλοι γεγῶτες τῆς ἐμῆς τυραννίδος. {χο.} ὦ γῆς λοχεύμαθ', οὕς ἄρης σπείρει ποτέ λάβρον δράκοντος ἐξερημώσας γένυν, οὐ σκῆπτρα, χειρός δεξιᾶς ἐρείσματα, ἀρεῖτε καί τοῦδ' ἀνδρός ἀνόσιον κάρα καθαιματώσεθ', ὅστις οὐ καδμεῖος ὤν ἄρχει κάκιστος τῶν ἐμῶν ἔπηλυς ὤν; ἀλλ' οὐκ ἐμοῦ γε δεσπόσεις χαίρων ποτέ οὐδ' ἁπόνησα πόλλ' ἐγώ καμών χερί ἕξεις. ἀπέρρων δ' ἔνθεν ἦλθες ἐνθάδε ὕβριζ'. ἐμοῦ γάρ ζῶντος οὐ κτενεῖς ποτε τούς ἡρακλείους παῖδας: οὐ τοσόνδε γῆς ἔνερθ' ἐκεῖνος κρύπτεται λιπών τέκνα. ἐπεί σύ μέν γῆν τήνδε διολέσας ἔχεις, ὁ δ' ὠφελήσας ἀξίων οὐ τυγχάνει: κἄπειτα πράσσω πόλλ' ἐγώ φίλους ἐμούς θανόντας εὖ δρῶν, οὗ φίλων μάλιστα δεῖ; ὦ δεξιά χείρ, ὡς ποθεῖς λαβεῖν δόρυ, ἐν δ' ἀσθενείαι τόν πόθον διώλεσας. ἐπεί ς' ἔπαυς' ἄν δοῦλον ἐννέποντά με καί τάσδε θήβας εὐκλεῶς ὠνήσαμεν, ἐν αἷς σύ χαίρεις. οὐ γάρ εὖ φρονεῖ πόλις στάσει νοσοῦσα καί κακοῖς βουλεύμασιν: οὐ γάρ ποτ' ἄν σέ δεσπότην ἐκτήσατο. {με.} γέροντες, αἰνῶ: τῶν φίλων γάρ οὕνεκα ὀργάς δικαίας τούς φίλους ἔχειν χρεών. ἡμῶν δ' ἕκατι δεσπόταις θυμούμενοι πάθητε μηδέν. τῆς δ' ἐμῆς, ἀμφιτρύων, γνώμης ἄκουσον, ἤν τί σοι δοκῶ λέγειν. ἐγώ φιλῶ μέν τέκνα: πῶς γάρ οὐ φιλῶ ἅτικτον, ἁμόχθησα; καί τό κατθανεῖν δεινόν νομίζω: τῶι δ' ἀναγκαίωι τρόπωι ὅς ἀντιτείνει σκαιόν ἡγοῦμαι βροτῶν. ἡμᾶς δ', ἐπειδή δεῖ θανεῖν, θνήισκειν χρεών μή πυρί καταξανθέντας, ἐχθροῖσιν γέλων διδόντας, οὑμοί τοῦ θανεῖν μεῖζον κακόν. ὀφείλομεν γάρ πολλά δώμασιν καλά: σέ μέν δόκησις ἔλαβεν εὐκλεής δορός, ὥστ' οὐκ ἀνεκτόν δειλίας θανεῖν ς' ὕπο, οὑμός δ' ἀμαρτύρητος εὐκλεής πόσις, ὅς τούσδε παῖδας οὐκ ἄν ἐκσῶσαι θέλοι δόξαν κακήν λαβόντας: οἱ γάρ εὐγενεῖς κάμνουσι τοῖς αἰσχροῖσι τῶν τέκνων ὕπερ: ἐμοί τε μίμημ' ἀνδρός οὐκ ἀπωστέον. σκέψαι δέ τήν σήν ἐλπίδ' ἧι λογίζομαι: ἥξειν νομίζεις παῖδα σόν γαίας ὕπο; καί τίς θανόντων ἦλθεν ἐξ ἅιδου πάλιν; ἀλλ' ὡς λόγοισι τόνδε μαλθάξαιμεν ἄν; ἥκιστα: φεύγειν σκαιόν ἄνδρ' ἐχθρόν χρεών, σοφοῖσι δ' εἴκειν καί τεθραμμένοις καλῶς: ῥᾶιον γάρ αἰδοῖ ς' ὑποβαλών φίλ' ἄν τέμοις. ἤδη δ' ἐσῆλθέ μ' εἰ παραιτησαίμεθα φυγάς τέκνων τῶνδ': ἀλλά καί τόδ' ἄθλιον πενίαι σύν οἰκτρᾶι περιβαλεῖν σωτηρίαν, ὡς τά ξένων πρόσωπα φεύγουσιν φίλοις ἕν ἦμαρ ἡδύ βλέμμ' ἔχειν φασίν μόνον. τόλμα μεθ' ἡμῶν θάνατον, ὅς μένει ς' ὅμως. προκαλούμεθ' εὐγένειαν, ὦ γέρον, σέθεν: τάς τῶν θεῶν γάρ ὅστις ἐκμοχθεῖ τύχας πρόθυμός ἐστιν, ἡ προθυμία δ' ἄφρων: ὅ χρή γάρ οὐδείς μή χρεών θήσει ποτέ. {χο.} εἰ μέν σθενόντων τῶν ἐμῶν βραχιόνων ἦν τίς ς' ὑβρίζων, ῥαιδίως ἔπαυσά τἄν: νῦν δ' οὐδέν ἐσμεν. σόν δέ τοὐντεῦθεν σκοπεῖν ὅπως διώσηι τάς τύχας, ἀμφιτρύων. {αμ.} οὔτοι τό δειλόν οὐδέ τοῦ βίου πόθος θανεῖν ἐρύκει μ', ἀλλά παιδί βούλομαι σῶσαι τέκν': ἄλλως δ' ἀδυνάτων ἔοικ' ἐρᾶν. ἰδού, πάρεστιν ἥδε φασγάνωι δέρη κεντεῖν φονεύειν ἱέναι πέτρας ἄπο. μίαν δέ νῶιν δός χάριν, ἄναξ, ἱκνούμεθα: κτεῖνόν με καί τήνδ' ἀθλίαν παίδων πάρος, ὡς μή τέκν' εἰσίδωμεν, ἀνόσιον θέαν, ψυχορραγοῦντα καί καλοῦντα μητέρα πατρός τε πατέρα. τἄλλα δ', εἰ πρόθυμος εἶ, πρᾶσς': οὐ γάρ ἀλκήν ἔχομεν ὥστε μή θανεῖν. {με.} κἀγώ ς' ἱκνοῦμαι χάριτι προσθεῖναι χάριν, <ἡμῖν> ἵν' ἀμφοῖν εἷς ὑπουργήσηις διπλᾶ: κόσμον πάρες μοι παισί προσθεῖναι νεκρῶν, δόμους ἀνοίξας (νῦν γάρ ἐκκεκλήιμεθα), ὡς ἀλλά ταῦτά γ' ἀπολάχως' οἴκων πατρός. {λυ.} ἔσται τάδ': οἴγειν κλῆιθρα προσπόλοις λέγω. κοσμεῖσθ' ἔσω μολόντες: οὐ φθονῶ πέπλων. ὅταν δέ κόσμον περιβάλησθε σώμασιν ἥξω πρός ὑμᾶς νερτέραι δώσων χθονί. {με.} ὦ τέκν', ὁμαρτεῖτ' ἀθλίωι μητρός ποδί πατρῶιον ἐς μέλαθρον, οὗ τῆς οὐσίας ἄλλοι κρατοῦσι, τό δ' ὄνομ' ἔσθ' ἡμῶν ἔτι. {αμ.} ὦ ζεῦ, μάτην ἄρ' ὁμόγαμόν ς' ἐκτησάμην, μάτην δέ παιδός κοινεῶν' ἐκλήιζομεν: σύ δ' ἦσθ' ἄρ' ἧσσον ἤ 'δόκεις εἶναι φίλος. ἀρετῆι σε νικῶ θνητός ὤν θεόν μέγαν: παῖδας γάρ οὐ προύδωκα τούς ἡρακλέους. σύ δ' ἐς μέν εὐνάς κρύφιος ἠπίστω μολεῖν, τἀλλότρια λέκτρα δόντος οὐδενός λαβών, σώιζειν δέ τούς σούς οὐκ ἐπίστασαι φίλους. ἀμαθής τις εἶ θεός ἤ δίκαιος οὐκ ἔφυς. {χο.} αἴλινον μέν ἐπ' εὐτυχεῖ μολπᾶι φοῖβος ἰαχεῖ τάν καλλίφθογγον κιθάραν ἐλαύνων πλήκτρωι χρυσέωι: ἐγώ δέ τόν γᾶς ἐνέρων τ' ἐς ὄρφναν μολόντα παῖδ', εἴτε διός νιν εἴπω εἴτ' ἀμφιτρύωνος ἶνιν, ὑμνῆσαι στεφάνωμα μό χθων δι' εὐλογίας θέλω. γενναίων δ' ἀρεταί πόνων τοῖς θανοῦσιν ἄγαλμα. πρῶτον μέν διός ἄλσος ἠρήμωσε λέοντος, πυρσῶι δ' ἀμφεκαλύφθη ξανθόν κρᾶτ' ἐπινωτίσας δεινοῦ χάσματι θηρός. τάν τ' ὀρεινόμον ἀγρίων κενταύρων ποτέ γένναν ἔστρωσεν τόξοις φονίοις, ἐναίρων πτανοῖς βέλεσιν. ξύνοιδε πηνειός ὁ καλ λιδίνας μακραί τ' ἄρου ραι πεδίων ἄκαρποι καί πηλιάδες θεράπναι σύγχορτοί θ' ὁμόλας ἔναυ λοι, πεύκαισιν ὅθεν χέρας πληροῦντες χθόνα θεσσάλων ἱππείαις ἐδάμαζον. τάν τε χρυσοκάρανον δόρκα ποικιλόνωτον συλήτειραν ἀγρωστᾶν κτείνας θηροφόνον θεάν οἰνωᾶτιν ἀγάλλει. τεθρίππων τ' ἐπέβα καί ψαλίοις ἐδάμασσε πώ λους διομήδεος, αἵ φονίαισι φάτ ναις ἀχάλιν' ἐθόαζον κάθαιμα γένυσι σῖτα, χαρμοναῖσιν ἀνδροβρῶσι δυστράπεζοι: πέραν δ' ἀργυρορρύτων ἕβρου διεπέρασεν ὄχθων, μυκηναίωι πονῶν τυράννωι. ἄν τε μηλιάδ' ἀκτάν ἀναύρου παρά παγάς κύκνον ξεινοδαΐκταν τόξοις ὤλεσεν, ἀμφαναί ας οἰκήτορ' ἄμεικτον. ὑμνωιδούς τε κόρας ἤλυθεν ἑσπέριόν <τ'> ἐς αὐ λάν χρύσεον πετάλων ἄπο μηλοφό ρων χερί καρπόν ἀμέρξων, δράκοντα πυρσόνωτον, ὅς <σφ'> ἄπλατον ἀμφελικτός ἕλικ' ἐφρούρει, κτανών: ποντίας θ' ἁλός μυχούς εἰσέβαινε, θνατοῖς γαλανείας τιθείς ἐρετμοῖς. οὐρανοῦ θ' ὑπό μέσσαν ἐλαύνει χέρας ἕδραν, ἄτλαντος δόμον ἐλθών, ἀστρωπούς τε κατέσχεν οἴ κους εὐανορίαι θεῶν. τόν ἱππευτάν τ' ἀμαζόνων στρατόν μαιῶτιν ἀμφί πολυπόταμον ἔβα δι' ἄξεινον οἶδμα λίμνας, τίν' οὐκ ἀφ' ἑλλανίας ἄγορον ἁλίσας φίλων, κόρας ἀρείας †πέπλων χρυσεόστολον φάρος† ζωστῆρος ὀλεθρίους ἄγρας: τά κλεινά δ' ἑλλάς ἔλαβε βαρ βάρου κόρας λάφυρα καί σώιζεται μυκήναις. τάν τε μυριόκρανον πολύφονον κύνα λέρνας ὕδραν ἐξεπύρωσεν, βέλεσί τ' ἀμφέβαλ' <ἰόν>, τόν τρισώματον οἷσιν ἔ κτα βοτῆρ' ἐρυθείας. δρόμων τ' ἄλλων ἀγάλματ' εὐτυχῆ διῆλθε τόν <τε> πολυδάκρυον ἔπλευς' ἐς ἅιδαν, πόνων τελευτάν, ἵν' ἐκπεραίνει τάλας βίοτον οὐδ' ἔβα πάλιν. στέγαι δ' ἔρημοι φίλων, τάν δ' ἀνόστιμον τέκνων χάρωνος ἐπιμένει πλάτα βίου κέλευθον ἄθεον ἄδι κον: ἐς δέ σάς χέρας βλέπει δώματ' οὐ παρόντος. εἰ δ' ἐγώ σθένος ἥβων δόρυ τ' ἔπαλλον ἐν αἰχμᾶι καδμείων τε σύνηβοι, τέκεσιν ἄν προπαρέσταν ἀλκᾶι: νῦν δ' ἀπολείπομαι τᾶς εὐδαίμονος ἥβας. ἀλλ' ἐσορῶ γάρ τούσδε φθιμένων ἔνδυτ' ἔχοντας, τούς τοῦ μεγάλου δή ποτε παῖδας τό πρίν ἡρακλέους, ἄλοχόν τε φίλην †ὑπό σειραίοις ποσίν† ἕλκουσαν τέκνα καί γεραιόν πατέρ' ἡρακλέους. δύστηνος ἐγώ, δακρύων ὡς οὐ δύναμαι κατέχειν γραίας ὄσσων ἔτι πηγάς. {με.} εἶἑν: τίς ἱερεύς, τίς σφαγεύς τῶν δυσπότμων; [ἤ τῆς ταλαίνης τῆς ἐμῆς ψυχῆς φονεύς;] ἕτοιμ' ἄγειν τά θύματ' εἰς ἅιδου τάδε. ὦ τέκν', ἀγόμεθα ζεῦγος οὐ καλόν νεκρῶν, ὁμοῦ γέροντες καί νέοι καί μητέρες. ὦ μοῖρα δυστάλαιν' ἐμή τε καί τέκνων τῶνδ', οὕς πανύστατ' ὄμμασιν προσδέρκομαι. ἐτέκομεν ὑμᾶς, πολεμίοις δ' ἐθρεψάμην ὕβρισμα κἀπίχαρμα καί διαφθοράν. φεῦ: ἦ πολύ γε δόξης ἐξέπεσον εὐέλπιδος, ἥν πατρός ὑμῶν ἐκ λόγων ποτ' ἤλπισα. σοί μέν γάρ ἄργος ἔνεμ' ὁ κατθανών πατήρ, εὐρυσθέως δ' ἔμελλες οἰκήσειν δόμους τῆς καλλικάρπου κράτος ἔχων πελασγίας, στολήν τε θηρός ἀμφέβαλλε σῶι κάραι λέοντος, ἧιπερ αὐτός ἐξωπλίζετο. σύ δ' ἦσθα θηβῶν τῶν φιλαρμάτων ἄναξ ἔγκληρα πεδία τἀμά γῆς κεκτημένος, ὡς ἐξέπειθες τόν κατασπείραντά σε, ἐς δεξιάν τε σήν ἀλεξητήριον ξύλον καθίει δαίδαλον, ψευδῆ δόσιν. σοί δ' ἥν ἔπερσε τοῖς ἑκηβόλοις ποτέ τόξοισι δώσειν οἰχαλίαν ὑπέσχετο. τρεῖς δ' ὄντας <ὑμᾶς> τριπτύχοις τυραννίσιν πατήρ ἐπύργου, μέγα φρονῶν εὐανδρίαι. ἐγώ δέ νύμφας ἠκροθινιαζόμην κήδη συνάψους' ἔκ τ' ἀθηναίων χθονός σπάρτης τε θηβῶν θ', ὡς ἀνημμένοι κάλωις πρυμνησίοισι βίον ἔχοιτ' εὐδαίμονα. καί ταῦτα φροῦδα: μεταβαλοῦσα δ' ἡ τύχη νύμφας μέν ὑμῖν κῆρας ἀντέδωκ' ἔχειν, ἐμοί δέ δάκρυα λουτρά δυστήνωι φέρειν. πατήρ δέ πατρός ἑστιᾶι γάμους ὅδε, ἅιδην νομίζων πενθερόν, κῆδος πικρόν. ὤμοι, τίν' ὑμῶν πρῶτον ἤ τίν' ὕστατον πρός στέρνα θῶμαι; τῶι προσαρμόσω στόμα; τίνος λάβωμαι; πῶς ἄν ὡς ξουθόπτερος μέλισσα συνενέγκαιμ' ἄν ἐκ πάντων γόους, ἐς ἕν δ' ἐνεγκοῦς' ἀθρόον ἀποδοίην δάκρυ; ὦ φίλτατ', εἴ τις φθόγγος εἰσακούεται θνητῶν παρ' ἅιδηι, σοί τάδ', ἡράκλεις, λέγω: θνήισκει πατήρ σός καί τέκν', ὄλλυμαι δ' ἐγώ, ἥ πρίν μακαρία διά ς' ἐκληιζόμην βροτοῖς. ἄρηξον, ἐλθέ: καί σκιά φάνηθί μοι. ἅλις γάρ ἐλθών κἄν ὄναρ γένοιο σύ: κακοί γάρ εἰσιν οἵ τέκνα κτείνουσι σά. {αμ.} σύ μέν τά νέρθεν εὐτρεπῆ ποιοῦ, γύναι: ἐγώ δέ ς', ὦ ζεῦ, χεῖρ' ἐς οὐρανόν δικών αὐδῶ, τέκνοισιν εἴ τι τοισίδ' ὠφελεῖν μέλλεις, ἀμύνειν, ὡς τάχ' οὐδέν ἀρκέσεις. καίτοι κέκλησαι πολλάκις: μάτην πονῶ: θανεῖν γάρ, ὡς ἔοικ', ἀναγκαίως ἔχει. ἀλλ', ὦ γέροντες, σμικρά μέν τά τοῦ βίου, τοῦτον δ' ὅπως ἥδιστα διαπεράσατε ἐξ ἡμέρας ἐς νύκτα μή λυπούμενοι. ὡς ἐλπίδας μέν ὁ χρόνος οὐκ ἐπίσταται σώιζειν, τό δ' αὑτοῦ σπουδάσας διέπτατο. ὁρᾶτ' ἔμ' ὅσπερ ἦ περίβλεπτος βροτοῖς ὀνομαστά πράσσων, καί μ' ἀφείλεθ' ἡ τύχη ὥσπερ πτερόν πρός αἰθέρ' ἡμέραι μιᾶι. ὁ δ' ὄλβος ὁ μέγας ἥ τε δόξ' οὐκ οἶδ' ὅτωι βέβαιός ἐστι. χαίρετ': ἄνδρα γάρ φίλον πανύστατον νῦν, ἥλικες, δεδόρκατε. {με.} ἔα: ὦ πρέσβυ, λεύσσω τἀμά φίλτατ', ἤ τί φῶ; {αμ.} οὐκ οἶδα, θύγατερ: ἀφασία δέ κἄμ' ἔχει. {με.} ὅδ' ἐστίν ὅν γῆς νέρθεν εἰσηκούομεν, εἰ μή γ' ὄνειρον ἐν φάει τι λεύσσομεν. τί φημί; ποῖ' ὄνειρα κηραίνους' ὁρῶ; οὐκ ἔσθ' ὅδ' ἄλλος ἀντί σοῦ παιδός, γέρον. δεῦρ', ὦ τέκν', ἐκκρίμνασθε πατρώιων πέπλων, ἴτ' ἐγκονεῖτε, μή μεθῆτ', ἐπεί διός σωτῆρος ὑμῖν οὐδέν ἐσθ' ὅδ' ὕστερος. {ηρακλησ} ὦ χαῖρε μέλαθρον πρόπυλά θ' ἑστίας ἐμῆς, ὡς ἄσμενός ς' ἐσεῖδον ἐς φάος μολών. ἔα: τί χρῆμα; τέκν' ὁρῶ πρό δωμάτων στολμοῖσι νεκρῶν κρᾶτας ἐξεστεμμένα ὄχλωι τ' ἐν ἀνδρῶν τήν ἐμήν ξυνάορον πατέρα τε δακρύοντα συμφοράς τίνας; φέρ' ἐκπύθωμαι τῶνδε πλησίον σταθείς: γύναι, τί καινόν ἦλθε δώμασιν χρέος; {με.} ὦ φίλτατ' ἀνδρῶν {<αμ.>} ὦ φάος μολών πατρί {<με.>} ἥκεις, ἐσώθης εἰς ἀκμήν ἐλθών φίλοις; {ηρ.} τί φήις; τίν' ἐς ταραγμόν ἥκομεν, πάτερ; {με.} διωλλύμεσθα: σύ δέ, γέρον, σύγγνωθί μοι, εἰ πρόσθεν ἥρπας' ἅ σέ λέγειν πρός τόνδ' ἐχρῆν: τό θῆλυ γάρ πως μᾶλλον οἰκτρόν ἀρσένων, καί τἄμ' ἔθνηισκε τέκν', ἀπωλλύμην δ' ἐγώ. {ηρ.} ἄπολλον, οἵοις φροιμίοις ἄρχηι λόγου. {με.} τεθνᾶς' ἀδελφοί καί πατήρ οὑμός γέρων. {ηρ.} πῶς φήις; τί δράσας ἤ μόρου ποίου τυχών; {με.} λύκος σφ' ὁ καινός γῆς ἄναξ διώλεσεν. {ηρ.} ὅπλοις ἀπαντῶν ἤ νοσησάσης χθονός; {με.} στάσει: τό κάδμου δ' ἑπτάπυλον ἔχει κράτος. {ηρ.} τί δῆτα πρός σέ καί γέροντ' ἦλθεν φόβος; {με.} κτείνειν ἔμελλε πατέρα κἀμέ καί τέκνα. {ηρ.} τί φήις; τί ταρβῶν ὀρφάνευμ' ἐμῶν τέκνων; {με.} μή ποτε κρέοντος θάνατον ἐκτεισαίατο. {ηρ.} κόσμος δέ παίδων τίς ὅδε νερτέροις πρέπων; {με.} θανάτου τάδ' ἤδη περιβόλαι' ἐνήμμεθα. {ηρ.} καί πρός βίαν ἐθνήισκετ'; ὦ τλήμων ἐγώ. {με.} φίλων <γ'> ἔρημοι: σέ δέ θανόντ' ἠκούομεν. {ηρ.} πόθεν δ' ἐς ὑμᾶς ἥδ' ἐσῆλθ' ἀθυμία; {με.} εὐρυσθέως κήρυκες ἤγγελλον τάδε. {ηρ.} τί δ' ἐξελείπετ' οἶκον ἑστίαν τ' ἐμήν; {με.} βίαι, πατήρ μέν ἐκπεσών στρωτοῦ λέχους {ηρ.} κοὐκ ἔσχεν αἰδώς τόν γέροντ' ἀτιμάσαι; {με.} αἰδώς; ἀποικεῖ τῆσδε τῆς θεοῦ πρόσω. {ηρ.} οὕτω δ' ἀπόντες ἐσπανίζομεν φίλων; {με.} φίλοι γάρ εἰσιν ἀνδρί δυστυχεῖ τίνες; {ηρ.} μάχας δέ μινυῶν ἅς ἔτλην ἀπέπτυσαν; {με.} ἄφιλον, ἵν' αὖθίς σοι λέγω, τό δυστυχές. {ηρ.} οὐ ῥίψεθ' ἅιδου τάσδε περιβολάς κόμης καί φῶς ἀναβλέψεσθε, τοῦ κάτω σκότου φίλας ἀμοιβάς ὄμμασιν δεδορκότες; ἐγώ δέ, νῦν γάρ τῆς ἐμῆς ἔργον χερός, πρῶτον μέν εἶμι καί κατασκάψω δόμους καινῶν τυράννων, κρᾶτα δ' ἀνόσιον τεμών ῥίψω κυνῶν ἕλκημα: καδμείων δ' ὅσους κακούς ἐφηῦρον εὖ παθόντας ἐξ ἐμοῦ τῶι καλλινίκωι τῶιδ' ὅπλωι χειρώσομαι, τούς δέ πτερωτοῖς διαφορῶν τοξεύμασιν νεκρῶν ἅπαντ' ἰσμηνόν ἐμπλήσω φόνου, δίρκης τε νᾶμα λευκόν αἱμαχθήσεται. τῶι γάρ μ' ἀμύνειν μᾶλλον ἤ δάμαρτι χρή καί παισί καί γέροντι; χαιρόντων πόνοι: μάτην γάρ αὐτούς τῶνδε μᾶλλον ἤνυσα. καί δεῖ μ' ὑπέρ τῶνδ', εἴπερ οἵδ' ὑπέρ πατρός, θνήισκειν ἀμύνοντ': ἤ τί φήσομεν καλόν ὕδραι μέν ἐλθεῖν ἐς μάχην λέοντί τε εὐρυσθέως πομπαῖσι, τῶν δ' ἐμῶν τέκνων οὐκ ἐκπονήσω θάνατον; οὐκ ἄρ' ἡρακλῆς ὁ καλλίνικος ὡς πάροιθε λέξομαι. {χο.} δίκαια τούς τεκόντας ὠφελεῖν τέκνα πατέρα τε πρέσβυν τήν τε κοινωνόν γάμων. {αμ.} πρός σοῦ μέν, ὦ παῖ, τοῖς φίλοις <τ'> εἶναι φίλον τά τ' ἐχθρά μισεῖν: ἀλλά μή 'πείγου λίαν. {ηρ.} τί δ' ἐστί τῶνδε θᾶσσον ἤ χρεών, πάτερ; {αμ.} πολλούς πένητας, ὀλβίους δέ τῶι λόγωι δοκοῦντας εἶναι συμμάχους ἄναξ ἔχει, οἵ στάσιν ἔθηκαν καί διώλεσαν πόλιν ἐφ' ἁρπαγαῖσι τῶν πέλας, τά δ' ἐν δόμοις δαπάναισι φροῦδα διαφυγόνθ' ὑπ' ἀργίας. ὤφθης <δ'> ἐσελθών πόλιν: ἐπεί δ' ὤφθης, ὅρα ἐχθρούς ἀθροίσας μή παρά γνώμην πέσηις. {ηρ.} μέλει μέν οὐδέν εἴ με πᾶς' εἶδεν πόλις: ὄρνιν δ' ἰδών τιν' οὐκ ἐν αἰσίοις ἕδραις ἔγνων πόνον τιν' ἐς δόμους πεπτωκότα, ὥστ' ἐκ προνοίας κρύφιος εἰσῆλθον χθόνα. {αμ.} καλῶς: παρελθών νυν πρόσειπέ θ' ἑστίαν καί δός πατρώιοις δώμασιν σόν ὄμμ' ἰδεῖν. ἥξει γάρ αὐτός σήν δάμαρτα καί τέκνα ἕλξων φονεύσων κἄμ' ἐπισφάξων ἄναξ. μένοντι δ' αὐτοῦ πάντα σοι γενήσεται τῆι τ' ἀσφαλείαι κερδανεῖς: πόλιν δέ σήν μή πρίν ταράξηις πρίν τόδ' εὖ θέσθαι, τέκνον. {ηρ.} δράσω τάδ': εὖ γάρ εἶπας: εἶμ' ἔσω δόμων. χρόνωι δ' ἀνελθών ἐξ ἀνηλίων μυχῶν ἅιδου κόρης <τ'> ἔνερθεν οὐκ ἀτιμάσω θεούς προσειπεῖν πρῶτα τούς κατά στέγας. {αμ.} ἦλθες γάρ ὄντως δώματ' εἰς ἅιδου, τέκνον; {ηρ.} καί θῆρά γ' ἐς φῶς τόν τρίκρανον ἤγαγον. {αμ.} μάχηι κρατήσας ἤ θεᾶς δωρήμασιν; {ηρ.} μάχηι: τά μυστῶν δ' ὄργι' εὐτύχης' ἰδών. {αμ.} ἦ καί κατ' οἴκους ἐστίν εὐρυσθέως ὁ θήρ; {ηρ.} χθονίας νιν ἄλσος ἑρμιών τ' ἔχει πόλις. {αμ.} οὐδ' οἶδεν εὐρυσθεύς σε γῆς ἥκοντ' ἄνω; {ηρ.} οὐκ οἶδ', ἵν' ἐλθών τἀνθάδ' εἰδείην πάρος. {αμ.} χρόνον δέ πῶς τοσοῦτον ἦσθ' ὑπό χθονί; {ηρ.} θησέα κομίζων ἐχρόνις' <ἐξ> ἅιδου, πάτερ. {αμ.} καί ποῦ 'στιν; ἦ γῆς πατρίδος οἴχεται πέδον; {ηρ.} βέβηκ' ἀθήνας νέρθεν ἄσμενος φυγών. ἀλλ' εἶ' ὁμαρτεῖτ', ὦ τέκν', ἐς δόμους πατρί: καλλίονές τἄρ' εἴσοδοι τῶν ἐξόδων πάρεισιν ὑμῖν. ἀλλά θάρσος ἴσχετε καί νάματ' ὄσσων μηκέτ' ἐξανίετε, σύ τ', ὦ γύναι μοι, σύλλογον ψυχῆς λαβέ τρόμου τε παῦσαι, καί μέθεσθ' ἐμῶν πέπλων: οὐ γάρ πτερωτός οὐδέ φευξείω φίλους. ἆ, οἵδ' οὐκ ἀφιᾶς' ἀλλ' ἀνάπτονται πέπλων τοσῶιδε μᾶλλον: ὧδ' ἔβητ' ἐπί ξυροῦ; ἄξω λαβών γε τούσδ' ἐφολκίδας χεροῖν, ναῦς δ' ὥς ἐφέλξω: καί γάρ οὐκ ἀναίνομαι θεράπευμα τέκνων. πάντα τἀνθρώπων ἴσα: φιλοῦσι παῖδας οἵ τ' ἀμείνονες βροτῶν οἵ τ' οὐδέν ὄντες: χρήμασιν δέ διάφοροι: ἔχουσιν, οἱ δ' οὔ: πᾶν δέ φιλότεκνον γένος. {χο.} ἁ νεότας μοι φίλον: ἄ χθος δέ τό γῆρας αἰεί βαρύτερον αἴτνας σκοπέλων ἐπί κρατί κεῖται, βλεφάρων σκοτεινόν φάος ἐπικαλύψαν. μή μοι μήτ' ἀσιήτιδος τυραννίδος ὄλβος εἴη, μή χρυσοῦ δώματα πλήρη τᾶς ἥβας ἀντιλαβεῖν, ἅ καλλίστα μέν ἐν ὄλβωι, καλλίστα δ' ἐν πενίαι. τό δέ λυγρόν φόνιόν τε γῆ ρας μισῶ: κατά κυμάτων δ' ἔρροι μηδέ ποτ' ὤφελεν θνατῶν δώματα καί πόλεις ἐλθεῖν, ἀλλά κατ' αἰθέρ' αἰ εί πτεροῖσι φορείσθω. εἰ δέ θεοῖς ἦν ξύνεσις καί σοφία κατ' ἄνδρας, δίδυμον ἄν ἥβαν ἔφερον, φανερόν χαρακτῆρ' ἀρετᾶς ὅσοισιν μέτα, καί θανόντες εἰς αὐγάς πάλιν ἁλίου δισσούς ἄν ἔβαν διαύλους, ἁ δυσγένεια δ' ἁπλοῦν ἄν εἶχε ζόας βίοτον, καί τῶιδ' ἄν τούς τε κακούς ἦν γνῶναι καί τούς ἀγαθούς, ἴσον ἅτ' ἐν νεφέλαισιν ἄ στρων ναύταις ἀριθμός πέλει. νῦν δ' οὐδείς ὅρος ἐκ θεῶν χρηστοῖς οὐδέ κακοῖς σαφής, ἀλλ' εἱλισσόμενός τις αἰ ών πλοῦτον μόνον αὔξει. οὐ παύσομαι τάς χάριτας ταῖς μούσαισιν συγκαταμει γνύς, ἡδίσταν συζυγίαν. μή ζώιην μετ' ἀμουσίας, αἰεί δ' ἐν στεφάνοισιν εἴην: ἔτι τοι γέρων ἀοιδός κελαδῶ μναμοσύναν, ἔτι τάν ἡρακλέους καλλίνικον ἀείδω παρά τε βρόμιον οἰνοδόταν παρά τε χέλυος ἑπτατόνου μολπάν καί λίβυν αὐλόν. οὔπω καταπαύσομεν μούσας αἵ μ' ἐχόρευσαν. παιᾶνα μέν δηλιάδες <ναῶν> ὑμνοῦς' ἀμφί πύλας τόν λατοῦς εὔπαιδα γόνον, εἱλίσσουσαι καλλίχοροι: παιᾶνας δ' ἐπί σοῖς μελάθροις κύκνος ὥς γέρων ἀοιδός πολιᾶν ἐκ γενύων κελαδήσω: τό γάρ εὖ τοῖς ὕμνοισιν ὑπάρχει. διός ὁ παῖς: τᾶς δ' εὐγενίας πλέον ὑπερβάλλων <ἀρετᾶι> μοχθήσας τόν ἄκυμον θῆκεν βίοτον βροτοῖς πέρσας δείματα θηρῶν. {λυ.} ἐς καιρόν οἴκων, ἀμφιτρύων, ἔξω περᾶις: χρόνος γάρ ἤδη δαρός ἐξ ὅτου πέπλοις κοσμεῖσθε σῶμα καί νεκρῶν ἀγάλμασιν. ἀλλ' εἶα παῖδας καί δάμαρθ' ἡρακλέους ἔξω κέλευε τῶνδε φαίνεσθαι δόμων, ἐφ' οἷς ὑπέστητ' αὐτεπάγγελτοι θανεῖν. {αμ.} ἄναξ, διώκεις μ' ἀθλίως πεπραγότα ὕβριν θ' ὑβρίζεις ἐπί θανοῦσι τοῖς ἐμοῖς: ἅ χρῆν σε μετρίως, κεἰ κρατεῖς, σπουδήν ἔχειν. ἐπεί δ' ἀνάγκην προστίθης ἡμῖν θανεῖν, στέργειν ἀνάγκη: δραστέον δ' ἅ σοί δοκεῖ. {λυ.} ποῦ δῆτα μεγάρα; ποῦ τέκν' ἀλκμήνης γόνου; {αμ.} δοκῶ μέν αὐτήν, ὡς θύραθεν εἰκάσαι {λυ.} τί χρῆμα; δόξης τίνος ἔχεις τεκμήριον; {αμ.} ἱκέτιν πρός ἁγνοῖς ἑστίας θάσσειν βάθροις {λυ.} ἀνόνητά γ' ἱκετεύουσαν ἐκσῶσαι βίον. {αμ.} καί τόν θανόντα γ' ἀνακαλεῖν μάτην πόσιν. {λυ.} ὁ δ' οὐ πάρεστιν οὐδέ μή μόληι ποτέ. {αμ.} οὔκ, εἴ γε μή τις θεῶν ἀναστήσειέ νιν. {λυ.} χώρει πρός αὐτήν κἀκκόμιζε δωμάτων. {αμ.} μέτοχος ἄν εἴην τοῦ φόνου δράσας τόδε. {λυ.} ἡμεῖς <δ'>, ἐπειδή σοί τόδ' ἔστ' ἐνθύμιον, οἱ δειμάτων ἔξωθεν ἐκπορεύσομεν σύν μητρί παῖδας. δεῦρ' ἕπεσθε, πρόσπολοι, ὡς ἄν σχολήν λεύσσωμεν ἄσμενοι πόνων. {αμ.} σύ δ' οὖν ἴθ', ἔρχηι δ' οἷ χρεών: τά δ' ἄλλ' ἴσως ἄλλωι μελήσει. προσδόκα δέ δρῶν κακῶς κακόν τι πράξειν. ὦ γέροντες, ἐς καλόν στείχει, βρόχοισι δ' ἀρκύων κεκλήισεται ξιφηφόροισι, τούς πέλας δοκῶν κτενεῖν ὁ παγκάκιστος. εἶμι δ', ὡς ἴδω νεκρόν πίπτοντ': ἔχει γάρ ἡδονάς θνήισκων ἀνήρ ἐχθρός τίνων τε τῶν δεδραμένων δίκην. {χο.} μεταβολά κακῶν: μέγας ὁ πρόσθ' ἄναξ πάλιν ὑποστρέφει βίοτον ἐξ ἅιδα. ἰώ δίκα καί θεῶν παλίρρους πότμος. {_} ἦλθες χρόνωι μέν οὗ δίκην δώσεις θανών, ὕβρεις ὑβρίζων εἰς ἀμείνονας σέθεν. {_} χαρμοναί δακρύων ἔδοσαν ἐκβολάς: πάλιν ἔμολεν, ἅ πάρος οὔποτε διά φρενός ἤλπις' ἄν παθεῖν, γᾶς ἄναξ. {_} ἀλλ', ὦ γεραιοί, καί τά δωμάτων ἔσω σκοπῶμεν, εἰ πράσσει τις ὡς ἐγώ θέλω. {λυ.} (ἔσωθεν) ἰώ μοί μοι. {χο.} τόδε κατάρχεται μέλος ἐμοί κλύειν φίλιον ἐν δόμοις: θάνατος οὐ πόρσω. βοᾶι φόνου φροίμιον στενάζων ἄναξ. {λυ.} (ἔσωθεν) ὦ πᾶσα κάδμου γαῖ', ἀπόλλυμαι δόλωι. {χο.} καί γάρ διώλλυς: ἀντίποινα δ' ἐκτίνων τόλμα, διδούς γε τῶν δεδραμένων δίκην. {_} τίς ὁ θεούς ἀνομίαι χραίνων, θνατός ὤν, ἄφρονα λόγον †οὐρανίων μακάρων† κατέβαλ' ὡς ἄρ' οὐ σθένουσιν θεοί; {_} γέροντες, οὐκέτ' ἔστι δυσσεβής ἀνήρ. σιγᾶι μέλαθρα: πρός χορούς τραπώμεθα. [φίλοι γάρ εὐτυχοῦσιν οὕς ἐγώ θέλω.] χοροί χοροί καί θαλίαι μέλουσι θή βας ἱερόν κατ' ἄστυ. μεταλλαγαί γάρ δακρύων, μεταλλαγαί συντυχίας < > ἔτεκον ἀοιδάς. βέβακ' ἄναξ ὁ καινός, ὁ δέ παλαίτερος κρατεῖ, λιμένα λιπών γε τόν ἀχερόντιον. δοκημάτων ἐκτός ἦλθεν ἐλπίς. θεοί θεοί τῶν ἀδίκων μέλουσι καί τῶν ὁσίων ἐπάιειν. ὁ χρυσός ἅ τ' εὐτυχία φρενῶν βροτούς ἐξάγεται δύνασιν ἄδικον ἐφέλκων. †χρόνου γάρ οὔτις ἔτλα τό πάλιν εἰσορᾶν†: νόμον παρέμενος ἀνομίαι χάριν διδούς ἔθραυσεν ὄλβου κελαινόν ἅρμα. ἰσμήν' ὦ στεφαναφόρει ξεσταί θ' ἑπταπύλου πόλεως ἀναχορεύσατ' ἀγυιαί δίρκα θ' ἁ καλλιρρέεθρος, σύν τ' ἀσωπιάδες κόραι πατρός ὕδωρ βᾶτε λιποῦσαι συναοιδοί νύμφαι τόν ἡρακλέους καλλίνικον ἀγῶνα. πυθίου δενδρῶτι πέτρα μουσᾶν θ' ἑλικωνίδων δώματα, αὔξετ' εὐγαθεῖ κελάδωι ἐμάν πόλιν, ἐμά τείχη, σπαρτῶν ἵνα γένος ἐφάνθη, χαλκασπίδων λόχος, ὅς γᾶν τέκνων τέκνοις μεταμείβει, θήβαις ἱερόν φῶς. ὦ λέκτρων δύο συγγενεῖς εὐναί, θνατογενοῦς τε καί διός, ὅς ἦλθεν ἐς εὐνάν νύμφας τᾶς περσηίδος: ὡς πιστόν μοι τό παλαιόν ἤ δη λέχος, ὦ ζεῦ, σόν ἐπ' οὐκ ἐλπίδι φάνθη. λαμπράν δ' ἔδειξ' ὁ χρόνος τάν ἡρακλέος ἀλκάν: ὅς γᾶς ἐξέβας θαλάμων πλούτωνος δῶμα λιπών νέρτερον. κρείσσων μοι τύραννος ἔφυς ἤ δυσγένει' ἀνάκτων, ἅ νῦν ἐσορῶντι φαίνει ξιφηφόρων ἐς ἀγώνων ἅμιλλαν εἰ τό δίκαιον θεοῖς ἔτ' ἀρέσκει. {_} ἔα ἔα: ἆρ' ἐς τόν αὐτόν πίτυλον ἥκομεν φόβου, γέροντες, οἷον φάσμ' ὑπέρ δόμων ὁρῶ; {_} φυγῆι φυγῆι νωθές πέδαιρε κῶλον, ἐκποδών ἔλα. {_} ὦναξ παιάν, ἀπότροπος γένοιό μοι πημάτων. {ιρισ} θαρσεῖτε νυκτός τήνδ' ὁρῶντες ἔκγονον λύσσαν, γέροντες, κἀμέ τήν θεῶν λάτριν ἶριν: πόλει γάρ οὐδέν ἥκομεν βλάβος, ἑνός δ' ἐπ' ἀνδρός δώματα στρατεύομεν, ὅν φασιν εἶναι ζηνός ἀλκμήνης τ' ἄπο. πρίν μέν γάρ ἄθλους ἐκτελευτῆσαι πικρούς, τό χρή νιν ἐξέσωιζεν οὐδ' εἴα πατήρ ζεύς νιν κακῶς δρᾶν οὔτ' ἔμ' οὔθ' ἥραν ποτέ: ἐπεί δέ μόχθους διεπέρας' εὐρυσθέως, ἥρα προσάψαι κοινόν αἷμ' αὐτῶι θέλει παῖδας κατακτείναντι, συνθέλω δ' ἐγώ. ἀλλ' εἶ' ἄτεγκτον συλλαβοῦσα καρδίαν, νυκτός κελαινῆς ἀνυμέναιε παρθένε, μανίας τ' ἐπ' ἀνδρί τῶιδε καί παιδοκτόνους φρενῶν ταραγμούς καί ποδῶν σκιρτήματα ἔλαυνε κίνει, φόνιον ἐξίει κάλων, ὡς ἄν πορεύσας δι' ἀχερούσιον πόρον τόν καλλίπαιδα στέφανον αὐθέντηι φόνωι γνῶι μέν τόν ἥρας οἷός ἐστ' αὐτῶι χόλος, μάθηι δέ τόν ἐμόν: ἤ θεοί μέν οὐδαμοῦ, τά θνητά δ' ἔσται μεγάλα, μή δόντος δίκην. {λυσσα} ἐξ εὐγενοῦς μέν πατρός ἔκ τε μητέρος πέφυκα, νυκτός οὐρανοῦ τ' ἀφ' αἵματος: †τιμάς τ' ἔχω τάσδ' οὐκ ἀγασθῆναι φίλοις† οὐδ' ἥδομαι φοιτῶς' ἐπ' ἀνθρώπων φίλους. παραινέσαι δέ, πρίν σφαλεῖσαν εἰσιδεῖν, ἥραι θέλω σοί τ', ἤν πίθησθ' ἐμοῖς λόγοις. ἁνήρ ὅδ' οὐκ ἄσημος οὔτ' ἐπί χθονί οὔτ' ἐν θεοῖσιν, οὗ σύ μ' ἐσπέμπεις δόμους: ἄβατον δέ χώραν καί θάλασσαν ἀγρίαν ἐξημερώσας θεῶν ἀνέστησεν μόνος τιμάς πιτνούσας ἀνοσίων ἀνδρῶν ὕπο. ὥστ' οὐ παραινῶ μεγάλα βουλεῦσαι κακά. {ιρ.} μή σύ νουθέτει τά θ' ἥρας κἀμά μηχανήματα. {λυ.} ἐς τό λῶιον ἐμβιβάζω ς' ἴχνος ἀντί τοῦ κακοῦ. {ιρ.} οὐχί σωφρονεῖν γ' ἔπεμψε δεῦρό ς' ἡ διός δάμαρ. {λυ.} ἥλιον μαρτυρόμεσθα δρῶς' ἅ δρᾶν οὐ βούλομαι. εἰ δέ δή μ' ἥραι θ' ὑπουργεῖν σοί τ' ἀναγκαίως ἔχει, εἶμί γ': οὔτε πόντος οὕτω κύμασι στένων λάβρος οὔτε γῆς σεισμός κεραυνοῦ τ' οἶστρος ὠδῖνας πνέων οἷ' ἐγώ στάδια δραμοῦμαι στέρνον εἰς ἡρακλέους: καί καταρρήξω μέλαθρα καί δόμους ἐπεμβαλῶ, τέκν' ἀποκτείνασα πρῶτον: ὁ δέ κανών οὐκ εἴσεται παῖδας οὕς ἔτικτεν ἐναρών, πρίν ἄν ἐμάς λύσσας ἀφῆι. ἤν ἰδού: καί δή τινάσσει κρᾶτα βαλβίδων ἄπο καί διαστρόφους ἑλίσσει σῖγα γοργωπούς κόρας, ἀμπνοάς δ' οὐ σωφρονίζει, ταῦρος ὥς ἐς ἐμβολήν, δεινά μυκᾶται δέ. κῆρας ἀνακαλῶ τάς ταρτάρου τάχος ἐπιρροιβδεῖν ὁμαρτεῖν θ' ὡς κυνηγέτηι κύνας. τάχα ς' ἐγώ μᾶλλον χορεύσω καί καταυλήσω φόβωι. στεῖχ' ἐς οὔλυμπον πεδαίρους', ἶρι, γενναῖον πόδα: ἐς δόμους δ' ἡμεῖς ἄφαντοι δυσόμεσθ' ἡρακλέους. {χο.} ὀτοτοτοῖ, στέναξον: ἀποκείρεται σόν ἄνθος πόλεος, ὁ διός ἔκγονος, μέλεος ἑλλάς, ἅ τόν εὐεργέταν ἀποβαλεῖς ὀλεῖς μανιάσιν λύσσαις χορευθέντ' ἐναύλοις. βέβακεν ἐν δίφροισιν ἁ πολύστονος, ἅρμασι δ' ἐνδίδωσι κέντρον ὡς ἐπί λώβαι νυκτός γοργών ἑκατογκεφάλοις ὄφεων ἰαχήμασι λύσσα μαρμαρωπός. ταχύ τόν εὐτυχῆ μετέβαλεν δαίμων, ταχύ δέ πρός πατρός τέκν' ἐκπνεύσεται. {<αμ.>} (ἔσωθεν) ἰώ μοι μέλεος. {χο.} ἰώ ζεῦ, τό σόν γένος ἄγονον αὐτίκα λυσσάδες ὠμοβρῶτες ἄδικοι ποιναί κακοῖσιν ἐκπετάσουσιν. {αμ.} ἰώ στέγαι. {χο.} κατάρχεται χορεύματ' ἄτερ τυπάνων οὐ βρομίου κεχαρισμένα θύρσωι {αμ.} ἰώ δόμοι. {χο.} πρός αἵματ', οὐχί τᾶς διονυσιάδος βοτρύων ἐπί χεύμασι λοιβᾶς. {<αμ.>} φυγῆι, τέκν', ἐξορμᾶτε. {<χο.>} δάιον τόδε δάιον μέλος ἐπαυλεῖται. κυναγετεῖ τέκνων διωγμόν: οὔποτ' ἄκραντα δόμοισι λύσσα βακχεύσει. {αμ.} αἰαῖ κακῶν. {χο.} αἰαῖ δῆτα τόν γεραιόν ὡς στένω πατέρα τάν τε παιδοτρόφον, <ἇι> μάταν τέκεα γεννᾶται. ἰδού ἰδού, θύελλα σείει δῶμα, συμπίπτει στέγη. {αμ.} ἤ ἤ: τί δρᾶις, ὦ διός παῖ, μελάθρωι; τάραγμα ταρτάρειον ὡς ἐπ' ἐγκελάδωι ποτέ, παλλάς, ἐς δόμους πέμπεις. {εξαγγελοσ} ὦ λευκά γήραι σώματ' {<χο.>} ἀνακαλεῖς με τίνα βοάν; {εξ.} ἄλαστα τἀν δόμοισι. {<χο.>} μάντιν οὐχ ἕτερον ἄξομαι. {εξ.} τεθνᾶσι παῖδες. {<χο.>} αἰαῖ. {<εξ.>} στενάζεθ' ὡς στενακτά. {<χο.>} δάιοι φόνοι, δάιοι δέ τοκέων χέρες. {εξ.} οὐκ ἄν τις εἴποι μᾶλλον ἤ πεπόνθαμεν. {χο.} πῶς παισί στενακτάν ἄταν ἄταν πατέρος ἀμφαίνεις; λέγε τίνα τρόπον ἔσυτο θεόθεν ἐπί μέλα θρα κακά τάδε < > τλάμονάς τε παίδων τύχας. {εξ.} ἱερά μέν ἦν πάροιθεν ἐσχάρας διός καθάρσι' οἴκων, γῆς ἄνακτ' ἐπεί κτανών <ἐξέβαλε> τῶνδε δωμάτων ἡρακλέης: χορός δέ καλλίμορφος εἱστήκει τέκνων πατήρ τε μεγάρα τ', ἐν κύκλωι δ' ἤδη κανοῦν εἵλικτο βωμοῦ, φθέγμα δ' ὅσιον εἴχομεν. μέλλων δέ δαλόν χειρί δεξιᾶι φέρειν, ἐς χέρνιβ' ὡς βάψειεν, ἀλκμήνης τόκος ἔστη σιωπῆι. καί χρονίζοντος πατρός παῖδες προσέσχον ὄμμ': ὁ δ' οὐκέθ' αὑτός ἦν, ἀλλ' ἐν στροφαῖσιν ὀμμάτων ἐφθαρμένος ῥίζας τ' ἐν ὄσσοις αἱματῶπας ἐκβαλών ἀφρόν κατέσταζ' εὔτριχος γενειάδος. ἔλεξε δ' ἅμα γέλωτι παραπεπληγμένωι: πάτερ, τί θύω πρίν κτανεῖν εὐρυσθέα καθάρσιον πῦρ καί πόνους διπλοῦς ἔχω; ἔργον μιᾶς μοι χειρός εὖ θέσθαι τάδε. ὅταν δ' ἐνέγκω δεῦρο κρᾶτ' εὐρυσθέως ἐπί τοῖσι νῦν θανοῦσιν ἁγνιῶ χέρας. ἐκχεῖτε πηγάς, ῥίπτετ' ἐκ χειρῶν κανᾶ. τίς μοι δίδωσι τόξα; τίς <δ'> ὅπλον χερός; πρός τάς μυκήνας εἶμι: λάζυσθαι χρεών μοχλούς δικέλλας θ' ὥστε κυκλώπων βάθρα φοίνικι κανόνι καί τύκοις ἡρμοσμένα στρεπτῶι σιδήρωι συντριαινῶσαι πάλιν. ἐκ τοῦδε βαίνων ἅρματ' οὐκ ἔχων ἔχειν ἔφασκε δίφρου τ' εἰσέβαινεν ἄντυγα κἄθεινε, κέντρωι δῆθεν ὡς θείνων, χερί. διπλοῦς δ' ὀπαδοῖς ἦν γέλως φόβος θ' ὁμοῦ, καί τις τόδ' εἶπεν, ἄλλος εἰς ἄλλον δρακών: παίζει πρός ἡμᾶς δεσπότης ἤ μαίνεται; ὁ δ' εἷρπ' ἄνω τε καί κάτω κατά στέγας, μέσον δ' ἐς ἀνδρῶν' ἐσπεσών νίσου πόλιν ἥκειν ἔφασκε, δωμάτων τ' ἔσω βεβώς κλιθείς ἐς οὖδας ὡς ἔχει σκευάζεται θοίνην. διελθών δ' ὡς βραχύν χρόνον μονῆς ἰσθμοῦ ναπαίας ἔλεγε προσβαίνειν πλάκας. κἀνταῦθα γυμνόν σῶμα θείς πορπαμάτων πρός οὐδέν' ἡμιλλᾶτο κἀκηρύσσετο αὐτός πρός αὑτοῦ καλλίνικος οὐδενός, ἀκοήν ὑπειπών. δεινά δ' εὐρυσθεῖ βρέμων ἦν ἐν μυκήναις τῶι λόγωι. πατήρ δέ νιν θιγών κραταιᾶς χειρός ἐννέπει τάδε: ὦ παῖ, τί πάσχεις; τίς ὁ τρόπος ξενώσεως τῆσδ'; οὔ τί που φόνος ς' ἐβάκχευσεν νεκρῶν οὕς ἄρτι καίνεις; ὁ δέ νιν εὐρυσθέως δοκῶν πατέρα προταρβοῦνθ' ἱκέσιον ψαύειν χερός ὠθεῖ, φαρέτραν δ' εὐτρεπῆ σκευάζεται καί τόξ' ἑαυτοῦ παισί, τούς εὐρυσθέως δοκῶν φονεύειν. οἱ δέ ταρβοῦντες φόβωι ὤρουον ἄλλος ἄλλος', ἐς πέπλους ὁ μέν μητρός ταλαίνης, ὁ δ' ὑπό κίονος σκιάν, ἄλλος δέ βωμόν ὄρνις ὥς ἔπτηξ' ὕπο. βοᾶι δέ μήτηρ: ὦ τεκών, τί δρᾶις; τέκνα κτείνεις; βοᾶι δέ πρέσβυς οἰκετῶν τ' ὄχλος. ὁ δ' ἐξελίσσων παῖδα κίονος κύκλωι τόρνευμα δεινόν ποδός, ἐναντίον σταθείς βάλλει πρός ἧπαρ: ὕπτιος δέ λαΐνους ὀρθοστάτας ἔδευσεν ἐκπνέων βίον. ὁ δ' ἠλάλαξε κἀπεκόμπασεν τάδε: εἷς μέν νεοσσός ὅδε θανών εὐρυσθέως ἔχθραν πατρώιαν ἐκτίνων πέπτωκέ μοι. ἄλλωι δ' ἐπεῖχε τόξ', ὅς ἀμφί βωμίαν ἔπτηξε κρηπῖδ' ὡς λεληθέναι δοκῶν. φθάνει δ' ὁ τλήμων γόνασι προσπεσών πατρός καί πρός γένειον χεῖρα καί δέρην βαλών ὦ φίλτατ', αὐδᾶι, μή μ' ἀποκτείνηις, πάτερ: σός εἰμι, σός παῖς: οὐ τόν εὐρυσθέως ὀλεῖς. ὁ δ' ἀγριωπόν ὄμμα γοργόνος στρέφων, ὡς ἐντός ἔστη παῖς λυγροῦ τοξεύματος μυδροκτύπον μίμημ' ὑπέρ κάρα βαλών ξύλον καθῆκε παιδός ἐς ξανθόν κάρα, ἔρρηξε δ' ὀστᾶ. δεύτερον δέ παῖδ' ἑλών χωρεῖ τρίτον θῦμ' ὡς ἐπισφάξων δυοῖν. ἀλλά φθάνει νιν ἡ τάλαιν' ἔσω δόμων μήτηρ ὑπεκλαβοῦσα καί κλήιει πύλας. ὁ δ' ὡς ἐπ' αὐτοῖς δή κυκλωπίοισιν ὤν σκάπτει μοχλεύει θύρετρα κἀκβαλών σταθμά δάμαρτα καί παῖδ' ἑνί κατέστρωσεν βέλει. κἀνθένδε πρός γέροντος ἱππεύει φόνον: ἀλλ' ἦλθεν εἰκών, ὡς ὁρᾶν ἐφαίνετο παλλάς, κραδαίνους' ἔγχος †ἐπί λόφω κέαρ†, κἄρριψε πέτρον στέρνον εἰς ἡρακλέους, ὅς νιν φόνου μαργῶντος ἔσχε κἀς ὕπνον καθῆκε: πίτνει δ' ἐς πέδον πρός κίονα νῶτον πατάξας, ὅς πεσήμασι στέγης διχορραγής ἔκειτο κρηπίδων ἔπι. ἡμεῖς δ' ἐλευθεροῦντες ἐκ δρασμῶν πόδα σύν τῶι γέροντι δεσμά σειραίων βρόχων ἀνήπτομεν πρός κίον', ὡς λήξας ὕπνου μηδέν προσεργάσαιτο τοῖς δεδραμένοις. εὕδει δ' ὁ τλήμων ὕπνον οὐκ εὐδαίμονα παῖδας φονεύσας καί δάμαρτ'. ἐγώ μέν οὖν οὐκ οἶδα θνητῶν ὅστις ἀθλιώτερος. {χο.} ὁ φόνος ἦν ὅν ἀργολίς ἔχει πέτρα τότε μέν περισαμότατος καί ἄπιστος ἑλλάδι τῶν δαναοῦ παίδων: τάδε δ' ὑπερέβαλεν παρέδραμεν τά τότε κακά τάλανι διογενεῖ κόρωι. μονότεκνον πρόκνης φόνον ἔχω λέξαι θυόμενον μούσαις: σύ δέ τέκνα τρίγον', ὦ δάιε, τεκόμενος λυσσάδι συγκατειργάσω μοίραι. αἰαῖ, τίνα στεναγμόν ἤ γόον ἤ φθιτῶν ὠιδάν ἤ τίν' ἅι δα χορόν ἀχήσω; φεῦ φεῦ: ἴδεσθε, διάνδιχα κλῆιθρα κλίνεται ὑψιπύλων δόμων. ἰώ μοι: ἴδεσθε δέ τέκνα πρό πατρός ἄθλια κείμενα δυστάνου, εὕδοντος ὕπνον δεινόν ἐκ παίδων φόνου, περί δέ δεσμά καί πολύβροχ' ἁμμάτων ἐρείσμαθ' ἡράκλειον ἀμφί δέμας τάδε λαΐνοις ἀνημμένα κίοσιν οἴκων. ὁ δ' ὥς τις ὄρνις ἄπτερον καταστένων ὠδῖνα τέκνων πρέσβυς ὑστέρωι ποδί πικράν διώκων ἤλυσιν πάρεσθ' ὅδε. {αμ.} καδμεῖοι γέροντες, οὐ σῖγα σῖ γα τόν ὕπνωι παρειμένον ἐάσετ' ἐκ λαθέσθαι κακῶν; {χο.} κατά σέ δακρύοις στένω, πρέσβυ, καί τέκεα καί τό καλλίνικον κάρα. {αμ.} ἑκαστέρω πρόβατε, μή κτυπεῖτε, μή βοᾶτε, μή τόν εὔδι' ἰαύονθ' ὑπνώδεά τ' εὐνᾶς ἐγείρετε. {χο.} οἵμοι, φόνος ὅσος ὅδ' {αμ.} ἆ ἆ, διά μ' ὀλεῖτε. {<χο.>} κεχυ μένος ἐπαντέλλει. {<αμ.>} οὐκ ἀτρεμαῖα θρῆνον αἰ άξετ', ὦ γέροντες; ἤ δέσμ' ἀνεγειρόμενος χαλάσας ἀπολεῖ πόλιν, ἀπό δέ πατέρα, μέλαθρά τε καταρρήξει. {χο.} ἀδύνατ' ἀδύνατά μοι. {αμ.} σῖγα, πνοάς μάθω: φέρε, πρός οὖς βάλω. {χο.} εὕδει; {αμ.} ναί, εὕδει <γ'> ὕπνον ἄυπνον ὀλόμε νον ὅς ἔκανεν ἄλοχον, ἔκανε δέ ψαλμῶι τέκεα τοξήρει. {χο.} στέναζέ νυν {αμ.} στενάζω. {<χο.>} τέκνων ὄλεθρον {αμ.} ὤμοι. {<χο.>} σέθεν τε παιδός {<αμ.>} αἰαῖ. {<χο.>} ὦ πρέσβυ. {αμ.} σῖγα σῖγα: παλίντροπος ἐξεπεγειρόμενος στρέφεται: φέρε, ἀπόκρυφον δέμας ὑπό μέλαθρον κρύψω. {χο.} θάρσει: νύξ ἔχει βλέφαρα παιδί σῶι. {αμ.} ὁρᾶθ' ὁρᾶτε. τό φάος ἐκ λιπεῖν μέν ἐπί κακοῖσιν οὐ φεύγω τάλας, ἀλλ' εἴ με κανεῖ πατέρ' ὄντα, πρός δέ κακοῖς κακά μήσε ται πρός ἐρινύσι θ' αἷμα σύγγονον ἕξει. {χο.} τότε θανεῖν ς' ἐχρῆν ὅτε δάμαρτι σᾶι φόνον ὁμοσπόρων ἔμολες ἐκπράξας, ταφίων περίκλυστον ἄστυ πέρσας. {αμ.} φυγάν φυγάν, γέροντες, ἀποπρό δωμάτων διώκετε: φεύγετε μάργον ἄνδρ' ἐπεγειρόμενον. <ἤ> τάχα φόνον ἕτερον ἐπί φόνωι βαλών ἀν' αὖ βακχεύσει καδμείων πόλιν. {χο.} ὦ ζεῦ, τί παῖδ' ἤχθηρας ὧδ' ὑπερκότως τόν σόν, κακῶν δέ πέλαγος ἐς τόδ' ἤγαγες; {ηρ.} ἔα: ἔμπνους μέν εἰμι καί δέδορχ' ἅπερ με δεῖ, αἰθέρα τε καί γῆν τόξα θ' ἡλίου τάδε. ὡς <δ'> ἐν κλύδωνι καί φρενῶν ταράγματι πέπτωκα δεινῶι καί πνοάς θερμάς πνέω μετάρσι', οὐ βέβαια πλευμόνων ἄπο. ἰδού, τί δεσμοῖς ναῦς ὅπως ὡρμισμένος νεανίαν θώρακα καί βραχίονα πρός ἡμιθραύστωι λαΐνωι τυκίσματι ἧμαι, νεκροῖσι γείτονας θάκους ἔχων; πτερωτά δ' ἔγχη τόξα τ' ἔσπαρται πέδωι, ἅ πρίν παρασπίζοντ' ἐμοῖς βραχίοσιν ἔσωιζε πλευράς ἐξ ἐμοῦ τ' ἐσώιζετο. οὔ που κατῆλθον αὖθις εἰς ἅιδου πάλιν, εὐρυσθέως δίαυλον ἐξ ἅιδου μολών; ἀλλ' οὔτε σισύφειον εἰσορῶ πέτρον πλούτωνά τ' οὐδέ σκῆπτρα δήμητρος κόρης. ἔκ τοι πέπληγμαι: ποῦ ποτ' ὤν ἀμηχανῶ; ὠή, τίς ἐγγύς ἤ πρόσω φίλων ἐμῶν, δύσγνοιαν ὅστις τήν ἐμήν ἰάσεται; σαφῶς γάρ οὐδέν οἶδα τῶν εἰωθότων. {αμ.} γέροντες, ἔλθω τῶν ἐμῶν κακῶν πέλας; {χο.} κἄγωγε σύν σοί, μή προδούς τάς συμφοράς. {ηρ.} πάτερ, τί κλαίεις καί συναμπίσχηι κόρας, τοῦ φιλτάτου σοι τηλόθεν παιδός βεβώς; {αμ.} ὦ τέκνον: εἶ γάρ καί κακῶς πράσσων ἐμός. {ηρ.} πράσσω δ' ἐγώ τί λυπρόν οὗ δακρυρροεῖς; {αμ.} ἅ κἄν θεῶν τις, εἰ μάθοι, καταστένοι. {ηρ.} μέγας γ' ὁ κόμπος, τήν τύχην δ' οὔπω λέγεις. {αμ.} ὁρᾶις γάρ αὐτός, εἰ φρονῶν ἤδη κυρεῖς. {ηρ.} εἴπ' εἴ τι καινόν ὑπογράφηι τὠμῶι βίωι. {αμ.} εἰ μηκέθ' ἅιδου βάκχος εἶ, φράσαιμεν ἄν. {ηρ.} παπαῖ, τόδ' ὡς ὕποπτον ἠινίξω πάλιν. {αμ.} καί ς' εἰ βεβαίως εὖ φρονεῖς ἤδη σκοπῶ. {ηρ.} οὐ γάρ τι βακχεύσας γε μέμνημαι φρένας. {αμ.} λύσω, γέροντες, δεσμά παιδός, ἤ τί δρῶ; {ηρ.} καί τόν γε δήσαντ' εἴπ': ἀναινόμεσθα γάρ. {αμ.} τοσοῦτον ἴσθι τῶν κακῶν, τά δ' ἄλλ' ἔα. {ηρ.} ἀρκεῖ σιωπή γάρ μαθεῖν ὅ βούλομαι; {αμ.} ὦ ζεῦ, παρ' ἥρας ἆρ' ὁρᾶις θρόνων τάδε; {ηρ.} ἀλλ' ἦ τι κεῖθεν πολέμιον πεπόνθαμεν; {αμ.} τήν θεόν ἐάσας τά σά περιστέλλου κακά. {ηρ.} ἀπωλόμεσθα: συμφοράν λέξεις τινά. {αμ.} ἰδού, θέασαι τάδε τέκνων πεσήματα. {ηρ.} οἴμοι: τίν' ὄψιν τήνδε δέρκομαι τάλας; {αμ.} ἀπόλεμον, ὦ παῖ, πόλεμον ἔσπευσας τέκνοις. {ηρ.} τί πόλεμον εἶπας; τούσδε τίς διώλεσεν; {αμ.} σύ καί σά τόξα καί θεῶν ὅς αἴτιος. {ηρ.} τί φήις; τί δράσας; ὦ κάκ' ἀγγέλλων πάτερ. {αμ.} μανείς: ἐρωτᾶις δ' ἄθλι' ἑρμηνεύματα. {ηρ.} ἦ καί δάμαρτός εἰμ' ἐγώ φονεύς ἐμῆς; {αμ.} μιᾶς ἅπαντα χειρός ἔργα σῆς τάδε. {ηρ.} αἰαῖ: στεναγμῶν γάρ με περιβάλλει νέφος. {αμ.} τούτων ἕκατι σάς καταστένω τύχας. {ηρ.} ἦ γάρ συνήραξ' οἶκον †ἤ βάκχευς' ἐμόν†; {αμ.} οὐκ οἶδα πλήν ἕν: πάντα δυστυχεῖ τά σά. {ηρ.} ποῦ δ' οἶστρος ἡμᾶς ἔλαβε; ποῦ διώλεσεν; {αμ.} ὅτ' ἀμφί βωμόν χεῖρας ἡγνίζου πυρί. {ηρ.} οἴμοι: τί δῆτα φείδομαι ψυχῆς ἐμῆς τῶν φιλτάτων μοι γενόμενος παίδων φονεύς; οὐκ εἶμι πέτρας λισσάδος πρός ἅλματα ἤ φάσγανον πρός ἧπαρ ἐξακοντίσας τέκνοις δικαστής αἵματος γενήσομαι, ἤ σάρκα †τήν ἐμήν† ἐμπρήσας πυρί δύσκλειαν ἥ μένει μ' ἀπώσομαι βίου; ἀλλ' ἐμποδών μοι θανασίμων βουλευμάτων θησεύς ὅδ' ἕρπει συγγενής φίλος τ' ἐμός. ὀφθησόμεσθα καί τεκνοκτόνον μύσος ἐς ὄμμαθ' ἥξει φιλτάτωι ξένων ἐμῶν. οἴμοι, τί δράσω; ποῖ κακῶν ἐρημίαν εὕρω, πτερωτός ἤ κατά χθονός μολών; φέρ', ἀμφί κρατί περιβάλω σκότον < >. αἰσχύνομαι γάρ τοῖς δεδραμένοις κακοῖς, καί τῶιδε προστρόπαιον αἷμα προσβαλών οὐδέν κακῶσαι τούς ἀναιτίους θέλω. {θησευσ} ἥκω σύν ἄλλοις, οἵ παρ' ἀσωποῦ ῥοάς μένουσιν, ἔνοπλοι γῆς ἀθηναίων κόροι, σῶι παιδί, πρέσβυ, σύμμαχον φέρων δόρυ. κληδών γάρ ἦλθεν εἰς ἐρεχθειδῶν πόλιν ὡς σκῆπτρα χώρας τῆσδ' ἀναρπάσας λύκος ἐς πόλεμον ὑμῖν καί μάχην καθίσταται. τίνων δ' ἀμοιβάς ὧν ὑπῆρξεν ἡρακλῆς σώσας με νέρθεν ἦλθον, εἴ τι δεῖ, γέρον, ἤ χειρός ὑμᾶς τῆς ἐμῆς ἤ συμμάχων. ἔα: τί νεκρῶν τῶνδε πληθύει πέδον; οὔ που λέλειμμαι καί νεωτέρων κακῶν ὕστερος ἀφῖγμαι; τίς τάδ' ἔκτεινεν τέκνα; τίνος γεγῶσαν τήνδ' ὁρῶ ξυνάορον; οὐ γάρ δορός γε παῖδες ἵστανται πέλας, ἀλλ' ἄλλο πού τι καινόν εὑρίσκω κακόν. {αμ.} ὦ τόν ἐλαιοφόρον ὄχθον ἔχων <ἄναξ> {θη.} τί χρῆμά μ' οἰκτροῖς ἐκάλεσας προοιμίοις; {αμ.} ἐπάθομεν πάθεα μέλεα πρός θεῶν. {θη.} οἱ παῖδες οἵδε τίνος ἐφ' οἷς δακρυρροεῖς; {αμ.} ἔτεκε μέν <νιν> οὑμός ἶνις τάλας, τεκόμενος δ' ἔκανε φόνιον αἷμα τλάς. {θη.} τί φήις; τί δράσας; {αμ.} μαινομένωι πιτύλωι πλαγχθείς ἑκατογκεφάλου βαφαῖς ὕδρας. {θη.} ὦ δεινά λέξας. {αμ.} οἰχόμεθ' οἰχόμεθα πτανοί. {θη.} εὔφημα φώνει. {αμ.} βουλομένοισιν ἐπαγγέλληι. {θη.} ἥρας ὅδ' ἁγών: τίς δ' ὅδ' οὑν νεκροῖς, γέρον; {αμ.} ἐμός ἐμός ὅδε γόνος ὁ πολύπονος, <ὅς> ἐπί δόρυ γιγαντοφόνον ἦλθεν σύν θεοῖ σι φλεγραῖον ἐς πεδίον ἀσπιστάς. {θη.} φεῦ φεῦ: τίς ἀνδρῶν ὧδε δυσδαίμων ἔφυ; {αμ.} οὐκ ἄν εἰδείης ἕτερον πολυμοχθότερον πολυπλαγκτότερόν τε θνατῶν. {θη.} τί γάρ πέπλοισιν ἄθλιον κρύπτει κάρα; {αμ.} αἰδόμενος τό σόν ὄμμα καί φιλίαν ὁμόφυλον αἷμά τε παιδοφόνον. {θη.} ἀλλ' εἰ συναλγῶν γ' ἦλθον; ἐκκάλυπτέ νιν. {αμ.} ὦ τέκνον, πάρες ἀπ' ὀμμάτων πέπλον, ἀπόδικε, ῥέθος ἀελίωι δεῖξον. βάρος ἀντίπαλον δακρύοις συναμιλλᾶται: ἱκετεύομεν ἀμφί γενειάδα καί γόνυ καί χέρα σάν προπίτνων πολιόν δάκρυον ἐκβαλών: ἰώ παῖ, κατά σχεθε λέοντος ἀγρίου θυμόν, ὧι δρόμον ἐπί φόνιον ἀνόσιον ἐξάγηι κακά θέλων κακοῖς συνάψαι, τέκνον. {θη.} εἶἑν: σέ τόν θάσσοντα δυστήνους ἕδρας αὐδῶ φίλοισιν ὄμμα δεικνύναι τό σόν. οὐδείς σκότος γάρ ὧδ' ἔχει μέλαν νέφος ὅστις κακῶν σῶν συμφοράν κρύψειεν ἄν. τί μοι προσείων χεῖρα σημαίνεις φόβον; ὡς μή μύσος με σῶν βάληι προσφθεγμάτων; οὐδέν μέλει μοι σύν γε σοί πράσσειν κακῶς: καί γάρ ποτ' εὐτύχης'. ἐκεῖς' ἀνοιστέον ὅτ' ἐξέσωσάς μ' ἐς φάος νεκρῶν πάρα. χάριν δέ γηράσκουσαν ἐχθαίρω φίλων καί τῶν καλῶν μέν ὅστις ἀπολαύειν θέλει, συμπλεῖν δέ τοῖς φίλοισι δυστυχοῦσιν οὔ. ἀνίστας', ἐκκάλυψον ἄθλιον κάρα, βλέψον πρός ἡμᾶς. ὅστις εὐγενής βροτῶν φέρει †τά τῶν θεῶν γε† πτώματ' οὐδ' ἀναίνεται. {ηρ.} θησεῦ, δέδορκας τόνδ' ἀγῶν' ἐμῶν τέκνων; {θη.} ἤκουσα καί βλέποντι σημαίνεις κακά. {ηρ.} τί δῆτά μου κρᾶτ' ἀνεκάλυψας ἡλίωι; {θη.} τί δ'; οὐ μιαίνεις θνητός ὤν τά τῶν θεῶν. {ηρ.} φεῦγ', ὦ ταλαίπωρ', ἀνόσιον μίασμ' ἐμόν. {θη.} οὐδείς ἀλάστωρ τοῖς φίλοις ἐκ τῶν φίλων. {ηρ.} ἐπήινες': εὖ δράσας δέ ς' οὐκ ἀναίνομαι. {θη.} ἐγώ δέ πάσχων εὖ τότ' οἰκτίρω σε νῦν. {ηρ.} οἰκτρός γάρ εἰμι τἄμ' ἀποκτείνας τέκνα; {θη.} κλαίω χάριν σήν ἐφ' ἑτέραισι συμφοραῖς. {ηρ.} ηὗρες δέ γ' ἄλλους ἐν κακοῖσι μείζοσιν; {θη.} ἅπτηι κάτωθεν οὐρανοῦ δυσπραξίαι. {ηρ.} τοιγάρ παρεσκευάσμεθ' ὥστε κατθανεῖν. {<θη.} > {<ηρ.} > {θη.} δοκεῖς ἀπειλῶν σῶν μέλειν τι δαίμοσιν; {ηρ.} αὔθαδες ὁ θεός, πρός δέ τούς θεούς ἐγώ. {θη.} ἴσχε στόμ', ὡς μή μέγα λέγων μεῖζον πάθηις. {ηρ.} γέμω κακῶν δή κοὐκέτ' ἔσθ' ὅπηι τεθῆι. {θη.} δράσεις δέ δή τί; ποῖ φέρηι θυμούμενος; {ηρ.} θανών, ὅθενπερ ἦλθον, εἶμι γῆς ὕπο. {θη.} εἴρηκας ἐπιτυχόντος ἀνθρώπου λόγους. {ηρ.} σύ δ' ἐκτός ὤν γε συμφορᾶς με νουθετεῖς. {θη.} ὁ πολλά δή τλάς ἡρακλῆς λέγει τάδε; {ηρ.} οὔκουν τοσαῦτά γ': ἐν μέτρωι μοχθητέον. {θη.} εὐεργέτης βροτοῖσι καί μέγας φίλος; {ηρ.} οἱ δ' οὐδέν ὠφελοῦσί μ', ἀλλ' ἥρα κρατεῖ. {θη.} οὐκ ἄν <ς'> ἀνάσχοιθ' ἑλλάς ἀμαθίαι θανεῖν. {ηρ.} ἄκουε δή νυν, ὡς ἁμιλληθῶ λόγοις πρός νουθετήσεις σάς: ἀναπτύξω δέ σοι ἀβίωτον ἡμῖν νῦν τε καί πάροιθεν ὄν. πρῶτον μέν ἐκ τοῦδ' ἐγενόμην, ὅστις κτανών μητρός γεραιόν πατέρα προστρόπαιος ὤν ἔγημε τήν τεκοῦσαν ἀλκμήνην ἐμέ. ὅταν δέ κρηπίς μή καταβληθῆι γένους ὀρθῶς, ἀνάγκη δυστυχεῖν τούς ἐκγόνους. ζεύς δ', ὅστις ὁ ζεύς, πολέμιόν μ' ἐγείνατο ἥραι (σύ μέντοι μηδέν ἀχθεσθῆις, γέρον: πατέρα γάρ ἀντί ζηνός ἡγοῦμαι ς' ἐγώ), ἔτ' ἐν γάλακτί τ' ὄντι γοργωπούς ὄφεις ἐπεισέφρησε σπαργάνοισι τοῖς ἐμοῖς ἡ τοῦ διός σύλλεκτρος, ὡς ὀλοίμεθα. ἐπεί δέ σαρκός περιβόλαι' ἐκτησάμην ἡβῶντα, μόχθους οὕς ἔτλην τί δεῖ λέγειν; ποίους ποτ' ἤ λέοντας ἤ τρισωμάτους τυφῶνας ἤ γίγαντας ἤ τετρασκελῆ κενταυροπληθῆ πόλεμον οὐκ ἐξήνυσα; τήν τ' ἀμφίκρανον καί παλιμβλαστῆ κύνα ὕδραν φονεύσας μυρίων τ' ἄλλων πόνων διῆλθον ἀγέλας κἀς νεκρούς ἀφικόμην, ἅιδου πυλωρόν κύνα τρίκρανον ἐς φάος ὅπως πορεύσαιμ' ἐντολαῖς εὐρυσθέως. τόν λοίσθιον δέ τόνδ' ἔτλην τάλας πόνον, παιδοκτονήσας δῶμα θριγκῶσαι κακοῖς. ἥκω δ' ἀνάγκης ἐς τόδ': οὔτ' ἐμαῖς φίλαις θήβαις ἐνοικεῖν ὅσιον: ἤν δέ καί μένω, ἐς ποῖον ἱερόν ἤ πανήγυριν φίλων εἶμ'; οὐ γάρ ἄτας εὐπροσηγόρους ἔχω. ἀλλ' ἄργος ἔλθω; πῶς, ἐπεί φεύγω πάτραν; φέρ' ἀλλ' ἐς ἄλλην δή τιν' ὁρμήσω πόλιν; κἄπειθ' ὑποβλεπώμεθ' ὡς ἐγνωσμένοι, γλώσσης πικροῖς κέντροισι †κληιδουχούμενοι†: οὐχ οὗτος ὁ διός, ὅς τέκν' ἔκτεινέν ποτε δάμαρτά τ'; οὐ γῆς τῆσδ' ἀποφθαρήσεται; [κεκλημένωι δέ φωτί μακαρίωι ποτέ αἱ μεταβολαί λυπηρόν: ὧι δ' ἀεί κακῶς ἔστ', οὐδέν ἀλγεῖ συγγενῶς δύστηνος ὤν.] ἐς τοῦτο δ' ἥξειν συμφορᾶς οἶμαί ποτε: φωνήν γάρ ἥσει χθών ἀπεννέπουσά με μή θιγγάνειν γῆς καί θάλασσα μή περᾶν πηγαί τε ποταμῶν, καί τόν ἁρματήλατον ἰξίον' ἐν δεσμοῖσιν ἐκμιμήσομαι. [καί ταῦτ' ἄριστα μηδέν' ἑλλήνων μ' ὁρᾶν, ἐν οἷσιν εὐτυχοῦντες ἦμεν ὄλβιοι.] τί δῆτά με ζῆν δεῖ; τί κέρδος ἕξομεν βίον γ' ἀχρεῖον ἀνόσιον κεκτημένοι; χορευέτω δή ζηνός ἡ κλεινή δάμαρ †κρόους' ὀλυμπίου ζηνός ἀρβύληι πόδα†. ἔπραξε γάρ βούλησιν ἥν ἐβούλετο ἄνδρ' ἑλλάδος τόν πρῶτον αὐτοῖσιν βάθροις ἄνω κάτω στρέψασα. τοιαύτηι θεῶι τίς ἄν προσεύχοιθ'; ἥ γυναικός οὕνεκα λέκτρων φθονοῦσα ζηνί τούς εὐεργέτας ἑλλάδος ἀπώλες' οὐδέν ὄντας αἰτίους. {χο.} οὐκ ἔστιν ἄλλου δαιμόνων ἀγών ὅδε ἤ τῆς διός δάμαρτος: εὖ τόδ' αἰσθάνηι. {θη.} < > παραινέσαιμ' ἄν μᾶλλον ἤ πάσχειν κακῶς. οὐδείς δέ θνητῶν ταῖς τύχαις ἀκήρατος, οὐ θεῶν, ἀοιδῶν εἴπερ οὐ ψευδεῖς λόγοι. οὐ λέκτρ' ἐν ἀλλήλοισιν, ὧν οὐδείς νόμος, συνῆψαν; οὐ δεσμοῖσι διά τυραννίδα πατέρας ἐκηλίδωσαν; ἀλλ' οἰκοῦς' ὅμως ὄλυμπον ἠνέσχοντό θ' ἡμαρτηκότες. καίτοι τί φήσεις, εἰ σύ μέν θνητός γεγώς φέρεις ὑπέρφευ τάς τύχας, θεοί δέ μή; θήβας μέν οὖν ἔκλειπε τοῦ νόμου χάριν, ἕπου δ' ἅμ' ἡμῖν πρός πόλισμα παλλάδος. ἐκεῖ χέρας σάς ἁγνίσας μιάσματος δόμους τε δώσω χρημάτων τ' ἐμῶν μέρος. ἅ δ' ἐκ πολιτῶν δῶρ' ἔχω σώσας κόρους δίς ἑπτά, ταῦρον κνώσιον κατακτανών, σοί ταῦτα δώσω. πανταχοῦ δέ μοι χθονός τεμένη δέδασται: ταῦτ' ἐπωνομασμένα σέθεν τό λοιπόν ἐκ βροτῶν κεκλήσεται ζῶντος: θανόντα δ', εὖτ' ἄν εἰς ἅιδου μόληις, θυσίαισι λαΐνοισί τ' ἐξογκώμασιν τίμιον ἀνάξει πᾶς' ἀθηναίων πόλις. καλός γάρ ἀστοῖς στέφανος ἑλλήνων ὕπο ἄνδρ' ἐσθλόν ὠφελοῦντας εὐκλείας τυχεῖν. κἀγώ χάριν σοι τῆς ἐμῆς σωτηρίας τήνδ' ἀντιδώσω: νῦν γάρ εἶ χρεῖος φίλων. [θεοί δ' ὅταν τιμῶσιν οὐδέν δεῖ φίλων: ἅλις γάρ ὁ θεός ὠφελῶν ὅταν θέληι.] {ηρ.} οἴμοι: πάρεργα < > τάδ' ἔστ' ἐμῶν κακῶν: ἐγώ δέ τούς θεούς οὔτε λέκτρ' ἅ μή θέμις στέργειν νομίζω δεσμά τ' ἐξάπτειν χεροῖν οὔτ' ἠξίωσα πώποτ' οὔτε πείσομαι οὐδ' ἄλλον ἄλλου δεσπότην πεφυκέναι. δεῖται γάρ ὁ θεός, εἴπερ ἔστ' ὀρθῶς θεός, οὐδενός: ἀοιδῶν οἵδε δύστηνοι λόγοι. ἐσκεψάμην δέ καίπερ ἐν κακοῖσιν ὤν μή δειλίαν ὄφλω τιν' ἐκλιπών φάος: ταῖς συμφοραῖς γάρ ὅστις οὐχ ὑφίσταται οὐδ' ἀνδρός ἄν δύναιθ' ὑποστῆναι βέλος. ἐγκαρτερήσω βίοτον: εἶμι δ' ἐς πόλιν τήν σήν, χάριν τε μυρίαν δώρων ἔχω. ἀτάρ πόνων δή μυρίων ἐγευσάμην, ὧν οὔτ' ἀπεῖπον οὐδέν' οὔτ' ἀπ' ὀμμάτων ἔσταξα πηγάς, οὐδ' ἄν ὠιόμην ποτέ ἐς τοῦθ' ἱκέσθαι, δάκρυ' ἀπ' ὀμμάτων βαλεῖν. νῦν δ', ὡς ἔοικε, τῆι τύχηι δουλευτέον. εἶἑν: γεραιέ, τάς ἐμάς φυγάς ὁρᾶις, ὁρᾶις δέ παίδων ὄντα μ' αὐθέντην ἐμῶν. δός τούσδε τύμβωι καί περίστειλον νεκρούς δακρύοισι τιμῶν (ἐμέ γάρ οὐκ ἐᾶι νόμος) πρός στέρν' ἐρείσας μητρί δούς τ' ἐς ἀγκάλας, κοινωνίαν δύστηνον, ἥν ἐγώ τάλας διώλες' ἄκων. γῆι δ' ἐπήν κρύψηις νεκρούς οἴκει πόλιν τήνδ' ἀθλίως μέν ἀλλ' ὅμως [ψυχήν βιάζου τἀμά συμφέρειν κακά]. ὦ τέκν', ὁ φύσας καί τεκών ὑμᾶς πατήρ ἀπώλες', οὐδ' ὤνασθε τῶν ἐμῶν καλῶν, ἁγώ παρεσκεύαζον ἐκμοχθῶν βίου εὔκλειαν ὑμῖν, πατρός ἀπόλαυσιν καλήν. σέ τ' οὐχ ὁμοίως, ὦ τάλαιν', ἀπώλεσα ὥσπερ σύ τἀμά λέκτρ' ἔσωιζες ἀσφαλῶς, μακράς διαντλοῦς' ἐν δόμοις οἰκουρίας. οἴμοι δάμαρτος καί τέκνων, οἴμοι δ' ἐμοῦ, ὡς ἀθλίως πέπραγα κἀποζεύγνυμαι τέκνων γυναικός τ'. ὦ λυγραί φιλημάτων τέρψεις, λυγραί δέ τῶνδ' ὅπλων κοινωνίαι. ἀμηχανῶ γάρ πότερ' ἔχω τάδ' ἤ μεθῶ, ἅ πλευρά τἀμά προσπίτνοντ' ἐρεῖ τάδε: ἡμῖν τέκν' εἷλες καί δάμαρθ': ἡμᾶς ἔχεις παιδοκτόνους σούς. εἶτ' ἐγώ τάδ' ὠλέναις οἴσω; τί φάσκων; ἀλλά γυμνωθείς ὅπλων ξύν οἷς τά κάλλιστ' ἐξέπραξ' ἐν ἑλλάδι ἐχθροῖς ἐμαυτόν ὑποβαλών αἰσχρῶς θάνω; οὐ λειπτέον τάδ', ἀθλίως δέ σωστέον. ἕν μοί τι, θησεῦ, σύγκαμ': ἀγρίου κυνός κόμιστρ' ἐς ἄργος συγκατάστησον μολών, λύπηι τι παίδων μή πάθω μονούμενος. ὦ γαῖα κάδμου πᾶς τε θηβαῖος λεώς, κείρασθε, συμπενθήσατ', ἔλθετ' ἐς τάφον παίδων. ἅπαντας δ' ἑνί λόγωι πενθήσετε νεκρούς τε κἀμέ: πάντες ἐξολώλαμεν ἥρας μιᾶι πληγέντες ἄθλιοι τύχηι. {θη.} ἀνίστας', ὦ δύστηνε: δακρύων ἅλις. {ηρ.} οὐκ ἄν δυναίμην: ἄρθρα γάρ πέπηγέ μου. {θη.} καί τούς σθένοντας γάρ καθαιροῦσιν τύχαι. {ηρ.} φεῦ: αὐτοῦ γενοίμην πέτρος ἀμνήμων κακῶν. {θη.} παῦσαι: δίδου δέ χεῖρ' ὑπηρέτηι φίλωι. {ηρ.} ἀλλ' αἷμα μή σοῖς ἐξομόρξωμαι πέπλοις. {θη.} ἔκμασσε, φείδου μηδέν: οὐκ ἀναίνομαι. {ηρ.} παίδων στερηθείς παῖδ' ὅπως ἔχω ς' ἐμόν. {θη.} δίδου δέρηι σήν χεῖρ', ὁδηγήσω δ' ἐγώ. {ηρ.} ζεῦγός γε φίλιον: ἅτερος δέ δυστυχής. ὦ πρέσβυ, τοιόνδ' ἄνδρα χρή κτᾶσθαι φίλον. {αμ.} ἡ γάρ τεκοῦσα τόνδε πατρίς εὔτεκνος. {ηρ.} θησεῦ, πάλιν με στρέψον ὡς ἴδω τέκνα. {θη.} ὡς δή τί; φίλτρον τοῦτ' ἔχων ῥάιων ἔσηι; {ηρ.} ποθῶ, πατρός τε στέρνα προσθέσθαι θέλω. {αμ.} ἰδού τάδ', ὦ παῖ: τἀμά γάρ σπεύδεις φίλα. {θη.} οὕτω πόνων σῶν οὐκέτι μνήμην ἔχεις; {ηρ.} ἅπαντ' ἐλάσσω κεῖνα τῶνδ' ἔτλην κακά. {θη.} εἴ ς' ὄψεταί τις θῆλυν ὄντ' οὐκ αἰνέσει. {ηρ.} ζῶ σοι ταπεινός; ἀλλά πρόσθεν οὐ δοκῶ. {θη.} ἄγαν γ': ὁ κλεινός ἡρακλῆς οὐκ εἶ νοσῶν. {ηρ.} σύ ποῖος ἦσθα νέρθεν ἐν κακοῖσιν ὤν; {θη.} ὡς ἐς τό λῆμα παντός ἦν ἥσσων ἀνήρ. {ηρ.} πῶς οὖν †ἔτ' εἴπης† ὅτι συνέσταλμαι κακοῖς; {θη.} πρόβαινε. {ηρ.} χαῖρ', ὦ πρέσβυ. {αμ.} καί σύ μοι, τέκνον. {ηρ.} θάφθ' ὥσπερ εἶπον παῖδας. {αμ.} ἐμέ δέ τίς, τέκνον; {ηρ.} ἐγώ. {αμ.} πότ' ἐλθών; {ηρ.} ἡνίκ' ἄν †θάψηις τέκνα†. {[αμ.} πῶς; {ηρ.} εἰς ἀθήνας πέμψομαι θηβῶν ἄπο.] ἀλλ' ἐσκόμιζε τέκνα, δυσκόμιστ' ἄχη: ἡμεῖς δ' ἀναλώσαντες αἰσχύναις δόμον θησεῖ πανώλεις ἑψόμεσθ' ἐφολκίδες. ὅστις δέ πλοῦτον ἤ σθένος μᾶλλον φίλων ἀγαθῶν πεπᾶσθαι βούλεται κακῶς φρονεῖ. {χο.} στείχομεν οἰκτροί καί πολύκλαυτοι, τά μέγιστα φίλων ὀλέσαντες. [44] {work} {τρωιαδεσ} {ποσειδων} ἥκω λιπών αἰγαῖον ἁλμυρόν βάθος πόντου ποσειδῶν, ἔνθα νηρήιδων χοροί κάλλιστον ἴχνος ἐξελίσσουσιν ποδός. ἐξ οὗ γάρ ἀμφί τήνδε τρωϊκήν χθόνα φοῖβός τε κἀγώ λαΐνους πύργους πέριξ ὀρθοῖσιν ἔθεμεν κανόσιν, οὔποτ' ἐκ φρενῶν εὔνοι' ἀπέστη τῶν ἐμῶν φρυγῶν πόλει: ἥ νῦν καπνοῦται καί πρός ἀργείου δορός ὄλωλε πορθηθεῖς'. ὁ γάρ παρνάσιος φωκεύς ἐπειός μηχαναῖσι παλλάδος ἐγκύμον' ἵππον τευχέων συναρμόσας πύργων ἔπεμψεν ἐντός, ὀλέθριον βάρος. [ὅθεν πρός ἀνδρῶν ὑστέρων κεκλήσεται δούρειος ἵππος, κρυπτόν ἀμπισχών δόρυ.] ἔρημα δ' ἄλση καί θεῶν ἀνάκτορα φόνωι καταρρεῖ: πρός δέ κρηπίδων βάθροις πέπτωκε πρίαμος ζηνός ἑρκείου θανών. πολύς δέ χρυσός φρύγιά τε σκυλεύματα πρός ναῦς ἀχαιῶν πέμπεται: μένουσι δέ πρύμνηθεν οὖρον, ὡς δεκασπόρωι χρόνωι ἀλόχους τε καί τέκν' εἰσίδωσιν ἄσμενοι, οἵ τήνδ' ἐπεστράτευσαν ἕλληνες πόλιν. ἐγώ δέ (νικῶμαι γάρ ἀργείας θεοῦ ἥρας ἀθάνας θ', αἵ συνεξεῖλον φρύγας) λείπω τό κλεινόν ἴλιον βωμούς τ' ἐμούς: ἐρημία γάρ πόλιν ὅταν λάβηι κακή, νοσεῖ τά τῶν θεῶν οὐδέ τιμᾶσθαι θέλει. πολλοῖς δέ κωκυτοῖσιν αἰχμαλωτίδων βοᾶι σκάμανδρος δεσπότας κληρουμένων. καί τάς μέν ἀρκάς, τάς δέ θεσσαλός λεώς εἴληχ' ἀθηναίων τε θησεῖδαι πρόμοι. ὅσαι δ' ἄκληροι τρωιάδων, ὑπό στέγαις ταῖσδ' εἰσί, τοῖς πρώτοισιν ἐξηιρημέναι στρατοῦ, σύν αὐταῖς δ' ἡ λάκαινα τυνδαρίς ἑλένη, νομισθεῖς' αἰχμάλωτος ἐνδίκως. τήν δ' ἀθλίαν τήνδ' εἴ τις εἰσορᾶν θέλει, πάρεστιν ἑκάβη κειμένη πυλῶν πάρος, δάκρυα χέουσα πολλά καί πολλῶν ὕπερ: ἧι παῖς μέν ἀμφί μνῆμ' ἀχιλλείου τάφου λάθραι τέθνηκε τλημόνως πολυξένη: φροῦδος δέ πρίαμος καί τέκν': ἥν δέ παρθένον μεθῆκ' ἀπόλλων δρομάδα κασσάνδραν ἄναξ, τό τοῦ θεοῦ τε παραλιπών τό τ' εὐσεβές γαμεῖ βιαίως σκότιον ἀγαμέμνων λέχος. ἀλλ', ὦ ποτ' εὐτυχοῦσα, χαῖρέ μοι, πόλις ξεστόν τε πύργωμ': εἴ σε μή διώλεσεν παλλάς διός παῖς, ἦσθ' ἄν ἐν βάθροις ἔτι. {αθηνα} ἔξεστι τόν γένει μέν ἄγχιστον πατρός μέγαν τε δαίμον' ἐν θεοῖς τε τίμιον, λύσασαν ἔχθραν τήν πάρος, προσεννέπειν; {πο.} ἔξεστιν: αἱ γάρ συγγενεῖς ὁμιλίαι, ἄνασς' ἀθάνα, φίλτρον οὐ σμικρόν φρενῶν. {αθ.} ἐπήινες' ὀργάς ἠπίους: φέρω δέ σοί κοινούς ἐμαυτῆι τ' ἐς μέσον λόγους, ἄναξ. {πο.} μῶν ἐκ θεῶν του καινόν ἀγγέλλεις ἔπος, ἤ ζηνός ἤ καί δαιμόνων τινός πάρα; {αθ.} οὔκ, ἀλλά τροίας οὕνεκ', ἔνθα βαίνομεν, πρός σήν ἀφῖγμαι δύναμιν, ὡς κοινήν λάβω. {πο.} οὔ πού νιν, ἔχθραν τήν πρίν ἐκβαλοῦσα, νῦν ἐς οἶκτον ἦλθες πυρί κατηιθαλωμένην; {αθ.} ἐκεῖσε πρῶτ' ἄνελθε: κοινώσηι λόγους καί συνθελήσεις ἅν ἐγώ πρᾶξαι θέλω; {πο.} μάλιστ': ἀτάρ δή καί τό σόν θέλω μαθεῖν: πότερον ἀχαιῶν ἦλθες οὕνεκ' ἤ φρυγῶν; {αθ.} τούς μέν πρίν ἐχθρούς τρῶας εὐφρᾶναι θέλω, στρατῶι δ' ἀχαιῶν νόστον ἐμβαλεῖν πικρόν. {πο.} τί δ' ὧδε πηδᾶις ἄλλοτ' εἰς ἄλλους τρόπους μισεῖς τε λίαν καί φιλεῖς ὅν ἄν τύχηις; {αθ.} οὐκ οἶσθ' ὑβρισθεῖσάν με καί ναούς ἐμούς; {πο.} οἶδ': ἡνίκ' αἴας εἷλκε κασσάνδραν βίαι. {αθ.} κοὐ δείν' ἀχαιῶν ἔπαθεν οὐδ' ἤκους' ὕπο. {πο.} καί μήν ἔπερσάν γ' ἴλιον τῶι σῶι σθένει. {αθ.} τοιγάρ σφε σύν σοί βούλομαι δρᾶσαι κακῶς. {πο.} ἕτοιμ' ἅ βούληι τἀπ' ἐμοῦ. δράσεις δέ τί; {αθ.} δύσνοστον αὐτοῖς νόστον ἐμβαλεῖν θέλω. {πο.} ἐν γῆι μενόντων ἤ καθ' ἁλμυράν ἅλα; {αθ.} ὅταν πρός οἴκους ναυστολῶς' ἀπ' ἰλίου. καί ζεύς μέν ὄμβρον καί χάλαζαν ἄσπετον πέμψει δνοφώδη τ' αἰθέρος φυσήματα: ἐμοί δέ δώσειν φησί πῦρ κεραύνιον, βάλλειν ἀχαιούς ναῦς τε πιμπράναι πυρί. σύ δ' αὖ, τό σόν, παράσχες αἰγαῖον πόρον τρικυμίαις βρέμοντα καί δίναις ἁλός, πλῆσον δέ νεκρῶν κοῖλον εὐβοίας μυχόν, ὡς ἄν τό λοιπόν τἄμ' ἀνάκτορ' εὐσεβεῖν εἰδῶς' ἀχαιοί θεούς τε τούς ἄλλους σέβειν. {πο.} ἔσται τάδ': ἡ χάρις γάρ οὐ μακρῶν λόγων δεῖται: ταράξω πέλαγος αἰγαίας ἁλός. ἀκταί δέ μυκόνου δήλιοί τε χοιράδες σκῦρός τε λῆμνός θ' αἱ καφήρειοί τ' ἄκραι πολλῶν θανόντων σώμαθ' ἕξουσιν νεκρῶν. ἀλλ' ἕρπ' ὄλυμπον καί κεραυνίους βολάς λαβοῦσα πατρός ἐκ χερῶν καραδόκει, ὅταν στράτευμ' ἀργεῖον ἐξιῆι κάλως. μῶρος δέ θνητῶν ὅστις ἐκπορθεῖ πόλεις ναούς τε τύμβους θ', ἱερά τῶν κεκμηκότων: ἐρημίαι δούς <σφ'> αὐτός ὤλεθ' ὕστερον. {εκαβη} ἄνα, δύσδαιμον: πεδόθεν κεφαλήν ἐπάειρε δέρην <τ'>: οὐκέτι τροία τάδε καί βασιλῆς ἐσμεν τροίας. μεταβαλλομένου δαίμονος ἄνσχου. πλεῖ κατά πορθμόν, πλεῖ κατά δαίμονα, μηδέ προσίστη πρῶιραν βιότου πρός κῦμα πλέουσα τύχαισιν. αἰαῖ αἰαῖ: τί γάρ οὐ πάρα μοι μελέαι στενάχειν, ἧι πατρίς ἔρρει καί τέκνα καί πόσις; ὦ πολύς ὄγκος συστελλόμενος προγόνων, ὡς οὐδέν ἄρ' ἦσθα. τί με χρή σιγᾶν; τί δέ μή σιγᾶν; τί δέ θρηνῆσαι; δύστηνος ἐγώ τῆς βαρυδαίμονος ἄρθρων κλίσεως, ὡς διάκειμαι, νῶτ' ἐν στερροῖς λέκτροισι ταθεῖς'. οἴμοι κεφαλῆς, οἴμοι κροτάφων πλευρῶν θ', ὥς μοι πόθος εἱλίξαι καί διαδοῦναι νῶτον ἄκανθάν τ' εἰς ἀμφοτέρους τοίχους μελέων, ἐπιοῦς' αἰεί δακρύων ἐλέγους. μοῦσα δέ χαὔτη τοῖς δυστήνοις ἄτας κελαδεῖν ἀχορεύτους. πρῶιραι ναῶν, ὠκείαις ἴλιον ἱεράν αἵ κώπαις δι' ἅλα πορφυροειδῆ καί λιμένας ἑλλάδος εὐόρμους αὐλῶν παιᾶνι στυγνῶι συρίγγων τ' εὐφθόγγων φωνᾶι βαίνουσαι †πλεκτάν αἰγύπτου παιδείαν ἐξηρτήσασθ'†, αἰαῖ, τροίας ἐν κόλποις τάν μενελάου μετανισόμεναι στυγνάν ἄλοχον, κάστορι λώβαν τῶι τ' εὐρώται δύσκλειαν, ἅ σφάζει μέν τόν πεντήκοντ' ἀροτῆρα τέκνων †πρίαμον, ἐμέ τε μελέαν ἑκάβαν† ἐς τάνδ' ἐξώκειλ' ἄταν. ὤμοι, θάκους οἵους θάσσω, σκηναῖς ἐφέδρους ἀγαμεμνονίαις. δούλα δ' ἄγομαι γραῦς ἐξ οἴκων πενθήρη κρᾶτ' ἐκπορθηθεῖς' οἰκτρῶς. ἀλλ' ὦ τῶν χαλκεγχέων τρώων ἄλοχοι μέλεαι †καί κόραι δύσνυμφαι†, τύφεται ἴλιον, αἰάζωμεν. μάτηρ δ' ὡσεί πτανοῖς κλαγγάν †ὄρνισιν ὅπως ἐξάρξω 'γώ μολπάν οὐ τάν αὐτάν† οἵαν ποτέ δή σκήπτρωι πριάμου διερειδομένου ποδός ἀρχεχόρου πλαγαῖς φρυγίους εὐκόμποις ἐξῆρχον θεούς. {ημιχοριον αʹ} ἑκάβη, τί θροεῖς; τί δέ θωΰσσεις; ποῖ λόγος ἥκει; διά γάρ μελάθρων ἄιον οἴκτους οὕς οἰκτίζηι. διά δέ στέρνων φόβος ἀίσσει τρωιάσιν, αἵ τῶνδ' οἴκων εἴσω δουλείαν αἰάζουσιν. {εκ.} ὦ τέκν', ἀχαιῶν πρός ναῦς ἤδη κινεῖται κωπήρης χείρ. {ημ.} οἴ 'γώ, τί θέλους'; ἦ πού μ' ἤδη ναυσθλώσουσιν πατρίας ἐκ γᾶς; {εκ.} οὐκ οἶδ', εἰκάζω δ' ἄταν. {ημ.} ἰώ ἰώ. μέλεαι, μόχθων ἐπακουσόμεναι, τρωιάδες, ἐξορμίζεσθ' οἴκων: στέλλους' ἀργεῖοι νόστον. {εκ.} ἔ ἔ. μή νύν μοι τάν ἐκβακχεύουσαν κασσάνδραν, αἰσχύναν ἀργείοισιν, πέμψητ' ἔξω, μαινάδ', ἐπ' ἄλγεσι δ' ἀλγυνθῶ. ἰώ ἰώ. τροία τροία δύσταν', ἔρρεις, δύστανοι δ' οἵ ς' ἐκλείποντες καί ζῶντες καί δμαθέντες. {ημιχοριον βʹ} οἴμοι. τρομερά σκηνάς ἔλιπον τάσδ' ἀγαμέμνονος ἐπακουσομένα, βασίλεια, σέθεν: μή με κτείνειν δόξ' ἀργείων κεῖται μελέαν; ἤ κατά πρύμνας ἤδη ναῦται στέλλονται κινεῖν κώπας; {εκ.} ὦ τέκνον, ὀρθρεύουσαν ψυχάν ἐκπληχθεῖς' ἦλθον φρίκαι. {ημ.} ἤδη τις ἔβα δαναῶν κῆρυξ; τῶι πρόσκειμαι δούλα τλάμων; {εκ.} ἐγγύς που κεῖσαι κλήρου. {ημ.} ἰώ ἰώ. τίς μ' ἀργείων ἤ φθιωτᾶν ἤ νησαίαν ἄξει χώραν δύστανον πόρσω τροίας; {εκ.} φεῦ φεῦ. τῶι δ' ἁ τλάμων ποῦ πᾶι γαίας δουλεύσω γραῦς, ὡς κηφήν, ἁ δειλαία, νεκροῦ μορφά, νεκύων ἀμενηνόν ἄγαλμα, αἰαῖ αἰαῖ, τάν παρά προθύροις φυλακάν κατέχους' ἤ παίδων θρέπτειρ', ἅ τροίας ἀρχαγούς εἶχον τιμάς; {χο.} αἰαῖ αἰαῖ, ποίοις δ' οἴκτοις τάνδ' ἄν λύμαν ἐξαιάζοις; οὐκ ἰδαίοις ἱστοῖς κερκίδα δινεύους' ἐξαλλάξω. νέατον τοκέων δώματα λεύσσω, νέατον: μόχθους <δ'> ἕξω κρείσσους, ἤ λέκτροις πλαθεῖς' ἑλλάνων (ἔρροι νύξ αὕτα καί δαίμων) ἤ πειρήνας ὑδρευομένα πρόσπολος οἰκτρά σεμνῶν ὑδάτων. τάν κλεινάν εἴθ' ἔλθοιμεν θησέως εὐδαίμονα χώραν. μή γάρ δή δίναν γ' εὐρώτα τάν <τ'> ἐχθίσταν θεράπναν ἑλένας, ἔνθ' ἀντάσω μενέλαι δούλα, τῶι τᾶς τροίας πορθητᾶι. τάν πηνειοῦ σεμνάν χώραν, κρηπῖδ' οὐλύμπου καλλίσταν, ὄλβωι βρίθειν φάμαν ἤκους' εὐθαλεῖ τ' εὐκαρπείαι: τά δέ δεύτερά μοι μετά τάν ἱεράν θησέως ζαθέαν ἐλθεῖν χώραν. καί τάν αἰτναίαν ἡφαίστου φοινίκας ἀντήρη χώραν, σικελῶν ὀρέων ματέρ', ἀκούω καρύσσεσθαι στεφάνοις ἀρετᾶς, τάν τ' ἀγχιστεύουσαν γᾶν †ἰονίωι ναύται πόντωι†, ἅν ὑγραίνει καλλιστεύων ὁ ξανθάν χαίταν πυρσαίνων κρᾶθις ζαθέαις παγαῖσι τρέφων εὔανδρόν τ' ὀλβίζων γᾶν. καί μήν δαναῶν ὅδ' ἀπό στρατιᾶς κῆρυξ, νεοχμῶν μύθων ταμίας, στείχει ταχύπουν ἴχνος ἐξανύτων. τί φέρει; τί λέγει; δοῦλαι γάρ δή δωρίδος ἐσμέν χθονός ἤδη. {ταλθυβιοσ} ἑκάβη, πυκνάς γάρ οἶσθά μ' ἐς τροίαν ὁδούς ἐλθόντα κήρυκ' ἐξ ἀχαιικοῦ στρατοῦ, ἐγνωσμένος δή καί πάροιθέ σοι, γύναι, ταλθύβιος ἥκω καινόν ἀγγελῶν λόγον. {εκ.} †τόδε τόδε φίλαι γυναῖκες† ὅ φόβος ἦν πάλαι. {τα.} ἤδη κεκλήρωσθ', εἰ τόδ' ἦν ὑμῖν φόβος. {εκ.} αἰαῖ, τίν' ἤ θεσσαλίας πόλιν φθιάδος εἶπας ἤ καδμείας χθονός; {τα.} κατ' ἄνδρ' ἑκάστη κοὐχ ὁμοῦ λελόγχατε. {εκ.} τίν' ἄρα τίς ἔλαχε; τίνα πότμος εὐτυχής ἰλιάδων μένει; {τα.} οἶδ': ἀλλ' ἕκαστα πυνθάνου, μή πάνθ' ὁμοῦ. {εκ.} τοὐμόν τίς ἆρ' ἔλαχε τέκος, ἔνεπε, τλάμονα κασσάνδραν; {τα.} ἐξαίρετόν νιν ἔλαβεν ἀγαμέμνων ἄναξ. {εκ.} ἦ τᾶι λακεδαιμονίαι νύμφαι δούλαν; ὤμοι μοι. {τα.} οὔκ, ἀλλά λέκτρων σκότια νυμφευτήρια. {εκ.} ἦ τάν τοῦ φοίβου παρθένον, ἇι γέρας ὁ χρυσοκόμας ἔδωκ' ἄλεκτρον ζόαν; {τα.} ἔρως ἐτόξευς' αὐτόν ἐνθέου κόρης. {εκ.} ῥῖπτε, τέκνον, ζαθέους κλά δας καί ἀπό χροός ἐνδυ τῶν στεφέων ἱερούς στολμούς. {τα.} οὐ γάρ μέγ' αὐτῆι βασιλικῶν λέκτρων τυχεῖν; {εκ.} τί δ' ὅ νεοχμόν ἀπ' ἐμέθεν ἐλάβετε τέκος, †ποῦ μοι†; {τα.} πολυξένην ἔλεξας ἤ τίν' ἱστορεῖς; {εκ.} ταύταν: τῶι πάλος ἔζευξεν; {τα.} τύμβωι τέτακται προσπολεῖν ἀχιλλέως. {εκ.} ὤμοι ἐγώ: τάφωι πρόσπολον ἐτεκόμαν. ἀτάρ τίς ὅδ' ἦν νόμος ἤ τί θέσμιον, ὦ φίλος, ἑλλάνων; {τα.} εὐδαιμόνιζε παῖδα σήν: ἔχει καλῶς. {εκ.} τί τόδ' ἔλακες; ἆρά μοι ἀέλιον λεύσσει; {τα.} ἔχει πότμος νιν, ὥστ' ἀπηλλάχθαι. πόνων. {εκ.} τί δ' ἁ τοῦ χαλκεομήστορος ἕκτορος δάμαρ, ἀνδρομάχα τάλαινα, τίν' ἔχει τύχαν; {τα.} καί τήνδ' ἀχιλλέως ἔλαβε παῖς ἐξαίρετον. {εκ.} ἐγώ δέ τῶι πρόσπολος ἁ τριτοβάμονος δευομένα βάκτρου γεραιᾶι χερί; {τα.} ἰθάκης ὀδυσσεύς ἔλαχ' ἄναξ δούλην ς' ἔχειν. {εκ.} ἔ ἔ. ἄρασσε κρᾶτα κούριμον, ἕλκ' ὀνύχεσσι δίπτυχον παρειάν. ἰώ μοί μοι. μυσαρῶι δολίωι λέλογχα φωτί δουλεύειν, πολεμίωι δίκας, παρανόμωι δάκει, ὅς πάντα τἀκεῖθεν ἐνθάδ<ε στρέφει, τά δ'> ἀντίπαλ' αὖθις ἐκεῖσε διπτύχωι γλώσσαι, φίλα τά πρότερ' ἄφιλα τιθέμενος πάλιν. †γοᾶσθ', ὦ τρωιάδες, με. βέβακα δύσποτμος οἴχομαι ἁ† τάλαινα δυστυχεστάτωι προσέπεσον κλήρωι. {χο.} τό μέν σόν οἶσθα, πότνια: τάς δ' ἐμάς τύχας τίς ἆρ' ἀχαιῶν ἤ τίς ἑλλήνων ἔχει; {τα.} ἴτ', ἐκκομίζειν δεῦρο κασσάνδραν χρεών ὅσον τάχιστα, δμῶες, ὡς στρατηλάτηι ἐς χεῖρα δούς νιν εἶτα τάς εἰληγμένας καί τοῖσιν ἄλλοις αἰχμαλωτίδων ἄγω. ἔα: τί πεύκης ἔνδον αἴθεται σέλας; πιμπρᾶσιν, ἤ τί δρῶσι, τρωιάδες μυχούς, ὡς ἐξάγεσθαι τῆσδε μέλλουσαι χθονός πρός ἄργος, αὑτῶν τ' ἐκπυροῦσι σώματα θανεῖν θέλουσαι; κάρτα τοι τοὐλεύθερον ἐν τοῖς τοιούτοις δυσλόφως φέρει κακά. ἄνοιγ' ἄνοιγε, μή τό ταῖσδε πρόσφορον ἐχθρόν δ' ἀχαιοῖς εἰς ἔμ' αἰτίαν βάληι. {εκ.} οὐκ ἔστιν: οὐ πιμπρᾶσιν, ἀλλά παῖς ἐμή μαινάς θοάζει δεῦρο κασσάνδρα δρόμωι. {κασσανδρα} ἄνεχε, πάρεχε, φῶς φέρε: σέβω φλέγω_ ἰδού ἰδού_ λαμπάσι τόδ' ἱερόν. ὦ ὑμέναι' ἄναξ: μακάριος ὁ γαμέτας, μακαρία δ' ἐγώ βασιλικοῖς λέκτροις κατ' ἄργος ἁ γαμουμένα. ὑμήν ὦ ὑμέναι' ἄναξ. ἐπεί σύ, μᾶτερ, †ἐπί δάκρυσι καί† γόοισι τόν θανόντα πατέρα πατρίδα τε φίλαν καταστένους' ἔχεις, ἐγώ δ' ἐπί γάμοις ἐμοῖς ἀναφλέγω πυρός φῶς ἐς αὐγάν, ἐς αἴγλαν, διδοῦς', ὦ ὑμέναιε, σοί, διδοῦς', ὦ ἑκάτα, φάος παρθένων ἐπί λέκτροις ἇι νόμος ἔχει. πάλλε πόδ' αἰθέριον, <ἄναγ'> ἄναγε χορόν_ εὐάν εὐοῖ_ ὡς ἐπί πατρός ἐμοῦ μακαριωτάταις τύχαις. ὁ χορός ὅσιος. ἄγε σύ φοῖβέ νιν: κατά σόν ἐν δάφναις ἀνάκτορον θυηπολῶ. ὑμήν ὦ ὑμέναι' ὑμήν. χόρευε, μᾶτερ, χόρευμ' ἄναγε, πόδα σόν ἕλισσε τᾶιδ' ἐκεῖσε μετ' ἐμέθεν ποδῶν φέρουσα φιλτάταν βάσιν. βόασον ὑμέναιον ὤ μακαρίαις ἀοιδαῖς ἰαχαῖς τε νύμφαν. ἴτ', ὦ καλλίπεπλοι φρυγῶν κόραι, μέλπετ' ἐμῶν γάμων τόν πεπρωμένον εὐνᾶι πόσιν ἐμέθεν. {χο.} βασίλεια, βακχεύουσαν οὐ λήψηι κόρην, μή κοῦφον ἄρηι βῆμ' ἐς ἀργείων στρατόν; {εκ.} ἥφαιστε, δαιδουχεῖς μέν ἐν γάμοις βροτῶν, ἀτάρ λυγράν γε τήνδ' ἀναιθύσσεις φλόγα ἔξω τε μεγάλων ἐλπίδων. οἴμοι, τέκνον, ὡς οὐχ ὑπ' αἰχμῆς <ς'> οὐδ' ὑπ' ἀργείου δορός γάμους γαμεῖσθαι τούσδ' ἐδόξαζόν ποτε. παράδος ἐμοί φῶς: οὐ γάρ ὀρθά πυρφορεῖς μαινάς θοάζους', οὐδέ σαῖς τύχαις, τέκνον, σεσωφρόνηκας ἀλλ' ἔτ' ἐν ταὐτῶι μένεις. ἐσφέρετε πεύκας δάκρυά τ' ἀνταλλάσσετε τοῖς τῆσδε μέλεσι, τρωιάδες, γαμηλίοις. {κα.} μῆτερ, πύκαζε κρᾶτ' ἐμόν νικηφόρον καί χαῖρε τοῖς ἐμοῖσι βασιλικοῖς γάμοις: καί πέμπε, κἄν μή τἀμά σοι πρόθυμά γ' ἦι ὤθει βιαίως: εἰ γάρ ἔστι λοξίας, ἑλένης γαμεῖ με δυσχερέστερον γάμον ὁ τῶν ἀχαιῶν κλεινός ἀγαμέμνων ἄναξ. κτενῶ γάρ αὐτόν κἀντιπορθήσω δόμους ποινάς ἀδελφῶν καί πατρός λαβοῦς' ἐμοῦ. ἀλλ' αὔτ' ἐάσω: πέλεκυν οὐχ ὑμνήσομεν, ὅς ἐς τράχηλον τόν ἐμόν εἶσι χἀτέρων, μητροκτόνους τ' ἀγῶνας, οὕς οὑμοί γάμοι θήσουσιν, οἴκων τ' ἀτρέως ἀνάστασιν. πόλιν δέ δείξω τήνδε μακαριωτέραν ἤ τούς ἀχαιούς, ἔνθεος μέν, ἀλλ' ὅμως τοσόνδε γ' ἔξω στήσομαι βακχευμάτων: οἵ διά μίαν γυναῖκα καί μίαν κύπριν, θηρῶντες ἑλένην, μυρίους ἀπώλεσαν. ὁ δέ στρατηγός ὁ σοφός ἐχθίστων ὕπερ τά φίλτατ' ὤλες', ἡδονάς τάς οἴκοθεν τέκνων ἀδελφῶι δούς γυναικός οὕνεκα, καί ταῦθ' ἑκούσης κοὐ βίαι λεληισμένης. ἐπεί δ' ἐπ' ἀκτάς ἤλυθον σκαμανδρίους, ἔθνηισκον, οὐ γῆς ὅρι' ἀποστερούμενοι οὐδ' ὑψίπυργον πατρίδ': οὕς δ' ἄρης ἕλοι, οὐ παῖδας εἶδον, οὐ δάμαρτος ἐν χεροῖν πέπλοις συνεστάλησαν, ἐν ξένηι δέ γῆι κεῖνται. τά δ' οἴκοι τοῖσδ' ὅμοι' ἐγίγνετο: χῆραί γ' ἔθνηισκον, οἱ δ' ἄπαιδες ἐν δόμοις ἄλλως τέκν' ἐκθρέψαντες: οὐδέ πρός τάφοις ἔσθ' ὅστις αὐτῶν αἶμα γῆι δωρήσεται. [ἦ τοῦδ' ἐπαίνου τό στράτευμ' ἐπάξιον. σιγᾶν ἄμεινον τἀισχρά, μηδέ μοῦσά μοι γένοιτ' ἀοιδός ἥτις ὑμνήσει κακά.] τρῶες δέ πρῶτον μέν, τό κάλλιστον κλέος, ὑπέρ πάτρας ἔθνηισκον: οὕς δ' ἕλοι δόρυ, νεκροί γ' ἐς οἴκους φερόμενοι φίλων ὕπο ἐν γῆι πατρώιαι περιβολάς εἶχον χθονός, χερσίν περισταλέντες ὧν ἐχρῆν ὕπο: ὅσοι δέ μή θάνοιεν ἐν μάχηι φρυγῶν, ἀεί κατ' ἦμαρ σύν δάμαρτι καί τέκνοις ὤικουν, ἀχαιοῖς ὧν ἀπῆσαν ἡδοναί. τά δ' ἕκτορός σοι λύπρ' ἄκουσον ὡς ἔχει: δόξας ἀνήρ ἄριστος οἴχεται θανών, καί τοῦτ' ἀχαιῶν ἵξις ἐξεργάζεται: εἰ δ' ἦσαν οἴκοι, χρηστός ὤν ἐλάνθαν' ἄν. πάρις δ' ἔγημε τήν διός: γήμας δέ μή, σιγώμενον τό κῆδος εἶχ' ἄν ἐν δόμοις. φεύγειν μέν οὖν χρή πόλεμον ὅστις εὖ φρονεῖ: εἰ δ' ἐς τόδ' ἔλθοι, στέφανος οὐκ αἰσχρός πόλει καλῶς ὀλέσθαι, μή καλῶς δέ δυσκλεές. ὧν οὕνεκ' οὐ χρή, μῆτερ, οἰκτίρειν σε γῆν, οὐ τἀμά λέκτρα: τούς γάρ ἐχθίστους ἐμοί καί σοί γάμοισι τοῖς ἐμοῖς διαφθερῶ. {χο.} ὡς ἡδέως κακοῖσιν οἰκείοις γελᾶις μέλπεις θ' ἅ μέλπους' οὐ σαφῆ δείξεις ἴσως. {τα.} εἰ μή ς' ἀπόλλων ἐξεβάκχευσεν φρένας, οὔ τἄν ἀμισθί τούς ἐμούς στρατηλάτας τοιαῖσδε φήμαις ἐξέπεμπες ἄν χθονός. ἀτάρ τά σεμνά καί δοκήμασιν σοφά οὐδέν τι κρείσσω τῶν τό μηδέν ἦν ἄρα. ὁ γάρ μέγιστος τῶν πανελλήνων ἄναξ, ἀτρέως φίλος παῖς, τῆσδ' ἔρωτ' ἐξαίρετον μαινάδος ὑπέστη: καί πένης μέν εἰμ' ἐγώ, ἀτάρ λέχος γε τῆσδ' ἄν οὐκ ἠιτησάμην. καί σοῦ μέν (οὐ γάρ ἀρτίας ἔχεις φρένας) ἀργεῖ' ὀνείδη καί φρυγῶν ἐπαινέσεις ἀνέμοις φέρεσθαι παραδίδωμ': ἕπου δέ μοι πρός ναῦς, καλόν νύμφευμα τῶι στρατηλάτηι. σύ δ', ἡνίκ' ἄν σε λαρτίου χρήζηι τόκος ἄγειν, ἕπεσθαι: σώφρονος δ' ἔσηι λάτρις γυναικός, ὥς φας' οἱ μολόντες ἴλιον. {κα.} ἦ δεινός ὁ λάτρις. τί ποτ' ἔχουσι τοὔνομα κήρυκες, ἕν ἀπέχθημα πάγκοινον βροτοῖς, οἱ περί τυράννους καί πόλεις ὑπηρέται; σύ τήν ἐμήν φήις μητέρ' εἰς ὀδυσσέως ἥξειν μέλαθρα; ποῦ δ' ἀπόλλωνος λόγοι, οἵ φασιν αὐτήν εἰς ἔμ' ἡρμηνευμένοι αὐτοῦ θανεῖσθαι; τἄλλα δ' οὐκ ὀνειδιῶ. δύστηνος, οὐκ οἶδ' οἷά νιν μένει παθεῖν: ὡς χρυσός αὐτῶι τἀμά καί φρυγῶν κακά δόξει ποτ' εἶναι. δέκα γάρ ἐκπλήσας ἔτη πρός τοῖσιν ἐνθάδ' ἵξεται μόνος πάτραν < > †οὗ δή στενόν δίαυλον ὤικισται πέτρας† δεινή χάρυβδις ὠμοβρώς τ' ὀρειβάτης κύκλωψ λιγυστίς θ' ἡ συῶν μορφώτρια κίρκη θαλάσσης θ' ἁλμυρᾶς ναυάγια λωτοῦ τ' ἔρωτες ἡλίου θ' ἁγναί βόες, αἵ σαρξί φοινίαισιν ἥσουσίν ποτε πικράν ὀδυσσεῖ γῆρυν. ὡς δέ συντέμω, ζῶν εἶς' ἐς ἅιδου κἀκφυγών λίμνης ὕδωρ κάκ' ἐν δόμοισι μυρί' εὑρήσει μολών. ἀλλά γάρ τί τούς ὀδυσσέως ἐξακοντίζω πόνους; στεῖχ' ὅπως τάχιστ': ἐν ἅιδου νυμφίωι γημώμεθα. ἦ κακός κακῶς ταφήσηι νυκτός, οὐκ ἐν ἡμέραι, ὦ δοκῶν σεμνόν τι πράσσειν, δαναϊδῶν ἀρχηγέτα. κἀμέ τοι νεκρόν φάραγγες γυμνάδ' ἐκβεβλημένην ὕδατι χειμάρρωι ῥέουσαι νυμφίου πέλας τάφου θηρσί δώσουσιν δάσασθαι, τήν ἀπόλλωνος λάτριν. ὦ στέφη τοῦ φιλτάτου μοι θεῶν, ἀγάλματ' εὔια, χαίρετ': ἐκλέλοιφ' ἑορτάς αἷς πάροιθ' ἠγαλλόμην. ἴτ' ἀπ' ἐμοῦ χρωτός σπαραγμοῖς, ὡς ἔτ' οὖς' ἁγνή χρόα δῶ θοαῖς αὔραις φέρεσθαι σοί τάδ', ὦ μαντεῖ' ἄναξ. ποῦ σκάφος τό τοῦ στρατηγοῦ; ποῖ πόδ' ἐμβαίνειν με χρή; οὐκέτ' ἄν φθάνοις ἄν αὔραν ἱστίοις καραδοκῶν, ὡς μίαν τριῶν ἐρινύν τῆσδέ μ' ἐξάξων χθονός. χαῖρέ μοι, μῆτερ: δακρύσηις μηδέν: ὦ φίλη πατρίς, οἵ τε γῆς ἔνερθ' ἀδελφοί χὠ τεκών ἡμᾶς πατήρ, οὐ μακράν δέξεσθέ μ': ἥξω δ' ἐς νεκρούς νικηφόρος καί δόμους πέρσας' ἀτρειδῶν, ὧν ἀπωλόμεσθ' ὕπο. {χο.} ἑκάβης γεραιᾶς φύλακες, οὐ δεδόρκατε δέσποιναν ὡς ἄναυδος ἐκτάδην πίτνει; οὐκ ἀντιλήψεσθ'; ἦ μεθήσετ', ὦ κακαί, γραῖαν πεσοῦσαν; αἴρετ' εἰς ὀρθόν δέμας. {εκ.} ἐᾶτέ μ' (οὔτοι φίλα τά μή φίλ', ὦ κόραι) κεῖσθαι πεσοῦσαν: πτωμάτων γάρ ἄξια πάσχω τε καί πέπονθα κἄτι πείσομαι. ὦ θεοί: κακούς μέν ἀνακαλῶ τούς συμμάχους, ὅμως δ' ἔχει τι σχῆμα κικλήσκειν θεούς, ὅταν τις ἡμῶν δυστυχῆ λάβηι τύχην. πρῶτον μέν οὖν μοι τἀγάθ' ἐξᾶισαι φίλον: τοῖς γάρ κακοῖσι πλείον' οἶκτον ἐμβαλῶ. ἦ μέν τύραννος κἀς τύρανν' ἐγημάμην, κἀνταῦθ' ἀριστεύοντ' ἐγεινάμην τέκνα, οὐκ ἀριθμόν ἄλλως ἀλλ' ὑπερτάτους φρυγῶν: οὕς τρωιάς οὐδ' ἑλληνίς οὐδέ βάρβαρος γυνή τεκοῦσα κομπάσειεν ἄν ποτε. κἀκεῖνά τ' εἶδον δορί πεσόνθ' ἑλληνικῶι τρίχας τ' ἐτμήθην τάσδε πρός τύμβοις νεκρῶν, καί τόν φυτουργόν πρίαμον οὐκ ἄλλων πάρα κλύους' ἔκλαυσα, τοῖσδε δ' εἶδον ὄμμασιν αὐτή κατασφαγέντ' ἐφ' ἑρκείωι πυρᾶι, πόλιν θ' ἁλοῦσαν. ἅς δ' ἔθρεψα παρθένους ἐς ἀξίωμα νυμφίων ἐξαίρετον, ἄλλοισι θρέψας' ἐκ χερῶν ἀφηιρέθην: κοὔτ' ἐξ ἐκείνων ἐλπίς ὡς ὀφθήσομαι αὐτή τ' ἐκείνας οὐκέτ' ὄψομαί ποτε. τό λοίσθιον δέ, θριγκός ἀθλίων κακῶν, δούλη γυνή γραῦς ἑλλάδ' εἰσαφίξομαι. ἅ δ' ἐστί γήραι τῶιδ' ἀσυμφορώτατα, τούτοις με προσθήσουσιν, ἤ θυρῶν λάτριν κλῆιδας φυλάσσειν, τήν τεκοῦσαν ἕκτορα, ἤ σιτοποιεῖν κἀν πέδωι κοίτας ἔχειν ῥυσοῖσι νώτοις, βασιλικῶν ἐκ δεμνίων, τρυχηρά περί τρυχηρόν εἱμένην χρόα πέπλων λακίσματ', ἀδόκιμ' ὀλβίοις ἔχειν. οἴ 'γώ τάλαινα, διά γάμον μιᾶς ἕνα γυναικός οἵων ἔτυχον ὧν τε τεύξομαι. ὦ τέκνον, ὦ σύμβακχε κασσάνδρα θεοῖς, οἵαις ἔλυσας συμφοραῖς ἅγνευμα σόν. σύ τ', ὦ τάλαινα, ποῦ ποτ' εἶ, πολυξένη; ὡς οὔτε μ' ἄρσην οὔτε θήλεια σπορά πολλῶν γενομένων τήν τάλαιναν ὠφελεῖ. τί δῆτά μ' ὀρθοῦτ'; ἐλπίδων ποίων ὕπο; ἄγετε τόν ἁβρόν δή ποτ' ἐν τροίαι πόδα, νῦν δ' ὄντα δοῦλον, στιβάδα πρός χαμαιπετῆ πέτρινά τε κρήδεμν', ὡς πεσοῦς' ἀποφθαρῶ δακρύοις καταξανθεῖσα. τῶν δ' εὐδαιμόνων μηδένα νομίζετ' εὐτυχεῖν, πρίν ἄν θάνηι. {χο.} ἀμφί μοι ἴλιον, ὦ μοῦσα, καινῶν ὕμνων ἆισον σύν δακρύοις ὠιδάν ἐπικήδειον: νῦν γάρ μέλος ἐς τροίαν ἰαχήσω, τετραβάμονος ὡς ὑπ' ἀπήνας ἀργείων ὀλόμαν τάλαινα δοριάλωτος, ὅτ' ἔλιπον ἵππον οὐράνια βρέμοντα χρυσεοφάλαρον ἔνο πλον ἐν πύλαις ἀχαιοί: ἀνά δ' ἐβόασεν λεώς τρωϊάδος ἀπό πέτρας σταθείς: ἴτ', ὦ πεπαυμένοι πόνων, τόδ' ἱερόν ἀνάγετε ξόανον ἰλιάδι διογενεῖ κόραι. τίς οὐκ ἔβα νεανίδων, τίς οὐ γεραιός ἐκ δόμων; κεχαρμένοι δ' ἀοιδαῖς δόλιον ἔσχον ἄταν. πᾶσα δέ γέννα φρυγῶν πρός πύλας ὡρμάθη, πεύκαν οὐρεΐαν, ξεστόν λόχον ἀργείων, καί δαρδανίας ἄταν θεᾶι δώσων, χάριν ἄζυγος ἀμβροτοπώλου: κλωστοῦ δ' ἀμφιβόλοις λίνοιο ναός ὡσεί σκάφος κελαινόν εἰς ἕδρανα λάϊνα δάπεδά τε, φονέα πατρί δι, παλλάδος θέσαν θεᾶς. ἐπί δέ πόνωι καί χαρᾶι νύχιον ἐπεί κνέφας παρῆν, λίβυς τε λωτός ἐκτύπει φρύγιά τε μέλεα, παρθένοι δ' ἄειρον ἅμα κρότον ποδῶν βοάν τ' ἔμελπον εὔφρον', ἐν δόμοις δέ παμφαές σέλας πυρός μέλαιναν αἴγλαν †ἔδωκεν ὕπνωι†. ἐγώ δέ τάν ὀρεστέραν τότ' ἀμφί μέλαθρα παρθένον διός κόραν ἐμελπόμαν χοροῖσι: φοινία δ' ἀνά πτόλιν βοά κατέσχε περ γάμων ἕδρας: βρέφη δέ φίλι α περί πέπλους ἔβαλλε μα τρί χεῖρας ἐπτοημένας. λόχου δ' ἐξέβαιν' ἄρης, κόρας ἔργα παλλάδος. σφαγαί δ' ἀμφιβώμιοι φρυγῶν ἔν τε δεμνίοις καράτομος ἐρημία νεανίδων στέφανον ἔφερεν ἑλλάδι κουροτρόφον, φρυγῶν δέ πατρίδι πένθος. ἑκάβη, λεύσσεις τήνδ' ἀνδρομάχην ξενικοῖς ἐπ' ὄχοις πορθμευομένην; παρά δ' εἰρεσίαι μαστῶν ἕπεται φίλος ἀστυάναξ, ἕκτορος ἶνις. ποῖ ποτ' ἀπήνης νώτοισι φέρηι, δύστηνε γύναι, πάρεδρος χαλκέοις ἕκτορος ὅπλοις σκύλοις τε φρυγῶν δοριθηράτοις, οἷσιν ἀχιλλέως παῖς φθιώτας στέψει ναούς, ἀπό τροίας; {ανδρομαχη} ἀχαιοί δεσπόται μ' ἄγουσιν. {εκ.} οἴμοι. {αν.} τί παιᾶν' ἐμόν στενάζεις; {εκ.} αἰαῖ {αν.} τῶνδ' ἀλγέων {εκ.} ὦ ζεῦ {αν.} καί συμφορᾶς. {εκ.} τέκεα {αν.} πρίν ποτ' ἦμεν. {εκ.} βέβακ' ὄλβος, βέβακε τροία {αν.} τλάμων. {εκ.} ἐμῶν τ' εὐγένεια παίδων. {αν.} φεῦ φεῦ {εκ.} φεῦ δῆτ' ἐμῶν {αν.} κακῶν. {εκ.} οἰκτρά τύχα {αν.} πόλεος {εκ.} ἅ καπνοῦται. {αν.} μόλοις, ὦ πόσις μοι {εκ.} βοᾶις τόν παρ' ἅιδαι παῖδ' ἐμόν, ὦ μελέα. {αν.} σᾶς δάμαρτος ἄλκαρ. {αν.} †σύ τ'†, ὦ λῦμ' ἀχαιῶν {εκ.} τέκνων δή ποθ' ἁμῶν πρεσβυγενές πριάμωι. {αν.} κοιμίσαι μ' ἐς ἅιδου. {αν.} οἵδε πόθοι μεγάλοι {εκ.} σχετλία, τάδε πάσχομεν ἄλγη {αν.} οἰχομένας πόλεως {εκ.} ἐπί δ' ἄλγεσιν ἄλγεα κεῖται. {αν.} δυσφροσύναισι θεῶν, ὅτε σός γόνος ἔκφυγεν ἅιδαν, ὅς λεχέων στυγερῶν χάριν ὤλεσε πέργαμα τροίας: αἱματόεντα δέ θεᾶι παρά παλλάδι σώματα νεκρῶν γυψί φέρειν τέταται: ζυγά δ' ἤνυσε δούλια τροίαι. {εκ.} ὦ πατρίς, ὦ μελέα {αν.} καταλειπομέναν σε δακρύω {εκ.} νῦν τέλος οἰκτρόν ὁρᾶις. {αν.} καί ἐμόν δόμον ἐνθ' ἐλοχεύθην. {εκ.} ὦ τέκν', ἐρημόπολις μάτηρ ἀπολείπεται ὑμῶν. †οἷος ἰάλεμος οἷά τε πένθη† δάκρυά τ' ἐκ δακρύων καταλείβεται < > ἁμετέροισι δόμοις: ὁ θανών δ' ἐπιλάθεται ἀλγέων. {χο.} ὡς ἡδύ δάκρυα τοῖς κακῶς πεπραγόσιν θρήνων τ' ὀδυρμοί μοῦσά θ' ἥ λύπας ἔχει. {αν.} ὦ μῆτερ ἀνδρός ὅς ποτ' ἀργείων δορί πλείστους διώλες' ἕκτορος, τάδ' εἰσορᾶις; {εκ.} ὁρῶ τά τῶν θεῶν, ὡς τά μέν πυργοῦς' ἄνω τό μηδέν ὄντα, τά δέ δοκοῦντ' ἀπώλεσαν. {αν.} ἀγόμεθα λεία σύν τέκνωι: τό δ' εὐγενές ἐς δοῦλον ἥκει, μεταβολάς τοσάσδ' ἔχον. {εκ.} τό τῆς ἀνάγκης δεινόν: ἄρτι κἀπ' ἐμοῦ βέβηκ' ἀποσπασθεῖσα κασσάνδρα βίαι. {αν.} φεῦ φεῦ: ἄλλος τις αἴας, ὡς ἔοικε, δεύτερος παιδός πέφηνε σῆς: νοσεῖς δέ χἄτερα. {εκ.} ὧν γ' οὔτε μέτρον οὔτ' ἀριθμός ἐστί μοι: κακῶι κακόν γάρ εἰς ἅμιλλαν ἔρχεται. {αν.} τέθνηκέ σοι παῖς πρός τάφωι πολυξένη σφαγεῖς' ἀχιλλέως, δῶρον ἀψύχωι νεκρῶι. {εκ.} οἴ 'γώ τάλαινα: τοῦτ' ἐκεῖν' ὅ μοι πάλαι ταλθύβιος αἴνιγμ' οὐ σαφῶς εἶπεν σαφές. {αν.} εἶδόν νιν αὐτή κἀποβᾶσα τῶνδ' ὄχων ἔκρυψα πέπλοις κἀπεκοψάμην νεκρόν. {εκ.} αἰαῖ, τέκνον, σῶν ἀνοσίων προσφαγμάτων: αἰαῖ μάλ' αὖθις, ὡς κακῶς διόλλυσαι. {αν.} ὄλωλεν ὡς ὄλωλεν: ἀλλ' ὅμως ἐμοῦ ζώσης γ' ὄλωλεν εὐτυχεστέρωι πότμωι. {εκ.} οὐ ταὐτόν, ὦ παῖ, τῶι βλέπειν τό κατθανεῖν: τό μέν γάρ οὐδέν, τῶι δ' ἔνεισιν ἐλπίδες. {αν.} [ὦ μῆτερ, ὦ τεκοῦσα, κάλλιστον λόγον ἄκουσον, ὥς σοι τέρψιν ἐμβάλω φρενί.] τό μή γενέσθαι τῶι θανεῖν ἴσον λέγω, τοῦ ζῆν δέ λυπρῶς κρεῖσσόν ἐστι κατθανεῖν. †ἀλγεῖ γάρ οὐδέν τῶν κακῶν ἠισθημένος:† ὁ δ' εὐτυχήσας ἐς τό δυστυχές πεσών ψυχήν ἀλᾶται τῆς πάροιθ' εὐπραξίας. κείνη δ', ὁμοίως ὥσπερ οὐκ ἰδοῦσα φῶς, τέθνηκε κοὐδέν οἶδε τῶν αὑτῆς κακῶν. ἐγώ δέ τοξεύσασα τῆς εὐδοξίας λαχοῦσα πλεῖστον τῆς τύχης ἡμάρτανον. ἅ γάρ γυναιξί σώφρον' ἔσθ' ηὑρημένα, ταῦτ' ἐξεμόχθουν ἕκτορος κατά στέγας. πρῶτον μέν, ἔνθα (κἄν προσῆι κἄν μή προσῆι ψόγος γυναιξίν) αὐτό τοῦτ' ἐφέλκεται κακῶς ἀκούειν, ἥτις οὐκ ἔνδον μένει, τούτου παρεῖσα πόθον ἔμιμνον ἐν δόμοις: ἔσω τε μελάθρων κομψά θηλειῶν ἔπη οὐκ εἰσεφρούμην, τόν δέ νοῦν διδάσκαλον οἴκοθεν ἔχουσα χρηστόν ἐξήρκουν ἐμοί. γλώσσης τε σιγήν ὄμμα θ' ἥσυχον πόσει παρεῖχον: ἤιδη δ' ἅμ' ἐχρῆν νικᾶν πόσιν κείνωι τε νίκην ὧν ἐχρῆν παριέναι. καί τῶνδε κληδών ἐς στράτευμ' ἀχαιικόν ἐλθοῦς' ἀπώλεσέν μ': ἐπεί γάρ ἡιρέθην, ἀχιλλέως με παῖς ἐβουλήθη λαβεῖν δάμαρτα: δουλεύσω δ' ἐν αὐθεντῶν δόμοις. κεἰ μέν παρώσας' ἕκτορος φίλον κάρα πρός τόν παρόντα πόσιν ἀναπτύξω φρένα, κακή φανοῦμαι τῶι θανόντι: τόνδε δ' αὖ στυγοῦς' ἐμαυτῆς δεσπόταις μισήσομαι. καίτοι λέγουσιν ὡς μί' εὐφρόνη χαλαῖ τό δυσμενές γυναικός εἰς ἀνδρός λέχος: ἀπέπτυς' αὐτήν ἥτις ἄνδρα τόν πάρος καινοῖσι λέκτροις ἀποβαλοῦς' ἄλλον φιλεῖ. ἀλλ' οὐδέ πῶλος ἥτις ἄν διαζυγῆι τῆς συντραφείσης ῥαιδίως ἕλκει ζυγόν. καίτοι τό θηριῶδες ἄφθογγόν τ' ἔφυ ξυνέσει τ' ἄχρηστον τῆι φύσει τε λείπεται. σέ δ', ὦ φίλ' ἕκτορ, εἶχον ἄνδρ' ἀρκοῦντά μοι ξυνέσει γένει πλούτωι τε κἀνδρείαι μέγαν: ἀκήρατον δέ μ' ἐκ πατρός λαβών δόμων πρῶτος τό παρθένειον ἐζεύξω λέχος. καί νῦν ὄλωλας μέν σύ, ναυσθλοῦμαι δ' ἐγώ πρός ἑλλάδ' αἰχμάλωτος ἐς δοῦλον ζυγόν. ἆρ' οὐκ ἐλάσσω τῶν ἐμῶν ἔχει κακῶν πολυξένης ὄλεθρος, ἥν καταστένεις; ἐμοί γάρ οὐδ' ὅ πᾶσι λείπεται βροτοῖς ξύνεστιν ἐλπίς, οὐδέ κλέπτομαι φρένας πράξειν τι κεδνόν: ἡδύ δ' ἐστί καί δοκεῖν. {χο.} ἐς ταὐτόν ἥκεις συμφορᾶς: θρηνοῦσα δέ τό σόν διδάσκεις μ' ἔνθα πημάτων κυρῶ. {εκ.} αὐτή μέν οὔπω ναός εἰσέβην σκάφος, γραφῆι δ' ἰδοῦσα καί κλύους' ἐπίσταμαι. ναύταις γάρ ἤν μέν μέτριος ἦι χειμών φέρειν, προθυμίαν ἔχουσι σωθῆναι πόνων, ὁ μέν παρ' οἴαχ', ὁ δ' ἐπί λαίφεσιν βεβώς, ὁ δ' ἄντλον εἴργων ναός: ἤν δ' ὑπερβάληι πολύς ταραχθείς πόντος, ἐνδόντες τύχηι παρεῖσαν αὑτούς κυμάτων δραμήμασιν. οὕτω δέ κἀγώ πόλλ' ἔχουσα πήματα ἄφθογγός εἰμι καί παρεῖς' ἔχω στόμα: νικᾶι γάρ οὑκ θεῶν με δύστηνος κλύδων. ἀλλ', ὦ φίλη παῖ, τάς μέν ἕκτορος τύχας ἔασον: οὐ μή δάκρυά νιν σώσηι τά σά. τίμα δέ τόν παρόντα δεσπότην σέθεν, φίλον διδοῦσα δέλεαρ ἀνδρί σῶν τρόπων. κἄν δρᾶις τάδ', ἐς τό κοινόν εὐφρανεῖς φίλους καί παῖδα τόνδε παιδός ἐκθρέψειας ἄν τροίαι μέγιστον ὠφέλημ', ἵν' οἵ ποτε ἐκ σοῦ γενόμενοι παῖδες ἴλιον πάλιν κατοικίσειαν καί πόλις γένοιτ' ἔτι. ἀλλ' ἐκ λόγου γάρ ἄλλος ἐκβαίνει λόγος, τίν' αὖ δέδορκα τόνδ' ἀχαιικόν λάτριν στείχοντα καινῶν ἄγγελον βουλευμάτων; {τα.} φρυγῶν ἀρίστου πρίν ποθ' ἕκτορος δάμαρ, μή με στυγήσηις: οὐχ ἑκών γάρ ἀγγελῶ δαναῶν τε κοινά πελοπιδῶν τ' ἀγγέλματα. {αν.} τί δ' ἔστιν; ὥς μοι φροιμίων ἄρχηι κακῶν. {τα.} ἔδοξε τόνδε παῖδα ... πῶς εἴπω λόγον; {αν.} μῶν οὐ τόν αὐτόν δεσπότην ἡμῖν ἔχειν; {τα.} οὐδείς ἀχαιῶν τοῦδε δεσπόσει ποτέ. {αν.} ἀλλ' ἐνθάδ' αὐτόν λείψανον φρυγῶν λιπεῖν; {τα.} οὐκ οἶδ' ὅπως σοι ῥαιδίως εἴπω κακά. {αν.} ἐπήινες' αἰδῶ, πλήν ἐάν λέγηις κακά. {τα.} κτενοῦσι σόν παῖδ', ὡς πύθηι κακόν μέγα. {αν.} οἴμοι, γάμων τόδ' ὡς κλύω μεῖζον κακόν. {τα.} νικᾶι δ' ὀδυσσεύς ἐν πανέλλησιν λέγων {αν.} αἰαῖ μάλ': οὐ γάρ μέτρια πάσχομεν κακά. {τα.} λέξας ἀρίστου παῖδα μή τρέφειν πατρός {αν.} τοιαῦτα νικήσειε τῶν αὑτοῦ πέρι. {τα.} ῥῖψαι δέ πύργων δεῖν σφε τρωϊκῶν ἄπο. ἀλλ' ὥς γενέσθω καί σοφωτέρα φανῆι: μήτ' ἀντέχου τοῦδ', εὐγενῶς δ' ἄλγει κακοῖς, μήτε σθένουσα μηδέν ἰσχύειν δόκει. ἔχεις γάρ ἀλκήν οὐδαμῆι: σκοπεῖν δέ χρή: πόλις τ' ὄλωλε καί πόσις, κρατῆι δέ σύ, ἡμεῖς δέ πρός γυναῖκα μάρνασθαι μίαν οἷοί τε. τούτων οὕνεκ' οὐ μάχης ἐρᾶν οὐδ' αἰσχρόν οὐδέν οὐδ' ἐπίφθονόν σε δρᾶν οὐδ' αὖ ς' ἀχαιοῖς βούλομαι ῥίπτειν ἀράς. εἰ γάρ τι λέξεις ὧν χολώσεται στρατός, οὔτ' ἄν ταφείη παῖς ὅδ' οὔτ' οἴκτου τύχοι. σιγῶσα δ' εὖ τε τάς τύχας κεκτημένη τόν τοῦδε νεκρόν οὐκ ἄθαπτον ἄν λίποις αὐτή τ' ἀχαιῶν πρευμενεστέρων τύχοις. {αν.} ὦ φίλτατ', ὦ περισσά τιμηθείς τέκνον, θανῆι πρός ἐχθρῶν μητέρ' ἀθλίαν λιπών, [ἡ τοῦ πατρός δέ ς' εὐγένει' ἀποκτενεῖ, ἥ τοῖσιν ἄλλοις γίγνεται σωτηρία,] τό δ' ἐσθλόν οὐκ ἐς καιρόν ἦλθέ σοι πατρός. ὦ λέκτρα τἀμά δυστυχῆ τε καί γάμοι, οἷς ἦλθον ἐς μέλαθρον ἕκτορός ποτε, οὐ σφάγιον <υἱόν> δαναΐδαις τέξους' ἐμόν, ἀλλ' ὡς τύραννον ἀσιάδος πολυσπόρου. ὦ παῖ, δακρύεις; αἰσθάνηι κακῶν σέθεν; τί μου δέδραξαι χερσί κἀντέχηι πέπλων, νεοσσός ὡσεί πτέρυγας ἐσπίτνων ἐμάς; οὐκ εἶσιν ἕκτωρ κλεινόν ἁρπάσας δόρυ γῆς ἐξανελθών σοί φέρων σωτηρίαν, οὐ συγγένεια πατρός, οὐκ ἰσχύς φρυγῶν: λυγρόν δέ πήδημ' ἐς τράχηλον ὑψόθεν πεσών ἀνοίκτως πνεῦμ' ἀπορρήξεις σέθεν. ὦ νέον ὑπαγκάλισμα μητρί φίλτατον, ὦ χρωτός ἡδύ πνεῦμα: διά κενῆς ἄρα ἐν σπαργάνοις σε μαστός ἐξέθρεψ' ὅδε, μάτην δ' ἐμόχθουν καί κατεξάνθην πόνοις. νῦν, οὔποτ' αὖθις, μητέρ' ἀσπάζου σέθεν, πρόσπιτνε τήν τεκοῦσαν, ἀμφί δ' ὠλένας ἕλισς' ἐμοῖς νώτοισι καί στόμ' ἅρμοσον. ὦ βάρβαρ' ἐξευρόντες ἕλληνες κακά, τί τόνδε παῖδα κτείνετ' οὐδέν αἴτιον; ὦ τυνδάρειον ἔρνος, οὔποτ' εἶ διός, πολλῶν δέ πατέρων φημί ς' ἐκπεφυκέναι, ἀλάστορος μέν πρῶτον, εἶτα δέ φθόνου φόνου τε θανάτου θ' ὅσα τε γῆ τρέφει κακά. οὐ γάρ ποτ' αὐχῶ ζῆνά γ' ἐκφῦσαί ς' ἐγώ, πολλοῖσι κῆρα βαρβάροις ἕλλησί τε. ὄλοιο: καλλίστων γάρ ὀμμάτων ἄπο αἰσχρῶς τά κλεινά πεδί' ἀπώλεσας φρυγῶν. <ἀλλ'> ἄγετε φέρετε ῥίπτετ', εἰ ῥίπτειν δοκεῖ: δαίνυσθε τοῦδε σάρκας. ἔκ τε γάρ θεῶν διολλύμεσθα παιδί τ' οὐ δυναίμεθ' ἄν θάνατον ἀρῆξαι. κρύπτετ' ἄθλιον δέμας καί ῥίπτετ' ἐς ναῦς: ἐπί καλόν γάρ ἔρχομαι ὑμέναιον, ἀπολέσασα τοὐμαυτῆς τέκνον. {χο.} τάλαινα τροία, μυρίους ἀπώλεσας μιᾶς γυναικός καί λέχους στυγνοῦ χάριν. {τα.} ἄγε, παῖ, φίλιον πρόσπτυγμα μεθείς μητρός μογερᾶς, βαῖνε πατρώιων πύργων ἐπ' ἄκρας στεφάνας, ὅθι σοι πνεῦμα μεθεῖναι ψῆφος ἐκράνθη. λαμβάνετ' αὐτόν. τά δέ τοιάδε χρή κηρυκεύειν ὅστις ἄνοικτος καί ἀναιδείαι τῆς ἡμετέρας γνώμης μᾶλλον φίλος ἐστίν. {εκ.} ὦ τέκνον, ὦ παῖ παιδός μογεροῦ, συλώμεθα σήν ψυχήν ἀδίκως μήτηρ κἀγώ. τί πάθω; τί ς' ἐγώ, δύσμορε, δράσω; τάδε σοι δίδομεν πλήγματα κρατός στέρνων τε κόπους: τῶνδε γάρ ἄρχομεν. οἴ 'γώ πόλεως, οἴμοι δέ σέθεν: τί γάρ οὐκ ἔχομεν; τίνος ἐνδέομεν μή οὐ πανσυδίαι χωρεῖν ὀλέθρου διά παντός; {χο.} μελισσοτρόφου σαλαμῖνος ὦ βασιλεῦ τελαμών, νάσου περικύμονος οἰκήσας ἕδραν τᾶς ἐπικεκλιμένας ὄχθοις ἱεροῖς, ἵν' ἐλαίας πρῶτον ἔδειξε κλάδον γλαυκᾶς ἀθάνα, οὐράνιον στέφανον λιπαραῖσί <τε> κόσμον ἀθάναις, ἔβας ἔβας τῶι τοξοφόρωι συναρι στεύων ἅμ' ἀλκμήνας γόνωι ἴλιον ἴλιον ἐκπέρσων πόλιν ἁμετέραν τό πάροιθεν < > [ὅτ' ἔβας ἀφ' ἑλλάδος]: ὅθ' ἑλλάδος ἄγαγε πρῶτον ἄνθος ἀτιζόμενος πώλων, σιμόεντι δ' ἐπ' εὐρείται πλάταν ἔσχασε ποντοπόρον καί ναύδετ' ἀνήψατο πρυμνᾶν καί χερός εὐστοχίαν ἐξεῖλε ναῶν, λαομέδοντι φόνον: κανόνων δέ τυκίσματα φοίβου πυρός <πυρός> φοίνικι πνοᾶι καθελών τροίας ἐπόρθησε χθόνα. δίς δέ δυοῖν πιτύλοιν τείχη πέρι δαρδανίδας φονία κατέλυσεν αἰχμά. μάταν ἄρ', ὦ χρυσέαις ἐν οἰνοχόαις ἁβρά βαίνων, λαομεδόντιε παῖ, ζηνός ἔχεις κυλίκων πλήρωμα, καλλίσταν λατρείαν. ἁ δέ σε γειναμένα πυρί δαίεται, ἠϊόνες δ' ἅλιαι ἴακχον οἰωνός οἷ ον τέκνων ὕπερ βοῶς', ἇι μέν εὐνάς, ἇι δέ παῖδας, ἇι δέ ματέρας γεραιάς. τά δέ σά δροσόεντα λουτρά γυμνασίων τε δρόμοι βεβᾶσι, σύ δέ πρόσωπα νεα ρά χάρισι παρά διός θρόνοις καλλιγάλανα τρέφεις. πριάμοιο δέ γαῖαν ἑλλάς ὤλες' αἰχμά. ἔρως ἔρως, ὅς τά δαρδάνεια μέλαθρά ποτ' ἦλθες οὐρανίδαισι μέλων, ὡς τότε μέν μεγάλως τροίαν ἐπύργωσας, θεοῖσι κῆδος ἀναψάμενος. τό μέν οὖν διός οὐκέτ' ὄνειδος ἐρῶ: τό τᾶς δέ λευκοπτέρου φίλιον ἁμέρας βροτοῖς φέγγος ὀλοόν εἶδε γαίας, εἶδε περγάμων ὄλεθρον, τεκνοποιόν ἔχουσα τᾶσδε γᾶς πόσιν ἐν θαλάμοις, ὅν ἀστέρων τέθριππος ἔλα βε χρύσεος ὄχος ἀναρπάσας, ἐλπίδα γᾶι πατρίαι μεγάλαν. τά θεῶν δέ φίλτρα φροῦδα τροίαι. {μενελαοσ} ὦ καλλιφεγγές ἡλίου σέλας τόδε, ἐν ὧι δάμαρτα τήν ἐμήν χειρώσομαι [ἑλένην: ὁ γάρ δή πολλά μοχθήσας ἐγώ μενέλαός εἰμι καί στράτευμ' ἀχαιικόν]. ἦλθον δέ τροίαν οὐχ ὅσον δοκοῦσί με γυναικός οὕνεκ', ἀλλ' ἐπ' ἄνδρ' ὅς ἐξ ἐμῶν δόμων δάμαρτα ξεναπάτης ἐλήισατο. κεῖνος μέν οὖν δέδωκε σύν θεοῖς δίκην αὐτός τε καί γῆ δορί πεσοῦς' ἑλληνικῶι. ἥκω δέ τήν λάκαιναν (οὐ γάρ ἡδέως ὄνομα δάμαρτος ἥ ποτ' ἦν ἐμή λέγω) ἄξων: δόμοις γάρ τοῖσδ' ἐν αἰχμαλωτικοῖς κατηρίθμηται τρωιάδων ἄλλων μέτα. οἵπερ γάρ αὐτήν ἐξεμόχθησαν δορί κτανεῖν ἐμοί νιν ἔδοσαν, εἴτε μή κτανών θέλοιμ' ἄγεσθαι πάλιν ἐς ἀργείαν χθόνα. ἐμοί δ' ἔδοξε τόν μέν ἐν τροίαι μόρον ἑλένης ἐᾶσαι, ναυπόρωι δ' ἄγειν πλάτηι ἑλληνίδ' ἐς γῆν κἆιτ' ἐκεῖ δοῦναι κτανεῖν, ποινάς ὅσων τεθνᾶς' ἐν ἰλίωι φίλοι. ἀλλ' εἶα χωρεῖτ' ἐς δόμους, ὀπάονες, κομίζετ' αὐτήν τῆς μιαιφονωτάτης κόμης ἐπισπάσαντες: οὔριοι δ' ὅταν πνοαί μόλωσι, πέμψομέν νιν ἑλλάδα. {εκ.} ὦ γῆς ὄχημα κἀπί γῆς ἔχων ἕδραν, ὅστις ποτ' εἶ σύ, δυστόπαστος εἰδέναι, ζεύς, εἴτ' ἀνάγκη φύσεος εἴτε νοῦς βροτῶν, προσηυξάμην σε: πάντα γάρ δι' ἀψόφου βαίνων κελεύθου κατά δίκην τά θνήτ' ἄγεις. {με.} τί δ' ἔστιν; εὐχάς ὡς ἐκαίνισας θεῶν. {εκ.} αἰνῶ σε, μενέλα', εἰ κτενεῖς δάμαρτα σήν. ὁρᾶν δέ τήνδε φεῦγε, μή ς' ἕληι πόθωι. αἱρεῖ γάρ ἀνδρῶν ὄμματ', ἐξαιρεῖ πόλεις, πίμπρησιν οἴκους: ὧδ' ἔχει κηλήματα. ἐγώ νιν οἷδα καί σύ χοἰ πεπονθότες. {ελενη} μενέλαε, φροίμιον μέν ἄξιον φόβου τόδ' ἐστίν: ἐν γάρ χερσί προσπόλων σέθεν βίαι πρό τῶνδε δωμάτων ἐκπέμπομαι. ἀτάρ σχεδόν μέν οἶδά σοι στυγουμένη, ὅμως δ' ἐρέσθαι βούλομαι: γνῶμαι τίνες ἕλλησι καί σοί τῆς ἐμῆς ψυχῆς πέρι; {με.} οὐκ εἰς ἀκριβές ἦλθεν ἀλλ' ἅπας στρατός κτανεῖν ἐμοί ς' ἔδωκεν, ὅνπερ ἠδίκεις. {ελ.} ἔξεστιν οὖν πρός ταῦτ' ἀμείψασθαι λόγωι, ὡς οὐ δικαίως, ἤν θάνω, θανούμεθα; {με.} οὐκ ἐς λόγους ἐλήλυθ' ἀλλά σε κτενῶν. {εκ.} ἄκουσον αὐτῆς, μή θάνηι τοῦδ' ἐνδεής, μενέλαε, καί δός τούς ἐναντίους λόγους ἡμῖν κατ' αὐτῆς: τῶν γάρ ἐν τροίαι κακῶν οὐδέν κάτοισθα. συντεθείς δ' ὁ πᾶς λόγος κτενεῖ νιν οὕτως ὥστε μηδαμοῦ φυγεῖν. {με.} σχολῆς τό δῶρον: εἰ δέ βούλεται λέγειν, ἔξεστι. τῶν σῶν δ' οὕνεχ', ὡς μάθηις, λόγων δώσω τόδ' αὐτῆι: τῆσδε δ' οὐ δώσω χάριν. {ελ.} ἴσως με, κἄν εὖ κἄν κακῶς δόξω λέγειν, οὐκ ἀνταμείψηι πολεμίαν ἡγούμενος. ἐγώ δ', ἅ ς' οἶμαι διά λόγων ἰόντ' ἐμοῦ κατηγορήσειν, ἀντιθεῖς' ἀμείψομαι [τοῖς σοῖσι τἀμά καί τά ς' αἰτιάματα]. πρῶτον μέν ἀρχάς ἔτεκεν ἥδε τῶν κακῶν, πάριν τεκοῦσα: δεύτερον δ' ἀπώλεσεν τροίαν τε κἄμ' ὁ πρέσβυς οὐ κτανών βρέφος, δαλοῦ πικρόν μίμημ', ἀλέξανδρον τότε. ἐνθένδε τἀπίλοιπ' ἄκουσον ὡς ἔχει. ἔκρινε τρισσόν ζεῦγος ὅδε τριῶν θεῶν: καί παλλάδος μέν ἦν ἀλεξάνδρωι δόσις φρυξί στρατηγοῦνθ' ἑλλάδ' ἐξανιστάναι: ἥρα δ' ὑπέσχετ' ἀσιάδ' εὐρώπης θ' ὅρους τυραννίδ' ἕξειν, εἴ σφε κρίνειεν πάρις: κύπρις δέ τοὐμόν εἶδος ἐκπαγλουμένη δώσειν ὑπέσχετ', εἰ θεάς ὑπερδράμοι κάλλει. τόν ἔνθεν δ' ὡς ἔχει σκέψαι λόγον: νικᾶι κύπρις θεάς, καί τοσόνδ' οὑμοί γάμοι ὤνησαν ἑλλάδ': οὐ κρατεῖσθ' ἐκ βαρβάρων, οὔτ' ἐς δόρυ σταθέντες, οὐ τυραννίδι. ἅ δ' εὐτύχησεν ἑλλάς, ὠλόμην ἐγώ εὐμορφίαι πραθεῖσα, κὠνειδίζομαι ἐξ ὧν ἐχρῆν με στέφανον ἐπί κάραι λαβεῖν. οὔπω με φήσεις αὐτά τἀν ποσίν λέγειν, ὅπως ἀφώρμης' ἐκ δόμων τῶν σῶν λάθραι. ἦλθ' οὐχί μικράν θεόν ἔχων αὑτοῦ μέτα ὁ τῆσδ' ἀλάστωρ, εἴτ' ἀλέξανδρον θέλεις ὀνόματι προσφωνεῖν νιν εἴτε καί πάριν: ὅν, ὦ κάκιστε, σοῖσιν ἐν δόμοις λιπών σπάρτης ἀπῆρας νηί κρησίαν χθόνα. εἶἑν. οὐ ς', ἀλλ' ἐμαυτήν τοὐπί τῶιδ' ἐρήσομαι: τί δή φρονοῦσά γ' ἐκ δόμων ἅμ' ἑσπόμην ξένωι, προδοῦσα πατρίδα καί δόμους ἐμούς; τήν θεόν κόλαζε καί διός κρείσσων γενοῦ, ὅς τῶν μέν ἄλλων δαιμόνων ἔχει κράτος, κείνης δέ δοῦλός ἐστι: συγγνώμη δ' ἐμοί. ἔνθεν δ' ἔχοις ἄν εἰς ἔμ' εὐπρεπῆ λόγον: ἐπεί θανών γῆς ἦλθ' ἀλέξανδρος μυχούς, χρῆν μ', ἡνίκ' οὐκ ἦν θεοπόνητά μου λέχη, λιποῦσαν οἴκους ναῦς ἔπ' ἀργείων μολεῖν. ἔσπευδον αὐτό τοῦτο: μάρτυρες δέ μοι πύργων πυλωροί κἀπό τειχέων σκοποί, οἵ πολλάκις μ' ἐφηῦρον ἐξ ἐπάλξεων πλεκταῖσιν ἐς γῆν σῶμα κλέπτουσαν τόδε. [βίαι δ' ὁ καινός μ' οὗτος ἁρπάσας πόσις δηίφοβος ἄλοχον εἶχεν ἀκόντων φρυγῶν.] πῶς οὖν ἔτ' ἄν θνήισκοιμ' ἄν ἐνδίκως, πόσι, < > πρός σοῦ δικαίως, ἥν ὁ μέν βίαι γαμεῖ, τά δ' οἴκοθεν κεῖν' ἀντί νικητηρίων πικρῶς ἐδούλως'; εἰ δέ τῶν θεῶν κρατεῖν βούληι, τό χρήιζειν ἀμαθές ἐστί σου τόδε. {χο.} βασίλει', ἄμυνον σοῖς τέκνοισι καί πάτραι πειθώ διαφθείρουσα τῆσδ', ἐπεί λέγει καλῶς κακοῦργος οὖσα: δεινόν οὖν τόδε. {εκ.} ταῖς θεαῖσι πρῶτα σύμμαχος γενήσομαι καί τήνδε δείξω μή λέγουσαν ἔνδικα. ἐγώ γάρ ἥραν παρθένον τε παλλάδα οὐκ ἐς τοσοῦτον ἀμαθίας ἐλθεῖν δοκῶ, ὥσθ' ἡ μέν ἄργος βαρβάροις ἀπημπόλα, παλλάς δ' ἀθήνας φρυξί δουλεύειν ποτέ. οὐ παιδιαῖσι καί χλιδῆι μορφῆς πέρι ἦλθον πρός ἴδην: τοῦ γάρ οὕνεκ' ἄν θεά ἥρα τοσοῦτον ἔσχ' ἔρωτα καλλονῆς; πότερον ἀμείνον' ὡς λάβηι διός πόσιν; ἤ γάμον ἀθάνα θεῶν τινος θηρωμένη, ἥ παρθένειαν πατρός ἐξηιτήσατο φεύγουσα λέκτρα; μή ἀμαθεῖς ποίει θεάς τό σόν κακόν κοσμοῦσα, μή <οὐ> πείσηις σοφούς. κύπριν δ' ἔλεξας (ταῦτα γάρ γέλως πολύς) ἐλθεῖν ἐμῶι ξύν παιδί μενέλεω δόμους. οὐκ ἄν μένους' ἄν ἥσυχός ς' ἐν οὐρανῶι αὐταῖς ἀμύκλαις ἤγαγεν πρός ἴλιον; ἦν οὑμός υἱός κάλλος ἐκπρεπέστατος, ὁ σός δ' ἰδών νιν νοῦς ἐποιήθη κύπρις: τά μῶρα γάρ πάντ' ἐστίν ἀφροδίτη βροτοῖς, καί τοὔνομ' ὀρθῶς ἀφροσύνης ἄρχει θεᾶς. ὅν εἰσιδοῦσα βαρβάροις ἐσθήμασιν χρυσῶι τε λαμπρόν ἐξεμαργώθης φρένας. ἐν μέν γάρ ἄργει σμίκρ' ἔχους' ἀνεστρέφου, σπάρτης δ' ἀπαλλαχθεῖσα τήν φρυγῶν πόλιν χρυσῶι ῥέουσαν ἤλπισας κατακλύσειν δαπάναισιν: οὐδ' ἦν ἱκανά σοι τά μενέλεω μέλαθρα ταῖς σαῖς ἐγκαθυβρίζειν τρυφαῖς. εἶἑν: βίαι γάρ παῖδα φήις <ς'> ἄγειν ἐμόν: τίς σπαρτιατῶν ἤισθετ'; ἤ ποίαν βοήν ἀνωλόλυξας, κάστορος νεανίου τοῦ συζύγου τ' ἔτ' ὄντος, οὐ κατ' ἄστρα πω; ἐπεί δέ τροίαν ἦλθες ἀργεῖοί τέ σου κατ' ἴχνος, ἦν δέ δοριπετής ἀγωνία, εἰ μέν τά τοῦδε κρείσσον' ἀγγέλλοιτό σοι, μενέλαον ἤινεις, παῖς ὅπως λυποῖτ' ἐμός ἔχων ἔρωτος ἀνταγωνιστήν μέγαν: εἰ δ' εὐτυχοῖεν τρῶες, οὐδέν ἦν ὅδε. ἐς τήν τύχην δ' ὁρῶσα τοῦτ' ἤσκεις, ὅπως ἕποι' ἅμ' αὐτῆι, τἀρετῆι δ' οὐκ ἤθελες. κἄπειτα πλεκταῖς σῶμα σόν κλέπτειν λέγεις πύργων καθιεῖς', ὡς μένους' ἀκουσίως. ποῦ δῆτ' ἐλήφθης ἤ βρόχοις ἀρτωμένη ἤ φάσγανον θήγους', ἅ γενναία γυνή δράσειεν ἄν ποθοῦσα τόν πάρος πόσιν; καίτοι ς' ἐνουθέτουν γε πολλά πολλάκις: ὦ θύγατερ, ἔξελθ': οἱ δ' ἐμοί παῖδες γάμους ἄλλους γαμοῦσι, σέ δ' ἐπί ναῦς ἀχαιικάς πέμψω συνεκκλέψασα: καί παῦσον μάχης ἕλληνας ἡμᾶς τ'. ἀλλά σοί τόδ' ἦν πικρόν. ἐν τοῖς ἀλεξάνδρου γάρ ὕβριζες δόμοις καί προσκυνεῖσθαι βαρβάρων ὕπ' ἤθελες: μεγάλα γάρ ἦν σοι. κἀπί τοῖσδε σόν δέμας ἐξῆλθες ἀσκήσασα κἄβλεψας πόσει τόν αὐτόν αἰθέρ', ὦ κατάπτυστον κάρα: ἥν χρῆν ταπεινήν ἐν πέπλων ἐρειπίοις, φρίκηι τρέμουσαν, κρᾶτ' ἀπεσκυθισμένην ἐλθεῖν, τό σῶφρον τῆς ἀναιδείας πλέον ἔχουσαν ἐπί τοῖς πρόσθεν ἡμαρτημένοις. μενέλα', ἵν' εἰδῆις οἷ τελευτήσω λόγον, στεφάνωσον ἑλλάδ' ἀξίως τήνδε κτανών σαυτοῦ, νόμον δέ τόνδε ταῖς ἄλλαισι θές γυναιξί, θνήισκειν ἥτις ἄν προδῶι πόσιν. {χο.} μενέλαε, προγόνων τ' ἀξίως δόμων τε σῶν τεῖσαι δάμαρτα κἀφελοῦ πρός ἑλλάδος ψόγον τό θῆλύ τ', εὐγενής ἐχθροῖς φανείς. {με.} ἐμοί σύ συμπέπτωκας ἐς ταὐτόν λόγου, ἑκουσίως τήνδ' ἐκ δόμων ἐλθεῖν ἐμῶν ξένας ἐς εὐνάς: χἠ κύπρις κόμπου χάριν λόγοις ἐνεῖται. βαῖνε λευστήρων πέλας πόνους τ' ἀχαιῶν ἀπόδος ἐν σμικρῶι μακρούς θανοῦς', ἵν' εἰδῆις μή καταισχύνειν ἐμέ. {ελ.} μή, πρός σε γονάτων, τήν νόσον τήν τῶν θεῶν προσθείς ἐμοί κτάνηις με, συγγίγνωσκε δέ. {εκ.} μηδ' οὕς ἀπέκτειν' ἥδε συμμάχους προδῶις: ἐγώ πρό κείνων καί τέκνων σε λίσσομαι. {με.} παῦσαι, γεραιά: τῆσδε δ' οὐκ ἐφρόντισα. λέγω δέ προσπόλοισι πρός πρύμνας νεῶν τήνδ' ἐκκομίζειν, ἔνθα ναυστολήσεται. {εκ.} μή νυν νεώς σοί ταὐτόν ἐσβήτω σκάφος. {με.} τί δ' ἔστι; μεῖζον βρῖθος ἤ πάροιθ' ἔχει; {εκ.} οὐκ ἔστ' ἐραστής ὅστις οὐκ ἀεί φιλεῖ. {με.} ὅπως ἄν ἐκβῆι τῶν ἐρωμένων ὁ νοῦς. ἔσται δ' ἅ βούληι: ναῦν γάρ οὐκ ἐσβήσεται ἐς ἥνπερ ἡμεῖς: καί γάρ οὐ κακῶς λέγεις. ἐλθοῦσα δ' ἄργος ὥσπερ ἀξία κακῶς κακή θανεῖται καί γυναιξί σωφρονεῖν πάσαισι θήσει. ῥάιδιον μέν οὐ τόδε: ὅμως δ' ὁ τῆσδ' ὄλεθρος ἐς φόβον βαλεῖ τό μῶρον αὐτῶν, κἄν ἔτ' ὦς' αἰσχίονες. {χο.} οὕτω δή τόν ἐν ἰλίωι ναόν καί θυόεντα βω μόν προύδωκας ἀχαιοῖς, ὦ ζεῦ, καί πελανῶν φλόγα σμύρνας αἰθερίας τε κα πνόν καί πέργαμον ἱεράν ἰδαῖά τ' ἰδαῖα κισσοφόρα νάπη χιόνι κατάρυτα ποταμίαι τέρμονά τε πρωτόβολον ἕωι, τάν καταλαμπομέναν ζαθέαν θεράπναν; φροῦδαί σοι θυσίαι χορῶν τ' εὔφημοι κέλαδοι κατ' ὄρφ ναν τε παννυχίδες θεῶν, χρυσέων τε ξοάνων τύποι φρυγῶν τε ζάθεοι σελᾶ ναι συνδώδεκα πλήθει. μέλει μέλει μοι τάδ' εἰ φρονεῖς, ἄναξ, οὐράνιον ἕδρανον ἐπιβεβώς αἰθέρα τε πόλεος ὀλομένας, ἅν πυρός αἰθομένα κατέλυσεν ὁρμά. ὦ φίλος, ὦ πόσι μοι, σύ μέν φθίμενος ἀλαίνεις ἄθαπτος ἄνυδρος, ἐμέ δέ πόντιον σκάφος ἀίσσον πτεροῖσι πορεύσει ἱππόβοτον ἄργος, ἵνα <τε> τείχη λάϊνα κυκλώπι' οὐράνια νέμονται. τέκνων δέ πλῆθος ἐν πύλαις δάκρυσι †κατάορα στένει† βοᾶι βοᾶι μᾶτερ, ὤμοι, μόναν δή μ' ἀχαιοί κομί ζουσι σέθεν ἀπ' ὀμμάτων κυανέαν ἐπί ναῦν εἰναλίαισι πλάταις ἤ σαλαμῖν' ἱεράν ἤ δίπορον κορυφάν ἴσθμιον, ἔνθα πύλας πέλοπος ἔχουσιν ἕδραι. εἴθ' ἀκάτου μενέλα μέσον πέλαγος ἰούσας δίπαλτον ἱερόν ἀνά μέσον πλατᾶν πέσοι †αἰγαίου† κεραυνοφαές πῦρ, ἰλιόθεν ὅτε με πολυδάκρυτον ἑλλάδι λάτρευμα γᾶθεν ἐξορίζει, χρύσεα δ' ἔνοπτρα, παρθένων χάριτας, ἔχουσα τυγχάνει διός κόρα: μηδέ γαῖάν ποτ' ἔλθοι λάκαιναν πατρῶι όν τε θάλαμον ἑστίας, μηδέ πόλιν πιτάνας χαλκόπυλόν τε θεάν, δύσγαμον αἶσχος ἑλών ἑλλάδι τᾶι μεγάλαι καί σιμοεντιάσιν μέλεα πάθεα ῥοαῖσιν. ἰώ ἰώ, καίν' ἐκ καινῶν μεταβάλλουσαι χθονί συντυχίαι. λεύσσετε τρώων τόνδ' ἀστυάνακτ' ἄλοχοι μέλεαι νεκρόν, ὅν πύργων δίσκημα πικρόν δαναοί κτείναντες ἔχουσιν. {τα.} ἑκάβη, νεώς μέν πίτυλος εἷς λελειμμένος λάφυρα τἀπίλοιπ' ἀχιλλείου τόκου μέλλει πρός ἀκτάς ναυστολεῖν φθιώτιδας: αὐτός δ' ἀνῆκται νεοπτόλεμος, καινάς τινας πηλέως ἀκούσας συμφοράς, ὥς νιν χθονός ἄκαστος ἐκβέβληκεν, ὁ πελίου γόνος. οὗ θᾶσσον οὕνεκ', οὐ χάριν μονῆς ἔχων, φροῦδος, μετ' αὐτοῦ δ' ἀνδρομάχη, πολλῶν ἐμοί δακρύων ἀγωγός, ἡνίκ' ἐξώρμα χθονός, πάτραν τ' ἀναστένουσα καί τόν ἕκτορος τύμβον προσεννέπουσα. καί σφ' ἠιτήσατο θάψαι νεκρόν τόνδ', ὅς πεσών ἐκ τειχέων ψυχήν ἀφῆκεν ἕκτορος τοῦ σοῦ γόνος: φόβον τ' ἀχαιῶν, χαλκόνωτον ἀσπίδα τήνδ', ἥν πατήρ τοῦδ' ἀμφί πλεύρ' ἐβάλλετο, μή νιν πορεῦσαι πηλέως ἐφ' ἑστίαν μηδ' ἐς τόν αὐτόν θάλαμον οὗ νυμφεύσεται [μήτηρ νεκροῦ τοῦδ' ἀνδρομάχη, λύπας ὁρᾶν], ἀλλ' ἀντί κέδρου περιβόλων τε λαΐνων ἐν τῆιδε θάψαι παῖδα: σάς δ' ἐς ὠλένας δοῦναι, πέπλοισιν ὡς περιστείληις νεκρόν στεφάνοις θ', ὅση σοι δύναμις, ὡς ἔχει τά σά: ἐπεί βέβηκε καί τό δεσπότου τάχος ἀφείλετ' αὐτήν παῖδα μή δοῦναι τάφωι. ἡμεῖς μέν οὖν, ὅταν σύ κοσμήσηις νέκυν, γῆν τῶιδ' ἐπαμπισχόντες ἀροῦμεν δόρυ: σύ δ' ὡς τάχιστα πρᾶσσε τἀπεσταλμένα. ἑνός μέν οὖν μόχθου ς' ἀπαλλάξας ἔχω: σκαμανδρίους γάρ τάσδε διαπερῶν ῥοάς ἔλουσα νεκρόν κἀπένιψα τραύματα. ἀλλ' εἶμ' ὀρυκτόν τῶιδ' ἀναρρήξων τάφον, ὡς σύντομ' ἡμῖν τἀπ' ἐμοῦ τε κἀπό σοῦ ἐς ἕν ξυνελθόντ' οἴκαδ' ὁρμήσηι πλάτην. {εκ.} θέσθ' ἀμφίτορνον ἀσπίδ' ἕκτορος πέδωι, λυπρόν θέαμα κοὐ φίλον λεύσσειν ἐμοί. ὦ μείζον' ὄγκον δορός ἔχοντες ἤ φρενῶν, τί τόνδ', ἀχαιοί, παῖδα δείσαντες φόνον καινόν διειργάσασθε; μή τροίαν ποτέ πεσοῦσαν ὀρθώσειεν; οὐδέν ἦτ' ἄρα, ὅθ' ἕκτορος μέν εὐτυχοῦντος ἐς δόρυ διωλλύμεσθα μυρίας τ' ἄλλης χερός, πόλεως δ' ἁλούσης καί φρυγῶν ἐφθαρμένων βρέφος τοσόνδ' ἐδείσατ': οὐκ αἰνῶ φόβον, ὅστις φοβεῖται μή διεξελθών λόγωι. ὦ φίλταθ', ὥς σοι θάνατος ἦλθε δυστυχής. εἰ μέν γάρ ἔθανες πρό πόλεως ἥβης τυχών γάμων τε καί τῆς ἰσοθέου τυραννίδος, μακάριος ἦσθ' ἄν, εἴ τι τῶνδε μακάριον: νῦν <δ'> αὔτ' ἰδών μέν γνούς τε σῆι ψυχῆι, τέκνον, οὐκ οἶσθ', ἐχρήσω δ' οὐδέν ἐν δόμοις ἔχων. δύστηνε, κρατός ὥς ς' ἔκειρεν ἀθλίως τείχη πατρῶια, λοξίου πυργώματα, ὅν πόλλ' ἐκήπευς' ἡ τεκοῦσα βόστρυχον φιλήμασίν τ' ἔδωκεν, ἔνθεν ἐκγελᾶι ὀστέων ῥαγέντων φόνος, ἵν' αἰσχρά μή στέγω. ὦ χεῖρες, ὡς εἰκούς μέν ἡδείας πατρός κέκτησθ', ἐν ἄρθροις δ' ἔκλυτοι πρόκεισθέ μοι. ὦ πολλά κόμπους ἐκβαλών, φίλον στόμα, ὄλωλας, ἐψεύσω μ', ὅτ' ἐσπίπτων πέπλους, ὦ μῆτερ, ηὔδας, ἦ πολύν σοι βοστρύχων πλόκαμον κεροῦμαι πρός τάφον θ' ὁμηλίκων κώμους ἐπάξω, φίλα διδούς προσφθέγματα. σύ δ' οὐκ ἔμ', ἀλλ' ἐγώ σέ τόν νεώτερον, γραῦς ἄπολις ἄτεκνος, ἄθλιον θάπτω νεκρόν. οἴμοι, τά πόλλ' ἀσπάσμαθ' αἵ τ' ἐμαί τροφαί ὕπνοι τ' ἐκεῖνοι φροῦδά μοι. τί καί ποτε γράψειεν ἄν σοι μουσοποιός ἐν τάφωι; τόν παῖδα τόνδ' ἔκτειναν ἀργεῖοί ποτε δείσαντες; αἰσχρόν τοὐπίγραμμά γ' ἑλλάδι. ἀλλ' οὖν πατρώιων οὐ λαχών ἕξεις ὅμως ἐν ἧι ταφήσηι χαλκόνωτον ἰτέαν. ὦ καλλίπηχυν ἕκτορος βραχίονα σώιζους', ἄριστον φύλακ' ἀπώλεσας σέθεν. ὡς ἡδύς ἐν πόρπακι σῶι κεῖται τύπος ἴτυός τ' ἐν εὐτόρνοισι περιδρόμοις ἱδρώς, ὅν ἐκ μετώπου πολλάκις πόνους ἔχων ἔσταζεν ἕκτωρ προστιθείς γενειάδι. φέρετε, κομίζετ' ἀθλίωι κόσμον νεκρῶι ἐκ τῶν παρόντων: οὐ γάρ ἐς κάλλος τύχας δαίμων δίδωσιν: ὧν δ' ἔχω, λήψηι τάδε. θνητῶν δέ μῶρος ὅστις εὖ πράσσειν δοκῶν βέβαια χαίρει: τοῖς τρόποις γάρ αἱ τύχαι, ἔμπληκτος ὡς ἄνθρωπος, ἄλλοτ' ἄλλοσε πηδῶσι, †κοὐδείς αὐτός εὐτυχεῖ ποτε†. {χο.} καί μήν πρό χειρῶν αἵδε σοι σκυλευμάτων φρυγίων φέρουσι κόσμον ἐξάπτειν νεκρῶι. {εκ.} ὦ τέκνον, οὐχ ἵπποισι νικήσαντά σε οὐδ' ἥλικας τόξοισιν, οὕς φρύγες νόμους τιμῶσιν †οὐκ ἐς πλησμονάς θηρώμενοι†, μήτηρ πατρός σοι προστίθης' ἀγάλματα τῶν σῶν ποτ' ὄντων: νῦν δέ ς' ἡ θεοστυγής ἀφείλεθ' ἑλένη, πρός δέ καί ψυχήν σέθεν ἔκτεινε καί πάντ' οἶκον ἐξαπώλεσεν. {χο.} ἔ ἔ, φρενῶν ἔθιγες ἔθιγες: ὦ μέγας ἐμοί ποτ' ὤν ἀνάκτωρ πόλεως. {εκ.} ἅ δ' ἐν γάμοισι χρῆν σε προσθέσθαι χροΐ ἀσιατίδων γήμαντα τήν ὑπερτάτην, φρύγια πέπλων ἀγάλματ' ἐξάπτω χροός. σύ τ', ὦ ποτ' οὖσα καλλίνικε μυρίων μῆτερ τροπαίων, ἕκτορος φίλον σάκος, στεφανοῦ: θανῆι γάρ οὐ θανοῦσα σύν νεκρῶι: ἐπεί σέ πολλῶι μᾶλλον ἤ τά τοῦ σοφοῦ κακοῦ τ' ὀδυσσέως ἄξιον τιμᾶν ὅπλα. {χο.} αἰαῖ αἰαῖ: πικρόν ὄδυρμα γαῖά ς', ὦ τέκνον, δέξεται. στέναζε, μᾶτερ {εκ.} αἰαῖ. {χο.} νεκρῶν ἴακχον. {εκ.} οἴμοι. {χο.} οἴμοι δῆτα σῶν ἀλάστων κακῶν. {εκ.} τελαμῶσιν ἕλκη τά μέν ἐγώ ς' ἰάσομαι, τλήμων ἰατρός, ὄνομ' ἔχουσα, τἄργα δ' οὔ: τά δ' ἐν νεκροῖσι φροντιεῖ πατήρ σέθεν. {χο.} ἄρασς' ἄρασσε κρᾶτα πιτύλους διδοῦσα χειρός. ἰώ μοί μοι. {εκ.} ὦ φίλταται γυναῖκες. {χο.} †ἑκάβη, σάς† ἔνεπε: τίνα θροεῖς αὐδάν; {εκ.} †οὐκ ἦν ἄρ' ἐν θεοῖσι† πλήν οὑμοί πόνοι τροία τε πόλεων ἔκκριτον μισουμένη, μάτην δ' ἐβουθυτοῦμεν. εἰ δέ μή θεός ἔστρεψε τἄνω περιβαλών κάτω χθονός, ἀφανεῖς ἄν ὄντες οὐκ ἄν ὑμνηθεῖμεν ἄν μούσαις ἀοιδάς δόντες ὑστέρων βροτῶν. χωρεῖτε, θάπτετ' ἀθλίωι τύμβωι νεκρόν: ἔχει γάρ οἷα δεῖ γε νερτέρων στέφη. δοκῶ δέ τοῖς θανοῦσι διαφέρειν βραχύ εἰ πλουσίων τις τεύξεται κτερισμάτων: κενόν δέ γαύρωμ' ἐστί τῶν ζώντων τόδε. {χο.} ἰώ ἰώ: μελέα μήτηρ, ἥ τάς μεγάλας ἐλπίδας ἐν σοί κατέκναψε βίου: μέγα δ' ὀλβισθείς ὡς ἐκ πατέρων ἀγαθῶν ἐγένου δεινῶι θανάτωι διόλωλας. ἔα ἔα: τίνας ἰλιάσιν τούσδ' ἐν κορυφαῖς λεύσσω φλογέας δαλοῖσι χέρας διερέσσοντας; μέλλει τροίαι καινόν τι κακόν προσέσεσθαι. {τα.} αὐδῶ λοχαγοῖς, οἵ τέταχθ' ἐμπιμπράναι πριάμου τόδ' ἄστυ, μηκέτ' ἀργοῦσαν φλόγα ἐν χερσί σώιζειν ἀλλά πῦρ ἐνιέναι, ὡς ἄν κατασκάψαντες ἰλίου πόλιν στελλώμεθ' οἴκαδ' ἄσμενοι τροίας ἄπο. ὑμεῖς δ', ἵν' αὑτός λόγος ἔχηι μορφάς δύο, χωρεῖτε, τρώων παῖδες, ὀρθίαν ὅταν σάλπιγγος ἠχώ δῶσιν ἀρχηγοί στρατοῦ, πρός ναῦς ἀχαιῶν, ὡς ἀποστέλλησθε γῆς. σύ δ', ὦ γεραιά δυστυχεστάτη γύναι, ἕπου: μεθήκουσίν ς' ὀδυσσέως πάρα οἵδ', ὧι σε δούλην κλῆρος ἐκπέμπει πάτρας. {εκ.} οἴ 'γώ τάλαινα: τοῦτο δή τό λοίσθιον καί τέρμα πάντων τῶν ἐμῶν ἤδη κακῶν: ἔξειμι πατρίδος, πόλις ὑφάπτεται πυρί. ἀλλ', ὦ γεραιέ πούς, ἐπίσπευσον μόλις, ὡς ἀσπάσωμαι τήν ταλαίπωρον πόλιν. ὦ μεγάλα δή ποτ' ἀμπνέους' ἐν βαρβάροις τροία, τό κλεινόν ὄνομ' ἀφαιρήσηι τάχα. πιμπρᾶσί ς', ἡμᾶς δ' ἐξάγους' ἤδη χθονός δούλας. ἰώ θεοί: καί τί τούς θεούς καλῶ; καί πρίν γάρ οὐκ ἤκουσαν ἀνακαλούμενοι. φέρ' ἐς πυράν δράμωμεν: ὡς κάλλιστά μοι σύν τῆιδε πατρίδι κατθανεῖν πυρουμένηι. {τα.} ἐνθουσιᾶις, δύστηνε, τοῖς σαυτῆς κακοῖς. ἀλλ' ἄγετε, μή φείδεσθ': ὀδυσσέως δέ χρή ἐς χεῖρα δοῦναι τήνδε καί πέμπειν γέρας. {εκ.} ὀτοτοτοτοῖ. κρόνιε, πρύτανι φρύγιε, γενέτα †πάτερ ἀνάξια τῆς δαρδανίου† γονᾶς, τάδ' οἷα πάσχομεν δέδορκας; {χο.} δέδορκεν: ἁ δέ μεγαλόπολις ἄπολις ὄλωλεν οὐδ' ἔτ' ἔστι τροία. {εκ.} ὀτοτοτοτοῖ. †λέλαμπεν ἴλιος, περ γάμων τε πυρί καταίθεται τέραμνα καί πόλις ἄκρα τε τειχέων†. {χο.} πτέρυγι δέ καπνός ὥς τις οὐ ρίαι πεσοῦσα δορί καταφθίνει γᾶ. [μαλερά μέλαθρα πυρί κατάδρομα δαΐωι τε λόγχαι.] {εκ.} ἰώ γᾶ τρόφιμε τῶν ἐμῶν τέκνων. {χο.} ἔ ἔ. {εκ.} ὦ τέκνα, κλύετε, μάθετε ματρός αὐδάν. {χο.} ἰαλέμωι τούς θανόντας ἀπύεις. {εκ.} γεραιά γ' ἐς πέδον τιθεῖσα μέλε' <ἐμά> καί χερσί γαῖαν κτυποῦσα δισσαῖς. {χο.} διάδοχά σοι γόνυ τίθημι γαίαι τούς ἐμούς καλοῦσα νέρθεν ἀθλίους ἀκοίτας. {εκ.} ἀγόμεθα φερόμεθ' {χο.} ἄλγος ἄλγος βοᾶις. {εκ.} δούλειον ὑπό μέλαθρον. {χο.} ἐκ πάτρας γ' ἐμᾶς. {εκ.} ἰώ ἰώ, πρίαμε πρίαμε, σύ μέν ὀλόμενος ἄταφος ἄφιλος ἄτας ἐμᾶς ἄιστος εἶ. {χο.} μέλας γάρ ὄσσε κατεκάλυ ψε θάνατος ὅσιος ἀνοσίοις σφαγαῖσιν. {εκ.} ἰώ θεῶν μέλαθρα καί πόλις φίλα, {χο.} ἔ ἔ. {εκ.} τάν φόνιον ἔχετε φλόγα δορός τε λόγχαν. {χο.} τάχ' ἐς φίλαν γᾶν πεσεῖσθ' ἀνώνυμοι. {εκ.} κόνις δ' ἴσα καπνῶι πτέρυγι πρός αἰθέρα ἄιστον οἴκων ἐμῶν με θήσει. {χο.} ὄνομα δέ γᾶς ἀφανές εἶσιν: ἄλλαι δ' ἄλλο φροῦδον, οὐδ' ἔτ' ἔστιν ἁ τάλαινα τροία. {εκ.} ἐμάθετ', ἐκλύετε; {χο.} περγάμων <γε> κτύπον. {εκ.} ἔνοσις ἅπασαν ἔνοσις {χο.} ἐπικλύζει πόλιν. {εκ.} ἰώ <ἰώ>, τρομερά τρομερά μέλεα, φέρετ' ἐμόν ἴχνος: ἴτ' ἐπί δούλειον ἁμέραν βίου. {χο.} ἰώ τάλαινα πόλις. ὅμως δέ πρόφερε πόδα σόν ἐπί πλάτας ἀχαιῶν. [45] {work} {ιφιγενεια η εν ταυροισ} {ιφιγενεια} πέλοψ ὁ ταντάλειος ἐς πῖσαν μολών θοαῖσιν ἵπποις οἰνομάου γαμεῖ κόρην, ἐξ ἧς ἀτρεύς ἔβλαστεν: ἀτρέως δέ παῖς μενέλαος ἀγαμέμνων τε: τοῦ δ' ἔφυν ἐγώ, τῆς τυνδαρείας θυγατρός ἰφιγένεια παῖς, ἥν ἀμφί δίνας ἅς θάμ' εὔριπος πυκναῖς αὔραις ἑλίσσων κυανέαν ἅλα στρέφει ἔσφαξεν ἑλένης οὕνεχ', ὡς δοκεῖ, πατήρ ἀρτέμιδι κλειναῖς ἐν πτυχαῖσιν αὐλίδος. ἐνταῦθα γάρ δή χιλίων νεῶν στόλον ἑλληνικόν συνήγαγ' ἀγαμέμνων ἄναξ, τόν καλλίνικον στέφανον ἰλίου θέλων λαβεῖν ἀχαιοῖς τούς θ' ὑβρισθέντας γάμους ἑλένης μετελθεῖν, μενέλεωι χάριν φέρων. δεινῆι δ' ἀπλοίαι πνευμάτων τ' οὐ τυγχάνων ἐς ἔμπυρ' ἦλθε, καί λέγει κάλχας τάδε: ὦ τῆσδ' ἀνάσσων ἑλλάδος στρατηγίας, ἀγάμεμνον, οὐ μή ναῦς ἀφορμίσηις χθονός πρίν ἄν κόρην σήν ἰφιγένειαν ἄρτεμις λάβηι σφαγεῖσαν: ὅτι γάρ ἐνιαυτός τέκοι κάλλιστον, ηὔξω φωσφόρωι θύσειν θεᾶι. παῖδ' οὖν ἐν οἴκοις σή κλυταιμήστρα δάμαρ τίκτει_τό καλλιστεῖον εἰς ἔμ' ἀναφέρων_ ἥν χρή σε θῦσαι. καί μ' ὀδυσσέως τέχναις μητρός παρείλοντ' ἐπί γάμοις ἀχιλλέως. ἐλθοῦσα δ' αὐλίδ' ἡ τάλαιν' ὑπέρ πυρᾶς μεταρσία ληφθεῖς' ἐκαινόμην ξίφει. ἀλλ' ἐξέκλεψεν ἔλαφον ἀντιδοῦσά μου ἄρτεμις ἀχαιοῖς, διά δέ λαμπρόν αἰθέρα πέμψασά μ' ἐς τήνδ' ὤικισεν ταύρων χθόνα, οὗ γῆς ἀνάσσει βαρβάροισι βάρβαρος θόας, ὅς ὠκύν πόδα τιθείς ἴσον πτεροῖς ἐς τοὔνομ' ἦλθε τόδε ποδωκείας χάριν. ναοῖσι δ' ἐν τοῖσδ' ἱερέαν τίθησί με: ὅθεν, νόμοισιν οἷσιν ἥδεται θεά ἄρτεμις, ἑορτῆς (τοὔνομ' ἧς καλόν μόνον: τά δ' ἄλλα σιγῶ, τήν θεόν φοβουμένη) [θύω γάρ ὄντος τοῦ νόμου καί πρίν πόλει ὅς ἄν κατέλθηι τήνδε γῆν ἕλλην ἀνήρ] κατάρχομαι μέν, σφάγια δ' ἄλλοισιν μέλει [ἄρρητ' ἔσωθεν τῶνδ' ἀνακτόρων θεᾶς]. ἅ καινά δ' ἥκει νύξ φέρουσα φάσματα λέξω πρός αἰθέρ', εἴ τι δή τόδ' ἔστ' ἄκος. ἔδοξ' ἐν ὕπνωι τῆσδ' ἀπαλλαχθεῖσα γῆς οἰκεῖν ἐν ἄργει, παρθενῶσι δ' ἐν μέσοις εὕδειν, χθονός δέ νῶτα σεισθῆναι σάλωι, φεύγειν δέ κἄξω στᾶσα θριγκόν εἰσιδεῖν δόμων πίτνοντα, πᾶν δ' ἐρείψιμον στέγος βεβλημένον πρός οὖδας ἐξ ἄκρων σταθμῶν. μόνος δ' ἐλείφθη στῦλος, ὡς ἔδοξέ μοι, δόμων πατρώιων, ἐκ δ' ἐπικράνων κόμας ξανθάς καθεῖναι, φθέγμα δ' ἀνθρώπου λαβεῖν, κἀγώ τέχνην τήνδ' ἥν ἔχω ξενοκτόνον τιμῶς' ὑδραίνειν αὐτόν ὡς θανούμενον, κλαίουσα. τοὔναρ δ' ὧδε συμβάλλω τόδε: τέθνηκ' ὀρέστης, οὗ κατηρξάμην ἐγώ. στῦλοι γάρ οἴκων παῖδές εἰσιν ἄρσενες, θνήισκουσι δ' οὕς ἄν χέρνιβες βάλως' ἐμαί. [οὐδ' αὖ συνάψαι τοὔναρ ἐς φίλους ἔχω: στροφίωι γάρ οὐκ ἦν παῖς, ὅτ' ὠλλύμην ἐγώ.] νῦν οὖν ἀδελφῶι βούλομαι δοῦναι χοάς ἀποῦς' ἀπόντι (ταῦτα γάρ δυναίμεθ' ἄν) σύν προσπόλοισιν, ἅς ἔδωχ' ἡμῖν ἄναξ ἑλληνίδας γυναῖκας. ἀλλ' ἐξ αἰτίας οὔπω τινός πάρεισιν: εἶμ' ἔσω δόμων ἐν οἷσι ναίω τῶνδ' ἀνακτόρων θεᾶς. {ορεστησ} ὅρα, φυλάσσου μή τις ἐν στίβωι βροτῶν. {πυλαδησ} ὁρῶ, σκοποῦμαι δ' ὄμμα πανταχῆι στρέφων. {ορ.} πυλάδη, δοκεῖ σοι μέλαθρα ταῦτ' εἶναι θεᾶς, ἔνθ' ἀργόθεν ναῦν ποντίαν ἐστείλαμεν; {πυ.} ἔμοιγ', ὀρέστα: σοί δέ συνδοκεῖν χρεών. {ορ.} καί βωμός, ἕλλην οὗ καταστάζει φόνος; {πυ.} ἐξ αἱμάτων γοῦν ξάνθ' ἔχει θριγκώματα. {ορ.} θριγκοῖς δ' ὑπ' αὐτοῖς σκῦλ' ὁρᾶις ἠρτημένα; {πυ.} τῶν κατθανόντων γ' ἀκροθίνια ξένων. ἀλλ' ἐγκυκλοῦντ' ὀφθαλμόν εὖ σκοπεῖν χρεών. {ορ.} ὦ φοῖβε, ποῖ μ' αὖ τήνδ' ἐς ἄρκυν ἤγαγες χρήσας, ἐπειδή πατρός αἷμ' ἐτεισάμην μητέρα κατάκτας; διαδοχαῖς δ' ἐρινύων ἠλαυνόμεσθα φυγάδες ἔξεδροι χθονός δρόμους τε πολλούς ἐξέπλησα καμπίμους: ἐλθών δέ ς' ἠρώτησα πῶς τροχηλάτου μανίας ἄν ἔλθοιμ' ἐς τέλος πόνων τ' ἐμῶν [οὕς ἐξεμόχθουν περιπολῶν καθ' ἑλλάδα]: σύ δ' εἶπας ἐλθεῖν ταυρικῆς μ' ὅρους χθονός, ἔνθ' ἄρτεμίς σοι σύγγονος βωμούς ἔχει, λαβεῖν τ' ἄγαλμα θεᾶς, ὅ φασιν ἐνθάδε ἐς τούσδε ναούς οὐρανοῦ πεσεῖν ἄπο: λαβόντα δ' ἤ τέχναισιν ἤ τύχηι τινί, κίνδυνον ἐκπλήσαντ', ἀθηναίων χθονί δοῦναι (τό δ' ἐνθένδ' οὐδέν ἐρρήθη πέρα) καί ταῦτα δράσαντ' ἀμπνοάς ἕξειν πόνων. ἥκω δέ πεισθείς σοῖς λόγοισιν ἐνθάδε ἄγνωστον ἐς γῆν ἄξενον. σέ δ' ἱστορῶ, πυλάδη (σύ γάρ μοι τοῦδε συλλήπτωρ πόνου), τί δρῶμεν; ἀμφίβληστρα γάρ τοίχων ὁρᾶις ὑψηλά: πότερα κλιμάκων προσαμβάσεις ἐμβησόμεσθα; πῶς <ἄν> οὖν λάθοιμεν ἄν; ἤ χαλκότευκτα κλῆιθρα λύσαντες μοχλοῖς †ὧν οὐδέν ἴσμεν†; ἤν δ' ἀνοίγοντες πύλας ληφθῶμεν ἐσβάσεις τε μηχανώμενοι, θανούμεθ'. ἀλλά πρίν θανεῖν νεώς ἔπι φεύγωμεν, ἧιπερ δεῦρ' ἐναυστολήσαμεν. {πυ.} φεύγειν μέν οὐκ ἀνεκτόν οὐδ' εἰώθαμεν, τόν τοῦ θεοῦ δέ χρησμόν οὐκ ἀτιστέον. ναοῦ δ' ἀπαλλαχθέντε κρύψωμεν δέμας κατ' ἄντρ' ἅ πόντος νοτίδι διακλύζει μέλας νεώς ἄπωθεν, μή τις εἰσιδών σκάφος βασιλεῦσιν εἴπηι κἆιτα ληφθῶμεν βίαι. ὅταν δέ νυκτός ὄμμα λυγαίας μόληι, τολμητέον τοι ξεστόν ἐκ ναοῦ λαβεῖν ἄγαλμα πάσας προσφέροντε μηχανάς. †ὅρα δέ γ' εἴσω τριγλύφων ὅποι κενόν δέμας καθεῖναι†: τούς πόνους γάρ ἁγαθοί τολμῶσι, δειλοί δ' εἰσίν οὐδέν οὐδαμοῦ. οὔτοι μακρόν μέν ἤλθομεν κώπηι πόρον ἐκ τερμάτων δέ νόστον ἀροῦμεν πάλιν. {ορ.} ἀλλ' εὖ γάρ εἶπας, πειστέον: χωρεῖν χρεών ὅποι χθονός κρύψαντε λήσομεν δέμας. οὐ γάρ τό τοῦ θεοῦ γ' αἴτιος γενήσομαι πεσεῖν ἄχρηστον θέσφατον: τολμητέον. μόχθος γάρ οὐδείς τοῖς νέοις σκῆψιν φέρει. {ιφ.} εὐφαμεῖτ', ὦ πόντου δισσάς συγχωρούσας πέτρας ἀξείνου ναίοντες. {χοροσ} ὦ παῖ τᾶς λατοῦς, δίκτυνν' οὐρεία, πρός σάν αὐλάν, εὐστύλων ναῶν χρυσήρεις θριγκούς, ὁσίας ὅσιον πόδα παρθένιον κληιδούχου δούλα πέμπω, ἑλλάδος εὐίππου πύργους καί τείχη χόρτων τ' εὐδένδρων ἐξαλλάξας' εὐρώπαν, πατρώιων οἴκων ἕδρας. ἔμολον: τί νέον; τίνα φροντίδ' ἔχεις; τί με πρός ναούς ἄγαγες ἄγαγες, ὦ παῖ τοῦ τᾶς τροίας πύργους ἐλθόντος κλεινᾶι σύν κώπαι χιλιοναύτα μυριοτευχοῦς †ἀτρειδᾶν τῶν κλεινῶν†; {ιφ.} ἰώ δμωαί, δυσθρηνήτοις ὡς θρήνοις ἔγκειμαι, τᾶς οὐκ εὐμούσου μολπᾶς ἀλύροις ἐλέγοις, αἰαῖ, ἐν κηδείοις οἴκτοισιν. ἆταί μοι συμβαίνους' ἆται σύγγονον ἁμόν κατακλαιομέναι †ζωᾶς, οἵαν ἰδόμαν† ὄψιν ὀνείρων νυκτός τᾶς ἐξῆλθ' ὄρφνα. ὀλόμαν ὀλόμαν: οὐκ εἴς' οἶκοι πατρῶιοι: οἴμοι <μοι> φροῦδος γέννα. φεῦ φεῦ τῶν ἄργει μόχθων. ἰώ δαῖμον, μόνον ὅς με κασίγνητον συλᾶις ἀίδαι πέμψας, ὧι τάσδε χοάς μέλλω κρατῆρά τε τόν φθιμένων ὑγραίνειν γαίας ἐν νώτοις παγάς τ' οὐρειᾶν ἐκ μόσχων βάκχου τ' οἰνηράς λοιβάς ξουθᾶν τε πόνημα μελισσᾶν, ἅ νεκροῖς θελκτήρια χεῖται. ἀλλ' ἔνδος μοι πάγχρυσον τεῦχος καί λοιβάν ἅιδα. ὦ κατά γαίας ἀγαμεμνόνιον θάλος, ὡς φθιμένωι τάδε σοι πέμπω. δέξαι δ': οὐ γάρ πρός τύμβον σοι ξανθάν χαίταν, οὐ δάκρυ' οἴσω. τηλόσε γάρ δή σᾶς ἀπενάσθην πατρίδος καί ἐμᾶς, ἔνθα δοκήμασι κεῖμαι σφαχθεῖς' ἁ τλάμων. {χο.} ἀντιψάλμους ὠιδάς ὕμνων τ' ἀσιητᾶν σοι βάρβαρον ἀχάν, δέσποιν', ἐξαυδάσω, τάν ἐν θρήνοις μοῦσαν νέκυσιν μέλεον, τάν ἐν μολπαῖς ἅιδας ὑμνεῖ δίχα παιάνων. οἴμοι τῶν ἀτρειδᾶν οἴκων. ἔρρει φῶς σκῆπτρόν <τ'>, οἴμοι, πατρίων οἴκων. †τίν' ἐκ τῶν εὐόλβων ἄργει βασιλέων ἀρχά†. μόχθος δ' ἐκ μόχθων ἄισσει < > δινευούσαις ἵπποις πταναῖς. ἀλλάξας δ' ἐξ ἕδρας ἱερόν †ὄμμ' αὐγᾶς ἅλιος†. †ἄλλοις† δ' ἄλλα προσέβα χρυσέας ἀρνός μελάθροις ὀδύνα †φόνος ἐπί φόνωι ἄχεα ἄχεσιν†. ἔνθεν τῶν πρόσθεν δμαθέντων ἐκβαίνει ποινά τανταλιδᾶν εἰς οἴκους, σπεύδει δ' ἀσπούδαστ' ἐπί σοί δαίμων. {ιφ.} ἐξ ἀρχᾶς μοι δυσδαίμων δαίμων < > τᾶς ματρός ζώνας καί νυκτός κείνας: ἐξ ἀρχᾶς λόχιαι στερράν παιδείαν μοῖραι συντείνουσιν θεαί: ἅν πρωτόγονον θάλος ἐν θαλάμοις λήδας ἁ τλάμων κούρα σφάγιον πατρώιαι λώβαι καί θῦμ' οὐκ εὐγάθητον †ἔτεκεν ἔτρεφεν εὐκταίαν†. ἱππείοις <δ'> ἐν δίφροισι ψαμάθων αὐλίδος ἐπέβασαν νύμφαν, οἴμοι, δύσνυμφον τῶι τᾶς νηρέως κούρας, αἰαῖ. νῦν δ' ἀξείνου πόντου ξείνα δυσχόρτους οἴκους ναίω, ἄγαμος ἄτεκνος ἄπολις ἄφιλος, ἁ μναστευθεῖς' ἐξ ἑλλάνων, οὐ τάν ἄργει μέλπους' ἥραν οὐδ' ἱστοῖς ἐν καλλιφθόγγοις κερκίδι παλλάδος ἀτθίδος εἰκώ <καί> τιτάνων ποικίλλους', ἀλλ' †αἱμορράντων δυσφόρμιγγα ξείνων αἱμάσσους' ἄταν βωμούς† οἰκτράν τ' αἰαζόντων αὐδάν οἰκτρόν τ' ἐκβαλλόντων δάκρυον. καί νῦν κείνων μέν μοι λάθα, τόν δ' ἄργει δμαθέντ' ἀγκλαίω σύγγονον, ὅν ἔλιπον ἐπιμαστίδιον ἔτι βρέφος, ἔτι νέον, ἔτι θάλος ἐν χερσίν ματρός πρός στέρνοις τ' ἄργει σκηπτοῦχον ὀρέσταν. {χο.} καί μήν ὅδ' ἀκτάς ἐκλιπών θαλασσίους βουφορβός ἥκει σημανῶν τί σοι νέον. {βουκολοσ} ἀγαμέμνονός τε καί κλυταιμήστρας τέκνον, ἄκουε καινῶν ἐξ ἐμοῦ κηρυγμάτων. {ιφ.} τί δ' ἔστι τοῦ παρόντος ἐκπλῆσσον λόγου; {βο.} ἥκουσιν ἐς γῆν, κυανέας συμπληγάδας πλάτηι φυγόντες, δίπτυχοι νεανίαι, θεᾶι φίλον πρόσφαγμα καί θυτήριον ἀρτέμιδι. χέρνιβας δέ καί κατάργματα οὐκ ἄν φθάνοις ἄν εὐτρεπῆ ποιουμένη. {ιφ.} ποδαποί; τίνος γῆς σχῆμ' ἔχουσιν οἱ ξένοι; {βο.} ἕλληνες: ἕν τοῦτ' οἶδα κοὐ περαιτέρω. {ιφ.} οὐδ' ὄνομ' ἀκούσας οἶσθα τῶν ξένων φράσαι; {βο.} πυλάδης ἐκλήιζεθ' ἅτερος πρός θατέρου. {ιφ.} τῶι ξυζύγωι δέ τοῦ ξένου τί τοὔνομ' ἦν; {βο.} οὐδείς τόδ' οἶδεν: οὐ γάρ εἰσηκούσαμεν. {ιφ.} ποῦ δ' εἴδετ' αὐτούς κἀντυχόντες εἵλετε; {βο.} ἄκραις ἐπί ῥηγμῖσιν ἀξένου πόρου. {ιφ.} καί τίς θαλάσσης βουκόλοις κοινωνία; {βο.} βοῦς ἤλθομεν νίψοντες ἐναλίαι δρόσωι. {ιφ.} ἐκεῖσε δή 'πάνελθε, πῶς νιν εἵλετε τρόπωι θ' ὁποίωι: τοῦτο γάρ μαθεῖν θέλω. [χρόνιοι γάρ ἥκους': οὐδέ πω βωμός θεᾶς ἑλληνικαῖσιν ἐξεφοινίχθη ῥοαῖς.] {βο.} ἐπεί τόν ἐκρέοντα διά συμπληγάδων βοῦς ὑλοφορβούς πόντον εἰσεβάλλομεν, ἦν τις διαρρώξ κυμάτων πολλῶι σάλωι κοιλωπός ἀγμός, πορφυρευτικαί στέγαι. ἐνταῦθα δισσούς εἶδέ τις νεανίας βουφορβός ἡμῶν, κἀνεχώρησεν πάλιν ἄκροισι δακτύλοισι πορθμεύων ἴχνος. ἔλεξε δ': οὐχ ὁρᾶτε; δαίμονές τινες θάσσουσιν οἵδε. θεοσεβής δ' ἡμῶν τις ὤν ἀνέσχε χεῖρα καί προσηύξατ' εἰσιδών: ὦ ποντίας παῖ λευκοθέας, νεῶν φύλαξ, δέσποτα παλαῖμον, ἵλεως ἡμῖν γενοῦ, εἴτ' οὖν ἐπ' ἀκταῖς θάσσετον διοσκόρω, ἤ νηρέως ἀγάλμαθ', ὅς τόν εὐγενῆ ἔτικτε πεντήκοντα νηρήιδων χορόν. ἄλλος δέ τις μάταιος, ἀνομίαι θρασύς, ἐγέλασεν εὐχαῖς, ναυτίλους δ' ἐφθαρμένους θάσσειν φάραγγ' ἔφασκε τοῦ νόμου φόβωι, κλύοντας ὡς θύοιμεν ἐνθάδε ξένους. ἔδοξε δ' ἡμῶν εὖ λέγειν τοῖς πλείοσιν, θηρᾶν τε τῆι θεῶι σφάγια τἀπιχώρια. κἀν τῶιδε πέτραν ἅτερος λιπών ξένοιν ἔστη κάρα τε διετίναξ' ἄνω κάτω κἀνεστέναξεν ὠλένας τρέμων ἄκρας, μανίαις ἀλαίνων, καί βοᾶι †κυναγός ὥς†: πυλάδη, δέδορκας τήνδε; τήνδε δ' οὐχ ὁρᾶις ἅιδου δράκαιναν ὥς με βούλεται κτανεῖν δειναῖς ἐχίδναις εἰς ἔμ' ἐστομωμένη; ἡ 'κ γειτόνων δέ πῦρ πνέουσα καί φόνον πτεροῖς ἐρέσσει, μητέρ' ἀγκάλαις ἐμήν ἔχουσα, πέτρινον ἄχθος, ὡς ἐπεμβάληι. οἴμοι, κτενεῖ με: ποῖ φύγω; παρῆν δ' ὁρᾶν οὐ ταῦτα μορφῆς σχήματ', ἀλλ' †ἠλλάσσετο† φθογγάς τε μόσχων καί κυνῶν ὑλάγματα, †ἅς φᾶς'† ἐρινῦς ἱέναι μιμήματα. ἡμεῖς δέ συσταλέντες, ὡς θανουμένου, σιγῆι καθήμεθ': ὁ δέ χερί σπάσας ξίφος, μόσχους ὀρούσας ἐς μέσας λέων ὅπως, παίει σιδήρωι λαγόνας ἐς πλευράς <θ'> ἱείς, δοκῶν ἐρινῦς θεάς ἀμύνεσθαι τάδε, ὥσθ' αἱματηρόν πέλαγος ἐξανθεῖν ἁλός. κἀν τῶιδε πᾶς τις, ὡς ὁρᾶι βουφόρβια πίπτοντα καί πορθούμεν', ἐξωπλίζετο, κόχλους τε φυσῶν συλλέγων τ' ἐγχωρίους: πρός εὐτραφεῖς γάρ καί νεανίας ξένους φαύλους μάχεσθαι βουκόλους ἡγούμεθα. πολλοί δ' ἐπληρώθημεν οὐ μακρῶι χρόνωι. πίπτει δέ μανίας πίτυλον ὁ ξένος μεθείς, στάζων ἀφρῶι γένειον: ὡς δ' ἐσείδομεν προύργου πεσόντα, πᾶς ἀνήρ εἶχεν πόνον βάλλων ἀράσσων. ἅτερος δέ τοῖν ξένοιν ἀφρόν τ' ἀπέψη σώματός τ' ἐτημέλει πέπλων τε προυκάλυπτεν εὐπήνους ὑφάς, καραδοκῶν μέν τἀπιόντα τραύματα, φίλον δέ θεραπείαισιν ἄνδρ' εὐεργετῶν. ἔμφρων δ' ἀνάιξας ὁ ξένος πεσήματος ἔγνω κλύδωνα πολεμίων προσκείμενον καί τήν παροῦσαν συμφοράν αὑτοῖν πέλας ὤιμωξέ θ': ἡμεῖς δ' οὐκ ἀνίεμεν πέτροις βάλλοντες, ἄλλος ἄλλοθεν προσκείμενοι. οὗ δή τό δεινόν παρακέλευσμ' ἠκούσαμεν: πυλάδη, θανούμεθ', ἀλλ' ὅπως θανούμεθα κάλλισθ': ἕπου μοι, φάσγανον σπάσας χερί. ὡς δ' εἴδομεν δίπαλτα πολεμίων ξίφη, φυγῆι λεπαίας ἐξεπίμπλαμεν νάπας. ἀλλ', εἰ φύγοι τις, ἅτεροι προσκείμενοι ἔβαλλον αὐτούς: εἰ δέ τούσδ' ὠσαίατο, αὖθις τό νῦν ὑπεῖκον ἤρασσεν πέτροις. ἀλλ' ἦν ἄπιστον: μυρίων γάρ ἐκ χερῶν οὐδείς τά τῆς θεοῦ θύματ' εὐτύχει βαλών. μόλις δέ νιν τόλμηι μέν οὐ χειρούμεθα, κύκλωι δέ περιβαλόντες ἐξεκόψαμεν πέτροισι χειρῶν φάσγαν', ἐς δέ γῆν γόνυ καμάτωι καθεῖσαν. πρός δ' ἄνακτα τῆσδε γῆς κομίζομέν νιν. ὁ δ' ἐσιδών ὅσον τάχος ἐς χέρνιβάς τε καί σφαγεῖ' ἔπεμπέ σοι. ηὔχου δέ τοιάδ', ὦ νεᾶνι, σοί ξένων σφάγια παρεῖναι: κἄν ἀναλίσκηις ξένους τοιούσδε, τόν σόν ἑλλάς ἀποτείσει φόνον δίκας τίνουσα τῆς ἐν αὐλίδι σφαγῆς. {χο.} θαυμάστ' ἔλεξας τόν μανένθ', ὅστις ποτέ ἕλληνος ἐκ γῆς πόντον ἦλθεν ἄξενον. {ιφ.} εἶἑν: σύ μέν κόμιζε τούς ξένους μολών, τά δ' ἐνθάδ' ἡμεῖς ὅσια φροντιούμεθα. ὦ καρδία τάλαινα, πρίν μέν ἐς ξένους γαληνός ἦσθα καί φιλοικτίρμων ἀεί, ἐς θοὐμόφυλον ἀναμετρουμένη δάκρυ, ἕλληνας ἄνδρας ἡνίκ' ἐς χέρας λάβοις. νῦν δ' ἐξ ὀνείρων οἷσιν ἠγριώμεθα [δοκοῦς' ὀρέστην μηκέθ' ἥλιον βλέπειν] δύσνουν με λήψεσθ', οἵτινές ποθ' ἥκετε. [καί τοῦτ' ἄρ' ἦν ἀληθές, ἠισθόμην, φίλαι: οἱ δυστυχεῖς γάρ τοῖσιν εὐτυχεστέροις αὐτοί κακῶς πράξαντες οὐ φρονοῦσιν εὖ.] ἀλλ' οὔτε πνεῦμα διόθεν ἦλθε πώποτε, οὐ πορθμίς, ἥτις διά πέτρας συμπληγάδας ἑλένην ἐπήγαγ' ἐνθάδ', ἥ μ' ἀπώλεσεν, μενέλεών θ', ἵν' αὐτούς ἀντετιμωρησάμην, τήν ἐνθάδ' αὖλιν ἀντιθεῖσα τῆς ἐκεῖ, οὗ μ' ὥστε μόσχον δαναΐδαι χειρούμενοι ἔσφαζον, ἱερεύς δ' ἦν ὁ γεννήσας πατήρ. οἴμοι (κακῶν γάρ τῶν τότ' οὐκ ἀμνημονῶ), ὅσας γενείου χεῖρας ἐξηκόντισα γονάτων τε τοῦ τεκόντος, ἐξαρτωμένη, λέγουσα τοιάδ': ὦ πάτερ, νυμφεύομαι νυμφεύματ' αἰσχρά πρός σέθεν: μήτηρ δ' ἐμέ σέθεν κατακτείνοντος ἀργεῖαί τε νῦν ὑμνοῦσιν ὑμεναίοισιν, αὐλεῖται δέ πᾶν μέλαθρον: ἡμεῖς δ' ὀλλύμεσθα πρός σέθεν. ἅιδης ἀχιλλεύς ἦν ἄρ', οὐχ ὁ πηλέως, ὅν μοι προτείνας πόσιν ἐν ἁρμάτων ὄχοις ἐς αἱματηρόν γάμον ἐπόρθμευσας δόλωι. ἐγώ δέ λεπτῶν ὄμμα διά καλυμμάτων ἔχους' ἀδελφόν οὔτ' ἀνειλόμην χεροῖν, ὅς νῦν ὄλωλεν, οὐ κασιγνήτηι στόμα συνῆψ' ὑπ' αἰδοῦς, ὡς ἰοῦς' ἐς πηλέως μέλαθρα: πολλά δ' ἀπεθέμην ἀσπάσματα ἐς αὖθις, ὡς ἥξους' ἐς ἄργος αὖ πάλιν. ὦ τλῆμον, εἰ τέθνηκας, ἐξ οἵων καλῶν ἔρρεις, ὀρέστα, καί πατρός ζηλωμάτων. τά τῆς θεοῦ δέ μέμφομαι σοφίσματα, ἥτις βροτῶν μέν ἤν τις ἅψηται φόνου ἤ καί λοχείας ἤ νεκροῦ θίγηι χεροῖν βωμῶν ἀπείργει, μυσαρόν ὡς ἡγουμένη, αὐτή δέ θυσίαις ἥδεται βροτοκτόνοις. οὐκ ἔσθ' ὅπως ἔτεκεν ἄν ἡ διός δάμαρ λητώ τοσαύτην ἀμαθίαν. ἐγώ μέν οὖν τά ταντάλου θεοῖσιν ἑστιάματα ἄπιστα κρίνω, παιδός ἡσθῆναι βορᾶι, τούς δ' ἐνθάδ', αὐτούς ὄντας ἀνθρωποκτόνους, ἐς τήν θεόν τό φαῦλον ἀναφέρειν δοκῶ: οὐδένα γάρ οἶμαι δαιμόνων εἶναι κακόν. {χο.} κυάνεαι κυάνεαι σύνοδοι θαλάσσας, ἵν' οἶστρος †ὁ πετόμενος ἀργόθεν† ἄξενον ἐπ' οἶδμα διεπέρασεν < > ἀσιήτιδα γαῖαν εὐρώπας διαμείψας. τίνες ποτ' ἄρα τόν εὔυδρον δονακόχλοον λιπόντες εὐρώταν ἤ ῥεύματα σεμνά δίρκας ἔβασαν ἔβασαν ἄμεικτον αἶαν, ἔνθα κούραι δίαι τέγγει βωμούς καί περικίονας ναούς αἷμα βρότειον; ἦ ῥοθίοις εἰλατίνας δικρότοισι κώπας †ἔπλευσαν ἐπί πόντια κύματα† νάιον ὄχημα λινοπόροις <σύν> αὔραις, φιλόπλουτον ἅμιλλαν αὔξοντες μελάθροισιν; φίλα γάρ ἐλπίς †γένετ' ἐπί πήμασι βροτῶν† ἄπληστος ἀνθρώποις, ὄλβου βάρος οἵ φέρονται πλάνητες ἐπ' οἶδμα πόλεις <τε> βαρβάρους περῶντες κοινᾶι δόξαι: γνώμα δ' οἷς μέν ἄκαιρος ὄλ βου, τοῖς δ' ἐς μέσον ἥκει. πῶς τάς συνδρομάδας πέτρας, πῶς φινεΐδας †ἀύ πνους† ἀκτάς ἐπέρα σαν παρ' ἅλιον αἰγιαλόν ἐπ' ἀμφιτρί τας ῥοθίωι δραμόντες, ὅπου πεντήκοντα κορᾶν νηρήιδων < > χοροί μέλπουσιν ἐγκύκλιοι, πλησιστίοισι πνοαῖς, συριζόντων κατά πρύμναν εὐναίων πηδαλίων, αὔραισιν νοτίαις ἤ πνεύμασι ζεφύρου, τάν πολυόρνιθον ἐπ' αἶ αν, λευκάν ἀκτάν, ἀχιλῆ ος, δρόμους καλλισταδίους, ἄξεινον κατά πόντον; εἴθ' εὐχαῖσιν δεσποσύνοις λήδας ἑλένα φίλα παῖς ἐλθοῦσα τύχοι τρωϊάδα λιποῦσα πόλιν, ἵν' ἀμφί χαί ταν δρόσον αἱματηράν ἑλιχθεῖσα λαιμοτόμωι δεσποίνας χειρί θάνηι ποινάς δοῦς' ἀντιπάλους. ἥδιστ' ἄν δ' ἀγγελίαν δεξαίμεσθ', ἑλλάδος ἐκ γᾶς πλωτήρων εἴ τις ἔβα δουλείας ἐμέθεν δειλαίας παυσίπονος: <κἀν> γάρ ὀνείροισι συνεί ην δόμοις πόλει τε πατρώι αι, τερπνῶν ὕπνων ἀπόλαυ σιν, κοινάν χάριν †ὄλβα†. ἀλλ' οἵδε χέρας δεσμοῖς δίδυμοι συνερεισθέντες χωροῦσι, νέον πρόσφαγμα θεᾶς. σιγᾶτε, φίλαι: τά γάρ ἑλλήνων ἀκροθίνια δή ναοῖσι πέλας τάδε βαίνει, οὐδ' ἀγγελίας ψευδεῖς ἔλακεν βουφορβός ἀνήρ. ὦ πότνι', εἴ σοι τάδ' ἀρεσκόντως πόλις ἥδε τελεῖ, δέξαι θυσίας, ἅς ὁ παρ' ἡμῖν νόμος οὐχ ὁσίας †ἕλλησι διδούς† ἀναφαίνει. τά τῆς θεοῦ μέν πρῶτον ὡς καλῶς ἔχηι φροντιστέον μοι. μέθετε τῶν ξένων χέρας, ὡς ὄντες ἱεροί μηκέτ' ὦσι δέσμιοι. ναοῦ δ' ἔσω στείχοντες εὐτρεπίζετε ἅ χρή 'πί τοῖς παροῦσι καί νομίζεται. φεῦ: τίς ἆρα μήτηρ ἡ τεκοῦς' ὑμᾶς ποτε πατήρ τ' ἀδελφή τ', εἰ γεγῶσα τυγχάνει; οἵων στερεῖσα διπτύχων νεανιῶν ἀνάδελφος ἔσται. τάς τύχας τίς οἶδ' ὅτωι τοιαίδ' ἔσονται; πάντα γάρ τά τῶν θεῶν ἐς ἀφανές ἕρπει κοὐδέν οἶδ' οὐδείς †κακόν†: ἡ γάρ τύχη παρήγαγ' ἐς τό δυσμαθές. πόθεν ποθ' ἥκετ', ὦ ταλαίπωροι ξένοι; ὡς διά μακροῦ μέν τήνδ' ἐπλεύσατε χθόνα, μακρόν δ' ἀπ' οἴκων χρόνον ἔσεσθε δή κάτω. {ορ.} τί ταῦτ' ὀδύρηι κἀπί τοῖς μέλουσι νῶιν κακοῖς σέ λυπεῖς, ἥτις εἶ ποτ', ὦ γύναι; οὔτοι νομίζω σοφόν, ὅς ἄν μέλλων κτανεῖν οἴκτωι τό δεῖμα τοὐλέθρου νικᾶν θέληι, οὐδ' ὅστις ἅιδην ἐγγύς ὄντ' οἰκτίζεται σωτηρίας ἄνελπις: ὡς δύ' ἐξ ἑνός κακώ συνάπτει, μωρίαν τ' ὀφλισκάνει θνήισκει θ' ὁμοίως: τήν τύχην δ' ἐᾶν χρεών. ἡμᾶς δέ μή θρήνει σύ: τάς γάρ ἐνθάδε θυσίας ἐπιστάμεσθα καί γιγνώσκομεν. {ιφ.} πότερος ἄρ' ὑμῶν †ἐνθάδ' ὠνομασμένος† πυλάδης κέκληται; τόδε μαθεῖν πρῶτον θέλω. {ορ.} ὅδ', εἴ τι δή σοι τοῦτ' ἐν ἡδονῆι μαθεῖν. {ιφ.} ποίας πολίτης πατρίδος ἕλληνος γεγώς; {ορ.} τί δ' ἄν μαθοῦσα τόδε πλέον λάβοις, γύναι; {ιφ.} πότερον ἀδελφώ μητρός ἐστον ἐκ μιᾶς; {ορ.} φιλότητί γ': ἐσμέν δ' οὐ κασιγνήτω, γύναι. {ιφ.} σοί δ' ὄνομα ποῖον ἔθεθ' ὁ γεννήσας πατήρ; {ορ.} τό μέν δίκαιον δυστυχής καλοίμεθ' ἄν. {ιφ.} οὐ τοῦτ' ἐρωτῶ: τοῦτο μέν δός τῆι τύχηι. {ορ.} ἀνώνυμοι θανόντες οὐ γελώιμεθ' ἄν. {ιφ.} τί δέ φθονεῖς τοῦτ'; ἦ φρονεῖς οὕτω μέγα; {ορ.} τό σῶμα θύσεις τοὐμόν, οὐχί τοὔνομα. {ιφ.} οὐδ' ἄν πόλιν φράσειας ἥτις ἐστί σοι; {ορ.} ζητεῖς γάρ οὐδέν κέρδος ὡς θανουμένωι. {ιφ.} χάριν δέ δοῦναι τήνδε κωλύει τί σε; {ορ.} τό κλεινόν ἄργος πατρίδ' ἐμήν ἐπεύχομαι. {ιφ.} πρός θεῶν, ἀληθῶς, ὦ ξέν', εἶ κεῖθεν γεγώς; {ορ.} ἐκ τῶν μυκηνῶν <γ'>, αἵ ποτ' ἦσαν ὄλβιαι. {ιφ.} καί μήν ποθεινός γ' ἦλθες ἐξ ἄργους μολών. {ορ.} οὔκουν ἐμαυτῶι γ': εἰ δέ σοί, σύ τοῦθ' ὅρα. {ιφ.} φυγάς <δ'> ἀπῆρας πατρίδος ἤ ποίαι τύχηι; {ορ.} φεύγω τρόπον γε δή τιν' οὐχ ἑκών ἑκών. {ιφ.} ἆρ' ἄν τί μοι φράσειας ὧν ἐγώ θέλω; {ορ.} ὡς ἐν παρέργωι τῆς ἐμῆς δυσπραξίας. {ιφ.} τροίαν ἴσως οἶσθ', ἧς ἁπανταχοῦ λόγος. {ορ.} ὡς μήποτ' ὤφελόν γε μηδ' ἰδών ὄναρ. {ιφ.} φασίν νιν οὐκέτ' οὖσαν οἴχεσθαι δορί. {ορ.} ἔστιν γάρ οὕτως οὐδ' ἄκραντ' ἠκούσατε. {ιφ.} ἑλένη δ' ἀφῖκται δῶμα μενέλεω πάλιν; {ορ.} ἥκει, κακῶς γ' ἐλθοῦσα τῶν ἐμῶν τινι. {ιφ.} καί ποῦ 'στι; κἀμοί γάρ τι προυφείλει κακόν. {ορ.} σπάρτηι ξυνοικεῖ τῶι πάρος ξυνευνέτηι. {ιφ.} ὦ μῖσος εἰς ἕλληνας, οὐκ ἐμοί μόνηι. {ορ.} ἀπέλαυσα κἀγώ δή τι τῶν κείνης γάμων. {ιφ.} νόστος δ' ἀχαιῶν ἐγένεθ', ὡς κηρύσσεται; {ορ.} ὡς πάνθ' ἅπαξ με συλλαβοῦς' ἀνιστορεῖς. {ιφ.} πρίν γάρ θανεῖν σε, τοῦδ' ἐπαυρέσθαι θέλω. {ορ.} ἔλεγχ', ἐπειδή τοῦδ' ἐρᾶις: λέξω δ' ἐγώ. {ιφ.} κάλχας τις ἦλθε μάντις ἐκ τροίας πάλιν; {ορ.} ὄλωλεν, ὡς ἦν ἐν μυκηναίοις λόγος. {ιφ.} ὦ πότνι', ὡς εὖ. τί γάρ ὁ λαέρτου γόνος; {ορ.} οὔπω νενόστηκ' οἶκον, ἔστι δ', ὡς λόγος. {ιφ.} ὄλοιτο, νόστου μήποτ' ἐς πάτραν τυχών. {ορ.} μηδέν κατεύχου: πάντα τἀκείνου νοσεῖ. {ιφ.} θέτιδος δ' ὁ τῆς νηρῆιδος ἔστι παῖς ἔτι; {ορ.} οὐκ ἔστιν: ἄλλως λέκτρ' ἔγημ' ἐν αὐλίδι. {ιφ.} δόλια γάρ, ὡς ἴσασιν οἱ πεπονθότες. {ορ.} τίς εἶ ποθ'; ὡς εὖ πυνθάνηι τἀφ' ἑλλάδος. {ιφ.} ἐκεῖθέν εἰμι: παῖς ἔτ' οὖς' ἀπωλόμην. {ορ.} ὀρθῶς ποθεῖς ἄρ' εἰδέναι τἀκεῖ, γύναι. {ιφ.} τί δ' ὁ στρατηγός, ὅν λέγους' εὐδαιμονεῖν; {ορ.} τίς; οὐ γάρ ὅν γ' ἐγὦιδα τῶν εὐδαιμόνων. {ιφ.} ἀτρέως ἐλέγετο δή τις ἀγαμέμνων ἄναξ. {ορ.} οὐκ οἶδ': ἄπελθε τοῦ λόγου τούτου, γύναι. {ιφ.} μή πρός θεῶν, ἀλλ' εἴφ', ἵν' εὐφρανθῶ, μένε. {ορ.} τέθνηχ' ὁ τλήμων, πρός δ' ἀπώλεσέν τινα. {ιφ.} τέθνηκε; ποίαι συμφορᾶι; τάλαιν' ἐγώ. {ορ.} τί δ' ἐστέναξας τοῦτο; μῶν προσῆκέ σοι; {ιφ.} τόν ὄλβον αὐτοῦ τόν πάροιθ' ἀναστένω. {ορ.} δεινῶς γάρ ἐκ γυναικός οἴχεται σφαγείς. {ιφ.} ὦ πανδάκρυτος ἡ κτανοῦσα χὠ θανών. {ορ.} παῦσαί νυν ἤδη μηδ' ἐρωτήσηις πέρα. {ιφ.} τοσόνδε γ', εἰ ζῆι τοῦ ταλαιπώρου δάμαρ. {ορ.} οὐκ ἔστι: παῖς νιν ὅν ἔτεκ' αὐτός ὤλεσεν. {ιφ.} ὦ συνταραχθείς οἶκος. ὡς τί δή θέλων; {ορ.} πατρός θανόντος τήνδε τιμωρούμενος. {ιφ.} φεῦ: ὡς εὖ κακόν δίκαιον ἐξεπράξατο. {ορ.} ἀλλ' οὐ τά πρός θεῶν εὐτυχεῖ δίκαιος ὤν. {ιφ.} λείπει δ' ἐν οἴκοις ἄλλον ἀγαμέμνων γόνον; {ορ.} λέλοιπεν ἠλέκτραν γε παρθένον μίαν. {ιφ.} τί δέ; σφαγείσης θυγατρός ἔστι τις λόγος; {ορ.} οὐδείς γε, πλήν θανοῦσαν οὐχ ὁρᾶν φάος. {ιφ.} τάλαιν' ἐκείνη χὠ κτανών αὐτήν πατήρ. {ορ.} κακῆς γυναικός χάριν ἄχαριν ἀπώλετο. {ιφ.} ὁ τοῦ θανόντος δ' ἔστι παῖς ἄργει πατρός; {ορ.} ἔστ', ἄθλιός γε, κοὐδαμοῦ καί πανταχοῦ. {ιφ.} ψευδεῖς ὄνειροι, χαίρετ': οὐδέν ἦτ' ἄρα. {ορ.} οὐδ' οἱ σοφοί γε δαίμονες κεκλημένοι πτηνῶν ὀνείρων εἰσίν ἀψευδέστεροι. πολύς ταραγμός ἔν τε τοῖς θείοις ἔνι κἀν τοῖς βροτείοις: †ἕν δέ λυπεῖται μόνον†, ὅτ' οὐκ ἄφρων ὤν μάντεων πεισθείς λόγοις ὄλωλεν ὡς ὄλωλε τοῖσιν εἰδόσιν. {χο.} φεῦ φεῦ. τί δ' ἡμεῖς οἵ τ' ἐμοί γεννήτορες; ἆρ' εἰσίν; ἆρ' οὐκ εἰσί; τίς φράσειεν ἄν; {ιφ.} ἀκούσατ': ἐς γάρ δή τιν' ἥκομεν λόγον, ὑμῖν τ' ὄνησιν, ὦ ξένοι, σπεύδους' ἅμα κἀμοί. τό δ' εὖ μάλιστά †γ' οὕτω γίγνεται†, εἰ πᾶσι ταὐτόν πρᾶγμ' ἀρεσκόντως ἔχει. θέλοις ἄν, εἰ σώσαιμί ς', ἀγγεῖλαί τί μοι πρός ἄργος ἐλθών τοῖς ἐμοῖς ἐκεῖ φίλοις, δέλτον τ' ἐνεγκεῖν, ἥν τις οἰκτίρας ἐμέ ἔγραψεν αἰχμάλωτος, οὐχί τήν ἐμήν φονέα νομίζων χεῖρα, τοῦ νόμου δ' ὕπο θνήισκειν †τά τῆς θεοῦ ταῦτα δίκαι' ἡγουμένης†; οὐδένα γάρ εἶχον ὅστις ἀγγείλαι μολών ἐς ἄργος αὖθις τάς <τ'> ἐμάς ἐπιστολάς πέμψειε σωθείς τῶν ἐμῶν φίλων τινί. σύ δ' (εἶ γάρ, ὡς ἔοικας, οὔτι δυσγενής καί τάς μυκήνας οἶσθα χοὔς ἐγώ φιλῶ) σώθητι κεῖσε, μισθόν οὐκ αἰσχρόν λαβών, κούφων ἕκατι γραμμάτων σωτηρίαν. οὗτος δ', ἐπείπερ πόλις ἀναγκάζει τάδε, θεᾶι γενέσθω θῦμα χωρισθείς σέθεν. {ορ.} καλῶς ἔλεξας τἄλλα πλήν ἕν, ὦ ξένη: τό γάρ σφαγῆναι τόνδ' ἐμοί βάρος μέγα. ὁ ναυστολῶν γάρ εἰμ' ἐγώ τάς συμφοράς, οὗτος δέ συμπλεῖ τῶν ἐμῶν μόχθων χάριν. οὔκουν δίκαιον ἐπ' ὀλέθρωι τῶι τοῦδ' ἐμέ χάριν τίθεσθαι καὐτόν ἐκδῦναι κακῶν. ἀλλ' ὥς γενέσθω: τῶιδε μέν δέλτον δίδου: πέμψει γάρ ἄργος, ὥστε σοι καλῶς ἔχειν: ἡμᾶς δ' ὁ χρήιζων κτεινέτω. τά τῶν φίλων αἴσχιστον ὅστις καταβαλών ἐς ξυμφοράς αὐτός σέσωται. τυγχάνει δ' ὅδ' ὤν φίλος, ὅν οὐδέν ἧσσον ἤ 'μέ φῶς ὁρᾶν θέλω. {ιφ.} ὦ λῆμ' ἄριστον, ὡς ἀπ' εὐγενοῦς τινος ῥίζης πέφυκας τοῖς φίλοις τ' ὀρθῶς φίλος. τοιοῦτος εἴη τῶν ἐμῶν ὁμοσπόρων ὅσπερ λέλειπται. καί γάρ οὐδ' ἐγώ, ξένοι, ἀνάδελφός εἰμι, πλήν ὅς' οὐχ ὁρῶσά νιν. ἐπεί δέ βούληι ταῦτα, τόνδε πέμψομεν δέλτον φέροντα, σύ δέ θανῆι: πολλή δέ τις προθυμία σε τοῦδ' ἔχουσα τυγχάνει. {ορ.} θύσει δέ τίς με καί τά δεινά τλήσεται; {ιφ.} ἐγώ: θεᾶς γάρ τήνδε προστροπήν ἔχω. {ορ.} ἄζηλον. ὦ νεᾶνι, κοὐκ εὐδαίμονα. {ιφ.} ἀλλ' εἰς ἀνάγκην κείμεθ', ἥν φυλακτέον. {ορ.} αὐτή ξίφει θύουσα θῆλυς ἄρσενας; {ιφ.} οὔκ, ἀλλά χαίτην ἀμφί σήν χερνίψομαι. {ορ.} ὁ δέ σφαγεύς τίς, εἰ τάδ' ἱστορεῖν με χρή; {ιφ.} ἔσω δόμων τῶνδ' εἰσίν οἷς μέλει τάδε. {ορ.} τάφος δέ ποῖος δέξεταί μ', ὅταν θάνω; {ιφ.} πῦρ ἱερόν ἔνδον χάσμα τ' εὐρωπόν πέτρας. {ορ.} φεῦ: πῶς ἄν μ' ἀδελφῆς χείρ περιστείλειεν ἄν; {ιφ.} μάταιον εὐχήν, ὦ τάλας, ὅστις ποτ' εἶ, ηὔξω: μακράν γάρ βαρβάρου ναίει χθονός. οὐ μήν, ἐπειδή τυγχάνεις ἀργεῖος ὤν, ἀλλ' ὧν γε δυνατόν οὐδ' ἐγώ 'λλείψω χάριν. πολύν τε γάρ σοι κόσμον ἐνθήσω τάφωι ξανθῶι τ' ἐλαίωι σῶμα σόν †κατασβέσω† καί τῆς ὀρείας ἀνθεμόρρυτον γάνος ξουθῆς μελίσσης ἐς πυράν βαλῶ σέθεν. ἀλλ' εἶμι δέλτον τ' ἐκ θεᾶς ἀνακτόρων οἴσω. τό μέντοι δυσμενές μή μοὐγκαλῆις, φυλάσσετ' αὐτούς, πρόσπολοι, δεσμῶν ἄτερ. ἴσως ἄελπτα τῶν ἐμῶν φίλων τινί πέμψω πρός ἄργος, ὅν μάλιστ' ἐγώ φιλῶ, καί δέλτος αὐτῶι ζῶντας οὕς δοκεῖ θανεῖν λέγους' ἀπίστους ἡδονάς ἀπαγγελεῖ. {χο.} κατολοφύρομαι σέ τόν χερνίβων ῥανίσι μελόμενον αἱμακταῖς. {ορ.} οἶκτος γάρ οὐ ταῦτ', ἀλλά χαίρετ', ὦ ξέναι. {χο.} σέ δέ τύχας μάκαρος, ὦ νεανία, σεβόμεθ' ἐς πάτραν ὅτι ποδ' ἐμβάσηι. {πυ.} ἄζηλά τοι φίλοισι, θνηισκόντων φίλων. {χο.} ὦ σχέτλιοι πομπαί_φεῦ φεῦ_ <δύο> διολλῦσαι: αἰαῖ. †πότερος ὁ μέλλων;† ἔτι γάρ ἀμφίλογα δίδυμα μέμονε φρήν, σέ πάρος ἤ ς' ἀναστενάξω γόοις. {ορ.} πυλάδη, πέπονθας ταὐτό πρός θεῶν ἐμοί; {πυ.} οὐκ οἶδ': ἐρωτᾶις οὐ λέγειν ἔχοντά με. {ορ.} τίς ἐστίν ἡ νεᾶνις; ὡς ἑλληνικῶς ἀνήρεθ' ἡμᾶς τούς τ' ἐν ἰλίωι πόνους νόστον τ' ἀχαιῶν τόν τ' ἐν οἰωνοῖς σοφόν κάλχαντ' ἀχιλλέως τ' ὄνομα, καί τόν ἄθλιον ἀγαμέμνον' ὡς ὤικτιρ' ἀνηρώτα τέ με γυναῖκα παῖδάς τ'. ἔστιν ἡ ξένη γένος ἐκεῖθεν ἀργεία τις: οὐ γάρ ἄν ποτε δέλτον τ' ἔπεμπε καί τάδ' ἐξεμάνθανεν, ὡς κοινά πράσσους', ἄργος εἰ πράσσει καλῶς. {πυ.} ἔφθης με μικρόν: ταὐτά δέ φθάσας λέγεις, πλήν ἕν: τά γάρ τοι βασιλέων παθήματα ἴσασι πάντες ὧν ἐπιστροφή τις ἦι. ἀτάρ διῆλθον χἄτερον λόγον τινά. {ορ.} τίν'; ἐς τό κοινόν δούς ἄμεινον ἄν μάθοις. {πυ.} αἰσχρόν θανόντος σοῦ βλέπειν ἡμᾶς φάος: κοινῆι δέ πλεύσας δεῖ με καί κοινῆι θανεῖν. καί δειλίαν γάρ καί κάκην κεκτήσομαι ἄργει τε φωκέων τ' ἐν πολυπτύχωι χθονί, δόξω δέ τοῖς πολλοῖσι (πολλοί γάρ κακοί) προδούς σεσῶσθαί ς' αὐτός εἰς οἴκους μόνος ἤ καί φονεύσας ἐπί νοσοῦσι δώμασιν ῥάψαι μόρον σοι σῆς τυραννίδος χάριν, ἔγκληρον ὡς δή σήν κασιγνήτην γαμῶν. ταῦτ' οὖν φοβοῦμαι καί δι' αἰσχύνης ἔχω, κοὐκ ἔσθ' ὅπως οὐ χρή συνεκπνεῦσαί μέ σοι καί συσσφαγῆναι καί πυρωθῆναι δέμας, φίλον γεγῶτα καί φοβούμενον ψόγον. {ορ.} εὔφημα φώνει: τἀμά δεῖ φέρειν κακά, ἁπλᾶς δέ λύπας ἐξόν, οὐκ οἴσω διπλᾶς. ὅ γάρ σύ λυπρόν κἀπονείδιστον λέγεις, ταὔτ' ἔστιν ἡμῖν, εἴ σε συμμοχθοῦντ' ἐμοί κτενῶ: τό μέν γάρ εἰς ἔμ' οὐ κακῶς ἔχει, πράσσονθ' ἅ πράσσω πρός θεῶν, λῦσαι βίον. σύ δ' ὄλβιός τ' εἶ καθαρά τ', οὐ νοσοῦντ', ἔχεις μέλαθρ', ἐγώ δέ δυσσεβῆ καί δυστυχῆ. σωθείς δέ, παῖδας ἐξ ἐμῆς ὁμοσπόρου κτησάμενος, ἥν ἔδωκά σοι δάμαρτ' ἔχειν, ὄνομά τ' ἐμοῦ γένοιτ' ἄν, οὐδ' ἄπαις δόμος πατρῶιος οὑμός ἐξαλειφθείη ποτ' ἄν. ἀλλ' ἕρπε καί ζῆ καί δόμους οἴκει πατρός. ὅταν δ' ἐς ἑλλάδ' ἵππιόν τ' ἄργος μόληις, πρός δεξιᾶς σε τῆσδ' ἐπισκήπτω τάδε: τύμβον τε χῶσον κἀπίθες μνημεῖά μου, καί δάκρυ' ἀδελφή καί κόμας δότω τάφωι. ἄγγελλε δ' ὡς ὄλωλ' ὑπ' ἀργείας τινός γυναικός ἀμφί βωμόν ἁγνισθείς φόνωι. καί μή προδῶις μου τήν κασιγνήτην ποτέ, ἔρημα κήδη καί δόμους ὁρῶν πατρός. καί χαῖρ': ἐμῶν γάρ φίλτατόν ς' ηὗρον φίλων, ὦ συγκυναγέ καί συνεκτραφείς ἐμοί, ὦ πόλλ' ἐνεγκών τῶν ἐμῶν ἄχθη κακῶν. ἡμᾶς δ' ὁ φοῖβος μάντις ὤν ἐψεύσατο: τέχνην δέ θέμενος ὡς προσώταθ' ἑλλάδος ἀπήλας', αἰδοῖ τῶν πάρος μαντευμάτων. ὧι πάντ' ἐγώ δούς τἀμά καί πεισθείς λόγοις, μητέρα κατακτάς αὐτός ἀνταπόλλυμαι. {πυ.} ἔσται τάφος σοι, καί κασιγνήτης λέχος οὐκ ἄν προδοίην, ὦ τάλας, ἐπεί ς' ἐγώ θανόντα μᾶλλον ἤ βλέπονθ' ἕξω φίλον. ἀτάρ τό τοῦ θεοῦ ς' οὐ διέφθορέν γέ πω μάντευμα: καίτοι κἀγγύς ἕστηκας φόνου. ἀλλ' ἔστιν, ἔστιν ἡ λίαν δυσπραξία λίαν διδοῦσα μεταβολάς, ὅταν τύχηι. {ορ.} σίγα: τά φοίβου δ' οὐδέν ὠφελεῖ μ' ἔπη: γυνή γάρ ἥδε δωμάτων ἔξω περᾶι. {ιφ.} ἀπέλθεθ' ὑμεῖς καί παρευτρεπίζετε τἄνδον μολόντες τοῖς ἐφεστῶσι σφαγῆι. δέλτου μέν αἵδε πολύθυροι διαπτυχαί, ξένοι, πάρεισιν: ἅ δ' ἐπί τοῖσδε βούλομαι ἀκούσατ'. οὐδείς αὑτός ἐν πόνοις <τ'> ἀνήρ ὅταν τε πρός τό θάρσος ἐκ φόβου πέσηι. ἐγώ δέ ταρβῶ μή ἀπονοστήσας χθονός θῆται παρ' οὐδέν τάς ἐμάς ἐπιστολάς ὁ τήνδε μέλλων δέλτον εἰς ἄργος φέρειν. {ορ.} τί δῆτα βούληι; τίνος ἀμηχανεῖς πέρι; {ιφ.} ὅρκον δότω μοι τάσδε πορθμεύσειν γραφάς πρός ἄργος, οἷσι βούλομαι πέμψαι φίλων. {ορ.} ἦ κἀντιδώσεις τῶιδε τούς αὐτούς λόγους; {ιφ.} τί χρῆμα δράσειν ἤ τί μή δράσειν; λέγε. {ορ.} ἐκ γῆς ἀφήσειν μή θανόντα βαρβάρου. {ιφ.} δίκαιον εἶπας: πῶς γάρ ἀγγείλειεν ἄν; {ορ.} ἦ καί τύραννος ταῦτα συγχωρήσεται; {ιφ.} ναί: πείσω σφε, καὐτή ναός ἐσβήσω σκάφος. {ορ.} ὄμνυ: σύ δ' ἔξαρχ' ὅρκον ὅστις εὐσεβής. {ιφ.} δώσω, λέγειν χρή, τήνδε τοῖσι σοῖς φίλοις. {πυ.} τοῖς σοῖς φίλοισι γράμματ' ἀποδώσω τάδε. {ιφ.} κἀγώ σέ σώσω κυανέας ἔξω πέτρας. {πυ.} τίν' οὖν ἐπόμνυς τοισίδ' ὅρκιον θεῶν; {ιφ.} ἄρτεμιν, ἐν ἧσπερ δώμασιν τιμάς ἔχω. {πυ.} ἐγώ δ' ἄνακτά γ' οὐρανοῦ, σεμνόν δία. {ιφ.} εἰ δ' ἐκλιπών τόν ὅρκον ἀδικοίης ἐμέ; {πυ.} ἄνοστος εἴην: τί δέ σύ, μή σώσασά με; {ιφ.} μήποτε κατ' ἄργος ζῶς' ἴχνος θείην ποδός. {πυ.} ἄκουε δή νυν ὅν παρήλθομεν λόγον. {ιφ.} ἀλλ' εὐθύς ἔστω κοινός, ἤν καλῶς ἔχηι. {πυ.} ἐξαίρετόν μοι δός τόδ', ἤν τι ναῦς πάθηι χἠ δέλτος ἐν κλύδωνι χρημάτων μέτα ἀφανής γένηται, σῶμα δ' ἐκσώσω μόνον, τόν ὅρκον εἶναι τόνδε μηκέτ' ἔμπεδον. {ιφ.} ἀλλ' οἶσθ' ὅ δράσω: πολλά γάρ †πολλῶν† κυρεῖ. τἀνόντα κἀγγεγραμμέν' ἐν δέλτου πτυχαῖς λόγωι φράσω σοι πάντ' ἀπαγγεῖλαι φίλοις. ἐν ἀσφαλεῖ γάρ: ἤν μέν ἐκσώσηις γραφήν, αὐτή φράσει σιγῶσα τἀγγεγραμμένα: ἤν δ' ἐν θαλάσσηι γράμματ' ἀφανισθῆι τάδε, τό σῶμα σώσας τούς λόγους σώσεις ἐμοί. {πυ.} καλῶς ἔλεξας τῶν τε σῶν ἐμοῦ θ' ὕπερ. σήμαινε δ' ὧι χρή τάσδ' ἐπιστολάς φέρειν πρός ἄργος ὅτι τε χρή κλύοντα σοῦ λέγειν. {ιφ.} ἄγγελλ' ὀρέστηι, παιδί τἀγαμέμνονος: ἡ 'ν αὐλίδι σφαγεῖς' ἐπιστέλλει τάδε ζῶς' ἰφιγένεια, τοῖς ἐκεῖ δ' οὐ ζῶς' ἔτι. {ορ.} ποῦ δ' ἔστ' ἐκείνη; κατθανοῦς' ἥκει πάλιν; {ιφ.} ἥδ' ἥν ὁρᾶις σύ: μή λόγων ἔκπλησσέ με. κόμισαί μ' ἐς ἄργος, ὦ σύναιμε, πρίν θανεῖν, ἐκ βαρβάρου γῆς καί μετάστησον θεᾶς σφαγίων, ἐφ' οἷσι ξενοφόνους τιμάς ἔχω. {ορ.} πυλάδη, τί λέξω; ποῦ ποτ' ὄνθ' ηὑρήμεθα; {ιφ.} ἤ σοῖς ἀραία δώμασιν γενήσομαι, ὀρέσθ', ἵν' αὖθις ὄνομα δίς κλύων μάθηις. {ορ.} ὦ θεοί. {ιφ.} τί τούς θεούς ἀνακαλεῖς ἐν τοῖς ἐμοῖς; {ορ.} οὐδέν: πέραινε δ': ἐξέβην γάρ ἄλλοσε. {ιφ.} τάχ' οὖν ἐρωτῶν ς' εἰς ἄπιστ' ἀφίξεται: λέγ' οὕνεκ' ἔλαφον ἀντιδοῦσά μου θεά ἄρτεμις ἔσωσέ μ', ἥν ἔθυς' ἐμός πατήρ, δοκῶν ἐς ἡμᾶς ὀξύ φάσγανον βαλεῖν, ἐς τήνδε δ' ὤικις' αἶαν. αἵδ' ἐπιστολαί, τάδ' ἐστί τἀν δέλτοισιν ἐγγεγραμμένα. {πυ.} ὦ ῥαιδίοις ὅρκοισι περιβαλοῦσά με, κάλλιστα δ' ὀμόσας', οὐ πολύν σχήσω χρόνον, τόν δ' ὅρκον ὅν κατώμος' ἐμπεδώσομεν. ἰδού, φέρω σοι δέλτον ἀποδίδωμί τε, ὀρέστα, τῆσδε σῆς κασιγνήτης πάρα. {ορ.} δέχομαι: παρείς δέ γραμμάτων διαπτυχάς τήν ἡδονήν πρῶτ' οὐ λόγοις αἱρήσομαι. ὦ φιλτάτη μοι σύγγον', ἐκπεπληγμένος ὅμως ς' ἀπίστωι περιβαλών βραχίονι ἐς τέρψιν εἶμι, πυθόμενος θαυμάστ' ἐμοί. {ιφ.} ξέν', οὐ δικαίως τῆς θεοῦ τήν πρόσπολον χραίνεις ἀθίκτοις περιβαλών πέπλοις χέρα. {ορ.} ὦ συγκασιγνήτη τε κἀκ ταὐτοῦ πατρός ἀγαμέμνονος γεγῶσα, μή μ' ἀποστρέφου, ἔχους' ἀδελφόν, οὐ δοκοῦς' ἕξειν ποτέ. {ιφ.} ἐγώ ς' ἀδελφόν τόν ἐμόν; οὐ παύσηι λέγων; τό τ' ἄργος αὐτοῦ μεστόν ἥ τε ναυπλία. {ορ.} οὐκ ἔστ' ἐκεῖ σός, ὦ τάλαινα, σύγγονος. {ιφ.} ἀλλ' ἡ λάκαινα τυνδαρίς ς' ἐγείνατο; {ορ.} πέλοπός γε παιδί παιδός, οὗ 'κπέφυκ' ἐγώ. {ιφ.} τί φήις; ἔχεις τι τῶνδέ μοι τεκμήριον; {ορ.} ἔχω: πατρώιων ἐκ δόμων τι πυνθάνου. {ιφ.} οὔκουν λέγειν μέν χρή σέ, μανθάνειν δ' ἐμέ; {ορ.} λέγοιμ' ἄν ἀκοῆι πρῶτον ἠλέκτρας τάδε: ἀτρέως θυέστου τ' οἶσθα γενομένην ἔριν; {ιφ.} ἤκουσα: χρυσῆς ἀρνός ἦν νείκη πέρι. {ορ.} ταῦτ' οὖν ὑφήνας' οἶσθ' ἐν εὐπήνοις ὑφαῖς; {ιφ.} ὦ φίλτατ', ἐγγύς τῶν ἐμῶν χρίμπτηι φρενῶν. {ορ.} εἰκώ τ' ἐν ἱστοῖς ἡλίου μετάστασιν; {ιφ.} ὕφηνα καί τόδ' εἶδος εὐμίτοις πλοκαῖς. {ορ.} καί λούτρ' ἐς αὖλιν μητρός ἁδέξω πάρα; {ιφ.} οἶδ': οὐ γάρ ὁ γάμος ἐσθλός ὤν μ' ἀφείλετο. {ορ.} τί γάρ; κόμας σάς μητρί δοῦσα σῆι φέρειν; {ιφ.} μνημεῖά γ' ἀντί σώματος τοὐμοῦ τάφωι. {ορ.} ἅ δ' εἶδον αὐτός, τάδε φράσω τεκμήρια: πέλοπος παλαιάν ἐν δόμοις λόγχην πατρός, ἥν χερσί πάλλων παρθένον πισάτιδα ἐκτήσαθ' ἱπποδάμειαν, οἰνόμαον κτανών, ἐν παρθενῶσι τοῖσι σοῖς κεκρυμμένην. {ιφ.} ὦ φίλτατ', οὐδέν ἄλλο, φίλτατος γάρ εἶ, ἔχω ς', ὀρέστα, †τηλύγετον χθονός ἀπό πατρίδος† ἀργόθεν, ὦ φίλος. {ορ.} κἀγώ σε τήν θανοῦσαν, ὡς δοξάζεται. {ιφ.} κατά δέ δάκρυ, κατά δέ γόος ἅμα χαρᾶι τό σόν νοτίζει βλέφαρον, ὡσαύτως δ' ἐμόν. †τό δέ τι† βρέφος ἔλιπον ἀγκάλαισι νεαρόν τροφοῦ νεαρόν ἐν δόμοις. ὦ κρεῖσσον ἤ λόγοισιν εὐτυχοῦσά μου ψυχά, τί φῶ; θαυμάτων πέρα καί λόγου πρόσω τάδ' ἀπέβα. {ορ.} τό λοιπόν εὐτυχοῖμεν ἀλλήλων μέτα. {ιφ.} ἄτοπον ἡδονάν ἔλαβον, ὦ φίλαι: δέδοικα δ' ἐκ χερῶν με μή πρός αἰθέρα ἀμπτάμενος φύγηι. ἰώ κυκλωπίς ἑστία, ἰώ πατρίς, μυκήνα φίλα, χάριν ἔχω ζόας, χάριν ἔχω τροφᾶς, ὅτι μοι συνομαίμονα τόνδε δόμοις ἐξεθρέψω φάος. {ορ.} γένει μέν εὐτυχοῦμεν, ἐς δέ συμφοράς, ὦ σύγγον', ἡμῶν δυστυχής ἔφυ βίος. {ιφ.} ἐγὦιδ' ἁ μέλεος, οἶδ', ὅτε φάσγανον δέραι 'φῆκέ μοι μελεόφρων πατήρ. {ορ.} οἴμοι: δοκῶ γάρ οὐ παρών ς' ὁρᾶν ἐκεῖ. {ιφ.} ἀνυμέναιος, <ὦ> σύγγον', ἀχιλλέως ἐς κλισίαν λέκτρων δόλιον ἀγόμαν: παρά δέ βωμόν ἦν δάκρυα καί γόοι. φεῦ φεῦ χερνίβων ἐκεί<νων: οἴμοι>. {ορ.} ὤιμωξα κἀγώ τόλμαν ἥν ἔτλη πατήρ. {ιφ.} ἀπάτορ' ἀπάτορα πότμον ἔλαχον: ἄλλα δ' ἐξ ἄλλων κυρεῖ δαίμονος τύχαι τινός. {ορ.} εἰ σόν γ' ἀδελφόν, ὦ τάλαιν', ἀπώλεσας. {ιφ.} ὦ μελέα δεινᾶς τόλμας: δείν' ἔτλαν, ἔτλαν δείν', ὤμοι, σύγγονε, παρά δ' ὀλίγον ἀπέφυγες ὄλεθρον ἀνόσιον ἐξ ἐμᾶν δαϊχθείς χερῶν. ἁ δ' ἐπ' †αὐτοῖσι† τίς τελευτά; τίς τύχα μοι συγκυρήσει; τίνα σοι <τίνα σοι> πόρον εὑρομένα πάλιν ἀπό πόλεως, ἀπό φόνου πέμψω πατρίδ' ἐς ἀργείαν, πρίν ἐπί ξίφος αἵματι σῶι πελάσαι; τόδε τόδε σόν, ὦ μελέα ψυχά, χρέος ἀνευρίσκειν. πότερον κατά χέρσον, οὐχί ναΐ ἀλλά ποδῶν ῥιπᾶι; θανάτωι πελάσεις ἄρα βάρβαρα φῦλα καί δι' ὁδούς ἀνόδους στείχων: διά κυανέας μάν στενοπόρου πέτρας μακρά κέλευθα να ΐοισιν δρασμοῖς. τάλαινα τάλαινα. †τίς ἄν οὖν τάδ' ἄν ἤ θεός ἤ βροτός ἤ τί τῶν ἀδοκήτων πόρον ἄπορον ἐξανύσας† δυοῖν τοῖν μόνοιν ἀτρείδαιν φανεῖ κακῶν ἔκλυσιν; {χο.} ἐν τοῖσι θαυμαστοῖσι καί μύθων πέρα τάδ' εἶδον αὐτή κοὐ κλύους' ἀπ' ἀγγέλων. {πυ.} τό μέν φίλους ἐλθόντας εἰς ὄψιν φίλων, ὀρέστα, χειρῶν περιβολάς εἰκός λαβεῖν: λήξαντα δ' οἴκτων κἀπ' ἐκεῖν' ἐλθεῖν χρεών, ὅπως τό κλεινόν ὄμμα τῆς σωτηρίας λαβόντες ἐκ γῆς βησόμεσθα βαρβάρου. [σοφῶν γάρ ἀνδρῶν ταῦτα, μή 'κβάντας τύχης, καιρόν λαβόντας, ἡδονάς ἄλλας λαβεῖν.] {ορ.} καλῶς ἔλεξας: τῆι τύχηι δ' οἶμαι μέλειν τοῦδε ξύν ἡμῖν: ἤν δέ τις πρόθυμος ἦι, σθένειν τό θεῖον μᾶλλον εἰκότως ἔχει. {ιφ.} οὐ μή μ' ἐπίσχηις οὐδ' ἀποστήσεις λόγου, πρῶτον πυθέσθαι τίνα ποτ' ἠλέκτρα πότμον εἴληχε βιότου: φίλα γάρ †ἔσται πάντ' ἐμοί†. {ορ.} τῶιδε ξυνοικεῖ βίον ἔχους' εὐδαίμονα. {ιφ.} οὗτος δέ ποδαπός καί τίνος πέφυκε παῖς; {ορ.} στρόφιος ὁ φωκεύς τοῦδε κλήιζεται πατήρ. {ιφ.} ὁ δ' ἐστί γ' ἀτρέως θυγατρός, ὁμογενής ἐμός; {ορ.} ἀνέψιός γε, μόνος ἐμοί σαφής φίλος. {ιφ.} οὐκ ἦν τόθ' οὗτος ὅτε πατήρ ἔκτεινέ με. {ορ.} οὐκ ἦν: χρόνον γάρ στρόφιος ἦν ἄπαις τινά. {ιφ.} χαῖρ' ὦ πόσις μοι τῆς ἐμῆς ὁμοσπόρου. {ορ.} κἀμός γε σωτήρ, οὐχί συγγενής μόνον. {ιφ.} τά δεινά δ' ἔργα πῶς ἔτλης μητρός πέρι; {ορ.} σιγῶμεν αὐτά: πατρί τιμωρῶν ἐμῶι. {ιφ.} ἡ δ' αἰτία τίς ἀνθ' ὅτου κτείνει πόσιν; {ορ.} ἔα τά μητρός: οὐδέ σοί κλύειν καλόν. {ιφ.} σιγῶ: τό δ' ἄργος πρός σέ νῦν ἀποβλέπει; {ορ.} μενέλαος ἄρχει: φυγάδες ἐσμέν ἐκ πάτρας. {ιφ.} οὔ που νοσοῦντας θεῖος ὕβρισεν δόμους; {ορ.} οὔκ, ἀλλ' ἐρινύων δεῖμά μ' ἐκβάλλει χθονός. {ιφ.} ἔγνωκα: μητρός <ς'> οὕνεκ' ἠλάστρουν θεαί. {ορ.} ὥσθ' αἱματηρά στόμι' ἐπεμβαλεῖν ἐμοί. {ιφ.} ταῦτ' ἆρ' ἐπ' ἀκταῖς κἀνθάδ' ἠγγέλθης μανείς. {ορ.} ὤφθημεν οὐ νῦν πρῶτον ὄντες ἄθλιοι. {ιφ.} τί γάρ ποτ' ἐς γῆν τήνδ' ἐπόρθμευσας πόδα; {ορ.} φοίβου κελευσθείς θεσφάτοις ἀφικόμην. {ιφ.} τί χρῆμα δρᾶσαι; ῥητόν ἤ σιγώμενον; {ορ.} λέγοιμ' ἄν. ἀρχαί δ' αἵδε μοι πολλῶν πόνων: ἐπεί τά μητρός ταῦθ' ἅ σιγῶμεν κακά ἐς χεῖρας ἦλθε, μεταδρομαῖς ἐρινύων ἠλαυνόμεσθα φυγάδες, †ἔνθεν μοι πόδα ἐς τάς ἀθήνας δή γ'† ἔπεμψε λοξίας, δίκην παρασχεῖν ταῖς ἀνωνύμοις θεαῖς. ἔστιν γάρ ὁσία ψῆφος, ἥν ἄρει ποτέ ζεύς εἵσατ' ἔκ του δή χερῶν μιάσματος. ἐλθών δ' ἐκεῖσε πρῶτα μέν <μ'> οὐδείς ξένων ἑκών ἐδέξαθ' ὡς θεοῖς στυγούμενον: οἵ δ' ἔσχον αἰδῶ, ξένια μονοτράπεζά μοι παρέσχον, οἴκων ὄντες ἐν ταὐτῶι στέγει, σιγῆι δ' ἐτεκτήναντ' ἀπρόσφθεγκτόν μ', ὅπως δαιτός τ' ὀναίμην πώματός τ' αὐτῶν δίχα, ἐς δ' ἄγγος ἴδιον ἴσον ἅπασι βακχίου μέτρημα πληρώσαντες εἶχον ἡδονήν. κἀγώ 'ξελέγξαι μέν ξένους οὐκ ἠξίουν, ἤλγουν δέ σιγῆι κἀδόκουν οὐκ εἰδέναι, μέγα στενάζων οὕνεκ' ἦ μητρός φονεύς. κλύω δ' ἀθηναίοισι τἀμά δυστυχῆ τελετήν γενέσθαι, κἄτι τόν νόμον μένειν, χοῆρες ἄγγος παλλάδος τιμᾶν λεών. ὡς δ' εἰς ἄρειον ὄχθον ἧκον, ἐς δίκην ἔστην, ἐγώ μέν θάτερον λαβών βάθρον, τό δ' ἄλλο πρέσβειρ' ἥπερ ἦν ἐρινύων. εἰπών <δ'> ἀκούσας θ' αἵματος μητρός πέρι, φοῖβός μ' ἔσωσε μαρτυρῶν, ἴσας δέ μοι ψήφους διηρίθμησε παλλάς ὠλένηι: νικῶν δ' ἀπῆρα φόνια πειρατήρια. ὅσαι μέν οὖν ἕζοντο πεισθεῖσαι δίκηι ψῆφον παρ' αὐτήν ἱερόν ὡρίσαντ' ἔχειν: ὅσαι δ' ἐρινύων οὐκ ἐπείσθησαν νόμωι δρόμοις ἀνιδρύτοισιν ἠλάστρουν μ' ἀεί, ἕως ἐς ἁγνόν ἦλθον αὖ φοίβου πέδον καί πρόσθεν ἀδύτων ἐκταθείς, νῆστις βορᾶς, ἐπώμος' αὐτοῦ βίον ἀπορρήξειν θανών, εἰ μή με σώσει φοῖβος, ὅς μ' ἀπώλεσεν. ἐντεῦθεν αὐδήν τρίποδος ἐκ χρυσοῦ λακών φοῖβός μ' ἔπεμψε δεῦρο, διοπετές λαβεῖν ἄγαλμ' ἀθηνῶν τ' ἐγκαθιδρῦσαι χθονί. ἀλλ' ἥνπερ ἡμῖν ὥρισεν σωτηρίαν σύμπραξον: ἤν γάρ θεᾶς κατάσχωμεν βρέτας, μανιῶν τε λήξω καί σέ πολυκώπωι σκάφει στείλας μυκήναις ἐγκαταστήσω πάλιν. ἀλλ', ὦ φιληθεῖς', ὦ κασίγνητον κάρα, σῶσον πατρῶιον οἶκον, ἔκσωσον δ' ἐμέ: ὡς τἄμ' ὄλωλε πάντα καί τά πελοπιδῶν, οὐράνιον εἰ μή ληψόμεθα θεᾶς βρέτας. {χο.} δεινή τις ὀργή δαιμόνων ἐπέζεσεν πρός ταντάλειον σπέρμα διά πόνων τ' ἄγει. {ιφ.} τό μέν πρόθυμον, πρίν σε δεῦρ' ἐλθεῖν, ἔχω ἄργει γενέσθαι καί σέ, σύγγον', εἰσιδεῖν. θέλω δ' ἅπερ σύ, σέ τε μεταστῆσαι πόνων νοσοῦντά τ' οἶκον, οὐχί τῶι κτανόντι με θυμουμένη, πατρῶιον ὀρθῶσαι †θέλω†: σφαγῆς τε γάρ σῆς χεῖρ' ἀπαλλάξαιμεν ἄν σώσαιμί τ' οἴκους. τήν θεόν δ' ὅπως λάθω δέδοικα καί τύραννον, ἡνίκ' ἄν κενάς κρηπῖδας εὕρηι λαΐνας ἀγάλματος. πῶς οὐ θανοῦμαι; τίς δ' ἔνεστί μοι λόγος; ἀλλ' εἰ μέν †ἕν τι τοῦθ' ὁμοῦ γενήσεται† ἄγαλμά τ' οἴσεις κἄμ' ἐπ' εὐπρύμνου νεώς ἄξεις, τό κινδύνευμα γίγνεται καλόν. τούτου δέ χωρισθεῖς' ἐγώ μέν ὄλλυμαι, σύ δ' ἄν τό σαυτοῦ θέμενος εὖ νόστου τύχοις. οὐ μήν τι φεύγω γ', οὐδέ ς' εἰ θανεῖν χρεών σώσασαν: οὐ γάρ ἀλλ' ἀνήρ μέν ἐκ δόμων θανών ποθεινός, τά δέ γυναικός ἀσθενῆ. {ορ.} οὐκ ἄν γενοίμην σοῦ τε καί μητρός φονεύς: ἅλις τό κείνης αἷμα: κοινόφρων δέ σοί καί ζῆν θέλοιμ' ἄν καί θανών λαχεῖν ἴσον. ἄξω δέ ς', ἤνπερ καὐτός ἐντεῦθεν περῶ πρός οἶκον, ἤ σοῦ κατθανών μενῶ μέτα. γνώμης δ' ἄκουσον: εἰ πρόσαντες ἦν τόδε ἀρτέμιδι, πῶς ἄν λοξίας ἐθέσπισεν κομίσαι μ' ἄγαλμα θεᾶς πόλισμ' ἐς παλλάδος < > καί σόν πρόσωπον εἰσιδεῖν; ἅπαντα γάρ συνθείς τάδ' εἰς ἕν νόστον ἐλπίζω λαβεῖν. {ιφ.} πῶς οὖν γένοιτ' ἄν ὥστε μήθ' ἡμᾶς θανεῖν λαβεῖν θ' ἅ βουλόμεσθα; τῆιδε γάρ νοσεῖ νόστος πρός οἴκους: ἥδε βούλευσις πάρα. {ορ.} ἆρ' ἄν τύραννον διολέσαι δυναίμεθ' ἄν; {ιφ.} δεινόν τόδ' εἶπας, ξενοφονεῖν ἐπήλυδας. {ορ.} ἀλλ' εἴ σε σώσει κἀμέ, κινδυνευτέον. {ιφ.} οὐκ ἄν δυναίμην: τό δέ πρόθυμον ἤινεσα. {ορ.} τί δ' εἴ με ναῶι τῶιδε κρύψειας λάθραι; [{ιφ.} ὡς δή σκότον λαβόντες ἐκσωθεῖμεν ἄν; {ορ.} κλεπτῶν γάρ ἡ νύξ, τῆς δ' ἀληθείας τό φῶς.] {ιφ.} εἴς' ἔνδον ἱεροῦ φύλακες, οὕς οὐ λήσομεν. {ορ.} οἴμοι, διεφθάρμεσθα: πῶς σωθεῖμεν ἄν; {ιφ.} ἔχειν δοκῶ μοι καινόν ἐξεύρημά τι. {ορ.} ποῖόν τι; δόξης μετάδος, ὡς κἀγώ μάθω. {ιφ.} ταῖς σαῖς ἀνίαις χρήσομαι σοφίσμασιν. {ορ.} δειναί γάρ αἱ γυναῖκες εὑρίσκειν τέχνας. {ιφ.} φονέα σε φήσω μητρός ἐξ ἄργους μολεῖν. {ορ.} χρῆσαι κακοῖσι τοῖς ἐμοῖς, εἰ κερδανεῖς. {ιφ.} ὡς οὐ θέμις σε λέξομεν θύειν θεᾶι {ορ.} τίν' αἰτίαν ἔχους'; ὑποπτεύω τι γάρ. {ιφ.} οὐ καθαρόν ὄντα: τό δ' ὅσιον δώσω φόνωι. {ορ.} τί δῆτα μᾶλλον θεᾶς ἄγαλμ' ἁλίσκεται; {ιφ.} πόντου σε πηγαῖς ἁγνίσαι βουλήσομαι. {ορ.} ἔτ' ἐν δόμοισι βρέτας ἐφ' ὧι πεπλεύκαμεν. {ιφ.} κἀκεῖνο νίψειν, σοῦ θιγόντος ὡς, ἐρῶ. {ορ.} ποῖ δῆτα; πόντου νοτερόν εἶ παρ' ἔκβολον; {ιφ.} οὖ ναῦς χαλινοῖς λινοδέτοις ὁρμεῖ σέθεν. {ορ.} σύ δ' ἤ τις ἄλλος ἐν χεροῖν οἴσει βρέτας; {ιφ.} ἐγώ: θιγεῖν γάρ ὅσιόν ἐστ' ἐμοί μόνηι. {ορ.} πυλάδης δ' ὅδ' ἡμῖν ποῦ τετάξεται πόνου; {ιφ.} ταὐτόν χεροῖν σοί λέξεται μίασμ' ἔχων. {ορ.} λάθραι δ' ἄνακτος ἤ εἰδότος δράσεις τάδε; {ιφ.} πείσασα μύθοις: οὐ γάρ ἄν λάθοιμί γε. σοί δή μέλειν χρή τἄλλ' ὅπως ἕξει καλῶς. {ορ.} καί μήν νεώς γε πίτυλος εὐήρης πάρα. ἑνός μόνου δεῖ, τάσδε συγκρύψαι τάδε: ἀλλ' ἀντίαζε καί λόγους πειστηρίους εὕρισκ': ἔχει τοι δύναμιν εἰς οἶκτον γυνή. τά δ' ἄλλ' ἴσως ἄν πάντα συμβαίη καλῶς. {ιφ.} ὦ φίλταται γυναῖκες, εἰς ὑμᾶς βλέπω, καί τἄμ' ἐν ὑμῖν ἐστιν ἤ καλῶς ἔχειν ἤ μηδέν εἶναι καί στερηθῆναι πάτρας φίλου τ' ἀδελφοῦ φιλτάτης τε συγγόνου. καί πρῶτα μέν μοι τοῦ λόγου τάδ' ἀρχέτω: γυναῖκές ἐσμεν, φιλόφρον ἀλλήλαις γένος, σώιζειν τε κοινά πράγματ' ἀσφαλέσταται. σιγήσαθ' ἡμῖν καί συνεκπονήσατε φυγάς: καλόν τοι γλῶσς' ὅτωι πιστή παρῆι. ὁρᾶτε δ' ὡς τρεῖς μία τύχη τούς φιλτάτους ἤ γῆς πατρώιας νόστος ἤ θανεῖν ἔχει. σωθεῖσα δ', ὡς ἄν καί σύ κοινωνῆις τύχης, σώσω ς' ἐς ἑλλάδ'. ἀλλά πρός σε δεξιᾶς σέ καί ς' ἱκνοῦμαι, σέ δέ φίλης παρηίδος γονάτων τε καί τῶν ἐν δόμοισι φιλτάτων [μητρός πατρός τε καί τέκνων ὅτωι κυρεῖ]. τί φάτε; τίς ὑμῶν φησιν ἤ τίς οὐ θέλειν_ φθέγξασθε_ταῦτα; μή γάρ αἰνουσῶν λόγους ὄλωλα κἀγώ καί κασίγνητος τάλας. {χο.} θάρσει, φίλη δέσποινα, καί σώιζου μόνον: ὡς ἔκ γ' ἐμοῦ σοι πάντα σιγηθήσεται (ἴστω μέγας ζεύς) ὧν ἐπισκήπτεις πέρι. {ιφ.} ὄναισθε μύθων καί γένοισθ' εὐδαίμονες. σόν ἔργον ἤδη καί σόν ἐσβαίνειν δόμους: ὡς αὐτίχ' ἥξει τῆσδε κοίρανος χθονός, θυσίαν ἐλέγξων εἰ κατείργασται ξένων. ὦ πότνι', ἥπερ μ' αὐλίδος κατά πτυχάς δεινῆς ἔσωσας ἐκ πατροκτόνου χερός, σῶσόν με καί νῦν τούσδε τ': ἤ τό λοξίου οὐκέτι βροτοῖσι διά ς' ἐτήτυμον στόμα. ἀλλ' εὐμενής ἔκβηθι βαρβάρου χθονός ἐς τάς ἀθήνας: καί γάρ ἐνθάδ' οὐ πρέπει ναίειν, πάρον σοι πόλιν ἔχειν εὐδαίμονα. {χο.} ὄρνις ἅ παρά πετρίνας πόντου δειράδας ἀλκυών ἔλεγον οἶτον ἀείδεις, εὐξύνετον ξυνετοῖς βοάν, ὅτι πόσιν κελαδεῖς ἀεί μολπαῖς, ἐγώ σοι παραβάλλομαι θρήνους, ἄπτερος ὄρνις, ποθοῦς' ἑλλάνων ἀγόρους, ποθοῦς' ἄρτεμιν λοχίαν, ἅ παρά κύνθιον ὄχθον οἰ κεῖ φοίνικά θ' ἁβροκόμαν δάφναν τ' εὐερνέα καί γλαυκᾶς θαλλόν ἱερόν ἐλαί ας, λατοῦς ὠδῖνι φίλον, λίμναν θ' εἱλίσσουσαν ὕδωρ κύκλιον, ἔνθα κύκνος μελωι δός μούσας θεραπεύει. ὦ πολλαί δακρύων λιβάδες, αἵ παρηίδας εἰς ἐμάς ἔπεσον ἁνίκα πύργων ὀλομένων ἐν ναυσίν ἔβαν πολεμίων ἐρετμοῖσι καί λόγχαις: ζαχρύσου δέ δι' ἐμπολᾶς νόστον βάρβαρον ἦλθον, ἔνθα τᾶς ἐλαφοκτόνου θεᾶς ἀμφίπολον κόραν παῖδ' ἀγαμεμνονίαν λατρεύ ω βωμούς τ' οὐ μηλοθύτας, ζηλοῦσα τόν διά παν τός δυσδαίμον': ἐν γάρ ἀνάγ καις οὐ κάμνει σύντροφος ὤν. μεταβάλλειν δυσδαιμονία: τό δέ μετ' εὐτυχίαν κακοῦ σθαι θνατοῖς βαρύς αἰών. καί σέ μέν, πότνι', ἀργεία πεντηκόντερος οἶκον ἄξει: συρίζων θ' ὁ κηρόδετος πανός οὐρείου κάλαμος κώπαις ἐπιθωύξει, ὁ φοῖβός θ' ὁ μάντις ἔχων κέλαδον ἑπτατόνου λύρας ἀείδων ἄξει λιπαράν εὖ ς' ἀθηναίων ἐπί γᾶν. †ἐμέ δ' αὐτοῦ λιποῦσα βήσηι ῥοθίοις πλάταις: ἀέρι δ' ἱστία πρότονοι κατά πρῶιραν ὑ πέρ στόλον ἐκπετάσουσιν πόδα† ναός ὠκυπόμπου. λαμπρούς ἱπποδρόμους βαίην, ἔνθ' εὐάλιον ἔρχεται πῦρ: οἰκείων δ' ὑπέρ θαλάμων ἐν νώτοις ἁμοῖς πτέρυγας λήξαιμι θοάζουσα: χοροῖς δ' ἐνσταίην, ὅθι καί †παρθένος εὐδοκίμων γάμων παρά πόδ' εἱλίσσουσα φίλας ματέρος ἡλίκων θιάσους ἐς ἁμίλλας χαρίτων ἁβροπλούτοιο χαίτας εἰς ἔριν ὀρνυμένα πολυποίκιλα φάρεα καί πλοκάμους περιβαλλομένα γένυσιν ἐσκίαζον†. {θοασ} ποῦ 'σθ' ἡ πυλωρός τῶνδε δωμάτων γυνή ἑλληνίς; ἤδη τῶν ξένων κατήρξατο; [ἀδύτοις ἐν ἁγνοῖς σῶμα λάμπονται πυρί;] {χο.} ἥδ' ἐστίν, ἥ σοι πάντ', ἄναξ, ἐρεῖ σαφῶς. {θο.} ἔα: τί τόδε μεταίρεις ἐξ ἀκινήτων βάθρων, ἀγαμέμνονος παῖ, θεᾶς ἄγαλμ' ἐν ὠλέναις; {ιφ.} ἄναξ, ἔχ' αὐτοῦ πόδα σόν ἐν παραστάσιν. {θο.} τί δ' ἔστιν, ἰφιγένεια, καινόν ἐν δόμοις; {ιφ.} ἀπέπτυς': ὁσίαι γάρ δίδωμ' ἔπος τόδε. {θο.} τί φροιμιάζηι νεοχμόν; ἐξαύδα σαφῶς. {ιφ.} οὐ καθαρά μοι τά θύματ' ἠγρεύσασθ', ἄναξ. {θο.} τί τοὐκδιδάξαν τοῦτό ς'; ἤ δόξαν λέγεις; {ιφ.} βρέτας τό τῆς θεοῦ πάλιν ἕδρας ἀπεστράφη. {θο.} αὐτόματον, ἤ νιν σεισμός ἔστρεψε χθονός; {ιφ.} αὐτόματον: ὄψιν δ' ὀμμάτων ξυνήρμοσεν. {θο.} ἡ δ' αἰτία τίς; ἦ τό τῶν ξένων μύσος; {ιφ.} ἥδ', οὐδέν ἄλλο: δεινά γάρ δεδράκατον. {θο.} ἀλλ' ἦ τιν' ἔκανον βαρβάρων ἀκτῆς ἔπι; {ιφ.} οἰκεῖον ἦλθον τόν φόνον κεκτημένοι. {θο.} τίν'; εἰς ἔρον γάρ τοῦ μαθεῖν πεπτώκαμεν. {ιφ.} μητέρα κατειργάσαντο κοινωνῶι μίφει. {θο.} ἄπολλον, οὐδ' ἐν βαρβάροις ἔτλη τις ἄν. {ιφ.} πάσης διωγμοῖς ἠλάθησαν ἑλλάδος. {θο.} ἦ τῶνδ' ἕκατι δῆτ' ἄγαλμ' ἔξω φέρεις; {ιφ.} σεμνόν γ' ὑπ' αἰθέρ', ὡς μεταστήσω φόνου. {θο.} μίασμα δ' ἔγνως τοῖν ξένοιν ποίωι τρόπωι; {ιφ.} ἤλεγχον, ὡς θεᾶς βρέτας ἀπεστράφη πάλιν. {θο.} σοφήν ς' ἔθρεψεν ἑλλάς, ὡς ἤισθου καλῶς. {ιφ.} καί μήν καθεῖσαν δέλεαρ ἡδύ μοι φρενῶν. {θο.} τῶν ἀργόθεν τι φίλτρον ἀγγέλλοντέ σοι; {ιφ.} τόν μόνον ὀρέστην ἐμόν ἀδελφόν εὐτυχεῖν. {θο.} ὡς δή σφε σώσαις ἡδοναῖς ἀγγελμάτων; {ιφ.} καί πατέρα γε ζῆν καί καλῶς πράσσειν ἐμόν. {θο.} σύ δ' ἐς τό τῆς θεοῦ γ' ἐξένευσας εἰκότως. {ιφ.} πᾶσάν γε μισοῦς' ἑλλάδ', ἥ μ' ἀπώλεσεν. {θο.} τί δῆτα δρῶμεν, φράζε, τοῖν ξένοιν πέρι; {ιφ.} τόν νόμον ἀνάγκη τόν προκείμενον σέβειν. {θο.} οὔκουν ἐν ἔργωι χέρνιβες ξίφος τε σόν; {ιφ.} ἁγνοῖς καθαρμοῖς πρῶτά νιν νίψαι θέλω. {θο.} πηγαῖσιν ὑδάτων ἤ θαλασσίαι δρόσωι; {ιφ.} θάλασσα κλύζει πάντα τἀνθρώπων κακά. {θο.} ὁσιώτεροι γοῦν τῆι θεῶι πέσοιεν ἄν. {ιφ.} καί τἀμά γ' οὕτω μᾶλλον ἄν καλῶς ἔχοι. {θο.} οὔκουν πρός αὐτόν ναόν ἐκπίπτει κλύδων; {ιφ.} ἐρημίας δεῖ: καί γάρ ἄλλα δράσομεν. {θο.} ἄγ' ἔνθα χρήιζεις: οὐ φιλῶ τἄρρηθ' ὁρᾶν. {ιφ.} ἁγνιστέον μοι καί τό τῆς θεοῦ βρέτας. {θο.} εἴπερ γε κηλίς ἔβαλέ νιν μητροκτόνος. {ιφ.} οὐ γάρ ποτ' ἄν νιν ἠράμην βάθρων ἄπο. {θο.} δίκαιος ηὑσέβεια καί προμηθία. {ιφ.} οἶσθά νυν ἅ μοι γενέσθω. {θο.} σόν τό σημαίνειν τόδε. {ιφ.} δεσμά τοῖς ξένοισι πρόσθες. {θο.} ποῖ δέ ς' ἐκφύγοιεν ἄν; {ιφ.} πιστόν ἑλλάς οἶδεν οὐδέν. {θο.} ἴτ' ἐπί δεσμά, πρόσπολοι. {ιφ.} κἀκκομιζόντων γε δεῦρο τούς ξένους {θο.} ἔσται τάδε. {ιφ.} κρᾶτα κρύψαντες πέπλοισιν. {θο.} ἡλίου πρόσθεν φλογός. {ιφ.} σῶν τέ μοι σύμπεμπ' ὀπαδῶν. {θο.} οἵδ' ὁμαρτήσουσί σοι. {ιφ.} καί πόλει πέμψον τιν' ὅστις σημανεῖ {θο.} ποίας τύχας; {ιφ.} ἐν δόμοις μίμνειν ἅπαντας. {θο.} μή συναντῶσιν φόνωι; {ιφ.} μυσαρά γάρ τά τοιάδ' ἐστί. {θο.} στεῖχε καί σήμαινε σύ. {ιφ.} μηδέν' εἰς ὄψιν πελάζειν. {θο.} εὖ γε κηδεύεις πόλιν. {ιφ.} καί φίλων γ' οὕς δεῖ μάλιστα. {θο.} τοῦτ' ἔλεξας εἰς ἐμέ. <{ιφ.} .> {θο.} ὡς εἰκότως σε πᾶσα θαυμάζει πόλις. {ιφ.} σύ δέ μένων αὐτοῦ πρό ναῶν τῆι θεῶι {θο.} τί χρῆμα δρῶ; {ιφ.} ἅγνισον πυρσῶι μέλαθρον. {θο.} καθαρόν ὡς μόληις πάλιν. {ιφ.} ἡνίκ' ἄν δ' ἔξω περῶσιν οἱ ξένοι {θο.} τί χρή με δρᾶν; {ιφ.} πέπλον ὀμμάτων προθέσθαι. {θο.} μή †παλαμναῖον λάβω†. {ιφ.} ἤν δ' ἄγαν δοκῶ χρονίζειν {θο.} τοῦδ' ὅρος τίς ἐστί μοι; {ιφ.} θαυμάσηις μηδέν. {θο.} τά τῆς θεοῦ πρᾶσς' ἐπί σχολῆς καλῶς. {ιφ.} εἰ γάρ ὡς θέλω καθαρμός ὅδε πέσοι. {θο.} συνεύχομαι. {ιφ.} τούσδ' ἄρ' ἐκβαίνοντας ἤδη δωμάτων ὁρῶ ξένους καί θεᾶς κόσμους νεογνούς τ' ἄρνας, ὡς φόνωι φόνον μυσαρόν ἐκνίψω, σέλας τε λαμπάδων τά τ' ἄλλ' ὅσα προυθέμην ἐγώ ξένοισι καί θεᾶι καθάρσια. ἐκποδών δ' αὐδῶ πολίταις τοῦδ' ἔχειν μιάσματος, εἴ τις ἤ ναῶν πυλωρός χεῖρας ἁγνεύει θεοῖς ἤ γάμον στείχει συνάψων ἤ τόκοις βαρύνεται: φεύγετ', ἐξίστασθε, μή τωι προσπέσηι μύσος τόδε. ὦ διός λητοῦς τ' ἄνασσα παρθέν', ἤν νίψω φόνον τῶνδε καί θύσωμεν οὗ χρή, καθαρόν οἰκήσεις δόμον, εὐτυχεῖς δ' ἡμεῖς ἐσόμεθα. τἄλλα δ' οὐ λέγους' ὅμως τοῖς τά πλείον' εἰδόσιν θεοῖς σοί τε σημαίνω, θεά. {χο.} εὔπαις ὁ λατοῦς γόνος, ὅν ποτε δηλιάσιν καρποφόροις γυάλοις <ἔτικτε>, χρυσοκόμαν ἐν κιθάραι σοφόν, ὅστ' ἐπί τόξων εὐστοχίαι γάνυται: φέρε <δ'> ἶνιν ἀπό δειράδος εἰναλίας λοχεῖα κλεινά λιποῦσα μά τηρ τάν ἀστάκτων ὑδάτων <συμ>βακχεύουσαν διονύ σωι παρνάσιον κορυφάν, ὅθι ποικιλόνωτος οἰνωπός δράκων σκιερᾶι κάτεχ' ἄλσος εὔφυλλον δάφναι, γᾶς πελώριον τέρας, †ἀμφέπει μαντεῖον χθόνιον†. ἔτι νιν ἔτι βρέφος, ἔτι φίλας ἐπί ματέρος ἀγκάλαισι θρώισκων ἔκανες, ὦ φοῖβε, μαντείων δ' ἐπέβας ζαθέων τρίποδί τ' ἐν χρυσέωι θάσσεις, ἐν ἀψευδεῖ θρόνωι μαντείας βροτοῖς θεσφάτων νέμων ἀδύτων ὕπο, κασταλίας ῥεέθρων γείτων, μέσον γᾶς ἔχων μέλαθρον. θέμιν δ' ἐπεί γαΐων παῖδ' ἀπενάσσατο < > ἀπό ζαθέων χρηστηρίων, νύχια χθών ἐτεκνώσατο φάσματ' ὀ<νείρων>, οἵ πόλεσιν μερόπων τά τε πρῶτα τά τ' ἔπειθ', ὅς' ἔμελλε τυχεῖν, ὕπνωι κατά δνοφεράς χαμεύ νας ἔφραζον: γαῖα δέ τάν μαντείων ἀφείλετο τι μάν φοῖβον φθόνωι θυγατρός. ταχύπους δ' ἐς ὄλυμπον ὁρμαθείς ἄναξ χέρα παιδνόν ἕλιξεν ἐκ διός θρόνων, πυθίων δόμων χθονίαν ἀφελεῖν μῆνιν θεᾶς. γέλασε δ' ὅτι τέκος ἄφαρ ἔβα πολύχρυσα θέλων λατρεύματα σχεῖν: ἐπί δ' ἔσεισεν κόμαν παῦσαι νυχίους ἐνοπάς, ὑπό δ' ἀλαθοσύναν νυκτωπόν ἐξεῖλεν βροτῶν, καί τιμάς πάλιν θῆκε λοξίαι πολυάνορί τ' ἐν ξενόεντι θρόνωι θάρση βροτοῖς θεσφάτων ἀοιδαῖς. {αγγελοσ} ὦ ναοφύλακες βώμιοί τ' ἐπιστάται, θόας ἄναξ γῆς τῆσδε ποῦ κυρεῖ βεβώς; καλεῖτ' ἀναπτύξαντες εὐγόμφους πύλας ἔξω μελάθρων τῶνδε κοίρανον χθονός. {χο.} τί δ' ἔστιν, εἰ χρή μή κελευσθεῖσαν λέγειν; {αγ.} βεβᾶσι φροῦδοι δίπτυχοι νεανίαι ἀγαμεμνονείας παιδός ἐκ βουλευμάτων φεύγοντες ἐκ γῆς τῆσδε καί σεμνόν βρέτας λαβόντες ἐν κόλποισιν ἑλλάδος νεώς. {χο.} ἄπιστον εἶπας μῦθον: ὅν δ' ἰδεῖν θέλεις ἄνακτα χώρας, φροῦδος ἐκ ναοῦ συθείς. {αγ.} ποῖ; δεῖ γάρ αὐτόν εἰδέναι τά δρώμενα. {χο.} οὐκ ἴσμεν: ἀλλά στεῖχε καί δίωκέ νιν ὅπου κυρήσας τούσδ' ἀπαγγελεῖς λόγους. {αγ.} ὁρᾶτ' ἄπιστον ὡς γυναικεῖον γένος: μέτεστι χὐμῖν τῶν πεπραγμένων μέρος. {χο.} μαίνηι: τί δ' ἡμῖν τῶν ξένων δρασμοῦ μέτα; οὐκ εἶ κρατούντων πρός πύλας ὅσον τάχος; {αγ.} οὔ, πρίν γ' ἄν εἴπηι τοὔπος ἑρμηνεύς τόδε, εἴτ' ἔνδον εἴτ' οὐκ ἔνδον ἀρχηγός χθονός. ὠή, χαλᾶτε κλῆιθρα, τοῖς ἔνδον λέγω, καί δεσπότηι σημήναθ' οὕνεκ' ἐν πύλαις πάρειμι, καινῶν φόρτον ἀγγέλλων κακῶν. {θο.} τίς ἀμφί δῶμα θεᾶς τόδ' ἵστησιν βοήν, πύλας ἀράξας καί ψόφον πέμψας ἔσω; {αγ.} †ψευδῶς ἔλεγον αἵδε καί μ'† ἀπήλαυνον δόμων, ὡς ἐκτός εἴης: σύ δέ κατ' οἶκον ἦσθ' ἄρα. {θο.} τί προσδοκῶσαι κέρδος ἤ θηρώμεναι; {αγ.} αὖθις τά τῶνδε σημανῶ: τά δ' ἐν ποσίν παρόντ' ἄκουσον. ἡ νεᾶνις ἥ 'νθάδε βωμοῖς παρίστατ', ἰφιγένει', ἔξω χθονός σύν τοῖς ξένοισιν οἴχεται, σεμνόν θεᾶς ἄγαλμ' ἔχουσα: δόλια δ' ἦν καθάρματα. {θο.} πῶς φήις; τί πνεῦμα συμφορᾶς κεκτημένη; {αγ.} σώιζους' ὀρέστην: τοῦτο γάρ σύ θαυμάσηι. {θο.} τόν ποῖον; ἆρ' ὅν τυνδαρίς τίκτει κόρη; {αγ.} ὅν τοῖσδε βωμοῖς θεά καθωσιώσατο. {θο.} ὦ θαῦμα: πῶς σε μεῖζον ὀνομάσας τύχω; {αγ.} μή 'νταῦθα τρέψηις σήν φρέν', ἀλλ' ἄκουέ μου: σαφῶς δ' ἀθρήσας καί κλύων ἐκφρόντισον διωγμόν ὅστις τούς ξένους θηράσεται. {θο.} λέγ': εὖ γάρ εἶπας: οὐ γάρ ἀγχίπλουν πόρον φεύγουσιν, ὥστε διαφυγεῖν τοὐμόν δόρυ. {αγ.} ἐπεί πρός ἀκτάς ἤλθομεν θαλασσίας, οὗ ναῦς ὀρέστου κρύφιος ἦν ὡρμισμένη, ἡμᾶς μέν, οὕς σύ δεσμά συμπέμπεις ξένων ἔχοντας, ἐξένευς' ἀποστῆναι πρόσω ἀγαμέμνονος παῖς, ὡς ἀπόρρητον φλόγα θύουσα καί καθαρμόν ὅν μετώιχετο, αὐτή δ' ὄπισθε δέσμ' ἔχουσα τοῖν ξένοιν ἔστειχε χερσί. καί τάδ' ἦν ὕποπτα μέν, ἤρεσκε μέντοι σοῖσι προσπόλοις, ἄναξ. χρόνωι δ', ἵν' ἡμῖν δρᾶν τι δή δοκοῖ πλέον, ἀνωλόλυξε καί κατῆιδε βάρβαρα μέλη μαγεύους', ὡς φόνον νίζουσα δή. ἐπεί δέ δαρόν ἦμεν ἥμενοι χρόνον, ἐσῆλθεν ἡμᾶς μή λυθέντες οἱ ξένοι κτάνοιεν αὐτήν δραπέται τ' οἰχοίατο. φόβωι δ' ἅ μή χρῆν εἰσορᾶν καθήμεθα σιγῆι: τέλος δέ πᾶσιν ἦν αὑτός λόγος, στείχειν ἵν' ἦσαν, καίπερ οὐκ ἐωμένοις. κἀνταῦθ' ὁρῶμεν ἑλλάδος νεώς σκάφος †ταρσῶι κατήρει πίτυλον ἐπτερωμένον†, ναύτας τε πεντήκοντ' ἐπί σκαλμῶν πλάτας ἔχοντας, ἐκ δεσμῶν δέ τούς νεανίας ἐλευθέρους πρύμνηθεν ἑστῶτας νεώς. κοντοῖς δέ πρῶιραν εἶχον, οἱ δ' ἐπωτίδων ἄγκυραν ἐξανῆπτον, οἱ δέ κλίμακας σπεύδοντες ἦγον διά χερῶν πρύμνης τ' ἄπο πόντωι διδόντες τῆι ξένηι καθίεσαν. ἡμεῖς δ' ἀφειδήσαντες, ὡς ἐσείδομεν δόλια τεχνήματ', εἰχόμεσθα τῆς ξένης πρυμνησίων τε, καί δι' εὐθυντηρίας οἴακας ἐξηιροῦμεν εὐπρύμνου νεώς. λόγοι δ' ἐχώρουν: τίνι λόγωι πορθμεύετε κλέπτοντες ἐκ γῆς ξόανα καί θυηπόλους; τίνος τίς ὤν <σύ> τήνδ' ἀπεμπολᾶις χθονός; ὁ δ' εἶπ': ὀρέστης, τῆσδ' ὅμαιμος, ὡς μάθηις, ἀγαμέμνονος παῖς, τήνδ' ἐμήν κομίζομαι λαβών ἀδελφήν, ἥν ἀπώλες' ἐκ δόμων. ἀλλ' οὐδέν ἧσσον εἰχόμεσθα τῆς ξένης καί πρός ς' ἕπεσθαι διεβιαζόμεσθά νιν. ὅθεν τά δεινά πλήγματ' ἦν γενειάδων: κεῖνοί τε γάρ σίδηρον οὐκ εἶχον χεροῖν ἡμεῖς τε, πυγμαί δ' ἦσαν ἐγκροτούμεναι καί κῶλ' ἀπ' ἀμφοῖν τοῖν νεανίαιν ἅμα ἐς πλευρά καί πρός ἧπαρ ἠκοντίζετο, ὥστε ξυναλγεῖν καί συναποκαμεῖν μέλη. δεινοῖς δέ σημάντροισιν ἐσφραγισμένοι ἐφεύγομεν πρός κρημνόν, οἱ μέν ἐν κάραι κάθαιμ' ἔχοντες τραύμαθ', οἱ δ' ἐν ὄμμασιν: ὄχθοις δ' ἐπισταθέντες εὐλαβεστέρως ἐμαρνάμεσθα καί πέτροις ἐβάλλομεν. ἀλλ' εἶργον ἡμᾶς τοξόται πρύμνης ἔπι σταθέντες ἰοῖς, ὥστ' ἀναστεῖλαι πρόσω. κἀν τῶιδε (δεινός γάρ κλύδων ὤκειλε ναῦν πρός γῆν, φόβος δ' ἦν <παρθένωι> τέγξαι πόδα) λαβών ὀρέστης ὦμον εἰς ἀριστερόν, βάς ἐς θάλασσαν κἀπί κλίμακος θορών, ἔθηκ' ἀδελφήν <τ'> ἐντός εὐσέλμου νεώς τό τ' οὐρανοῦ πέσημα, τῆς διός κόρης ἄγαλμα. ναός <δ'> ἐκ μέσης ἐφθέγξατο βοή τις: ὦ γῆς ἑλλάδος ναύτης λεώς, λάβεσθε κώπης ῥόθιά τ' ἐκλευκαίνετε: ἔχομεν γάρ ὧνπερ οὕνεκ' ἄξενον πόρον συμπληγάδων ἔσωθεν εἰσεπλεύσαμεν. οἱ δέ στεναγμόν ἡδύν ἐκβρυχώμενοι ἔπαισαν ἅλμην. ναῦς δ', ἕως μέν ἐντός ἦν λιμένος, ἐχώρει στόμια, διαπερῶσα δέ λάβρωι κλύδωνι συμπεσοῦς' ἠπείγετο: δεινός γάρ ἐλθών ἄνεμος ἐξαίφνης νεώς ὠθεῖ παλίμπρυμν' ἱστί': οἱ δ' ἐκαρτέρουν πρός κῦμα λακτίζοντες: ἐς δέ γῆν πάλιν κλύδων παλίρρους ἦγε ναῦν. σταθεῖσα δέ ἀγαμέμνονος παῖς ηὔξατ': ὦ λητοῦς κόρη, σῶσόν με τήν σήν ἱερέαν πρός ἑλλάδα ἐκ βαρβάρου γῆς καί κλοπαῖς σύγγνωθ' ἐμαῖς. φιλεῖς δέ καί σύ σόν κασίγνητον, θεά: φιλεῖν δέ κἀμέ τούς ὁμαίμονας δόκει. ναῦται δ' ἐπευφήμησαν εὐχαῖσιν κόρης παιᾶνα, γυμνάς ἐκ <πέπλων> ἐπωμίδας κώπηι προσαρμόσαντες ἐκ κελεύσματος. μᾶλλον δέ μᾶλλον πρός πέτρας ἤιει σκάφος: χὠ μέν τις ἐς θάλασσαν ὡρμήθη ποσίν, ἄλλος δέ πλεκτάς ἐξανῆπτεν ἀγκύλας. κἀγώ μέν εὐθύς πρός σέ δεῦρ' ἀπεστάλην, σοί τάς ἐκεῖθεν σημανῶν, ἄναξ, τύχας. ἀλλ' ἕρπε, δεσμά καί βρόχους λαβών χεροῖν: εἰ μή γάρ οἶδμα νήνεμον γενήσεται, οὐκ ἔστιν ἐλπίς τοῖς ξένοις σωτηρίας. πόντου δ' ἀνάκτωρ ἴλιόν τ' ἐπισκοπεῖ σεμνός ποσειδῶν, πελοπίδαις ἐναντίος, καί νῦν παρέξει τόν ἀγαμέμνονος γόνον σοί καί πολίταις, ὡς ἔοικεν, ἐν χεροῖν λαβεῖν ἀδελφήν θ', ἥ φόνου τοῦ 'ν αὐλίδι ἀμνημόνευτος θεάν προδοῦς' ἁλίσκεται. {χο.} ὦ τλῆμον ἰφιγένεια, συγγόνου μέτα θανῆι πάλιν μολοῦσα δεσποτῶν χέρας. {θο.} ὦ πάντες ἀστοί τῆσδε βαρβάρου χθονός, οὐκ εἶα πώλοις ἐμβαλόντες ἡνίας παράκτιοι δραμεῖσθε κἀκβολάς νεώς ἑλληνίδος δέξεσθε, σύν δέ τῆι θεῶι σπεύδοντες ἄνδρας δυσσεβεῖς θηράσετε, οἱ δ' ὠκυπόμπους ἕλξετ' ἐς πόντον πλάτας, ὡς ἐκ θαλάσσης ἔκ τε γῆς ἱππεύμασιν λαβόντες αὐτούς ἤ κατά στύφλου πέτρας ῥίψωμεν ἤ σκόλοψι πήξωμεν δέμας; ὑμᾶς δέ τάς τῶνδ' ἴστορας βουλευμάτων, γυναῖκες, αὖθις, ἡνίκ' ἄν σχολήν λάβω, ποινασόμεσθα: νῦν δέ τήν προκειμένην σπουδήν ἔχοντες οὐ μενοῦμεν ἥσυχοι. {αθηνα} ποῖ ποῖ διωγμόν τόνδε πορθμεύεις, ἄναξ θόας; ἄκουσον τῆσδ' ἀθηναίας λόγους. παῦσαι διώκων ῥεῦμά τ' ἐξορμῶν στρατοῦ: πεπρωμένον γάρ θεσφάτοισι λοξίου δεῦρ' ἦλθ' ὀρέστης, τόν τ' ἐρινύων χόλον φεύγων ἀδελφῆς τ' ἄργος ἐσπέμψων δέμας ἄγαλμά θ' ἱερόν εἰς ἐμήν ἄξων χθόνα, τῶν νῦν παρόντων πημάτων ἀναψυχάς. πρός μέν ς' ὅδ' ἡμῖν μῦθος: ὅν δ' ἀποκτενεῖν δοκεῖς ὀρέστην ποντίωι λαβών σάλωι, ἤδη ποσειδῶν χάριν ἐμήν ἀκύμονα πόντου τίθησι νῶτα πορθμεύειν πλάτην. μαθών δ', ὀρέστα, τάς ἐμάς ἐπιστολάς (κλύεις γάρ αὐδήν καίπερ οὐ παρών θεᾶς), χώρει λαβών ἄγαλμα σύγγονόν τε σήν. ὅταν δ' ἀθήνας τάς θεοδμήτους μόληις, χῶρός τις ἔστιν ἀτθίδος πρός ἐσχάτοις ὅροισι, γείτων δειράδος καρυστίας, ἱερός: ἁλάς νιν οὑμός ὀνομάζει λεώς. ἐνταῦθα τεύξας ναόν ἵδρυσαι βρέτας, ἐπώνυμον γῆς ταυρικῆς πόνων τε σῶν, οὕς ἐξεμόχθεις περιπολῶν καθ' ἑλλάδα οἴστροις ἐρινύων. ἄρτεμιν δέ νιν βροτοί τό λοιπόν ὑμνήσουσι ταυροπόλον θεάν. νόμον τε θές τόνδ': ὅταν ἑορτάζηι λεώς, τῆς σῆς σφαγῆς ἄποιν' ἐπισχέτω ξίφος δέρηι πρός ἀνδρός αἷμά τ' ἐξανιέτω, ὁσίας ἕκατι θεά θ' ὅπως τιμάς ἔχηι. σε δ' ἀμφί σεμνάς, ἰφιγένεια, λείμακας βραυρωνίας δεῖ τῆιδε κληιδουχεῖν θεᾶι: οὗ καί τεθάψηι κατθανοῦσα, καί πέπλων ἄγαλμά σοι θήσουσιν εὐπήνους ὑφάς, ἅς ἄν γυναῖκες ἐν τόκοις ψυχορραγεῖς λίπως' ἐν οἴκοις. τάσδε δ' ἐκπέμπειν χθονός ἑλληνίδας γυναῖκας ἐξεφίεμαι γνώμης δικαίας οὕνεκ'. ἐξέσωσα δέ καί πρίν ς' ἀρείοις ἐν πάγοις ψήφους ἴσας κρίνας', ὀρέστα: καί νόμισμ' ἔσται τόδε, νικᾶν ἰσήρεις ὅστις ἄν ψήφους λάβηι. ἀλλ' ἐκκομίζου σήν κασιγνήτην χθονός, ἀγαμέμνονος παῖ. καί σύ μή θυμοῦ, θόας. {θο.} ἄνασς' ἀθάνα, τοῖσι τῶν θεῶν λόγοις ὅστις κλύων ἄπιστος, οὐκ ὀρθῶς φρονεῖ. ἐγώ δ' ὀρέστηι τ', εἰ φέρων βρέτας θεᾶς βέβηκ', ἀδελφῆι τ' οὐχί θυμοῦμαι: τί γάρ; [πρός τούς σθένοντας θεούς ἁμιλλᾶσθαι καλόν;] ἴτωσαν ἐς σήν σύν θεᾶς ἀγάλματι γαῖαν, καθιδρύσαιντό τ' εὐτυχῶς βρέτας. πέμψω δέ καί τάσδ' ἑλλάδ' εἰς εὐδαίμονα γυναῖκας, ὥσπερ σόν κέλευσμ' ἐφίεται. παύσω δέ λόγχην ἥν ἐπαίρομαι ξένοις νεῶν τ' ἐρετμά, σοί τάδ' ὡς δοκεῖ, θεά. {αθ.} αἰνῶ: τό γάρ χρεών σοῦ τε καί θεῶν κρατεῖ. ἴτ', ὦ πνοαί, ναυσθλοῦτε τόν ἀγαμέμνονος παῖδ' εἰς ἀθήνας: συμπορεύσομαι δ' ἐγώ σώιζους' ἀδελφῆς τῆς ἐμῆς σεμνόν βρέτας. {χο.} ἴτ' ἐπ' εὐτυχίαι τῆς σωιζομένης μοίρας εὐδαίμονες ὄντες. ἀλλ', ὦ σεμνή παρά τ' ἀθανάτοις καί παρά θνητοῖς, παλλάς ἀθάνα, δράσομεν οὕτως ὡς σύ κελεύεις. μάλα γάρ τερπνήν κἀνέλπιστον φήμην ἀκοαῖσι δέδεγμαι. [ὦ μέγα σεμνή νίκη, τόν ἐμόν βίοτον κατέχοις καί μή λήγοις στεφανοῦσα.] [46] {work} {ιων} {ερμησ} ὁ χαλκέοισιν οὐρανόν νώτοις ἄτλας θεῶν παλαιόν οἶκον ἐκτρίβων θεῶν μιᾶς ἔφυσε μαῖαν, ἥ 'μ' ἐγείνατο ἑρμῆν μεγίστωι ζηνί, δαιμόνων λάτριν. ἥκω δέ δελφῶν τήνδε γῆν, ἵν' ὀμφαλόν μέσον καθίζων φοῖβος ὑμνωιδεῖ βροτοῖς τά τ' ὄντα καί μέλλοντα θεσπίζων ἀεί. ἔστιν γάρ οὐκ ἄσημος ἑλλήνων πόλις, τῆς χρυσολόγχου παλλάδος κεκλημένη, οὗ παῖδ' ἐρεχθέως φοῖβος ἔζευξεν γάμοις βίαι κρέουσαν, ἔνθα προσβόρρους πέτρας παλλάδος ὑπ' ὄχθωι τῆς ἀθηναίων χθονός μακράς καλοῦσι γῆς ἄνακτες ἀτθίδος. ἀγνώς δέ πατρί (τῶι θεῶι γάρ ἦν φίλον) γαστρός διήνεγκ' ὄγκον. ὡς δ' ἦλθεν χρόνος, τεκοῦς' ἐν οἴκοις παῖδ' ἀπήνεγκεν βρέφος ἐς ταὐτόν ἄντρον οὗπερ ηὐνάσθη θεῶι κρέουσα, κἀκτίθησιν ὡς θανούμενον κοίλης ἐν ἀντίπηγος εὐτρόχωι κύκλωι, προγόνων νόμον σώιζουσα τοῦ τε γηγενοῦς ἐριχθονίου. κείνωι γάρ ἡ διός κόρη φρουρώ παραζεύξασα φύλακε σώματος δισσώ δράκοντε, παρθένοις ἀγλαυρίσιν δίδωσι σώιζειν: ὅθεν ἐρεχθείδαις ἐκεῖ νόμος τις ἔστιν ὄφεσιν ἐν χρυσηλάτοις τρέφειν τέκν'. ἀλλ' ἥν εἶχε παρθένος χλιδήν τέκνωι προσάψας' ἔλιπεν ὡς θανουμένωι. κἄμ' ὤν ἀδελφός φοῖβος αἰτεῖται τάδε: ὦ σύγγον', ἐλθών λαόν εἰς αὐτόχθονα κλεινῶν ἀθηνῶν (οἶσθα γάρ θεᾶς πόλιν) λαβών βρέφος νεογνόν ἐκ κοίλης πέτρας αὐτῶι σύν ἄγγει σπαργάνοισί θ' οἷς ἔχει ἔνεγκε δελφῶν τἀμά πρός χρηστήρια καί θές πρός αὐταῖς εἰσόδοις δόμων ἐμῶν. τά δ' ἄλλ' (ἐμός γάρ ἐστιν, ὡς εἰδῆις, ὁ παῖς) ἡμῖν μελήσει. λοξίαι δ' ἐγώ χάριν πράσσων ἀδελφῶι πλεκτόν ἐξάρας κύτος ἤνεγκα καί τόν παῖδα κρηπίδων ἔπι τίθημι ναοῦ τοῦδ', ἀναπτύξας κύτος ἑλικτόν ἀντίπηγος, ὡς ὁρῶιθ' ὁ παῖς. κυρεῖ δ' ἅμ' ἱππεύοντος ἡλίου κύκλωι προφῆτις ἐσβαίνουσα μαντεῖον θεοῦ: ὄψιν δέ προσβαλοῦσα παιδί νηπίωι ἐθαύμας' εἴ τις δελφίδων τλαίη κόρη λαθραῖον ὠδῖν' ἐς θεοῦ ῥῖψαι δόμον, ὑπέρ τε θυμέλας διορίσαι πρόθυμος ἦν: οἴκτωι δ' ἀφῆκεν ὠμότητα, καί θεός συνεργός ἦν τῶι παιδί μή 'κπεσεῖν δόμων: τρέφει δέ νιν λαβοῦσα, τόν σπείραντα δέ οὐκ οἶδε φοῖβον οὐδέ μητέρ' ἧς ἔφυ, ὁ παῖς τε τούς τεκόντας οὐκ ἐπίσταται. νέος μέν οὖν ὤν ἀμφί βωμίους τροφάς ἠλᾶτ' ἀθύρων: ὡς δ' ἀπηνδρώθη δέμας, δελφοί σφ' ἔθεντο χρυσοφύλακα τοῦ θεοῦ ταμίαν τε πάντων πιστόν, ἐν δ' ἀνακτόροις θεοῦ καταζῆι δεῦρ' ἀεί σεμνόν βίον. κρέουσα δ' ἡ τεκοῦσα τόν νεανίαν ξούθωι γαμεῖται συμφορᾶς τοιᾶσδ' ὕπο: ἦν ταῖς ἀθήναις τοῖς τε χαλκωδοντίδαις, οἵ γῆν ἔχους' εὐβοῖδα, πολέμιος κλύδων: ὅν συμπονήσας καί συνεξελών δορί γάμων κρεούσης ἀξίωμ' ἐδέξατο, οὐκ ἐγγενής ὤν, αἰόλου δέ τοῦ διός γεγώς ἀχαιός. χρόνια δέ σπείρας λέχη ἄτεκνός ἐστι καί κρέους': ὧν οὕνεκα ἥκουσι πρός μαντεῖ' ἀπόλλωνος τάδε ἔρωτι παίδων. λοξίας δέ τήν τύχην ἐς τοῦτ' ἐλαύνει, κοὐ λέληθεν, ὡς δοκεῖ: δώσει γάρ εἰσελθόντι μαντεῖον τόδε ξούθωι τόν αὑτοῦ παῖδα καί πεφυκέναι κείνου σφε φήσει, μητρός ὡς ἐλθών δόμους γνωσθῆι κρεούσηι καί γάμοι τε λοξίου κρυπτοί γένωνται παῖς τ' ἔχηι τά πρόσφορα. ἴωνα δ' αὐτόν, κτίστορ' ἀσιάδος χθονός, ὄνομα κεκλῆσθαι θήσεται καθ' ἑλλάδα. ἀλλ' ἐς δαφνώδη γύαλα βήσομαι τάδε, τό κρανθέν ὡς ἄν ἐκμάθω παιδός πέρι. ὁρῶ γάρ ἐκβαίνοντα λοξίου γόνον τόνδ', ὡς πρό ναοῦ λαμπρά θῆι πυλώματα δάφνης κλάδοισιν. ὄνομα δ', οὗ μέλλει τυχεῖν, ἴων' ἐγώ <νιν> πρῶτος ὀνομάζω θεῶν. {ιων} ἅρματα μέν τάδε λαμπρά τεθρίππων: ἥλιος ἤδη λάμπει κατά γῆν, ἄστρα δέ φεύγει πυρί τῶιδ' αἰθέρος ἐς νύχθ' ἱεράν: παρνασιάδες δ' ἄβατοι κορυφαί καταλαμπόμεναι τήν ἡμερίαν ἁψῖδα βροτοῖσι δέχονται. σμύρνης δ' ἀνύδρου καπνός εἰς ὀρόφους φοίβου πέτεται. θάσσει δέ γυνή τρίποδα ζάθεον δελφίς, ἀείδους' ἕλλησι βοάς, ἅς ἄν ἀπόλλων κελαδήσηι. ἀλλ', ὦ φοίβου δελφοί θέραπες, τάς κασταλίας ἀργυροειδεῖς βαίνετε δίνας, καθαραῖς δέ δρόσοις ἀφυδρανάμενοι στείχετε ναούς: στόμα τ' εὔφημοι φρουρεῖτ' ἀγαθόν, φήμας ἀγαθάς τοῖς ἐθέλουσιν μαντεύεσθαι γλώσσης ἰδίας ἀποφαίνειν. ἡμεῖς δέ, πόνους οὕς ἐκ παιδός μοχθοῦμεν ἀεί, πτόρθοισι δάφνης στέφεσίν θ' ἱεροῖς ἐσόδους φοίβου καθαράς θήσομεν ὑγραῖς τε πέδον ῥανίσιν νοτερόν: πτηνῶν τ' ἀγέλας, αἵ βλάπτουσιν σέμν' ἀναθήματα, τόξοισιν ἐμοῖς φυγάδας θήσομεν: ὡς γάρ ἀμήτωρ ἀπάτωρ τε γεγώς τούς θρέψαντας φοίβου ναούς θεραπεύω. ἄγ', ὦ νεηθαλές ὦ καλλίστας προπόλευμα δάφ νας, ἅ τάν φοίβου θυμέλαν σαίρεις ὑπό ναοῖς, κάπων ἐξ ἀθανάτων, ἵνα δρόσοι τέγγους' ἱεραί, †τάν† ἀέναον παγάν ἐκπροϊεῖσαι, μυρσίνας ἱεράν φόβαν: ἇι σαίρω δάπεδον θεοῦ παναμέριος ἅμ' ἁλίου πτέρυγι θοᾶι λατρεύων τό κατ' ἦμαρ. ὦ παιάν ὦ παιάν, εὐαίων εὐαίων εἴης, ὦ λατοῦς παῖ. καλόν γε τόν πόνον, ὦ φοῖβε, σοί πρό δόμων λατρεύ ω, τιμῶν μαντεῖον ἕδραν: κλεινός δ' ὁ πόνος μοι θεοῖσιν δούλαν χέρ' ἔχειν, οὐ θνατοῖς ἀλλ' ἀθανάτοις: εὐφάμους δέ πόνους μοχθεῖν οὐκ ἀποκάμνω. φοῖβός μοι γενέτωρ πατήρ: τόν βόσκοντα γάρ εὐλογῶ, τόν δ' ὠφέλιμον ἐμοί πατέρος ὄνομα λέγω φοῖβον τόν κατά ναόν. ὦ παιάν ὦ παιάν, εὐαίων εὐαίων εἴης, ὦ λατοῦς παῖ. ἀλλ' ἐκπαύσω γάρ μόχθους δάφνας ὁλκοῖς, χρυσέων δ' ἐκ τευχέων ῥίψω γαίας παγάν, ἅν ἀποχεύονται κασταλίας δῖναι, νοτερόν ὕδωρ βάλλων, ὅσιος ἀπ' εὐνᾶς ὤν. εἴθ' οὕτως αἰεί φοίβωι λατρεύων μή παυσαίμαν, ἤ παυσαίμαν ἀγαθᾶι μοίραι. ἔα ἔα: φοιτῶς' ἤδη λείπουσίν τε πτανοί παρνασοῦ κοίτας. αὐδῶ μή χρίμπτειν θριγκοῖς μηδ' ἐς χρυσήρεις οἴκους. μάρψω ς' αὖ τόξοις, ὦ ζηνός κῆρυξ, ὀρνίθων γαμφηλαῖς ἰσχύν νικῶν. ὅδε πρός θυμέλας ἄλλος ἐρέσσει κύκνος: οὐκ ἄλλαι φοινικοφαῆ πόδα κινήσεις; οὐδέν ς' ἁ φόρμιγξ ἁ φοίβου σύμμολπος τόξων ῥύσαιτ' ἄν. πάραγε πτέρυγας: λίμνας ἐπίβα τᾶς δηλιάδος: αἰάξεις, εἰ μή πείσηι, τάς καλλιφθόγγους ὠιδάς. ἔα ἔα: τίς ὅδ' ὀρνίθων καινός προσέβα; μῶν ὑπό θριγκούς εὐναίας καρφυράς θήσων τέκνοις; ψαλμοί ς' εἴρξουσιν τόξων. οὐ πείσηι; χωρῶν δίνας τάς ἀλφειοῦ παιδούργει ἤ νάπος ἴσθμιον, ὡς ἀναθήματα μή βλάπτηται ναοί θ' οἱ φοίβου < > κτείνειν δ' ὑμᾶς αἰδοῦμαι τούς θεῶν ἀγγέλλοντας φήμας θνατοῖς: οἷς δ' ἔγκειμαι μόχθοις φοίβωι δουλεύσω κοὐ λήξω τούς βόσκοντας θεραπεύων. {χοροσ} <_> οὐκ ἐν ταῖς ζαθέαις ἀθά ναις εὐκίονες ἦσαν αὐ λαί θεῶν μόνον οὐδ' ἀγυι άτιδες θεραπεῖαι: ἀλλά καί παρά λοξίαι τῶι λατοῦς διδύμων προσώ πων καλλιβλέφαρον φῶς. {_} ἰδού, τᾶιδ' ἄθρησον: λερναῖον ὕδραν ἐναίρει χρυσέαις ἅρπαις ὁ διός παῖς: φίλα, πρόσιδ' ὄσσοις. {_} ὁρῶ. καί πέλας ἄλλος αὐ τοῦ πανόν πυρίφλεκτον αἴ ρει τις: ἆρ' ὅς ἐμαῖσι μυ θεύεται παρά πήναις, ἀσπιστάς ἰόλαος, ὅς κοινούς αἰρόμενος πόνους δίωι παιδί συναντλεῖ; <{_}> καί μάν τόνδ' ἄθρησον πτεροῦντος ἔφεδρον ἵππου: τάν πῦρ πνέουσαν ἐναίρει τρισώματον ἀλκάν. {_} πάνται τοι βλέφαρον διώ κω. σκέψαι κλόνον ἐν τείχεσ σι λαΐνοισι γιγάντων. {_} †ὧδε δερκόμεσθ', ὦ φίλαι.† {_} λεύσσεις οὖν ἐπ' ἐγκελάδωι γοργωπόν πάλλουσαν ἴτυν ...; {_} λεύσσω παλλάδ', ἐμάν θεόν. {_} τί γάρ; κεραυνόν ἀμφίπυρον ὄβριμον ἐν διός ἑκηβόλοισι χερσίν; {<_>} ὁρῶ: τόν δάιον μίμαντα πυρί καταιθαλοῖ. {<_>} καί βρόμιος ἄλλον ἀπολέμοι σι κισσίνοισι βάκτροις ἐναίρει γᾶς τέκνων ὁ βακχεύς. {<_>} σέ τοι, τόν παρά ναόν αὐ δῶ: θέμις γυάλων ὑπερ βῆναι λευκῶι ποδί γ' <οὐδόν>; {<ιων>} οὐ θέμις, ὦ ξέναι. {_} †οὐδ' ἄν ἐκ σέθεν ἄν πυθοίμαν αὐδάν;† {ιων} τίνα τήνδε θέλεις; {_} ἆρ' ὄντως μέσον ὀμφαλόν γᾶς φοίβου κατέχει δόμος; {ιων} στέμμασί γ' ἐνδυτόν, ἀμφί δέ γοργόνες. {_} οὕτω καί φάτις αὐδᾶι. {ιων} εἰ μέν ἐθύσατε πελανόν πρό δόμων καί τι πυθέσθαι χρήιζετε φοίβου, πάριτ' ἐς θυμέλας: ἐπί δ' ἀσφάκτοις μήλοισι δόμων μή πάριτ' ἐς μυχόν. {_} ἔχω μαθοῦσα: θεοῦ δέ νόμον οὐ παραβαίνομεν, ἅ δ' ἐκτός ὄμμα τέρψει. {ιων} πάντα θεᾶσθ', ὅτι καί θέμις, ὄμμασι. {_} μεθεῖσαν δεσπόται με θεοῦ γύαλα τάδ' εἰσιδεῖν. {ιων} δμωαί δέ τίνων κλήιζεσθε δόμων; {_} παλλάδι σύνοικα τρόφιμα μέλα θρα τῶν ἐμῶν τυράννων: παρούσας δ' ἀμφί τᾶσδ' ἐρωτᾶις. {ιων} < > γενναιότης σοι καί τρόπων τεκμήριον τό σχῆμ' ἔχεις τόδ', ἥτις εἶ ποτ', ὦ γύναι. γνοίη δ' ἄν ὡς τά πολλά γ' ἀνθρώπου πέρι τό σχῆμ' ἰδών τις εἰ πέφυκεν εὐγενής. ἔα: ἀλλ' ἐξέπληξάς μ', ὄμμα συγκλήισασα σόν δακρύοις θ' ὑγράνας' εὐγενῆ παρηίδα, ὡς εἶδες ἁγνά λοξίου χρηστήρια. τί ποτε μερίμνης ἐς τόδ' ἦλθες, ὦ γύναι; οὗ πάντες ἄλλοι γύαλα λεύσσοντες θεοῦ χαίρουσιν, ἐνταῦθ' ὄμμα σόν δακρυρροεῖ; {κρεουσα} ὦ ξένε, τό μέν σόν οὐκ ἀπαιδεύτως ἔχει ἐς θαύματ' ἐλθεῖν δακρύων ἐμῶν πέρι: ἐγώ δ' ἰδοῦσα τούσδ' ἀπόλλωνος δόμους μνήμην παλαιάν ἀνεμετρησάμην τινά: ἐκεῖσε τόν νοῦν ἔσχον ἐνθάδ' οὖσά περ. ὦ τλήμονες γυναῖκες: ὦ τολμήματα θεῶν. τί δῆτα; ποῖ δίκην ἀνοίσομεν. εἰ τῶν κρατούντων ἀδικίαις ὀλούμεθα; {ιων} τί χρῆμ' ἀνερμήνευτα δυσθυμῆι, γύναι; {κρ.} οὐδέν: μεθῆκα τόξα: τἀπί τῶιδε δέ ἐγώ τε σιγῶ καί σύ μή φρόντιζ' ἔτι. {ιων} τίς δ' εἶ; πόθεν γῆς ἦλθες; ἐκ ποίας πάτρας πέφυκας; ὄνομα τί σε καλεῖν ἡμᾶς χρεών; {κρ.} κρέουσα μέν μοι τοὔνομ', ἐκ δ' ἐρεχθέως πέφυκα, πατρίς γῆ δ' ἀθηναίων πόλις. {ιων} ὦ κλεινόν οἰκοῦς' ἄστυ γενναίων τ' ἄπο τραφεῖσα πατέρων, ὥς σε θαυμάζω, γύναι. {κρ.} τοσαῦτα κεὐτυχοῦμεν, ὦ ξέν', οὐ πέρα. {ιων} πρός θεῶν, ἀληθῶς, ὡς μεμύθευται βροτοῖς {κρ.} τί χρῆμ' ἐρωτᾶις, ὦ ξέν', ἐκμαθεῖν θέλων; {ιων.} ἐκ γῆς πατρός σου πρόγονος ἔβλαστεν πατήρ; {κρ.} ἐριχθόνιός γε: τό δέ γένος μ' οὐκ ὠφελεῖ. {ιων} ἦ καί σφ' ἀθάνα γῆθεν ἐξανείλετο; {κρ.} ἐς παρθένους γε χεῖρας, οὐ τεκοῦσά νιν. {ιων} δίδωσι δ', ὥσπερ ἐν γραφῆι νομίζεται {κρ.} κέκροπός γε σώιζειν παισίν οὐχ ὁρώμενον. {ιων} ἤκουσα λῦσαι παρθένους τεῦχος θεᾶς. {κρ.} τοιγάρ θανοῦσαι σκόπελον ἥιμαξαν πέτρας. {ιων} εἶἑν: τί δαί τόδ'; ἆρ' ἀληθές ἤ μάτην λόγος; {κρ.} τί χρῆμ' ἐρωτᾶις; καί γάρ οὐ κάμνω σχολῆι. {ιων} πατήρ ἐρεχθεύς σάς ἔθυσε συγγόνους; {κρ.} ἔτλη πρό γαίας σφάγια παρθένους κτανεῖν. {ιων} σύ δ' ἐξεσώθης πῶς κασιγνήτων μόνη; {κρ.} βρέφος νεογνόν μητρός ἦν ἐν ἀγκάλαις. {ιων} πατέρα δ' ἀληθῶς χάσμα σόν κρύπτει χθονός; {κρ.} πληγαί τριαίνης ποντίου σφ' ἀπώλεσαν. {ιων} μακραί δέ χῶρός ἐστ' ἐκεῖ κεκλημένος; {κρ.} τί δ' ἱστορεῖς τόδ'; ὥς μ' ἀνέμνησάς τινος. {ιων} τιμᾶι σφε †πύθιος† ἀστραπαί τε πύθιαι. {κρ.} †τιμᾶ τιμᾶ†: ὡς μήποτ' ὤφελόν σφ' ἰδεῖν. {ιων} τί δέ; στυγεῖς σύ τοῦ θεοῦ τά φίλτατα; {κρ.} οὐδέν: ξύνοιδ' ἄντροισιν αἰσχύνην τινά. {ιων} πόσις δέ τίς ς' ἔγημ' ἀθηναίων, γύναι; {κρ.} οὐκ ἀστός ἀλλ' ἐπακτός ἐξ ἄλλης χθονός. {ιων} τίς; εὐγενῆ νιν δεῖ πεφυκέναι τινά. {κρ.} ξοῦθος, πεφυκώς αἰόλου διός τ' ἄπο. {ιων} καί πῶς ξένος ς' ὤν ἔσχεν οὖσαν ἐγγενῆ; {κρ.} εὔβοι' ἀθήναις ἔστι τις γείτων πόλις. {ιων} ὅροις ὑγροῖσιν, ὡς λέγους', ὡρισμένη. {κρ.} ταύτην ἔπερσε κεκροπίδαις κοινῶι δορί. {ιων} ἐπίκουρος ἐλθών; κἆιτα σόν γαμεῖ λέχος; {κρ.} φερνάς γε πολέμου καί δορός λαβών γέρας. {ιων} σύν ἀνδρί δ' ἥκεις ἤ μόνη χρηστήρια; {κρ.} σύν ἀνδρί: σηκοῖς δ' ὑστερεῖ τροφωνίου. {ιων} πότερα θεατής ἤ χάριν μαντευμάτων; {κρ.} κείνου τε φοίβου θ' ἕν θέλων μαθεῖν ἔπος. {ιων} καρποῦ δ' ὕπερ γῆς ἥκετ' ἤ παίδων πέρι; {κρ.} ἄπαιδές ἐσμεν, χρόνι' ἔχοντ' εὐνήματα. {ιων} οὐδ' ἔτεκες οὐδέν πώποτ' ἀλλ' ἄτεκνος εἶ; {κρ.} ὁ φοῖβος οἶδε τήν ἐμήν ἀπαιδίαν. {ιων} ὦ τλῆμον, ὡς τἄλλ' εὐτυχοῦς' οὐκ εὐτυχεῖς. {κρ.} σύ δ' εἶ τίς; ὥς σου τήν τεκοῦσαν ὤλβισα. {ιων} τοῦ θεοῦ καλοῦμαι δοῦλος, εἰμί τ', ὦ γύναι. {κρ.} ἀνάθημα πόλεως ἤ τινος πραθείς ὕπο; {ιων} οὐκ οἶδα πλήν ἕν: λοξίου κεκλήμεθα. {κρ.} ἡμεῖς ς' ἄρ' αὖθις, ὦ ξέν', ἀντοικτίρομεν. {ιων} ὡς μή εἰδόθ' ἥτις μ' ἔτεκεν ἐξ ὅτου τ' ἔφυν. {κρ.} ναοῖσι δ' οἰκεῖς τοισίδ' ἤ κατά στέγας; {ιων} ἅπαν θεοῦ μοι δῶμ', ἵν' ἄν λάβηι μ' ὕπνος. {κρ.} παῖς δ' ὤν ἀφίκου ναόν ἤ νεανίας; {ιων} βρέφος λέγουσιν οἱ δοκοῦντες εἰδέναι. {κρ.} καί τίς γάλακτί ς' ἐξέθρεψε δελφίδων; {ιων} οὐπώποτ' ἔγνων μαστόν: ἥ δ' ἔθρεψέ με {κρ.} τίς, ὦ ταλαίπωρ'; ὡς νοσοῦς' ηὗρον νόσους. {ιων} φοίβου προφῆτιν μητέρ' ὥς νομίζομεν. {κρ.} ἐς δ' ἄνδρ' ἀφίκου τίνα τροφήν κεκτημένος; {ιων} βωμοί μ' ἔφερβον οὑπιών τ' ἀεί ξένος. {κρ.} ἔχεις δέ βίοτον: εὖ γάρ ἤσκησαι πέπλοις. {ιων} τοῖς τοῦ θεοῦ κοσμούμεθ' ὧι δουλεύομεν. {κρ.} οὐδ' ἦιξας εἰς ἔρευναν ἐξευρεῖν γονάς; {ιων} ἔχω γάρ οὐδέν, ὦ γύναι, τεκμήριον. {κρ.} τάλαινά ς' ἡ τεκοῦς' ἄρ', ἥτις ἦν ποτε. {ιων} ἀδίκημά του γυναικός ἐγενόμην ἴσως. {κρ.} φεῦ: πέπονθέ τις σῆι μητρί ταὔτ' ἄλλη γυνή. {ιων} τίς; εἰ πόνου μοι ξυλλάβοι, χαίροιμεν ἄν. {κρ.} ἧς οὕνεκ' ἦλθον δεῦρο πρίν πόσιν μολεῖν. {ιων} ποῖόν τι χρήιζους'; ὡς ὑπουργήσω, γύναι. {κρ.} μάντευμα κρυπτόν δεομένη φοίβου μαθεῖν. {ιων} λέγοις ἄν: ἡμεῖς τἄλλα προξενήσομεν. {κρ.} ἄκουε δή τόν μῦθον: ἀλλ' αἰδούμεθα. {ιων} οὔ τἄρα πράξεις οὐδέν: ἀργός ἡ θεός. {κρ.} φοίβωι μιγῆναί φησί τις φίλων ἐμῶν. {ιων} φοίβωι γυνή γεγῶσα; μή λέγ', ὦ ξένη. {κρ.} καί παῖδά γ' ἔτεκε τῶι θεῶι λάθραι πατρός. {ιων} οὐκ ἔστιν: ἀνδρός ἀδικίαν αἰσχύνεται. {κρ.} οὔ φησιν αὐτή: καί πέπονθεν ἄθλια. {ιων} τί χρῆμα δράσας', εἰ θεῶι συνεζύγη; {κρ.} τόν παῖδ' ὅν ἔτεκεν ἐξέθηκε δωμάτων. {ιων} ὁ δ' ἐκτεθείς παῖς ποῦ 'στιν; εἰσορᾶι φάος; {κρ.} οὐκ οἶδεν οὐδείς: ταῦτα καί μαντεύομαι. {ιων} εἰ δ' οὐκέτ' ἔστι, τίνι τρόπωι διεφθάρη; {κρ.} θῆράς σφε τόν δύστηνον ἐλπίζει κτανεῖν. {ιων} ποίωι τόδ' ἔγνω χρωμένη τεκμηρίωι; {κρ.} ἐλθοῦς' ἵν' αὐτόν ἐξέθηκ' οὐχ ηὗρ' ἔτι. {ιων} ἦν δέ σταλαγμός ἐν στίβωι τις αἵματος; {κρ.} οὔ φησι: καίτοι πόλλ' ἐπεστράφη πέδον. {ιων} χρόνος δέ τίς τῶι παιδί διαπεπραγμένωι; {κρ.} σοί ταὐτόν ἥβης, εἴπερ ἦν, εἶχ' ἄν μέτρον. {ιων} τί δ' εἰ λάθραι νιν φοῖβος ἐκτρέφει λαβών; {κρ.} τά κοινά χαίρων οὐ δίκαια δρᾶι μόνος. {ιων} ἀδικεῖ νυν ὁ θεός, ἡ τεκοῦσα δ' ἀθλία. {κρ.} οὔκουν ἔτ' ἄλλον <γ'> ὕστερον τίκτει γόνον. {ιων} οἴμοι: προσωιδός ἡ τύχη τὠμῶι πάθει. {κρ.} καί ς', ὦ ξέν', οἶμαι μητέρ' ἀθλίαν ποθεῖν. {ιων} ἆ μή μ' ἐπ' οἶκτον ἔξαγ' οὗ 'λελήσμεθα. {κρ.} σιγῶ: πέραινε δ' ὧν ς' ἀνιστορῶ πέρι. {ιων} οἶσθ' οὖν ὅ κάμνει τοῦ λόγου μάλιστά σοι; {κρ.} τί δ' οὐκ ἐκείνηι τῆι ταλαιπώρωι νοσεῖ; {ιων} πῶς ὁ θεός ὅ λαθεῖν βούλεται μαντεύσεται; {κρ.} εἴπερ καθίζει τρίποδα κοινόν ἑλλάδος. {ιων} αἰσχύνεται τό πρᾶγμα: μή 'ξέλεγχέ νιν. {κρ.} ἀλγύνεται δέ γ' ἡ παθοῦσα τῆι τύχηι. {ιων} οὐκ ἔστιν ὅστις σοι προφητεύσει τάδε. ἐν τοῖς γάρ αὑτοῦ δώμασιν κακός φανείς φοῖβος δικαίως τόν θεμιστεύοντά σοι δράσειεν ἄν τι πῆμ'. ἀπαλλάσσου, γύναι: τῶι γάρ θεῶι τἀναντί' οὐ μαντευτέον. [ἐς γάρ τοσοῦτον ἀμαθίας ἔλθοιμεν ἄν, εἰ τούς θεούς ἄκοντας ἐκπονήσομεν φράζειν ἅ μή θέλουσιν, ἤ προβωμίοις σφαγαῖσι μήλων ἤ δι' οἰωνῶν πτεροῖς.] ἅν γάρ βίαι σπεύδωμεν ἀκόντων θεῶν, ἀνόνητα κεκτήμεσθα τἀγάθ', ὦ γύναι: ἅ δ' ἄν διδῶς' ἑκόντες, ὠφελούμεθα. {χο.} πολλαί γε πολλοῖς εἰσι συμφοραί βροτῶν, μορφαί δέ διαφέρουσιν: ἕνα δ' ἄν εὐτυχῆ μόλις ποτ' ἐξεύροι τις ἀνθρώπων βίον. {κρ.} ὦ φοῖβε, κἀκεῖ κἀνθάδ' οὐ δίκαιος εἶ ἐς τήν ἀποῦσαν, ἧς πάρεισιν οἱ λόγοι: ὅς γ' οὔτ' ἔσωσας τόν σόν ὅν σῶσαί ς' ἐχρῆν οὔθ' ἱστορούσηι μητρί μάντις ὤν ἐρεῖς, ὡς, εἰ μέν οὐκέτ' ἔστιν, ὀγκωθῆι τάφωι, εἰ δ' ἔστιν, ἔλθηι μητρός εἰς ὄψιν ποτέ. †ἀλλ' ἐᾶν χρή τάδ'†, εἰ πρός τοῦ θεοῦ κωλυόμεσθα μή μαθεῖν ἅ βούλομαι. ἀλλ', ὦ ξέν', εἰσορῶ γάρ εὐγενῆ πόσιν ξοῦθον πέλας δή τόνδε, τάς τροφωνίου λιπόντα θαλάμας, τούς λελεγμένους λόγους σίγα πρός ἄνδρα, μή τιν' αἰσχύνην λάβω διακονοῦσα κρυπτά, καί προβῆι λόγος οὐχ ἧιπερ ἡμεῖς αὐτόν ἐξειλίσσομεν. τά γάρ γυναικῶν δυσχερῆ πρός ἄρσενας, κἀν ταῖς κακαῖσιν ἁγαθαί μεμειγμέναι μισούμεθ': οὕτω δυστυχεῖς πεφύκαμεν. {ξουθοσ} πρῶτον μέν <ὁ> θεός τῶν ἐμῶν προσφθεγμάτων λαβών ἀπαρχάς χαιρέτω, σύ τ', ὦ γύναι. μῶν χρόνιος ἐλθών ς' ἐξέπληξ' ὀρρωδίαι; {κρ.} οὐδέν γ': ἀφίγμην δ' ἐς μέριμναν. ἀλλά μοι λέξον, τί θέσπισμ' ἐκ τροφωνίου φέρεις, παίδων ὅπως νῶιν σπέρμα συγκραθήσεται; {ξο.} οὐκ ἠξίωσε τοῦ θεοῦ προλαμβάνειν μαντεύμαθ': ἕν δ' οὖν εἶπεν: οὐκ ἄπαιδά με πρός οἶκον ἥξειν οὐδέ ς' ἐκ χρηστηρίων. {κρ.} ὦ πότνια φοίβου μῆτερ, εἰ γάρ αἰσίως ἔλθοιμεν, ἅ τε νῶιν συμβόλαια πρόσθεν ἦν ἐς παῖδα τόν σόν μεταπέσοι βελτίονα. {ξο.} ἔσται τάδ': ἀλλά τίς προφητεύει θεοῦ; {ιων} ἡμεῖς τά γ' ἔξω, τῶν ἔσω δ' ἄλλοις μέλει, οἵ πλησίον θάσσουσι τρίποδος, <ὦ> ξένε, δελφῶν ἀριστῆς, οὕς ἐκλήρωσεν πάλος. {ξο.} καλῶς: ἔχω δή πάνθ' ὅσων ἐχρήιζομεν. στείχοιμ' ἄν εἴσω: καί γάρ, ὡς ἐγώ κλύω, χρηστήριον πέπτωκε τοῖς ἐπήλυσιν κοινόν πρό ναοῦ: βούλομαι δ' ἐν ἡμέραι τῆιδ' (αἰσία γάρ) θεοῦ λαβεῖν μαντεύματα. σύ δ' ἀμφί βωμούς, ὦ γύναι, δαφνηφόρους λαβοῦσα κλῶνας, εὐτέκνους εὔχου θεοῖς χρησμούς μ' ἐνεγκεῖν ἐξ ἀπόλλωνος δόμων. {κρ.} ἔσται τάδ', ἔσται. λοξίας δ', ἐάν θέληι νῦν ἀλλά τάς πρίν ἀναλαβεῖν ἁμαρτίας, ἅπας μέν οὐ γένοιτ' ἄν εἰς ἡμᾶς φίλος, ὅσον δέ χρήιζει (θεός γάρ ἐστι) δέξομαι. {ιων} τί ποτε λόγοισιν ἡ ξένη πρός τόν θεόν κρυπτοῖσιν αἰεί λοιδοροῦς' αἰνίσσεται; ἤτοι φιλοῦσά γ' ἧς ὕπερ μαντεύεται, ἤ καί τι σιγῶς' ὧν σιωπᾶσθαι χρεών; ἀτάρ θυγατρός τῆς ἐρεχθέως τί μοι μέλει; προσήκει γ' οὐδέν. ἀλλά χρυσέαις πρόχοισιν ἐλθών εἰς ἀπορραντήρια δρόσον καθήσω. νουθετητέος δέ μοι φοῖβος, τί πάσχει: παρθένους βίαι γαμῶν προδίδωσι; παῖδας ἐκτεκνούμενος λάθραι θνήισκοντας ἀμελεῖ; μή σύ γ': ἀλλ', ἐπεί κρατεῖς, ἀρετάς δίωκε. καί γάρ ὅστις ἄν βροτῶν κακός πεφύκηι, ζημιοῦσιν οἱ θεοί. πῶς οὖν δίκαιον τούς νόμους ὑμᾶς βροτοῖς γράψαντας αὐτούς ἀνομίαν ὀφλισκάνειν; εἰ δ' (οὐ γάρ ἔσται, τῶι λόγωι δέ χρήσομαι) δίκας βιαίων δώσετ' ἀνθρώποις γάμων σύ καί ποσειδῶν ζεύς θ' ὅς οὐρανοῦ κρατεῖ, ναούς τίνοντες ἀδικίας κενώσετε. τάς ἡδονάς γάρ τῆς προμηθίας πέρα σπεύδοντες ἀδικεῖτ'. οὐκέτ' ἀνθρώπους κακούς λέγειν δίκαιον, εἰ τά τῶν θεῶν καλά μιμούμεθ', ἀλλά τούς διδάσκοντας τάδε. {χο.} σέ τάν ὠδίνων λοχιᾶν ἀνειλείθυιαν, ἐμάν ἀθάναν, ἱκετεύω, προμηθεῖ τιτᾶνι λοχευ θεῖσαν κατ' ἀκροτάτας κορυφᾶς διός, ὦ †μάκαιρα† νίκα, μόλε πύθιον οἶκον, ὀλύμπου χρυσέων θαλάμων πταμένα πρός ἀγυιάς, φοιβήιος ἔνθα γᾶς μεσόμφαλος ἑστία παρά χορευομένωι τρίποδι μαντεύματα κραίνει, σύ καί παῖς ἁ λατογενής, δύο θεαί δύο παρθένοι, κασίγνηται †σεμναί φοίβου†. ἱκετεύσατε δ', ὦ κόραι, τό παλαιόν ἐρεχθέως γένος εὐτεκνίας χρονίου καθαροῖς μαντεύμασι κῦρσαι. ὑπερβαλλούσας γάρ ἔχει θνατοῖς εὐδαιμονίας ἀκίνητον ἀφορμάν, τέκνων οἷς ἄν καρποφόροι λάμπωσιν ἐν θαλάμοις πατρίοισι νεάνιδες ἧβαι, διαδέκτορα πλοῦτον ὡς ἕξοντες ἐκ πατέρων ἑτέροις ἐπί τέκνοις. ἄλκαρ τε γάρ ἐν κακοῖς σύν τ' εὐτυχίαις φίλον δορί τε γᾶι πατρίαι φέρει σωτήριον ἀλκάν. ἐμοί μέν πλούτου τε πάρος βασιλικῶν τ' εἶεν θαλάμων †τροφαί κήδειοι κεδνῶν γε τέκνων†. τόν ἄπαιδα δ' ἀποστυγῶ βίον, ὧι τε δοκεῖ ψέγω: μετά δέ κτεάνων μετρίων βιοτᾶς εὔπαιδος ἐχοίμαν. ὦ πανός θακήματα καί παραυλίζουσα πέτρα μυχώδεσι μακραῖς, ἵνα χορούς στείβουσι ποδοῖν ἀγλαύρου κόραι τρίγονοι στάδια χλοερά πρό παλλάδος ναῶν συρίγγων ὑπ' αἰόλας ἰαχᾶς †ὕμνων† ὅτ' ἀναλίοις συρίζεις, ὦ πάν, τοῖσι σοῖς ἐν ἄντροις, ἵνα τεκοῦσά τις παρθένος μελέα βρέφος φοίβωι πτανοῖς ἐξόρισεν θοίναν θηρσί τε φονίαν δαῖτα, πικρῶν γάμων ὕβριν. οὔτ' ἐπί κερκίσιν οὔτε λόγων φάτιν ἄιον εὐτυχίας μετέχειν θεόθεν τέκνα θνατοῖς. {ιων} πρόσπολοι γυναῖκες, αἵ τῶνδ' ἀμφί κρηπῖδας δόμων θυοδόκων φρούρημ' ἔχουσαι δεσπότιν φυλάσσετε, ἐκλέλοιπ' ἤδη τόν ἱερόν τρίποδα καί χρηστήριον ξοῦθος ἤ μίμνει κατ' οἶκον ἱστορῶν ἀπαιδίαν; {χο.} ἐν δόμοις ἔστ', ὦ ξέν': οὔπω δῶμ' ὑπερβαίνει τόδε. ὡς δ' ἐπ' ἐξόδοισιν ὄντος, τῶνδ' ἀκούομεν πυλῶν δοῦπον, ἐξιόντα τ' ἤδη δεσπότην ὁρᾶν πάρα. {ξο.} ὦ τέκνον, χαῖρ': ἡ γάρ ἀρχή τοῦ λόγου πρέπουσά μοι. {ιων} χαίρομεν: σύ δ' εὖ φρόνει γε, καί δύ' ὄντ' εὖ πράξομεν. {ξο.} δός χερός φίλημά μοι σῆς σώματός τ' ἀμφιπτυχάς. {ιων} εὖ φρονεῖς μέν; ἤ ς' ἔμηνεν θεοῦ τις, ὦ ξένε, βλάβη; {ξο.} οὐ φρονῶ, τά φίλταθ' εὑρών εἰ φιλεῖν ἐφίεμαι; {ιων} παῦε, μή ψαύσας τά τοῦ θεοῦ στέμματα ῥήξηις χερί. {ξο.} ἅψομαι: κοὐ ῥυσιάζω, τἀμά δ' εὑρίσκω φίλα. {ιων} οὐκ ἀπαλλάξηι, πρίν εἴσω τόξα πλευμόνων λαβεῖν; {ξο.} ὡς τί δή φεύγεις με σαυτοῦ γνωρίσαι τά φίλτατα; {ιων} οὐ φιλῶ φρενοῦν ἀμούσους καί μεμηνότας ξένους. {ξο.} κτεῖνε καί πίμπρη: πατρός γάρ, ἤν κτάνηις, ἔσηι φονεύς. {ιων} ποῦ δέ μοι πατήρ σύ; ταῦτ' οὖν οὐ γέλως κλύειν ἐμοί; {ξο.} οὔ: τρέχων ὁ μῦθος ἄν σοι τἀμά σημήνειεν ἄν. {ιων} καί τί μοι λέξεις; {ξο.} πατήρ σός εἰμι καί σύ παῖς ἐμός. {ιων} τίς λέγει τάδ'; {ξο.} ὅς ς' ἔθρεψεν ὄντα λοξίας ἐμόν. {ιων} μαρτυρεῖς σαυτῶι. {ξο.} τά τοῦ θεοῦ γ' ἐκμαθών χρη στήρια. {ιων} ἐσφάλης αἴνιγμ' ἀκούσας. {ξο.} οὐκ ἄρ' ὄρθ' ἀκούομεν. {ιων} ὁ δέ λόγος τίς ἐστι φοίβου; {ξο.} τόν συναντήσαντά μοι {ιων} τίνα συνάντησιν; {ξο.} δόμων τῶνδ' ἐξιόντι τοῦ θεοῦ {ιων} συμφορᾶς τίνος κυρῆσαι; {ξο.} παῖδ' ἐμόν πεφυκέναι. {ιων} σόν γεγῶτ' ἤ δῶρον ἄλλων; {ξο.} δῶρον, ὄντα δ' ἐξ ἐμοῦ. {ιων} πρῶτα δῆτ' ἐμοί ξυνάπτεις πόδα σόν; {ξο.} οὐκ ἄλλωι τέκνον. {ιων} ἡ τύχη πόθεν ποθ' ἥκει; {ξο.} δύο μίαν θαυμάζομεν. {ιων} ἐκ τίνος δέ σοι πέφυκα μητρός; {ξο.} οὐκ ἔχω φράσαι. {ιων} οὐδέ φοῖβος εἶπε; {ξο.} τερφθείς τοῦτο, κεῖν' οὐκ ἠρόμην. {ιων} γῆς ἄρ' ἐκπέφυκα μητρός; {ξο.} οὐ πέδον τίκτει τέκνα. {ιων} πῶς ἄν οὖν εἴην σός; {ξο.} οὐκ οἶδ', ἀναφέρω δ' ἐς τόν θεόν. {ιων} φέρε λόγων ἁψώμεθ' ἄλλων. {ξο.} τοῦτ' ἄμεινον, ὦ τέκνον. {ιων} ἦλθες ἐς νόθον τι λέκτρον; {ξο.} μωρίαι γε τοῦ νέου. {ιων} πρίν κόρην λαβεῖν ἐρεχθέως; {ξο.} οὐ γάρ ὕστερόν γέ πω. {ιων} ἆρα δῆτ' ἐκεῖ μ' ἔφυσας; {ξο.} τῶι χρόνωι γε συντρέχει. {ιων} κἆιτα πῶς ἀφικόμεσθα δεῦρο {ξο.} τοῦτ' ἀμηχανῶ. {ιων} διά μακρᾶς ἐλθών κελεύθου; {ξο.} τοῦτο κἄμ' ἀπαιολᾶι. {ιων} πυθίαν δ' ἦλθες πέτραν πρίν; {ξο.} ἐς φανάς γε βακ χίου. {ιων} προξένων δ' ἔν του κατέσχες; {ξο.} ὅς με δελφίσιν κόραις {ιων} ἐθιάσευς', ἤ πῶς τάδ' αὐδᾶις; {ξο.} μαινάσιν γε βακχίου. {ιων} ἔμφρον' ἤ κάτοινον ὄντα; {ξο.} βακχίου πρός ἡδοναῖς. {ιων} τοῦτ' ἐκεῖν': ἵν' ἐσπάρημεν {ξο.} ὁ πότμος ἐξηῦρεν, τέκνον. {ιων} πῶς δ' ἀφικόμεσθα ναούς; {ξο.} ἔκβολον κόρης ἴσως. {ιων} ἐκπεφεύγαμεν τό δοῦλον. {ξο.} πατέρα νυν δέχου, τέκνον. {ιων} τῶι θεῶι γοῦν οὐκ ἀπιστεῖν εἰκός. {ξο.} εὖ φρονεῖς ἄρα. {ιων} καί τί βουλόμεσθά γ' ἄλλο {ξο.} νῦν ὁρᾶις ἅ χρή ς' ὁρᾶν. {ιων} ἤ διός παιδός γενέσθαι παῖς; {ξο.} ὅ σοί γε γίγνεται. {ιων} ἦ θίγω δῆθ' ὅς μ' ἔφυσας; {ξο.} πιθόμενός γε τῶι θεῶι. {ιων} χαῖρέ μοι, πάτερ {ξο.} φίλον γε φθέγμ' ἐδεξάμην τόδε. {ιων} ἡμέρα θ' ἡ νῦν παροῦσα. {ξο.} μακάριόν γ' ἔθηκέ με. {ιων} ὦ φίλη μῆτερ, πότ' ἆρα καί σόν ὄψομαι δέμας; νῦν ποθῶ σε μᾶλλον ἤ πρίν, ἥτις εἶ ποτ', εἰσιδεῖν. ἀλλ' ἴσως τέθνηκας, ἡμεῖς δ' οὐδ' ὄναρ δυναίμεθ' ἄν. {χο.} κοιναί μέν ἡμῖν δωμάτων εὐπραξίαι: ὅμως δέ καί δέσποιναν ἐς τέκν' εὐτυχεῖν ἐβουλόμην ἄν τούς τ' ἐρεχθέως δόμους. {ξο.} ὦ τέκνον, ἐς μέν σήν ἀνεύρεσιν θεός ὀρθῶς ἔκρανε, καί συνῆψ' ἐμοί τε σέ σύ τ' αὖ τά φίλταθ' ηὗρες οὐκ εἰδώς πάρος. οἷ δ' ἦιξας ὀρθῶς, τοῦτο κἄμ' ἔχει πόθος, ὅπως σύ τ', ὦ παῖ, μητέρ' εὑρήσεις σέθεν ἐγώ θ' ὁποίας μοι γυναικός ἐξέφυς. χρόνωι δέ δόντες ταῦτ' ἴσως εὕροιμεν ἄν. ἀλλ' ἐκλιπών θεοῦ δάπεδ' ἀλητείαν τε σήν ἐς τάς ἀθήνας στεῖχε κοινόφρων πατρί [οὗ ς' ὄλβιον μέν σκῆπτρον ἀναμένει πατρός, πολύς δέ πλοῦτος: οὐδέ θάτερον νοσῶν δυοῖν κεκλήσηι δυσγενής πένης θ' ἅμα, ἀλλ' εὐγενής τε καί πολυκτήμων βίου]. σιγᾶις; τί πρός γῆν ὄμμα σόν βαλών ἔχεις ἐς φροντίδας τ' ἀπῆλθες, ἐκ δέ χαρμονῆς πάλιν μεταστάς δεῖμα προσβάλλεις πατρί; {ιων} οὐ ταὐτόν εἶδος φαίνεται τῶν πραγμάτων πρόσωθεν ὄντων ἐγγύθεν θ' ὁρωμένων. ἐγώ δέ τήν μέν συμφοράν ἀσπάζομαι, πατέρα ς' ἀνευρών: ὧν δέ γιγνώσκω, πάτερ, ἄκουσον. εἶναί φασι τάς αὐτόχθονας κλεινάς ἀθήνας οὐκ ἐπείσακτον γένος, ἵν' ἐσπεσοῦμαι δύο νόσω κεκτημένος, πατρός τ' ἐπακτοῦ καὐτός ὤν νοθαγενής. καί τοῦτ' ἔχων τοὔνειδος ἀσθενής μένων †μηδέν καί οὐδέν ὤν† κεκλήσομαι. ἤν δ' ἐς τό πρῶτον πόλεος ὁρμηθείς ζυγόν ζητῶ τις εἶναι, τῶν μέν ἀδυνάτων ὕπο μισησόμεσθα: λυπρά γάρ τά κρείσσονα. ὅσοι δέ, χρηστοί δυνάμενοί τ', ὄντες σοφοί, σιγῶσι κοὐ σπεύδουσιν ἐς τά πράγματα, γέλωτ' ἐν αὐτοῖς μωρίαν τε λήψομαι οὐχ ἡσυχάζων ἐν πόλει ψόγου πλέαι. τῶν δ' †αὖ λογίων τε† χρωμένων τε τῆι πόλει ἐς ἀξίωμα βάς πλέον φρουρήσομαι ψήφοισιν. οὕτω γάρ τάδ', ὦ πάτερ, φιλεῖ: οἵ τάς πόλεις ἔχουσι κἀξιώματα τοῖς ἀνθαμίλλοις εἰσί πολεμιώτατοι. ἐλθών δ' ἐς οἶκον ἀλλότριον ἔπηλυς ὤν γυναῖκά θ' ὡς ἄτεκνον, ἥ κοινουμένη τῆς συμφορᾶς σοι πρόσθεν ἀπολαχοῦσα νῦν αὐτή καθ' αὑτήν τήν τύχην οἴσει πικρῶς, πῶς οὐχ ὑπ' αὐτῆς εἰκότως μισήσομαι, ὅταν παραστῶ σοί μέν ἐγγύθεν ποδός, ἡ δ' οὖς' ἄτεκνος τά σά φίλ' εἰσορᾶι πικρῶς, κἆιτ' ἤ προδούς σύ μ' ἐς δάμαρτα σήν βλέπηις ἤ τἀμά τιμῶν δῶμα συγχέας ἔχηις; ὅσας σφαγάς δή φαρμάκων <τε> θανασίμων γυναῖκες ηὗρον ἀνδράσιν διαφθοράς. ἄλλως τε τήν σήν ἄλοχον οἰκτίρω, πάτερ, ἄπαιδα γηράσκουσαν: οὐ γάρ ἀξία πατέρων ἀπ' ἐσθλῶν οὖς' ἀπαιδίαι νοσεῖν. τυραννίδος δέ τῆς μάτην αἰνουμένης τό μέν πρόσωπον ἡδύ, τἀν δόμοισι δέ λυπηρά: τίς γάρ μακάριος, τίς εὐτυχής, ὅστις δεδοικώς καί περιβλέπων βίαν αἰῶνα τείνει; δημότης ἄν εὐτυχής ζῆν ἄν θέλοιμι μᾶλλον ἤ τύραννος ὤν, ὧι τούς πονηρούς ἡδονή φίλους ἔχειν, ἐσθλούς δέ μισεῖ κατθανεῖν φοβούμενος. εἴποις ἄν ὡς ὁ χρυσός ἐκνικᾶι τάδε, πλουτεῖν τε τερπνόν: οὐ φιλῶ ψόγους κλύειν ἐν χερσί σώιζων ὄλβον οὐδ' ἔχειν πόνους: εἴη γ' ἐμοί <μέν> μέτρια μή λυπουμένωι. ἅ δ' ἐνθάδ' εἶχον ἀγάθ' ἄκουσόν μου, πάτερ: τήν φιλτάτην μέν πρῶτον ἀνθρώποις σχολήν ὄχλον τε μέτριον, οὐδέ μ' ἐξέπληξ' ὁδοῦ πονηρός οὐδείς: κεῖνο δ' οὐκ ἀνασχετόν, εἴκειν ὁδοῦ χαλῶντα τοῖς κακίοσιν. θεῶν δ' ἐν εὐχαῖς ἤ λόγοισιν ἦ βροτῶν ὑπηρετῶν χαίρουσιν οὐ γοωμένοις. καί τούς μέν ἐξέπεμπον, οἱ δ' ἧκον ξένοι, ὥσθ' ἡδύς αἰεί καινός ἐν καινοῖσιν ἦ. ὅ δ' εὐκτόν ἀνθρώποισι, κἄν ἄκουσιν ἦι, δίκαιον εἶναί μ' ὁ νόμος ἡ φύσις θ' ἅμα παρεῖχε τῶι θεῶι. ταῦτα συννοούμενος κρείσσω νομίζω τἀνθάδ' ἤ τἀκεῖ, πάτερ. ἔα δέ μ' αὐτοῦ ζῆν: ἴση γάρ ἡ χάρις μεγάλοισι χαίρειν σμικρά θ' ἡδέως ἔχειν. {χο.} καλῶς ἔλεξας, εἴπερ οὕς ἐγώ φιλῶ ἐν τοῖσι σοῖσιν εὐτυχήσουσιν φίλοις. {ξο.} παῦσαι λόγων τῶνδ', εὐτυχεῖν δ' ἐπίστασο: θέλω γάρ οὗπέρ ς' ηὗρον ἄρξασθαι, τέκνον, κοινῆς τραπέζης, δαῖτα πρός κοινήν πεσών, θῦσαί θ' ἅ σου πρίν γενέθλι' οὐκ ἐθύσαμεν. καί νῦν μέν ὡς δή ξένον ἄγων ς' ἐφέστιον δείπνοισι τέρψω, τῆς δ' ἀθηναίων χθονός ἄξω θεατήν δῆθεν, οὐχ ὡς ὄντ' ἐμόν. καί γάρ γυναῖκα τήν ἐμήν οὐ βούλομαι λυπεῖν ἄτεκνον οὖσαν αὐτός εὐτυχῶν. χρόνωι δέ καιρόν λαμβάνων προσάξομαι δάμαρτ' ἐᾶν σε σκῆπτρα τἄμ' ἔχειν χθονός. ἴωνα δ' ὀνομάζω σε τῆι τύχηι πρέπον, ὁθούνεκ' ἀδύτων ἐξιόντι μοι θεοῦ ἴχνος συνῆψας πρῶτος. ἀλλά τῶν φίλων πλήρωμ' ἀθροίσας βουθύτωι σύν ἡδονῆι πρόσειπε, μέλλων δελφίδ' ἐκλιπεῖν πόλιν. ὑμῖν δέ σιγᾶν, δμωίδες, λέγω τάδε, ἤ θάνατον εἰπούσαισι πρός δάμαρτ' ἐμήν. {ιων} στείχοιμ' ἄν. ἕν δέ τῆς τύχης ἄπεστί μοι: εἰ μή γάρ ἥτις μ' ἔτεκεν εὑρήσω, πάτερ, ἀβίωτον ἡμῖν. εἰ δ' ἐπεύξασθαι χρεών, ἐκ τῶν ἀθηνῶν μ' ἡ τεκοῦς' εἴη γυνή, ὥς μοι γένηται μητρόθεν παρρησία. καθαράν γάρ ἤν τις ἐς πόλιν πέσηι ξένος, κἄν τοῖς λόγοισιν ἀστός ἦι, τό γε στόμα δοῦλον πέπαται κοὐκ ἔχει παρρησίαν. {χο.} ὁρῶ δάκρυα καί πενθίμους <ἀλαλαγάς> στεναγμάτων τ' ἐσβολάς, ὅταν ἐμά τύραννος εὐπαιδίαν πόσιν ἔχοντ' εἰδῆι, αὐτή δ' ἄπαις ἦι καί λελειμμένη τέκνων. τίν', ὦ παῖ πρόμαντι λατοῦς, ἔχρη σας ὑμνωιδίαν; πόθεν ὁ παῖς ὅδ' ἀμφί ναούς σέθεν τρόφιμος ἐξέβα; γυναικῶν τίνος; οὐ γάρ με σαίνει θέσφατα μή τιν' ἔχηι δόλον. δειμαίνω συμφοράν, ἐφ' ὅ<τι> ποτέ βάσεται. ἄτοπος ἄτοπα γάρ παραδίδωσί μοι τάδε θεοῦ φήμα. πλέκει δόλον τέχναν θ' ὁ παῖς ἄλλων τραφείς ἐξ αἱμάτων. τίς οὐ τάδε ξυνοίσεται; φίλαι, πότερ' ἐμᾶι δεσποίναι τάδε τορῶς ἐς οὖς γεγωνήσομεν †πόσιν ἐν ὧι τά πάντ' ἔχους' ἐλπίδων μέτοχος ἦν τλάμων†; νῦν δ' ἡ μέν ἔρρει συμφοραῖς, ὁ δ' εὐτυχεῖ, πόλιον ἐσπεσοῦσα γῆρας, πόσις δ' ἀτίετος φίλων. μέλεος, ὅς θυραῖος ἐλθών δόμους μέγαν ἐς ὄλβον οὐκ ἴσωσεν τύχας. ὄλοιτ' ὄλοιτο πότνιαν ἐξαπαφών ἐμάν, καί θεοῖσιν μή τύχοι καλλίφλογα πελανόν ἐπί πυρί καθαγνίσας: τό δ' ἐμόν εἴσεται < > τυραννίδος φίλα. ἤδη πέλας δεινῶν κυρεῖ παῖς καί πατήρ νέος νέου. ἰώ δειράδες παρνασοῦ πέτρας ἔχουσαι σκόπελον οὐράνιόν θ' ἕδραν, ἵνα βάκχιος ἀμφιπύρους ἀνέχων πεύκας λαιψηρά πηδᾶι νυκτιπόλοις ἅμα σύν βάκχαις. μή <τί> ποτ' εἰς ἐμάν πόλιν ἵκοιθ' ὁ παῖς, νέαν δ' ἁμέραν ἀπολιπών θάνοι. στεγομένα γάρ ἄν πόλις ἔχοι σκῆψιν ξενικόν ἐσβολάν < > †ἁλίσας† ὁ πάρος ἀρχαγός ὤν ἐρεχθεύς ἄναξ. {κρ.} ὦ πρέσβυ παιδαγώγ' ἐρεχθέως πατρός τοὐμοῦ ποτ' ὤν τόθ' ἡνίκ' ἦν ἔτ' ἐν φάει, ἔπαιρε σαυτόν πρός θεοῦ χρηστήρια, ὥς μοι συνησθῆις, εἴ τι λοξίας ἄναξ θέσπισμα παίδων ἐς γονάς ἐφθέγξατο. σύν τοῖς φίλοις γάρ ἡδύ μέν πράσσειν καλῶς: ὅ μή γένοιτο δ', εἴ τι τυγχάνοι κακόν, ἐς ὄμματ' εὔνου φωτός ἐμβλέψαι γλυκύ. ἐγώ δέ ς', ὥσπερ καί σύ πατέρ' ἐμόν ποτε, δέσποιν' ὅμως οὖς' ἀντικηδεύω πατρός. {πρεσβυτησ} ὦ θύγατερ, ἄξι' ἀξίων γεννητόρων ἤθη φυλάσσεις κοὐ καταισχύνας' ἔχεις τούς σούς, παλαιῶν ἐκγόνους αὐτοχθόνων. ἕλχ' ἕλκε πρός μέλαθρα καί κόμιζέ με. αἰπεινά μοι μαντεῖα: τοῦ γήρως δέ μοι συνεκπονοῦσα κῶλον ἰατρός γενοῦ. {κρ.} ἕπου νυν: ἴχνος δ' ἐκφύλασς' ὅπου τίθης. {πρ.} ἰδού: τό τοῦ ποδός μέν βραδύ, τό τοῦ δέ νοῦ ταχύ. {κρ.} βάκτρωι δ' ἐρείδου: περιφερής στίβος χθονός. {πρ.} καί τοῦτο τυφλόν, ὅταν ἐγώ βλέπω βραχύ. {κρ.} ὀρθῶς ἔλεξας: ἀλλά μή παρῆις κόπωι. {πρ.} οὔκουν ἑκών γε: τοῦ δ' ἀπόντος οὐ κρατῶ. {κρ.} γυναῖκες, ἱστῶν τῶν ἐμῶν καί κερκίδος δούλευμα πιστόν, τίνα τύχην λαβών πόσις βέβηκε παίδων, ὧνπερ οὕνεχ' ἥκομεν; σημήνατ': εἰ γάρ ἀγαθά μοι μηνύσετε, οὐκ εἰς ἀπίστους δεσπότας βαλεῖς χάριν. {χο.} ἰώ δαῖμον. {κρ.} τό φροίμιον μέν τῶν λόγων οὐκ εὐτυχές. {χο.} ἰώ τλᾶμον. {κρ.} ἀλλ' ἦ τι θεσφάτοισι δεσποτῶν νοσεῖ; {χο.} αἰαῖ: τί δρῶμεν θάνατος ὧν κεῖται πέρι; {κρ.} τίς ἥδε μοῦσα χὠ φόβος τίνων πέρι; {χο.} εἴπωμεν ἤ σιγῶμεν ἤ τί δράσομεν; {κρ.} εἴφ': ὡς ἔχεις γε συμφοράν τιν' εἰς ἐμέ. {χο.} εἰρήσεταί τοι, κεἰ θανεῖν μέλλω διπλῆι. οὐκ ἔστι σοι, δέσποιν', ἐπ' ἀγκάλαις λαβεῖν τέκν' οὐδέ μαστῶι σῶι προσαρμόσαι ποτέ. {κρ.} ὤμοι θάνοιμι. {<πρ.>} θύγατερ. {<κρ.>} ὦ τάλαιν' ἐγώ συμφορᾶς, ἔλαβον ἔπαθον ἄχος ἀβίοτον, φίλαι. διοιχόμεσθα. {πρ.} τέκνον. {κρ.} αἰαῖ αἰαῖ: διανταῖος ἔτυπεν ὀδύνα με πλευ μόνων τῶνδ' ἔσω. {πρ.} μήπω στενάξηις {κρ.} ἀλλά πάρεισι γόοι. {πρ.} πρίν ἄν μάθωμεν {κρ.} ἀγγελίαν τίνα μοι; {πρ.} εἰ ταὐτά πράσσων δεσπότης τῆς συμφορᾶς κοινωνός ἐστιν ἤ μόνη σύ δυστυχεῖς. {χο.} κείνωι μέν, ὦ γεραιέ, παῖδα λοξίας ἔδωκεν, ἰδίαι δ' εὐτυχεῖ ταύτης δίχα. {κρ.} τόδ' ἐπί τῶιδε κακόν ἄκρον ἔλακες <ἔλακες> ἄχος ἐμοί στένειν. {πρ.} πότερα δέ φῦναι δεῖ γυναικός ἔκ τινος τόν παῖδ' ὅν εἶπας ἤ γεγῶτ' ἐθέσπισεν; {χο.} ἤδη πεφυκότ' ἐκτελῆ νεανίαν δίδωσιν αὐτῶι λοξίας: παρῆ δ' ἐγώ. {κρ.} πῶς φήις; †ἄφατον ἄφατον† ἀναύδητον λόγον ἐμοί θροεῖς. {πρ.} κἄμοιγε. πῶς δ' ὁ χρησμός ἐκπεραίνεται σαφέστερόν μοι φράζε χὤστις ἔσθ' ὁ παῖς. {χο.} ὅτωι ξυναντήσειεν ἐκ θεοῦ συθείς πρώτωι πόσις σός, παῖδ' ἔδωκ' αὐτῶι θεός. {κρ.} ὀτοτοτοῖ: τόν ἐμόν ἄτεκνον ἄτεκνον ἔλακ' ἄρα βίοτον, ἐρημίαι δ' ὀρφανούς δόμους οἰκήσω. {πρ.} τίς οὖν ἐχρήσθη; τῶι συνῆψ' ἴχνος ποδός πόσις ταλαίνης; πῶς δέ ποῦ νιν εἰσιδών; {χο.} οἶσθ', ὦ φίλη δέσποινα, τόν νεανίαν ὅς τόνδ' ἔσαιρε ναόν; οὗτός ἐσθ' ὁ παῖς. {κρ.} ἀν' ὑγρόν ἀμπταίην αἰθέρα πόρσω γαί ας ἑλλανίας ἀστέρας ἑσπέρους, οἷον οἷον ἄλγος ἔπαθον, φίλαι. {πρ.} ὄνομα δέ ποῖον αὐτόν ὀνομάζει πατήρ; οἶσθ', ἤ σιωπῆι τοῦτ' ἀκύρωτον μένει; {χο.} ἴων', ἐπείπερ πρῶτος ἤντησεν πατρί: μητρός δ' ὁποίας ἐστίν οὐκ ἔχω φράσαι. φροῦδος δ', ἵν' εἰδῆις πάντα τἀπ' ἐμοῦ, γέρον, παιδός προθύσων ξένια καί γενέθλια σκηνάς ἐς ἱεράς τῆσδε λαθραίως πόσις, κοινήν ξυνάψων δαῖτα παιδί τῶι νέωι. {πρ.} δέσποινα, προδεδόμεσθα (σύν γάρ σοί νοσῶ) τοῦ σοῦ πρός ἀνδρός καί μεμηχανημένως ὑβριζόμεσθα δωμάτων τ' ἐρεχθέως ἐκβαλλόμεσθα. καί σόν οὐ στυγῶν πόσιν λέγω, σέ μέντοι μᾶλλον ἤ κεῖνον φιλῶν: ὅστις σε γήμας ξένος ἐπεισελθών πόλιν καί δῶμα καί σήν παραλαβών παγκληρίαν ἄλλης γυναικός παῖδας ἐκκαρπούμενος λάθραι πέφηνεν: ὡς λάθραι δ', ἐγώ φράσω. ἐπεί ς' ἄτεκνον ἤισθετ', οὐκ ἔστεργέ σοι ὅμοιος εἶναι τῆς τύχης τ' ἴσον φέρειν, λαβών δέ δοῦλα λέκτρα νυμφεύσας λάθραι τόν παῖδ' ἔφυσεν, ἐξενωμένον δέ τωι δελφῶν δίδωσιν ἐκτρέφειν. ὁ δ' ἐν θεοῦ δόμοισιν ἄφετος, ὡς λάθοι, παιδεύεται. νεανίαν δ' ὡς ἤισθετ' ἐκτεθραμμένον, ἐλθεῖν ς' ἔπεισε δεῦρ' ἀπαιδίας χάριν. κἆιθ' ὁ θεός οὐκ ἐψεύσαθ', ὅδε δ' ἐψεύσατο πάλαι τρέφων τόν παῖδα, κἄπλεκεν πλοκάς τοιάσδ': ἁλούς μέν ἀνέφερ' ἐς τόν δαίμονα, †ἐλθών δέ καί τόν χρόνον ἀμύνεσθαι θέλων† τυραννίδ' αὐτῶι περιβαλεῖν ἔμελλε γῆς. [καινόν δέ τοὔνομ' ἀνά χρόνον πεπλασμένον ἴων, ἰόντι δῆθεν ὅτι συνήντετο.] {χο.} οἴμοι, κακούργους ἄνδρας ὡς ἀεί στυγῶ, οἵ συντιθέντες τἄδικ' εἶτα μηχαναῖς κοσμοῦσι. φαῦλον χρηστόν ἄν λαβεῖν φίλον θέλοιμι μᾶλλον ἤ κακόν σοφώτερον. {πρ.} καί τῶνδ' ἁπάντων ἔσχατον πείσηι κακόν: ἀμήτορ', ἀναρίθμητον, ἐκ δούλης τινός γυναικός ἐς σόν δῶμα δεσπότην ἄγει. ἁπλοῦν ἄν ἦν γάρ τό κακόν, εἰ παρ' εὐγενοῦς μητρός, πιθών σε, σήν λέγων ἀπαιδίαν, ἐσώικις' οἴκους: εἰ δέ σοι τόδ' ἦν πικρόν, τῶν αἰόλου νιν χρῆν ὀρεχθῆναι γάμων. ἐκ τῶνδε δεῖ σε δή γυναικεῖόν τι δρᾶν. [ἤ γάρ ξίφος λαβοῦσαν ἤ δόλωι τινί ἤ φαρμάκοισι σόν κατακτεῖναι πόσιν καί παῖδα, πρίν σοί θάνατον ἐκ κείνων μολεῖν. εἰ γάρ γ' ὑφήσεις τοῦδ', ἀπαλλάξηι βίου. δυοῖν γάρ ἐχθροῖν εἰς ἕν ἐλθόντοιν στέγος ἤ θάτερον δεῖ δυστυχεῖν ἤ θάτερον. ἐγώ μέν οὖν σοι καί συνεκπονεῖν θέλω καί συμφονεύειν παῖδ' ὑπεισελθών δόμους οὗ δαῖθ' ὁπλίζει καί τροφεῖα δεσπόταις ἀποδούς θανεῖν τε ζῶν τε φέγγος εἰσορᾶν. ἕν γάρ τι τοῖς δούλοισιν αἰσχύνην φέρει, τοὔνομα: τά δ' ἄλλα πάντα τῶν ἐλευθέρων οὐδέν κακίων δοῦλος, ὅστις ἐσθλός ἦι. {χο.} κἀγώ, φίλη δέσποινα, συμφοράν θέλω κοινουμένη τήνδ' ἤ θανεῖν ἤ ζῆν καλῶς.] {κρ.} ὦ ψυχά, πῶς σιγάσω; πῶς δέ σκοτίας ἀναφήνω εὐνάς, αἰδοῦς δ' ἀπολειφθῶ; τί γάρ ἐμπόδιον κώλυμ' ἔτι μοι; πρός τίν' ἀγῶνας τιθέμεσθ' ἀρετῆς; οὐ πόσις ἡμῶν προδότης γέγονεν; στέρομαι δ' οἴκων, στέρομαι παίδων, φροῦδαι δ' ἐλπίδες, ἅς διαθέσθαι χρήιζουσα καλῶς οὐκ ἐδυνήθην, σιγῶσα γάμους, σιγῶσα τόκους πολυκλαύτους. ἀλλ' οὐ τό διός πολύαστρον ἕδος καί τήν ἐπ' ἐμοῖς σκοπέλοισι θεάν λίμνης τ' ἐνύδρου τριτωνιάδος πότνιαν ἀκτήν, οὐκέτι κρύψω λέχος, ὅ στέρνων ἀπονησαμένη ῥάιων ἔσομαι. στάζουσι κόραι δακρύοισιν ἐμαί, ψυχή δ' ἀλγεῖ κακοβουληθεῖς' ἔκ τ' ἀνθρώπων ἔκ τ' ἀθανάτων, οὕς ἀποδείξω λέκτρων προδότας ἀχαρίστους. ὦ τᾶς ἑπταφθόγγου μέλπων κιθάρας ἐνοπάν, ἅτ' ἀγραύλοις κεράεσσιν ἐν ἀψύχοις ἀχεῖ μουσᾶν ὕμνους εὐαχήτους, σοί μομφάν, ὦ λατοῦς παῖ, πρός τάνδ' αὐγάν αὐδάσω. ἦλθές μοι χρυσῶι χαίταν μαρμαίρων, εὖτ' ἐς κόλπους κρόκεα πέταλα φάρεσιν ἔδρεπον †ἀνθίζειν† χρυσανταυγῆ: λευκοῖς δ' ἐμφύς καρποῖσιν χειρῶν εἰς ἄντρου κοίτας κραυγάν ὦ μᾶτέρ μ' αὐδῶσαν θεός ὁμευνέτας ἆγες ἀναιδείαι κύπριδι χάριν πράσσων. τίκτω δ' ἁ δύστανός σοι κοῦρον, τόν φρίκαι ματρός βάλλω τάν σάν εἰς εὐνάν, ἵνα μ' ἐν λέχεσιν μελέαν μελέοις ἐζεύξω τάν δύστανον. οἴμοι μοι: καί νῦν ἔρρει πτανοῖς ἁρπασθείς θοίνα παῖς μοι καί σοί. τλᾶμον, σύ δέ <καί> κιθάραι κλάζεις παιᾶνας μέλπων. ὠή, τόν λατοῦς αὐδῶ, ὅστ' ὀμφάν κληροῖς †πρός χρυσέους θάκους† καί γαίας μεσσήρεις ἕδρας. ἐς φῶς αὐδάν καρύξω: ἰώ <ἰώ> κακός εὐνάτωρ, ὅς τῶι μέν ἐμῶι νυμφεύται χάριν οὐ προλαβών παῖδ' εἰς οἴκους οἰκίζεις: ὁ δ' ἐμός γενέτας καί σός †ἀμαθής† οἰωνοῖς ἔρρει συλαθείς, σπάργανα ματέρος ἐξαλλάξας. μισεῖ ς' ἁ δᾶλος καί δάφνας ἔρνεα φοίνικα παρ' ἁβροκόμαν, ἔνθα λοχεύματα σέμν' ἐλοχεύσατο λατώ δίοισί σε κάποις. {χο.} οἴμοι, μέγας θησαυρός ὡς ἀνοίγνυται κακῶν, ἐφ' οἷσι πᾶς ἄν ἐκβάλοι δάκρυ. {πρ.} <ὦ> θύγατερ, οἴκτου σόν βλέπων ἐμπίμπλαμαι πρόσωπον, ἔξω δ' ἐγενόμην γνώμης ἐμῆς. κακῶν γάρ ἄρτι κῦμ' ὑπεξαντλῶν φρενί, πρύμνηθεν αἴρει μ' ἄλλο σῶν λόγων ὕπο, οὕς ἐκβαλοῦσα τῶν παρεστώτων κακῶν μετῆλθες ἄλλων πημάτων κακάς ὁδούς. τί φήις; τίνα λόγον λοξίου κατηγορεῖς; ποῖον τεκεῖν φήις παῖδα; ποῦ 'κθεῖναι πόλεως θηρσίν φίλον τύμβευμ'; ἄνελθέ μοι πάλιν. {κρ.} αἰσχύνομαι μέν ς', ὦ γέρον, λέξω δ' ὅμως. {πρ.} ὡς συστενάζειν γ' οἶδα γενναίως φίλοις. {κρ.} ἄκουε τοίνυν: οἶσθα κεκροπίων πετρῶν πρόσβορρον ἄντρον, ἅς μακράς κικλήσκομεν; {πρ.} οἶδ', ἔνθα πανός ἄδυτα καί βωμοί πέλας. {κρ.} ἐνταῦθ' ἀγῶνα δεινόν ἠγωνίσμεθα. {πρ.} τίν'; ὡς ἀπαντᾶι δάκρυά μοι τοῖς σοῖς λόγοις. {κρ.} φοίβωι ξυνῆψ' ἄκουσα δύστηνον γάμον. {πρ.} ὦ θύγατερ, ἆρ' ἦν ταῦθ' ἅ γ' ἠισθόμην ἐγώ; {κρ.} οὐκ οἶδ': ἀληθῆ δ' εἰ λέγεις φαίημεν ἄν. {πρ.} νόσον κρυφαίαν ἡνίκ' ἔστενες λάθραι. {κρ.} τότ' ἦν ἅ νῦν σοι φανερά σημαίνω κακά. {πρ.} κἆιτ' ἐξέκλεψας πῶς ἀπόλλωνος γάμους; {κρ.} ἔτεκον: ἀνάσχου ταῦτ' ἐμοῦ κλύων, γέρον. {πρ.} ποῦ; τίς λοχεύει ς'; ἤ μόνη μοχθεῖς τάδε; {κρ.} μόνη κατ' ἄντρον οὗπερ ἐζεύχθην γάμοις. {πρ.} ὁ παῖς δέ ποῦ 'στιν, ἵνα σύ μηκέτ' ἦις ἄπαις; {κρ.} τέθνηκεν, ὦ γεραιέ, θηρσίν ἐκτεθείς. {πρ.} τέθνηκ'; ἀπόλλων δ' ὁ κακός οὐδέν ἤρκεσεν; {κρ.} οὐκ ἤρκες': ἅιδου δ' ἐν δόμοις παιδεύεται. {πρ.} τίς γάρ νιν ἐξέθηκεν; οὐ γάρ δή σύ γε; {κρ.} ἡμεῖς, ἐν ὄρφνηι σπαργανώσαντες πέπλοις. {πρ.} οὐδέ ξυνήιδει σοί τις ἔκθεσιν τέκνου; {κρ.} αἱ ξυμφοραί γε καί τό λανθάνειν μόνον. {πρ.} καί πῶς ἐν ἄντρωι παῖδα σόν λιπεῖν ἔτλης; {κρ.} πῶς; οἰκτρά πολλά στόματος ἐκβαλοῦς' ἔπη. {πρ.} φεῦ: τλήμων σύ τόλμης, ὁ δέ θεός μᾶλλον σέθεν. {κρ.} εἰ παῖδά γ' εἶδες χεῖρας ἐκτείνοντά μοι. {πρ.} μαστόν διώκοντ' ἤ πρός ἀγκάλαις πεσεῖν; {κρ.} ἐνταῦθ' ἵν' οὐκ ὤν ἄδικ' ἔπασχεν ἐξ ἐμοῦ. {πρ.} σοί δ' ἐς τί δόξ' ἐσῆλθεν ἐκβαλεῖν τέκνον; {κρ.} ὡς τόν θεόν σώσοντα τόν γ' αὑτοῦ γόνον. {πρ.} οἴμοι, δόμων σῶν ὄλβος ὡς χειμάζεται. {κρ.} τί κρᾶτα κρύψας, ὦ γέρον, δακρυρροεῖς; {πρ.} σέ καί πατέρα σόν δυστυχοῦντας εἰσορῶν. {κρ.} τά θνητά τοιαῦτ': οὐδέν ἐν ταὐτῶι μένει. {πρ.} μή νυν ἔτ' οἴκτων, θύγατερ, ἀντεχώμεθα. {κρ.} τί γάρ με χρή δρᾶν; ἀπορία τό δυστυχεῖν. {πρ.} τόν πρῶτον ἀδικήσαντά ς' ἀποτίνου θεόν. {κρ.} καί πῶς τά κρείσσω θνητός οὖς' ὑπερδράμω; {πρ.} πίμπρη τά σεμνά λοξίου χρηστήρια. {κρ.} δέδοικα: καί νῦν πημάτων ἅδην ἔχω. {πρ.} τά δυνατά νυν τόλμησον, ἄνδρα σόν κτανεῖν. {κρ.} αἰδούμεθ' εὐνάς τάς τόθ' ἡνίκ' ἐσθλός ἦν. {πρ.} νῦν δ' ἀλλά παῖδα τόν ἐπί σοί πεφηνότα. {κρ.} πῶς; εἰ γάρ εἴη δυνατόν: ὡς θέλοιμί γ' ἄν. {πρ.} ξιφηφόρους σούς ὁπλίσας' ὀπάονας. {κρ.} στείχοιμ' ἄν: ἀλλά ποῦ γενήσεται τόδε; {πρ.} ἱεραῖσιν ἐν σκηναῖσιν οὗ θοινᾶι φίλους. {κρ.} ἐπίσημον ὁ φόνος καί τό δοῦλον ἀσθενές. {πρ.} ὤμοι, κακίζηι: φέρε, σύ νυν βούλευέ τι. {κρ.} καί μήν ἔχω γε δόλια καί δραστήρια. {πρ.} ἀμφοῖν ἄν εἴην τοῖνδ' ὑπηρέτης ἐγώ. {κρ.} ἄκουε τοίνυν: οἶσθα γηγενῆ μάχην; {πρ.} οἶδ', ἥν φλέγραι γίγαντες ἔστησαν θεοῖς. {κρ.} ἐνταῦθα γοργόν' ἔτεκε γῆ, δεινόν τέρας. {πρ.} ἦ παισίν αὑτῆς σύμμαχον, θεῶν πόνον; {κρ.} ναί: καί νιν ἔκτειν' ἡ διός παλλάς θεά. {πρ.} ἆρ' οὗτός ἐσθ' ὁ μῦθος ὅν κλύω πάλαι; {κρ.} ταύτης ἀθάναν δέρος ἐπί στέρνοις ἔχειν. {πρ.} ἥν αἰγίδ' ὀνομάζουσι, παλλάδος στολήν; {κρ.} τόδ' ἔσχεν ὄνομα θεῶν ὅτ' ἦιξεν ἐς δόρυ. {πρ.} ποῖόν τι μορφῆς σχῆμ' ἔχουσαν ἀγρίας; {κρ.} θώρακ' ἐχίδνης περιβόλοις ὡπλισμένον. {πρ.} τί δῆτα, θύγατερ, τοῦτο σοῖς ἐχθροῖς βλάβος; {κρ.} ἐριχθόνιον οἶσθ' ἤ <οὔ>; τί δ' οὐ μέλλεις, γέρον; {πρ.} ὅν πρῶτον ὑμῶν πρόγονον ἐξανῆκε γῆ; {κρ.} τούτωι δίδωσι παλλάς ὄντι νεογόνωι {πρ.} τί χρῆμα; †μέλλον† γάρ τι προσφέρεις ἔπος. {κρ.} δισσούς σταλαγμούς αἵματος γοργοῦς ἄπο. {πρ.} ἰσχύν ἔχοντας τίνα πρός ἀνθρώπου φύσιν; {κρ.} τόν μέν θανάσιμον, τόν δ' ἀκεσφόρον νόσων. {πρ.} ἐν τῶι καθάψας' ἀμφί παιδί σώματος; {κρ.} χρυσέοισι δεσμοῖς: ὁ δέ δίδως' ἐμῶι πατρί. {πρ.} κείνου δέ κατθανόντος ἐς ς' ἀφίκετο; {κρ.} ναί: κἀπί καρπῶι γ' αὔτ' ἐγώ χερός φέρω. {πρ.} πῶς οὖν κέκρανται δίπτυχον δῶρον θεᾶς; {κρ.} κοίλης μέν ὅστις φλεβός ἀπέσταξεν φόνος {πρ.} τί τῶιδε χρῆσθαι; δύναμιν ἐκφέρει τίνα; {κρ.} νόσους ἀπείργει καί τροφάς ἔχει βίου. {πρ.} ὁ δεύτερος δ' ἀριθμός ὧν λέγεις τί δρᾶι; {κρ.} κτείνει, δρακόντων ἰός ὤν τῶν γοργόνος. {πρ.} ἐς ἕν δέ κραθέντ' αὐτόν ἤ χωρίς φορεῖς; {κρ.} χωρίς: κακῶι γάρ ἐσθλόν οὐ συμμείγνυται. {πρ.} ὦ φιλτάτη παῖ, πάντ' ἔχεις ὅσων σε δεῖ. {κρ.} τούτωι θανεῖται παῖς: σύ δ' ὁ κτείνων ἔσηι. {πρ.} ποῦ καί τί δράσας; σόν λέγειν, τολμᾶν δ' ἐμόν. {κρ.} ἐν ταῖς ἀθήναις, δῶμ' ὅταν τοὐμόν μόληι. {πρ.} οὐκ εὖ τόδ' εἶπας: καί σύ γάρ τοὐμόν ψέγεις. {κρ.} πῶς; ἆρ' ὑπείδου τοῦθ' ὅ κἄμ' ἐσέρχεται; {πρ.} σύ παῖδα δόξεις διολέσαι, κεἰ μή κτενεῖς. {κρ.} ὀρθῶς: φθονεῖν γάρ φασι μητρυιάς τέκνοις. {πρ.} αὐτοῦ νυν αὐτόν κτεῖν', ἵν' ἀρνήσηι φόνους. {κρ.} προλάζυμαι γοῦν τῶι χρόνωι τῆς ἡδονῆς. {πρ.} καί σόν γε λήσεις πόσιν ἅ σε σπεύδει λαθεῖν. {κρ.} οἶσθ' οὖν ὅ δρᾶσον: χειρός ἐξ ἐμῆς λαβών χρύσωμ' ἀθάνας τόδε, παλαιόν ὄργανον, ἐλθών ἵν' ἡμῖν βουθυτεῖ λάθραι πόσις, δείπνων ὅταν λήγωσι καί σπονδάς θεοῖς μέλλωσι λείβειν, ἐν πέπλοις ἔχων τόδε κάθες βαλών ἐς πῶμα τῶι νεανίαι ἰδίαι γε, μή <τι> πᾶσι χωρίσας ποτόν, τῶι τῶν ἐμῶν μέλλοντι δεσπόζειν δόμων. κἄνπερ διέλθηι λαιμόν, οὔποθ' ἵξεται κλεινάς ἀθήνας, κατθανών δ' αὐτοῦ μενεῖ. {πρ.} σύ μέν νυν εἴσω προξένων μέθες πόδα: ἡμεῖς δ' ἐφ' ὧι τετάγμεθ' ἐκπονήσομεν. ἄγ', ὦ γεραιέ πούς, νεανίας γενοῦ ἔργοισι, κεἰ μή τῶι χρόνωι πάρεστί σοι. ἐχθρόν δ' ἐπ' ἄνδρα στεῖχε δεσποτῶν μέτα καί συμφόνευε καί συνεξαίρει δόμων. τήν δ' εὐσέβειαν εὐτυχοῦσι μέν καλόν τιμᾶν: ὅταν δέ πολεμίους δρᾶσαι κακῶς θέληι τις, οὐδείς ἐμποδών κεῖται νόμος. {χο.} εἰνοδία θύγατερ δάματρος, ἅ τῶν νυκτιπόλων ἐφόδων ἀνάσσεις, καί μεθαμερίων ὅδωσον δυσθανάτων κρατήρων πληρώματ' ἐφ' οἷσι πέμπει πότνια πότνι' ἐμά χθονίας γοργοῦς λαιμοτόμων ἀπό σταλαγμῶν τῶι τῶν ἐρεχθεϊδᾶν δόμων ἐφαπτομένωι: μηδέ ποτ' ἄλλος ἥ κων πόλεως ἀνάσσοι πλήν τῶν εὐγενετᾶν ἐρεχθειδᾶν. εἰ δ' ἀτελής θάνατος σπουδαί τε δεσποί νας ὅ τε καιρός ἄπεισι τόλμας, ἇι νῦν ἐλπίς ἐφαί νετ', ἤ θηκτόν ξίφος ἤ λαιμῶν ἐξάψει βροχόν ἀμφί δειράν, πάθεσι πάθεα δ' ἐξανύτους' εἰς ἄλλας βιότου κάτεισι μορφάς. οὐ γάρ δόμων γ' ἑτέρους ἄρχοντας ἀλλοδαπούς ζῶσά ποτ' <ἐν> φαεν ναῖς ἀνέχοιτ' ἄν αὐγαῖς ἁ τῶν εὐπατριδᾶν γεγῶς' οἴκων. αἰσχύνομαι τόν πολύυ μνον θεόν, εἰ παρά καλλιχόροισι παγαῖς λαμπάδα θεωρός εἰκάδων ἐννύχιον ἄυπνος ὄψεται, ὅτε καί διός ἀστερωπός ἀνεχόρευσεν αἰθήρ, χορεύει δέ σελάνα καί πεντήκοντα κόραι †νηρέος αἱ κατά πόντον ἀεναῶν τε ποταμῶν† δίνας χορευόμεναι τάν χρυσοστέφανον κόραν καί ματέρα σεμνάν: ἵν' ἐλπίζει βασιλεύ σειν ἄλλων πόνον ἐσπεσών <ὁ> φοίβειος ἀλάτας. ὁρᾶθ', ὅσοι δυσκελάδοι σιν κατά μοῦσαν ἰόντες ἀείδεθ' ὕμνοις ἁμέτερα λέχεα καί γάμους κύπριδος ἀθέμιτος ἀνοσίους, ὅσον εὐσεβίαι κρατοῦμεν ἄδικον ἄροτον ἀνδρῶν. παλίμφαμος ἀοιδά καί μοῦς' εἰς ἄνδρας ἴτω †δυσκέλαδος ἀμφί λέκτρων. δείκνυσι γάρ ὁ διός ἐκ παίδων† ἀμνημοσύναν, οὐ κοινάν τεκέων τύχαν οἴκοισι φυτεύσας δεσποίναι: πρός δ' ἀφροδί ταν ἄλλαν θέμενος χάριν νόθου παιδός ἔκυρσεν. {θεραπων} κλεινήν, γυναῖκες, ποῦ κόρην ἐρεχθέως δέσποιναν εὕρω; πανταχῆι γάρ ἄστεως < > ζητῶν νιν ἐξέπλησα κοὐκ ἔχω λαβεῖν. {χο.} τί δ' ἔστιν, ὦ ξύνδουλε; τίς προθυμία ποδῶν ἔχει σε καί λόγους τίνας φέρεις; {θε.} θηρώμεθ': ἀρχαί δ' ἁπιχώριοι χθονός ζητοῦσιν αὐτήν ὡς θάνηι πετρουμένη. {χο.} οἴμοι, τί λέξεις; οὔτι που λελήμμεθα κρυφαῖον ἐς παῖδ' ἐκπορίζουσαι φόνον; {θε.} ἔγνως: μεθέξεις δ' οὐκ ἐν ὑστάτοις κακοῦ. {χο.} ὤφθη δέ πῶς τά κρυπτά μηχανήματα; {θε.} [τό μή δίκαιον τῆς δίκης ἡσσώμενον] ἐξηῦρεν ὁ θεός, οὐ μιανθῆναι θέλων. {χο.} πῶς; ἀντιάζω ς' ἱκέτις ἐξειπεῖν τάδε. πεπυσμέναι γάρ, εἰ θανεῖν ἡμᾶς χρεών, ἥδιον ἄν θάνοιμεν, εἴθ' ὁρᾶν φάος. {θε.} ἐπεί θεοῦ μαντεῖον ὤιχετ' ἐκλιπών πόσις κρεούσης παῖδα τόν καινόν λαβών πρός δεῖπνα θυσίας θ' ἅς θεοῖς ὡπλίζετο, ξοῦθος μέν ὤιχετ' ἔνθα πῦρ πηδᾶι θεοῦ βακχεῖον, ὡς σφαγαῖσι διονύσου πέτρας δεύσειε δισσάς παιδός ἀντ' ὀπτηρίων, λέξας: σύ μέν νυν, τέκνον, ἀμφήρεις μένων σκηνάς ἀνίστη τεκτόνων μοχθήμασιν. θύσας δέ γενέταις θεοῖσιν ἤν μακρόν χρόνον μείνω, παροῦσι δαῖτες ἔστωσαν φίλοις. λαβών δέ μόσχους ὤιχεθ': ὁ δέ νεανίας σεμνῶς ἀτοίχους περιβολάς σκηνωμάτων ὀρθοστάταις ἱδρύεθ', ἡλίου βολάς καλῶς φυλάξας, οὔτε πρός μέσας φλογός ἀκτῖνας οὔτ' αὖ πρός τελευτώσας βίον, πλέθρου σταθμήσας μῆκος εἰς εὐγωνίαν, μέτρημ' ἔχουσαν τοὐν μέσωι γε μυρίων ποδῶν ἀριθμόν, ὡς λέγουσιν οἱ σοφοί, ὡς πάντα δελφῶν λαόν ἐς θοίνην καλῶν. λαβών δ' ὑφάσμαθ' ἱερά θησαυρῶν πάρα κατεσκίαζε, θαύματ' ἀνθρώποις ὁρᾶν. πρῶτον μέν ὀρόφωι πτέρυγα περιβάλλει πέπλων, ἀνάθημα δίου παιδός, οὕς ἡρακλέης ἀμαζόνων σκυλεύματ' ἤνεγκεν θεῶι. ἐνῆν δ' ὑφανταί γράμμασιν τοιαίδ' ὑφαί: οὐρανός ἀθροίζων ἄστρ' ἐν αἰθέρος κύκλωι: ἵππους μέν ἤλαυν' ἐς τελευταίαν φλόγα ἥλιος, ἐφέλκων λαμπρόν ἑσπέρου φάος: μελάμπεπλος δέ νύξ ἀσείρωτον ζυγοῖς ὄχημ' ἔπαλλεν, ἄστρα δ' ὡμάρτει θεᾶι: πλειάς μέν ἤιει μεσοπόρου δι' αἰθέρος ὅ τε ξιφήρης ὠρίων, ὕπερθε δέ ἄρκτος στρέφους' οὐραῖα χρυσήρη πόλωι: κύκλος δέ πανσέληνος ἠκόντιζ' ἄνω μηνός διχήρης, ὑάδες τε, ναυτίλοις σαφέστατον σημεῖον, ἥ τε φωσφόρος ἕως διώκους' ἄστρα. τοίχοισιν δ' ἔπι ἤμπισχεν ἄλλα βαρβάρων ὑφάσματα: εὐηρέτμους ναῦς ἀντίας ἑλληνίσιν καί μιξόθηρας φῶτας ἱππείας τ' ἄγρας ἐλάφων λεόντων τ' ἀγρίων θηράματα. κατ' εἰσόδους δέ κέκροπα θυγατέρων πέλας σπείραισιν εἱλίσσοντ', ἀθηναίων τινός ἀνάθημα, χρυσέους τ' ἐν μέσωι συσσιτίωι κρατῆρας ἔστης'. ἐν δ' ἄκροισι βάς ποσίν κῆρυξ ἀνεῖπε τόν θέλοντ' ἐγχωρίων ἐς δαῖτα χωρεῖν. ὡς δ' ἐπληρώθη στέγη, στεφάνοισι κοσμηθέντες εὐόχθου βορᾶς ψυχήν ἐπλήρουν. ὡς δ' ἀνεῖσαν ἡδονήν < > παρελθών πρέσβυς ἐς μέσον πέδον ἔστη, γέλων δ' ἔθηκε συνδείπνοις πολύν πρόθυμα πράσσων: ἔκ τε γάρ κρωσσῶν ὕδωρ χεροῖν ἔπεμπε νίπτρα κἀξεθυμία σμύρνης ἱδρῶτα χρυσέων τ' ἐκπωμάτων ἦρχ', αὐτός αὑτῶι τόνδε προστάξας πόνον. ἐπεί δ' ἐς αὐλούς ἧκον ἐς κρατῆρά τε κοινόν, γέρων ἔλεξ': ἀφαρπάζειν χρεών οἰνηρά τεύχη σμικρά, μεγάλα δ' ἐσφέρειν, ὡς θᾶσσον ἔλθως' οἵδ' ἐς ἡδονάς φρενῶν. ἦν δή φερόντων μόχθος ἀργυρηλάτους χρυσέας τε φιάλας: ὁ δέ λαβών ἐξαίρετον, ὡς τῶι νέωι δή δεσπότηι χάριν φέρων, ἔδωκε πλῆρες τεῦχος, εἰς οἶνον βαλών ὅ φασι δοῦναι φάρμακον δραστήριον δέσποιναν, ὡς παῖς ὁ νέος ἐκλίποι φάος. κοὐδείς τάδ' ἤιδειν. ἐν χεροῖν ἔχοντι δέ σπονδάς μετ' ἄλλων παιδί τῶι πεφηνότι βλασφημίαν τις οἰκετῶν ἐφθέγξατο. ὁ δ', ὡς ἐν ἱερῶι μάντεσίν τ' ἐσθλοῖς τραφείς, οἰωνόν ἔθετο κἀκέλευς' ἄλλον νέον κρατῆρα πληροῦν: τάς δέ πρίν σπονδάς θεοῦ δίδωσι γαίαι πᾶσί τ' ἐκσπένδειν λέγει. σιγή δ' ὑπῆλθεν: ἐκ δ' ἐπίμπλαμεν δρόσου κρατῆρας ἱερούς βιβλίνου τε πώματος. κἀν τῶιδε μόχθωι πτηνός ἐσπίπτει δόμους κῶμος πελειῶν (λοξίου γάρ ἐν δόμοις ἄτρεστα ναίους'), ὡς δ' ἀπέσπεισαν μέθυ ἐς αὐτό χείλη πώματος κεχρημέναι καθῆκαν, εἷλκον δ' εὐπτέρους ἐς αὐχένας. καί ταῖς μέν ἄλλαις ἄνοσος ἦν λοιβή θεοῦ: ἥ δ' ἕζετ' ἔνθ' ὁ καινός ἔσπεισεν γόνος ποτοῦ τ' ἐγεύσατ' εὐθύς εὔπτερον δέμας ἔσεισε κἀβάκχευσεν, ἐκ δ' ἔκλαγξ' ὄπα ἀξύνετον αἰάζους': ἐθάμβησεν δέ πᾶς θοινατόρων ὅμιλος ὄρνιθος πόνους. θνήισκει δ' ἀπασπαίρουσα, φοινικοσκελεῖς χηλάς παρεῖσα. γυμνά δ' ἐκ πέπλων μέλη ὑπέρ τραπέζης ἧχ' ὁ μαντευτός γόνος, βοᾶι δέ: τίς μ' ἔμελλεν ἀνθρώπων κτανεῖν; σήμαινε, πρέσβυ: σή γάρ ἡ προθυμία καί πῶμα χειρός σῆς ἐδεξάμην πάρα. εὐθύς δ' ἐρευνᾶι γραῖαν ὠλένην λαβών, ἐπ' αὐτοφώρωι πρέσβυν ὡς ἔχονθ' ἕλοι < >. ὤφθη δέ καί κατεῖπ' ἀναγκασθείς μόλις τόλμας κρεούσης πώματός τε μηχανάς. θεῖ δ' εὐθύς ἔξω συλλαβών θοινάτορας ὁ πυθόχρηστος λοξίου νεανίας, κἀν κοιράνοισι πυθικοῖς σταθείς λέγει: ὦ γαῖα σεμνή, τῆς ἐρεχθέως ὕπο, ξένης γυναικός, φαρμάκοισι θνήισκομεν. δελφῶν δ' ἄνακτες ὥρισαν πετρορριφῆ θανεῖν ἐμήν δέσποιναν οὐ ψήφωι μιᾶι, τόν ἱερόν ὡς κτείνουσαν ἔν τ' ἀνακτόροις φόνον τιθεῖσαν. πᾶσα δέ ζητεῖ πόλις τήν ἀθλίως σπεύσασαν ἀθλίαν ὁδόν: παίδων γάρ ἐλθοῦς' εἰς ἔρον φοίβου πάρα τό σῶμα κοινῆι τοῖς τέκνοις ἀπώλεσεν. {χο.} οὐκ ἔστ' οὐκ ἔστιν θανάτου παρατροπά μελέαι μοι: φανερά φανερά τάδ' ἤδη †σπονδάς ἐκ διονύσου βοτρύων θοᾶς ἐχίδνας σταγόσι μειγνυμένας φόνωι†. φανερά θύματα νερτέρων, συμφοραί μέν ἐμῶι βίωι, λεύσιμοι δέ καταφθοραί δεσποίναι. τίνα φυγάν πτερόεσσαν ἤ χθονός ὑπό σκοτίους μυχούς πορευθῶ, θανάτου λεύσιμον ἄταν ἀποφεύγουσα, τεθρίππων ὠκιστᾶν χαλᾶν ἐπιβᾶς' ἤ πρύμνας ἔπι ναῶν; οὐκ ἔστι λαθεῖν ὅτε μή χρήιζων θεός ἐκκλέπτει. τί ποτ', ὦ μελέα δέσποινα, μένει ψυχῆι σε παθεῖν; ἆρα θέλουσαι δρᾶσαί τι κακόν τούς πέλας αὐταί πεισόμεθ' ὥσπερ τό δίκαιον; {κρ.} πρόσπολοι, διωκόμεσθα θανασίμους ἐπί σφαγάς, πυθίαι ψήφωι κρατηθεῖς', ἔκδοτος δέ γίγνομαι. {χο.} ἴσμεν, ὦ τάλαινα, τάς σάς συμφοράς, ἵν' εἶ τύχης. {κρ.} ποῖ φύγω δῆτ'; ἐκ γάρ οἴκων προύλαβον μόλις πόδα μή θανεῖν, κλοπῆι δ' ἀφῖγμαι διαφυγοῦσα πολεμίους. {χο.} ποῖ δ' ἄν ἄλλος' ἤ 'πί βωμόν; {κρ.} καί τί μοι πλέον τόδε; {χο.} ἱκέτιν οὐ θέμις φονεύειν. {κρ.} τῶι νόμωι δέ γ' ὄλλυμαι. {χο.} χειρία γ' ἁλοῦσα. {κρ.} καί μήν οἵδ' ἀγωνισταί πικροί δεῦρ' ἐπείγονται ξιφήρεις. {χο.} ἵζε νυν πυρᾶς ἔπι. κἄν θάνηις γάρ ἐνθάδ' οὖσα, τοῖς ἀποκτείνασί σε προστρόπαιον αἷμα θήσεις: οἰστέον δέ τήν τύχην. {ιων} ὦ ταυρόμορφον ὄμμα κηφισοῦ πατρός, οἵαν ἔχιδναν τήνδ' ἔφυσας ἤ πυρός δράκοντ' ἀναβλέποντα φοινίαν φλόγα, ἧι τόλμα πᾶς' ἔνεστιν οὐδ' ἥσσων ἔφυ γοργοῦς σταλαγμῶν, οἷς ἔμελλέ με κτανεῖν. λάζυσθ', ἵν' αὐτῆς τούς ἀκηράτους πλόκους κόμης καταξήνωσι παρνασοῦ πλάκες, ὅθεν πετραῖον ἅλμα δισκηθήσεται. ἐσθλοῦ δ' ἔκυρσα δαίμονος, πρίν ἐς πόλιν μολεῖν ἀθηνῶν χὐπό μητρυιάν πεσεῖν. ἐν συμμάχοις γάρ ἀνεμετρησάμην φρένας τάς σάς, ὅσον μοι πῆμα δυσμενής τ' ἔφυς: ἔσω γάρ ἄν με περιβαλοῦσα δωμάτων ἄρδην ἄν ἐξέπεμψας εἰς ἅιδου δόμους. [ἀλλ' οὔτε βωμός οὔτ' ἀπόλλωνος δόμος σώσει ς': ὁ δ' οἶκτος ὁ σός ἐμοί κρείσσων πάρα καί μητρί τἠμῆι: καί γάρ εἰ τό σῶμά μοι ἄπεστιν αὐτῆς, τοὔνομ' οὐκ ἄπεστί πω.] ἴδεσθε τήν πανοῦργον, ἐκ τέχνης τέχνην οἵαν ἔπλεξε: βωμόν ἔπτημεν θεοῦ ὡς οὐ δίκην δώσουσα τῶν εἰργασμένων. {κρ.} ἀπεννέπω σε μή κατακτείνειν ἐμέ ὑπέρ τ' ἐμαυτῆς τοῦ θεοῦ θ' ἵν' ἕσταμεν. {ιων} τί δ' ἐστί φοίβωι σοί τε κοινόν ἐν μέσωι; {κρ.} ἱερόν τό σῶμα τῶι θεῶι δίδωμ' ἔχειν. {ιων} κἄπειτ' ἔκαινες φαρμάκοις τόν τοῦ θεοῦ; {κρ.} ἀλλ' οὐκέτ' ἦσθα λοξίου, πατρός δέ σοῦ. {ιων} †ἀλλ' ἐγενόμεσθα, πατρός δ' οὐσίαν λέγω†. {κρ.} οὐκοῦν τότ' ἦσθα: νῦν δ' ἐγώ, σύ δ' οὐκέτι. {ιων} οὐκ εὐσεβεῖς γε: τἀμά δ' εὐσεβῆ τότ' ἦν. {κρ.} ἔκτεινά ς' ὄντα πολέμιον δόμοις ἐμοῖς. {ιων} οὔτοι σύν ὅπλοις ἦλθον ἐς τήν σήν χθόνα. {κρ.} μάλιστα: κἀπίμπρης γ' ἐρεχθέως δόμους. {ιων} ποίοισι πανοῖς ἤ πυρός ποίαι φλογί; {κρ.} ἔμελλες οἰκεῖν τἄμ', ἐμοῦ βίαι λαβών. {ιων} κἄπειτα τοῦ μέλλειν μ' ἀπέκτεινες φόβωι; {κρ.} ὡς μή θάνοιμί γ', εἰ σύ μή μέλλων τύχοις. {ιων} φθονεῖς ἄπαις οὖς', εἰ πατήρ ἐξηῦρέ με; {κρ.} σύ τῶν ἀτέκνων δῆτ' ἀναρπάσεις δόμους; {ιων} πατρός γε γῆν διδόντος ἥν ἐκτήσατο. {κρ.} τοῖς αἰόλου δέ πῶς μετῆν τῆς παλλάδος; {ιων} ὅπλοισιν αὐτήν οὐ λόγοις ἐρρύσατο. {κρ.} ἐπίκουρος οἰκήτωρ γ' ἄν οὐκ εἴη χθονός. {ιων} ἡμῖν †δέ γ' ἀλλά πατρί† γῆς οὐκ ἦν μέρος; {κρ.} ὅς' ἀσπίς ἔγχος θ': ἥδε σοι παμπησία. {ιων} ἔκλειπε βωμόν καί θεηλάτους ἕδρας. {κρ.} τήν σήν ὅπου σοι μητέρ' ἐστί νουθέτει. {ιων} σύ δ' οὐχ ὑφέξεις ζημίαν κτείνους' ἐμέ; {κρ.} ἤν γ' ἐντός ἀδύτων τῶνδέ με σφάξαι θέληις. {ιων} τίς ἡδονή σοι θεοῦ θανεῖν ἐν στέμμασιν; {κρ.} λυπήσομέν τιν' ὧν λελυπήμεσθ' ὕπο. {ιων} φεῦ: δεινόν γε θνητοῖς τούς νόμους ὡς οὐ καλῶς ἔθηκεν ὁ θεός οὐδ' ἀπό γνώμης σοφῆς: τούς μέν γάρ ἀδίκους βωμόν οὐχ ἵζειν ἐχρῆν ἀλλ' ἐξελαύνειν: οὐδέ γάρ ψαύειν καλόν θεῶν πονηρᾶι χειρί, τοῖσι δ' ἐνδίκοις: ἱερά καθίζειν <δ'> ὅστις ἠδικεῖτ' ἐχρῆν, καί μή 'πί ταὐτό τοῦτ' ἰόντ' ἔχειν ἴσον τόν τ' ἐσθλόν ὄντα τόν τε μή θεῶν πάρα. {προφητισ} ἐπίσχες, ὦ παῖ: τρίποδα γάρ χρηστήριον λιποῦσα θριγκούς τούσδ' ὑπερβάλλω ποδί φοίβου προφῆτις, τρίποδος ἀρχαῖον νόμον σώιζουσα, πασῶν δελφίδων ἐξαίρετος. {ιων} χαῖρ', ὦ φίλη μοι μῆτερ, οὐ τεκοῦσά περ. {πρ.} ἀλλ' οὖν λεγόμεθά γ': ἡ φάτις δ' οὔ μοι πικρά. {ιων} ἤκουσας ὥς μ' ἔκτεινεν ἥδε μηχαναῖς; {πρ.} ἤκουσα: καί σύ δ' ὠμός ὤν ἁμαρτάνεις. {ιων} οὐ χρή με τούς κτείνοντας ἀνταπολλύναι; {πρ.} προγόνοις δάμαρτες δυσμενεῖς ἀεί ποτε. {ιων} ἡμεῖς δέ μητρυιαῖς γε πάσχοντες κακῶς. {πρ.} μή ταῦτα: λείπων ἱερά καί στείχων πάτραν {ιων} τί δή με δρᾶσαι νουθετούμενον χρεών; {πρ.} καθαρός ἀθήνας ἔλθ' ὑπ' οἰωνῶν καλῶν. {ιων} καθαρός ἅπας τοι πολεμίους ὅς ἄν κτάνηι. {πρ.} μή σύ γε: παρ' ἡμῶν δ' ἔκλαβ' οὕς ἔχω λόγους. {ιων} λέγοις ἄν: εὔνους δ' οὖς' ἐρεῖς ὅς' ἄν λέγηις. {πρ.} ὁρᾶις τόδ' ἄγγος χερός ὑπ' ἀγκάλαις ἐμαῖς; {ιων} ὁρῶ παλαιάν ἀντίπηγ' ἐν στέμμασιν. {πρ.} ἐν τῆιδέ ς' ἔλαβον νεόγονον βρέφος ποτέ. {ιων} τί φήις; ὁ μῦθος εἰσενήνεκται νέος. {πρ.} σιγῆι γάρ εἶχον αὐτά: νῦν δέ δείκνυμεν. {ιων} πῶς οὖν ἔκρυπτες τότε λαβοῦς' ἡμᾶς πάλαι; {πρ.} ὁ θεός ἐβούλετ' ἐν δόμοις <ς'> ἔχειν λάτριν. {ιων} νῦν δ' οὐχί χρήιζει; τῶι τόδε γνῶναί με χρή; {πρ.} πατέρα κατειπών τῆσδέ ς' ἐκπέμπει χθονός. {ιων} σύ δ' ἐκ κελευσμῶν ἤ πόθεν σώιζεις τάδε; {πρ.} ἐνθύμιόν μοι τότε τίθησι λοξίας. {ιων} τί χρῆμα δρᾶσαι; λέγε, πέραινε σούς λόγους. {πρ.} σῶσαι τόδ' εὕρημ' ἐς τόν ὄντα νῦν χρόνον. {ιων} ἔχει δέ μοι τί κέρδος ἤ τίνα βλάβην; {πρ.} ἐνθάδε κέκρυπται σπάργαν' οἷς ἐνῆσθα σύ. {ιων} μητρός τάδ' ἡμῖν ἐκφέρεις ζητήματα; {πρ.} ἐπεί γ' ὁ δαίμων βούλεται: πάροιθε δ' οὔ. {ιων} ὦ μακαρία μοι φασμάτων ἥδ' ἡμέρα. {πρ.} λαβών νυν αὐτά τήν τεκοῦσαν ἐκπόνει. {<ιων>} πᾶσάν γ' ἐπελθών ἀσιάδ' εὐρώπης θ' ὅρους. {<πρ.>} γνώσηι τάδ' αὐτός. τοῦ θεοῦ δ' ἕκατί σε ἔθρεψά τ', ὦ παῖ, καί τάδ' ἀποδίδωμί σοι, ἅ κεῖνος ἀκέλευστόν μ' ἐβουλήθη λαβεῖν †σῶσαί θ': ὅτου δ' ἐβούλεθ' οὕνεκ' οὐκ ἔχω λέγειν†. ἤιδει δέ θνητῶν οὔτις ἀνθρώπων τάδε ἔχοντας ἡμᾶς οὐδ' ἵν' ἦν κεκρυμμένα. καί χαῖρ': ἴσον γάρ ς' ὡς τεκοῦς' ἀσπάζομαι. [ἄρξαι δ' ὅθεν σήν μητέρα ζητεῖν σε χρή: πρῶτον μέν εἴ τις δελφίδων τεκοῦσά σε ἐς τούσδε ναούς ἐξέθηκε παρθένος, ἔπειτα δ' εἴ τις ἑλλάς. ἐξ ἡμῶν δ' ἔχεις ἅπαντα φοίβου θ', ὅς μετέσχε τῆς τύχης.] {ιων} φεῦ φεῦ: κατ' ὄσσων ὡς ὑγρόν βάλλω δάκρυ, ἐκεῖσε τόν νοῦν δούς ὅθ' ἡ τεκοῦσά με κρυφαῖα νυμφευθεῖς' ἀπημπόλα λάθραι καί μαστόν οὐκ ἐπέσχεν: ἀλλ' ἀνώνυμος ἐν θεοῦ μελάθροις εἶχον οἰκέτην βίον. τά τοῦ θεοῦ μέν χρηστά, τοῦ δέ δαίμονος βαρέα: χρόνον γάρ ὅν μ' ἐχρῆν ἐν ἀγκάλαις μητρός τρυφῆσαι καί τι τερφθῆναι βίου ἀπεστερήθην φιλτάτης μητρός τροφῆς. τλήμων δέ χἠ τεκοῦσά μ': ὡς ταὐτόν πάθος πέπονθε, παιδός ἀπολέσασα χαρμονάς. καί νῦν λαβών τήνδ' ἀντίπηγ' οἴσω θεῶι ἀνάθημ', ἵν' εὕρω μηδέν ὧν οὐ βούλομαι. εἰ γάρ με δούλη τυγχάνει τεκοῦσά τις, εὑρεῖν κάκιον μητέρ' ἤ σιγῶντ' ἐᾶν. ὦ φοῖβε, ναοῖς ἀνατίθημι τήνδε σοῖς: καίτοι τί πάσχω; τοῦ θεοῦ προθυμίαι πολεμῶ, τά μητρός σύμβολ' ὅς σέσωκέ μοι; ἀνοικτέον τάδ' ἐστί καί τολμητέον: τά γάρ πεπρωμέν' οὐχ ὑπερβαίην ποτ' ἄν. ὦ στέμμαθ' ἱερά, τί ποτέ μοι κεκεύθατε, καί σύνδεθ' οἷσι τἄμ' ἐφρουρήθη φίλα; ἰδού περίπτυγμ' ἀντίπηγος εὐκύκλου ὡς οὐ γεγήρακ' ἔκ τινος θεηλάτου, εὐρώς τ' ἄπεστι πλεγμάτων: ὁ δ' ἐν μέσωι χρόνος πολύς δή τοῖσδε θησαυρίσμασιν. {κρ.} τί δῆτα φάσμα τῶν ἀνελπίστων ὁρῶ; {ιων} σίγα σύ: πῆμα καί πάροιθεν ἦσθά μοι. {κρ.} οὐκ ἐν σιωπῆι τἀμά: μή με νουθέτει. ὁρῶ γάρ ἄγγος ὧι 'ξέθηκ' ἐγώ ποτε σέ γ', ὦ τέκνον μοι, βρέφος ἔτ' ὄντα νήπιον, κέκροπος ἐς ἄντρα καί μακράς πετρηρεφεῖς. λείψω δέ βωμόν τόνδε, κεἰ θανεῖν με χρή. {ιων} λάζυσθε τήνδε: θεομανής γάρ ἥλατο βωμοῦ λιποῦσα ξόανα: δεῖτε δ' ὠλένας. {κρ.} σφάζοντες οὐ λήγοιτ' ἄν: ὡς ἀνθέξομαι καί τῆσδε καί σοῦ τῶν τ' ἔσω κεκρυμμένων. {ιων} τάδ' οὐχί δεινά; ῥυσιάζομαι δόλωι. {κρ.} οὔκ, ἀλλά σοῖς φίλοισιν εὑρίσκηι φίλος. {ιων} ἐγώ φίλος σός; κἆιτά μ' ἔκτεινες λάθραι; {κρ.} παῖς γ', εἰ τόδ' ἐστί τοῖς τεκοῦσι φίλτατον. {ιων} παῦσαι πλέκουσα_λήψομαί ς' ἐγώ_πλοκάς. {κρ.} ἐς τοῦθ' ἱκοίμην, τοῦδε τοξεύω, τέκνον. {ιων} κενόν τόδ' ἄγγος ἤ στέγει πλήρωμά τι; {κρ.} σά γ' ἔνδυθ', οἷσί ς' ἐξέθηκ' ἐγώ ποτε. {ιων} καί τοὔνομ' αὐτῶν ἐξερεῖς πρίν εἰσιδεῖν; {κρ.} κἄν μή φράσω γε, κατθανεῖν ὑφίσταμαι. {ιων} λέγ': ὡς ἔχει τι δεινόν ἥ γε τόλμα σου. {κρ.} σκέψασθ' ὅ παῖς ποτ' οὖς' ὕφασμ' ὕφην' ἐγώ. {ιων} ποῖόν τι; πολλά παρθένων ὑφάσματα. {κρ.} οὐ τέλεον, οἷον δ' ἐκδίδαγμα κερκίδος. {ιων} μορφήν ἔχον τίν'; ὥς με μή ταύτηι λάβηις. {κρ.} γοργών μέν ἐν μέσοισιν ἠτρίοις πέπλων. {ιων} ὦ ζεῦ, τίς ἡμᾶς ἐκκυνηγετεῖ πότμος; {κρ.} κεκρασπέδωται δ' ὄφεσιν αἰγίδος τρόπον. {ιων} ἰδού: τόδ' ἔσθ' ὕφασμα †θέσφαθ' ὡς εὑρίσκομεν†. {κρ.} ὦ χρόνιον ἱστῶν παρθένευμα τῶν ἐμῶν. {ιων} ἔστιν τι πρός τῶιδ' ἤ μόνον τόδ' εὐτυχεῖς; {κρ.} δράκοντε μαρμαίροντε πάγχρυσον γένυν, δώρημ' ἀθάνας, οἷς τέκν' ἐντρέφειν λέγει, ἐριχθονίου γε τοῦ πάλαι μιμήματα. {ιων} τί δρᾶν, τί χρῆσθαι, φράζε μοι, χρυσώματι; {κρ.} δέραια παιδί νεογόνωι φέρειν, τέκνον. {ιων} ἔνεισιν οἵδε: τό δέ τρίτον ποθῶ μαθεῖν. {κρ.} στέφανον ἐλαίας ἀμφέθηκά σοι τότε, ἥν πρῶτ' ἀθάνας σκόπελος ἐξηνέγκατο, ὅς, εἴπερ ἐστίν, οὔποτ' ἐκλείπει χλόην, θάλλει δ', ἐλαίας ἐξ ἀκηράτου γεγώς. {ιων} ὦ φιλτάτη μοι μῆτερ, ἄσμενός ς' ἰδών πρός ἀσμένας πέπτωκα σάς παρηίδας. {κρ.} ὦ τέκνον, ὦ φῶς μητρί κρεῖσσον ἡλίου (συγγνώσεται γάρ ὁ θεός), ἐν χεροῖν ς' ἔχω, ἄελπτον εὕρημ', ὅν κατά γᾶς ἐνέρων χθονίων μέτα περσεφόνας τ' ἐδόκουν ναίειν. {ιων} ἀλλ', ὦ φίλη μοι μῆτερ, ἐν χεροῖν σέθεν ὁ κατθανών τε κοὐ θανών φαντάζομαι. {κρ.} ἰώ ἰώ λαμπρᾶς αἰθέρος ἀμπτυχαί, τίν' αὐδάν ἀύσω βοάσω; πόθεν μοι συνέκυρς' ἀδόκητος ἡδονά; πόθεν ἐλάβομεν χαράν; {ιων} ἐμοί γενέσθαι πάντα μᾶλλον ἄν ποτε, μῆτερ, παρέστη τῶνδ', ὅπως σός εἰμ' ἐγώ. {κρ.} ἔτι φόβωι τρέμω. {ιων} μῶν οὐκ ἔχειν μ' ἔχουσα; {κρ.} τάς γάρ ἐλπίδας ἀπέβαλον πρόσω. ἰώ <ἰώ> γύναι, πόθεν ἔλαβες ἐμόν βρέφος ἐς ἀγκάλας; τίν' ἀνά χέρα δόμους ἔβα λοξίου; {ιων} θεῖον τόδ': ἀλλά τἀπίλοιπα τῆς τύχης εὐδαιμονοῖμεν, ὡς τά πρόσθ' ἐδυστύχει. {κρ.} τέκνον, οὐκ ἀδάκρυτος ἐκλοχεύηι, γόοις δέ ματρός ἐκ χερῶν ὁρίζηι. νῦν δέ γενειάσιν πάρα σέθεν πνέω μακαριωτάτας τυχοῦς' ἡδονᾶς. {ιων} τοὐμόν λέγουσα καί τό σόν κοινῶς λέγεις. {κρ.} ἄπαιδες οὐκέτ' ἐσμέν οὐδ' ἄτεκνοι: δῶμ' ἑστιοῦται, γᾶ δ' ἔχει τυράννους, ἀνηβᾶι δ' ἐρεχθεύς: ὅ τε γηγενέτας δόμος οὐκέτι νύκτα δέρκεται, ἀελίου δ' ἀναβλέπει λαμπάσιν. {ιων} μῆτερ, παρών μοι καί πατήρ μετασχέτω τῆς ἡδονῆς τῆσδ' ἧς ἔδωχ' ὑμῖν ἐγώ. {κρ.} ὦ τέκνον, τί φήις; οἷον οἷον ἀνελέγχομαι. {ιων} πῶς εἶπας; {<κρ.>} ἄλλοθεν γέγονας, ἄλλοθεν. {ιων} ὤμοι: νόθον με παρθένευμ' ἔτικτε σόν; {κρ.} οὐχ ὑπό λαμπάδων οὐδέ χορευμάτων ὑμέναιος ἐμός, τέκνον, ἔτικτε σόν κάρα. {ιων} αἰαῖ: πέφυκα δυσγενής, μῆτερ; πόθεν; {κρ.} ἴστω γοργοφόνα {ιων} τί τοῦτ' ἔλεξας; {κρ.} ἅ σκοπέλοις ἐπ' ἐμοῖς τόν ἐλαιοφυῆ πάγον θάσσει {ιων} λέγεις μοι σκολιά κοὐ σαφῆ τάδε. {κρ.} παρ' ἀηδόνιον πέτραν φοίβωι {ιων} τί φοῖβον αὐδᾶις; {κρ.} κρυπτόμενον λέχος ηὐνάσθην {ιων} λέγ': ὡς ἐρεῖς τι κεδνόν εὐτυχές τέ μοι. {κρ.} δεκάτωι δέ σε μηνός ἐν κύκλωι κρύφιον ὠδῖν' ἔτεκον φοίβωι. {ιων} ὦ φίλτατ' εἰποῦς', εἰ λέγεις ἐτήτυμα. {κρ.} παρθένια δ' †ἐμᾶς ματέρος† σπάργαν' ἀμφίβολά σοι τάδ' ἀνῆψα κερ κίδος ἐμᾶς πλάνους. γάλακτι δ' οὐκ ἐπέσχον οὐδέ μαστῶι τροφεῖα ματρός οὐδέ λουτρά χειροῖν, ἀνά δ' ἄντρον ἔρημον οἰωνῶν γαμφηλαῖς φόνευμα θοίναμά τ' εἰς ἅιδαν ἐκβάλληι. {ιων} ὦ δεινά τλᾶσα, μῆτερ. {κρ.} ἐν φόβωι, τέκνον, καταδεθεῖσα σάν ἀπέβαλον ψυχάν. ἔκτεινά ς' ἄκους'. {ιων} †ἐξ ἐμοῦ τ' οὐχ ὅσι' ἔθνηισκες†. {κρ.} ἰώ <ἰώ>: δειναί μέν <αἱ> τότε τύχαι, δεινά δέ καί τάδ': ἑλισσόμεσθ' ἐκεῖθεν ἐνθάδε δυστυχίαισιν εὐτυχίαις τε πάλιν, μεθίσταται δέ πνεύματα. μενέτω: τά πάροιθεν ἅλις κακά: νῦν δέ γένοιτό τις οὖρος ἐκ κακῶν, ὦ παῖ. {χο.} μηδείς δοκείτω μηδέν ἀνθρώπων ποτέ ἄελπτον εἶναι πρός τά τυγχάνοντα νῦν. {ιων} ὦ μεταβαλοῦσα μυρίους ἤδη βροτῶν καί δυστυχῆσαι καὖθις αὖ πρᾶξαι καλῶς τύχη, παρ' οἵαν ἤλθομεν στάθμην βίου μητέρα φονεῦσαι καί παθεῖν ἀνάξια. φεῦ: ἆρ' ἐν φαενναῖς ἡλίου περιπτυχαῖς ἔνεστι πάντα τάδε καθ' ἡμέραν μαθεῖν; φίλον μέν οὖν ς' εὕρημα, μῆτερ, ηὕρομεν, καί τό γένος οὐδέν μεμπτόν, ὡς ἡμῖν, τόδε: τά δ' ἄλλα πρός σέ βούλομαι μόνην φράσαι. δεῦρ' ἔλθ': ἐς οὖς γάρ τούς λόγους εἰπεῖν θέλω καί περικαλύψαι τοῖσι πράγμασι σκότον. ὅρα σύ, μῆτερ, μή σφαλεῖς' ἅ παρθένοις ἐγγίγνεται νοσήματ' ἐς κρυπτούς γάμους ἔπειτα τῶι θεῶι προστίθης τήν αἰτίαν καί τοὐμόν αἰσχρόν ἀποφυγεῖν πειρωμένη φοίβωι τεκεῖν με φήις, τεκοῦς' οὐκ ἐκ θεοῦ. {κρ.} μά τήν παρασπίζουσαν ἅρμασίν ποτε νίκην ἀθάναν ζηνί γηγενεῖς ἔπι, οὐκ ἔστιν οὐδείς σοι πατήρ θνητῶν, τέκνον, ἀλλ' ὅσπερ ἐξέθρεψε λοξίας ἄναξ. {ιων} πῶς οὖν τόν αὑτοῦ παῖδ' ἔδωκ' ἄλλωι πατρί ξούθου τέ φησι παῖδά μ' ἐκπεφυκέναι; {κρ.} πεφυκέναι μέν οὐχί, δωρεῖται δέ σε αὑτοῦ γεγῶτα: καί γάρ ἄν φίλος φίλωι δοίη τόν αὑτοῦ παῖδα δεσπότην δόμων. {ιων} ὁ θεός ἀληθής ἤ μάτην μαντεύεται; ἐμοῦ ταράσσει, μῆτερ, εἰκότως φρένα. {κρ.} ἄκουε δή νυν ἅμ' ἐσῆλθεν, ὦ τέκνον: εὐεργετῶν σε λοξίας ἐς εὐγενῆ δόμον καθίζει: τοῦ θεοῦ δέ λεγόμενος οὐκ ἔσχες ἄν ποτ' οὔτε παγκλήρους δόμους οὔτ' ὄνομα πατρός. πῶς γάρ, οὗ γ' ἐγώ γάμους ἔκρυπτον αὐτή καί ς' ἀπέκτεινον λάθραι; ὁ δ' ὠφελῶν σε προστίθης' ἄλλωι πατρί. {ιων} οὐχ ὧδε φαύλως αὔτ' ἐγώ μετέρχομαι, ἀλλ' ἱστορήσω φοῖβον εἰσελθών δόμους εἴτ' εἰμί θνητοῦ πατρός εἴτε λοξίου. ἔα: τίς οἴκων θυοδόκων ὑπερτελής ἀντήλιον πρόσωπον ἐκφαίνει θεῶν; φεύγωμεν, ὦ τεκοῦσα, μή τά δαιμόνων ὁρῶμεν, εἰ μή καιρός ἐσθ' ἡμᾶς ὁρᾶν. {αθηνα} μή φεύγετ': οὐ γάρ πολεμίαν με φεύγετε ἀλλ' ἔν τ' ἀθήναις κἀνθάδ' οὖσαν εὐμενῆ. ἐπώνυμος δέ σῆς ἀφικόμην χθονός παλλάς, δρόμωι σπεύσας' ἀπόλλωνος πάρα, ὅς ἐς μέν ὄψιν σφῶιν μολεῖν οὐκ ἠξίου, μή τῶν πάροιθε μέμψις ἐς μέσον μόληι, ἡμᾶς δέ πέμπει τούς λόγους ὑμῖν φράσαι: ὡς ἥδε τίκτει ς' ἐξ ἀπόλλωνος πατρός, δίδωσι δ' οἷς ἔδωκεν, οὐ φύσασί σε, ἀλλ' ὡς κομίζηι 'ς οἶκον εὐγενέστατον. ἐπεί δ' ἀνεώιχθη πρᾶγμα μηνυθέν τόδε, θανεῖν σε δείσας μητρός ἐκ βουλευμάτων καί τήνδε πρός σοῦ, μηχαναῖς ἐρρύσατο. ἔμελλε δ' αὐτά διασιωπήσας ἄναξ ἐν ταῖς ἀθήναις γνωριεῖν ταύτην τε σοί σέ θ' ὡς πέφυκας τῆσδε καί φοίβου πατρός. ἀλλ' ὡς περαίνω πρᾶγμα καί χρησμούς θεοῦ, ἐφ' οἷσιν ἔζευξ' ἅρματ', εἰσακούσατον. λαβοῦσα τόνδε παῖδα κεκροπίαν χθόνα χώρει, κρέουσα, κἀς θρόνους τυραννικούς ἵδρυσον. ἐκ γάρ τῶν ἐρεχθέως γεγώς δίκαιος ἄρχειν τῆς ἐμῆς ὅδε χθονός, ἔσται δ' ἀν' ἑλλάδ' εὐκλεής. οἱ τοῦδε γάρ παῖδες γενόμενοι τέσσαρες ῥίζης μιᾶς ἐπώνυμοι γῆς κἀπιφυλίων χθονός λαῶν ἔσονται, σκόπελον οἵ ναίους' ἐμόν. γελέων μέν ἔσται πρῶτος: εἶτα δεύτερος < > ὅπλητες ἀργαδῆς τ', ἐμῆς <τ'> ἀπ' αἰγίδος ἕν φῦλον ἕξους' αἰγικορῆς. οἱ τῶνδε δ' αὖ παῖδες γενόμενοι σύν χρόνωι πεπρωμένωι κυκλάδας ἐποικήσουσι νησαίας πόλεις χέρσους τε παράλους, ὅ σθένος τἠμῆι χθονί δίδωσιν: ἀντίπορθμα δ' ἠπείροιν δυοῖν πεδία κατοικήσουσιν, ἀσιάδος τε γῆς εὐρωπίας τε: τοῦδε δ' ὀνόματος χάριν ἴωνες ὀνομασθέντες ἕξουσιν κλέος. ξούθωι δέ καί σοί γίγνεται κοινόν γένος, δῶρος μέν, ἔνθεν δωρίς ὑμνηθήσεται πόλις κατ' αἶαν πελοπίαν: ὁ δεύτερος ἀχαιός, ὅς γῆς παραλίας ῥίου πέλας τύραννος ἔσται, κἀπισημανθήσεται κείνου κεκλῆσθαι λαός ὄνομ' ἐπώνυμον. καλῶς δ' ἀπόλλων πάντ' ἔπραξε: πρῶτα μέν ἄνοσον λοχεύει ς', ὥστε μή γνῶναι φίλους: ἐπεί δ' ἔτικτες τόνδε παῖδα κἀπέθου ἐν σπαργάνοισιν, ἁρπάσαντ' ἐς ἀγκάλας ἑρμῆν κελεύει δεῦρο πορθμεῦσαι βρέφος, ἔθρεψέ τ' οὐδ' εἴασεν ἐκπνεῦσαι βίον. νῦν οὖν σιώπα παῖς ὅδ' ὡς πέφυκε σός, ἵν' ἡ δόκησις ξοῦθον ἡδέως ἔχηι σύ τ' αὖ τά σαυτῆς ἀγάθ' ἔχους' ἴηις, γύναι. καί χαίρετ': ἐκ γάρ τῆσδ' ἀναψυχῆς πόνων εὐδαίμον' ὑμῖν πότμον ἐξαγγέλλομαι. {ιων} ὦ διός παλλάς μεγίστου θύγατερ, οὐκ ἀπιστίαι σούς λόγους ἐδεξάμεσθα, πείθομαι δ' εἶναι πατρός λοξίου καί τῆσδε: καί πρίν τοῦτο δ' οὐκ ἄπιστον ἦν. {κρ.} τἀμά νῦν ἄκουσον: αἰνῶ φοῖβον οὐκ αἰνοῦσα πρίν, οὕνεχ' οὗ ποτ' ἠμέλησε παιδός ἀποδίδωσί μοι. αἵδε δ' εὐωποί πύλαι μοι καί θεοῦ χρηστήρια, δυσμενῆ πάροιθεν ὄντα. νῦν δέ καί ῥόπτρων χέρας ἡδέως ἐκκριμνάμεσθα καί προσεννέπω πύλας. {αθ.} ἤινες' οὕνεκ' εὐλογεῖς θεόν μεταβαλοῦς' †ἀεί που† χρόνια μέν τά τῶν θεῶν πως, ἐς τέλος δ' οὐκ ἀσθενῆ. {κρ.} ὦ τέκνον, στείχωμεν οἴκους. {αθ.} στείχεθ', ἕψομαι δ' ἐγώ. {ιων} ἀξία γ' ἡμῶν ὁδουρός. {<κρ.>} καί φιλοῦσά γε πτόλιν. {αθ.} ἐς θρόνους δ' ἵζου παλαιούς. {ιων} ἄξιον τό κτῆμά μοι. {χο.} ὦ διός λητοῦς τ' ἄπολλον, χαῖρ': ὅτωι δ' ἐλαύνεται συμφοραῖς οἶκος, σέβοντα δαίμονας θαρσεῖν χρεών: ἐς τέλος γάρ οἱ μέν ἐσθλοί τυγχάνουσιν ἀξίων, οἱ κακοί δ', ὥσπερ πεφύκας', οὔποτ' εὖ πράξειαν ἄν. [47] {work} {ελενη} {ελενη} νείλου μέν αἵδε καλλιπάρθενοι ῥοαί, ὅς ἀντί δίας ψακάδος αἰγύπτου πέδον λευκῆς τακείσης χιόνος ὑγραίνει γύας. πρωτεύς δ' ὅτ' ἔζη τῆσδε γῆς τύραννος ἦν, [φάρον μέν οἰκῶν νῆσον, αἰγύπτου δ' ἄναξ,] ὅς τῶν κατ' οἶδμα παρθένων μίαν γαμεῖ, ψαμάθην, ἐπειδή λέκτρ' ἀφῆκεν αἰακοῦ. τίκτει δέ τέκνα δισσά τοῖσδ' ἐν δώμασιν, θεοκλύμενον ἄρσεν' [†ὅτι δή† θεούς σέβων βίον διήνεγκ'] εὐγενῆ τε παρθένον εἰδώ, τό μητρός ἀγλάισμ', ὅτ' ἦν βρέφος: ἐπεί δ' ἐς ἥβην ἦλθεν ὡραίαν γάμων, καλοῦσιν αὐτήν θεονόην: τά θεῖα γάρ τά τ' ὄντα καί μέλλοντα πάντ' ἠπίστατο, προγόνου λαβοῦσα νηρέως τιμάς πάρα. ἡμῖν δέ γῆ μέν πατρίς οὐκ ἀνώνυμος σπάρτη, πατήρ δέ τυνδάρεως: ἔστιν δέ δή λόγος τις ὡς ζεύς μητέρ' ἔπτατ' εἰς ἐμήν λήδαν κύκνου μορφώματ' ὄρνιθος λαβών, ὅς δόλιον εὐνήν ἐξέπραξ' ὑπ' αἰετοῦ δίωγμα φεύγων, εἰ σαφής οὗτος λόγος: ἑλένη δ' ἐκλήθην. ἅ δέ πεπόνθαμεν κακά λέγοιμ' ἄν. ἦλθον τρεῖς θεαί κάλλους πέρι ἰδαῖον ἐς κευθμῶν' ἀλέξανδρον πάρα, ἥρα κύπρις τε διογενής τε παρθένος, μορφῆς θέλουσαι διαπεράνασθαι κρίσιν. τοὐμόν δέ κάλλος, εἰ καλόν τό δυστυχές, κύπρις προτείνας' ὡς ἀλέξανδρος γαμεῖ, νικᾶι. λιπών δέ βούσταθμ' ἰδαῖος πάρις σπάρτην ἀφίκεθ' ὡς ἐμόν σχήσων λέχος. ἥρα δέ μεμφθεῖς' οὕνεκ' οὐ νικᾶι θεάς ἐξηνέμωσε τἄμ' ἀλεξάνδρωι λέχη, δίδωσι δ' οὐκ ἔμ' ἀλλ' ὁμοιώσας' ἐμοί εἴδωλον ἔμπνουν οὐρανοῦ ξυνθεῖς' ἄπο πριάμου τυράννου παιδί: καί δοκεῖ μ' ἔχειν, κενήν δόκησιν, οὐκ ἔχων. τά δ' αὖ διός βουλεύματ' ἄλλα τοῖσδε συμβαίνει κακοῖς: πόλεμον γάρ εἰσήνεγκεν ἑλλήνων χθονί καί φρυξί δυστήνοισιν, ὡς ὄχλου βροτῶν πλήθους τε κουφίσειε μητέρα χθόνα γνωτόν τε θείη τόν κράτιστον ἑλλάδος. φρυγῶν δ' ἐς ἀλκήν προυτέθην ἐγώ μέν οὔ, τό δ' ὄνομα τοὐμόν, ἆθλον ἕλλησιν δορός. λαβών δέ μ' ἑρμῆς ἐν πτυχαῖσιν αἰθέρος νεφέληι καλύψας_οὐ γάρ ἠμέλησέ μου ζεύς_τόνδ' ἐς οἶκον πρωτέως ἱδρύσατο, πάντων προκρίνας σωφρονέστατον βροτῶν, ἀκέραιον ὡς σώσαιμι μενέλεωι λέχος. κἀγώ μέν ἐνθάδ' εἴμ', ὁ δ' ἄθλιος πόσις στράτευμ' ἀθροίσας τάς ἐμάς ἀναρπαγάς θηρᾶι πορευθείς ἰλίου πυργώματα. ψυχαί δέ πολλαί δι' ἔμ' ἐπί σκαμανδρίοις ῥοαῖσιν ἔθανον: ἡ δέ πάντα τλᾶς' ἐγώ κατάρατός εἰμι καί δοκῶ προδοῦς' ἐμόν πόσιν συνάψαι πόλεμον ἕλλησιν μέγαν. τί οὖν ἔτι ζῶ; θεοῦ τόδ' εἰσήκους' ἔπος ἑρμοῦ, τό κλεινόν ἔτι κατοικήσειν πέδον σπάρτης σύν ἀνδρί, γνόντος ὡς ἐς ἴλιον οὐκ ἦλθον, ἤν μή λέκτρ' ὑποστρώσω τινί. ἕως μέν οὖν φῶς ἡλίου τόδ' ἔβλεπεν πρωτεύς, ἄσυλος ἦ γάμων: ἐπεί δέ γῆς σκότωι κέκρυπται, παῖς ὁ τοῦ τεθνηκότος θηρᾶι γαμεῖν με. τόν πάλαι δ' ἐγώ πόσιν τιμῶσα πρωτέως μνῆμα προσπίτνω τόδε ἱκέτις, ἵν' ἀνδρί τἀμά διασώσηι λέχη, ὡς, εἰ καθ' ἑλλάδ' ὄνομα δυσκλεές φέρω, μή μοι τό σῶμά γ' ἐνθάδ' αἰσχύνην ὄφληι. {τευκροσ} τίς τῶνδ' ἐρυμνῶν δωμάτων ἔχει κράτος; πλούτωι γάρ οἶκος ἄξιος προσεικάσαι βασίλειά τ' ἀμφιβλήματ' εὔθριγκοί θ' ἕδραι. ἔα: ὦ θεοί, τίν' εἶδον ὄψιν; ἐχθίστης ὁρῶ γυναικός εἰκώ φόνιον, ἥ μ' ἀπώλεσεν πάντας τ' ἀχαιούς. θεοί ς', ὅσον μίμημ' ἔχεις ἑλένης, ἀποπτύσειαν. εἰ δέ μή 'ν ξένηι γαίαι πόδ' εἶχον, τῶιδ' ἄν εὐστόχωι πτερῶι ἀπόλαυσιν εἰκοῦς ἔθανες ἄν διός κόρης. {ελ.} τί δ', ὦ ταλαίπωρ', ὅστις εἶ μ' ἀπεστράφης καί ταῖς ἐκείνης συμφοραῖς ἐμέ στυγεῖς; {τε.} ἥμαρτον: ὀργῆι δ' εἶξα μᾶλλον ἤ μ' ἐχρῆν: μισεῖ γάρ ἑλλάς πᾶσα τήν διός κόρην. σύγγνωθι δ' ἡμῖν τοῖς λελεγμένοις, γύναι. {ελ.} τίς δ' εἶ; πόθεν γῆς τῆσδ' ἐπεστράφης πέδον; {τε.} εἷς τῶν ἀχαιῶν, ὦ γύναι, τῶν ἀθλίων ... {ελ.} οὔ τἄρα ς' ἑλένην εἰ στυγεῖς θαυμαστέον. [ἀτάρ τίς εἶ πόθεν; τίνος ἐξαυδᾶν σε χρή; {τε.} ὄνομα μέν ἡμῖν τεῦκρος, ὁ δέ φύσας πατήρ τελαμών, σαλαμίς δέ πατρίς ἡ θρέψασά με. {ελ.} τί δῆτα νείλου τούσδ' ἐπιστρέφηι γύας;] {τε.} φυγάς πατρώιας ἐξελήλαμαι χθονός. {ελ.} τλήμων ἄν εἴης: τίς δέ ς' ἐκβάλλει πάτρας; {τε.} τελαμών ὁ φύσας: τίν' ἄν ἔχοις μᾶλλον φίλον; {ελ.} ἐκ τοῦ; τό γάρ τοι πρᾶγμα συμφοράν ἔχει. {τε.} αἴας μ' ἀδελφός ὤλες' ἐν τροίαι θανών. {ελ.} πῶς; οὔ τί που σῶι φασγάνωι βίου στερείς; {τε.} οἰκεῖον αὐτόν ὤλες' ἅλμ' ἐπί ξίφος. {ελ.} μανέντ'; ἐπεί τίς σωφρονῶν τλαίη τάδ' ἄν; {τε.} τόν πηλέως τιν' οἶσθ' ἀχιλλέα γόνον; {ελ.} ναί: μνηστήρ ποθ' ἑλένης ἦλθεν, ὡς ἀκούομεν. {τε.} θανών ὅδ' ὅπλων ἔριν ἔθηκε συμμάχοις. {ελ.} καί δή τί τοῦτ' αἴαντι γίγνεται κακόν; {τε.} ἄλλου λαβόντος ὅπλ' ἀπηλλάχθη βίου. {ελ.} σύ τοῖς ἐκείνου δῆτα πήμασιν νοσεῖς; {τε.} ὁθούνεκ' αὐτῶι <γ'> οὐ ξυνωλόμην ὁμοῦ. {ελ.} ἦλθες γάρ, ὦ ξέν', ἰλίου κλεινήν πόλιν; {τε.} καί ξύν γε πέρσας αὐτός ἀνταπωλόμην. {ελ.} ἤδη γάρ ἧπται καί κατείργασται πυρί; {τε.} ὥστ' οὐδ' ἴχνος γε τειχέων εἶναι σαφές. {ελ.} ὦ τλῆμον ἑλένη, διά ς' ἀπόλλυνται φρύγες. {τε.} καί πρός γ' ἀχαιοί: μεγάλα δ' εἴργασται κακά. {ελ.} πόσον χρόνον γάρ διαπεπόρθηται πόλις; {τε.} ἑπτά σχεδόν τι καμπίμους ἐτῶν κύκλους. {ελ.} χρόνον δ' ἐμείνατ' ἄλλον ἐν τροίαι πόσον; {τε.} πολλάς σελήνας, δέκα διελθούσας ἔτη. {ελ.} ἦ καί γυναῖκα σπαρτιᾶτιν εἵλετε; {τε.} μενέλαος αὐτήν ἦγ' ἐπισπάσας κόμης. {ελ.} εἶδες σύ τήν δύστηνον, ἤ κλυών λέγεις; {τε.} ὥσπερ σέ γ', οὐδέν ἧσσον, ὀφθαλμοῖς ὁρῶ. {ελ.} σκόπει δέ μή δόκησιν εἴχετ' ἐκ θεῶν. {τε.} ἄλλου λόγου μέμνησο, μή κείνης ἔτι. [{ελ.} οὕτω δοκεῖτε τήν δόκησιν ἀσφαλῆ; {τε.} αὐτός γάρ ὄσσοις εἰδόμην, καί νοῦς ὁρᾶι.] {ελ.} ἤδη δ' ἐν οἴκοις σύν δάμαρτι μενέλεως; {τε.} οὔκουν ἐν ἄργει <γ'> οὐδ' ἐπ' εὐρώτα ῥοαῖς. {ελ.} αἰαῖ: κακόν τόδ' εἶπας οἷς κακόν λέγεις. {τε.} ὡς κεῖνος ἀφανής σύν δάμαρτι κλήιζεται. {ελ.} οὐ πᾶσι πορθμός αὑτός ἀργείοισιν ἦν; {τε.} ἦν, ἀλλά χειμών ἄλλος' ἄλλον ὥρισεν. {ελ.} ποίοισιν ἐν νώτοισι ποντίας ἁλός; {τε.} μέσον περῶσι πέλαγος αἰγαίου πόρου. {ελ.} κἀκ τοῦδε μενέλεων οὔτις οἶδ' ἀφιγμένον; {τε.} οὐδείς: θανών δέ κλήιζεται καθ' ἑλλάδα. {ελ.} ἀπωλόμεσθα: θεστιάς δ' ἔστιν κόρη; {τε.} λήδαν ἔλεξας; οἴχεται θανοῦσα δή. {ελ.} οὔ πού νιν ἑλένης αἰσχρόν ὤλεσεν κλέος; {τε.} φασίν, βρόχωι γ' ἅψασαν εὐγενῆ δέρην. {ελ.} οἱ τυνδάρειοι δ' εἰσίν ἤ οὐκ εἰσίν κόροι; {τε.} τεθνᾶσι κοὐ τεθνᾶσι: δύο δ' ἐστόν λόγω. {ελ.} πότερος ὁ κρείσσων; ὦ τάλαιν' ἐγώ κακῶν. {τε.} ἄστροις σφ' ὁμοιωθέντε φάς' εἶναι θεώ. {ελ.} καλῶς ἔλεξας τοῦτο: θάτερον δέ τί; {τε.} σφαγαῖς ἀδελφῆς οὕνεκ' ἐκπνεῦσαι βίον. ἅλις δέ μύθων: οὐ διπλᾶ χρήιζω στένειν. ὧν δ' οὕνεκ' ἦλθον τούσδε βασιλείους δόμους, τήν θεσπιωιδόν θεονόην χρήιζων ἰδεῖν, σύ προξένησον, ὡς τύχω μαντευμάτων ὅπηι νεώς στείλαιμ' ἄν οὔριον πτερόν ἐς γῆν ἐναλίαν κύπρον, οὗ μ' ἐθέσπισεν οἰκεῖν ἀπόλλων, ὄνομα νησιωτικόν σαλαμῖνα θέμενον τῆς ἐκεῖ χάριν πάτρας. {ελ.} πλοῦς, ὦ ξέν', αὐτός σημανεῖ: σύ δ' ἐκλιπών γῆν τήνδε φεῦγε, πρίν σε παῖδα πρωτέως ἰδεῖν, ὅς ἄρχει τῆσδε γῆς: ἄπεστι δέ κυσίν πεποιθώς ἐν φοναῖς θηροκτόνοις: κτείνει γάρ ἕλλην' ὅντιν' ἄν λάβηι ξένον. ὅτου δ' ἕκατι μήτε σύ ζήτει μαθεῖν ἐγώ τε σιγῶ: τί γάρ ἄν ὠφελοῖμί σε; {τε.} καλῶς ἔλεξας, ὦ γύναι: θεοί δέ σοι ἐσθλῶν ἀμοιβάς ἀντιδωρησαίατο. ἑλένηι δ' ὅμοιον σῶμ' ἔχους' οὐ τάς φρένας ἔχεις ὁμοίας ἀλλά διαφόρους πολύ. κακῶς ὄλοιτο μηδ' ἐπ' εὐρώτα ῥοάς ἔλθοι: σύ δ' εἴης εὐτυχής ἀεί, γύναι. {ελ.} ὦ μεγάλων ἀχέων καταβαλλομένα μέγαν οἶκτον ποῖον ἁμιλλαθῶ γόον ἤ τίνα μοῦσαν ἐπέλθω δάκρυσιν ἤ θρήνοις ἤ πένθεσιν; αἰαῖ. πτεροφόροι νεάνιδες, παρθένοι χθονός κόραι, σειρῆνες, εἴθ' ἐμοῖς †γόοις μόλοιτ' ἔχουσαι λίβυν λωτόν ἤ σύριγγας ἤ φόρμιγγας αἰλίνοις κακοῖς† τοῖς ἐμοῖσι σύνοχα δάκρυα, πάθεσι πάθεα, μέλεσι μέλεα, μουσεῖα θρηνήμα σι ξυνωιδά, πέμψαιτε φερσέφασσα †φονία χάριτας† ἵν' ἐπί δάκρυσι παρ' ἐμέθεν ὑπό μέλαθρα νύχια παιᾶνα νέκυσιν ὀλομένοις λάβηι. {χοροσ} κυανοειδές ἀμφ' ὕδωρ ἔτυχον ἕλικά τ' ἀνά χλόαν φοίνικας ἁλίωι †πέπλους χρυσέαισιν αὐγαῖς θάλπους'† ἀμφί δόνακος ἔρνεσιν: ἔνθεν οἰκτρόν ὅμαδον ἔκλυον, ἄλυρον ἔλεγον, ὅτι ποτ' ἔλακεν < ––˘> αἰάγμα σι στένουσα νύμφα τις οἷα ναΐς ὄρεσι †φυγάδα γάμων† ἱεῖσα γοερόν, ὑπό δέ πέτρινα γύαλα κλαγγαῖσι πανός ἀναβοᾶι γάμους. {ελ.} ὦ θήραμα βαρβάρου πλάτας, ἑλλανίδες κόραι, ναύτας ἀχαιῶν τις ἔμολεν ἔμολε δάκρυα δάκρυσί μοι φέρων: ἰλίου κατασκαφαί πυρί μέλουσι δαΐωι δι' ἐμέ τάν πολυκτόνον, δι' ἐμόν ὄνομα πολύπονον, λήδα δ' ἐν ἀγχόναις θάνατον ἔλαβεν αἰσχύ νας ἐμᾶς ὑπ' ἀλγέων, ὁ δ' ἐμός ἐν ἁλί πολυπλανής πόσις ὀλόμενος οἴχεται, κάστορός τε συγγόνου τε διδυμογενές ἄγαλμα πατρίδος ἀφανές ἀφανές ἱππόκροτα λέ λοιπε δάπεδα γυμνάσιά τε δονακόεντος εὐρώ τα, νεανιᾶν πόνον. {χο.} αἰαῖ δαίμονος πολυστόνου μοίρας τε σᾶς, γύναι. αἰών δυσαίων τις ἔλαχεν ἔλαχεν, ὅτε ς' ἐτέκετο ματρόθεν χιονόχρωι κύκνου πτερῶι ζεύς πρέπων δι' αἰθέρος. τί γάρ ἄπεστί σοι κακῶν; τί δ' ἀνά βίοτον οὐκ ἔτλας; μάτηρ μέν οἴχεται, δίδυμά τε διός οὐκ εὐ δαιμονεῖ τέκεα φίλα, χθόνα δέ πάτριον οὐχ ὁρᾶις, διά δέ πόλιας ἔρχεται βάξις ἅ σε βαρβάροισι, πότνια, παραδίδωσι λέχεσιν, ὁ δέ σός ἐν ἁλί κύμασί τε λέ λοιπε βίοτον, οὐδέ ποτ' ἔτι πάτρια μέλαθρα καί τάν χαλκίοικον ὀλβιεῖ. {ελ.} φεῦ φεῦ, τίς ἤ φρυγῶν ἤ τίς ἑλλανίας ἀπό χθονός ἔτεμε τάν δακρυόεσσαν ἰλίωι πεύκαν; ἔνθεν ὀλόμενον σκάφος συναρμόσας ὁ πριαμίδας ἔπλευσε βαρβάρωι πλάται τάν ἐμάν ἐφ' ἑστίαν [ἐπί τό δυστυχέστατον κάλλος ὡς ἕλοι γάμων ἐμῶν] ἅ τε δόλιος ἁ πολυκτόνος κύπρις δαναΐδαις ἄγουσα θάνατον [πριαμίδαις]: ὦ τάλαινα συμφορᾶς. ἁ δέ χρυσέοις θρόνοισι διός ὑπαγκάλισμα σεμνόν ἥρα τόν ὠκύπουν ἔπεμψε μαιάδος γόνον: ὅς με χλοερά δρεπομέναν ἔσω πέπλων ῥόδεα πέταλα χαλκίοικον ὡς ἀθάναν μόλοιμ' ἀναρπάσας δι' αἰθέρος τάνδε γαῖαν εἰς ἄνολβον ἔριν ἔριν τάλαιναν ἔθετο πριαμίδαισιν ἑλλάδος. τό δ' ἐμόν ὄνομα παρά σιμουντίοις ῥοαῖσι μαψίδιον ἔχει φάτιν. {χο.} ἔχεις μέν ἀλγείν', οἶδα: σύμφορον δέ τοι ὡς ῥᾶιστα τἀναγκαῖα τοῦ βίου φέρειν. {ελ.} φίλαι γυναῖκες, τίνι πότμωι συνεζύγην; ἆρ' ἡ τεκοῦσά μ' ἔτεκεν ἀνθρώποις τέρας; [γυνή γάρ οὔθ' ἑλληνίς οὔτε βάρβαρος τεῦχος νεοσσῶν λευκόν ἐκλοχεύεται, ἐν ὧι με λήδαν φασίν ἐκ διός τεκεῖν.] τέρας γάρ ὁ βίος καί τά πράγματ' ἐστί μου, τά μέν δι' ἥραν, τά δέ τό κάλλος αἴτιον. εἴθ' ἐξαλειφθεῖς' ὡς ἄγαλμ' αὖθις πάλιν αἴσχιον εἶδος ἔλαβον ἀντί τοῦ καλοῦ, καί τάς τύχας μέν τάς κακάς ἅς νῦν ἔχω ἕλληνες ἐπελάθοντο, τάς δέ μή κακάς ἔσωιζον ὥσπερ τάς κακάς σώιζουσί μου. ὅστις μέν οὖν ἐς μίαν ἀποβλέπων τύχην πρός θεῶν κακοῦται, βαρύ μέν, οἰστέον δ' ὅμως: ἡμεῖς δέ πολλαῖς συμφοραῖς ἐγκείμεθα. πρῶτον μέν οὐκ οὖς' ἄδικός εἰμι δυσκλεής: καί τοῦτο μεῖζον τῆς ἀληθείας κακόν, ὅστις τά μή προσόντα κέκτηται κακά. ἔπειτα πατρίδος θεοί μ' ἀφιδρύσαντο γῆς ἐς βάρβαρ' ἤθη, καί φίλων τητωμένη δούλη καθέστηκ' οὖς' ἐλευθέρων ἄπο: τά βαρβάρων γάρ δοῦλα πάντα πλήν ἑνός. ἄγκυρα δ' ἥ μου τάς τύχας ὤχει μόνη, πόσιν ποθ' ἥξειν καί μ' ἀπαλλάξειν κακῶν, ἐπεί τέθνηκεν οὗτος, οὐκέτ' ἔστι δή. μήτηρ δ' ὄλωλε καί φονεύς αὐτῆς ἐγώ, ἀδίκως μέν, ἀλλά τἄδικον τοῦτ' ἔστ' ἐμόν. ἥ δ' ἀγλάισμα δωμάτων ἐμόν τ' ἔφυ, θυγάτηρ ἄνανδρος πολιά παρθενεύεται. τώ τοῦ διός δέ λεγομένω διοσκόρω οὐκ ἐστόν. ἀλλά πάντ' ἔχουσα δυστυχῆ τοῖς πράγμασιν τέθνηκα, τοῖς δ' ἔργοισιν οὔ. [τό δ' ἔσχατον τοῦτ', εἰ μόλοιμεν ἐς πάτραν, κλήιθροις ἄν εἰργοίμεσθα, τήν ὑπ' ἰλίωι δοκοῦντες ἑλένην μενέλεώ μ' ἐλθεῖν μέτα. εἰ μέν γάρ ἔζη πόσις, ἀνεγνώσθημεν ἄν, εἰς ξύμβολ' ἐλθόντες ἅ φανερά μόνοις ἄν ἦν. νῦν δ' οὔτε τοῦτ' ἔστ' οὔτε μή σωθῆι ποτε.] τί δῆτ' ἔτι ζῶ; τίν' ὑπολείπομαι τύχην; γάμους ἑλομένη τῶν κακῶν ὑπαλλαγάς μετ' ἀνδρός οἰκεῖν βαρβάρου, πρός πλουσίαν τράπεζαν ἵζους'; ἀλλ' ὅταν πόσις πικρός ξυνῆι γυναικί, καί τό σῶμ' ἐστίν πικρόν. [θανεῖν κράτιστον: πῶς θάνοιμ' ἄν οὖν καλῶς; ἀσχήμονες μέν ἀγχόναι μετάρσιοι, κἀν τοῖσι δούλοις δυσπρεπές νομίζεται: σφαγαί δ' ἔχουσιν εὐγενές τι καί καλόν, σμικρόν δ' ὁ καιρός †ἄρτ'† ἀπαλλάξαι βίου.] ἐς γάρ τοσοῦτον ἤλθομεν βάθος κακῶν: αἱ μέν γάρ ἄλλαι διά τό κάλλος εὐτυχεῖς γυναῖκες, ἡμᾶς δ' αὐτό τοῦτ' ἀπώλεσεν. {χο.} ἑλένη, τόν ἐλθόνθ', ὅστις ἐστίν ὁ ξένος, μή πάντ' ἀληθῆ δοξάσηις εἰρηκέναι. {ελ.} καί μήν σαφῶς γ' ἔλεξ' ὀλωλέναι πόσιν. {χο.} πόλλ' ἄν λέγοιτο καί διά ψευδῶν σαφῆ. {ελ.} καί τἄμπαλίν γε τῶνδ' ἀληθείας ἔπι. {χο.} ἐς ξυμφοράν γάρ ἀντί τἀγαθοῦ φέρηι. {ελ.} φόβος γάρ ἐς τό δεῖμα περιβαλών μ' ἄγει. {χο.} πῶς δ' εὐμενείας τοισίδ' ἐν δόμοις ἔχεις; {ελ.} πάντες φίλοι μοι πλήν ὁ θηρεύων γάμους. {χο.} οἶσθ' οὖν ὅ δρᾶσον: μνήματος λιποῦς' ἕδραν ... {ελ.} ἐς ποῖον ἕρπεις μῦθον ἤ παραίνεσιν; {χο.} ἐλθοῦς' ἐς οἴκους, ἥ τά πάντ' ἐπίσταται τῆς ποντίας νηρῆιδος ἐκγόνου κόρης πυθοῦ πόσιν σόν θεονόης, εἴτ' ἔστ' ἔτι εἴτ' ἐκλέλοιπε φέγγος: ἐκμαθοῦσα δ' εὖ πρός τάς τύχας τό χάρμα τούς γόους τ' ἔχε. πρίν δ' οὐδέν ὀρθῶς εἰδέναι, τί σοι πλέον λυπουμένηι γένοιτ' ἄν; ἀλλ' ἐμοί πιθοῦ. [τάφον λιποῦσα τόνδε σύμμειξον κόρηι, ὅθενπερ εἴσηι πάντα: τἀληθῆ φράσαι ἔχους' ἐν οἴκοις τοῖσδε, τί βλέπεις πρόσω;] θέλω δέ κἀγώ σοι συνεισελθεῖν δόμους καί συμπυθέσθαι παρθένου θεσπίσματα: γυναῖκα γάρ δή συμπονεῖν γυναικί χρή. {ελ.} φίλαι, λόγους ἐδεξάμαν: βᾶτε βᾶτε δ' ἐς δόμους, ἀγῶνας ἐντός οἴκων ὡς πύθησθε τούς ἐμούς. {χο.} θέλουσαν οὔ με δίς καλεῖς. {ελ.} ἰώ μέλεος ἁμέρα. τίν' ἄρα τάλαινα τίνα λόγον δακρυόεντ' ἀκούσομαι; {χο.} μή πρόμαντις ἀλγέων προλάμβαν', ὦ φίλα, γόους. {ελ.} τί μοι πόσις μέλεος ἔτλα; πότερα δέρκεται φάος τέ θριππά θ' ἁλίου κέλευθά τ' ἀστέρων ἤ 'ν νέκυσι κατά χθονός τάν χρόνιον ἔχει τύχαν; {χο.} ἐς τό φέρτερον τίθει τό μέλλον ὅτι γενήσεται. {ελ.} σέ γάρ ἐκάλεσα, σέ δέ κατόμοσα τόν ὑδρόεντι δόνακι χλωρόν εὐρώταν, θανόντος εἰ βάξις ἔτυμος ἀνδρός †ἅδε μοι τί τάδ' ἀσύνετα†, φόνιον αἰώρημα διά δέρας ὀρέξομαι, ἤ ξιφοκτόνον διωγμόν αἱμορρύτου σφαγᾶς αὐτοσίδαρον ἔσω πελάσω διά σαρκός ἅμιλλαν, θῦμα τριζύγοις θεαῖσι τῶι τε σήραγγας ἴ δας ἐνίζοντι πριαμί δαι ποτ' ἀμφί βουστάθμους. {χο.} ἄλλος' ἀποτροπά κακῶν γένοιτο, τό δέ σόν εὐτυχές. {ελ.} ἰώ τάλαινα τροία, δι' ἔργ' ἄνεργ' ὄλλυσαι μέλεά τ' ἔτλας. τά δ' ἐμά δῶρα κύπριδος ἔτεκε πολύ μέν αἷμα, πολύ δέ δάκρυον †ἄχεά τ' ἄχεσι δάκρυα δάκρυσιν ἔλαβε πάθεα†, ματέρες τε παῖδας ὄλεσαν, ἀπό δέ παρθένοι κόμας ἔ θεντο σύγγονοι νεκρῶν σκαμάνδριον ἀμφί φρύγιον οἶδμα. βοάν βοάν δ' ἑλλάς <αἶ'> ἐκελάδησεν ἀνοτότυξεν, ἐπί δέ κρατί χέρας ἔθηκεν, ὄνυχι δ' ἁπαλόχροα γένυν ἔδευσεν φοινίαισι πλαγαῖς. ὦ μάκαρ ἀρκαδίαι ποτέ παρθένε καλλιστοῖ, διός ἅ λεχέων ἀπέ βας τετραβάμοσι γυίοις, ὡς πολύ κηρός ἐμᾶς ἔλαχες πλέον, ἁ μορφᾶι θηρῶν λαχνογυίων †ὄμματι λάβρωι σχῆμα λεαίνης† ἐξαλλάξας' ἄχθεα λύπας: ἅν τέ ποτ' ἄρτεμις ἐξεχορεύσατο χρυσοκέρατ' ἔλαφον μέροπος τιτανίδα κούραν καλλοσύνας ἕνεκεν: τό δ' ἐμόν δέμας ὤλεσεν ὤλεσε πέργαμα δαρδανίας ὀλομένους τ' ἀχαιούς. {μενελαοσ} ὦ τάς τεθρίππους οἰνομάωι πῖσαν κάτα πέλοψ ἁμίλλας ἐξαμιλληθείς ποτε, εἴθ' ὤφελες †τόθ' [ἡνίκ' ἔρανον εἰς θεούς πεισθείς ἐποίεις] ἐν θεοῖς† λιπεῖν βίον, πρίν τόν ἐμόν ἀτρέα πατέρα γεννῆσαί ποτε, ὅς ἐξέφυσεν ἀερόπης λέκτρων ἄπο ἀγαμέμνον' ἐμέ τε μενέλεων, κλεινόν ζυγόν. πλεῖστον γάρ οἶμαι_καί τόδ' οὐ κόμπωι λέγω_ στράτευμα κώπηι διορίσαι τροίαν ἔπι, τύραννος οὐδέ πρός βίαν στρατηλατῶν, ἑκοῦσι δ' ἄρξας ἑλλάδος νεανίαις. καί τούς μέν οὐκέτ' ὄντας ἀριθμῆσαι πάρα, τούς δ' ἐκ θαλάσσης ἀσμένους πεφευγότας, νεκρῶν φέροντας ὀνόματ' εἰς οἴκους πάλιν. ἐγώ δ' ἐπ' οἶδμα πόντιον γλαυκῆς ἁλός τλήμων ἀλῶμαι χρόνον ὅσονπερ ἰλίου πύργους ἔπερσα, κἀς πάτραν χρήιζων μολεῖν οὐκ ἀξιοῦμαι τοῦδε πρός θεῶν τυχεῖν. λιβύης δ' ἐρήμους ἀξένους τ' ἐπιδρομάς πέπλευκα πάσας: χὤταν ἐγγύς ὦ πάτρας, πάλιν μ' ἀπωθεῖ πνεῦμα κοὔποτ' οὔριον ἐσῆλθε λαῖφος ὥστε μ' ἐς πάτραν μολεῖν. καί νῦν τάλας ναυαγός ἀπολέσας φίλους ἐξέπεσον ἐς γῆν τήνδε: ναῦς δέ πρός πέτραις πολλούς ἀριθμούς ἄγνυται ναυαγίων. τρόπις δ' ἐλείφθη ποικίλων ἁρμοσμάτων, ἐφ' ἧς ἐσώθην μόλις ἀνελπίστωι τύχηι ἑλένη τε, τροίας ἥν ἀποσπάσας ἔχω. ὄνομα δέ χώρας ἥτις ἥδε καί λεώ οὐκ οἶδ': ὄχλον γάρ ἐσπεσεῖν ἠισχυνόμην, [ὥσθ' ἱστορῆσαι τάς ἐμάς δυσχλαινίας] κρύπτων ὑπ' αἰδοῦς τάς τύχας. ὅταν δ' ἀνήρ πράξηι κακῶς ὑψηλός, εἰς ἀηθίαν πίπτει κακίω τοῦ πάλαι δυσδαίμονος. χρεία δέ τείρει μ': οὔτε γάρ σῖτος πάρα οὔτ' ἀμφί χρῶτ' ἐσθῆτες: αὐτά δ' εἰκάσαι πάρεστι ναός ἐκβόλοις ἁμπίσχομαι. πέπλους δέ τούς πρίν λαμπρά τ' ἀμφιβλήματα χλιδάς τε πόντος ἥρπας': ἐν δ' ἄντρου μυχοῖς κρύψας γυναῖκα τήν κακῶν πάντων ἐμοί ἄρξασαν ἥκω, τούς γε περιλελειμμένους φίλων φυλάσσειν τἄμ' ἀναγκάσας λέχη. μόνος δέ νοστῶ, τοῖς ἐκεῖ ζητῶν φίλοις τά πρόσφορ' ἤν πως ἐξερευνήσας λάβω. ἰδών δέ δῶμα περιφερές θριγκοῖς τόδε πύλας τε σεμνάς ἀνδρός ὀλβίου τινός προσῆλθον: ἐλπίς δ' ἔκ γε πλουσίων δόμων λαβεῖν τι ναύταις: ἐκ δέ μή 'χόντων βίον οὐδ' εἰ θέλοιεν ὠφελεῖν ἔχοιμεν ἄν. ὠή: τίς ἄν πυλωρός ἐκ δόμων μόλοι, ὅστις διαγγείλειε τἄμ' ἔσω κακά; {γραυσ} τίς πρός πύλαισιν; οὐκ ἀπαλλάξηι δόμων καί μή πρός αὐλείοισιν ἑστηκώς πύλαις ὄχλον παρέξεις δεσπόταις; ἤ κατθανῆι ἕλλην πεφυκώς, οἷσιν οὐκ ἐπιστροφαί. {με.} ὦ γραῖα, †ταῦτα ταῦτ' ἔπη καλῶς λέγεις† ἔξεστι, πείσομαι γάρ: ἀλλ' ἄνες χόλου. {γρ.} ἄπελθ': ἐμοί γάρ τοῦτο πρόσκειται, ξένε, μηδένα πελάζειν τοισίδ' ἑλλήνων δόμοις. {με.} ἆ, μή πρόσειε χεῖρα μηδ' ὤθει βίαι. {γρ.} πείθηι γάρ οὐδέν ὧν λέγω, σύ δ' αἴτιος. {με.} ἄγγειλον εἴσω δεσπόταισι τοῖσι σοῖς ... {γρ.} πικρῶς †ἄν οἶμαί γ' ἀγγελεῖν† τούς σούς λόγους. {με.} ναυαγός ἥκω ξένος, ἀσύλητον γένος. {γρ.} οἶκον πρός ἄλλον νύν τιν' ἀντί τοῦδ' ἴθι. {με.} οὔκ, ἀλλ' ἔσω πάρειμι: καί σύ μοι πιθοῦ. {γρ.} ὀχληρός ἴσθ' ὤν: καί τάχ' ὠσθήσηι βίαι. {με.} αἰαῖ: τά κλεινά ποῦ 'στί μοι στρατεύματα; {γρ.} οὐκοῦν ἐκεῖ που σεμνός ἦσθ', οὐκ ἐνθάδε. {με.} ὦ δαῖμον, ὡς ἀνάξι' ἠτιμώμεθα. {γρ.} τί βλέφαρα τέγγεις δάκρυσι; πρός τίν' οἰκτρός εἶ; {με.} πρός τάς πάροιθε συμφοράς εὐδαίμονας. {γρ.} οὔκουν ἀπελθών δάκρυα σοῖς δώσεις φίλοις; {με.} τίς δ' ἥδε χώρα; τοῦ δέ βασίλειοι δόμοι; {γρ.} πρωτέως τάδ' ἐστί δώματ', αἴγυπτος δέ γῆ. {με.} αἴγυπτος; ὦ δύστηνος, οἷ πέπλευκ' ἄρα. {γρ.} τί δή τό νείλου μεμπτόν ἐστί σοι γάνος; {με.} οὐ τοῦτ' ἐμέμφθην: τάς ἐμάς στένω τύχας. {γρ.} πολλοί κακῶς πράσσουσιν, οὐ σύ δή μόνος. {με.} ἔστ' οὖν ἐν οἴκοις ὅντιν' ὀνομάζεις ἄναξ; {γρ.} τόδ' ἐστίν αὐτοῦ μνῆμα, παῖς δ' ἄρχει χθονός. {με.} ποῦ δῆτ' ἄν εἴη; πότερον ἐκτός ἤ 'ν δόμοις; {γρ.} οὐκ ἔνδον: ἕλλησιν δέ πολεμιώτατος. {με.} τίν' αἰτίαν σχών ἧς ἐπηυρόμην ἐγώ; {γρ.} ἑλένη κατ' οἴκους ἐστί τούσδ' ἡ τοῦ διός. {με.} πῶς φήις; τίν' εἶπας μῦθον; αὖθίς μοι φράσον. {γρ.} ἡ τυνδαρίς παῖς, ἥ κατά σπάρτην ποτ' ἦν. {με.} πόθεν μολοῦσα; τίνα τό πρᾶγμ' ἔχει λόγον; {γρ.} λακεδαίμονος γῆς δεῦρο νοστήσας' ἄπο. {με.} πότ'; οὔ τί που λελήισμεθ' ἐξ ἄντρων λέχος; {γρ.} πρίν τούς ἀχαιούς, ὦ ξέν', ἐς τροίαν μολεῖν. ἀλλ' ἕρπ' ἀπ' οἴκων: ἔστι γάρ τις ἐν δόμοις τύχη, τύραννος ἧι ταράσσεται δόμος. καιρόν γάρ οὐδέν' ἦλθες: ἤν δέ δεσπότης λάβηι σε, θάνατος ξένιά σοι γενήσεται. εὔνους γάρ εἰμ' ἕλλησιν, οὐχ ὅσον πικρούς λόγους ἔδωκα δεσπότην φοβουμένη. {με.} τί φῶ; τί λέξω; συμφοράς γάρ ἀθλίας ἐκ τῶν πάροιθε τάς παρεστώσας κλύω, εἰ τήν μέν αἱρεθεῖσαν ἐκ τροίας ἄγων ἥκω δάμαρτα καί κατ' ἄντρα σώιζεται, ὄνομα δέ ταὐτόν τῆς ἐμῆς ἔχουσά τις δάμαρτος ἄλλη τοισίδ' ἐνναίει δόμοις. διός δ' ἔλεξε παῖδά νιν πεφυκέναι: ἀλλ' ἦ τις ἔστι ζηνός ὄνομ' ἔχων ἀνήρ νείλου παρ' ὄχθας; εἶς γάρ ὅ γε κατ' οὐρανόν. σπάρτη δέ ποῦ γῆς ἐστι πλήν ἵνα ῥοαί τοῦ καλλιδόνακός εἰσιν εὐρώτα μόνον; διπλοῦν δέ τυνδάρειον ὄνομα κλήιζεται, λακεδαίμονος δέ γαῖά τις ξυνώνυμος τροίας τ'; ἐγώ μέν οὐκ ἔχω τί χρή λέγειν. πολλοί γάρ, ὡς εἴξασιν, ἐν πολλῆι χθονί ὀνόματα ταὔτ' ἔχουσι καί πόλις πόλει γυνή γυναικί τ': οὐδέν οὖν θαυμαστέον. οὐδ' αὖ τό δεινόν προσπόλου φευξούμεθα: ἀνήρ γάρ οὐδείς ὧδε βάρβαρος φρένας ὅς ὄνομ' ἀκούσας τοὐμόν οὐ δώσει βοράν. [κλεινόν τό τροίας πῦρ ἐγώ θ' ὅς ἧψά νιν, μενέλαος, οὐκ ἄγνωστος ἐν πάσηι χθονί. δόμων ἄνακτα προσμενῶ: δισσάς δέ μοι ἔχει φυλάξεις: ἤν μέν ὠμόφρων τις ἦι, κρύψας ἐμαυτόν εἶμι πρός ναυάγια: ἤν δ' ἐνδιδῶι τι μαλθακόν, τά πρόσφορα τῆς νῦν παρούσης συμφορᾶς αἰτήσομαι.] κακῶν τόδ' ἡμῖν ἔσχατον τοῖς ἀθλίοις, ἄλλους τυράννους αὐτόν ὄντα βασιλέα βίον προσαιτεῖν: ἀλλ' ἀναγκαίως ἔχει. λόγος γάρ ἐστιν οὐκ ἐμός, σοφῶν δέ του, δεινῆς ἀνάγκης οὐδέν ἰσχύειν πλέον. {χο.} ἤκουσα τᾶς θεσπιωιδοῦ κόρας ἅ χρήιζους' ἐπλάθην τυράννοις δόμοισιν, ὡς μενέλαος οὔ πω μελαμφαές οἴχεται δι' ἔρεβος χθονί κρυφθείς, ἀλλ' ἔτι κατ' οἶδμ' ἅλιον τρυχόμενος οὔπω λιμένων ψαύσειεν πατρίας γᾶς, ἀλατείαι βιότου ταλαίφρων, ἄφιλος φίλων, παντοδαπᾶς ἐπί γᾶς πέδον χριμπτόμενος εἰναλίωι κώπαι τρωιάδος ἐκ γᾶς. {ελ.} ἥδ' αὖ τάφου τοῦδ' εἰς ἕδρας ἐγώ πάλιν στείχω, μαθοῦσα θεονόης φίλους λόγους. [ἥ πάντ' ἀληθῶς οἶδε: φησί δ' ἐν φάει πόσιν τόν ἁμόν ζῶντα φέγγος εἰσορᾶν, πορθμούς δ' ἀλᾶσθαι μυρίους πεπλωκότα ἐκεῖσε κἀκεῖς' οὐδ' ἀγύμναστον πλάνοις, ἥξειν <δ'> ὅταν δή πημάτων λάβηι τέλος. ἕν δ' οὐκ ἔλεξεν, εἰ μολών σωθήσεται. ἐγώ δ' ἀπέστην τοῦτ' ἐρωτῆσαι σαφῶς, ἡσθεῖς' ἐπεί νιν εἶπέ μοι σεσωμένον. ἐγγύς δέ νίν που τῆσδ' ἔφασκ' εἶναι χθονός, ναυαγόν ἐκπεσόντα σύν παύροις φίλοις. ὤμοι, πόθ' ἥξεις; ὡς ποθεινός ἄν μόλοις.] ἔα, τίς οὗτος; οὔ τί που κρυπτεύομαι πρωτέως ἀσέπτου παιδός ἐκ βουλευμάτων; οὐχ ὡς δρομαία πῶλος ἤ βάκχη θεοῦ τάφωι ξυνάψω κῶλον; ἄγριος δέ τις μορφήν ὅδ' ἐστίν ὅς με θηρᾶται λαβεῖν. {με.} σέ τήν ὄρεγμα δεινόν ἡμιλλημένην τύμβου 'πί κρηπῖδ' ἐμπύρους τ' ὀρθοστάτας, μεῖνον: τί φεύγεις; ὡς δέμας δείξασα σόν ἔκπληξιν ἡμῖν ἀφασίαν τε προστίθης. {ελ.} ἀδικούμεθ', ὦ γυναῖκες: εἰργόμεσθα γάρ τάφου πρός ἀνδρός τοῦδε, καί μ' ἑλών θέλει δοῦναι τυράννοις ὧν ἐφεύγομεν γάμους. {με.} οὐ κλῶπές ἐσμεν οὐδ' ὑπηρέται κακῶν. {ελ.} καί μήν στολήν γ' ἄμορφον ἀμφί σῶμ' ἔχεις. {με.} στῆσον, φόβον μεθεῖσα, λαιψηρόν πόδα. {ελ.} ἵστημ', ἐπεί γε τοῦδ' ἐφάπτομαι τάφου. {με.} τίς εἶ; τίν' ὄψιν σήν, γύναι, προσδέρκομαι; {ελ.} σύ δ' εἶ τίς; αὑτός γάρ σέ κἄμ' ἔχει λόγος. {με.} οὐπώποτ' εἶδον προσφερέστερον δέμας. {ελ.} ὦ θεοί: θεός γάρ καί τό γιγνώσκειν φίλους. <{με.} ἑλληνίς εἶ τις ἤ 'πιχωρία γυνή;> {ελ.} ἑλληνίς: ἀλλά καί τό σόν θέλω μαθεῖν. {με.} ἑλένηι ς' ὁμοίαν δή μάλιστ' εἶδον, γύναι. {ελ.} ἐγώ δέ μενέλεώι γε ς': οὐδ' ἔχω τί φῶ. {με.} ἔγνως ἄρ' ὀρθῶς ἄνδρα δυστυχέστατον. {ελ.} ὦ χρόνιος ἐλθών σῆς δάμαρτος ἐς χέρας. {με.} ποίας δάμαρτος; μή θίγηις ἐμῶν πέπλων. {ελ.} ἥν σοι δίδωσι τυνδάρεως, ἐμός πατήρ. {με.} ὦ φωσφόρ' ἑκάτη, πέμπε φάσματ' εὐμενῆ. {ελ.} οὐ νυκτίφαντον πρόπολον ἐνοδίας μ' ὁρᾶις. {με.} οὐ μήν γυναικῶν γ' εἷς δυοῖν ἔφυν πόσις. {ελ.} ποίων δέ λέκτρων δεσπότης ἄλλων ἔφυς; {με.} ἥν ἄντρα κεύθει κἀκ φρυγῶν κομίζομαι. {ελ.} οὐκ ἔστιν ἄλλη σή τις ἀντ' ἐμοῦ γυνή. {με.} οὔ που φρονῶ μέν εὖ, τό δ' ὄμμα μου νοσεῖ; {ελ.} οὐ γάρ με λεύσσων σήν δάμαρθ' ὁρᾶν δοκεῖς; {με.} τό σῶμ' ὅμοιον, τό δέ σαφές γ' ἀποστατεῖ. {ελ.} σκέψαι: τί σοι δεῖ πίστεως σαφεστέρας; {με.} ἔοικας: οὔτοι τοῦτό γ' ἐξαρνήσομαι. {ελ.} τίς οὖν διδάξει ς' ἄλλος ἤ τά ς' ὄμματα; {με.} ἐκεῖ νοσοῦμεν, ὅτι δάμαρτ' ἄλλην ἔχω. {ελ.} οὐκ ἦλθον ἐς γῆν τρωιάδ', ἀλλ' εἴδωλον ἦν. {με.} καί τίς βλέποντα σώματ' ἐξεργάζεται; {ελ.} αἰθήρ, ὅθεν σύ θεοπόνητ' ἔχεις λέχη. {με.} τίνος πλάσαντος θεῶν; ἄελπτα γάρ λέγεις. {ελ.} ἥρας, διάλλαγμ', ὡς πάρις με μή λάβοι. {με.} πῶς οὖν; ἅμ' ἐνθάδ' ἦσθ' <ἄρ'> ἐν τροίαι θ' ἅμα; {ελ.} τοὔνομα γένοιτ' ἄν πολλαχοῦ, τό σῶμα δ' οὔ. {με.} μέθες με: λύπης ἅλις ἔχων ἐλήλυθα. {ελ.} λείψεις γάρ ἡμᾶς, τά δέ κέν' ἐξάξεις λέχη; {με.} καί χαῖρέ γ', ἑλένηι προσφερής ὁθούνεκ' εἶ. {ελ.} ἀπωλόμην: λαβοῦσά ς' οὐχ ἕξω πόσιν. {με.} τοὐκεῖ με μέγεθος τῶν κακῶν πείθει, σύ δ' οὔ. {ελ.} οἴ 'γώ: τίς ἡμῶν ἐγένετ' ἀθλιωτέρα; οἱ φίλτατοι λείπουσί μ' οὐδ' ἀφίξομαι ἕλληνας οὐδέ πατρίδα τήν ἐμήν ποτε. {θεραπων} μενέλαε, μαστεύων σε κιγχάνω μόλις, πᾶσαν πλανηθείς τήνδε βάρβαρον χθόνα, πεμφθείς ἑταίρων τῶν λελειμμένων ὕπο. {με.} τί δ' ἔστιν; οὔ που βαρβάρων συλᾶσθ' ὕπο; {θε.} θαυμάστ', ἔλασσον τοὔνομ' ἤ τό πρᾶγμ' ἔχον. {με.} λέγ': ὡς φέρεις τι τῆιδε τῆι σπουδῆι νέον. {θε.} λέγω πόνους σε μυρίους τλῆναι μάτην. {με.} παλαιά θρηνεῖς πήματ': ἀγγέλλεις δέ τί; {θε.} βέβηκεν ἄλοχος σή πρός αἰθέρος πτυχάς ἀρθεῖς' ἄφαντος: οὐρανῶι δέ κρύπτεται λιποῦσα σεμνόν ἄντρον οὗ σφ' ἐσώιζομεν, τοσόνδε λέξας': ὦ ταλαίπωροι φρύγες πάντες τ' ἀχαιοί, δι' ἔμ' ἐπί σκαμανδρίοις ἀκταῖσιν ἥρας μηχαναῖς ἐθνήισκετε, δοκοῦντες ἑλένην οὐκ ἔχοντ' ἔχειν πάριν. ἐγώ δ', ἐπειδή χρόνον ἔμειν' ὅσον μ' ἐχρῆν, τό μόρσιμον σώσασα πατέρ' ἐς οὐρανόν ἄπειμι: φήμας δ' ἡ τάλαινα τυνδαρίς ἄλλως κακάς ἤκουσεν οὐδέν αἰτία. ὦ χαῖρε, λήδας θύγατερ: ἐνθάδ' ἦσθ' ἄρα. ἐγώ δέ ς' ἄστρων ὡς βεβηκυῖαν μυχούς ἤγγελλον εἰδώς οὐδέν ὡς ὑπόπτερον δέμας φοροίης. οὐκ ἐῶ σε κερτομεῖν ἡμᾶς τόδ' αὖθις, ὡς ἅδην ἐν ἰλίωι πόνους παρεῖχες σῶι πόσει καί συμμάχοις. {με.} τοῦτ' ἔστ' ἐκεῖνο: ξυμβεβᾶσί μοι λόγοι οἱ τῆσδ' ἀληθεῖς. ὦ ποθεινός ἡμέρα, ἥ ς' εἰς ἐμάς ἔδωκεν ὠλένας λαβεῖν. {ελ.} ὦ φίλτατ' ἀνδρῶν μενέλεως, ὁ μέν χρόνος παλαιός, ἡ δέ τέρψις ἀρτίως πάρα. ἔλαβον ἀσμένα πόσιν ἐμόν, φίλαι, περί τ' ἐπέτασα χέρα φίλιον ἐν μακρᾶι φλογί φαεσφόρωι. {με.} κἀγώ σέ: πολλούς δ' ἐν μέσωι λόγους ἔχων οὐκ οἶδ' ὁποίου πρῶτον ἄρξωμαι τά νῦν. {ελ.} γέγηθα, κρατί δ' ὀρθίους ἐθείρας ἀνεπτέρωσα καί δάκρυ σταλάσσω, περί δέ γυῖα χέρας ἔβαλον ἡδονάν, ὦ πόσις, ὡς λάβω. {με.} ὦ φιλτάτα πρόσοψις, οὐκ ἐμέμφθην: †ἔχω τά τοῦ διός λέκτρα λήδας τε.† {ελ.} ἅν ὑπό λαμπάδων κόροι λεύκιπποι ξυνομαίμονες ὤλβισαν ὤλβισαν ... {με.} τό πρόσθεν, ἐκ δόμων δέ νοσφίσας ς' ἐμοῦ πρός ἄλλαν ἐλαύνει θεός συμφοράν τᾶσδε κρείσσω. {ελ.} τό κακόν δ' ἀγαθόν σέ τε κἀμέ συνάγαγεν, ὦ πόσι, χρόνιον, ἀλλ' ὅμως: ὀναίμαν τύχας. {με.} ὄναιο δῆτα: ταὐτά δέ ξυνεύχομαι: δυοῖν γάρ ὄντοιν οὐχ ὁ μέν τλήμων, ὁ δ' οὔ. {ελ.} φίλαι φίλαι, τά πάρος οὐκέτι στένομεν οὐδ' ἀλγῶ. πόσιν ἔχομεν ἔχομεν ἐμόν <ἐμόν> ὅν ἔμενον ἔμενον ἐκ τροίας πολυετῆ μολεῖν. {με.} ἔχεις, ἔχω τε ς': ἡλίους δέ μυρίους μόλις διελθών ἠισθόμην τά τῆς θεοῦ. {ελ.} ἐμά δέ χαρμονᾶι δάκρυα πλέον ἔχει χάριτος ἤ λύπας. {με.} τί φῶ; τίς ἄν τάδ' ἤλπισεν βροτῶν ποτε; {ελ.} ἀδόκητον ἔχω σε πρός στέρνοις. {με.} κἀγώ σέ, τήν δοκοῦσαν ἰδαίαν πόλιν μολεῖν ἰλίου τε μελέους πύργους. πρός θεῶν, δόμων πῶς τῶν ἐμῶν ἀπεστάλης; {ελ.} ἔ ἔ: πικράς ἐς ἀρχάς βαίνεις: ἔ ἔ: πικράν δ' ἐρευνᾶις φάτιν. {με.} λέγ', ὡς ἀκουστά: πάντα δῶρα δαιμόνων. {ελ.} ἀπέπτυσα μέν λόγον οἶον οἷον ἐσοισόμεθα. {με.} ὅμως δέ λέξον: ἡδύ τοι μόχθων κλύειν. {ελ.} οὐκ ἐπί βαρβάρου λέκτρα νεανία πετομένας κώπας, πετομένου δ' ἔρω τος ἀδίκων γάμων ... {με.} τίς <_> σε δαίμων ἤ πότμος συλᾶι πάτρας; {ελ.} ὁ διός ὁ διός ὦ πόσι με παῖς <μαίας τ'> ἐπέλασεν νείλωι. {με.} θαυμαστά: τοῦ πέμψαντος; ὦ δεινοί λόγοι. {ελ.} κατεδάκρυσα καί βλέφαρον ὑγραίνω δάκρυσιν: ἁ διός μ' ἄλοχος ὤλεσεν. {με.} ἥρα; τί νῶιν χρήιζουσα προσθεῖναι κακόν; {ελ.} ὤμοι ἐγώ κείνων λουτρῶν καί κρηνᾶν, ἵνα θεαί μορφάν ἐφαίδρυναν, εὖτ' ἔμολον ἐς κρίσιν. {με.} †τά δ' εἰς κρίσιν σοι τῶνδ' ἔθηχ' ἥρα κακῶν;† {ελ.} πάριν ὡς ἀφέλοιτο ... {με.} πῶς; αὔδα. {ελ.} κύπρις ὧι μ' ἐπένευσεν ... {με.} ὦ τλᾶμον. {ελ.} τλάμονα τλάμον' ὧδ' ἐπέλας' αἰγύπτωι. {με.} εἶτ' ἀντέδωκ' εἴδωλον, ὡς σέθεν κλύω. {ελ.} τά δέ <σά> κατά μέλαθρα πάθεα πάθεα, μᾶ τερ, οἴ 'γώ. {με.} τί φήις; {ελ.} οὐκ ἔστι μάτηρ: ἀγχόνιον δέ βρόχον δι' ἐμάν κατεδήσατο δύσγαμον αἰσχύναν. {με.} ὤμοι: θυγατρός δ' ἑρμιόνης ἔστιν λόγος; {ελ.} ἄγαμος ἄτεκνος, ὦ πόσι, καταστένει γάμον ἄγαμον †αἰσχύνα†. {με.} ὦ πᾶν κατ' ἄκρας δῶμ' ἐμόν πέρσας πάρις. {ελ.} τάδε καί σέ διώλεσε μυριάδας τε χαλκεόπλων δαναῶν. ἐμέ δέ πατρίδος ἀπο<πρό> κακόποτμον ἀραῖ ον ἔβαλε θεός ἀπό πόλεος ἀπό τε σέθεν, ὅτε μέλαθρα λέχεά τ' ἔλιπον οὐ λιποῦς' ἐπ' αἰσχροῖς γάμοις. {χο.} εἰ καί τά λοιπά τῆς τύχης εὐδαίμονος τύχοιτε, πρός τά πρόσθεν ἀρκέσειεν ἄν. {θε.} μενέλαε, κἀμοί πρόσδοτον τῆς ἡδονῆς, ἥν μανθάνω μέν καὐτός, οὐ σαφῶς δ' ἔχω. {με.} ἀλλ', ὦ γεραιέ, καί σύ κοινώνει λόγων. {θε.} οὐχ ἥδε μόχθων τῶν ἐν ἰλίωι βραβεύς; {με.} οὐχ ἥδε: πρός θεῶν δ' ἦμεν ἠπατημένοι [νεφέλης ἄγαλμ' ἔχοντες ἐν χεροῖν λυγρόν]. {θε.} [τί φήις;] νεφέλης ἄρ' ἄλλως εἴχομεν πόνους πέρι; {με.} ἥρας τάδ' ἔργα καί θεῶν τρισσῶν ἔρις. {θε.} τί δ'; ὡς ἀληθῶς ἐστιν ἥδε σή δάμαρ; {με.} αὕτη: λόγοις ἐμοῖσι πίστευσον τάδε. {θε.} ὦ θύγατερ, ὁ θεός ὡς ἔφυ τι ποικίλον καί δυστέκμαρτον, εὖ δέ πως πάντα στρέφει [ἐκεῖσε κἀκεῖς' ἀναφέρων: ὁ μέν πονεῖ, ὁ δ' οὐ πονήσας αὖθις ὄλλυται κακῶς, βέβαιον οὐδέν τῆς ἀεί τύχης ἔχων. σύ γάρ πόσις τε σός πόνων μετέσχετε, σύ μέν λόγοισιν, ὁ δέ δορός προθυμίαι. σπεύδων δ' ὅτ' ἔσπευδ' οὐδέν εἶχε: νῦν δ' ἔχει αὐτόματα πράξας τἀγάθ' εὐτυχέστατα]. οὐκ ἄρα γέροντα πατέρα καί διοσκόρω ἤισχυνας οὐδ' ἔδρασας οἷα κλήιζεται. νῦν ἀνανεοῦμαι τόν σόν ὑμέναιον πάλιν καί λαμπάδων μεμνήμεθ' ἅς τετραόροις ἵπποις τροχάζων παρέφερον: σύ δ' ἐν δίφροις σύν τῶιδε νύμφη δῶμ' ἔλειπες ὄλβιον. κακός γάρ ὅστις μή σέβει τά δεσποτῶν καί ξυγγέγηθε καί συνωδίνει κακοῖς. [ἐγώ μέν εἴην, κεἰ πέφυχ' ὅμως λάτρις, ἐν τοῖσι γενναίοισιν ἠριθμημένος δούλοισι, τοὔνομ' οὐκ ἔχων ἐλεύθερον, τόν νοῦν δέ: κρεῖσσον γάρ τόδ' ἤ δυοῖν κακοῖν ἕν' ὄντα χρῆσθαι, τάς φρένας τ' ἔχειν κακάς ἄλλων τ' ἀκούειν δοῦλον ὄντα τῶν πέλας.] {με.} ἄγ', ὦ γεραιέ, πολλά μέν παρ' ἀσπίδα μοχθήματ' ἐξέπλησας ἐκπονῶν ἐμοί, καί νῦν μετασχών τῆς ἐμῆς εὐπραξίας ἄγγειλον ἐλθών τοῖς λελειμμένοις φίλοις τάδ' ὡς ἔχονθ' ηὕρηκας οὗ τ' ἐσμέν τύχης, μένειν τ' ἐπ' ἀκταῖς τούς τ' ἐμούς καραδοκεῖν ἀγῶνας οἵ μένουσί μ', ὡς ἐλπίζομεν, εἰ τήνδε πως δυναίμεθ' ἐκκλέψαι χθονός, φρουρεῖν <θ'> ὅπως ἄν εἰς ἕν ἐλθόντες τύχης ἐκ βαρβάρων σωθῶμεν, ἤν δυνώμεθα. {θε.} ἔσται τάδ', ὦναξ, ἀλλά τοι τά μάντεων ἐσεῖδον ὡς φαῦλ' ἐστί καί ψευδῶν πλέα. [οὐδ' ἦν ἄρ' ὑγιές οὐδέν ἐμπύρου φλογός οὐδέ πτερωτῶν φθέγματ': εὔηθες δέ τοι τό καί δοκεῖν ὄρνιθας ὠφελεῖν βροτούς.] κάλχας γάρ οὐκ εἶπ' οὐδ' ἐσήμηνε στρατῶι νεφέλης ὑπερθνήισκοντας εἰσορῶν φίλους οὐδ' ἕλενος, ἀλλά πόλις ἀνηρπάσθη μάτην. [εἴποις ἄν, οὕνεχ' ὁ θεός οὐκ ἠβούλετο. τί δῆτα μαντευόμεθα; τοῖς θεοῖσι χρή θύοντας αἰτεῖν ἀγαθά, μαντείας δ' ἐᾶν: βίου γάρ ἄλλως δέλεαρ ηὑρέθη τόδε, κοὐδείς ἐπλούτης' ἐμπύροισιν ἀργός ὤν: γνώμη δ' ἀρίστη μάντις ἥ τ' εὐβουλία.] {χο.} ἐς ταὐτό κἀμοί δόξα μάντεων πέρι χωρεῖ γέροντι: τούς θεούς ἔχων τις ἄν φίλους ἀρίστην μαντικήν ἔχοι δόμοις. {ελ.} εἶἑν: τά μέν δή δεῦρ' ἀεί καλῶς ἔχει. ὅπως δ' ἐσώθης, ὦ τάλας, τροίας ἄπο κέρδος μέν οὐδέν εἰδέναι, πόθος δέ τις [τά τῶν φίλων φίλοισιν αἰσθέσθαι κακά]. {με.} ἦ πόλλ' ἀνήρου μ' ἑνί λόγωι μιᾶι θ' ὁδῶι. τί σοι λέγοιμ' ἄν τάς ἐν αἰγαίωι φθοράς τά ναυπλίου τ' εὐβοικά πυρπολήματα κρήτης τε λιβύης θ' ἅς ἐπεστράφην πόλεις σκοπιάς τε περσέως; οὐ γάρ ἐμπλήσαιμί ς' ἄν μύθοις, λέγων δ' ἄν σοι κάκ' ἀλγοίην ἔτι [πάσχων τ' ἔκαμνον: δίς δέ λυπηθεῖμεν ἄν]. {ελ.} καί πλείον' εἶπας ἤ ς' ἀνηρόμην ἐγώ. ἕν δ' εἰπέ τἄλλα παραλιπών: πόσον χρόνον πόντου 'πί νώτοις ἅλιον ἐφθείρου πλάνον; {με.} ἐν ναυσίν ὤν πρός τοῖσιν ἐν τροίαι δέκα ἔτεσι διῆλθον ἑπτά περιδρομάς ἐτῶν. {ελ.} φεῦ φεῦ: μακρόν γ' ἔλεξας, ὦ τάλας, χρόνον: σωθείς δ' ἐκεῖθεν ἐνθάδ' ἦλθες ἐς σφαγάς. {με.} πῶς φήις; τί λέξεις; ὥς μ' ἀπώλεσας, γύναι. {ελ.} [φεῦγ' ὡς τάχιστα τῆσδ' ἀπαλλαχθείς χθονός.] θανῆι πρός ἀνδρός οὗ τάδ' ἐστί δώματα. {με.} τί χρῆμα δράσας ἄξιον τῆς συμφορᾶς; {ελ.} ἥκεις ἄελπτος ἐμποδών ἐμοῖς γάμοις. {με.} ἦ γάρ γαμεῖν τις τἄμ' ἐβουλήθη λέχη; {ελ.} ὕβριν γ' ὑβρίζων ἐς ἐμέ, κἄν ἔτλην ἐγώ. {με.} ἰδίαι σθένων τις ἤ τυραννεύων χθονός; {ελ.} ὅς γῆς ἀνάσσει τῆσδε πρωτέως γόνος. {με.} τόδ' ἔστ' ἐκεῖν' αἴνιγμ' ὅ προσπόλου κλύω. {ελ.} ποίοις ἐπιστάς βαρβάροις πυλώμασιν; {με.} τοῖσδ', ἔνθεν ὥσπερ πτωχός ἐξηλαυνόμην. {ελ.} οὔ που προσήιτεις βίοτον; ὦ τάλαιν' ἐγώ. {με.} τοὔργον μέν ἦν τοῦτ', ὄνομα δ' οὐκ εἶχεν τόδε. {ελ.} πάντ' οἶσθ' ἄρ', ὡς ἔοικας, ἀμφ' ἐμῶν γάμων. {με.} οἶδ': εἰ δέ λέκτρα διέφυγες, τόδ' οὐκ ἔχω. {ελ.} ἄθικτον εὐνήν ἴσθι σοι σεσωμένην. {με.} τίς τοῦδε πειθώ; φίλα γάρ, εἰ σαφῆ λέγεις. {ελ.} ὁρᾶις τάφου τοῦδ' ἀθλίους ἕδρας ἐμάς; {με.} ὁρῶ, τάλαινα, στιβάδας: ὧν τί σοι μέτα; {ελ.} ἐνταῦθα λέκτρων ἱκετεύομεν φυγάς. {με.} βωμοῦ σπανίζους' ἤ νόμοισι βαρβάροις; {ελ.} ἐρρύεθ' ἡμᾶς τοῦτ' ἴσον ναοῖς θεῶν. {με.} οὐδ' ἄρα πρός οἴκους ναυστολεῖν <ς'> ἔξεστί μοι; {ελ.} ξίφος μένει σε μᾶλλον ἤ τοὐμόν λέχος. {με.} οὕτως ἄν εἴην ἀθλιώτατος βροτῶν. {ελ.} μή νυν καταιδοῦ, φεῦγε δ' ἐκ τῆσδε χθονός. {με.} λιπών σέ; τροίαν ἐξέπερσα σήν χάριν. {ελ.} κρεῖσσον γάρ ἤ σε τἄμ' ἀποκτεῖναι λέχη. {με.} ἄνανδρά γ' εἶπας ἰλίου τ' οὐκ ἄξια. {ελ.} οὐκ ἄν κτάνοις τύραννον, ὅ σπεύδεις ἴσως. {με.} οὕτω σιδήρωι τρωτόν οὐκ ἔχει δέμας; {ελ.} εἴσηι: τό τολμᾶν δ' ἀδύνατ' ἀνδρός οὐ σοφοῦ. {με.} σιγῆι παράσχω δῆτ' ἐμάς δῆσαι χέρας; {ελ.} ἐς ἄπορον ἥκεις: δεῖ δέ μηχανῆς τινος. {με.} δρῶντας γάρ ἤ μή δρῶντας ἥδιον θανεῖν. {ελ.} μί' ἔστιν ἐλπίς ἦι μόνηι σωθεῖμεν ἄν. {με.} ὠνητός ἤ τολμητός ἤ λόγων ὕπο; {ελ.} εἰ μή τύραννός <ς'> ἐκπύθοιτ' ἀφιγμένον. {με.} οὐ γνώσεταί μ' ὅς εἰμ', ἐγὦιδ': ἐρεῖ δέ τίς; {ελ.} ἔστ' ἔνδον αὐτῶι ξύμμαχος θεοῖς ἴση. {με.} φήμη τις οἴκων ἐν μυχοῖς ἱδρυμένη; {ελ.} οὔκ, ἀλλ' ἀδελφή: θεονόην καλοῦσί νιν. {με.} χρηστήριον μέν τοὔνομ': ὅτι δέ δρᾶι φράσον. {ελ.} πάντ' οἶδ', ἐρεῖ τε συγγόνωι παρόντα σε. {με.} θνήισκοιμεν ἄν: λαθεῖν γάρ οὐχ οἷόν τέ μοι. {ελ.} ἴσως ἄν ἀναπείσαιμεν ἱκετεύοντέ νιν ... {με.} τί χρῆμα δρᾶσαι; τίν' ὑπάγεις μ' ἐς ἐλπίδα; {ελ.} παρόντα γαίαι μή φράσαι σε συγγόνωι. {με.} πείσαντε δ' ἐκ γῆς διορίσαιμεν ἄν πόδα; {ελ.} κοινῆι γ' ἐκείνηι ῥαιδίως, λάθραι δ' ἄν οὔ. {με.} σόν ἔργον, ὡς γυναικί πρόσφορον γυνή. {ελ.} ὡς οὐκ ἄχρωστα γόνατ' ἐμῶν ἕξει χερῶν. {με.} φέρ', ἤν δέ δή νῶιν μή ἀποδέξηται λόγους; {ελ.} θανῆι: γαμοῦμαι δ' ἡ τάλαιν' ἐγώ βίαι. {με.} προδότις ἄν εἴης: τήν βίαν σκήψας' ἔχεις. {ελ.} ἀλλ' ἁγνόν ὅρκον σόν κάρα κατώμοσα ... {με.} τί φήις; θανεῖσθαι; κοὔποτ' ἀλλάξεις λέχη; {ελ.} ταὐτῶι ξίφει γε: κείσομαι δέ σοῦ πέλας. {με.} ἐπί τοῖσδε τοίνυν δεξιᾶς ἐμῆς θίγε. {ελ.} ψαύω, θανόντος σοῦ τόδ' ἐκλείψειν φάος. {με.} κἀγώ στερηθείς σοῦ τελευτήσειν βίον. {ελ.} πῶς οὖν θανούμεθ' ὥστε καί δόξαν λαβεῖν; {με.} τύμβου 'πί νώτοις σέ κτανών ἐμέ κτενῶ. πρῶτον δ' ἀγῶνα μέγαν ἀγωνιούμεθα λέκτρων ὑπέρ σῶν: ὁ δέ θέλων ἴτω πέλας. τό τρωϊκόν γάρ οὐ καταισχυνῶ κλέος οὐδ' ἑλλάδ' ἐλθών λήψομαι πολύν ψόγον, ὅστις θέτιν μέν ἐστέρης' ἀχιλλέως, τελαμωνίου δ' αἴαντος εἰσεῖδον σφαγάς τόν νηλέως τ' ἄπαιδα: διά δέ τήν ἐμήν οὐκ ἀξιώσω κατθανεῖν δάμαρτ' ἐγώ; μάλιστά γ': εἰ γάρ εἰσιν οἱ θεοί σοφοί, εὔψυχον ἄνδρα πολεμίων θανόνθ' ὕπο κούφηι καταμπίσχουσιν ἐν τύμβωι χθονί, κακούς δ' ἐφ' ἕρμα στερεόν ἐκβάλλουσι γῆς. {χο.} ὦ θεοί, γενέσθω δή ποτ' εὐτυχές γένος τό ταντάλειον καί μεταστήτω κακῶν. {ελ.} οἴ 'γώ τάλαινα: τῆς τύχης γάρ ὧδ' ἔχω: μενέλαε, διαπεπράγμεθ': ἐκβαίνει δόμων ἡ θεσπιωιδός θεονόη: κτυπεῖ δόμος κλήιθρων λυθέντων. φεῦγ': ἀτάρ τί φευκτέον; ἀποῦσα γάρ σε καί παροῦς' ἀφιγμένον δεῦρ' οἶδεν. ὦ δύστηνος, ὡς ἀπωλόμην. τροίας δέ σωθείς κἀπό βαρβάρου χθονός ἐς βάρβαρ' ἐλθών φάσγαν' αὖθις ἐμπεσῆι. {θεονοη} ἡγοῦ σύ μοι φέρουσα λαμπτήρων σέλας θείου τε σεμνόν θεσμόν αἰθέρος μυχούς, ὡς πνεῦμα καθαρόν οὐρανοῦ δεξώμεθα: σύ δ' αὖ κέλευθον εἴ τις ἔβλαψεν ποδί στείβων ἀνοσίωι, δός καθαρσίωι φλογί, κροῦσόν τε πεύκην, ἵνα διεξέλθω, πάρος: νόμον δέ τόν ἐμόν θεοῖσιν ἀποδοῦσαι πάλιν ἐφέστιον φλόγ' ἐς δόμους κομίζετε. ἑλένη, τί τἀμά_πῶς ἔχει; _θεσπίσματα; ἥκει πόσις σός μενέλεως ὅδ' ἐμφανής, νεῶν στερηθείς τοῦ τε σοῦ μιμήματος. ὦ τλῆμον, οἵους διαφυγών ἦλθες πόνους, οὐδ' οἶσθα νόστον οἴκαδ' εἴτ' αὐτοῦ μενεῖς: ἔρις γάρ ἐν θεοῖς σύλλογός τε σοῦ πέρι ἔσται πάρεδρος ζηνί τῶιδ' ἐν ἤματι. ἥρα μέν, ἥ σοι δυσμενής πάροιθεν ἦν, νῦν ἐστιν εὔνους κἀς πάτραν σῶσαι θέλει ξύν τῆιδ', ἵν' ἑλλάς τούς ἀλεξάνδρου γάμους δώρημα κύπριδος ψευδονύμφευτον μάθηι: κύπρις δέ νόστον σόν διαφθεῖραι θέλει, ὡς μή 'ξελεγχθῆι μηδέ πριαμένη φανῆι τό κάλλος ἑλένης οὕνεκ' ἀνονήτοις γάμοις. τέλος δ' ἐφ' ἡμῖν εἴθ', ἅ βούλεται κύπρις, λέξας' ἀδελφῶι <ς'> ἐνθάδ' ὄντα διολέσω εἴτ' αὖ μεθ' ἥρας στᾶσα σόν σώσω βίον, κρύψας' ὅμαιμον, ὅς με προστάσσει τάδε εἰπεῖν, ὅταν γῆν τήνδε νοστήσας τύχηις. [τίς εἶς' ἀδελφῶι τόνδε σημανῶν ἐμῶι παρόνθ', ὅπως ἄν τοὐμόν ἀσφαλῶς ἔχηι;] {ελ.} ὦ παρθέν', ἱκέτις ἀμφί σόν πίτνω γόνυ καί προσκαθίζω θᾶκον οὐκ εὐδαίμονα ὑπέρ τ' ἐμαυτῆς τοῦδέ θ', ὅν μόλις ποτέ λαβοῦς' ἐπ' ἀκμῆς εἰμι κατθανόντ' ἰδεῖν: μή μοι κατείπηις σῶι κασιγνήτωι πόσιν τόνδ' εἰς ἐμάς ἥκοντα φίλτατον χέρας, σῶσον δέ, λίσσομαί σε: συγγόνωι δέ σῶι τήν εὐσέβειαν μή προδῶις τήν σήν ποτε, χάριτας πονηράς κἀδίκους ὠνουμένη. μισεῖ γάρ ὁ θεός τήν βίαν, τά κτητά δέ κτᾶσθαι κελεύει πάντας οὐκ ἐς ἁρπαγάς. [ἐατέος δ' ὁ πλοῦτος †ἄδικός τις ὤν†: κοινός γάρ ἐστιν οὐρανός πᾶσιν βροτοῖς καί γαῖ', ἐν ἧι χρή δώματ' ἀναπληρουμένους τἀλλότρια μή σχεῖν μηδ' ἀφαιρεῖσθαι βίαι.] ἡμᾶς δέ καιρίως μέν, ἀθλίως δ' ἐμοί ἑρμῆς ἔδωκε πατρί σῶι σώιζειν πόσει τῶιδ' ὅς πάρεστι κἀπολάζυσθαι θέλει. [πῶς οὖν θανών ἄν ἀπολάβοι; κεῖνος δέ πῶς τά ζῶντα τοῖς θανοῦσιν ἀποδοίη ποτ' ἄν; ἤδη τά τοῦ θεοῦ καί τά τοῦ πατρός σκόπει:] πότερον ὁ δαίμων χὠ θανών τά τῶν πέλας βούλοιντ' ἄν ἤ <οὐ> βούλοιντ' ἄν ἀποδοῦναι πάλιν; δοκῶ μέν. οὔκουν χρή σε συγγόνωι πλέον νέμειν ματαίωι μᾶλλον ἤ χρηστῶι πατρί. εἰ δ' οὖσα μάντις καί τά θεῖ' ἡγουμένη τό μέν δίκαιον τοῦ πατρός διαφθερεῖς, τῶι δ' οὐ δικαίωι συγγόνωι δώσεις χάριν, αἰσχρόν τά μέν σε θεῖα πάντ' ἐξειδέναι τά τ' ὄντα καί μέλλοντα, τά δέ δίκαια μή. τήν δ' ἀθλίαν ἔμ', οἷσιν ἔγκειμαι κακοῖς, ῥῦσαι, πάρεργον δοῦσα τοῦτο τῆς δίκης. ἑλένην γάρ οὐδείς ὅστις οὐ στυγεῖ βροτῶν: ἥ κλήιζομαι καθ' ἑλλάδ' ὡς προδοῦς' ἐμόν πόσιν φρυγῶν ὤικησα πολυχρύσους δόμους. ἤν δ' ἑλλάδ' ἔλθω κἀπιβῶ σπάρτης <πάλιν>, κλυόντες εἰσιδόντες ὡς τέχναις θεῶν ὤλοντ', ἐγώ δέ προδότις οὐκ ἄρ' ἦ φίλων, πάλιν μ' ἀνάξους' ἐπί τό σῶφρον αὖθις αὖ, ἐδνώσομαί τε θυγατέρ', ἥν οὐδείς γαμεῖ, τήν δ' ἐνθάδ' ἐκλιποῦς' ἀλητείαν πικράν ὄντων ἐν οἴκοις χρημάτων ὀνήσομαι. κεἰ μέν θανών ὅδ' ἐν πυρᾶι †κατεσφάγη†, πρόσω σφ' ἀπόντα δακρύοις ἄν ἠγάπων: νῦν δ' ὄντα καί σωθέντ' ἀφαιρεθήσομαι; μή δῆτα, παρθέν', ἀλλά ς' ἱκετεύω τόδε: δός τήν χάριν μοι τήνδε καί μιμοῦ τρόπους πατρός δικαίου: παισί γάρ κλέος τόδε κάλλιστον, ὅστις ἐκ πατρός χρηστοῦ γεγώς ἐς ταὐτόν ἦλθε τοῖς τεκοῦσι τούς τρόπους. {χο.} οἰκτρόν μέν οἱ παρόντες ἐν μέσωι λόγοι, οἰκτρά δέ καί σύ. τούς δέ μενέλεω ποθῶ λόγους ἀκοῦσαι τίνας ἐρεῖ ψυχῆς πέρι. {με.} ἐγώ σόν οὔτ' ἄν προσπεσεῖν τλαίην γόνυ οὔτ' ἄν δακρῦσαι βλέφαρα: τήν τροίαν γάρ ἄν δειλοί γενόμενοι πλεῖστον αἰσχύνοιμεν ἄν. καίτοι λέγουσιν ὡς πρός ἀνδρός εὐγενοῦς ἐν ξυμφοραῖσι δάκρυ' ἀπ' ὀφθαλμῶν βαλεῖν. ἀλλ' οὐχί τοῦτο τό καλόν, εἰ καλόν τόδε, αἱρήσομαι 'γώ πρόσθε τῆς εὐψυχίας. ἀλλ', εἰ μέν ἄνδρα σοι δοκεῖ σῶσαι ξένον ζητοῦντά γ' ὀρθῶς ἀπολαβεῖν δάμαρτ' ἐμήν, ἀπόδος τε καί πρός σῶσον: εἰ δέ μή δοκεῖ, ἐγώ μέν οὐ νῦν πρῶτον ἀλλά πολλάκις ἄθλιος ἄν εἴην, σύ δέ γυνή κακή φανῆι. ἅ δ' ἄξι' ἡμῶν καί δίκαι' ἡγούμεθα καί σῆς μάλιστα καρδίας ἀνθάψεται, λέξω τάδ' ἀμφί μνῆμα σοῦ πατρός πεσών: ὦ γέρον, ὅς οἰκεῖς τόνδε λάινον τάφον, ἀπόδος, ἀπαιτῶ τήν ἐμήν δάμαρτά σε, ἥν ζεύς ἔπεμψε δεῦρό σοι σώιζειν ἐμοί. οἶδ' οὕνεχ' ἡμῖν οὔποτ' ἀποδώσεις θανών: ἀλλ' ἥδε πατέρα νέρθεν ἀνακαλούμενον οὐκ ἀξιώσει τόν πρίν εὐκλεέστατον κακῶς ἀκοῦσαι: κυρία γάρ ἐστι νῦν. ὦ νέρτερ' ἅιδη, καί σέ σύμμαχον καλῶ, ὅς πόλλ' ἐδέξω τῆσδ' ἕκατι σώματα πεσόντα τὠμῶι φασγάνωι, μισθόν δ' ἔχεις: ἤ νῦν ἐκείνους ἀπόδος ἐμψύχους πάλιν ἤ τήνδ' ἀνάγκασόν γ' ἔτ' εὐσεβοῦς πατρός κρείσσω φανεῖσαν †τἄμ' ἀποδοῦναι† λέχη. εἰ δ' ἐμέ γυναῖκα τήν ἐμήν συλήσετε, ἅ σοι παρέλιπεν ἥδε τῶν λόγων φράσω. ὅρκοις κεκλήιμεθ', ὡς μάθηις, ὦ παρθένε, πρῶτον μέν ἐλθεῖν διά μάχης σῶι συγγόνωι, κἀκεῖνον ἤ 'μέ δεῖ θανεῖν: ἁπλοῦς λόγος. ἤν δ' ἐς μέν ἀλκήν μή πόδ' ἀντιθῆι ποδί, λιμῶι δέ θηρᾶι τύμβον ἱκετεύοντε νώ, κτανεῖν δέδοκται τήνδε μοι κἄπειτ' ἐμόν πρός ἧπαρ ὦσαι δίστομον ξίφος τόδε τύμβου 'πί νώτοις τοῦδ', ἵν' αἵματος ῥοαί τάφου καταστάζωσι: κεισόμεσθα δέ νεκρώ δύ' ἑξῆς τῶιδ' ἐπί ξεστῶι τάφωι, ἀθάνατον ἄλγος σοί, ψόγον δέ σῶι πατρί. οὐ γάρ γαμεῖ τήνδ' οὔτε σύγγονος σέθεν οὔτ' ἄλλος οὐδείς: ἀλλ' ἐγώ σφ' ἀπάξομαι εἰ μή πρός οἴκους δυνάμεθ' ἀλλά πρός νεκρούς. [τί ταῦτα; δακρύοις εἰς τό θῆλυ τρεπόμενος ἐλεινός ἦν ἄν μᾶλλον ἤ δραστήριος. κτεῖν', εἰ δοκεῖ σοι: δυσκλεᾶς γάρ οὐ κτενεῖς: μᾶλλόν γε μέντοι τοῖς ἐμοῖς πείθου λόγοις, ἵν' ἦις δικαία καί δάμαρτ' ἐμήν λάβω.] {χο.} ἐν σοί βραβεύειν, ὦ νεᾶνι, τούς λόγους: οὕτω δέ κρῖνον ὡς ἅπασιν ἁνδάνηις. {θε.} ἐγώ πέφυκά τ' εὐσεβεῖν καί βούλομαι φιλῶ τ' ἐμαυτήν, καί κλέος τοὐμοῦ πατρός οὐκ ἄν μιάναιμ', οὐδέ συγγόνωι χάριν δοίην ἄν ἐξ ἧς δυσκλεής φανήσομαι. ἔνεστι δ' ἱερόν τῆς δίκης ἐμοί μέγα ἐν τῆι φύσει: καί τοῦτο νηρέως πάρα ἔχουσα σώιζειν, μενέλεως, πειράσομαι. ἥραι δ', ἐπείπερ βούλεταί ς' εὐεργετεῖν, ἐς ταὐτόν οἴσω ψῆφον: ἡ κύπρις δέ μοι ἵλεως μέν εἴη, συμβέβηκε δ' οὐδαμοῦ. [πειράσομαι δέ παρθένος μένειν ἀεί.] ἅ δ' ἀμφί τύμβωι τῶιδ' ὀνειδίζεις πατρός, ἡμῖν ὅδ' αὑτός μῦθος: ἀδικοίημεν ἄν, εἰ μή ἀποδώσω: καί γάρ ἄν κεῖνος βλέπων ἀπέδωκεν ἄν σοί τήνδ' ἔχειν, ταύτηι δέ σέ. καί γάρ τίσις τῶνδ' ἐστί τοῖς τε νερτέροις καί τοῖς ἄνωθεν πᾶσιν ἀνθρώποις: ὁ νοῦς τῶν κατθανόντων ζῆι μέν οὔ, γνώμην δ' ἔχει ἀθάνατον εἰς ἀθάνατον αἰθέρ' ἐμπεσών. ὡς οὖν περαίνω μή μακράν, σιγήσομαι ἅ μου καθικετεύσατ' οὐδέ μωρίαι ξύμβουλος ἔσομαι τῆι κασιγνήτου ποτέ. εὐεργετῶ γάρ κεῖνον οὐ δοκοῦς' ὅμως, ἐκ δυσσεβείας ὅσιον εἰ τίθημί νιν. αὐτοί μέν οὖν ὁδόν τιν' ἐξευρίσκετε, ἐγώ δ' ἀποστᾶς' ἐκποδών σιγήσομαι. ἐκ τῶν θεῶν δ' ἄρχεσθε χἰκετεύετε τήν μέν ς' ἐᾶσαι πατρίδα νοστῆσαι κύπριν, ἥρας δέ τήν ἔννοιαν ἐν ταὐτῶι μένειν ἥν ἐς σέ καί σόν πόσιν ἔχει σωτηρίας. σύ δ', ὦ θανών μοι πάτερ, ὅσον γ' ἐγώ σθένω, οὔποτε κεκλήσηι δυσσεβής ἀντ' εὐσεβοῦς. {χο.} οὐδείς ποτ' ηὐτύχησεν ἔκδικος γεγώς, ἐν τῶι δικαίωι δ' ἐλπίδες σωτηρίας. {ελ.} μενέλαε, πρός μέν παρθένου σεσώμεθα: τοὐνθένδε δ' εἰς ἕν τούς λόγους φέροντε χρή κοινήν ξυνάπτειν μηχανήν σωτηρίας. {με.} ἄκουε δή νυν: χρόνιος εἶ κατά στέγας καί συντέθραψαι προσπόλοισι βασιλέως. {ελ.} τί τοῦτ' ἔλεξας; ἐσφέρεις γάρ ἐλπίδας ὡς δή τι δράσων χρηστόν ἐς κοινόν γε νῶιν. {με.} πείσειας ἄν τιν' οἵτινες τετραζύγων ὄχων ἀνάσσους' ὥστε νῶιν δοῦναι δίφρους; {ελ.} πείσαιμ' <ἄν>: ἀλλά τίνα φυγήν φευξούμεθα πεδίων ἄπειροι βαρβάρου γ' ὄντες χθονός; {με.} ἀδύνατον εἶπας. φέρε, τί δ' εἰ κρυφθείς δόμοις κτάνοιμ' ἄνακτα τῶιδε διστόμωι ξίφει; {ελ.} οὐκ ἄν <ς'> ἀνάσχοιτ' οὐδέ σιγήσειεν ἄν μέλλοντ' ἀδελφή σύγγονον κατακτανεῖν. {με.} ἀλλ' οὐδέ μήν ναῦς ἔστιν ἧι σωθεῖμεν ἄν φεύγοντες: ἥν γάρ εἴχομεν θάλασς' ἔχει. {ελ.} ἄκουσον, ἤν τι καί γυνή λέξηι σοφόν. βούληι λέγεσθαι μή θανών λόγωι θανεῖν; {με.} κακός μέν ὄρνις: εἰ δέ κερδανῶ, λέγε. ἕτοιμός εἰμι μή θανών λόγωι θανεῖν. {ελ.} καί μήν γυναικείοις <ς'> ἄν οἰκτισαίμεθα κουραῖσι καί θρήνοισι πρός τόν ἀνόσιον. {με.} σωτηρίας δέ τοῦτ' ἔχει τί νῶιν ἄκος; παλαιότης γάρ τῶι λόγωι γ' ἔνεστί τις. {ελ.} ὡς δή θανόντα ς' ἐνάλιον κενῶι τάφωι θάψαι τύραννον τῆσδε γῆς αἰτήσομαι. {με.} καί δή παρεῖκεν: εἶτα πῶς ἄνευ νεώς σωθησόμεσθα κενοταφοῦντ' ἐμόν δέμας; {ελ.} δοῦναι κελεύσω πορθμίδ', ἧι καθήσομεν κόσμον τάφωι σῶι πελαγίους ἐς ἀγκάλας. {με.} ὡς εὖ τόδ' εἶπας πλήν ἕν: εἰ χέρσωι ταφάς θεῖναι κελεύσει ς', οὐδέν ἡ σκῆψις φέρει. {ελ.} ἀλλ' οὐ νομίζειν φήσομεν καθ' ἑλλάδα χέρσωι καλύπτειν τούς θανόντας ἐναλίους. {με.} τοῦτ' αὖ κατορθοῖς: εἶτ' ἐγώ συμπλεύσομαι καί συγκαθήσω κόσμον ἐν ταὐτῶι σκάφει. {ελ.} σέ καί παρεῖναι δεῖ μάλιστα τούς τε σούς πλωτῆρας οἵπερ ἔφυγον ἐκ ναυαγίας. {με.} καί μήν ἐάνπερ ναῦν ἐπ' ἀγκύρας λάβω, ἀνήρ παρ' ἄνδρα στήσεται ξιφηφόρος. {ελ.} σέ χρή βραβεύειν πάντα: πόμπιμοι μόνον λαίφει πνοαί γένοιντο χἴλεως δρόμος. {με.} ἔσται: πόνους γάρ δαίμονες παύσουσί μου. ἀτάρ θανόντα τοῦ μ' ἐρεῖς πεπυσμένη; {ελ.} σοῦ: καί μόνος γε φάσκε διαφυγεῖν μόρον ἀτρέως πλέων σύν παιδί καί θανόνθ' ὁρᾶν. {με.} καί μήν τάδ' ἀμφίβληστρα σώματος ῥάκη ξυμμάρτυρές σοι ναυτικῶν ἐρειπίων. {ελ.} ἐς καιρόν ἦλθε, τότε δ' ἄκαιρ' ἀπώλλυτο: τό δ' ἄθλιον κεῖν' εὐτυχές τάχ' ἄν πέσοι. {με.} πότερα δ' ἐς οἴκους σοι συνεισελθεῖν με χρή ἤ πρός τάφωι τῶιδ' ἥσυχοι καθώμεθα; {ελ.} αὐτοῦ μέν': ἤν γάρ καί τι πλημμελές σε δρᾶι, τάφος ς' ὅδ' ἄν ῥύσαιτο φάσγανόν τε σόν. ἐγώ δ' ἐς οἴκους βᾶσα βοστρύχους τεμῶ πέπλων τε λευκῶν μέλανας ἀνταλλάξομαι παρῆιδί τ' ὄνυχα φόνιον ἐμβαλῶ †χροός†. μέγας γάρ ἁγών καί βλέπω δύο ῥοπάς: ἤ γάρ θανεῖν δεῖ μ', ἤν ἁλῶ τεχνωμένη, ἤ πατρίδα τ' ἐλθεῖν καί σόν ἐκσῶσαι δέμας. ὦ πότνι' ἥ δίοισιν ἐν λέκτροις πίτνεις ἥρα, δύ' οἰκτρώ φῶτ' ἀνάψυξον πόνων, αἰτούμεθ' ὀρθάς ὠλένας πρός οὐρανόν ῥίπτονθ', ἵν' οἰκεῖς ἀστέρων ποικίλματα. σύ θ', ἥ 'πί τὠμῶι κάλλος ἐκτήσω γάμωι, κόρη διώνης κύπρι, μή μ' ἐξεργάσηι. ἅλις δέ λύμης ἥν μ' ἐλυμήνω πάρος τοὔνομα παρασχοῦς', οὐ τό σῶμ', ἐν βαρβάροις. θανεῖν δ' ἔασόν μ', εἰ κατακτεῖναι θέλεις, ἐν γῆι πατρώιαι. τί ποτ' ἄπληστος εἶ κακῶν, ἔρωτας ἀπάτας δόλιά τ' ἐξευρήματα ἀσκοῦσα φίλτρα θ' αἱματηρά σωμάτων; εἰ δ' ἦσθα μετρία, τἄλλα γ' ἡδίστη θεῶν πέφυκας ἀνθρώποισιν: οὐκ ἄλλως λέγω. {χο.} σέ τάν ἐναύλοις ὑπό δενδροκόμοις μουσεῖα καί θάκους ἐνί ζουσαν ἀναβοάσω, τάν ἀοιδοτάταν ὄρνιθα μελωιδόν ἀηδόνα δακρυόεσσαν, ἔλθ' ὦ διά ξουθᾶν γενύων ἐλελιζομένα θρήνων ἐμοί ξυνεργός, ἑλένας μελέους πόνους τόν ἰλιάδων τ' ἀει δούσαι δακρυόεντα πότμον ἀχαιῶν ὑπό λόγχαις, ὅτ' ἔδραμε ῥόθια πολιά βαρβάρωι πλάται ὅς ἔμολεν ἔμολε μέλεα πριαμίδαις ἄγων λακεδαίμονος ἄπο λέχεα σέθεν, ὦ ἑλένα, πάρις αἰνόγαμος πομπαῖσιν ἀφροδίτας. πολλοί δ' ἀχαιῶν δορί καί πετρίναις ῥιπαῖσιν ἐκπνεύσαντες ἅι δαν μέλεον ἔχουσιν, ταλαινᾶν ἀλόχων κείραντες ἔθειραν, ἄνυμφα δέ μέλαθρα κεῖται: πολλούς δέ πυρσεύσας φλογερόν σέλας ἀμφιρύταν εὔβοιαν εἷλ' ἀχαιῶν μονόκωπος ἀνήρ πέτραις καφηρίσιν ἐμβαλών, αἰγαίαις ἐνάλοις δόλιον ἀκταῖς ἀστέρα λάμψας: ἀλίμενα δ' ὅρια μέλεα βαρβάρου στολᾶς τότ' ἔσυτο πατρίδος ἀποπρό χειμάτων πνοᾶι γέρας οὐ γέρας ἀλλ' ἔριν δαναῶν μενέλας ἐπί ναυσίν ἄγων εἴδωλον ἱερόν ἥρας. ὅτι θεός ἤ μή θεός ἤ τό μέσον τίς φης' ἐρευνάσας βροτῶν; μακρότατον πέρας ηὗρεν ὅς τά θεῶν ἐσορᾶι δεῦρο καί αὖθις ἐκεῖσε καί πάλιν ἀμφιλόγοις πηδῶντ' ἀνελπίστοις τύχαις. σύ διός ἔφυς, ὦ ἑλένα, θυγάτηρ: πτανός γάρ ἐν κόλποις σε λή δας ἐτέκνωσε πατήρ: κἆιτ' ἰαχήθης καθ' ἑλλανίαν προδότις ἄπιστος ἄδικος ἄθεος: οὐδ' ἔχω †τί τό σαφές ὅτι ποτ' ἐν βροτοῖς τό τῶν θεῶν ἔπος ἀλαθές εὗρον†. ἄφρονες ὅσοι τάς ἀρετάς πολέμωι λόγχαισί τ' ἀλκαίου δορός κτᾶσθ', ἀμαθῶς θανάτωι πόνους καταλυόμενοι. εἰ γάρ ἅμιλλα κρινεῖ νιν αἵματος, οὔποτ' ἔρις λείψει κατ' ἀνθρώπων πόλεις: †αἵ πριαμίδος γᾶς ἔλιπον θαλάμους†, ἐξόν διορθῶσαι λόγοις σάν ἔριν, ὦ ἑλένα. νῦν δ' οἱ μέν ἅιδαι μέλονται κάτω, τείχεα δέ †φλογερός† ὥστε διός ἐπέσυτο φλόξ, ἐπί δέ πάθεα πάθεσι φέρεις †ἀθλίοις συμφοραῖς αἰλίνοις†. {θεοκλυμενοσ} ὦ χαῖρε, πατρός μνῆμ': ἐπ' ἐξόδοισι γάρ ἔθαψα πρωτεῦ ς' ἕνεκ' ἐμῆς προσρήσεως: ἀεί δέ ς' ἐξιών τε κἀσιών δόμους θεοκλύμενος παῖς ὅδε προσεννέπω, πάτερ. ὑμεῖς μέν οὖν κύνας τε καί θηρῶν βρόχους, δμῶες, κομίζετ' ἐς δόμους τυραννικούς. ἐγώ δ' ἐμαυτόν πόλλ' ἐλοιδόρησα δή: οὐ γάρ τι θανάτωι τούς κακούς κολάζομεν. καί νῦν πέπυσμαι φανερόν ἑλλήνων τινά ἐς γῆν ἀφῖχθαι καί λεληθέναι σκοπούς, ἤτοι κατόπτην ἤ κλοπαῖς θηρώμενον ἑλένην: θανεῖται δ', ἤν γε δή ληφθῆι μόνον. ἔα: ἀλλ', ὡς ἔοικε, πάντα διαπεπραγμένα ηὕρηκα: τύμβου γάρ κενάς λιποῦς' ἕδρας ἡ τυνδαρίς παῖς ἐκπεπόρθμευται χθονός. ὠή, χαλᾶτε κλῆιθρα, λύεθ' ἱππικάς φάτνας, ὀπαδοί, κἀκκομίζεθ' ἅρματα, ὡς ἄν πόνου γ' ἕκατι μή λάθηι με γῆς τῆσδ' ἐκκομισθεῖς' ἄλοχος ἧς ἐφίεμαι. ἐπίσχετ': εἰσορῶ γάρ οὕς διώκομεν παρόντας ἐν δόμοισι κοὐ πεφευγότας. αὕτη, τί πέπλους μέλανας ἐξήψω χροός λευκῶν ἀμείψας' ἔκ τε κρατός εὐγενοῦς κόμας σίδηρον ἐμβαλοῦς' ἀπέθρισας χλωροῖς τε τέγγεις δάκρυσι σήν παρηίδα κλαίουσα; πότερον ἐννύχοις πεπεισμένη στένεις ὀνείροις ἤ φάτιν τιν' οἴκοθεν κλυοῦσα λύπηι σάς διέφθαρσαι φρένας; {ελ.} ὦ δέσποτ'_ἤδη γάρ τόδ' ὀνομάζω ς' ἔπος_ ὄλωλα: φροῦδα τἀμά κοὐδέν εἰμ' ἔτι. {θε.} ἐν τῶι δέ κεῖσαι συμφορᾶς; τίς ἡ τύχη; {ελ.} μενέλαος_οἴμοι, πῶς φράσω; _τέθνηκέ μοι. {θε.} [οὐδέν τι χαίρω σοῖς λόγοις, τά δ' εὐτυχῶ.] πῶς οἶσθα; μῶν σοι θεονόη λέγει τάδε; {ελ.} κείνη τε φησίν ὅ τε παρών ὅτ' ὤλλυτο. {θε.} ἥκει γάρ ὅστις καί τάδ' ἀγγέλλει σαφῆ; {ελ.} ἥκει: μόλοι γάρ οἷ σφ' ἐγώ χρήιζω μολεῖν. {θε.} τίς ἐστι; ποῦ 'στιν; ἵνα σαφέστερον μάθω. {ελ.} ὅδ' ὅς κάθηται τῶιδ' ὑποπτήξας τάφωι. {θε.} ἄπολλον, ὡς ἐσθῆτι δυσμόρφωι πρέπει. {ελ.} οἴμοι, δοκῶ μέν κἀμόν ὧδ' ἔχειν πόσιν. {θε.} ποδαπός δ' ὅδ' ἁνήρ καί πόθεν κατέσχε γῆν; {ελ.} ἕλλην, ἀχαιῶν εἷς ἐμῶι σύμπλους πόσει. {θε.} θανάτωι δέ ποίωι φησί μενέλεων θανεῖν; {ελ.} οἰκτρόταθ', ὑγροῖσιν ἐν κλυδωνίοις ἁλός. {θε.} ποῦ βαρβάροισι πελάγεσιν ναυσθλούμενον; {ελ.} λιβύης ἀλιμένοις ἐκπεσόντα πρός πέτραις. {θε.} καί πῶς ὅδ' οὐκ ὄλωλε κοινωνῶν πλάτης; {ελ.} ἐσθλῶν κακίους ἐνίοτ' εὐτυχέστεροι. {θε.} λιπών δέ ναός ποῦ πάρεστιν ἔκβολα; {ελ.} ὅπου κακῶς ὄλοιτο, μενέλεως δέ μή. {θε.} ὄλωλ' ἐκεῖνος. ἦλθε δ' ἐν ποίωι σκάφει; {ελ.} ναῦταί σφ' ἀνείλοντ' ἐντυχόντες, ὡς λέγει. {θε.} ποῦ δή τό πεμφθέν ἀντί σοῦ τροίαι κακόν; {ελ.} νεφέλης λέγεις ἄγαλμ'; ἐς αἰθέρ' οἴχεται. {θε.} ὦ πρίαμε καί γῆ τρωιάς, <ὡς> ἔρρεις μάτην. {ελ.} κἀγώ μετέσχον πριαμίδαις δυσπραξίας. {θε.} πόσιν δ' ἄθαπτον ἔλιπεν ἤ κρύπτει χθονί; {ελ.} ἄθαπτον: οἴ 'γώ τῶν ἐμῶν τλήμων κακῶν. {θε.} τῶνδ' οὕνεκ' ἔτεμες βοστρύχους ξανθῆς κόμης; {ελ.} φίλος γάρ †ἐστιν ὅς ποτ' ἐστίν ἐνθάδ' ὤν†. {θε.} ὀρθῶς μέν ἥδε συμφορά δακρύεται. {<ελ. >} {<θε. >} {ελ.} ἐν εὐμαρεῖ γοῦν σήν κασιγνήτην λαθεῖν. {θε.} οὐ δῆτα. πῶς οὖν; τόνδ' ἐτ' οἰκήσεις τάφον; {ελ.} πιστή γάρ εἰμι τῶι πόσει φεύγουσα σέ. {θε.} τί κερτομεῖς με, τόν θανόντα δ' οὐκ ἐᾶις; {ελ.} ἀλλ' οὐκέτ': ἤδη δ' ἄρχε τῶν ἐμῶν γάμων. {θε.} χρόνια μέν ἦλθεν, ἀλλ' ὅμως αἰνῶ τάδε. {ελ.} οἶσθ' οὖν ὅ δρᾶσον: τῶν πάρος λαθώμεθα. {θε.} ἐπί τῶι; χάρις γάρ ἀντί χάριτος ἐλθέτω. {ελ.} σπονδάς τέμωμεν καί διαλλάχθητί μοι. {θε.} μεθίημι νεῖκος τό σόν, ἴτω δ' ὑπόπτερον. {ελ.} πρός νύν σε γονάτων τῶνδ', ἐπείπερ εἶ φίλος ... {θε.} τί χρῆμα θηρῶς' ἱκέτις ὠρέχθης ἐμοῦ; {ελ.} τόν κατθανόντα πόσιν ἐμόν θάψαι θέλω. {θε.} τί δ'; ἔστ' ἀπόντων τύμβος; ἤ θάψεις σκιάν; {ελ.} ἕλλησίν ἐστι νόμος, ὅς ἄν πόντωι θάνηι ... {θε.} τί δρᾶν; σοφοί τοι πελοπίδαι τά τοιάδε. {ελ.} κενοῖσι θάπτειν ἐν πέπλων ὑφάσμασιν. {θε.} κτέριζ': ἀνίστη τύμβον οὗ χρήιζεις χθονός. {ελ.} οὐχ ὧδε ναύτας ὀλομένους τυμβεύομεν. {θε.} πῶς δαί; λέλειμμαι τῶν ἐν ἕλλησιν νόμων. {ελ.} ἐς πόντον ὅσα χρή νέκυσιν ἐξορμίζομεν. {θε.} τί σοι παράσχω δῆτα τῶι τεθνηκότι; {ελ.} ὅδ' οἶδ', ἐγώ δ' ἄπειρος, εὐτυχοῦσα πρίν. {θε.} ὦ ξένε, λόγων μέν κληδόν' ἤνεγκας φίλην. {με.} οὔκουν ἐμαυτῶι γ' οὐδέ τῶι τεθνηκότι. {θε.} πῶς τούς θανόντας θάπτετ' ἐν πόντωι νεκρούς; {με.} ὡς ἄν παρούσης οὐσίας ἕκαστος ἦι. {θε.} πλούτου λέγ' οὕνεχ' ὅτι θέλεις ταύτης χάριν. {με.} προσφάζεται μέν αἷμα πρῶτα νερτέροις. {θε.} τίνος; σύ μοι σήμαινε, πείσομαι δ' ἐγώ. {με.} αὐτός σύ γίγνωσκ': ἀρκέσει γάρ ἅν διδῶις. {θε.} ἐν βαρβάροις μέν ἵππον ἤ ταῦρον νόμος. {με.} διδούς γε μέν δή δυσγενές μηδέν δίδου. {θε.} οὐ τῶνδ' ἐν ἀγέλαις ὀλβίαις σπανίζομεν. {με.} καί στρωτά φέρεται λέκτρα σώματος κενά. {θε.} ἔσται: τί δ' ἄλλο προσφέρειν νομίζεται; {με.} χαλκήλαθ' ὅπλα: καί γάρ ἦν φίλος δορί. {θε.} ἄξια τάδ' ἔσται πελοπιδῶν ἅ δώσομεν. {με.} καί τἄλλ' ὅσα χθών καλά φέρει βλαστήματα. {θε.} πῶς οὖν; ἐς οἶδμα τίνι τρόπωι καθίετε; {με.} ναῦν δεῖ παρεῖναι κἀρετμῶν ἐπιστάτας. {θε.} πόσον δ' ἀπείργειν μῆκος ἐκ γαίας δόρυ; {με.} ὥστ' ἐξορᾶσθαι ῥόθια χερσόθεν μόλις. {θε.} τί δή; τόδ' ἑλλάς νόμιμον ἐκ τίνος σέβει; {με.} ὡς μή πάλιν γῆι λύματ' ἐκβάληι κλύδων. {θε.} φοίνισσα κώπη ταχύπορος γενήσεται. {με.} καλῶς ἄν εἴη μενέλεώι τε πρός χάριν. {θε.} οὔκουν σύ χωρίς τῆσδε δρῶν ἀρκεῖς τάδε; {με.} μητρός τόδ' ἔργον ἤ γυναικός ἤ τέκνων. {θε.} ταύτης ὁ μόχθος, ὡς λέγεις, θάπτειν πόσιν. {με.} ἐν εὐσεβεῖ γοῦν νόμιμα μή κλέπτειν νεκρῶν. {θε.} ἴτω: πρός ἡμῶν ἄλοχον εὐσεβῆ τρέφειν. ἐλθών δ' ἐς οἴκους, ἐξελών κόσμον νεκρῶι < > καί ς' οὐ κεναῖσι χερσί γῆς ἀποστελῶ, δράσαντα τῆιδε πρός χάριν: φήμας δ' ἐμοί ἐσθλάς ἐνεγκών ἀντί τῆς ἀχλαινίας ἐσθῆτα λήψηι σῖτά θ', ὥστε ς' ἐς πάτραν ἐλθεῖν, ἐπεί νῦν γ' ἀθλίως <ς'> ἔχονθ' ὁρῶ. σύ δ', ὦ τάλαινα, μή 'πί τοῖς ἀνηνύτοις τρύχουσα σαυτήν < > μενέλεως δ' ἔχει πότμον, κοὐκ ἄν δύναιτο ζῆν ὁ κατθανών γόοις. {με.} σόν ἔργον, ὦ νεᾶνι: τόν παρόντα μέν στέργειν πόσιν χρή, τόν δέ μηκέτ' ὄντ' ἐᾶν: ἄριστα γάρ σοι ταῦτα πρός τό τυγχάνον. ἤν δ' ἑλλάδ' ἔλθω καί τύχω σωτηρίας, παύσω ψόγου σε τοῦ πρίν, ἤν γυνή γένηι οἵαν γενέσθαι χρή σε σῶι ξυνευνέτηι. {ελ.} ἔσται τάδ': οὐδέ μέμψεται πόσις ποτέ ἡμῖν: σύ δ' αὐτός ἐγγύς ὤν εἴσηι τάδε. ἀλλ', ὦ τάλας, ἔσελθε καί λουτρῶν τύχε ἐσθῆτά τ' ἐξάλλαξον. οὐκ ἐς ἀμβολάς εὐεργετήσω ς': εὐμενέστερον γάρ ἄν τῶι φιλτάτωι μοι μενέλεωι τά πρόσφορα δρώιης ἄν, ἡμῶν τυγχάνων οἵων σε χρή. {χο.} ὀρεία ποτέ δρομάδι κώ λωι μάτηρ ἐσύθη θεῶν ἀν' ὑλᾶντα νάπη ποτάμιόν τε χεῦμ' ὑδάτων βαρύβρομόν τε κῦμ' ἅλιον πόθωι τᾶς ἀποιχομένας ἀρρήτου κούρας. κρόταλα δέ βρόμια διαπρύσιον ἱέντα κέλαδον ἀνεβόα, θηρῶν ὅτε ζυγίους ζεύξασα θεά σατίνας τάν ἁρπασθεῖσαν κυκλίων χορῶν ἔξω παρθενίων †μετά κουρᾶν δ'† <˘˘–˘> ἀελλόποδες, ἁ μέν τόξοις ἄρτεμις, ἁ δ' ἔγχει γοργῶπις πάνοπλος. αὐγάζων δ' ἐξ οὐρανίων <–×–×–˘˘–> ἄλλαν μοῖραν ἔκραινεν. δρομαῖον δ' ὅτε πολυπλάνη τον μάτηρ ἔπαυσε πόνον ματεύουσα †πόνους† θυγατρός ἁρπαγάς δολίους, χιονοθρέμμονάς τ' ἐπέρας' ἰδαιᾶν νυμφᾶν σκοπιάς ῥίπτει τ' ἐν πένθει πέτρινα κατά δρία πολυνιφέα. βροτοῖσι δ' ἄχλοα πεδία γᾶς <×–×–˘˘–> οὐ καρπίζους' ἀρότοις, λαῶν δέ φθείρει γενεάν, ποίμναις δ' οὐχ ἵει θαλεράς βοσκάς εὐφύλλων ἑλίκων: πόλεων δ' ἀπέλειπε βίος, οὐδ' ἦσαν θεῶν θυσίαι, βωμοῖς δ' ἄφλεκτοι πελανοί: παγάς δ' ἀμπαύει δροσεράς λευκῶν ἐκβάλλειν ὑδάτων πένθει παιδός ἀλάστωι. ἐπεί δ' ἔπαυς' εἰλαπίνας θεοῖς βροτείωι τε γένει, ζεύς μειλίσσων στυγίους ματρός ὀργάς ἐνέπει: βᾶτε, σεμναί χάριτες, ἴτε, τάν περί παρθένωι δηώ θυμωσαμέναν †λύπαν ἐξαλλάξατ'† ἀλαλᾶι μοῦσαί θ' ὕμνοισι χορῶν. χαλκοῦ δ' αὐδάν χθονίαν τύπανά τ' ἔλαβε βυρσοτενῆ καλλίστα τότε πρῶτα μακά ρων κύπρις: γέλασεν δέ θεά δέξατό τ' ἐς χέρας βαρύβρομον αὐλόν τερφθεῖς' ἀλαλαγμῶι. †ὧν οὐ θέμις οὔθ' ὅσια ἐπύρωσας ἐν θαλάμοις,† μῆνιν δ' ἔχεις μεγάλας ματρός, ὦ παῖ, θυσίας οὐ σεβίζουσα θεᾶς. μέγα τοι δύναται νεβρῶν παμποίκιλοι στολίδες κισσοῦ τε στεφθεῖσα χλόα νάρθηκας εἰς ἱερούς ῥόμβου θ' εἱλισσομένα κύκλιος ἔνοσις αἰθερία βακχεύουσά τ' ἔθειρα βρομί ωι καί παννυχίδες θεᾶς. †εὖ δέ νιν ἄμασιν ὑπέρβαλε σελάνα μορφᾶ μόνον ηὔχεις.† {ελ.} τά μέν κατ' οἴκους εὐτυχοῦμεν, ὦ φίλαι: ἡ γάρ συνεκκλέπτουσα πρωτέως κόρη πόσιν παρόντα τόν ἐμόν ἱστορουμένη [οὐκ εἶπ' ἀδελφῶι: κατθανόντα δ' ἐν χθονί] οὔ φησιν αὐγάς εἰσορᾶν ἐμήν χάριν. κάλλιστα †δῆτ' ἀνήρπασεν ἐν τύχη† πόσις: ἅ γάρ καθήσειν ὅπλ' ἔμελλεν εἰς ἅλα, ταῦτ' ἐμβαλών πόρπακι γενναίαν χέρα αὐτός κομίζει δόρυ τε δεξιᾶι λαβών, ὡς τῶι θανόντι χάριτα δή συνεκπονῶν. προύργου δ' ἐς ἀλκήν σῶμ' ὅπλοις ἠσκήσατο, ὡς βαρβάρων τροπαῖα μυρίων χερί θήσων, ὅταν κωπῆρες ἐσβῶμεν σκάφος. πέπλους δ' ἀμείψας' ἀντί ναυφθόρου στολῆς ἐγώ νιν ἐξήσκησα καί λουτροῖς χρόα ἔδωκα, χρόνια νίπτρα ποταμίας δρόσου. ἀλλ', ἐκπερᾶι γάρ δωμάτων ὁ τούς ἐμούς γάμους ἑτοίμους ἐν χεροῖν ἔχειν δοκῶν, σιγητέον μοι: καί σέ προσποιούμεθα < > εὔνουν κρατεῖν τε στόματος, ἤν δυνώμεθα σωθέντες αὐτοί καί σέ συσσῶσαί ποτε. {θε.} χωρεῖτ' ἐφεξῆς, ὡς ἔταξεν ὁ ξένος, δμῶες, φέροντες ἐνάλια κτερίσματα. ἑλένη, σύ δ', ἤν σοι μή κακῶς δόξω λέγειν, πείθου, μέν' αὐτοῦ: ταὐτά γάρ παροῦσά τε πράξεις τόν ἄνδρα τόν σόν ἤν τε μή παρῆις. δέδοικα γάρ σε μή τις ἐμπεσών πόθος πείσηι μεθεῖναι σῶμ' ἐς οἶδμα πόντιον τοῦ πρόσθεν ἀνδρός χάρισιν ἐκπεπληγμένην: ἄγαν γάρ αὐτόν οὐ παρόνθ' ὅμως στένεις. {ελ.} ὦ καινός ἡμῖν πόσις, ἀναγκαίως ἔχει τά πρῶτα λέκτρα νυμφικάς θ' ὁμιλίας τιμᾶν: ἐγώ δέ διά τό μέν στέργειν πόσιν καί ξυνθάνοιμ' ἄν: ἀλλά τίς κείνωι χάρις ξύν κατθανόντι κατθανεῖν <μ'>; ἔα δέ με αὐτήν μολοῦσαν ἐντάφια δοῦναι νεκρῶι. θεοί δέ σοί τε δοῖεν οἷ' ἐγώ θέλω καί τῶι ξένωι τῶιδ', ὅτι συνεκπονεῖ τάδε. ἕξεις δέ μ' οἵαν χρή ς' ἔχειν ἐν δώμασιν γυναῖκ', ἐπειδή μενέλεων εὐεργετεῖς κἄμ': ἔρχεται γάρ δή τιν' ἐς τύχην τάδε. ὅστις δέ δώσει ναῦν ἐν ἧι τάδ' ἄξομεν, πρόσταξον, ὡς ἄν τήν χάριν πλήρη λάβω. {θε.} χώρει σύ καί ναῦν τοῖσδε πεντηκόντερον σιδωνίαν δός κἀρετμῶν ἐπιστάτας. {ελ.} οὔκουν ὅδ' ἄρξει ναός ὅς κοσμεῖ τάφον; {θε.} μάλιστ': ἀκούειν τοῦδε χρή ναύτας ἐμούς. {ελ.} αὖθις κέλευσον, ἵνα σαφῶς μάθωσί σου. {θε.} αὖθις κελεύω καί τρίτον <γ'>, εἴ σοι φίλον. {ελ.} ὄναιο: κἀγώ τῶν ἐμῶν βουλευμάτων. {θε.} μή νυν ἄγαν σόν δάκρυσιν ἐκτήξηις χρόα. {ελ.} ἥδ' ἡμέρα σοι τήν ἐμήν δείξει χάριν. {θε.} τά τῶν θανόντων οὐδέν ἀλλ' ἄλλως πόνος. {ελ.} †ἔστιν τι κἀκεῖ κἀνθάδ' ὧν ἐγώ λέγω.† {θε.} οὐδέν κακίω μενέλεώ μ' ἕξεις πόσιν. {ελ.} οὐδέν σύ μεμπτός: τῆς τύχης με δεῖ μόνον. {θε.} ἐν σοί τόδ', ἤν σήν εἰς ἔμ' εὔνοιαν διδῶις. {ελ.} οὐ νῦν διδαξόμεσθα τούς φίλους φιλεῖν. {θε.} βούληι ξυνεργῶν αὐτός ἐκπέμψω στόλον; {ελ.} ἥκιστα: μή δούλευε σοῖς δούλοις, ἄναξ. {θε.} ἀλλ' εἷα: τούς μέν πελοπιδῶν ἐῶ νόμους: καθαρά γάρ ἡμῖν δώματ': οὐ γάρ ἐνθάδε ψυχήν ἀφῆκε μενέλεως. ἴτω δέ τις φράσων ὑπάρχοις τοῖς ἐμοῖς φέρειν γάμων ἀγάλματ' οἴκους εἰς ἐμούς: πᾶσαν δέ χρή γαῖαν βοᾶσθαι μακαρίαις ὑμνωιδίαις, ὑμέναιος ἑλένης κἀμός ὡς ζηλωτός ἦι. σύ δ', ὦ ξέν', ἐλθών πελαγίους ἐς ἀγκάλας τῶι τῆσδε πρίν ποτ' ὄντι δούς πόσει τάδε πάλιν πρός οἴκους σπεῦδ' ἐμήν δάμαρτ' ἔχων, ὡς τούς γάμους τούς τῆσδε συνδαίσας ἐμοί στέλληι πρός οἴκους ἤ μένων εὐδαιμονῆις. {με.} ὦ ζεῦ, πατήρ τε καί σοφός κλήιζηι θεός, βλέψον πρός ἡμᾶς καί μετάστησον κακῶν. ἕλκουσι δ' ἡμῖν πρός λέπας τάς συμφοράς σπουδῆι σύναψαι: κἄν ἄκραι θίγηις χερί, ἥξομεν ἵν' ἐλθεῖν βουλόμεσθα τῆς τύχης. ἅλις δέ μόχθων οὕς ἐμοχθοῦμεν πάρος. κέκλησθέ τοι, θεοί, πόλλ' ἄχρηστ' ἐμοῦ κλύειν καί λύπρ': ὀφείλω δ' οὐκ ἀεί πράσσειν κακῶς, ὀρθῶι δέ βῆναι ποδί: μίαν δέ μοι χάριν δόντες τό λοιπόν εὐτυχῆ με θήσετε. {χο.} φοίνισσα σιδωνιάς ὦ ταχεῖα κώπα, ῥοθίοισι νηρέως εἰρεσία φίλα, χοραγέ τῶν καλλιχόρων δελφίνων, ὅταν αὐ ρᾶν πέλαγος ἀνήνεμον ἦι, γλαυκά δέ πόντου θυγάτηρ γαλάνεια τάδ' εἴπηι: κατά μέν ἱστία πετάσατ', αὔ ρας λιπόντες εἰναλίας, λάβετε δ' εἰλατίνας πλάτας, ὦ ναῦται ναῦται, πέμποντες εὐλιμένους περσείων οἴκων ἑλέναν ἐπ' ἀκτάς. ἦ που κόρας ἄν ποταμοῦ παρ' οἶδμα λευκιππίδας ἤ πρό ναοῦ παλλάδος ἄν λάβοι χρόνωι ξυνελθοῦσα χοροῖς ἤ κώμοις ὑακίν θου νύχιον ἐς εὐφροσύναν, ὅν ἐξαμιλλασάμενος †τροχῶ τέρμονι δίσκου† ἔκανε φοῖβος, †τᾶ† λακαί ναι γᾶι βούθυτον ἁμέραν ὁ διός εἶπε σέβειν γόνος: μόσχον θ' ἅν †λίποιτ' οἴκοις† <×–×–˘˘–> ἇς οὔπω πεῦκαι πρό γάμων ἔλαμψαν. δι' αἰθέρος εἴθε ποτανοί γενοίμεθ' ὅπαι λιβύας οἰωνῶν στιχάδες ὄμβρον χειμέριον λιποῦ σαι νίσονται πρεσβυτάτου σύριγγι πειθόμεναι ποιμένος, ἄβροχά θ' ὅς πεδία καρποφόρα τε γᾶς ἐπιπετόμενος ἰαχεῖ. ὧ πταναί δολιχαύχενες, σύννομοι νεφέων δρόμωι, βᾶτε πλειάδας ὑπό μέσας ὠρίωνά τ' ἐννύχιον, καρύξατ' ἀγγελίαν εὐρώταν ἐφεζόμεναι, μενέλεως ὅτι δαρδάνου πόλιν ἑλών δόμον ἥξει. μόλοιτέ ποθ' ἵππιον οἶμον δι' αἰθέρος ἱέμενοι, παῖδες τυνδαρίδαι, λαμπρῶν ἀστέρων ὑπ' ἀέλ λαις οἵ ναίετ' οὐράνιοι, σωτῆρε τᾶς ἑλένας, γλαυκόν ἐπ' οἶδμ' ἅλιον κυανόχροά τε κυμάτων ῥόθια πολιά θαλάσσας, ναύταις εὐαεῖς ἀνέμων πέμποντες διόθεν πνοάς, δύσκλειαν δ' ἀπό συγγόνου βάλετε βαρβάρων λεχέων, ἅν ἰδαιᾶν ἐρίδων ποιναθεῖς' ἐκτήσατο, γᾶν οὐκ ἐλθοῦσά ποτ' ἰλίου φοιβείους ἐπί πύργους. {αγγελοσ} †ἄναξ, τά κάκιστ' ἐν δόμοις ηὑρήκαμεν:† ὡς καίν' ἀκούσηι πήματ' ἐξ ἐμοῦ τάχα. {θε.} τί δ' ἔστιν; {αγ.} ἄλλης ἐκπόνει μνηστεύματα γυναικός: ἑλένη γάρ βέβηκ' ἔξω χθονός. {θε.} πτεροῖσιν ἀρθεῖς' ἤ πεδοστιβεῖ ποδί; {αγ.} μενέλαος αὐτήν ἐκπεπόρθμευται χθονός, ὅς αὐτός αὑτόν ἦλθεν ἀγγέλλων θανεῖν. {θε.} ὦ δεινά λέξας: τίς δέ νιν ναυκληρία ἐκ τῆσδ' ἀπῆρε χθονός; ἄπιστα γάρ λέγεις. {αγ.} ἥν γε ξένωι δίδως σύ: τούς δέ σούς ἑλών ναύτας βέβηκεν, ὡς ἄν ἐν βραχεῖ μάθηις. {θε.} πῶς; εἰδέναι πρόθυμος: οὐ γάρ ἐλπίδων ἔσω βέβηκε μίαν ὑπερδραμεῖν χέρα τοσούσδε ναύτας ὧν ἀπεστάλης μέτα. {αγ.} ἐπεί λιποῦσα τούσδε βασιλείους δόμους ἡ τοῦ διός παῖς πρός θάλασσαν ἐστάλη, σοφώταθ' ἁβρόν πόδα τιθεῖς' ἀνέστενεν πόσιν πέλας παρόντα κοὐ τεθνηκότα. ὡς δ' ἤλθομεν σῶν περίβολον νεωρίων, σιδωνίαν ναῦν πρωτόπλουν καθείλκομεν ζυγῶν τε πεντήκοντα κἀρετμῶν μέτρα ἔχουσαν. ἔργου δ' ἔργον ἐξημείβετο: ὁ μέν γάρ ἱστόν, ὁ δέ πλάτην καθίστατο †ταρσόν τε χειρί† λευκά θ' ἱστί' †εἰς ἕν ἦν† πηδάλιά τε ζεύγλαισι παρακαθίετο. κἀν τῶιδε μόχθωι, τοῦτ' ἄρα σκοπούμενοι, ἕλληνες ἄνδρες μενέλεωι ξυνέμποροι προσῆλθον ἀκτάς ναυφθόροις ἠσκημένοι πέπλοισιν, εὐειδεῖς μέν, αὐχμηροί δ' ὁρᾶν. ἰδών δέ νιν παρόντας ἀτρέως γόνος προσεῖπε δόλιον οἶκτον ἐς μέσον φέρων: ὦ τλήμονες, πῶς ἐκ τίνος νεώς ποτε ἀχαιίδος θραύσαντες ἥκετε σκάφος; ἀλλ' ἀτρέως παῖδ' ὀλόμενον συνθάπτετε, ὅν τυνδαρίς παῖς ἥδ' ἀπόντα κενοταφεῖ. οἱ δ' ἐκβαλόντες δάκρυα ποιητῶι τρόπωι ἐς ναῦν ἐχώρουν μενέλεωι ποντίσματα φέροντες. ἡμῖν δ' ἦν μέν ἥδ' ὑποψία λόγος τ' ἐν ἀλλήλοισι, τῶν ἐπεσβατῶν ὡς πλῆθος εἴη: διεσιωπῶμεν δ' ὅμως τούς σούς λόγους σώιζοντες: ἄρχειν γάρ νεώς ξένον κελεύσας πάντα συνέχεας τάδε. καί τἄλλα μέν δή ῥαιδίως ἔσω νεώς ἐθέμεθα κουφίζοντα: ταύρειος δέ πούς οὐκ ἤθελ' ὀρθός σανίδα προσβῆναι κάτα, ἀλλ' ἐξεβρυχᾶτ' ὄμμ' ἀναστρέφων κύκλωι, κυρτῶν τε νῶτα κἀς κέρας παρεμβλέπων μή θιγγάνειν ἀπεῖργεν. ὁ δ' ἑλένης πόσις ἐκάλεσεν: ὦ πέρσαντες ἰλίου πόλιν, οὐχ εἷ' ἀναρπάσαντες ἑλλήνων νόμωι νεανίαις ὤμοισι ταύρειον δέμας ἐς πρῶιραν ἐμβαλεῖτε †φάσγανόν θ' ἅμα πρόχειρον ὤσει† σφάγια τῶι τεθνηκότι; οἱ δ' ἐς κέλευσμ' ἐλθόντες ἐξανήρπασαν ταῦρον φέροντές τ' εἰσέθεντο σέλματα. μονάμπυκος δέ μενέλεως ψήχων δέρην μέτωπά τ' ἐξέπεισεν ἐσβῆναι δόρυ. τέλος δ', ἐπειδή ναῦς τά πάντ' ἐδέξατο, πλήσασα κλιμακτῆρας εὐσφύρωι ποδί ἑλένη καθέζετ' ἐν μέσοις ἑδωλίοις ὅ τ' οὐκέτ' ὤν λόγοισι μενέλεως πέλας: ἄλλοι δέ τοίχους δεξιούς λαιούς τ' ἴσοι ἀνήρ παρ' ἄνδρ' ἕζονθ', ὑφ' εἵμασι ξίφη λαθραῖ' ἔχοντες, ῥόθιά τ' ἐξεπίμπλατο βοῆς, κελευστοῦ φθέγμαθ' ὡς ἠκούσαμεν. ἐπεί δέ γαίας ἦμεν οὔτ' ἄγαν πρόσω οὔτ' ἐγγύς, οὕτως ἤρετ' οἰάκων φύλαξ: ἔτ', ὦ ξέν', ἐς τό πρόσθεν_ἤ καλῶς ἔχει;_ πλεύσωμεν; ἀρχαί γάρ νεώς μέλουσι σοί. ὁ δ' εἶφ': ἅλις μοι. δεξιᾶι δ' ἑλών ξίφος ἐς πρῶιραν εἷρπε κἀπί ταυρείωι σφαγῆι σταθείς νεκρῶν μέν οὐδενός μνήμην ἔχων, τέμνων δέ λαιμόν ηὔχετ': ὦ ναίων ἅλα πόντιε πόσειδον νηρέως θ' ἁγναί κόραι, σώσατέ μ' ἐπ' ἀκτάς ναυπλίας δάμαρτά τε ἄσυλον ἐκ γῆς: αἵματος δ' ἀπορροαί ἐς οἶδμ' ἐσηκόντιζον οὔριαι ξένωι. καί τις τόδ' εἶπε: δόλιος ἡ ναυκληρία: πάλιν πλέωμεν †ἀξίαν† κέλευε σύ, σύ δέ στρέφ' οἴακ'. ἐκ δέ ταυρείου φόνου ἀτρέως σταθείς παῖς ἀνεβόησε συμμάχους: τί μέλλετ', ὦ γῆς ἑλλάδος λωτίσματα, σφάζειν φονεύειν βαρβάρους νεώς τ' ἄπο ῥίπτειν ἐς οἶδμα; ναυβάταις δέ τοῖσι σοῖς βοᾶι κελευστής τήν ἐναντίαν ὄπα: οὐχ εἷ' ὁ μέν τις λοῖσθον ἀρεῖται δόρυ, ὁ δέ ζύγ' ἄξας, ὁ δ' ἀφελών σκαλμοῦ πλάτην καθαιματώσει κρᾶτα πολεμίων ξένων; ὀρθοί δ' ἀνῆιξαν πάντες, οἱ μέν ἐν χεροῖν κορμούς ἔχοντες ναυτικούς, οἱ δέ ξίφη: φόνωι δέ ναῦς ἐρρεῖτο. παρακέλευσμα δ' ἦν πρύμνηθεν ἑλένης: ποῦ τό τρωϊκόν κλέος; δείξατε πρός ἄνδρας βαρβάρους. σπουδῆς δ' ὕπο ἔπιπτον, οἱ δ' ὠρθοῦντο, τούς δέ κειμένους νεκρούς ἄν εἶδες. μενέλεως δ' ἔχων ὅπλα, ὅπηι νοσοῖεν ξύμμαχοι κατασκοπῶν, ταύτηι προσῆγε χειρί δεξιᾶι ξίφος, ὥστ' ἐκκολυμβᾶν ναός, ἠρήμωσε δέ σῶν ναυβατῶν ἐρέτμ': ἐπ' οἰάκων δέ βάς ἄνακτ' ἐς ἑλλάδ' εἶπεν εὐθύνειν δόρυ. οἱ δ' ἱστόν ἦραν, οὔριαι δ' ἧκον πνοαί: βεβᾶσι δ' ἐκ γῆς. διαφυγών δ' ἐγώ φόνον καθῆκ' ἐμαυτόν εἰς ἅλ' ἄγκυραν πάρα: ἤδη δέ κάμνονθ' ὁρμιατόνων μέ τις ἀνείλετ', ἐς δέ γαῖαν ἐξέβησέ σοι τάδ' ἀγγελοῦντα. σώφρονος δ' ἀπιστίας οὐκ ἔστιν οὐδέν χρησιμώτερον βροτοῖς. {χο.} οὐκ ἄν ποτ' ηὔχουν οὔτε ς' οὔθ' ἡμᾶς λαθεῖν μενέλαον, ὦναξ, ὡς ἐλάνθανεν παρών. {θε.} ὦ γυναικείαις τέχναισιν αἱρεθείς ἐγώ τάλας: ἐκπεφεύγασιν γάμοι με. κεἰ μέν ἦν ἁλώσιμος ναῦς διώγμασιν, πονήσας εἷλον ἄν τάχα ξένους: νῦν δέ τήν προδοῦσαν ἡμᾶς τεισόμεσθα σύγγονον, ἥτις ἐν δόμοις ὁρῶσα μενέλεων οὐκ εἶπέ μοι. τοιγάρ οὔποτ' ἄλλον ἄνδρα ψεύσεται μαντεύμασιν. {θεραπωνβ} οὗτος, ὦ, ποῖ σόν πόδ' αἴρεις, δέσποτ', ἐς ποῖον φόνον; {θε.} οἷπερ ἡ δίκη κελεύει μ': ἀλλ' ἀφίστας' ἐκποδών. {θε.β} οὐκ ἀφήσομαι πέπλων σῶν: μεγάλα <γάρ> σπεύδεις κακά. {θε.} ἀλλά δεσποτῶν κρατήσεις δοῦλος ὤν; {θε.β} φρονῶ γάρ εὖ. {θε.} οὐκ ἔμοιγ', εἰ μή μ' ἐάσεις ... {θε.β} οὐ μέν οὖν ς' ἐάσομεν. {θε.} σύγγονον κτανεῖν κακίστην ... {θε.β} εὐσεβεστάτην μέν οὖν. {θε.} ἥ με προύδωκεν ... {θε.β} καλήν γε προδοσίαν, δίκαια δρᾶν. {θε.} τἀμά λέκτρ' ἄλλωι διδοῦσα. {θε.β} τοῖς γε κυριωτέροις. {θε.} κύριος δέ τῶν ἐμῶν τίς; {θε.β} ὅς ἔλαβεν πατρός πάρα. {θε.} ἀλλ' ἔδωκεν ἡ τύχη μοι. {θε.β} τό δέ χρεών ἀφείλετο. {θε.} οὐ σέ τἀμά χρή δικάζειν. {θε.β} ἤν γε βελτίω λέγω. {θε.} ἀρχόμεσθ' ἄρ', οὐ κρατοῦμεν. {θε.β} ὅσια δρᾶν, τά δ' ἔκδικ' οὔ. {θε.} κατθανεῖν ἐρᾶν ἔοικας. {θε.β} κτεῖνε: σύγγονον δέ σήν οὐ κτενεῖς ἡμῶν ἑκόντων ἀλλ' ἔμ': ὡς πρό δεσποτῶν τοῖσι γενναίοισι δούλοις εὐκλεέστατον θανεῖν. {καστωρ} ἐπίσχες ὀργάς αἷσιν οὐκ ὀρθῶς φέρηι, θεοκλύμενε, γαίας τῆσδ' ἄναξ: δισσοί δέ σε διόσκοροι καλοῦμεν, οὕς λήδα ποτέ ἔτικτεν ἑλένην θ', ἥ πέφευγε σούς δόμους. οὐ γάρ πεπρωμένοισιν ὀργίζηι γάμοις, οὐδ' ἡ θεᾶς νηρῆιδος ἔκγονος κόρη ἀδικεῖ ς' ἀδελφή θεονόη, τά τῶν θεῶν τιμῶσα πατρός τ' ἐνδίκους ἐπιστολάς. [εἰς μέν γάρ αἰεί τόν παρόντα νῦν χρόνον κείνην κατοικεῖν σοῖσιν ἐν δόμοις ἐχρῆν: ἐπεί δέ τροίας ἐξανεστάθη βάθρα καί τοῖς θεοῖς παρέσχε τοὔνομ', οὐκέτι: ἐν τοῖσι δ' αὐτοῖς δεῖ νιν ἐζεῦχθαι γάμοις ἐλθεῖν τ' ἐς οἴκους καί συνοικῆσαι πόσει.] ἀλλ' ἴσχε μέν σῆς συγγόνου μέλαν ξίφος, νόμιζε δ' αὐτήν σωφρόνως πράσσειν τάδε. πάλαι δ' ἀδελφήν κἄν πρίν ἐξεσώσαμεν, ἐπείπερ ἡμᾶς ζεύς ἐποίησεν θεούς: ἀλλ' ἥσσον' ἦμεν τοῦ πεπρωμένου θ' ἅμα καί τῶν θεῶν, οἷς ταῦτ' ἔδοξεν ὧδ' ἔχειν. σοί μέν τάδ' αὐδῶ, συγγόνωι δ' ἐμῆι λέγω: πλεῖ ξύν πόσει σῶι: πνεῦμα δ' ἕξετ' οὔριον: σωτῆρε δ' ἡμεῖς σώ κασιγνήτω διπλῶ πόντον παριππεύοντε πέμψομεν πάτραν. ὅταν δέ κάμψηις καί τελευτήσηις βίον, θεός κεκλήσηι [καί διοσκόρων μέτα σπονδῶν μεθέξεις] ξένιά τ' ἀνθρώπων πάρα ἕξεις μεθ' ἡμῶν: ζεύς γάρ ὧδε βούλεται. οὗ δ' ὥρμισέν σε πρῶτα μαιάδος τόκος σπάρτης ἀπάρας τόν κατ' οὐρανόν δρόμον, κλέψας δέμας σόν μή πάρις γήμειέ σε, φρουρόν παρ' ἀκτήν τεταμένην νῆσον λέγω, ἑλένη τό λοιπόν ἐν βροτοῖς κεκλήσεται, ἐπεί κλοπαίαν ς' ἐκ δόμων ἐδέξατο. καί τῶι πλανήτηι μενέλεωι θεῶν πάρα μακάρων κατοικεῖν νῆσόν ἐστι μόρσιμον: τούς εὐγενεῖς γάρ οὐ στυγοῦσι δαίμονες, τῶν δ' ἀναριθμήτων μᾶλλον †εἰσιν οἱ πόνοι†. {θε.} ὦ παῖδε λήδας καί διός, τά μέν πάρος νείκη μεθήσω σφῶιν κασιγνήτης πέρι: κείνη δ' ἴτω πρός οἶκον, εἰ θεοῖς δοκεῖ, ἐγώ δ' ἀδελφήν οὐκέτ' ἄν κτάνοιμ' ἐμήν. ἴστον δ' ἀρίστης σωφρονεστάτης θ' ἅμα †γεγῶτ' ἀδελφῆς ὁμογενοῦς ἀφ' αἵματος†. καί χαίρεθ' ἑλένης οὕνεκ' εὐγενεστάτης γνώμης, ὅ πολλαῖς ἐν γυναιξίν οὐκ ἔνι. [{χο.} πολλαί μορφαί τῶν δαιμονίων, πολλά δ' ἀέλπτως κραίνουσι θεοί: καί τά δοκηθέντ' οὐκ ἐτελέσθη, τῶν δ' ἀδοκήτων πόρον ηὗρε θεός. τοιόνδ' ἀπέβη τόδε πρᾶγμα.] [48] {work} {φοινισσαι} {ιοκαστη} [ὦ τήν ἐν ἄστροις οὐρανοῦ τέμνων ὁδόν καί χρυσοκολλήτοισιν ἐμβεβώς δίφροις] ἥλιε, θοαῖς ἵπποισιν εἱλίσσων φλόγα, ὡς δυστυχῆ θήβαισι τῆι τόθ' ἡμέραι ἀκτῖν' ἐφῆκας, κάδμος ἡνίκ' ἦλθε γῆν τήνδ', ἐκλιπών φοίνισσαν ἐναλίαν χθόνα: ὅς παῖδα γήμας κύπριδος ἁρμονίαν ποτέ πολύδωρον ἐξέφυσε, τοῦ δέ λάβδακον φῦναι λέγουσιν, ἐκ δέ τοῦδε λάιον. ἐγώ δέ παῖς μέν κλήιζομαι μενοικέως, [κρέων τ' ἀδελφός μητρός ἐκ μιᾶς ἔφυ,] καλοῦσι δ' ἰοκάστην με: τοῦτο γάρ πατήρ ἔθετο. γαμεῖ δέ λάιός μ': ἐπεί δ' ἄπαις ἦν χρόνια λέκτρα τἄμ' ἔχων ἐν δώμασιν, ἐλθών ἐρωτᾶι φοῖβον ἐξαιτεῖ θ' ἅμα παίδων ἐς οἴκους ἀρσένων κοινωνίαν. ὁ δ' εἶπεν: ὦ θήβαισιν εὐίπποις ἄναξ, μή σπεῖρε τέκνων ἄλοκα δαιμόνων βίαι: εἰ γάρ τεκνώσεις παῖδ', ἀποκτενεῖ ς' ὁ φύς, καί πᾶς σός οἶκος βήσεται δι' αἵματος. ὁ δ' ἡδονῆι 'νδούς ἔς τε βακχείαν πεσών ἔπειρεν ἡμῖν παῖδα, καί σπείρας †βρέφος† γνούς τἀμπλάκημα τοῦ θεοῦ τε τήν φάτιν, λειμῶν' ἐς ἥρας καί κιθαιρῶνος λέπας δίδωσι βουκόλοισιν ἐκθεῖναι βρέφος [σφυρῶν σιδηρᾶ κέντρα διαπείρας μέσων: ὅθεν νιν ἑλλάς ὠνόμαζεν οἰδίπουν]. πολύβου δέ νιν λαβόντες ἱπποβουκόλοι φέρους' ἐς οἴκους ἔς τε δεσποίνης χέρας ἔθηκαν. ἡ δέ τόν ἐμόν ὠδίνων πόνον μαστοῖς ὑφεῖτο καί πόσιν πείθει τεκεῖν. ἤδη δέ πυρσαῖς γένυσιν ἐξανδρούμενος παῖς οὑμός ἤ γνούς ἤ τινος μαθών πάρα ἔστειχε τούς φύσαντας ἐκμαθεῖν θέλων πρός δῶμα φοίβου, λάιός θ' οὑμός πόσις τόν ἐκτεθέντα παῖδα μαστεύων μαθεῖν εἰ μηκέτ' εἴη, καί ξυνάπτετον πόδα ἐς ταὐτόν ἄμφω φωκίδος σχιστῆς ὁδοῦ. καί νιν κελεύει λαΐου τροχηλάτης: ὦ ξένε, τυράννοις ἐκποδών μεθίστασο. ὁ δ' εἷρπ' ἄναυδος, μέγα φρονῶν: πῶλοι δέ νιν χηλαῖς τένοντας ἐξεφοίνισσον ποδῶν. ὅθεν (τί τἀκτός τῶν κακῶν με δεῖ λέγειν;) παῖς πατέρα καίνει καί λαβών ὀχήματα πολύβωι τροφεῖ δίδωσιν. ὡς δ' ἐπεζάρει σφίγξ ἁρπαγαῖσι πόλιν ἐμός τ' οὐκ ἦν πόσις, κρέων ἀδελφός τἀμά κηρύσσει λέχη, ὅστις σοφῆς αἴνιγμα παρθένου μάθοι, τούτωι ξυνάψειν λέκτρα. τυγχάνει δέ πως μούσας ἐμός παῖς οἰδίπους σφιγγός μαθών, [ὅθεν τύραννος τῆσδε γῆς καθίσταται καί σκῆπτρ' ἔπαθλα τῆσδε λαμβάνει χθονός,] γαμεῖ δέ τήν τεκοῦσαν οὐκ εἰδώς τάλας οὐδ' ἡ τεκοῦσα παιδί συγκοιμωμένη. τίκτω δέ παῖδας παιδί δύο μέν ἄρσενας, ἐτεοκλέα κλεινήν τε πολυνείκους βίαν, κόρας τε δισσάς: τήν μέν ἱσμήνην πατήρ ὠνόμασε, τήν δέ πρόσθεν ἀντιγόνην ἐγώ. μαθών δέ τἀμά λέκτρα μητρώιων γάμων ὁ πάντ' ἀνατλάς οἰδίπους παθήματα ἐς ὄμμαθ' αὑτοῦ δεινόν ἐμβάλλει φόνον χρυσηλάτοις πόρπαισιν αἱμάξας κόρας. ἐπεί δέ τέκνων γένυς ἐμῶν σκιάζεται, κλήιθροις ἔκρυψαν πατέρ', ἵν' ἀμνήμων τύχη γένοιτο πολλῶν δεομένη σοφισμάτων. ζῶν δ' ἔστ' ἐν οἴκοις: πρός δέ τῆς τύχης νοσῶν ἀράς ἀρᾶται παισίν ἀνοσιωτάτας, θηκτῶι σιδήρωι δῶμα διαλαχεῖν τόδε. τώ δ' ἐς φόβον πεσόντε, μή τελεσφόρους εὐχάς θεοί κραίνωσιν οἰκούντοιν ὁμοῦ, ξυμβάντ' ἔταξαν τόν νεώτερον πάρος φεύγειν ἑκόντα τήνδε πολυνείκη χθόνα, ἐτεοκλέα δέ σκῆπτρ' ἔχειν μένοντα γῆς, ἐνιαυτόν ἀλλάσσοντ'. ἐπεί δ' ἐπί ζυγοῖς καθέζετ' ἀρχῆς, οὐ μεθίσταται θρόνων, φυγάδα δ' ἀπωθεῖ τῆσδε πολυνείκη χθονός. ὁ δ' ἄργος ἐλθών, κῆδος ἀδράστου λαβών, πολλήν ἀθροίσας ἀσπίδ' ἀργείων ἄγει: ἐπ' αὐτά δ' ἐλθών ἑπτάπυλα τείχη τάδε πατρῶι' ἀπαιτεῖ σκῆπτρα καί μέρη χθονός. ἐγώ δ' ἔριν λύους' ὑπόσπονδον μολεῖν ἔπεισα παιδί παῖδα πρίν ψαῦσαι δορός. ἥξειν δ' ὁ πεμφθείς φησιν αὐτόν ἄγγελος. ἀλλ', ὦ φαεννάς οὐρανοῦ ναίων πτυχάς ζεῦ, σῶσον ἡμᾶς, δός δέ σύμβασιν τέκνοις. χρῆν δ', εἰ σοφός πέφυκας, οὐκ ἐᾶν βροτῶν τόν αὐτόν αἰεί δυστυχῆ καθεστάναι. {θεραπων} ὦ κλεινόν οἴκοις ἀντιγόνη θάλος πατρί, ἐπεί σε μήτηρ παρθενῶνας ἐκλιπεῖν μεθῆκε μελάθρων ἐς διῆρες ἔσχατον στράτευμ' ἰδεῖν ἀργεῖον ἱκεσίαισι σαῖς, ἐπίσχες, ὡς ἄν προυξερευνήσω στίβον, μή τις πολιτῶν ἐν τρίβωι φαντάζεται, κἀμοί μέν ἔλθηι φαῦλος ὡς δούλωι ψόγος, σοί δ' ὡς ἀνάσσηι: πάντα δ' ἐξειδώς φράσω ἅ τ' εἶδον εἰσήκουσά τ' ἀργείων πάρα, σπονδάς ὅτ' ἦλθον σῶι κασιγνήτωι φέρων ἐνθένδ' ἐκεῖσε δεῦρό τ' αὖ κείνου πάρα. ἀλλ' οὔτις ἀστῶν τοῖσδε χρίμπτεται δόμοις, κέδρου παλαιάν κλίμακ' ἐκπέρα ποδί: σκόπει δέ πεδία καί παρ' ἱσμηνοῦ ῥοάς δίρκης τε νᾶμα πολεμίων στράτευμ' ὅσον. {αντιγονη} ὄρεγέ νυν ὄρεγε γεραιάν νέαι χεῖρ' ἀπό κλιμάκων ποδός ἴχνος ἐπαντέλλων. {θε.} ἰδού, ξύναψον, παρθέν': ἐς καιρόν δ' ἔβης: κινούμενον γάρ τυγχάνει πελασγικόν στράτευμα, χωρίζουσι δ' ἀλλήλων λόχους. {αν.} ἰώ πότνια παῖ λατοῦς ἑκάτα, κατάχαλκον ἅπαν πεδίον ἀστράπτει. {θε.} οὐ γάρ τι φαύλως ἦλθε πολυνείκης χθόνα, πολλοῖς μέν ἵπποις, μυρίοις δ' ὅπλοις βρέμων. {αν.} ἆρα †πύλαι κλήιθροις χαλκόδετά τ' ἔμβολα† λαϊνέοισιν ἀμφίονος ὀργάνοις τείχεος ἥρμοσται; {θε.} θάρσει: τά γ' ἔνδον ἀσφαλῶς ἔχει πόλις. [ἀλλ' εἰσόρα τόν πρῶτον, εἰ βούληι μαθεῖν.] {αν.} τίς οὗτος ὁ λευκολόφας, πρόπαρ ὅς ἁγεῖται στρατοῦ πάγχαλκον ἀσπίδ' ἀμφί βραχίονι κουφίζων; [{θε.} λοχαγός, ὦ δέσποινα. {αν.} τίς πόθεν γεγώς; αὔδασον, ὦ γεραιέ, τίς ὀνομάζεται;] {θε.} οὗτος μυκηναῖος μέν αὐδᾶται γένος, λερναῖα δ' οἰκεῖ νάμαθ', ἱππομέδων ἄναξ. {αν.} ἔ ἔ, ὡς γαῦρος, ὡς φοβερός εἰσιδεῖν, γίγαντι γηγενέται προσόμοιος, ἀστερωπός <ὥσπερ> ἐν γραφαῖσιν, οὐχί πρόσφορος ἁμερίωι γένναι. {θε.} τόν δ' ἐξαμείβοντ' οὐχ ὁρᾶις δίρκης ὕδωρ; [λοχαγόν; {αν.} ἄλλος ἄλλος ὅδε τευχέων τρόπος.] {αν.} τίς δ' οὗτός ἐστι; {θε.} παῖς μέν οἰνέως ἔφυ τυδεύς, ἄρη δ' αἰτωλόν ἐν στέρνοις ἔχει. {αν.} οὗτος ὁ τᾶς πολυνείκεος, ὦ γέρον, αὐτοκασιγνήται νύμφας ὁμόγαμος κυρεῖ; ὡς ἀλλόχρως ὅπλοισι, μειξοβάρβαρος. {θε.} σακεσφόροι γάρ πάντες αἰτωλοί, τέκνον, λόγχαις τ' ἀκοντιστῆρες εὐστοχώτατοι. [{αν.} σύ δ', ὦ γέρον, πῶς αἰσθάνηι σαφῶς τάδε; {θε.} σημεῖ' ἰδών τότ' ἀσπίδων ἐγνώρισα, σπονδάς ὅτ' ἦλθον σῶι κασιγνήτωι φέρων: ἅ προσδεδορκώς οἶδα τούς ὡπλισμένους.] {αν.} τίς δ' οὗτος ἀμφί μνῆμα τό ζήθου περᾶι καταβόστρυχος, ὄμμασι γοργός εἰσιδεῖν νεανίας, λοχαγός, ὡς ὄχλος νιν ὑστέρωι ποδί πάνοπλος ἀμφέπει; {θε.} ὅδ' ἐστί παρθενοπαῖος, ἀταλάντης γόνος. {αν.} ἀλλά νιν ἁ κατ' ὄρη μετά ματέρος ἄρτεμις ἱεμένα τόξοις δαμάσας' ὀλέσειεν, ὅς ἐπ' ἐμάν πόλιν ἔβα πέρσων. {θε.} εἴη τάδ', ὦ παῖ. σύν δίκηι δ' ἥκουσι γῆν: ὅ καί δέδοικα μή σκοπῶς' ὀρθῶς θεοί. {αν.} ποῦ δ' ὅς ἐμοί μιᾶς ἐγένετ' ἐκ ματρός πολυπόνωι μοίραι; ὦ φίλτατ', εἰπέ, ποῦ 'στι πολυνείκης, γέρον; {θε.} ἐκεῖνος ἑπτά παρθένων τάφου πέλας νιόβης ἀδράστωι πλησίον παραστατεῖ. ὁρᾶις; {αν.} ὁρῶ δῆτ' οὐ σαφῶς, ὁρῶ δέ πως μορφῆς τύπωμα στέρνα τ' ἐξεικασμένα. ἀνεμώκεος εἴθε δρόμον νεφέλας ποσίν ἐξανύσαιμι δι' αἰθέρος πρός ἐμόν ὁμογενέτορα, περί δ' ὠλένας δέραι φιλτάται βάλοιμεν χρόνωι, φυγάδα μέλεον. ὡς ὅπλοισι χρυσέοισιν ἐκπρεπής, γέρον, ἑώιοις ὅμοια φλεγέθων βολαῖς. {θε.} ἥξει δόμους τούσδ', ὥστε ς' ἐμπλῆσαι χαρᾶς, ἔνσπονδος. {αν.} οὗτος δ', ὦ γεραιέ, τίς κυρεῖ, ὅς ἅρμα λευκόν ἡνιοστροφεῖ βεβώς; {θε.} ὁ μάντις ἀμφιάραος, ὦ δέσποιν', ὅδε: σφάγια δ' ἅμ' αὐτῶι, γῆι φιλαιμάτωι ῥοαί. {αν.} ὦ λιπαροζώνου θύγατερ †ἀελίου σελαναία χρυσεόκυκλον φέγγος†, ὡς ἀτρεμαῖα κέντρα †καί σώφρονα πώλοις μεταφέρων ἰθύνει†. ποῦ δ' ὅς τά δεινά τῆιδ' ἐφυβρίζει πόλει καπανεύς; {θε.} ἐκεῖνος προσβάσεις τεκμαίρεται πύργων, ἄνω τε καί κάτω τείχη μετρῶν. {αν.} ἰώ νέμεσι καί διός βαρύβρομοι βρονταί κεραύνιόν τε φῶς αἰθαλόεν, σύ τοι μεγαλαγορίαν ὑπεράνορα κοιμίζεις: ὅδ' ἐστίν αἰχμαλωτίδας ὅς δορί θηβαίας †μυκήνηισι λερναίαι τε δώσειν τριαίναι ποσειδανίοις ἀμυμωνίοις ὕδασι δουλείαν περιβαλών†. μήποτε μήποτε τάνδ', ὦ πότνια, χρυσεοβόστρυχον ὦ διός ἔρνος ἄρτεμι, δουλοσύναν τλαίην. {θε.} ὦ τέκνον, ἔσβα δῶμα καί κατά στέγας ἐν παρθενῶσι μίμνε σοῖς, ἐπεί πόθου ἐς τέρψιν ἦλθες ὧν ἔχρηιζες εἰσιδεῖν. ὄχλος γάρ, ὡς ταραγμός εἰσῆλθεν πόλιν, χωρεῖ γυναικῶν πρός δόμους τυραννικούς: φιλόψογον δέ χρῆμα θηλειῶν ἔφυ, σμικράς τ' ἀφορμάς ἤν λάβωσι τῶν λόγων πλείους ἐπεσφέρουσιν: ἡδονή δέ τις γυναιξί μηδέν ὑγιές ἀλλήλας λέγειν. {χοροσ} τύριον οἶδμα λιποῦς' ἔβαν ἀκροθίνια λοξίαι φοινίσσας ἀπό νάσου φοίβωι δούλα μελάθρων, ἵν' ὑπό δειράσι νιφοβόλοις παρνασσοῦ κατενάσθη, ἰόνιον κατά πόντον ἐλά ται πλεύσασα περιρρύτων ὑπέρ ἀκαρπίστων πεδίων σικελίας ζεφύρου πνοαῖς ἱππεύσαντος ἐν οὐρανῶι κάλλιστον κελάδημα. πόλεος ἐκπροκριθεῖς' ἐμᾶς καλλιστεύματα λοξίαι καδμείαν ἔμολον γᾶν, κλεινῶν ἀγηνοριδᾶν ὁμογενεῖς ἐπί λαΐου πεμφθεῖς' ἐνθάδε πύργους. ἴσα δ' ἀγάλμασι χρυσοτεύ κτοις φοίβωι λάτρις ἐγενόμαν: ἔτι δέ κασταλίας ὕδωρ περιμένει με κόμας ἐμᾶς δεῦσαι παρθένιον χλιδάν φοιβείαισι λατρείαις. ὦ λάμπουσα πέτρα πυρός δικορύφων σέλας ὑπέρ ἄκρων βακχεῖον διονύσου, οἴνα θ' ἅ καθαμέριον στάζεις, τόν πολύκαρπον οἰνάνθας ἱεῖσα βότρυν, ζάθεά τ' ἄντρα δράκοντος οὔ ρειαί τε σκοπιαί θεᾶν νιφόβολόν τ' ὄρος ἱερόν, εἱ λίσσων ἀθανάτους θεοῦ χορός γενοίμαν ἄφοβος παρά μεσόμφαλα γύαλα φοί βου δίρκαν προλιποῦσα. νῦν δέ μοι πρό τειχέων θούριος μολών ἄρης αἷμα δάιον φλέγει τᾶιδ', ὅ μή τύχοι, πόλει: κοινά γάρ φίλων ἄχη, κοινά δ', εἴ τι πείσεται ἑπτάπυργος ἅδε γᾶ, φοινίσσαι χώραι. φεῦ φεῦ. κοινόν αἷμα, κοινά τέκεα τᾶς κερασφόρου πέφυκεν ἰοῦς: ὧν μέτεστί μοι πόνων. ἀμφί δέ πτόλιν νέφος ἀσπίδων πυκνόν φλέγει, σῆμα φοινίου μάχας, ἅν ἄρης τάχ' εἴσεται παισίν οἰδίπου φέρων πημονάν ἐρινύων. ἄργος ὦ πελασγικόν, δειμαίνω τάν σάν ἀλκάν καί τό θεόθεν: οὐ γάρ ἄδικον εἰς ἀγῶνα τάνδ' ἔνοπλος ὁρμάν παῖς μετέρχεται δόμους. {πολυνεικησ} τά μέν πυλωρῶν κλῆιθρά μ' εἰσεδέξατο δι' εὐπετείας τειχέων ἔσω μολεῖν. ὅ καί δέδοικα μή με δικτύων ἔσω λαβόντες οὐκ ἐκφρῶς' ἀναίμακτον χρόα. ὧν οὕνεκ' ὄμμα πανταχῆι διοιστέον κἀκεῖσε καί τό δεῦρο, μή δόλος τις ἦι. ὡπλισμένος δέ χεῖρα τῶιδε φασγάνωι τά πίστ' ἐμαυτῶι τοῦ θράσους παρέξομαι. ὠή, τίς οὗτος; ἤ κτύπον φοβούμεθα; ἅπαντα γάρ τολμῶσι δεινά φαίνεται, ὅταν δι' ἐχθρᾶς πούς ἀμείβηται χθονός. πέποιθα μέντοι μητρί κοὐ πέποιθ' ἅμα, ἥτις μ' ἔπεισε δεῦρ' ὑπόσπονδον μολεῖν. ἀλλ' ἐγγύς ἀλκή (βώμιοι γάρ ἐσχάραι πέλας πάρεισι) κοὐκ ἔρημα δώματα, φέρ' ἐς σκοτεινάς περιβολάς μεθῶ ξίφος καί τάσδ' ἔρωμαι, τίνες ἐφεστᾶσιν δόμοις. ξέναι γυναῖκες, εἴπατ', ἐκ ποίας πάτρας ἑλληνικοῖσι δώμασιν πελάζετε; {χο.} φοίνισσα μέν γῆ πατρίς ἡ θρέψασά με, ἀγήνορος δέ παῖδες ἐκ παίδων δορός φοίβωι μ' ἔπεμψαν ἐνθάδ' ἀκροθίνιον. μέλλων δέ πέμπειν μ' οἰδίπου κλεινός γόνος μαντεῖα σεμνά λοξίου τ' ἐπ' ἐσχάρας, ἐν τῶιδ' ἐπεστράτευσαν ἀργεῖοι πόλιν. σύ δ' ἀντάμειψαί μ', ὅστις ὤν ἐλήλυθας ἑπτάστομον πύργωμα θηβαίας χθονός. {πο.} πατήρ μέν ἡμῖν οἰδίπους ὁ λαΐου, ἔτικτε δ' ἰοκάστη με, παῖς μενοικέως: καλεῖ δέ πολυνείκη με θηβαῖος λεώς. {χο.} [ὦ συγγένεια τῶν ἀγήνορος τέκνων, ἐμῶν τυράννων, ὧν ἀπεστάλην ὕπο,] γονυπετεῖς ἕδρας προσπίτνω ς', ἄναξ, τόν οἴκοθεν σέβουσα νόμον: ἔβας ὤ χρόνωι γᾶν πατρώιαν. ἰώ ἰώ: πότνια πότνια, μόλε πρόδομος, ἀμπέτασον πύλας. κλύεις, ὦ τεκοῦσα τόνδε μᾶτερ; τί μέλλεις ὑπώροφα μέλαθρα περᾶν θιγεῖν τ' ὠλέναισι τέκνου; {ιο.} †φοίνισσαν βοάν κλύουσα ὦ νεάνιδες γηραιῶι ποδί τρομεράν ἕλκω ποδός βάσιν.† ἰώ τέκνον, χρόνωι σόν ὄμ μα μυρίαις τ' ἐν ἁμέραις προσεῖδον: ἀμφίβαλλε μα στόν ὠλέναισι ματέρος, παρηίδων τ' ὄρεγμα δός τριχῶν τε, κυανόχρωτι χαί τας πλοκάμωι δέραν σκιάζων ἁμάν. ἰώ ἰώ, μόλις φανείς ἄελπτα κἀδόκητα ματρός ὠλέναις. τί φῶ σε; πῶς ἁπάνται καί χερσί καί λόγοισι πολυέλικτον ἁδονάν ἐκεῖσε καί τό δεῦρο περιχορεύουσα τέρψιν παλαιᾶν λάβω χαρμονᾶν; ἰώ τέκος, ἔρημον πατρῶιον ἔλιπες δόμον φυγάς ἀποσταλείς ὁμαίμου λώβαι, ἦ ποθεινός φίλοις, ἦ ποθεινός θήβαις. ὅθεν ἐμάν τε λευκόχροα κείρομαι δακρυόεσς' ἀνεῖσα πένθει κόμαν, ἄπεπλος φαρέων λευκῶν, τέκνον, δυσόρφναια δ' ἀμφί τρύχη τάδε σκότι' ἀμείβομαι: ὁ δ' ἐν δόμοισι πρέσβυς ὀμματοστερής ἀπήνας ὁμοπτέρου τᾶς ἀπο ζυγείσας δόμων πόθον ἀμφιδάκρυτον ἀεί κατέχων ἀνῆιξεν μέν ξίφους ἐπ' αὐτόχειρά τε σφαγάν ὑπέρ τέραμνά τ' ἀγχόνας, στενάζων ἀράς τέκνοις: σύν ἀλαλαῖσι δ' αἰέν αἰαγμάτων σκότια κρύπτεται. σέ δ', ὦ τέκνον, γάμοισιν ἤ δη κλύω ζυγέντα παιδοποιόν ἁδονάν ξένοισιν ἐν δόμοις ἔχειν, ξένον δέ κῆδος ἀμφέπειν, ἄλαστα ματρί τᾶιδε λα ΐου τε τοῦ πάλαι γένει, γάμων ἐπακτόν ἄταν. ἐγώ δ' οὔτι σοι πυρός ἀνῆψα φῶς νόμιμον [ἐν γάμοις] ὡς πρέπει ματέρι μακαρίαι: ἀνυμέναια δ' ἱσμηνός ἐκηδεύθη λουτροφόρου χλιδᾶς, ἀνά δέ θηβαίων πόλιν ἐσίγαθεν σᾶς ἔσοδοι νύμφας. ὄλοιτο τάδ' εἴτε σίδαρος εἴτ' ἔρις εἴτε πατήρ ὁ σός αἴτιος, εἴτε τό δαιμόνιον κατεκώμασε δώμασιν οἰδιπόδα: πρός ἐμέ γάρ κακῶν ἔμολε τῶνδ' ἄχη. {χο.} δεινόν γυναιξίν αἱ δι' ὠδίνων γοναί, καί φιλότεκνόν πως πᾶν γυναικεῖον γένος. {πο.} μῆτερ, φρονῶν εὖ κοὐ φρονῶν ἀφικόμην ἐχθρούς ἐς ἄνδρας: ἀλλ' ἀναγκαίως ἔχει πατρίδος ἐρᾶν ἅπαντας: ὅς δ' ἄλλως λέγει λόγοισι χαίρει, τόν δέ νοῦν ἐκεῖς' ἔχει. οὕτω δέ †τάρβους† ἐς φόβον τ' ἀφικόμην μή τις δόλος με πρός κασιγνήτου κτάνηι, ὥστε ξιφήρη χεῖρ' ἔχων δι' ἄστεως κυκλῶν πρόσωπον ἦλθον. ἕν δέ μ' ὠφελεῖ, σπονδαί τε καί σή πίστις, ἥ μ' ἐσήγαγεν τείχη πατρῶια: πολύδακρυς δ' ἀφικόμην, χρόνιος ἰδών μέλαθρα καί βωμούς θεῶν γυμνάσιά θ' οἷσιν ἐνετράφην δίρκης θ' ὕδωρ: ὧν οὐ δικαίως ἀπελαθείς ξένην πόλιν ναίω, δι' ὄσσων νᾶμ' ἔχων δακρύρροον. ἀλλ', ἐκ γάρ ἄλγους ἄλγος αὖ, σέ δέρκομαι κάρα ξυρῆκες καί πέπλους μελαγχίμους ἔχουσαν: οἴμοι τῶν ἐμῶν ἐγώ κακῶν, ὡς δεινόν ἔχθρα, μῆτερ, οἰκείων φίλων. [καί δυσλύτους ἔχουσα τάς διαλλαγάς. τί γάρ πατήρ μοι πρέσβυς ἐν δόμοισι δρᾶι, σκότον δεδορκώς; τί δέ κασίγνηται δύο; ἦ που στένουσι τλήμονες φυγάς ἐμάς;] {ιο.} κακῶς θεῶν τις οἰδίπου φθείρει γένος: οὕτω γάρ ἤρξατ', ἄνομα μέν τεκεῖν ἐμέ, κακῶς δέ γῆμαι πατέρα σόν φῦναί τε σέ. ἀτάρ τί ταῦτα; δεῖ φέρειν τά τῶν θεῶν. ὅπως δ' ἔρωμαι, μή τι σήν δάκω φρένα, δέδοιχ', ἅ χρήιζω: διά πόθου δ' ἐλήλυθα. {πο.} ἀλλ' ἐξερώτα, μηδέν ἐνδεές λίπηις: ἅ γάρ σύ βούληι, ταὔτ' ἐμοί, μῆτερ, φίλα. {ιο.} [καί δή ς' ἐρωτῶ πρῶτον ὧν χρήιζω τυχεῖν:] τί τό στέρεσθαι πατρίδος; ἦ κακόν μέγα; {πο.} μέγιστον: ἔργωι δ' ἐστί μεῖζον ἤ λόγωι. {ιο.} τίς ὁ τρόπος αὐτοῦ; τί φυγάσιν τό δυσχερές; {πο.} ἕν μέν μέγιστον: οὐκ ἔχει παρρησίαν. {ιο.} δούλου τόδ' εἶπας, μή λέγειν ἅ τις φρονεῖ. {πο.} τάς τῶν κρατούντων ἀμαθίας φέρειν χρεών. {ιο.} καί τοῦτο λυπρόν, συνασοφεῖν τοῖς μή σοφοῖς. {πο.} ἀλλ' ἐς τό κέρδος παρά φύσιν δουλευτέον. {ιο.} αἱ δ' ἐλπίδες βόσκουσι φυγάδας, ὡς λόγος. {πο.} καλοῖς βλέπουσαί γ' ὄμμασιν, μέλλουσι δέ. {ιο.} οὐδ' ὁ χρόνος αὐτάς διεσάφης' οὔσας κενάς; {πο.} ἔχουσιν ἀφροδίτην τιν', εὐδίαν κακῶν. {ιο.} πόθεν δ' ἐβόσκου, πρίν γάμοις εὑρεῖν βίον; {πο.} ποτέ μέν ἐπ' ἦμαρ εἶχον, εἶτ' οὐκ εἶχον ἄν. {ιο.} φίλοι δέ πατρός καί ξένοι ς' οὐκ ὠφέλουν; {πο.} εὖ πρᾶσσε: τά φίλων δ' οὐδέν, ἤν τις δυστυχῆι. {ιο.} οὐδ' ηὑγένειά ς' ἦρεν εἰς ὕψος μέγαν; {πο.} κακόν τό μή 'χειν: τό γένος οὐκ ἔβοσκέ με. {ιο.} ἡ πατρίς, ὡς ἔοικε, φίλτατον βροτοῖς. {πο.} οὐδ' ὀνομάσαι δύναι' ἄν ὡς ἐστίν φίλον. {ιο.} πῶς δ' ἦλθες ἄργος; τίν' ἐπίνοιαν ἔσχεθες; {πο.} ἔχρης' ἀδράστωι λοξίας χρησμόν τινα. {ιο.} ποῖον; τί τοῦτ' ἔλεξας; οὐκ ἔχω μαθεῖν. {πο.} κάπρωι λέοντί θ' ἁρμόσαι παίδων γάμους. {ιο.} καί σοί τί θηρῶν ὀνόματος μετῆν, τέκνον; {πο.} οὐκ οἶδ': ὁ δαίμων μ' ἐκάλεσεν πρός τήν τύχην. {ιο.} σοφός γάρ ὁ θεός: τίνι τρόπωι δ' ἔσχες λέχος; {πο.} νύξ ἦν, ἀδράστου δ' ἦλθον ἐς παραστάδας. {ιο.} κοίτας ματεύων, ἦι φυγάς πλανώμενος; {πο.} ἦν ταῦτα: κἆιτά γ' ἦλθεν ἄλλος αὖ φυγάς. {ιο.} τίς οὗτος; ὡς ἄρ' ἄθλιος κἀκεῖνος ἦν. {πο.} τυδεύς, ὅν οἰνέως φασίν ἐκφῦναι πατρός. {ιο.} τί θηρσίν ὑμᾶς δῆτ' ἄδραστος ἤικασεν; {πο.} στρωμνῆς ἐς ἀλκήν οὕνεκ' ἤλθομεν πέρι. {ιο.} ἐνταῦθα ταλαοῦ παῖς συνῆκε θέσφατα; {πο.} κἄδωκέ γ' ἡμῖν δύο δυοῖν νεάνιδας. {ιο.} ἆρ' εὐτυχεῖς οὖν τοῖς γάμοις ἤ δυστυχεῖς; {πο.} οὐ μεμπτός ἡμῖν ὁ γάμος ἐς τόδ' ἡμέρας. {ιο.} πῶς δ' ἐξέπεισας δεῦρό σοι σπέσθαι στρατόν; {πο.} δισσοῖς ἄδραστος ὤμοσεν γαμβροῖς τόδε, [τυδεῖ τε κἀμοί, σύγγαμος γάρ ἐστ' ἐμός,] ἄμφω κατάξειν ἐς πάτραν, πρόσθεν δ' ἐμέ. πολλοί δέ δαναῶν καί μυκηναίων ἄκροι πάρεισι, λυπράν χάριν, ἀναγκαίαν δέ μοι διδόντες: ἐπί γάρ τήν ἐμήν στρατεύομαι πόλιν. θεούς δ' ἐπώμος' ὡς ἀκουσίως τοῖς φιλτάτοις ἑκοῦσιν ἠράμην δόρυ. ἀλλ' ἐς σέ τείνει τῶνδε διάλυσις κακῶν, [μῆτερ, διαλλάξασαν ὁμογενεῖς φίλους] παῦσαι πόνων σέ κἀμέ καί πᾶσαν πόλιν. [πάλαι μέν οὖν ὑμνηθέν, ἀλλ' ὅμως ἐρῶ: τά χρήματ' ἀνθρώποισι τιμιώτατα δύναμίν τε πλείστην τῶν ἐν ἀνθρώποις ἔχει. ἁγώ μεθήκω δεῦρο μυρίαν ἄγων λόγχην: πένης γάρ οὐδέν εὐγενής ἀνήρ.] {χο.} καί μήν ἐτεοκλῆς ἐς διαλλαγάς ὅδε χωρεῖ: σόν ἔργον, μῆτερ ἰοκάστη, λέγειν τοιούσδε μύθους οἷς διαλλάξεις τέκνα. {ετεοκλησ} μῆτερ, πάρειμι: τήν χάριν δέ σοί διδούς ἦλθον. τί χρή δρᾶν; ἀρχέτω δέ τις λόγου. [ὡς ἀμφί τείχη καί ξυνωρίδας λόχων τάσσων ἐπέσχον πόλιν, ὅπως κλύοιμί σου κοινάς βραβείας, αἷς ὑπόσπονδον μολεῖν τόνδ' εἰσεδέξω τειχέων πείσασά με.] {ιο.} ἐπίσχες: οὔτοι τό ταχύ τήν δίκην ἔχει, βραδεῖς δέ μῦθοι πλεῖστον ἀνύτουσιν σοφοῖς. σχάσον δέ δεινόν ὄμμα καί θυμοῦ πνοάς: οὐ γάρ τό λαιμότμητον εἰσορᾶις κάρα γοργόνος, ἀδελφόν δ' εἰσορᾶις ἥκοντα σόν. σύ τ' αὖ πρόσωπον πρός κασίγνητον στρέφε, πολύνεικες: ἐς γάρ ταὐτόν ὄμμασιν βλέπων λέξεις τ' ἄμεινον τοῦδέ τ' ἐνδέξηι λόγους. παραινέσαι δέ σφῶιν τι βούλομαι σοφόν: ὅταν φίλος τις ἀνδρί θυμωθείς φίλωι ἐς ἕν συνελθών ὄμματ' ὄμμασιν διδῶι, ἐφ' οἷσιν ἥκει, ταῦτα χρή μόνον σκοπεῖν, κακῶν δέ τῶν πρίν μηδενός μνείαν ἔχειν. λόγος μέν οὖν σός πρόσθε, πολύνεικες τέκνον: σύ γάρ στράτευμα δαναϊδῶν ἥκεις ἄγων, ἄδικα πεπονθώς, ὡς σύ φήις: κριτής δέ τις θεῶν γένοιτο καί διαλλακτής κακῶν. {πο.} ἁπλοῦς ὁ μῦθος τῆς ἀληθείας ἔφυ, κοὐ ποικίλων δεῖ τἄνδιχ' ἑρμηνευμάτων: ἔχει γάρ αὐτά καιρόν: ὁ δ' ἄδικος λόγος νοσῶν ἐν αὑτῶι φαρμάκων δεῖται σοφῶν. ἐγώ δέ †πατρός δωμάτων† προυσκεψάμην τοὐμόν τε καί τοῦδ', ἐκφυγεῖν χρήιζων ἀράς ἅς οἰδίπους ἐφθέγξατ' εἰς ἡμᾶς ποτε: ἐξῆλθον ἔξω τῆσδ' ἑκών αὐτός χθονός, δούς τῶιδ' ἀνάσσειν πατρίδος ἐνιαυτοῦ κύκλον [ὥστ' αὐτός ἄρχειν αὖθις ἀνά μέρος λαβών καί μή δι' ἔχθρας τῶιδε καί φθόνου μολών κακόν τι δρᾶσαι καί παθεῖν, ἅ γίγνεται]. ὁ δ' αἰνέσας ταῦθ' ὁρκίους τε δούς θεούς ἔδρασεν οὐδέν ὧν ὑπέσχετ', ἀλλ' ἔχει τυραννίδ' αὐτός καί δόμων ἐμόν μέρος. καί νῦν ἕτοιμός εἰμι τἀμαυτοῦ λαβών στρατόν μέν ἔξω τῆσδ' ἀποστεῖλαι χθονός, οἰκεῖν δέ τόν ἐμόν οἶκον ἀνά μέρος λαβών καί τῶιδ' ἀφεῖναι τόν ἴσον αὖθις <ἐς> χρόνον, καί μήτε πορθεῖν πατρίδα μήτε προσφέρειν πύργοισι πηκτῶν κλιμάκων προσαμβάσεις: ἅ μή κυρήσας τῆς δίκης πειράσομαι δρᾶν. μάρτυρας δέ τῶνδε δαίμονας καλῶ ὡς πάντα πράσσων σύν δίκηι δίκης ἄτερ ἀποστεροῦμαι πατρίδος ἀνοσιώτατα. ταῦτ' αὔθ' ἕκαστα, μῆτερ, οὐχί περιπλοκάς λόγων ἀθροίσας εἶπον ἀλλά καί σοφοῖς καί τοῖσι φαύλοις ἔνδιχ', ὡς ἐμοί δοκεῖ. {χο.} ἐμοί μέν, εἰ καί μή καθ' ἑλλήνων χθόνα τεθράμμεθ', ἀλλ' οὖν ξυνετά μοι δοκεῖς λέγειν. {ετ.} εἰ πᾶσι ταὐτόν καλόν ἔφυ σοφόν θ' ἅμα, οὐκ ἦν ἄν ἀμφίλεκτος ἀνθρώποις ἔρις: νῦν δ' οὔθ' ὅμοιον οὐδέν οὔτ' ἴσον βροτοῖς πλήν ὀνόμασιν: τό δ' ἔργον οὐκ ἔστιν τόδε. ἐγώ γάρ οὐδέν, μῆτερ, ἀποκρύψας ἐρῶ: ἄστρων ἄν ἔλθοιμ' †ἡλίου† πρός ἀντολάς καί γῆς ἔνερθε, δυνατός ὤν δρᾶσαι τάδε, τήν θεῶν μεγίστην ὥστ' ἔχειν τυραννίδα. τοῦτ' οὖν τό χρηστόν, μῆτερ, οὐχί βούλομαι ἄλλωι παρεῖναι μᾶλλον ἤ σώιζειν ἐμοί: ἀνανδρία γάρ, τό πλέον ὅστις ἀπολέσας τοὔλασσον ἔλαβε. πρός δέ τοῖσδ' αἰσχύνομαι ἐλθόντα σύν ὅπλοις τόνδε καί πορθοῦντα γῆν τυχεῖν ἅ χρήιζει: ταῖς γάρ ἄν θήβαις τόδε γένοιτ' ὄνειδος, εἰ μυκηναίου δορός φόβωι παρείην σκῆπτρα τἀμά τῶιδ' ἔχειν. χρῆν δ' αὐτόν οὐχ ὅπλοισι τάς διαλλαγάς, μῆτερ, ποιεῖσθαι: πᾶν γάρ ἐξαιρεῖ λόγος ὅ καί σίδηρος πολεμίων δράσειεν ἄν. ἀλλ', εἰ μέν ἄλλως τήνδε γῆν οἰκεῖν θέλει, ἔξεστ': ἐκείνου δ' οὐχ ἑκών μεθήσομαι. [ἄρχειν παρόν μοι τῶιδε δουλεύσω ποτέ;] πρός ταῦτ' ἴτω μέν πῦρ, ἴτω δέ φάσγανα, ζεύγνυσθε δ' ἵππους, πεδία πίμπλαθ' ἁρμάτων, ὡς οὐ παρήσω τῶιδ' ἐμήν τυραννίδα. εἴπερ γάρ ἀδικεῖν χρή, τυραννίδος πέρι κάλλιστον ἀδικεῖν, τἄλλα δ' εὐσεβεῖν χρεών. {χο.} οὐκ εὖ λέγειν χρή μή 'πί τοῖς ἔργοις καλοῖς: οὐ γάρ καλόν τοῦτ' ἀλλά τῆι δίκηι πικρόν. {ιο.} ὦ τέκνον, οὐχ ἅπαντα τῶι γήραι κακά, ἐτεόκλεες, πρόσεστιν: ἀλλ' ἡμπειρία ἔχει τι λέξαι τῶν νέων σοφώτερον. τί τῆς κακίστης δαιμόνων ἐφίεσαι φιλοτιμίας, παῖ; μή σύ γ': ἄδικος ἡ θεός: πολλούς δ' ἐς οἴκους καί πόλεις εὐδαίμονας ἐσῆλθε κἀξῆλθ' ἐπ' ὀλέθρωι τῶν χρωμένων: ἐφ' ἧι σύ μαίνηι. κεῖνο κάλλιον, τέκνον, ἰσότητα τιμᾶν, ἥ φίλους ἀεί φίλοις πόλεις τε πόλεσι συμμάχους τε συμμάχοις συνδεῖ: τό γάρ ἴσον νόμιμον ἀνθρώποις ἔφυ, τῶι πλέονι δ' αἰεί πολέμιον καθίσταται τοὔλασσον ἐχθρᾶς θ' ἡμέρας κατάρχεται. καί γάρ μέτρ' ἀνθρώποισι καί μέρη σταθμῶν ἰσότης ἔταξε κἀριθμόν διώρισεν, νυκτός τ' ἀφεγγές βλέφαρον ἡλίου τε φῶς ἴσον βαδίζει τόν ἐνιαύσιον κύκλον, κοὐδέτερον αὐτῶν φθόνον ἔχει νικώμενον. εἶθ' ἥλιος μέν νύξ τε δουλεύει μέτροις, σύ δ' οὐκ ἀνέξηι δωμάτων ἔχων ἴσον; [καί τῶιδ' ἀπονεῖμαι; κἆιτα ποῦ 'στιν ἡ δίκη;] τί τήν τυραννίδ', ἀδικίαν εὐδαίμονα, τιμᾶις ὑπέρφευ καί μέγ' ἥγησαι τόδε; περιβλέπεσθαι τίμιον; κενόν μέν οὖν. ἤ πολλά μοχθεῖν πόλλ' ἔχων ἐν δώμασιν βούληι; τί δ' ἔστι τό πλέον; ὄνομ' ἔχει μόνον: ἐπεί τά γ' ἀρκοῦνθ' ἱκανά τοῖς γε σώφροσιν. [οὔτοι τά χρήματ' ἴδια κέκτηνται βροτοί, τά τῶν θεῶν δ' ἔχοντες ἐπιμελούμεθα: ὅταν δέ χρήιζως' αὔτ' ἀφαιροῦνται πάλιν: ὁ δ' ὄλβος οὐ βέβαιος ἀλλ' ἐφήμερος.] ἄγ', ἤν ς' ἔρωμαι δύο λόγω προθεῖς' ἅμα, πότερα τυραννεῖν ἤ πόλιν σῶσαι θέλεις, ἐρεῖς τυραννεῖν; ἤν δέ νικήσηι ς' ὅδε ἀργεῖά τ' ἔγχη δόρυ τό καδμείων ἕληι; [ὄψηι δαμασθέν ἄστυ θηβαίων τόδε, ὄψηι δέ πολλάς αἰχμαλωτίδας κόρας βίαι πρός ἀνδρῶν πολεμίων πορθουμένας.] δαπανηρός ἆρ' ὁ πλοῦτος ὅν ζητεῖς ἔχειν [γενήσεται θήβαισι, φιλότιμος δέ σύ]. σοί μέν τάδ' αὐδῶ. σοί δέ, πολύνεικες, λέγω: ἀμαθεῖς ἄδραστος χάριτας ἐς ς' ἀνήψατο, ἀσύνετα δ' ἦλθες καί σύ πορθήσων πόλιν. φέρ', ἤν ἕληις γῆν τήνδ', ὅ μή τύχοι ποτέ, πρός θεῶν, τροπαῖα πῶς ἄρα στήσεις διί, πῶς δ' αὖ κατάρξηι θυμάτων, ἑλών πάτραν, καί σκῦλα γράψεις πῶς ἐπ' ἰνάχου ῥοαῖς; θήβας πυρώσας τάσδε πολυνείκης θεοῖς ἀσπίδας ἔθηκε; μήποτ', ὦ τέκνον, κλέος τοιόνδε σοι γένοιθ' ὑφ' ἑλλήνων λαβεῖν. ἤν δ' αὖ κρατηθῆις καί τά τοῦδ' ὑπερδράμηι, πῶς ἄργος ἥξεις μυρίους λιπών νεκρούς; ἐρεῖ δέ δή τις: ὦ κακά μνηστεύματα ἄδραστε προσθείς, διά μιᾶς νύμφης γάμον ἀπωλόμεσθα. δύο κακώ σπεύδεις, τέκνον, κείνων στέρεσθαι τῶνδέ τ', ἐν μέσωι πεσών. μέθετον τό λίαν, μέθετον: ἀμαθία δυοῖν, ἐς ταὔθ' ὅταν μόλητον, ἔχθιστον κακόν. {χο.} ὦ θεοί, γένοισθε τῶνδ' ἀπότροποι κακῶν καί ξύμβασίν τιν' οἰδίπου τέκνοις δότε. {ετ.} μῆτερ, οὐ λόγων ἔθ' ἁγών, ἀλλ' ἀναλοῦται χρόνος οὑν μέσωι μάτην, περαίνει δ' οὐδέν ἡ προθυμία: οὐ γάρ ἄν ξυμβαῖμεν ἄλλως ἤ 'πί τοῖς εἰρημένοις, ὥστ' ἐμέ σκήπτρων κρατοῦντα τῆσδ' ἄνακτ' εἶναι χθονός: τῶν μακρῶν δ' ἀπαλλαγεῖσα νουθετημάτων μ' ἔα. καί σύ τῶνδ' ἔξω κομίζου τειχέων ἤ κατθανῆι. {πο.} πρός τίνος; τίς ὧδ' ἄτρωτος ὅστις εἰς ἡμᾶς ξίφος φόνιον ἐμβαλών τόν αὐτόν οὐκ ἀποίσεται μόρον; {ετ.} ἐγγύς, οὐ πρόσω βέβηκεν: ἐς χέρας λεύσσεις ἐμάς; {πο.} εἰσορῶ: δειλόν δ' ὁ πλοῦτος καί φιλόψυχον κακόν. {ετ.} κἆιτα σύν πολλοῖσιν ἦλθες πρός τόν οὐδέν ἐς μάχην; {πο.} ἀσφαλής γάρ ἐστ' ἀμείνων ἤ θρασύς στρατηλάτης. {ετ.} κομπός εἶ σπονδαῖς πεποιθώς, αἵ σε σώιζουσιν θανεῖν. {πο.} καί σέ: δεύτερον δ' ἀπαιτῶ σκῆπτρα καί μέρη χθονός. {ετ.} οὐκ ἀπαιτούμεσθ': ἐγώ γάρ τόν ἐμόν οἰκήσω δόμον. {πο.} τοῦ μέρους ἔχων τά πλείω; {ετ.} φήμ': ἀπαλλάσσου δέ γῆς. {πο.} ὦ θεῶν βωμοί πατρώιων ... {ετ.} οὕς σύ πορθήσων πάρει. {πο.} κλύετέ μου ... {ετ.} τίς δ' ἄν κλύοι σου πατρίδ' ἐπεστρατευμένου; {πο.} καί θεῶν τῶν λευκοπώλων δώμαθ' ... {ετ.} οἵ στυγοῦσί σε. {πο.} ἐξελαυνόμεσθα πατρίδος ... {ετ.} καί γάρ ἦλθες ἐξελῶν. {πο.} ἀδικίαι γ', ὦ θεοί. {ετ.} μυκήναις, μή 'νθάδ' ἀνακάλει θεούς. {πο.} ἀνόσιος πέφυκας ... {ετ.} ἀλλ' οὐ πατρίδος ὡς σύ πολέμιος. {πο.} ὅς μ' ἄμοιρον ἐξελαύνεις. {ετ.} καί κατακτενῶ γε πρός. {πο.} ὦ πάτερ, κλύεις ἅ πάσχω; {ετ.} καί γάρ οἷα δρᾶις κλύει. {πο.} καί σύ, μῆτερ; {ετ.} ἀθέμιτόν σοι μητρός ὀνομάζειν κάρα. {πο.} ὦ πόλις. {ετ.} μολών ἐς ἄργος ἀνακάλει λέρνης ὕδωρ. {πο.} εἶμι, μή πόνει: σέ δ' αἰνῶ, μῆτερ. {ετ.} ἔξιθι χθονός. {πο.} ἔξιμεν: πατέρα δέ μοι δός εἰσιδεῖν. {ετ.} οὐκ ἄν τύχοις. {πο.} ἀλλά παρθένους ἀδελφάς. {ετ.} οὐδέ τάσδ' ὄψηι ποτέ. {πο.} ὦ κασίγνηται. {ετ.} τί ταύτας ἀνακαλεῖς ἔχθιστος ὤν; {πο.} μῆτερ, ἀλλά μοι σύ χαῖρε. {ιο.} χαρτά γοῦν πάσχω, τέκνον. {πο.} οὐκέτ' εἰμί παῖς σός. {ιο.} ἐς πόλλ' ἀθλία πέφυκ' ἐγώ. {πο.} ὅδε γάρ εἰς ἡμᾶς ὑβρίζει. {ετ.} καί γάρ ἀνθυβρίζομαι. {πο.} ποῦ ποτε στήσηι πρό πύργων; {ετ.} ὡς τί μ' ἱστορεῖς τόδε; {πο.} ἀντιτάξομαι κτενῶν σε. {ετ.} κἀμέ τοῦδ' ἔρως ἔχει. {ιο.} ὦ τάλαιν' ἐγώ: τί δράσετ', ὦ τέκν'; {ετ.} αὐτό σημανεῖ. {ιο.} πατρός οὐ φεύξεσθ' ἐρινῦς; {πο.} ἐρρέτω πρόπας δόμος: ὡς τάχ' οὐκέθ' αἱματηρόν τοὐμόν ἀργήσει ξίφος. τήν δέ θρέψασάν με γαῖαν καί θεούς μαρτύρομαι ὡς ἄτιμος οἰκτρά πάσχων ἐξελαύνομαι χθονός, δοῦλος ὥς ἀλλ' οὐχί ταὐτοῦ πατρός οἰδίπου γεγώς: κἄν τί σοι, πόλις, γένηται, μή 'μέ, τόνδε δ' αἰτιῶ. [οὐχ ἑκών γάρ ἦλθον, ἄκων δ' ἐξελαύνομαι χθονός.] καί σύ, φοῖβ' ἄναξ ἀγυιεῦ, καί μέλαθρα, χαίρετε, ἥλικές θ' οὑμοί θεῶν τε δεξίμηλ' ἀγάλματα. οὐ γάρ οἶδ' εἴ μοι προσειπεῖν αὖθις ἔσθ' ὑμᾶς ποτε: ἐλπίδες δ' οὔπω καθεύδους', αἷς πέποιθα σύν θεοῖς τόνδ' ἀποκτείνας κρατήσειν τῆσδε θηβαίας χθονός. {ετ.} ἔξιθ' ἐκ χώρας: ἀληθῶς δ' ὄνομα πολυνείκη πατήρ ἔθετό σοι θείαι προνοίαι νεικέων ἐπώνυμον. {χο.} κάδμος ἔμολε τάνδε γᾶν τύριος, ὧι τετρασκελές μόσχος ἀδάματος πέσημα δίκε τελεσφόρον διδοῦσα χρησμόν, οὗ κατοικίσαι πεδία νιν τό θέσφατον πυροφόρα †δόμων ἔχρησε†, καλλιπόταμος ὕδατος ἵνα τε νοτίς ἐπέρχεται †γυίας δίρκας χλοηφόρους καί βαθυσπόρους γυίας†: βρόμιον ἔνθα τέκετο †μάτηρ διός γάμοισι†, κισσός ὅν περιστεφής ἑλικτός εὐθύς ἔτι βρέφος χλοηφόροισιν ἔρνεσιν κατασκίοισιν ὀλβίσας ἐνώτισεν, βάκχιον χόρευμα παρθέ νοισι θηβαΐαισι καί γυναιξίν εὐίοις. ἔνθα φόνιος ἦν δράκων ἄρεος, ὠμόφρων φύλαξ, νάματ' ἔνυδρα καί ῥέεθρα χλοερά δεργμάτων κόραισι πολυπλάνοις ἐπισκοπῶν: ὅν ἐπί χέρνιβας μολών κάδμος ὄλεσε μαρμάρωι, κρᾶτα φόνιον ὀλεσίθηρος ὠλένας †δικών† βολαῖς: δίας ἀμάτορος †παλλάδος φραδαῖσι† γαπετεῖς δικών ὀδόντας ἐς βαθυσπόρους γύας: ἔνθεν ἐξανῆκε γᾶ πάνοπλον ὄψιν ὑπέρ ἄκρων ὅρων χθονός: σιδαρόφρων δέ νιν φίλαι ξυνῆψε γᾶι φόνος πάλιν. αἵματος δ' ἔδευσε γαῖαν, ἅ νιν εὐαλίοισι δεῖξεν αἰθέρος πνοαῖς. καί σέ, τόν προμάτορος ἰοῦς ποτ' ἔκγονον ἔπαφον, ὦ διός γένεθλον, †ἐκάλες' ἐκάλεσα βαρβάρωι βοᾶι, ἰώ, βαρβάροις λιταῖς†: βᾶθι βᾶθι τάνδε γᾶν: σοί νιν ἔκγονοι κτίσαν, καί διώνυμοι θεαί, περσέφασσα καί φίλα δαμάτηρ θεά, πάντων ἄνασσα, πάντων δέ γᾶ τροφός, κτήσαντο: πέμπε πυρφόρους θεάς, ἄμυνε τᾶιδε γᾶι: πάντα δ' εὐπετῆ θεοῖς. [{ετ.} χώρει σύ καί κόμιζε τόν μενοικέως κρέοντ', ἀδελφόν μητρός ἰοκάστης ἐμῆς, λέγων τάδ', ὡς οἰκεῖα καί κοινά χθονός θέλω πρός αὐτόν συμβαλεῖν βουλεύματα, πρίν ἐς μάχην τε καί δορός τάξιν μολεῖν. καίτοι ποδῶν σῶν μόχθον ἐκλύει παρών: ὁρῶ γάρ αὐτόν πρός δόμους στείχοντ' ἐμούς.] {κρεων} ἦ πόλλ' †ἐπῆλθον† εἰσιδεῖν χρήιζων ς', ἄναξ ἐτεόκλεες, πέριξ δέ καδμείων πύλας φυλακάς τ' ἐπῆλθον σόν δέμας θηρώμενος. {ετ.} καί μήν ἐγώ ς' ἔχρηιζον εἰσιδεῖν, κρέον: πολλῶν γάρ ηὗρον ἐνδεεῖς διαλλαγάς, ὡς ἐς λόγους συνῆψα πολυνείκει μολών. {κρ.} ἤκουσα μεῖζον αὐτόν ἐς θήβας φρονεῖν, κήδει τ' ἀδράστου καί στρατῶι πεποιθότα. ἀλλ' ἐς θεούς χρή ταῦτ' ἀναρτήσαντ' ἔχειν: ἅ δ' ἐμποδών μάλιστα, ταῦθ' ἥκω φράσων. {ετ.} τά ποῖα ταῦτα; τόν λόγον γάρ ἀγνοῶ. {κρ.} ἥκει τις αἰχμάλωτος ἀργείων πάρα. {ετ.} λέγει δέ δή τί τῶν ἐκεῖ νεώτερον; {κρ.} †μέλλειν πέριξ πύργοισι καδμείων πόλιν ὅπλοις ἑλίξειν αὐτίκ' ἀργείων στρατόν.† {ετ.} ἐξοιστέον τἄρ' ὅπλα καδμείων πόλει. {κρ.} ποῖ; μῶν νεάζων οὐχ ὁρᾶις ἅ χρή ς' ὁρᾶν; {ετ.} ἐκτός τάφρων τῶνδ', ὡς μαχουμένους τάχα. {κρ.} σμικρόν τό πλῆθος τῆσδε γῆς, οἱ δ' ἄφθονοι. {ετ.} ἐγὦιδα κείνους τοῖς λόγοις ὄντας θρασεῖς. {κρ.} ἔχει τιν' ὄγκον τἄργος ἑλλήνων πάρα. {ετ.} θάρσει: τάχ' αὐτῶν πεδίον ἐμπλήσω φόνου. {κρ.} θέλοιμ' ἄν: ἀλλά τοῦθ' ὁρῶ πολλοῦ πόνου. {ετ.} ὡς οὐ καθέξω τειχέων ἔσω στρατόν. {κρ.} καί μήν τό νικᾶν <γ'> ἐστι πᾶν εὐβουλίας. {ετ.} βούληι τράπωμαι δῆθ' ὁδούς ἄλλας τινάς; {κρ.} πάσας γε, πρίν κίνδυνον εἰσάπαξ μολεῖν. {ετ.} εἰ νυκτός αὐτοῖς προσβάλοιμεν ἐκ λόχου; {κρ.} εἴπερ σφαλείς γε δεῦρο σωθήσηι πάλιν. {ετ.} ἴσον φέρει νύξ, τοῖς δέ τολμῶσιν πλέον. {κρ.} ἐνδυστυχῆσαι δεινόν εὐφρόνης κνέφας. {ετ.} ἀλλ' ἀμφί δεῖπνον οὖσι προσβάλω δόρυ; {κρ.} ἔκπληξις ἄν γένοιτο: νικῆσαι δέ δεῖ. {ετ.} βαθύς γέ τοι διρκαῖος ἀναχωρεῖν πόρος. {κρ.} ἅπαν κάκιον τοῦ φυλάσσεσθαι καλῶς. {ετ.} τί δ' εἰ καθιππεύσαιμεν ἀργείων στρατόν; {κρ.} κἀκεῖ πέφαρκται λαός ἅρμασιν πέριξ. {ετ.} τί δῆτα δράσω; πολεμίοισι δῶ πόλιν; {κρ.} μή δῆτα: βουλεύου δ', ἐπείπερ εἶ σοφός. {ετ.} τίς οὖν πρόνοια γίγνεται σοφωτέρα; {κρ.} ἕπτ' ἄνδρας αὐτοῖς φασιν, ὡς ἤκους' ἐγώ ... {ετ.} τί προστετάχθαι δρᾶν; τό γάρ σθένος βραχύ. {κρ.} λόχων ἄνακτας ἑπτά προσκεῖσθαι πύλαις. {ετ.} τί δῆτα δρῶμεν; ἀπορίαν γάρ οὐ μενῶ. {κρ.} ἕπτ' ἄνδρας αὐτοῖς καί σύ πρός πύλαις ἑλοῦ. {ετ.} λόχων ἀνάσσειν ἤ μονοστόλου δορός; {κρ.} λόχων, προκρίνας οἵπερ ἀλκιμώτατοι. {ετ.} ξυνῆκ': ἀμύνειν τειχέων προσαμβάσεις. {κρ.} καί ξυστρατήγους <γ'>: εἷς δ' ἀνήρ οὐ πάνθ' ὁρᾶι. {ετ.} θάρσει προκρίνας ἤ φρενῶν εὐβουλίαι; {κρ.} ἀμφότερ': ἕν ἀπολειφθέν γάρ οὐδέν θατέρου. {ετ.} ἔσται τάδ': ἐλθών ἑπτάπυργον ἐς †πόλιν† τάξω λοχαγούς πρός πύλαισιν, ὡς λέγεις, ἴσους ἴσοισι πολεμίοισιν ἀντιθείς. ὄνομα δ' ἑκάστου διατριβή πολλή λέγειν, ἐχθρῶν ὑπ' αὐτοῖς τείχεσιν καθημένων. ἀλλ' εἶμ', ὅπως ἄν μή καταργῶμεν χέρα. [καί μοι γένοιτ' ἀδελφόν ἀντήρη λαβεῖν καί ξυσταθέντα διά μάχης ἑλεῖν δορί κτανεῖν θ', ὅς ἦλθε πατρίδα πορθήσων ἐμήν. γάμους δ' ἀδελφῆς ἀντιγόνης παιδός τε σοῦ αἵμονος, ἐάν τι τῆς τύχης ἐγώ σφαλῶ, σοί χρή μέλεσθαι: τήν δόσιν δ' ἐχέγγυον τήν πρόσθε ποιῶ νῦν ἐπ' ἐξόδοις ἐμαῖς. μητρός δ' ἀδελφός εἶ: τί δεῖ μακρηγορεῖν; τρέφ' ἀξίως νιν σοῦ τε τήν τ' ἐμήν χάριν. πατήρ δ' ἐς αὑτόν ἀμαθίαν ὀφλισκάνει, ὄψιν τυφλώσας: οὐκ ἄγαν σφ' ἐπήινεσα: ἡμᾶς δ' ἀραῖσιν, ἤν τύχηι, κατακτενεῖ.] ἕν δ' ἐστίν ἡμῖν ἀργόν, εἴ τι θέσφατον οἰωνόμαντις τειρεσίας ἔχει φράσαι, τοῦδ' ἐκπυθέσθαι ταῦτ': ἐγώ δέ παῖδα σόν μενοικέα, σοῦ πατρός αὐτεπώνυμον, λαβόντα πέμψω δεῦρο τειρεσίαν, κρέον: σοί μέν γάρ ἡδύς ἐς λόγους ἀφίξεται, ἐγώ δέ τέχνην μαντικήν ἐμεμψάμην ἤδη πρός αὐτόν, ὥστε μοι μομφάς ἔχειν. [πόλει δέ καί σοί ταῦτ' ἐπισκήπτω, κρέον: ἤνπερ κρατήσηι τἀμά, πολυνείκους νέκυν μήποτε ταφῆναι τῆιδε θηβαίαι χθονί, θνήισκειν δέ τόν θάψαντα, κἄν φίλων τις ἦι. σοί μέν τάδ' εἶπον: προσπόλοις δ' ἐμοῖς λέγω:] ἐκφέρετε τεύχη πάνοπλά τ' ἀμφιβλήματα ὡς εἰς ἀγῶνα τόν προκείμενον δορός [ὁρμώμεθ' ἤδη ξύν δίκηι νικηφόρωι]. τῆι δ' εὐλαβείαι, χρησιμωτάτηι θεῶν, προσευχόμεσθα τήνδε διασῶσαι πόλιν. {χο.} ὦ πολύμοχθος ἄρης, τί ποθ' αἵματι καί θανάτωι κατέχηι βρομίου παράμουσος ἑορταῖς; οὐκ ἐπί καλλιχόροις στεφάνοισι νεάνιδος ὥρας βόστρυχον ἀμπετάσας λωτοῦ κατά πνεύματα μέλπηι μοῦσαν ἐν ἇι χάριτες χοροποιοί, ἀλλά σύν ὁπλοφόροις στρατόν ἀργείων †ἐπιπνεύσας αἵματι θήβας† κῶμον ἀναυλότατον προχορεύεις: οὐδ' ὑπό θυρσομανεῖ νεβρίδων μέτα †δινεύεις ἅρμασι καί ψαλίων τετραβάμοσι μώνυχα πώλων† ἱσμηνοῦ τ' ἐπί χεύμασι βαίνων ἱππείαισι θοάζεις, ἀργείοις ἐπιπνεύσας σπαρτῶν γένναι ἀσπιδοφέρμονα †θίασον ἔνοπλον† ἀντίπαλον κατά λάϊνα τείχεα χαλκῶι κοσμήσας. ἦ δεινά τις ἔρις θεός, ἅ τάδε μήσατο πήματα γᾶς βασιλεῦσιν [λαβδακίδαις πολυμόχθοις]. ὦ ζαθέων πετάλων πολυθηρότα τον νάπος, ἀρτέμιδος χιονοτρόφον ὄμμα κιθαιρών, μήποτε τόν θανάτωι προτεθέντα, λόχευμ' ἰοκάστας, ὤφελες οἰδιπόδαν θρέψαι, βρέφος ἔκβολον οἴκων, χρυσοδέτοις περόναις ἐπίσαμον: μηδέ τό παρθένιον πτερόν, οὔρειον τέρας, ἐλθεῖν πένθεα γαίας σφίγγ' ἀπομουσοτάταισι σύν ὠιδαῖς, ἅ ποτε καδμογενῆ τετραβάμοσι χαλαῖς τείχεσι χριμπτομένα φέρεν αἰθέρος εἰς ἄβατον φῶς †γένναν, ἅν† ὁ κατά χθονός ἅιδας καδμείοις ἐπιπέμπει: δυσδαίμων δ' ἔρις ἄλλα θάλλει παίδων οἰδιπόδα κατά δώματα καί πόλιν. οὐ γάρ ὅ μή καλόν οὔποτ' ἔφυ καλόν, †οὐδ' οἱ μή νόμιμοι παῖδες ματρί λόχευμα μίασμα πατρός: ἡ δέ συναίμονος εἰς λέχος ἦλθεν.† ἔτεκες, ὦ γαῖ', ἔτεκές ποτε, βάρβαρον ὡς ἀκοάν ἐδάην ἐδάην ποτ' ἐν οἴκοις, τάν ἀπό θηροτρόφου φοινικολόφοιο δράκοντος γένναν ὀδοντοφυᾶ, θήβαις κάλλιστον ὄνειδος: ἁρμονίας δέ ποτ' εἰς ὑμεναίους ἤλυθον οὐρανίδαι, φόρμιγγί τε τείχεα θήβας τᾶς ἀμφιονίας τε λύρας ὕπο πύργος ἀνέστα διδύμων ποταμῶν πόρον ἀμφί μέσον, δίρκα χλοεροτρόφον ἇι πεδίον πρόπαρ ἱσμηνοῦ καταδεύει, ἰώ θ' ἁ κερόεσσα προμάτωρ καδμείων βασιλῆας ἐγείνατο: μυριάδας δ' ἀγαθῶν ἑτέροις ἑτέ ρας μεταμειβομένα πόλις ἅδ' ἐπ' ἄκροις ἕστακ' ἄρεος στεφάνοισιν. {τειρεσιασ} ἡγοῦ πάροιθε, θύγατερ: ὡς τυφλῶι ποδί ὀφθαλμός εἶ σύ, ναυβάταισιν ἄστρον ὥς. δεῦρ' ἐς τό λευρόν πέδον ἴχνος τιθεῖς' ἐμόν πρόβαινε, μή σφαλῶμεν: ἀσθενής πατήρ: κλήρους τέ μοι φύλασσε παρθένωι χερί, οὕς ἔλαβον οἰωνίσματ' ὀρνίθων μαθών θάκοισιν ἐν ἱεροῖσιν οὗ μαντεύομαι. τέκνον μενοικεῦ, παῖ κρέοντος, εἰπέ μοι πόση τις ἡ 'πίλοιπος ἄστεως ὁδός πρός πατέρα τόν σόν: ὡς ἐμόν κάμνει γόνυ, πυκνήν δέ βαίνων ἤλυσιν μόλις περῶ. {κρ.} θάρσει: πέλας γάρ, τειρεσία, φίλοισι σοῖς ἔσθ' ὁρμίσαι σόν πόδα: λαβοῦ δ' αὐτοῦ, τέκνον: ὡς παῖς ἔτ' ἀπτήν πούς τε πρεσβύτου φιλεῖ χειρός θυραίας ἀναμένειν κουφίσματα. {τε.} εἶἑν, πάρεσμεν: τί με καλεῖς σπουδῆι, κρέον; {κρ.} οὔπω λελήσμεθ': ἀλλά σύλλεξαι σθένος καί πνεῦμ' ἄθροισον, αἶπος ἐκβαλών ὁδοῦ. {τε.} κόπωι παρεῖμαι γοῦν ἐρεχθειδῶν ἄπο δεῦρ' ἐκκομισθείς τῆς πάροιθεν ἡμέρας: κἀκεῖ γάρ ἦν τις πόλεμος εὐμόλπου δορός, οὗ καλλινίκους κεκροπίδας ἔθηκ' ἐγώ: καί τόνδε χρυσοῦν στέφανον, ὡς ὁρᾶις, ἔχω λαβών ἀπαρχάς πολεμίων σκυλευμάτων. {κρ.} οἰωνόν ἐθέμην καλλίνικα σά στέφη: ἐν γάρ κλύδωνι κείμεθ', ὥσπερ οἶσθα σύ, δορός δαναϊδῶν, καί μέγας θήβαις ἀγών. βασιλεύς μέν οὖν βέβηκε κοσμηθείς ὅπλοις ἤδη πρός ἀλκήν ἐτεοκλῆς μυκηνίδα: ἐμοί δ' ἀπέσταλκ' ἐκμαθεῖν σέθεν πάρα τί δρῶντες ἄν μάλιστα σώσαιμεν πόλιν. {τε.} ἐτεοκλέους μέν οὕνεκ' ἄν κλήισας στόμα χρησμούς ἐπέσχον: σοί δ', ἐπεί χρήιζεις μαθεῖν, λέξω. νοσεῖ γάρ ἥδε γῆ πάλαι, κρέον. [ἐξ οὗ 'τεκνώθη λάιος βίαι θεῶν πόσιν τ' ἔφυσε μητρί μέλεον οἰδίπουν: αἵ θ' αἱματωποί δεργμάτων διαφθοραί θεῶν σόφισμα κἀπίδειξις ἑλλάδι. ἅ συγκαλύψαι παῖδες οἰδίπου χρόνωι χρήιζοντες, ὡς δή θεούς ὑπεκδραμούμενοι, ἥμαρτον ἀμαθῶς: οὔτε γάρ γέρα πατρί οὔτ' ἔξοδον διδόντες ἄνδρα δυστυχῆ ἐξηγρίωσαν: ἐκ δ' ἔπνευς' αὐτοῖς ἀράς δεινάς, νοσῶν τε καί πρός ἠτιμασμένος. ἁγώ τί οὐ δρῶν, ποῖα δ' οὐ λέγων ἔπη ἐς ἔχθος ἦλθον παισί τοῖσιν οἰδίπου; ἐγγύς δέ θάνατος αὐτόχειρ αὐτοῖς, κρέον.] πολλοί δέ νεκροί περί νεκροῖς πεπτωκότες ἀργεῖα καί καδμεῖα μείξαντες μέλη πικρούς γόους δώσουσι θηβαίαι χθονί. σύ τ' ὦ τάλαινα συγκατασκάπτηι πόλι, εἰ μή λόγοις τις τοῖς ἐμοῖσι πείσεται. [ἐκεῖνο μέν γάρ πρῶτον ἦν, τῶν οἰδίπου μηδένα πολίτην μηδ' ἄνακτ' εἶναι χθονός, ὡς δαιμονῶντας κἀνατρέψοντας πόλιν. ἐπεί δέ κρεῖσσον τό κακόν ἐστι τἀγαθοῦ, μί' ἔστιν ἄλλη μηχανή σωτηρίας.] ἀλλ' οὐ γάρ εἰπεῖν οὔτ' ἐμοί τόδ' ἀσφαλές πικρόν τε τοῖσι τήν τύχην κεκτημένοις πόλει παρασχεῖν φάρμακον σωτηρίας, ἄπειμι. χαίρεθ': εἷς γάρ ὤν πολλῶν μέτα τό μέλλον, εἰ χρή, πείσομαι: τί γάρ πάθω; {κρ.} ἐπίσχες αὐτοῦ, πρέσβυ. {τε.} μή 'πιλαμβάνου. {κρ.} μεῖνον, τί φεύγεις; {τε.} ἡ τύχη ς', ἀλλ' οὐκ ἐγώ. {κρ.} φράσον πολίταις καί πόλει σωτηρίαν. {τε.} βούληι σύ μέντοι κοὐχί βουλήσηι τάχα. {κρ.} καί πῶς πατρώιαν γαῖαν οὐ σῶσαι θέλω; {τε.} θέλεις ἀκοῦσαι δῆτα καί σπουδήν ἔχεις; {κρ.} ἐς γάρ τί μᾶλλον δεῖ προθυμίαν ἔχειν; {τε.} [κλύοις ἄν ἤδη τῶν ἐμῶν θεσπισμάτων.] πρῶτον δ' ἐκεῖνο βούλομαι σαφῶς μαθεῖν, ποῦ 'στιν μενοικεύς, ὅς με δεῦρ' ἐπήγαγεν; {κρ.} ὅδ' οὐ μακράν ἄπεστι, πλησίον δέ σοῦ. {τε.} ἀπελθέτω νυν θεσφάτων ἐμῶν ἑκάς. {κρ.} ἐμός πεφυκώς παῖς ἅ δεῖ σιγήσεται. {τε.} βούληι παρόντος δῆτά σοι τούτου φράσω; {κρ.} κλύων γάρ ἄν τέρποιτο τῆς σωτηρίας. {τε.} ἄκουε δή νυν θεσφάτων ἐμῶν ὁδόν [ἅ δρῶντες ἄν σώσαιτε καδμείων πόλιν]: σφάξαι μενοικέα τόνδε δεῖ ς' ὑπέρ πάτρας, σόν παῖδ', ἐπειδή τήν τύχην αὐτός καλεῖς. {κρ.} τί φήις; τίν' εἶπας τόνδε μῦθον, ὦ γέρον; {τε.} ἅπερ πέφηνε, ταῦτα κἀνάγκη σε δρᾶν. {κρ.} ὦ πολλά λέξας ἐν βραχεῖ λόγωι κακά. {τε.} σοί γ', ἀλλά πατρίδι μεγάλα καί σωτήρια. {κρ.} οὐκ ἔκλυον, οὐκ ἤκουσα: χαιρέτω πόλις. {τε.} ἁνήρ ὅδ' οὐκέθ' αὑτός: ἐκνεύει πάλιν. {κρ.} χαίρων ἴθ': οὐ γάρ σῶν με δεῖ μαντευμάτων. {τε.} ἀπόλωλεν ἁλήθει', ἐπεί σύ δυστυχεῖς; {κρ.} ὦ πρός σε γονάτων καί γερασμίου τριχός. {τε.} τί προσπίτνεις με; δυσφύλακτ' αἴνει κακά. {κρ.} σίγα: πόλει δέ τούσδε μή λέξηις λόγους. {τε.} ἀδικεῖν κελεύεις μ': οὐ σιωπήσαιμεν ἄν. {κρ.} τί δή με δράσεις; παῖδά μου κατακτενεῖς; {τε.} ἄλλοις μελήσει ταῦτ', ἐμοί δ' εἰρήσεται. {κρ.} ἐκ τοῦ δ' ἐμοί τόδ' ἦλθε καί τέκνωι κακόν; {τε.} [ὀρθῶς μ' ἐρωτᾶις κεἰς ἀγῶν' ἔρχηι λόγων.] δεῖ τόνδε θαλάμαις, οὗ δράκων ὁ γηγενής ἐγένετο δίρκης ναμάτων ἐπίσκοπος, σφαγέντα φόνιον αἷμα γῆι δοῦναι χοάς, κάδμωι παλαιῶν ἄρεος ἐκ μηνιμάτων, ὅς γηγενεῖ δράκοντι τιμωρεῖ φόνον: καί ταῦτα δρῶντες σύμμαχον κτήσεσθ' ἄρη. χθών δ' ἀντί καρποῦ καρπόν ἀντί θ' αἵματος αἷμ' ἤν λάβηι βρότειον, ἕξετ' εὐμενῆ γῆν, ἥ ποθ' ἡμῖν χρυσοπήληκα στάχυν σπαρτῶν ἀνῆκεν: ἐκ γένους δέ δεῖ θανεῖν τοῦδ' ὅς δράκοντος γένυος ἐκπέφυκε παῖς. σύ δ' ἐνθάδ' ἡμῖν λοιπός εἶ σπαρτῶν γένους ἀκέραιος ἔκ τε μητρός ἀρσένων τ' ἄπο [οἱ σοί τε παῖδες. αἵμονος μέν οὖν γάμοι σφαγάς ἀπείργους': οὐ γάρ ἐστιν ἤιθεος. κεἰ μή γάρ εὐνῆς ἥψατ', ἀλλ' ἔχει λέχος]. οὗτος δέ πῶλος τῆιδ' ἀνειμένος πόλει θανών πατρώιαν γαῖαν ἐκσώσειεν ἄν. πικρόν δ' ἀδράστωι νόστον ἀργείοισί τε θήσει, μέλαιναν κῆρ' ἐπ' ὄμμασιν βαλών, κλεινάς τε θήβας. τοῖνδ' ἑλοῦ δυοῖν πότμοιν τόν ἕτερον: ἤ γάρ παῖδα σῶσον ἤ πόλιν. τά μέν παρ' ἡμῶν πάντ' ἔχεις: ἡγοῦ, τέκνον, πρός οἶκον. ὅστις δ' ἐμπύρωι χρῆται τέχνηι μάταιος: ἤν μέν πικρά σημήνας τύχηι, ἐχθρός καθέστηχ' οἷς ἄν οἰωνοσκοπῆι: ψευδῆ δ' ὑπ' οἴκτου τοῖσι χρωμένοις λέγων ἀδικεῖ τά τῶν θεῶν. φοῖβον ἀνθρώποις μόνον χρῆν θεσπιωιδεῖν, ὅς δέδοικεν οὐδένα. {χο.} κρέον, τί σιγᾶις γῆρυν ἄφθογγον σχάσας; κἀμοί γάρ οὐδέν ἧσσον ἔκπληξις πάρα. {κρ.} τί δ' ἄν τις εἴποι; δῆλον οἵ γ' ἐμοί λόγοι: ἐγώ γάρ οὔποτ' ἐς τόδ' εἶμι συμφορᾶς ὥστε σφαγέντα παῖδα προσθεῖναι πόλει. πᾶσιν γάρ ἀνθρώποισι φιλότεκνος βίος, οὐδ' ἄν τόν αὑτοῦ παῖδά τις δοίη κτανεῖν. μή μ' εὐλογείτω τἀμά τις κτείνων τέκνα: αὐτός δ', ἐν ὡραίωι γάρ ἕσταμεν βίου, θνήισκειν ἕτοιμος πατρίδος ἐκλυτήριον. ἀλλ' εἷα, τέκνον, πρίν μαθεῖν πᾶσαν πόλιν, ἀκόλαστ' ἐάσας μάντεων θεσπίσματα, φεῦγ' ὡς τάχιστα τῆσδ' ἀπαλλαχθείς χθονός. [λέξει γάρ ἀρχαῖς καί στρατηλάταις τάδε πύλας ἐφ' ἑπτά καί λοχαγέτας μολών.] κἄν μέν φθάσωμεν, ἔστι σοι σωτηρία: ἤν δ' ὑστερήσηις, οἰχόμεσθα, κατθανῆι. {μενοικευσ} ποῖ δῆτα φεύγω; τίνα πόλιν; τίνα ξένων; {κρ.} ὅπου χθονός τῆσδ' ἐκποδών μάλιστ' ἔσηι. {με.} οὔκουν σέ φράζειν εἰκός, ἐκπονεῖν δ' ἐμέ; {κρ.} δελφούς περάσας ... {με.} ποῖ με χρή, πάτερ, μολεῖν; {κρ.} αἰτωλίδ' ἐς γῆν. {με.} ἐκ δέ τῆσδε ποῖ περῶ; {κρ.} θεσπρωτόν οὖδας. {με.} σεμνά δωδώνης βάθρα; {κρ.} ἔγνως. {με.} τί δή τόδ' ἔρυμά μοι γενήσεται; {κρ.} πόμπιμος ὁ δαίμων. {με.} χρημάτων δέ τίς πόρος; {κρ.} ἐγώ πορεύσω χρυσόν. {με.} εὖ λέγεις, πάτερ. χώρει νυν: ὡς σήν πρός κασιγνήτην μολών, ἧς πρῶτα μαστόν εἵλκυς', ἰοκάστην λέγω, μητρός στερηθείς ὀρφανός τ' ἀποζυγείς, προσηγορήσας εἶμι καί σώσω βίον. ἀλλ' εἷα χώρει: μή τό σόν κωλυέτω. γυναῖκες, ὡς εὖ πατρός ἐξεῖλον φόβον, κλέψας λόγοισιν, ὥσθ' ἅ βούλομαι τυχεῖν: ὅς μ' ἐκκομίζει, πόλιν ἀποστερῶν τύχης, καί δειλίαι δίδωσι. καί συγγνωστά μέν γέροντι, τοὐμόν δ' οὐχί συγγνώμην ἔχει, προδότην γενέσθαι πατρίδος ἥ μ' ἐγείνατο. ὡς οὖν ἄν εἰδῆτ', εἶμι καί σώσω πόλιν ψυχήν τε δώσω τῆσδ' ὑπερθανών χθονός. αἰσχρόν γάρ: οἱ μέν θεσφάτων ἐλεύθεροι κοὐκ εἰς ἀνάγκην δαιμόνων ἀφιγμένοι στάντες παρ' ἀσπίδ' οὐκ ὀκνήσουσιν θανεῖν, πύργων πάροιθε μαχόμενοι πάτρας ὕπερ, ἐγώ δέ, πατέρα καί κασίγνητον προδούς πόλιν τ' ἐμαυτοῦ, δειλός ὥς ἔξω χθονός ἄπειμ', ὅπου δ' ἄν ζῶ κακός φανήσομαι; μά τόν μετ' ἄστρων ζῆν' ἄρη τε φοίνιον, ὅς τούς ὑπερτείλαντας ἐκ γαίας ποτέ σπαρτούς ἄνακτας τῆσδε γῆς ἱδρύσατο. ἀλλ' εἶμι καί στάς ἐξ ἐπάλξεων ἄκρων σφάξας ἐμαυτόν σηκόν ἐς μελαμβαθῆ δράκοντος, ἔνθ' ὁ μάντις ἐξηγήσατο, ἐλευθερώσω γαῖαν. εἴρηται λόγος. [στείχω δέ, θανάτου δῶρον οὐκ αἰσχρόν πόλει δώσων, νόσου δέ τήνδ' ἀπαλλάξω χθόνα. εἰ γάρ λαβών ἕκαστος ὅτι δύναιτό τις χρηστόν διέλθοι τοῦτο κεἰς κοινόν φέροι πατρίδι, κακῶν ἄν αἱ πόλεις ἐλασσόνων πειρώμεναι τό λοιπόν εὐτυχοῖεν ἄν.] {χο.} ἔβας ἔβας ὦ πτεροῦσσα, γᾶς λόχευμα νερτέρου τ' ἐχίδνας, καδμείων ἁρπαγά, πολύφθορος πολύστονος μειξοπάρθενος, δάιον τέρας, φοιτάσι πτεροῖς χαλαῖσί τ' ὠμοσίτοις: διρκαίων ἅ ποτ' ἐκ τόπων νέους πεδαίρους' ἄλυρον ἀμφί μοῦσαν, ὀλομέναν γ' ἐρινύν, ἔφερες ἔφερες ἄχεα πατρίδι φόνια: φόνιος ἐκ θεῶν ὅς τάδ' ἦν ὁ πράξας. ἰάλεμοι δέ ματέρων, ἰάλεμοι δέ παρθένων ἐστέναζον οἴκοις: ἰηϊήιον βοάν, ἰηϊήιον μέλος ἄλλος ἄλλοτ' ἐποτότυζε διαδοχαῖς ἀνά πτόλιν. βροντᾶι δέ στεναγμός ἀχά τ' ἦν ὅμοιος, ὁπότε πόλεος ἀφανίσειεν ἁ πτεροῦσσα παρθένος τιν' ἀνδρῶν. χρόνωι δ' ἔβα πυθίαις ἀποστολαῖσιν οἰδίπους ὁ τλάμων θηβαίαν τάνδε γᾶν τότ' ἀσμένοις, πάλιν δ' ἄχη: ματρί γάρ γάμους δυσγάμους τάλας καλλίνικος ὤν αἰνιγμάτων συνάπτει, μιαίνει δέ πτόλιν, δι' αἱμάτων δ' ἀμείβει μυσαρόν εἰς ἀγῶνα, καταβαλών ἀραῖσι τέκεα μέλεος. ἀγάμεθ' ἀγάμεθ', ὅς ἐπί θάνατον οἴχεται γᾶς ὑπέρ πατρώιας, κρέοντι μέν λιπών γόους, τά δ' ἑπτάπυργα κλῆιθρα γᾶς καλλίνικα θήσων. γενοίμεθ' ὧδε ματέρες γενοίμεθ' εὔτεκνοι, φίλα παλλάς, ἅ δράκοντος αἷμα λιθόβολον κατηργάσω, καδμείαν μέριμναν ὁρμάσας' ἐπ' ἔργον, ὅθεν ἐπέσυτο τάνδε γαῖαν ἁρπαγαῖσι δαιμόνων τις ἄτα. {αγγελοσ} ὠή, τίς ἐν πύλαισι δωμάτων κυρεῖ; ἀνοίγετ', ἐκπορεύετ' ἰοκάστην δόμων. ὠή μάλ' αὖθις. διά μακροῦ μέν, ἀλλ' ὅμως. [ἔξελθ', ἄκουσον, οἰδίπου κλεινή δάμαρ, λήξας' ὀδυρμῶν πενθίμων τε δακρύων.] {ιο.} ὦ φίλτατ', οὔ που ξυμφοράν ἥκεις φέρων ἐτεοκλέους θανόντος, οὗ παρ' ἀσπίδα βέβηκας αἰεί πολεμίων εἴργων βέλη; [τί μοί ποθ' ἥκεις καινόν ἀγγελῶν ἔπος;] τέθνηκεν ἤ ζῆι παῖς ἐμός; σήμαινέ μοι. {αγ.} ζῆι, μή τρέσηις, τοῦδ' ὥς ς' ἀπαλλάξω φόβου. {ιο.} τί δ' ἑπτάπυργοι_πῶς ἔχουσι; _περιβολαί; {αγ.} ἑστᾶς' ἄθραυστοι κοὐκ ἀνήρπασται πόλις. {ιο.} ἦλθον δέ πρός κίνδυνον ἀργείου δορός; {αγ.} ἀκμήν γ' ἐπ' αὐτήν: ἀλλ' ὁ καδμείων ἄρης κρείσσων κατέστη τοῦ μυκηναίου δορός. {ιο.} ἕν εἰπέ πρός θεῶν, εἴ τι πολυνείκους πέρι οἶσθ': ὡς μέλει μοι καί τόδ', εἰ λεύσσει φάος. {αγ.} ζῆι σοι ξυνωρίς ἐς τόδ' ἡμέρας τέκνων. {ιο.} εὐδαιμονοίης. πῶς γάρ ἀργεῖον δόρυ πυλῶν ἀπεστήσασθε πυργηρούμενοι; λέξον, γέροντα τυφλόν ὡς κατά στέγας ἐλθοῦσα τέρψω, τῆσδε γῆς σεσωμένης. {αγ.} ἐπεί κρέοντος παῖς ὁ γῆς ὑπερθανών πύργων ἐπ' ἄκρων στάς μελάνδετον ξίφος λαιμῶν διῆκε, τῆιδε γῆι σωτηρίαν, λόχους ἔνειμεν ἑπτά καί λοχαγέτας πύλας ἐφ' ἑπτά, φύλακας ἀργείου δορός, σός παῖς, ἐφέδρους <δ'> ἱππότας μέν ἱππόταις ἔταξ', ὁπλίτας δ' ἀσπιδηφόροις ἔπι, ὡς τῶι νοσοῦντι τειχέων εἴη δορός ἀλκή δι' ὀλίγου. περγάμων δ' ἀπ' ὀρθίων λεύκασπιν εἰσορῶμεν ἀργείων στρατόν τευμησσόν ἐκλιπόντα καί τάφρου πέλας [δρόμωι ξυνῆψαν ἄστυ καδμείας χθονός]. παιάν δέ καί σάλπιγγες ἐκελάδουν ὁμοῦ ἐκεῖθεν ἔκ τε τειχέων ἡμῶν πάρα. [καί πρῶτα μέν προσῆγε νηίσταις πύλαις λόχον πυκναῖσιν ἀσπίσιν πεφρικότα ὁ τῆς κυναγοῦ παρθενοπαῖος ἔκγονος, ἐπίσημ' ἔχων οἰκεῖον ἐν μέσωι σάκει, ἑκηβόλοις τόξοισιν ἀταλάντην κάπρον χειρουμένην αἰτωλόν. ἐς δέ προιτίδας πύλας ἐχώρει σφάγι' ἔχων ἐφ' ἅρματι ὁ μάντις ἀμφιάραος, οὐ σημεῖ' ἔχων ὑβρισμέν' ἀλλά σωφρόνως ἄσημ' ὅπλα. ὠγύγια δ' ἐς πυλώμαθ' ἱππομέδων ἄναξ ἔστειχ' ἔχων σημεῖον ἐν μέσωι σάκει στικτοῖς πανόπτην ὄμμασιν δεδορκότα, τά μέν σύν ἄστρων ἐπιτολαῖσιν ὄμματα βλέποντα, τά δέ κρύπτοντα δυνόντων μέτα, ὡς ὕστερον θανόντος εἰσορᾶν παρῆν. ὁμολωίσιν δέ τάξιν εἶχε πρός πύλαις τυδεύς, λέοντος δέρος ἔχων ἐπ' ἀσπίδι χαίτηι πεφρικός: δεξιᾶι δέ λαμπάδα τιτάν προμηθεύς ἔφερεν ὡς πρήσων πόλιν. ὁ σός δέ κρηναίαισι πολυνείκης πύλαις ἄρη προσῆγε: ποτνιάδες δ' ἐπ' ἀσπίδι ἐπίσημα πῶλοι δρομάδες ἐσκίρτων φόβωι, εὖ πως στρόφιγξιν ἔνδοθεν κυκλούμεναι πόρπαχ' ὑπ' αὐτόν, ὥστε μαίνεσθαι δοκεῖν. ὁ δ' οὐκ ἔλασσον ἄρεος ἐς μάχην φρονῶν καπανεύς προσῆγε λόχον ἐπ' ἠλέκτραις πύλαις: σιδηρονώτοις δ' ἀσπίδος κύκλοις ἐπῆν γίγας ἐπ' ὤμοις γηγενής ὅλην πόλιν φέρων μοχλοῖσιν ἐξανασπάσας βάθρων, ὑπόνοιαν ἡμῖν οἷα πείσεται πόλις. ταῖς δ' ἑβδόμαις ἄδραστος ἐν πύλαισιν ἦν, ἑκατόν ἐχίδναις ἀσπίδ' ἐκπληρῶν γραφῆι, ὕδρας ἔχων λαιοῖσιν ἐν βραχίοσιν ἀργεῖον αὔχημ': ἐκ δέ τειχέων μέσων δράκοντες ἔφερον τέκνα καδμείων γνάθοις. παρῆν δ' ἑκάστου τῶνδέ μοι θεάματα ξύνθημα παραφέροντι ποιμέσιν λόχων.] καί πρῶτα μέν τόξοισι καί μεσαγκύλοις ἐμαρνάμεσθα σφενδόναις θ' ἑκηβόλοις πέτρων τ' ἀραγμοῖς: ὡς δ' ἐνικῶμεν μάχηι, ἔκλαγξε τυδεύς καί σός ἐξαίφνης γόνος: ὦ τέκνα δαναῶν, πρίν κατεξάνθαι βολαῖς, τί μέλλετ' ἄρδην πάντες ἐμπίπτειν πύλαις, γυμνῆτες ἱππῆς ἁρμάτων τ' ἐπιστάται; ἠχῆς δ' ὅπως ἤκουσαν, οὔτις ἀργός ἦν: πολλοί δ' ἔπιπτον κρᾶτας αἱματούμενοι, ἡμῶν τ' ἐς οὖδας εἶδες ἄν πρό τειχέων πυκνούς κυβιστητῆρας ἐκνενευκότας: ξηράν δ' ἔδευον γαῖαν αἵματος ῥοαῖς. ὁ δ' ἀρκάς, οὐκ ἀργεῖος, ἀταλάντης γόνος τυφώς πύλαισιν ὥς τις ἐμπεσών βοᾶι πῦρ καί δικέλλας, ὡς κατασκάψων πόλιν: ἀλλ' ἔσχε μαργῶντ' αὐτόν ἐναλίου θεοῦ περικλύμενος παῖς, λᾶαν ἐμβαλών κάραι ἁμαξοπληθῆ, γεῖς' ἐπάλξεων ἄπο: ξανθόν δέ κρᾶτα διεπάλυνε καί ῥαφάς ἔρρηξεν ὀστέων, ἄρτι δ' οἰνωπόν γένυν καθηιμάτωσεν: οὐδ' ἀποίσεται βίον τῆι καλλιτόξωι μητρί μαινάλου κόρηι. ἐπεί δέ τάσδ' ἐσεῖδεν εὐτυχεῖς πάλας, ἄλλας ἐπήιει παῖς σός, εἱπόμην δ' ἐγώ. ὁρῶ δέ τυδέα καί παρασπιστάς πυκνούς αἰτωλίσιν λόγχαισιν εἰς ἄκρον στόμα πύργων ἀκοντίζοντας, ὥστ' ἐπάλξεων λιπεῖν ἐρίπνας φύλακας: ἀλλά νιν πάλιν κυναγός ὡσεί παῖς σός ἐξαθροίζεται, πύργοις δ' ἐπέστης' αὖθις. ἐς δ' ἄλλας πύλας ἠπειγόμεσθα, τοῦτο παύσαντες νοσοῦν. καπανεύς δέ πῶς εἴποιμ' ἄν ὡς ἐμαίνετο; μακραύχενος γάρ κλίμακος προσαμβάσεις ἔχων ἐχώρει, καί τοσόνδ' ἐκόμπασεν, μηδ' ἄν τό σεμνόν πῦρ νιν εἰργαθεῖν διός τό μή οὐ κατ' ἄκρων περγάμων ἑλεῖν πόλιν. καί ταῦθ' ἅμ' ἠγόρευε καί πετρούμενος ἀνεῖρφ' ὑπ' αὐτήν ἀσπίδ' εἱλίξας δέμας, κλίμακος ἀμείβων ξέστ' ἐνηλάτων βάθρα. ἤδη δ' ὑπερβαίνοντα γεῖσα τειχέων βάλλει κεραυνῶι ζεύς νιν: ἐκτύπησε δέ χθών, ὥστε δεῖσαι πάντας: ἐκ δέ κλιμάκων [ἐσφενδονᾶτο χωρίς ἀλλήλων μέλη, κόμαι μέν εἰς ὄλυμπον, αἷμα δ' ἐς χθόνα, χεῖρες δέ καί κῶλ' ὡς κύκλωμ' ἰξίονος] εἱλίσσετ', ἐς γῆν δ' ἔμπυρος πίπτει νεκρός. ὡς δ' εἶδ' ἄδραστος ζῆνα πολέμιον στρατῶι, ἔξω τάφρου καθεῖσεν ἀργείων στρατόν. οἱ δ' αὖ παρ' ἡμῶν δεξιόν διός τέρας ἰδόντες ἐξήλαυνον, ἁρμάτων ὄχοι ἱππῆς ὁπλῖται, κἀς μές' ἀργείων ὅπλα ξυνῆψαν ἔγχη: πάντα δ' ἦν ὁμοῦ κακά: ἔθρωισκον ἐξέπιπτον ἀντύγων ἄπο, τροχοί τ' ἐπήδων ἄξονές τ' ἐπ' ἄξοσιν νεκροί τε νεκροῖς ἐξεσωρεύονθ' ὁμοῦ. πύργων μέν οὖν γῆς ἔσχομεν κατασκαφάς ἐς τήν παροῦσαν ἡμέραν: εἰ δ' εὐτυχής ἔσται τό λοιπόν ἥδε γῆ, θεοῖς μέλει. [καί νῦν γάρ αὐτήν δαιμόνων ἔσωσέ τις.] [{χο.} καλόν τό νικᾶν: εἰ δ' ἀμείνον' οἱ θεοί γνώμην ἔχουσιν, εὐτυχής εἴην ἐγώ.] {ιο.} καλῶς τά τῶν θεῶν καί τά τῆς τύχης ἔχει: παῖδές τε γάρ μοι ζῶσι κἀκπέφευγε γῆ. κρέων δ' ἔοικε τῶν ἐμῶν νυμφευμάτων τῶν τ' οἰδίπου δύστηνος ἀπολαῦσαι κακῶν, παιδός στερηθείς, τῆι πόλει μέν εὐτυχῶς, ἰδίαι δέ λυπρῶς. ἀλλ' ἄνελθέ μοι πάλιν, τί τἀπί τούτοις παῖδ' ἐμώ δρασείετον. {αγ.} ἔα τά λοιπά: δεῦρ' ἀεί γάρ εὐτυχεῖς. {ιο.} τοῦτ' εἰς ὕποπτον εἶπας: οὐκ ἐατέον. {αγ.} μεῖζόν τι χρήιζεις παῖδας ἤ σεσωμένους; {ιο.} καί τἀπίλοιπά γ' εἰ καλῶς πράσσω κλυεῖν. {αγ.} μέθες μ': ἔρημος παῖς ὑπασπιστοῦ σέθεν. {ιο.} κακόν τι κεύθεις καί στέγεις ὑπό σκότωι. {αγ.} οὐκ ἄν γε λέξαιμ' ἐπ' ἀγαθοῖσί σοι κακά. {ιο.} ἤν μή γε φεύγων ἐκφύγηις πρός αἰθέρα. {αγ.} αἰαῖ: τί μ' οὐκ εἴασας ἐξ εὐαγγέλου φήμης ἀπελθεῖν, ἀλλά μηνῦσαι κακά; τώ παῖδε τώ σώ μέλλετον, τολμήματα αἴσχιστα, χωρίς μονομαχεῖν παντός στρατοῦ. [λέξαντες ἀργείοισι καδμείοισί τε ἐς κοινόν οἷον μήποτ' ὤφελον λόγον. ἐτεοκλέης δ' ὑπῆρξ' ἀπ' ὀρθίου σταθείς πύργου, κελεύσας σῖγα κηρῦξαι στρατῶι: ἔλεξε δ': ὦ γῆς ἑλλάδος στρατηλάται, δαναῶν ἀριστῆς, οἵπερ ἤλθετ' ἐνθάδε, κάδμου τε λαός, μήτε πολυνείκους χάριν ψυχάς ἀπεμπολᾶτε μήθ' ἡμῶν ὕπερ. ἐγώ γάρ αὐτός τόνδε κίνδυνον μεθείς μόνος συνάψω συγγόνωι τὠμῶι μάχην: κἄν μέν κτάνω τόνδ', οἶκον οἰκήσω μόνος, ἡσσώμενος δέ τῶιδε παραδώσω μόνωι: ὑμεῖς δ' ἀγῶν' ἀφέντες, ἀργεῖοι, χθόνα νίσεσθε, βίοτον μή λιπόντες ἐνθάδε: σπαρτῶν τε λαός ἅλις ὅς κεῖται νεκρός. τοσαῦτ' ἔλεξε. σός δέ πολυνείκης γόνος ἐκ τάξεων ὤρουσε κἀπήινει λόγους. πάντες δ' ἐπερρόθησαν ἀργεῖοι τάδε κάδμου τε λαός ὡς δίκαι' ἡγούμενοι. ἐπί τοῖσδε δ' ἐσπείσαντο κἀν μεταιχμίοις ὅρκους συνῆψαν ἐμμενεῖν στρατηλάται. ἤδη δ' ἔκρυπτον σῶμα παγχάλκοις ὅπλοις δισσοί γέροντος οἰδίπου νεανίαι: φίλοι δ' ἐκόσμουν, τῆσδε μέν πρόμον χθονός σπαρτῶν ἀριστῆς, τόν δέ δαναϊδῶν ἄκροι. ἔσταν δέ λαμπρώ χρῶμά τ' οὐκ ἠλλαξάτην μαργῶντ' ἐπ' ἀλλήλοισιν ἱέναι δόρυ. παρεξιόντες δ' ἄλλος ἄλλοθεν φίλων λόγοις ἐθάρσυνόν τε κἀξηύδων τάδε: πολύνεικες, ἐν σοί ζηνός ὀρθῶσαι βρέτας τροπαῖον ἄργει τ' εὐκλεᾶ δοῦναι λόγον: ἐτεοκλέα δ' αὖ: νῦν πόλεως ὑπερμαχεῖς, νῦν καλλίνικος γενόμενος σκήπτρων κρατεῖς. τάδ' ἠγόρευον παρακαλοῦντες ἐς μάχην. μάντεις δέ μῆλ' ἔσφαζον ἐμπύρους τ' ἀκμάς ῥήξεις τ' ἐνώμων ὑγρότητ' ἐναντίαν ἄκραν τε λαμπάδ', ἥ δυοῖν ὅρους ἔχει, νίκης τε σῆμα καί τό τῶν ἡσσωμένων.] ἀλλ', εἴ τιν' ἀλκήν ἤ σοφούς ἔχεις λόγους ἤ φίλτρ' ἐπωιδῶν, στεῖχ', ἐρήτυσον τέκνα δεινῆς ἁμίλλης: ὡς ὁ κίνδυνος μέγας [καί τἆθλα δεινά: δάκρυά σοι γενήσεται δισσοῖν στερείσηι τῆιδ' ἐν ἡμέραι τέκνοιν]. {ιο.} ὦ τέκνον ἔξελθ' ἀντιγόνη δόμων πάρος. [οὐκ ἐν χορείαις οὐδέ παρθενεύμασιν νῦν σοι προχωρεῖ δαιμόνων κατάστασις, ἀλλ' ἄνδρ' ἀρίστω καί κασιγνήτω σέθεν ἐς θάνατον ἐκνεύοντε κωλῦσαί σε δεῖ ξύν μητρί τῆι σῆι μή πρός ἀλλήλοιν θανεῖν.] {αν.} τίν', ὦ τεκοῦσα μῆτερ, ἔκπληξιν νέαν φίλοις ἀυτεῖς τῶνδε δωμάτων πάρος; {ιο.} ὦ θύγατερ, ἔρρει σῶν κασιγνήτων βίος. {αν.} πῶς εἶπας; {ιο.} αἰχμήν ἐς μίαν καθέστατον. {αν.} οἴ 'γώ, τί λέξεις, μῆτερ; {ιο.} οὐ φίλ', ἀλλ' ἕπου. {αν.} ποῖ, παρθενῶνας ἐκλιποῦς'; {ιο.} ἀνά στρατόν. {αν.} αἰδούμεθ' ὄχλον. {ιο.} οὐκ ἐν αἰσχύνηι τά σά. {αν.} δράσω δέ δή τί; {ιο.} συγγόνων λύσεις ἔριν. {αν.} τί δρῶσα, μῆτερ; {ιο.} προσπίτνους' ἐμοῦ μέτα. ἡγοῦ σύ πρός μεταίχμι': οὐ μελλητέον. ἔπειγ' ἔπειγε, θύγατερ: ὡς, ἤν μέν φθάσω παῖδας πρό λόγχης, οὑμός ἐν φάει βίος: [ἤν δ' ὑστερήσηις, οἰχόμεσθα, κατθανῆι:] θανοῦσι δ' αὐτοῖς συνθανοῦσα κείσομαι. {χο.} αἰαῖ αἰαῖ, τρομεράν φρίκαι τρομεράν φρέν' ἔχω: διά σάρκα δ' ἐμάν ἔλεος ἔλεος ἔμολε μα τέρος δειλαίας. δίδυμα τέκεα πότερος ἄρα πότερον αἱμάξει_ ἰώ μοι πόνων, ἰώ ζεῦ, ἰώ γᾶ_ ὁμογενῆ δέραν, ὁμογενῆ ψυχάν δι' ἀσπίδων, δι' αἱμάτων; τάλαιν' ἐγώ τάλαινα, πότερον ἄρα νέκυν ὀλόμενον ἀχήσω; φεῦ δᾶ φεῦ δᾶ, δίδυμοι θῆρες, φόνιαι ψυχαί δορί παλλομένωι πέσεα πέσεα δάϊ' αὐ τίχ' αἱμάξετον. τάλανες, ὅτι ποτέ μονομάχον ἐπί φρέν' ἠλθέτην. βοᾶι βαρβάρωι στενακτάν ἰαχάν μελομέναν νεκροῖς δάκρυσι θρηνήσω. σχεδόν τύχα, πέλας φόνος: κρινεῖ ξίφος τό μέλλον. πότμος ἄποτμος ὁ φόνος ἕνεκ' ἐρινύων. [ἀλλά γάρ κρέοντα λεύσσω τόνδε δεῦρο συννεφῆ πρός δόμους στείχοντα, παύσω τούς παρεστῶτας γόους. {κρ.} οἴμοι, τί δράσω; πότερ' ἐμαυτόν ἤ πόλιν στένω δακρύσας, ἥν πέριξ ἔχει νέφος τοιοῦτον ὥστε δι' ἀχέροντος ἱέναι; ἐμός τε γάρ παῖς γῆς ὄλωλ' ὑπερθανών, τοὔνομα λαβών γενναῖον, ἀνιαρόν δ' ἐμοί: ὅν ἄρτι κρημνῶν ἐκ δρακοντείων ἑλών αὐτοσφαγῆ δύστηνος ἐκόμις' ἐν χεροῖν. βοᾶι δέ δῶμα πᾶν. ἐγώ δ' ἥκω μετά γέρων ἀδελφήν γραῖαν ἰοκάστην, ὅπως λούσηι προθῆταί τ' οὐκέτ' ὄντα παῖδ' ἐμόν. τοῖς γάρ θανοῦσι χρή τόν οὐ τεθνηκότα τιμάς διδόντα χθόνιον εὐσεβεῖν θεόν. {χο.} βέβηκ' ἀδελφή σή δόμων ἔξω, κρέον, κόρη τε μητρός ἀντιγόνη κοινῶι ποδί. {κρ.} ποῖ κἀπί ποίαν συμφοράν; σήμαινέ μοι. {χο.} ἤκουσε τέκνα μονομάχωι μέλλειν δορί ἐς ἀσπίδ' ἥξειν βασιλικῶν δόμων ὕπερ. {κρ.} πῶς φήις; νέκυν τοι παιδός ἀγαπάζων ἐμοῦ οὐκ ἐς τόδ' ἦλθον ὥστε καί τάδ' εἰδέναι. {χο.} ἀλλ' οἴχεται μέν σή κασιγνήτη πάλαι: δοκῶ δ' ἀγῶνα τόν περί ψυχῆς, κρέον, ἤδη πεπρᾶχθαι παισί τοῖσιν οἰδίπου. {κρ.} οἴμοι, τό μέν σημεῖον εἰσορῶ τόδε, σκυθρωπόν ὄμμα καί πρόσωπον ἀγγέλου στείχοντος, ὅς πᾶν ἀγγελεῖ τό δρώμενον.] {αγγελοσβ} ὦ τάλας ἐγώ, τίν' εἴπω μῦθον ἤ τίνας γόους; {χο.} οἰχόμεσθ': οὐκ εὐπροσώποις φροιμίοις ἄρχηι λόγου. {αγ.} ὦ τάλας, δισσῶς ἀυτῶ: μεγάλα γάρ φέρω κακά. [{κρ.} πρός πεπραγμένοισιν ἄλλοις πήμασιν. λέγεις δέ τί; {αγ.} οὐκέτ' εἰσί σῆς ἀδελφῆς παῖδες ἐν φάει, κρέον. {κρ.} αἰαῖ: μεγάλα μοι θροεῖς πάθεα καί πόλει. ὦ δώματ' εἰσηκούσατ' οἰδίπου τάδε, παίδων ὁμοίαις συμφοραῖς ὀλωλότων; {χο.} ὥστ' ἄν δακρῦσαί γ', εἰ φρονοῦντ' ἐτύγχανεν. {κρ.} οἴμοι ξυμφορᾶς βαρυποτμωτάτας, οἴμοι κακῶν δύστηνος, ὦ τάλας ἐγώ. {αγ.} εἰ καί τά πρός τούτοισί γ' εἰδείης κακά. {κρ.} καί πῶς γένοιτ' ἄν τῶνδε δυσποτμώτερα; {αγ.} τέθνηκ' ἀδελφή σή δυοῖν παίδοιν μέτα. {χο.} ἀνάγετ' ἀνάγετε κωκυτόν ἐπί κάρα τε λευκοπήχεις κτύπους χεροῖν. {κρ.} ὦ τλῆμον, οἷον τέρμον', ἰοκάστη, βίου γάμων τε τῶν σῶν σφιγγός αἰνιγμοῖς ἔτλης.] {<χο.>} πῶς καί πέπρακται διπτύχων παίδων φόνος ἀρᾶς τ' ἀγώνισμ' οἰδίπου; σήμαινέ μοι. {αγ.} τά μέν πρό πύργων εὐτυχήματα χθονός οἶσθ': οὐ μακράν γάρ τειχέων περιπτυχαί [ὥστ' οὐχ ἅπαντά ς' εἰδέναι τά δρώμενα]. ἐπεί δέ χαλκέοις σῶμ' ἐκοσμήσανθ' ὅπλοις οἱ τοῦ γέροντος οἰδίπου νεανίαι, ἔστησαν ἐλθόντ' ἐς μέσον μεταίχμιον [δισσώ στρατηγώ καί διπλώ στρατηλάτα] ὡς εἰς ἀγῶνα μονομάχου τ' ἀλκήν δορός. βλέψας δ' ἐς ἄργος ἧκε πολυνείκης ἀράς: ὦ πότνι' ἥρα, σός γάρ εἰμ', ἐπεί γάμοις ἔζευξ' ἀδράστου παῖδα καί ναίω χθόνα, δός μοι κτανεῖν ἀδελφόν, ἀντήρη δ' ἐμήν καθαιματῶσαι δεξιάν νικηφόρον. [αἴσχιστον αἰτῶν στέφανον, ὁμογενῆ κτανεῖν. πολλοῖς δ' ἐπήιει δάκρυα τῆς εὐχῆς ὅση, κἄβλεψαν ἀλλήλοισι διαδόντες κόρας.] ἐτεοκλέης δέ παλλάδος χρυσάσπιδος βλέψας πρός οἶκον ηὔξατ': ὦ διός κόρη, δός ἔγχος ἡμῖν καλλίνικον ἐκ χερός ἐς στέρν' ἀδελφοῦ τῆσδ' ἀπ' ὠλένης βαλεῖν [κτανεῖν θ' ὅς ἦλθε πατρίδα πορθήσων ἐμήν]. ἐπεί δ' ἀνήφθη πυρσός ὥς τυρσηνικῆς σάλπιγγος ἠχή, σῆμα φοινίου μάχης, ἦιξαν δράμημα δεινόν ἀλλήλοις ἔπι. κάπροι δ' ὅπως θήγοντες ἀγρίαν γένυν ξυνῆψαν, ἀφρῶι διάβροχοι γενειάδας. ἦισσον δέ λόγχαις: ἀλλ' ὑφίζανον κύκλοις, ὅπως σίδηρος ἐξολισθάνοι μάτην. εἰ δ' ὄμμ' ὑπερσχόν ἴτυος ἅτερος μάθοι, λόγχην ἐνώμα στόματι προφθῆναι θέλων: ἀλλ' εὖ προσῆγον ἀσπίδων κερχνώμασιν ὀφθαλμόν, ἀργόν ὥστε γίγνεσθαι δόρυ. [πλείων δέ τοῖς ὁρῶσιν ἐστάλασς' ἱδρώς ἤ τοῖσι δρῶσι διά φίλων ὀρρωδίαν.] ἐτεοκλέης δέ ποδί μεταψαίρων πέτρον ἴχνους ὑπόδρομον, κῶλον ἐκτός ἀσπίδος τίθησι: πολυνείκης δ' ἀπήντησεν δορί, πληγήν σιδήρωι παραδοθεῖσαν εἰσιδών, κνήμην τε διεπέρασεν ἀργεῖον δόρυ: στρατός δ' ἀνηλάλαξε δαναϊδῶν ἅπας. κἀν τῶιδε μόχθωι γυμνόν ὦμον εἰσιδών ὁ πρόσθε τρωθείς †στέρνα πολυνείκους βίαι† διῆκε λόγχην, κἀπέδωκεν ἡδονάς κάδμου πολίταις, ἀπό δ' ἔθραυς' ἄκρον δόρυ. ἐς δ' ἄπορον ἥκων δορός ἐπί σκέλος πάλιν χωρεῖ, λαβών δ' ἀφῆκε μάρμαρον πέτρον, μέσον δ' ἄκοντ' ἔθραυσεν: ἐξ ἴσου δ' ἄρης ἦν, κάμακος ἀμφοῖν χεῖρ' ἀπεστερημένοιν. ἐνθένδε κώπας ἁρπάσαντε φασγάνων ἐς ταὐτόν ἧκον, συμβαλόντε δ' ἀσπίδας πολύν ταραγμόν ἀμφιβάντ' εἶχον μάχης. καί πως νοήσας ἐτεοκλῆς τό θεσσαλόν ἐσήγαγεν σόφισμ' ὁμιλίαι χθονός: ἐξαλλαγείς γάρ τοῦ παρεστῶτος πόνου, λαιόν μέν ἐς τοὔπισθεν ἀναφέρει πόδα, πρόσω τά κοῖλα γαστρός εὐλαβούμενος, προβάς δέ κῶλον δεξιόν δι' ὀμφαλοῦ καθῆκεν ἔγχος σφονδύλοις τ' ἐνήρμοσεν. ὁμοῦ δέ κάμψας πλευρά καί νηδύν τάλας σύν αἱματηραῖς σταγόσι πολυνείκης πίτνει. ὁ δ', ὡς κρατῶν δή καί νενικηκώς μάχηι, ξίφος δικών ἐς γαῖαν ἐσκύλευέ νιν, τόν νοῦν πρός αὑτόν οὐκ ἔχων, ἐκεῖσε δέ. ὅ καί νιν ἔσφηλ': ἔτι γάρ ἐμπνέων βραχύ, σώιζων σίδηρον ἐν λυγρῶι πεσήματι, μόλις μέν, ἐξέτεινε δ' εἰς ἧπαρ ξίφος ἐτεοκλέους ὁ πρόσθε πολυνείκης πεσών. γαῖαν δ' ὀδάξ ἑλόντες ἀλλήλοιν πέλας πίπτουσιν ἄμφω κοὐ διώρισαν κράτος. {χο.} φεῦ φεῦ, κακῶν σῶν, οἰδίπου, ς' ὅσον στένω: τάς σάς δ' ἀράς ἔοικεν ἐκπλῆσαι θεός. {αγ.} ἄκουε δή νυν καί τά πρός τούτοις κακά. ἐπεί τέκνω πεσόντ' ἐλειπέτην βίον, ἐν τῶιδε μήτηρ ἡ τάλαινα †προσπίτνει† [σύν παρθένωι τε καί προθυμίαι ποδός]. τετρωμένους δ' ἰδοῦσα καιρίους σφαγάς ὤιμωξεν: ὦ τέκν', ὑστέρα βοηδρόμος πάρειμι. προσπίτνουσα δ' ἐν μέρει τέκνα ἔκλαι', ἐθρήνει τόν πολύν μαστῶν πόνον στένους', ἀδελφή θ' ἡ παρασπίζους' ὁμοῦ: ὦ γηροβοσκώ μητρός_ὦ γάμους ἐμούς προδόντ' ἀδελφώ φιλτάτω. στέρνων δ' ἄπο φύσημ' ἀνείς †δύστλητον† ἐτεοκλῆς ἄναξ ἤκουσε μητρός, κἀπιθείς ὑγράν χέρα φωνήν μέν οὐκ ἀφῆκεν, ὀμμάτων δ' ἄπο προσεῖπε δακρύοις, ὥστε σημῆναι φίλα. ὁ δ' ἦν ἔτ' ἔμπνους, πρός κασιγνήτην δ' ἰδών γραῖάν τε μητέρ' εἶπε πολυνείκης τάδε: ἀπωλόμεσθα, μῆτερ: οἰκτίρω δέ σε καί τήνδ' ἀδελφήν καί κασίγνητον νεκρόν: φίλος γάρ ἐχθρός ἐγένετ', ἀλλ' ὅμως φίλος. θάψον δέ μ', ὦ τεκοῦσα, καί σύ, σύγγονε, ἐν γῆι πατρώιαι, καί πόλιν θυμουμένην παρηγορεῖτον, ὡς τοσόνδε γοῦν τύχω χθονός πατρώιας, κεἰ δόμους ἀπώλεσα. ξυνάρμοσον δέ βλέφαρά μου τῆι σῆι χερί, μῆτερ_τίθησι δ' αὐτός ὀμμάτων ἔπι_ καί χαίρετ': ἤδη γάρ με περιβάλλει σκότος. ἄμφω δ' ἅμ' ἐξέπνευσαν ἄθλιον βίον. μήτηρ δ', ὅπως ἐσεῖδε τήνδε συμφοράν, ὑπερπαθήσας' ἥρπας' ἐκ νεκρῶν ξίφος κἄπραξε δεινά: διά μέσου γάρ αὐχένος ὠθεῖ σίδηρον, ἐν δέ τοῖσι φιλτάτοις θανοῦσα κεῖται περιβαλοῦς' ἀμφοῖν χέρας. ἀνῆιξε δ' ὀρθός λαός εἰς ἔριν λόγων, ἡμεῖς μέν ὡς νικῶντα δεσπότην ἐμόν, οἱ δ' ὡς ἐκεῖνον: ἦν δ' ἔρις στρατηλάταις. [οἱ μέν πατάξαι πρόσθε πολυνείκη δορί, οἱ δ' ὡς θανόντων οὐδαμοῦ νίκη πέλοι. κἀν τῶιδ' ὑπεξῆλθ' ἀντιγόνη στρατοῦ δίχα.] οἱ δ' εἰς ὅπλ' ἦισσον: εὖ δέ πως προμηθίαι καθῆστο κάδμου λαός ἀσπίδων ἔπι, κἄφθημεν οὔπω τεύχεσιν πεφαργμένον ἀργεῖον ἐσπεσόντες ἐξαίφνης στρατόν. κοὐδείς ὑπέστη, πεδία δ' ἐξεπίμπλασαν φεύγοντες, ἔρρει δ' αἷμα μυρίον νεκρῶν λόγχαις πιτνόντων. ὡς δ' ἐνικῶμεν μάχηι, οἱ μέν διός τροπαῖον ἵστασαν βρέτας, οἱ δ' ἀσπίδας συλῶντες ἀργείων νεκρῶν σκυλεύματ' εἴσω τειχέων ἐπέμπομεν. ἄλλοι δέ τούς θανόντας ἀντιγόνης μέτα νεκρούς φέρουσιν ἐνθάδ' οἰκτίσαι φίλοις. πόλει δ' ἀγῶνες οἱ μέν εὐτυχέστατοι τῆιδ' ἐξέβησαν, οἱ δέ δυστυχέστατοι. {χο.} οὐκ εἰς ἀκοάς ἔτι δυστυχία δώματος ἥκει: παρά γάρ λεύσσειν πτώματα νεκρῶν τρισσῶν ἤδη τάδε πρός μελάθροις κοινῶι θανάτωι σκοτίαν αἰῶνα λαχόντων. {αν.} οὐ προκαλυπτομένα βοτρυώδεος ἁβρά παρῆιδος οὐδ' ὑπό παρθενίας τόν ὑπό βλεφά ροις φοίνικ', ἐρύθημα προσώπου, αἰδομένα φέρομαι βάκχα νεκύ ων, κράδεμνα δικοῦσα κόμας ἀπ' ἐ μᾶς, στολίδος κροκόεσσαν ἀνεῖσα τρυφάν, ἁγεμόνευμα νεκροῖσι πολύστονον. αἰαῖ, ἰώ μοι. ὦ πολύνεικες, ἔφυς ἄρ' ἐπώνυμος. ὤμοι θῆβαι. σά δ' ἔρις_οὐκ ἔρις ἀλλά φόνωι φόνος_ οἰδιπόδα δόμον ὤλεσε κρανθεῖς' αἵματι δεινῶι, αἵματι λυγρῶι. †τίνα προσωιδόν† ἤ τίνα μουσοπόλον στοναχάν ἐπί δάκρυσι δάκρυσιν, ὦ δόμος, ὦ δόμος, ἀγκαλέσωμαι, τρισσά φέρουσα †τάδε σώματα† σύγγονα, ματέρα καί τέκνα, χάρματ' ἐρινύος; ἅ δόμον οἰδιπόδα πρόπαρ ὤλεσε, τᾶς ἀγρίας ὅτε δυσξύνετον ξυνετός μέλος ἔγνω σφιγγός ἀοιδοῦ σῶμα φονεύσας. ἰώ μοί μοι: τίς ἑλλάς ἤ βάρβαρος ἤ τῶν προπάροιθ' εὐγενετᾶν ἕτερος ἔτλα κακῶν τοσῶνδ' αἵματος ἁμερίου τοιάδ' ἄχεα φανερά, †τάλαιν' ὡς ἐλελίζει†; τίς ἄρ' ὄρνις δρυός ἤ ἐλάτας ἀκροκόμοις ἄμ πετάλοις μονομάτορσιν ὀδυρμοῖς ἐμοῖς ἄχεσι συνωιδός; αἴλινον αἰάγμασιν ἅ τούσδε προκλαί ω μονάδ' αἰῶνα διάξουσα τόν αἰ εί χρόνον ἐν λειβομένοισιν δάκρυσιν. τίν' ἐπί πρῶτον ἀπό χαίτας σπαραγ μοῖς ἀπαρχάς βάλω; ματρός ἐμᾶς ἤ διδύμοις ἀγαλάκτοις παρά μαστοῖς ἤ πρός ἀδελφῶν οὐλόμεν' ἀικίσματα νεκρῶν; ὀτοτοτοῖ, λεῖπε σούς δόμους, ἀλαόν ὄμμα φέρων, πάτερ γεραιέ, δεῖξον, οἰδιπόδα, σόν αἰῶνα μέλεον, ὅς ἔτι †δώμασιν ἀέριον σκότον† ὄμμασι σοῖσι βαλών ἕλκεις μακρόπνουν ζόαν. κλύεις, ὦ κατ' αὐλάν ἀλαίνων γεραιόν πόδ' ἤ δεμνίοις δύστανος ἰαύων; {οιδιπουσ} τί μ', ὦ παρθένε, βακτρεύμασι τυφλοῦ ποδός ἐξάγαγες ἐς φῶς λεχήρη σκοτίων ἐκ θαλάμων οἰκ τροτάτοισιν δακρύοισιν, πολιόν αἰθεροφαές εἴδωλον ἤ νέκυν ἔνερθεν ἤ πτανόν ὄνειρον; {αν.} δυστυχές ἀγγελίας ἔπος εἴσηι, πάτερ: οὐκέτι σοι τέκνα λεύσσει φάος οὐδ' ἄλοχος, παραβάκτροις ἅ πόδα σόν τυφλόπουν θεραπεύμασιν αἰέν ἐμόχθει, <ὦ> πάτερ, ὤμοι. {οι.} ὤμοι ἐγώ παθέων: πάρα γάρ †στενάχειν τάδ' ἀυτεῖν†. τρισσαί ψυχαί ποίαι μοίραι πῶς ἔλιπον φάος; ὦ τέκνον, αὔδα. {αν.} οὐκ ἐπ' ὀνείδεσιν οὐδ' ἐπιχάρμασιν ἀλλ' ὀδύναισι λέγω: σός ἀλάστωρ ξίφεσιν βρίθων καί πυρί καί σχετλίαισι μάχαις ἐπί παῖδας ἔβα σούς, ὦ πάτερ, ὤμοι. {οι.} αἰαῖ. {αν.} τί τόδε καταστένεις; {οι.} τέκνα. {αν.} δι' ὀδύνας ἔβας: εἰ δέ τέθριππά γ' ἔθ' ἅρματα λεύσσων ἀελίου τάδε σώματα νεκρῶν ὄμματος αὐγαῖς σαῖς ἐπενώμας; {οι.} τῶν μέν ἐμῶν τεκέων φανερόν κακόν: ἁ δέ τάλαιν' ἄλοχος τίνι μοι, τέκνον, ὤλετο μοίραι; {αν.} δάκρυα γοερά φανερά πᾶσι τιθεμένα, τέκεσι μαστόν ἔφερεν ἔφερεν ἱκέτις ἱκέτιν ὀρομένα. [ηὗρε δ' ἐν ἠλέκτραισι πύλαις τέκνα λωτοτρόφον κατά λείμακα λόγχαις κοινόν ἐνυάλιον μάτηρ, ὥστε λέοντας ἐναύλους, μαρναμένους ἐπί τραύμασιν, αἵματος ἤδη ψυχράν λοιβάν φονίαν, ἅν ἔλαχ' ἅιδας, ὤπασε δ' ἄρης.] χαλκόκροτον δέ λαβοῦσα νεκρῶν πάρα φάσγανον εἴσω σαρκός ἔβαψεν, ἄχει δέ τέκνων ἔπες' ἀμφί νεκροῖσιν. πάντα δ' ἐν ἄματι τῶιδε συνάγαγεν, ὦ πάτερ, ἁμετέροισιν ἄχη μελάθροις θεός ὅς τάδ' ἐκτελευτᾶι. [{χο.} πολλῶν κακῶν κατῆρξεν οἰδίπου δόμοις τόδ' ἦμαρ: εἴη δ' εὐτυχέστερος βίος. {κρ.} οἴκτων μέν ἤδη λήγεθ', ὡς ὥρα τάφου μνήμην τίθεσθαι: τῶνδε δ', οἰδίπου, λόγων ἄκουσον: ἀρχάς τῆσδε γῆς ἔδωκέ μοι ἐτεοκλέης παῖς σός, γάμων φερνάς διδούς αἵμονι κόρης τε λέκτρον ἀντιγόνης σέθεν. οὔκουν ς' ἐάσω τήνδε γῆν οἰκεῖν ἔτι: σαφῶς γάρ εἶπε τειρεσίας οὐ μή ποτε σοῦ τήνδε γῆν οἰκοῦντος εὖ πράξειν πόλιν. ἀλλ' ἐκκομίζου: καί τάδ' οὐχ ὕβρει λέγω οὐδ' ἐχθρός ὤν σοι, διά δέ τούς ἀλάστορας τούς σούς δεδοικώς μή τι γῆ πάθηι κακόν. {οι.} ὦ μοῖρ', ἀπ' ἀρχῆς ὥς μ' ἔφυσας ἄθλιον καί τλήμον', εἴ τις ἄλλος ἀνθρώπων ἔφυ: ὅν καί πρίν ἐς φῶς μητρός ἐκ γονῆς μολεῖν ἄγονον ἀπόλλων λαΐωι μ' ἐθέσπισεν φονέα γενέσθαι πατρός: ὦ τάλας ἐγώ. ἐπεί δ' ἐγενόμην, αὖθις ὁ σπείρας πατήρ κτείνει με νομίσας πολέμιον πεφυκέναι: χρῆν γάρ θανεῖν νιν ἐξ ἐμοῦ: πέμπει δέ με μαστόν ποθοῦντα θηρσίν ἄθλιον βοράν: οὗ σωιζόμεσθα: ταρτάρου γάρ ὤφελεν ἐλθεῖν κιθαιρών εἰς ἄβυσσα χάσματα, ὅς μ' οὐ διώλες' ἀλλά δουλεῦσαί †τέ μοι† δαίμων ἔδωκε πόλυβον ἀμφί δεσπότην. κτανών δ' ἐμαυτοῦ πατέρ' ὁ δυσδαίμων ἐγώ ἐς μητρός ἦλθον τῆς ταλαιπώρου λέχος παῖδάς τ' ἀδελφούς ἔτεκον, οὕς ἀπώλεσα, ἀράς παραλαβών λαΐου καί παισί δούς. οὐ γάρ τοσοῦτον ἀσύνετος πέφυκ' ἐγώ ὥστ' εἰς ἔμ' ὄμματ' ἔς τ' ἐμῶν παίδων βίον ἄνευ θεῶν του ταῦτ' ἐμηχανησάμην. εἶἑν: τί δράσω δῆθ' ὁ δυσδαίμων ἐγώ; τίς ἡγεμών μοι ποδός ὁμαρτήσει τυφλοῦ; ἥδ' ἡ θανοῦσα; ζῶσά γ' ἄν σάφ' οἶδ' ὅτι. ἀλλ' εὔτεκνος ξυνωρίς; ἀλλ' οὐκ ἔστι μοι. ἀλλ' ἔτι νεάζων αὐτός εὕροιμ' ἄν βίον; πόθεν; τί μ' ἄρδην ὧδ' ἀποκτείνεις, κρέον; ἀποκτενεῖς γάρ, εἴ με γῆς ἔξω βαλεῖς. οὐ μήν ἑλίξας γ' ἀμφί σόν χεῖρας γόνυ κακός φανοῦμαι: τό γάρ ἐμόν ποτ' εὐγενές οὐκ ἄν προδοίην, οὐδέ περ πράσσων κακῶς. {κρ.} σοί τ' εὖ λέλεκται γόνατα μή χρώιζειν ἐμά, ἐγώ δέ ναίειν ς' οὐκ ἐάσαιμ' ἄν χθόνα. νεκρῶν δέ τῶνδε τόν μέν ἐς δόμους χρεών ἤδη κομίζειν, τόνδε δ', ὅς πέρσων πόλιν πατρίδα σύν ἄλλοις ἦλθε, πολυνείκους νέκυν, ἐκβάλετ' ἄθαπτον τῆσδ' ὅρων ἔξω χθονός. κηρύξεται δέ πᾶσι καδμείοις τάδε: ὅς ἄν νεκρόν τόνδ' ἤ καταστέφων ἁλῶι ἤ γῆι καλύπτων θάνατον ἀνταλλάξεται: ἐᾶν δ' ἄκλαυτον, ἄταφον, οἰωνοῖς βοράν. σύ δ' ἐκλιποῦσα τριπτύχους θρήνους νεκρῶν κόμιζε σαυτήν, ἀντιγόνη, δόμων ἔσω καί παρθενεύου τήν ἐσιοῦσαν ἡμέραν μένους', ἐν ἧι σε λέκτρον αἵμονος μένει. {αν.} ὦ πάτερ, ἐν οἵοις κείμεθ' ἄθλιοι κακοῖς. ὡς σέ στενάζω τῶν τεθνηκότων πλέον: οὐ γάρ τό μέν σοι βαρύ κακῶν, τό δ' οὐ βαρύ, ἀλλ' εἰς ἅπαντα δυστυχής ἔφυς, πάτερ. ἀτάρ ς' ἐρωτῶ τόν νεωστί κοίρανον: τί τόνδ' ὑβρίζεις πατέρ' ἀποστέλλων χθονός; τί θεσμοποιεῖς ἐπί ταλαιπώρωι νεκρῶι; {κρ.} ἐτεοκλέους βουλεύματ', οὐχ ἡμῶν, τάδε. {αν.} ἄφρονά γε, καί σύ μῶρος ὅς ἐπίθου τάδε. {κρ.} πῶς; τἀντεταλμέν' οὐ δίκαιον ἐκπονεῖν; {αν.} οὔκ, ἤν πονηρά γ' ἦι κακῶς τ' εἰρημένα. {κρ.} τί δ'; οὐ δικαίως ὅδε κυσίν δοθήσεται; {αν.} οὐκ ἔννομον γάρ τήν δίκην πράσσεσθέ νιν. {κρ.} εἴπερ γε πόλεως ἐχθρός ἦν οὐκ ἐχθρός ὤν. {αν.} οὔκουν ἔδωκε τῆι τύχηι τόν δαίμονα; {κρ.} καί τῶι τάφωι νυν τήν δίκην παρασχέτω. {αν.} τί πλημμελήσας, τό μέρος εἰ μετῆλθε γῆς; {κρ.} ἄταφος ὅδ' ἁνήρ, ὡς μάθηις, γενήσεται. {αν.} ἐγώ σφε θάψω, κἄν ἀπεννέπηι πόλις. {κρ.} σαυτήν ἄρ' ἐγγύς τῶιδε συνθάψεις νεκρῶι. {αν.} ἀλλ' εὐκλεές τοι δύο φίλω κεῖσθαι πέλας. {κρ.} λάζυσθε τήνδε κἀς δόμους κομίζετε. {αν.} οὐ δῆτ', ἐπεί τοῦδ' οὐ μεθήσομαι νεκροῦ. {κρ.} ἔκριν' ὁ δαίμων, παρθέν', οὐχ ἅ σοί δοκεῖ. {αν.} κἀκεῖνο κέκριται, μή 'φυβρίζεσθαι νεκρούς. {κρ.} ὡς οὔτις ἀμφί τῶιδ' ὑγράν θήσει κόνιν. {αν.} ναί, πρός σε τῆσδε μητρός ἰοκάστης, κρέον. {κρ.} μάταια μοχθεῖς: οὐ γάρ ἄν τύχοις τάδε. {αν.} σύ δ' ἀλλά νεκρῶι λουτρά περιβαλεῖν μ' ἔα. {κρ.} ἕν τοῦτ' ἄν εἴη τῶν ἀπορρήτων πόλει. {αν.} ἀλλ' ἀμφί τραύματ' ἄγρια τελαμῶνας βαλεῖν. {κρ.} οὐκ ἔσθ' ὅπως σύ τόνδε τιμήσεις νέκυν. {αν.} ὦ φίλτατ', ἀλλά στόμα γε σόν προσπτύξομαι. {κρ.} οὐκ ἐς γάμους σούς συμφοράν κτήσηι γόοις. {αν.} ἦ γάρ γαμοῦμαι ζῶσα παιδί σῶι ποτε; {κρ.} πολλή ς' ἀνάγκη: ποῖ γάρ ἐκφεύξηι λέχος; {αν.} νύξ ἆρ' ἐκείνη δαναΐδων μ' ἕξει μίαν. {κρ.} εἶδες τό τόλμημ' οἷον ἐξωνείδισεν; {αν.} ἴστω σίδηρος ὅρκιόν τέ μοι ξίφος. {κρ.} τί δ' ἐκπροθυμῆι τῶνδ' ἀπηλλάχθαι γάμων; {αν.} συμφεύξομαι τῶιδ' ἀθλιωτάτωι πατρί. {κρ.} γενναιότης σοι, μωρία δ' ἔνεστί τις. {αν.} καί ξυνθανοῦμαί γ', ὡς μάθηις περαιτέρω. {κρ.} ἴθ', οὐ φονεύσεις παῖδ' ἐμόν, λεῖπε χθόνα. {οι.} ὦ θύγατερ, αἰνῶ μέν σε τῆς προθυμίας. {αν.} ἀλλ' εἰ γαμοίμην, σύ δέ μόνος φεύγοις, πάτερ; {οι.} μέν' εὐτυχοῦσα: τἄμ' ἐγώ στέρξω κακά. {αν.} καί τίς σε τυφλόν ὄντα θεραπεύσει, πάτερ; {οι.} πεσών ὅπου μοι μοῖρα κείσομαι πέδωι. {αν.} ὁ δ' οἰδίπους ποῦ καί τά κλείν' αἰνίγματα; {οι.} ὄλωλ': ἕν ἦμάρ μ' ὤλβις', ἕν δ' ἀπώλεσεν. {αν.} οὔκουν μετασχεῖν κἀμέ δεῖ τῶν σῶν κακῶν; {οι.} αἰσχρά φυγή θυγατρί σύν τυφλῶι πατρί. {αν.} οὔ, σωφρονούσηι γ', ἀλλά γενναία, πάτερ. {οι.} προσάγαγέ νύν με, μητρός ὡς ψαύσω σέθεν. {αν.} ἰδού, γεραιᾶς φιλτάτης ψαῦσον χερί. {οι.} ὦ μῆτερ, ὦ ξυνάορ' ἀθλιωτάτη. {αν.} οἰκτρά πρόκειται, πάντ' ἔχους' ὁμοῦ κακά. {οι.} ἐτεοκλέους δέ πτῶμα πολυνείκους τε ποῦ; {αν.} τώδ' ἐκτάδην σοι κεῖσθον ἀλλήλοιν πέλας. {οι.} πρόσθες τυφλήν χεῖρ' ἐπί πρόσωπα δυστυχῆ. {αν.} ἰδού, θανόντων σῶν τέκνων ἅπτου χερί. {οι.} ὦ φίλα πεσήματ' ἄθλι' ἀθλίου πατρός. {αν.} ὦ φίλτατον δῆτ' ὄνομα πολυνείκους ἐμοί. {οι.} νῦν χρησμός, ὦ παῖ, λοξίου περαίνεται. {αν.} ὁ ποῖος; ἀλλ' ἦ πρός κακοῖς ἐρεῖς κακά; {οι.} ἐν ταῖς ἀθήναις κατθανεῖν μ' ἀλώμενον. {αν.} ποῦ; τίς σε πύργος ἀτθίδος προσδέξεται; {οι.} ἱερός κολωνός, δώμαθ' ἱππίου θεοῦ. ἀλλ' εἷα τυφλῶι τῶιδ' ὑπηρέτει πατρί, ἐπεί προθυμῆι τῆσδε κοινοῦσθαι φυγῆς. {αν.} ἴθ' ἐς φυγάν τάλαιναν: ὄρεγε χέρα φίλαν, πάτερ γεραιέ, πομπίμαν ἔχων ἔμ' ὥστε ναυσιπομπόν αὔραν. {οι.} ἰδού: πορεύομαι, τέκνον: σύ μοι ποδαγός ἀθλία γενοῦ. {αν.} γενόμεθα γενόμεθ', ἄθλιοί γε δῆτα θηβαιᾶν μάλιστα παρθένων. {οι.} πόθι γεραιόν ἴχνος τίθημι; βάκτρα πόθι φέρω, τέκνον; {αν.} τᾶιδε τᾶιδε βᾶθί μοι, τᾶιδε τᾶιδε πόδα τίθει, ὥστ' ὄνειρον ἰσχύν. {οι.} ἰώ ἰώ, δυστυχεστάτας φυγάς ἀλαίνειν τόν γέροντά μ' ἐκ πάτρας. ἰώ ἰώ, δεινά δείν' ἐγώ τλάς. {αν.} τί τλάς, τί τλάς; οὐχ ὁρᾶι δίκα κακούς οὐδ' ἀμείβεται βροτῶν ἀσυνεσίας. {οι.} ὅδ' εἰμί μοῦσαν ὅς ἐπί καλ λίνικον οὐράνιον ἔβαν †παρθένου κόρας† αἴνιγμ' ἀσύνετον εὑρών. {αν.} σφιγγός ἀναφέρεις ὄνειδος; ἄπαγε τά πάρος εὐτυχήματ' αὐδῶν. τάδε ς' ἐπέμενε μέλεα πάθεα, φυγάδα πατρίδος ἄπο γενόμενον, ὦ πάτερ, θανεῖν που. ποθεινά δάκρυα παρά φίλαισι παρθένοις λιποῦς' ἄπειμι πατρίδος ἀποπρό γαίας ἀπαρθένευτ' ἀλωμένα. {οι.} φεῦ τό χρήσιμον φρενῶν. {αν.} ἐς πατρός γε συμφοράς εὐκλεᾶ με θήσει. τάλαιν' ἐγώ <σῶν> συγγόνου θ' ὑβρισμάτων, ὅς ἐκ δόμων νέκυς ἄθαπτος οἴχεται μέλεος, ὅν, εἴ με καί θανεῖν, πάτερ, χρεών, σκότια γᾶι καλύψω. {οι.} σύ δ' ἀμφιβωμίοις λιταῖς πρός ἥλικας φάνηθι σάς. {αν.} ἅλις ὀδυρμάτων ἐμῶν, κόρον ἔχους' ἐμῶν κακῶν. {οι.} ἴθ' ἀλλά βρόμιος ἵνα τε ση κός ἄβατος ὄρεσι μαινάδων. {αν.} καδμείαν ὧι νεβρίδα στολιδωσαμένα ποτ' ἐγώ σεμέλας θίασον ἱερόν ὄρεσιν ἀνεχόρευσα, χάριν ἀχάριτον ἐς θεούς διδοῦσα. {οι.} ὦ πάτρας κλεινῆς πολῖται, λεύσσετ': οἰδίπου ὅδε, ὅς τά κλείν' αἰνίγματ' ἔγνων καί μέγιστος ἦν ἀνήρ, ὅς μόνος σφιγγός κατέσχον τῆς μιαιφόνου κράτη, νῦν ἄτιμος αὐτός οἰκτρός ἐξελαύνομαι χθονός. ἀλλά γάρ τί ταῦτα θρηνῶ καί μάτην ὀδύρομαι; τάς γάρ ἐκ θεῶν ἀνάγκας θνητόν ὄντα δεῖ φέρειν. {χο.} ὦ μέγα σεμνή νίκη, τόν ἐμόν βίοτον κατέχοις καί μή λήγοις στεφανοῦσα.] [49] {work} {ορεστησ} {ηλεκτρα} οὐκ ἔστιν οὐδέν δεινόν ὧδ' εἰπεῖν ἔπος οὐδέ πάθος οὐδέ ξυμφορά θεήλατος, ἧς οὐκ ἄν ἄραιτ' ἄχθος ἀνθρώπου φύσις. ὁ γάρ μακάριος (κοὐκ ὀνειδίζω τύχας) διός πεφυκώς, ὡς λέγουσι, τάνταλος κορυφῆς ὑπερτέλλοντα δειμαίνων πέτρον ἀέρι ποτᾶται: καί τίνει ταύτην δίκην, ὡς μέν λέγουσιν, ὅτι θεοῖς ἄνθρωπος ὤν, κοινῆς τραπέζης ἀξίωμ' ἔχων ἴσον, ἀκόλαστον ἔσχε γλῶσσαν, αἰσχίστην νόσον. οὗτος φυτεύει πέλοπα, τοῦ δ' ἀτρεύς ἔφυ, ὧι στέμματα ξήνας' ἐπέκλωσεν θεά ἔρις θυέστηι πόλεμον ὄντι συγγόνωι θέσθαι: τί τἄρρητ' ἀναμετρήσασθαί με δεῖ; [ἔδαισε δ' οὖν νιν τέκν' ἀποκτείνας ἀτρεύς.] ἀτρέως δέ (τάς γάρ ἐν μέσωι σιγῶ τύχας) ὁ κλεινός, εἰ δή κλεινός, ἀγαμέμνων ἔφυ μενέλεώς τε κρήσσης μητρός ἀερόπης ἄπο. γαμεῖ δ' ὁ μέν δή τήν θεοῖς στυγουμένην μενέλαος ἑλένην, ὁ δέ κλυταιμήστρας λέχος ἐπίσημον εἰς ἕλληνας ἀγαμέμνων ἄναξ: ὧι παρθένοι μέν τρεῖς ἔφυμεν ἐκ μιᾶς, χρυσόθεμις ἰφιγένειά τ' ἠλέκτρα τ' ἐγώ, ἄρσην δ' ὀρέστης, μητρός ἀνοσιωτάτης, ἥ πόσιν ἀπείρωι περιβαλοῦς' ὑφάσματι ἔκτεινεν: ὧν δ' ἕκατι, παρθένωι λέγειν οὐ καλόν: ἐῶ τοῦτ' ἀσαφές ἐν κοινῶι σκοπεῖν. φοίβου δ' ἀδικίαν μέν τί δεῖ κατηγορεῖν; πείθει δ' ὀρέστην μητέρ' ἥ σφ' ἐγείνατο κτεῖναι, πρός οὐχ ἅπαντας εὔκλειαν φέρον: ὅμως δ' ἀπέκτειν' οὐκ ἀπειθήσας θεῶι, κἀγώ μετέσχον οἷα δή γυνή φόνου [πυλάδης θ', ὅς ἡμῖν συγκατείργασται τάδε]. ἐντεῦθεν ἀγρίαι συντακείς †νόσωι νοσεῖ τλήμων ὀρέστης ὅδε πεσών ἐν δεμνίοις† κεῖται, τό μητρός δ' αἷμά νιν τροχηλατεῖ μανίαισιν: ὀνομάζειν γάρ αἰδοῦμαι θεάς εὐμενίδας, αἵ τόνδ' ἐξαμιλλῶνται φόβον. ἕκτον δέ δή τόδ' ἦμαρ ἐξ ὅτου σφαγαῖς θανοῦσα μήτηρ πυρί καθήγνισται δέμας, ὧν οὔτε σῖτα διά δέρης ἐδέξατο, οὐ λούτρ' ἔδωκε χρωτί: χλανιδίων δ' ἔσω κρυφθείς, ὅταν μέν σῶμα κουφισθῆι νόσου ἔμφρων δακρύει, ποτέ δέ δεμνίων ἄπο πηδᾶι δρομαῖος, πῶλος ὥς ὑπό ζυγοῦ. ἔδοξε δ' ἄργει τῶιδε μήθ' ἡμᾶς στέγαις, μή πυρί δέχεσθαι, μηδέ προσφωνεῖν τινα μητροκτονοῦντας: κυρία δ' ἥδ' ἡμέρα ἐν ἧι διοίσει ψῆφον ἀργείων πόλις, εἰ χρή θανεῖν νώ λευσίμωι πετρώματι [ἤ φάσγανον θήξαντ' ἐπ' αὐχένος βαλεῖν]. ἐλπίδα δέ δή τιν' ἔχομεν ὥστε μή θανεῖν: ἥκει γάρ ἐς γῆν μενέλεως τροίας ἄπο, λιμένα δέ ναυπλίειον ἐκπληρῶν πλάτηι ἀκταῖσιν ὁρμεῖ, δαρόν ἐκ τροίας χρόνον ἄλαισι πλαγχθείς: τήν δέ δή πολυκτόνον ἑλένην, φυλάξας νύκτα, μή τις εἰσιδών μεθ' ἡμέραν στείχουσαν ὧν ὑπ' ἰλίωι παῖδες τεθνᾶσιν, ἐς πέτρων ἔλθηι βολάς, προύπεμψεν ἐς δῶμ' ἡμέτερον: ἔστιν δ' ἔσω κλαίους' ἀδελφήν συμφοράς τε δωμάτων. ἔχει δέ δή τιν' ἀλγέων παραψυχήν: ἥν γάρ κατ' οἴκους ἔλιφ', ὅτ' ἐς τροίαν ἔπλει, παρθένον ἐμῆι τε μητρί παρέδωκεν τρέφειν μενέλαος, ἀγαγών ἑρμιόνην σπάρτης ἄπο, ταύτηι γέγηθε κἀπιλήθεται κακῶν. βλέπω δέ πᾶσαν εἰς ὁδόν, πότ' ὄψομαι μενέλαον ἥκονθ': ὡς τά γ' ἄλλ' ἐπ' ἀσθενοῦς ῥώμης ὀχούμεθ', ἤν τι μή κείνου πάρα σωθῶμεν. ἄπορον χρῆμα δυστυχῶν δόμος. {ελενη} [ὦ παῖ κλυταιμήστρας τε κἀγαμέμνονος] παρθένε μακρόν δή μῆκος ἠλέκτρα χρόνου, πῶς, ὦ τάλαινα, σύ τε κασίγνητός τε σός [τλήμων ὀρέστης μητρός ὅδε φονεύς ἔφυ]; προσφθέγμασιν γάρ οὐ μιαίνομαι σέθεν, ἐς φοῖβον ἀναφέρουσα τήν ἁμαρτίαν. καίτοι στένω γε τόν κλυταιμήστρας μόρον, ἐμῆς ἀδελφῆς, ἥν, ἐπεί πρός ἴλιον ἔπλευς' ὅπως ἔπλευσα θεομανεῖ πότμωι, οὐκ εἶδον, ἀπολειφθεῖσα δ' αἰάζω τύχας. {ηλ.} ἑλένη, τί σοι λέγοιμ' ἄν ἅ γε παροῦς' ὁρᾶις [ἐν συμφοραῖσι τόν ἀγαμέμνονος γόνον]; ἐγώ μέν ἄυπνος πάρεδρος ἀθλίωι νεκρῶι (νεκρός γάρ οὗτος οὕνεκα σμικρᾶς πνοῆς) θάσσω: τά τούτου δ' οὐκ ὀνειδίζω κακά. σύ δ' ἡ μακαρία μακάριός θ' ὁ σός πόσις ἥκετον ἐφ' ἡμᾶς ἀθλίως πεπραγότας. {ελ.} πόσον χρόνον δέ δεμνίοις πέπτωχ' ὅδε; {ηλ.} ἐξ οὗπερ αἷμα γενέθλιον κατήνυσεν. {ελ.} ὦ μέλεος, ἡ τεκοῦσά θ' ὡς διώλετο. {ηλ.} οὕτως ἔχει τάδ' ὥστ' ἀπείρηκεν κακοῖς. {ελ.} πρός θεῶν, πίθοι' ἄν δῆτά μοί τι, παρθένε; {ηλ.} ὅς' ἄσχολός γε συγγόνου προσεδρίαι. {ελ.} βούληι τάφον μοι πρός κασιγνήτης μολεῖν ... {ηλ.} μητρός κελεύεις τῆς ἐμῆς; τίνος χάριν; {ελ.} κόμης ἀπαρχάς καί χοάς φέρους' ἐμάς; {ηλ.} σοί δ' οὐχί θεμιτόν πρός φίλων στείχειν τάφον; {ελ.} δεῖξαι γάρ ἀργείοισι σῶμ' αἰσχύνομαι. {ηλ.} ὀψέ γε φρονεῖς εὖ, τότε λιποῦς' αἰσχρῶς δόμους. {ελ.} ὀρθῶς ἔλεξας, οὐ φίλως δέ μοι λέγεις. {ηλ.} αἰδώς δέ δή τίς ς' ἐς μυκηναίους ἔχει; {ελ.} δέδοικα πατέρας τῶν ὑπ' ἰλίωι νεκρῶν. {ηλ.} δεινόν γάρ ἄργει γ' ἀναβοᾶι διά στόμα. {ελ.} σύ νυν χάριν μοι τόν φόβον λύσασα δός. {ηλ.} οὐκ ἄν δυναίμην μητρός ἐσβλέψαι τάφον. {ελ.} αἰσχρόν γε μέντοι προσπόλους φέρειν τάδε. {ηλ.} τί δ' οὐχί θυγατρός ἑρμιόνης πέμπεις δέμας; {ελ.} ἐς ὄχλον ἕρπειν παρθένοισιν οὐ καλόν. {ηλ.} καί μήν τίνοι γ' ἄν τῆι τεθνηκυίαι τροφάς. {ελ.} [ὀρθῶς ἔλεξας, πείθομαί τέ σοι, κόρη:] ναί, πέμψομέν γε θυγατέρ': εὖ γάρ τοι λέγεις. ὦ τέκνον, ἔξελθ', ἑρμιόνη, δόμων πάρος καί λαβέ χοάς τάσδ' ἐν χεροῖν κόμας τ' ἐμάς, ἐλθοῦσα δ' ἀμφί τόν κλυταιμήστρας τάφον μελίκρατ' ἄφες γάλακτος οἰνωπόν τ' ἄχνην, καί στᾶς' ἐπ' ἄκρου χώματος λέξον τάδε: ἑλένη ς' ἀδελφή ταῖσδε δωρεῖται χοαῖς, φόβωι προσελθεῖν μνῆμα σόν, ταρβοῦσά γε ἀργεῖον ὄχλον. πρευμενῆ δ' ἄνωγέ νιν ἐμοί τε καί σοί καί πόσει γνώμην ἔχειν τοῖν τ' ἀθλίοιν τοῖνδ', οὕς ἀπώλεσεν θεός. ἅ δ' εἰς ἀδελφήν καιρός ἐκπονεῖν ἐμέ, ἅπανθ' ὑπισχνοῦ νερτέρων δωρήματα. ἴθ' ὦ τέκνον μοι σπεῦδε καί χοάς τάφωι δοῦς' ὡς τάχιστα τῆς πάλιν μέμνης' ὁδοῦ. {ηλ.} ὦ φύσις, ἐν ἀνθρώποισιν ὡς μέγ' εἶ κακόν [σωτήριόν τε τοῖς καλῶς κεκτημένοις]. ἴδετε γάρ ἄκρας ὡς ἀπέθρισεν τρίχας, σώιζουσα κάλλος: ἔστι δ' ἡ πάλαι γυνή. θεοί σε μισήσειαν, ὥς μ' ἀπώλεσας καί τόνδε πᾶσάν θ' ἑλλάδ'. ὦ τάλαιν' ἐγώ: αἵδ' αὖ πάρεισι τοῖς ἐμοῖς θρηνήμασιν φίλαι ξυνωιδοί: τάχα μεταστήσους' ὕπνου τόνδ' ἡσυχάζοντ', ὄμμα δ' ἐκτήξους' ἐμόν δακρύοις, ἀδελφόν ὅταν ὁρῶ μεμηνότα. ὦ φίλταται γυναῖκες, ἡσύχωι ποδί χωρεῖτε, μή ψοφεῖτε, μηδ' ἔστω κτύπος: φιλία γάρ ἡ σή πρευμενής μέν ἀλλ' ὅμως [τόνδ' ἐξεγεῖραι συμφορά γενήσεται]. {χοροσ} σῖγα σῖγα, λεπτόν ἴχνος ἀρβύλας τίθει, μή κτύπει [μηδ' ἔστω κτύπος]. {ηλ.} ἀποπρό βᾶτ' ἐκεῖς' ἀποπρό μοι κοίτας. {χο.} ἰδού πείθομαι. {ηλ.} ἆ ἆ σύριγγος ὅπως πνοά λεπτοῦ δόνακος, ὦ φίλα, φώνει μοι. {χο.} ἴδ' ἀτρεμαῖον ὡς ὑπόροφον φέρω βοάν. {ηλ.} ναί, οὕτως: κάταγε κάταγε, πρόσιθ' ἀτρέμας, ἀτρέμας ἴθι: λόγον ἀπόδος ἐφ' ὅτι χρέος ἐμόλετέ ποτε. χρόνια γάρ πεσών ὅδ' εὐνάζεται. {χο.} πῶς ἔχει; λόγου μετάδος, ὦ φίλα: τίνα τύχαν εἴπω; [τίνα δέ συμφοράν;] {ηλ.} ἔτι μέν ἐμπνέει, βραχύ δ' ἀνασθμαίνει. {χο.} τί φήις; ὦ τάλας. {ηλ.} ὀλεῖς, εἰ βλέφαρα κινήσεις ὕπνου γλυκυτάταν φερομένωι χάριν. {χο.} μέλεος ἐχθίστων θεόθεν ἐργμάτων, τάλας. {ηλ.} φεῦ μόχθων. ἄδικος ἄδικα τότ' ἄρ' ἔλακεν ἔλακεν, ἀπό φονον ὅτ' ἐπί τρίποδι θέμιδος ἄρ' ἐδίκασε φόνον ὁ λοξίας ἐμᾶς ματέρος. {χο.} ὁρᾶις; ἐν πέπλοισι κινεῖ δέμας. {ηλ.} σύ γάρ νιν, ὦ τάλαινα, θωύξας' ἔλασας ἐξ ὕπνου. {χο.} εὕδειν μέν οὖν ἔδοξα. {ηλ.} οὐκ ἀφ' ἡμῶν, οὐκ ἀπ' οἴκων πάλιν ἀνά πόδα σόν εἱλίξεις μεθεμένα κτύπου; {χο.} ὑπνώσσει. {ηλ.} λέγεις εὖ. πότνια πότνια νύξ, ὑπνοδότειρα τῶν πολυπόνων βροτῶν, ἐρεβόθεν ἴθι, μόλε μόλε κατάπτερος τόν ἀγαμεμνόνιον ἐπί δόμον. ὑπό γάρ ἀλγέων ὑπό τε συμφορᾶς διοιχόμεθ' οἰχόμεθ'. ἆ, κτύπον ἀγάγετ': οὐχί σῖγα σῖγα φυλασσομένα στόμα τό σόν ἀκέλαδον ἀποπρό λέχεος ἥ συχον ὕπνου χάριν παρέξεις, φίλα; {χο.} θρόει τίς κακῶν τελευτά μένει. {ηλ.} θανεῖν <θανεῖν>, τί δ' ἄλλο; οὐδέ γάρ πόθον ἔχει βορᾶς. {χο.} πρόδηλος ἆρ' ὁ πότμος. {ηλ.} ἐξέθυς' ὁ φοῖβος ἡμᾶς μέλεον ἀπόφονον αἶμα δούς πατροφόνου ματρός. {χο.} δίκαι μέν. {ηλ.} καλῶς δ' οὔ. ἔκανες ἔθανες, ὦ τεκομένα με μᾶτερ, ἀπό δ' ὤλεσας πατέρα τέκνα τε τάδε σέθεν ἀφ' αἵματος: ὀλόμεθ' ἰσονέκυες ὀλόμεθα. ὅδε γάρ ἐν νεκροῖς τό τ' ἐμόν οἴχεται βίου τό πλέον μέρος ἐν στοναχαῖσί τε καί γόοισι δάκρυσί τ' ἐννυχίοις ἄγαμος †ἐπί δ' ἄτεκνος ἅτε βίοτον† ἁ μέλεος ἐς τόν αἰέν ἕλκω χρόνον. {χο.} ὅρα παροῦσα, παρθέν' ἠλέκτρα, πέλας, μή κατθανών σε σύγγονος λέληθ' ὅδε: οὐ γάρ μ' ἀρέσκει τῶι λίαν παρειμένωι. {ορεστησ} ὦ φίλον ὕπνου θέλγητρον, ἐπίκουρον νόσου, ὡς ἡδύ μοι προσῆλθες ἐν δέοντί τε. ὦ πότνια λήθη τῶν κακῶν, ὡς εἶ σοφή καί τοῖσι δυστυχοῦσιν εὐκταία θεός. πόθεν ποτ' ἦλθον δεῦρο; πῶς δ' ἀφικόμην; ἀμνημονῶ γάρ, τῶν πρίν ἀπολειφθείς φρενῶν. {ηλ.} ὦ φίλταθ', ὥς μ' ηὔφρανας εἰς ὕπνον πεσών. βούληι θίγω σου κἀνακουφίσω δέμας; {ορ.} λαβοῦ λαβοῦ δῆτ', ἐκ δ' ὄμορξον ἀθλίου στόματος ἀφρώδη πελανόν ὀμμάτων τ' ἐμῶν. {ηλ.} ἰδού: τό δούλευμ' ἡδύ, κοὐκ ἀναίνομαι ἀδέλφ' ἀδελφῆι χειρί θεραπεύειν μέλη. {ορ.} ὑπόβαλε πλευροῖς πλευρά καὐχμώδη κόμην ἄφελε προσώπου: λεπτά γάρ λεύσσω κόραις. {ηλ.} ὦ βοστρύχων πινῶδες ἀθλίων κάρα, ὡς ἠγρίωσαι διά μακρᾶς ἀλουσίας. {ορ.} κλῖνόν μ' ἐς εὐνήν αὖθις: ὅταν ἀνῆι νόσος μανιάς, ἄναρθρός εἰμι κἀσθενῶ μέλη. {ηλ.} ἰδού: φίλον τοι τῶι νοσοῦντι δεμνίων ἀνιαρόν ὄν τό κτῆμ', ἀναγκαῖον δ' ὅμως. {ορ.} αὖθίς μ' ἐς ὀρθόν στῆσον, ἀνακύκλει δέμας: δυσάρεστον οἱ νοσοῦντες ἀπορίας ὕπο. {ηλ.} ἦ κἀπί γαίας ἁρμόσαι πόδας θέλεις, χρόνιον ἴχνος θείς; μεταβολή πάντων γλυκύ. {ορ.} μάλιστα: δόξαν γάρ τόδ' ὑγιείας ἔχει: κρεῖσσον δέ τό δοκεῖν, κἄν ἀληθείας ἀπῆι. {ηλ.} ἄκουε δή νυν, ὦ κασίγνητον κάρα, ἕως ς' ἐῶσιν εὖ φρονεῖν ἐρινύες. {ορ.} λέξεις τι καινόν: κεἰ μέν εὖ, χάριν φέρεις: εἰ δ' ἐς βλάβην τιν', ἅλις ἔχω τοῦ δυστυχεῖν. {ηλ.} μενέλαος ἥκει, σοῦ κασίγνητος πατρός, ἐν ναυπλίαι δέ σέλμαθ' ὥρμισται νεώς. {ορ.} πῶς εἶπας; ἥκει φῶς ἐμοῖς καί σοῖς κακοῖς ἀνήρ ὁμογενής καί χάριτας ἔχων πατρός; {ηλ.} ἥκει (τό πιστόν τόδε λόγων ἐμῶν δέχου) ἑλένην ἀγόμενος τρωϊκῶν ἐκ τειχέων. {ορ.} εἰ μόνος ἐσώθη, μᾶλλον ἄν ζηλωτός ἦν: εἰ δ' ἄλοχον ἄγεται, κακόν ἔχων ἥκει μέγα. {ηλ.} ἐπίσημον ἔτεκε τυνδάρεως †εἰς τόν ψόγον† γένος θυγατέρων δυσκλεές τ' ἀν' ἑλλάδα. {ορ.} σύ νυν διάφερε τῶν κακῶν, ἔξεστι γάρ, καί μή μόνον λέγ' ἀλλά καί φρόνει τάδε. {ηλ.} οἴμοι, κασίγνητ', ὄμμα σόν ταράσσεται, ταχύς δέ μετέθου λύσσαν, ἄρτι σωφρονῶν. {ορ.} ὦ μῆτερ, ἱκετεύω σε, μή 'πίσειέ μοι τάς αἱματωπούς καί δρακοντώδεις κόρας: αὗται γάρ αὗται πλησίον θρώισκους' ἐμοῦ. {ηλ.} μέν', ὧ ταλαίπωρ', ἀτρέμα σοῖς ἐν δεμνίοις: ὁρᾶις γάρ οὐδέν ὧν δοκεῖς σάφ' εἰδέναι. {ορ.} ὦ φοῖβ', ἀποκτενοῦσί μ' αἱ κυνώπιδες γοργῶπες, ἐνέρων ἱέρεαι, δειναί θεαί. {ηλ.} οὔτοι μεθήσω: χεῖρα δ' ἐμπλέξας' ἐμήν σχήσω σε πηδᾶν δυστυχῆ πηδήματα. {ορ.} μέθες: μί' οὖσα τῶν ἐμῶν ἐρινύων μέσον μ' ὀχμάζεις, ὡς βάληις ἐς τάρταρον. {ηλ.} οἴ 'γώ τάλαινα, τίν' ἐπικουρίαν λάβω, ἐπεί τό θεῖον δυσμενές κεκτήμεθα; {ορ.} δός τόξα μοι κερουλκά, δῶρα λοξίου, οἷς μ' εἶπ' ἀπόλλων ἐξαμύνεσθαι θεάς, εἴ μ' ἐκφοβοῖεν μανιάσιν λυσσήμασιν. βεβλήσεταί τις θεῶν βροτησίαι χερί, εἰ μή 'ξαμείψει χωρίς ὀμμάτων ἐμῶν. οὐκ εἰσακούετ'; οὐχ ὁρᾶθ' ἑκηβόλων τόξων πτερωτάς γλυφίδας ἐξορμωμένας; ἆ ἆ: τί δῆτα μέλλετ'; ἐξακρίζετ' αἰθέρα πτεροῖς, τά φοίβου δ' αἰτιᾶσθε θέσφατα. ἔα: τί χρῆμ'; ἀλύω, πνεῦμ' ἀνείς ἐκ πλευμόνων. ποῖ ποῖ ποθ' ἡλάμεσθα δεμνίων ἄπο; ἐκ κυμάτων γάρ αὖθις αὖ γαλήν' ὁρῶ. σύγγονε, τί κλαίεις κρᾶτα θεῖς' ἔσω πέπλων; αἰσχύνομαί σοι μεταδιδούς πόνων ἐμῶν ὄχλον τε παρέχων παρθένωι νόσοις ἐμαῖς. μή τῶν ἐμῶν ἕκατι συντήκου κακῶν: σύ μέν γάρ ἐπένευσας τάδ', εἴργασται δ' ἐμοί μητρῶιον αἷμα: λοξίαι δέ μέμφομαι, ὅστις μ' ἐπάρας †ἔργον ἀνοσιώτατον† τοῖς μέν λόγοις ηὔφρανε τοῖς δ' ἔργοισιν οὔ. οἶμαι δέ πατέρα τόν ἐμόν, εἰ κατ' ὄμματα ἐξιστόρουν νιν μητέρ' εἰ κτεῖναί με χρή, πολλάς γενείου τοῦδ' ἄν ἐκτεῖναι λιτάς μήποτε τεκούσης ἐς σφαγάς ὦσαι ξίφος, εἰ μήτ' ἐκεῖνος ἀναλαβεῖν ἔμελλε φῶς ἐγώ θ' ὁ τλήμων τοιάδ' ἐκπλήσειν κακά. καί νῦν ἀνακάλυπτ', ὦ κασιγνήτη, κάρα ἐκ δακρύων τ' ἄπελθε, κεἰ μάλ' ἀθλίως ἔχομεν. ὅταν δέ τἄμ' ἀθυμήσαντ' ἴδηις, σύ μου τό δεινόν καί διαφθαρέν φρενῶν ἴσχναινε παραμυθοῦ θ': ὅταν δέ σύ στένηις, ἡμᾶς παρόντας χρή σε νουθετεῖν φίλα: ἐπικουρίαι γάρ αἵδε τοῖς φίλοις καλαί. ἀλλ', ὦ τάλαινα, βᾶσα δωμάτων ἔσω ὕπνωι τ' ἄυπνον βλέφαρον ἐκταθεῖσα δός σίτων τ' ὄρεξαι λουτρά τ' ἐπιβαλοῦ χροΐ. εἰ γάρ προλείψεις ἤ προσεδρίαι νόσον κτήσηι τιν', οἰχόμεσθα: σέ γάρ ἔχω μόνην ἐπίκουρον, ἄλλων, ὡς ὁρᾶις, ἔρημος ὤν. {ηλ.} οὐκ ἔστι: σύν σοί καί θανεῖν αἱρήσομαι καί ζῆν: ἔχει γάρ ταὐτόν: ἤν σύ κατθάνηις, γυνή τί δράσω; πῶς μόνη σωθήσομαι, ἀνάδελφος ἀπάτωρ ἄφιλος; εἰ δέ σοί δοκεῖ, δρᾶν χρή τάδ'. ἀλλά κλῖνον εἰς εὐνήν δέμας, καί μή τό ταρβοῦν κἀκφοβοῦν ς' ἐκ δεμνίων ἄγαν ἀποδέχου, μένε δ' ἐπί στρωτοῦ λέχους. κἄν μή νοσῆι γάρ ἀλλά δοξάζηι νοσεῖν, κάματος βροτοῖσιν ἀπορία τε γίγνεται. {χο.} αἰαῖ, δρομάδες ὦ πτεροφόροι ποτνιάδες θεαί, ἀβάκχευτον αἵ θίασον ἐλάχετ' ἐν δάκρυσι καί γόοις, μελάγχρωτες εὐμενίδες, αἵτε τόν ταναόν αἰθέρ' ἀμπάλλεσθ', αἵματος τινύμεναι δίκαν, τινύμεναι φόνου, καθικετεύομαι καθικετεύομαι, τόν ἀγαμέμνονος γόνον ἐάσατ' ἐκ λαθέσθαι λύσσας μανιάδος φοιτα λέου. φεῦ μόχθων οἵων, ὦ τάλας, ὀρεχθείς ἔρρεις, τρίποδος ἄπο φάτιν ἅν ὁ φοῖ βος ἔλακεν ἔλακε δεξάμενος ἀνά δάπεδον ἵνα μεσόμφαλοι λέγονται μυχοί. ὦ ζεῦ, τίς ἔλεος, τίς ὅδ' ἀγών φόνιος ἔρχεται θοάζων σε τόν μέλεον; ὧι δάκρυα δάκρυσι συμβάλλει χορεύων τις ἐς δόμον ἀλαστόρων, ματέρος αἷμα σᾶς ὅς ς' ἀναβακχεύει. κατολοφύρομαι κατολοφύρομαι. ὁ μέγας ὄλβος οὐ μόνιμος ἐν βροτοῖς: ἀνά δέ λαῖφος ὥς τις ἀκάτου θοᾶς τινάξας δαίμων κατέκλυσεν δεινῶν πόνων ὡς πόντου λάβροις ὀλεθρίοι σιν ἐν κύμασιν. τίνα γάρ ἔτι πάρος οἶκον ἄλ λον ἕτερον ἤ τόν ἀπό θεογόνων γάμων, τόν ἀπό ταντάλου σέβεσθαί με χρή; καί μήν βασιλεύς ὅδε δή στείχει μενέλαος ἄναξ, πολύς ἁβροσύνηι, δῆλος ὁρᾶσθαι τοῦ τανταλιδῶν ἐξ αἵματος ὤν. ὦ χιλιόναυν στρατόν ὁρμήσας ἐς γῆν ἀσίαν, χαῖρ': εὐτυχίαι δ' αὐτός ὁμιλεῖς, θεόθεν πράξας ἅπερ ηὔχου. {μενελαοσ} ὦ δῶμα, τῆι μέν ς' ἡδέως προσδέρκομαι τροίαθεν ἐλθών, τῆι δ' ἰδών καταστένω: κύκλωι γάρ εἱλιχθεῖσαν ἀθλίοις κακοῖς οὐπώποτ' ἄλλην μᾶλλον εἶδον ἑστίαν. ἀγαμέμνονος μέν γάρ τύχας ἠπιστάμην [καί θάνατον οἵωι πρός δάμαρτος ὤλετο], μαλέαι προσίσχων πρῶιραν: ἐκ δέ κυμάτων ὁ ναυτίλοισι μάντις ἐξήγγειλέ μοι νηρέως προφήτης γλαῦκος, ἀψευδής θεός, ὅς μοι τόδ' εἶπεν ἐμφανῶς κατασταθείς: μενέλαε, κεῖται σός κασίγνητος θανών, λουτροῖσιν ἀλόχου περιπεσών πανυστάτοις. δακρύων δ' ἔπλησεν ἐμέ τε καί ναύτας ἐμούς πολλῶν. ἐπεί δέ ναυπλίας ψαύω χθονός [ἤδη δάμαρτος ἐνθάδ' ἐξορμωμένης], δοκῶν ὀρέστην παῖδα τόν ἀγαμέμνονος φίλαισι χερσί περιβαλεῖν καί μητέρα, ὡς εὐτυχοῦντας, ἔκλυον ἁλιτύπων τινός τῆς τυνδαρείας παιδός ἀνόσιον φόνον. καί νῦν ὅπου 'στίν εἴπατ', ὦ νεάνιδες, ἀγαμέμνονος παῖς, ὅς τά δείν' ἔτλη κακά. βρέφος γάρ ἦν τότ' ἐν κλυταιμήστρας χεροῖν ὅτ' ἐξέλειπον μέλαθρον ἐς τροίαν ἰών, ὥστ' οὐκ ἄν αὐτόν γνωρίσαιμ' ἄν εἰσιδών. {ορ.} ὅδ' εἴμ' ὀρέστης, μενέλεως, ὅν ἱστορεῖς. ἑκών ἐγώ σοι τἀμά μηνύσω κακά: τῶν σῶν δέ γονάτων πρωτόλεια θιγγάνω ἱκέτης, ἀφύλλους στόματος ἐξάπτων λιτάς: σῶσόν μ' (ἀφῖξαι δ' αὐτόν ἐς καιρόν) κακῶν. {με.} ὦ θεοί, τί λεύσσω; τίνα δέδορκα νερτέρων; {ορ.} εὖ γ' εἶπας: οὐ γάρ ζῶ κακοῖς, φάος δ' ὁρῶ. {με.} ὡς ἠγρίωσαι πλόκαμον αὐχμηρόν, τάλας. {ορ.} οὐχ ἡ πρόσοψίς μ' ἀλλά τἄργ' ἀικίζεται. {με.} δεινόν δέ λεύσσεις ὀμμάτων ξηραῖς κόραις. {ορ.} τό σῶμα φροῦδον, τό δ' ὄνομ' οὐ λέλοιπέ με. {με.} ὦ παρά λόγον μοι σή φανεῖς' ἀμορφία. {ορ.} ὅδ' εἰμί, μητρός τῆς ταλαιπώρου φονεύς. {με.} ἤκουσα: φείδου δ', ὀλιγάκις λέγων κακά. {ορ.} φειδόμεθ': ὁ δαίμων δ' ἐς ἐμέ πλούσιος κακῶν. {με.} τί χρῆμα πάσχεις; τίς ς' ἀπόλλυσιν νόσος; {ορ.} ἡ σύνεσις, ὅτι σύνοιδα δείν' εἰργασμένος. {με.} πῶς φήις; σοφόν τοι τό σαφές, οὐ τό μή σαφές. {ορ.} λύπη μάλιστά γ' ἡ διαφθείρουσά με ... {με.} δεινή γάρ ἡ θεός, ἀλλ' ὅμως ἰάσιμος. {ορ.} μανίαι τε, μητρός αἵματος τιμωρίαν. {με.} ἤρξω δέ λύσσης πότε; τίς ἡμέρα τότ' ἦν; {ορ.} ἐν ἧι τάλαιναν μητέρ' ἐξώγκουν τάφωι. {με.} πότερα κατ' οἴκους ἤ προσεδρεύων πυρᾶι; {ορ.} ἐκτός, φυλάσσων ὀστέων ἀναίρεσιν. {με.} παρῆν τις ἄλλος, ὅς σόν ὤρθευεν δέμας; {ορ.} πυλάδης γ', ὁ συνδρῶν αἷμα καί μητρός φόνον. {με.} φαντασμάτων δέ τάδε νοσεῖς ποίων ὕπο; {ορ.} ἔδοξ' ἰδεῖν τρεῖς νυκτί προσφερεῖς κόρας. {με.} οἶδ' ἅς ἔλεξας, ὀνομάσαι δ' οὐ βούλομαι. {ορ.} σεμναί γάρ: εὐπαίδευτα δ' ἀπετράπου λέγειν. {με.} αὑταί σε βακχεύουσι συγγενῆ φόνον. {με.} οἴμοι διωγμῶν οἷς ἐλαύνομαι τάλας. {με.} οὐ δεινά πάσχειν δεινά τούς εἰργασμένους. {ορ.} ἀλλ' ἔστιν ἡμῖν ἀναφορά τῆς ξυμφορᾶς ... {με.} μή θάνατον εἴπηις: τοῦτο μέν γάρ οὐ σοφόν. {ορ.} φοῖβος, κελεύσας μητρός ἐκπρᾶξαι φόνον. {με.} ἀμαθέστερός γ' ὤν τοῦ καλοῦ καί τῆς δίκης. {ορ.} δουλεύομεν θεοῖς, ὅτι ποτ' εἰσίν οἱ θεοί. {με.} κἆιτ' οὐκ ἀμύνει λοξίας τοῖς σοῖς κακοῖς; {ορ.} μέλλει: τό θεῖον δ' ἐστί τοιοῦτον φύσει. {με.} πόσον χρόνον δέ μητρός οἴχονται πνοαί; {ορ.} ἕκτον τόδ' ἦμαρ: ἔτι πυρά θερμή τάφου. {με.} ὡς ταχύ μετῆλθόν ς' αἷμα μητέρος θεαί. {ορ.} †οὐ σοφός, ἀληθής δ' ἐς φίλους ἔφυς κακός.† {με.} πατρός δέ δή τί ς' ὠφελεῖ τιμωρία; {ορ.} οὔπω: τό μέλλον δ' ἴσον ἀπραξίαι λέγω. {με.} τά πρός πόλιν δέ πῶς ἔχεις δράσας τάδε; {ορ.} μισούμεθ' οὕτως ὥστε μή προσεννέπειν. {με.} οὐδ' ἥγνισαι σόν αἷμα κατά νόμον χεροῖν; {ορ.} ἐκκλήιομαι γάρ δωμάτων ὅποι μόλω. {με.} τίνες πολιτῶν ἐξαμιλλῶνταί σε γῆς; {ορ.} οἴαξ, τό τροίας μῖσος ἀναφέρων πατρί. {με.} συνῆκα: παλαμήδους σε τιμωρεῖ φόνου. {ορ.} οὖ γ' οὐ μετῆν μοι: διά τριῶν δ' ἀπόλλυμαι. {με.} τίς δ' ἄλλος; ἦ που †τῶν ἀπ'† αἰγίσθου φίλων; {ορ.} οὗτοί μ' ὑβρίζους': ὧν πόλις τά νῦν κλύει. {με.} ἀγαμέμνονος δέ σκῆπτρ' ἐᾶι ς' ἔχειν πόλις; {ορ.} πῶς, οἵτινες ζῆν οὐκ ἐῶς' ἡμᾶς ἔτι; {με.} τί δρῶντες; ἦ καί σαφές ἔχεις εἰπεῖν τί μοι; {ορ.} ψῆφος καθ' ἡμῶν οἴσεται τῆιδ' ἡμέραι. [{με.} φεύγειν πόλιν τήνδ'; ἤ θανεῖν ἤ μή θανεῖν; {ορ.} θανεῖν ὑπ' ἀστῶν λευσίμωι πετρώματι.] {με.} κἆιτ' οὐχί φεύγεις γῆς ὑπερβάλλων ὅρους; {ορ.} κύκλωι γάρ εἱλισσόμεθα παγχάλκοις ὅπλοις. {με.} ἰδίαι πρός ἐχθρῶν ἤ πρός ἀργείας χερός; {ορ.} πάντων πρός ἀστῶν, ὡς θάνω: βραχύς λόγος. {με.} ὦ μέλεος, ἥκεις συμφορᾶς ἐς τοὔσχατον. {ορ.} ἐς ς' ἐλπίς ἡμή καταφυγάς ἔχει κακῶν. ἀλλ' ἀθλίως πράσσουσιν εὐτυχής μολών μετάδος φίλοισι σοῖσι σῆς εὐπραξίας, καί μή μόνος τό χρηστόν ἀπολαβών ἔχε, ἀλλ' ἀντιλάζου καί πόνων ἐν τῶι μέρει, χάριτας πατρώιας ἐκτίνων ἐς οὕς σε δεῖ. ὄνομα γάρ, ἔργον δ' οὐκ ἔχουσιν οἱ φίλοι οἱ μή 'πί ταῖσι συμφοραῖς ὄντες φίλοι. {χο.} καί μήν γέροντι δεῦρ' ἁμιλλᾶται ποδί ὁ σπαρτιάτης τυνδάρεως, μελάμπεπλος κουρᾶι τε θυγατρός πενθίμωι κεκαρμένος. {ορ.} ἀπωλόμην, μενέλαε: τυνδάρεως ὅδε στείχει πρός ἡμᾶς, οὗ μάλιστ' αἰδώς μ' ἔχει ἐς ὄμματ' ἐλθεῖν τοῖσιν ἐξειργασμένοις. καί γάρ μ' ἔθρεψε σμικρόν ὄντα, πολλά δέ φιλήματ' ἐξέπλησε, τόν ἀγαμέμνονος παῖδ' ἀγκάλαισι περιφέρων, λήδα θ' ἅμα, τιμῶντέ μ' οὐδέν ἧσσον ἤ διοσκόρω: οἷς, ὦ τάλαινα καρδία ψυχή τ' ἐμή, ἀπέδωκ' ἀμοιβάς οὐ καλάς. τίνα σκότον λάβω προσώπωι; ποῖον ἐπίπροσθεν νέφος θῶμαι, γέροντος ὀμμάτων φεύγων κόρας; {τυνδαρεωσ} ποῦ ποῦ θυγατρός τῆς ἐμῆς ἴδω πόσιν, μενέλαον; ἐπί γάρ τῶι κλυταιμήστρας τάφωι χοάς χεόμενος ἔκλυον ὡς ἐς ναυπλίαν ἥκοι σύν ἀλόχωι πολυετής σεσωμένος. ἄγετέ με: πρός γάρ δεξιάν αὐτοῦ θέλω στάς ἀσπάσασθαι, χρόνιος εἰσιδών φίλον. {με.} ὦ πρέσβυ, χαῖρε, ζηνός ὁμόλεκτρον κάρα. {τυ.} ὦ χαῖρε καί σύ, μενέλεως, κήδευμ' ἐμόν. ἔα: [τό μέλλον ὡς κακόν τό μή εἰδέναι.] ὁ μητροφόντης ὅδε πρό δωμάτων δράκων στίλβει νοσώδεις ἀστραπάς, στύγημ' ἐμόν. μενέλαε, προσφθέγγηι νιν, ἀνόσιον κάρα; {με.} τί γάρ; φίλου μοι πατρός ἐστιν ἔκγονος. {τυ.} κείνου γάρ ὅδε πέφυκε, τοιοῦτος γεγώς; {με.} πέφυκεν: εἰ δέ δυστυχεῖ, τιμητέος. {τυ.} βεβαρβάρωσαι, χρόνιος ὤν ἐν βαρβάροις. {με.} ἑλληνικόν τοι τόν ὁμόθεν τιμᾶν ἀεί. {τυ.} καί τῶν νόμων γε μή πρότερον εἶναι θέλειν. {με.} πᾶν τοὐξ ἀνάγκης δοῦλόν ἐστ' ἐν τοῖς σοφοῖς. {τυ.} κέκτησό νυν σύ τοῦτ', ἐγώ δ' οὐ κτήσομαι. {με.} ὀργή γάρ ἅμα σου καί τό γῆρας οὐ σοφόν. {τυ.} †πρός τόνδ' ἀγών τις σοφίας ἥκει πέρι.† εἰ τά καλά πᾶσι φανερά καί τά μή καλά, τούτου τίς ἀνδρῶν ἐγένετ' ἀσυνετώτερος; ὅστις τό μέν δίκαιον οὐκ ἐσκέψατο οὐδ' ἦλθεν ἐπί τόν κοινόν ἑλλήνων νόμον. ἐπεί γάρ ἐξέπνευσεν ἀγαμέμνων βίον, κάρα θυγατρός τῆς ἐμῆς πληγείς ὕπο, αἴσχιστον ἔργον (οὐ γάρ αἰνέσω ποτέ), χρῆν αὐτόν ἐπιθεῖναι μέν αἵματος δίκην ὁσίαν διώκοντ', ἐκβαλεῖν τε δωμάτων μητέρα: τό σῶφρόν τ' ἔλαβ' ἄν ἀντί συμφορᾶς καί τοῦ νόμου τ' ἄν εἴχετ' εὐσεβής τ' ἄν ἦν. νῦν δ' ἐς τόν αὐτόν δαίμον' ἦλθε μητέρι: κακήν γάρ αὐτήν ἐνδίκως ἡγούμενος, αὐτός κακίων μητέρ' ἐγένετο κτανών. ἐρήσομαι δέ, μενέλεως, τοσόνδε σε: εἰ τόνδ' ἀποκτείνειεν ὁμόλεκτρος γυνή, χὠ τοῦδε παῖς αὖ μητέρ' ἀνταποκτενεῖ, κἄπειθ' ὁ κείνου γενόμενος φόνωι φόνον λύσει, πέρας δή ποῖ κακῶν προβήσεται; καλῶς ἔθεντο ταῦτα πατέρες οἱ πάλαι: ἐς ὀμμάτων μέν ὄψιν οὐκ εἴων περᾶν οὐδ' εἰς ἀπάντημ' ὅστις αἷμ' ἔχων κυροῖ, φυγαῖσι δ' ὁσιοῦν, ἀνταποκτείνειν δέ μή. ἀεί γάρ εἷς ἔμελλ' ἐνέξεσθαι φόνωι, τό λοίσθιον μίασμα λαμβάνων χεροῖν. ἐγώ δέ μισῶ μέν γυναῖκας ἀνοσίους, πρώτην δέ θυγατέρ', ἥ πόσιν κατέκτανεν: ἑλένην τε, τήν σήν ἄλοχον, οὔποτ' αἰνέσω οὐδ' ἄν προσείποιμ': οὐδέ σέ ζηλῶ κακῆς γυναικός ἐλθόνθ' οὕνεκ' ἐς τροίας πέδον. ἀμυνῶ δ' ὅσονπερ δυνατός εἰμι τῶι νόμωι, τό θηριῶδες τοῦτο καί μιαιφόνον παύων, ὅ καί γῆν καί πόλεις ὄλλυς' ἀεί. ἐπεί τίν' εἶχες, ὦ τάλας, ψυχήν τότε, ὅτ' ἐξέβαλλε μαστόν ἱκετεύουσά σε μήτηρ; ἐγώ μέν οὐκ ἰδών τἀκεῖ κακά δακρύοις γέροντ' ὀφθαλμόν ἐκτήκω τάλας. ἕν γοῦν λόγοισι τοῖς ἐμοῖς ὁμορροθεῖ: μισῆι γε πρός θεῶν καί τίνεις μητρός δίκας, μανίαις ἀλαίνων καί φόβοις. τί μαρτύρων ἄλλων ἀκούειν δεῖ μ', ἅ γ' εἰσορᾶν πάρα; ὡς οὖν ἄν εἰδῆις, μενέλεως, τοῖσιν θεοῖς μή πρᾶσς' ἐναντί', ὠφελεῖν τοῦτον θέλων, ἔα δ' ὑπ' ἀστῶν καταφονευθῆναι πέτροις [ἤ μή 'πίβαινε σπαρτιάτιδος χθονός]. θυγάτηρ δ' ἐμή θανοῦς' ἔπραξεν ἔνδικα: ἀλλ' οὐχί πρός τοῦδ' εἰκός ἦν αὐτήν θανεῖν. ἐγώ δέ τἄλλα μακάριος πέφυκ' ἀνήρ πλήν ἐς θυγατέρας: τοῦτο δ' οὐκ εὐδαιμονῶ. {χο.} ζηλωτός ὅστις ηὐτύχησεν ἐς τέκνα καί μή 'πισήμους συμφοράς ἐκτήσατο. {ορ.} ὦ γέρον, ἐγώ τοι πρός σέ δειμαίνω λέγειν [ὅπου σε μέλλω σήν τε λυπήσειν φρένα]: ἀπελθέτω δέ τοῖς λόγοισιν ἐκποδών τό γῆρας ἡμῖν τό σόν, ὅ μ' ἐκπλήσσει λόγου, καί καθ' ὁδόν εἶμι: νῦν δέ σήν ταρβῶ τρίχα. τί χρῆν με δρᾶσαι; δύο γάρ ἀντίθες δυοῖν: πατήρ μέν ἐφύτευσέν με, σή δ' ἔτικτε παῖς, τό σπέρμ' ἄρουρα παραλαβοῦς' ἄλλου πάρα. [ἄνευ δέ πατρός τέκνον οὐκ εἴη ποτ' ἄν. ἐλογισάμην οὖν τῶι γένους ἀρχηγέτηι μᾶλλόν μ' ἀμῦναι τῆς ὑποστάσης τροφάς.] ἐγώ δ' ἀνόσιός εἰμι μητέρα κτανών, ὅσιος δέ γ' ἕτερον ὄνομα, τιμωρῶν πατρί. ἡ σή δέ θυγάτηρ (μητέρ' αἰδοῦμαι λέγειν) ἰδίοισιν ὑμεναίοισι κοὐχί σώφροσιν ἐς ἀνδρός ἤιει λέκτρ': ἐμαυτόν, ἤν λέγω κακῶς ἐκείνην, ἐξερῶ, λέξω δ' ὅμως: [αἴγισθος ἦν ὁ κρυπτός ἐν δόμοις πόσις:] τοῦτον κατέκτειν', ἐπί δ' ἔθυσα μητέρα, ἀνόσια μέν δρῶν, ἀλλά τιμωρῶν πατρί. ἐφ' οἷς δ' ἀπειλεῖς ὡς πετρωθῆναί με χρή, ἄκουσον ὡς ἅπασαν ἑλλάδ' ὠφελῶ. εἰ γάρ γυναῖκες ἐς τόδ' ἥξουσιν θράσους, ἄνδρας φονεύειν, καταφυγάς ποιούμεναι ἐς τέκνα, μαστοῖς τόν ἔλεον θηρώμεναι, παρ' οὐδέν αὐταῖς ἦν ἄν ὀλλύναι πόσεις, ἐπίκλημ' ἐχούσαις ὅτι τύχοι. δράσας δ' ἐγώ δείν', ὡς σύ κομπεῖς, τόνδ' ἔπαυσα τόν νόμον. μισῶν δέ μητέρ' ἐνδίκως ἀπώλεσα, ἥτις μεθ' ὅπλων ἄνδρ' ἀπόντ' ἐκ δωμάτων πάσης ὑπέρ γῆς ἑλλάδος στρατηλάτην προύδωκε κοὐκ ἔσως' ἀκήρατον λέχος: ἐπεί δ' ἁμαρτοῦς' ἤισθετ', οὐχ αὑτῆι δίκην ἐπέθηκεν, ἀλλ', ὡς μή δίκην δοίη πόσει, ἐζημίωσε πατέρα κἀπέκτειν' ἐμόν. σύ τοι φυτεύσας θυγατέρ', ὦ γέρον, κακήν ἀπώλεσάς με: διά τό κείνης γάρ θράσος πατρός στερηθείς ἐγενόμην μητροκτόνος. πρός θεῶν_ἐν οὐ καλῶι μέν ἐμνήσθην θεῶν, φόνου δικαστῶν: εἰ δέ δή τά μητέρος σιγῶν ἐπήινουν, τί μ' ἄν ἔδρας' ὁ κατθανών; οὐκ ἄν με μισῶν ἀνεχόρευ' ἐρινύσιν; ἤ μητρί μέν πάρεισι σύμμαχοι θεαί, τῶι δ' οὐ πάρεισι, μᾶλλον ἠδικημένωι; [ὁρᾶις; ὀδυσσέως ἄλοχον οὐ κατέκτανεν τηλέμαχος: οὐ γάρ ἐπεγάμει πόσει πόσιν, μένει δ' ἐν οἴκοις ὑγιές εὐνατήριον.] ὁρᾶις ἀπόλλων', ὅς μεσομφάλους ἕδρας ναίων βροτοῖσι στόμα νέμει σαφέστατον; [ὧι πειθόμεσθα πάνθ' ὅς' ἄν κεῖνος λέγηι.] τούτωι πιθόμενος τήν τεκοῦσαν ἔκτανον. ἐκεῖνον ἡγεῖσθ' ἀνόσιον καί κτείνετε: ἐκεῖνος ἥμαρτ', οὐκ ἐγώ. τί χρῆν με δρᾶν; ἤ οὐκ ἀξιόχρεως ὁ θεός ἀναφέροντί μοι μίασμα λῦσαι; ποῖ τις οὖν ἔτ' ἄν φύγοι, εἰ μή κελεύσας ῥύσεταί με μή θανεῖν; ἀλλ' ὡς μέν οὐκ εὖ μή λέγ' εἴργασται τάδε, ἡμῖν δέ τοῖς δράσασιν οὐκ εὐδαιμόνως. [γάμοι δ' ὅσοις μέν εὖ καθεστᾶσιν βροτῶν, μακάριος αἰών: οἷς δέ μή πίπτουσιν εὖ, τά τ' ἔνδον εἰσί τά τε θύραζε δυστυχεῖς.] {χο.} ἀεί γυναῖκες ἐμποδών ταῖς συμφοραῖς ἔφυσαν ἀνδρῶν πρός τό δυσχερέστερον. {τυ.} ἐπεί θρασύνηι κοὐχ ὑποστέλληι λόγωι, οὕτω δ' ἀμείβηι μ' ὥστε μ' ἀλγῆσαι φρένα, μᾶλλόν μ' ἀνάψεις ἐπί σόν ἐξελθεῖν φόνον: καλόν πάρεργον δ' αὐτό θήσομαι πόνων ὧν οὕνεκ' ἦλθον θυγατρί κοσμήσων τάφον. μολών γάρ εἰς ἔκκλητον ἀργείων ὄχλον ἑκοῦσαν οὐχ ἑκοῦσαν ἐπισείσω πόλιν σοί σῆι τ' ἀδελφῆι, λεύσιμον δοῦναι δίκην. μᾶλλον δ' ἐκείνη σοῦ θανεῖν ἐστ' ἀξία, ἥ τῆι τεκούσηι ς' ἠγρίως', ἐς οὖς ἀεί πέμπουσα μύθους ἐπί τό δυσμενέστερον, ὄνειδος ἀγγέλλουσα τἀγαμέμνονος καί τοῦθ' ὅ μισήσειαν αἰγίσθου λέχος οἱ νέρτεροι θεοί (καί γάρ ἐνθάδ' ἦν πικρόν), ἕως ὑφῆψε δῶμ' ἀνηφαίστωι πυρί. μενέλαε, σοί δέ τάδε λέγω δράσω τε πρός: εἰ τοὐμόν ἔχθος ἐναριθμῆι κῆδός τ' ἐμόν, μή τῶιδ' ἀμύνειν φόνον, ἐναντίον θεοῖς, [ἔα δ' ὑπ' ἀστῶν καταφονευθῆναι πέτροις,] ἤ μή 'πίβαινε σπαρτιάτιδος χθονός. τοσαῦτ' ἀκούσας ἴσθι, μηδέ δυσσεβεῖς ἕληι, παρώσας εὐσεβεστέρους φίλους: ἡμᾶς δ' ἀπ' οἴκων ἄγετε τῶνδε, πρόσπολοι. {ορ.} στεῖχ', ὡς ἀθορύβως οὑπιών ἡμῖν λόγος πρός τόνδ' ἵκηται, γῆρας ἀποφυγών τό σόν. μενέλαε, ποῖ σόν πόδ' ἐπί συννοίαι κυκλεῖς, διπλῆς μερίμνης διπτύχους ἰών ὁδούς; {με.} ἔασον: ἐν ἐμαυτῶι τι συννοούμενος ὅπηι τράπωμαι τῆς τύχης ἀμηχανῶ. {ορ.} μή νυν πέραινε τήν δόκησιν, ἀλλ' ἐμούς λόγους ἀκούσας πρόσθε βουλεύου τότε. {με.} λέγ': εὖ γάρ εἶπας: ἔστι δ' οὗ σιγή λόγου κρείσσων γένοιτ' ἄν, ἔστι δ' οὗ σιγῆς λόγος. {ορ.} λέγοιμ' ἄν ἤδη: τά μακρά τῶν σμικρῶν λόγων ἐπίπροσθέν ἐστι καί σαφῆ μᾶλλον κλυεῖν. ἐμοί σύ τῶν σῶν, μενέλεως, μηδέν δίδου, ἅ δ' ἔλαβες ἀπόδος πατρός ἐμοῦ λαβών πάρα. [οὐ χρήματ' εἶπον, χρήματ', ἤν ψυχήν ἐμήν σώσηις, ἅπερ μοι φίλτατ' ἐστί τῶν ἐμῶν.] ἀδικῶ: λαβεῖν χρή μ' ἀντί τοῦδε τοῦ κακοῦ ἄδικόν τι παρά σοῦ: καί γάρ ἀγαμέμνων πατήρ ἀδίκως ἀθροίσας ἑλλάδ' ἦλθ' ὑπ' ἴλιον, οὐκ ἐξαμαρτών αὐτός ἀλλ' ἁμαρτίαν τῆς σῆς γυναικός ἀδικίαν τ' ἰώμενος: ἀπέδοτο δ', ὡς χρή τοῖς φίλοισι τούς φίλους, τό σῶμ' ἀληθῶς, σοί παρ' ἀσπίδ' ἐκπονῶν, ὅπως σύ τήν σήν ἀπολάβοις ξυνάορον. ἀπότεισον οὖν μοι ταὐτό τοῦτ' ἐκεῖ λαβών, μίαν πονήσας ἡμέραν, ἡμῶν ὕπερ σωτήριος στάς, μή δέκ' ἐκπλήσας ἔτη. ἕν μέν τόδ' ἡμῖν ἀνθ' ἑνός δοῦναί σε χρή: ἅ δ' αὐλίς ἔλαβε σφάγι' ἐμῆς ὁμοσπόρου, ἐῶ ς' ἔχεν ταῦθ': ἑρμιόνην μή κτεῖνε σύ: δεῖ γάρ ς' ἐμοῦ πράσσοντος ὡς πράσσω τά νῦν πλέον φέρεσθαι κἀμέ συγγνώμην ἔχειν. ψυχήν δ' ἐμήν δός τῶι ταλαιπώρωι πατρί [κἀμῆς ἀδελφῆς, παρθένου μακρόν χρόνον]: θανών γάρ οἶκον ὀρφανόν λείψω πατρός. ἐρεῖς: ἀδύνατον. αὐτό τοῦτο: τούς φίλους ἐν τοῖς κακοῖς χρή τοῖς φίλοισιν ὠφελεῖν: ὅταν δ' ὁ δαίμων εὖ διδῶι, τί δεῖ φίλων; ἀρκεῖ γάρ αὐτός ὁ θεός ὠφελεῖν θέλων. φιλεῖν δάμαρτα πᾶσιν ἕλλησιν δοκεῖς: κοὐχ ὑποτρέχων σε τοῦτο θωπείαι λέγω: ταύτης ἱκνοῦμαί ς'_ὦ μέλεος ἐγώ, κακόν ἐς οἷον ἥκω. τί δέ; ταλαιπωρεῖν με δεῖ: ὑπέρ γάρ οἴκου παντός ἱκετεύω τάδε. ὦ πατρός ὅμαιμε θεῖε, τόν κατά χθονός θανόντ' ἀκούειν τάδε δόκει, ποτωμένην ψυχήν ὑπέρ σοῦ, καί λέγειν ἁγώ λέγω. [ταῦτ' εἴς τε δάκρυα καί γόους καί συμφοράς] εἴρηκα κἀπήιτηκα, τήν σωτηρίαν θηρῶν, ὅ πάντες κοὐκ ἐγώ ζητῶ μόνος. {χο.} κἀγώ ς' ἱκνοῦμαι καί γυνή περ οὖς' ὅμως τοῖς δεομένοισιν ὠφελεῖν: οἷός τε δ' εἶ. {με.} ὀρέστ', ἐγώ τοι σόν καταιδοῦμαι κάρα καί ξυμπονῆσαι σοῖς κακοῖσι βούλομαι: καί χρή γάρ οὕτω τῶν ὁμαιμόνων κακά συνεκκομίζειν, δύναμιν ἤν διδῶι θεός, θνήισκοντα καί κτείνοντα τούς ἐναντίους. τοῦ δ' αὖ δύνασθαι πρός θεῶν χρήιζω τυχεῖν: ἥκω γάρ ἀνδρῶν συμμάχων κενόν δόρυ ἔχων, πόνοισι μυρίοις ἀλώμενος, σμικρᾶι σύν ἀλκῆι τῶν λελειμμένων φίλων. μάχηι μέν οὖν ἄν οὐχ ὑπερβαλοίμεθα πελασγόν ἄργος: εἰ δέ μαλθακοῖς λόγοις δυναίμεθ', ἐνταῦθ' ἐλπίδος προήκομεν. [σμικροῖσι †μέν γάρ τά† μεγάλα πῶς ἕλοι τις ἄν πόνοισιν; ἀμαθές καί τό βούλεσθαι τάδε.] ὅταν γάρ ἡβᾶι δῆμος εἰς ὀργήν πεσών, ὅμοιον ὥστε πῦρ κατασβέσαι λάβρον: εἰ δ' ἡσύχως τις αὑτόν ἐντείνοντι μέν χαλῶν ὑπείκοι καιρόν εὐλαβούμενος, ἴσως ἄν ἐκπνεύσειεν: ἤν δ' ἀνῆι πνοάς, τύχοις ἄν αὐτοῦ ῥαιδίως ὅσον θέλεις. [ἔνεστι δ' οἶκτος, ἔνι δέ καί θυμός μέγας, καραδοκοῦντι κτῆμα τιμιώτατον.] ἐλθών δ' ἐγώ σοι τυνδάρεων πειράσομαι πόλιν τε πεῖσαι τῶι λίαν χρῆσθαι καλῶς. [καί ναῦς γάρ ἐνταθεῖσα πρός βίαν ποδί ἔβαψεν, ἔστη δ' αὖθις ἤν χαλᾶι πόδα.] μισεῖ γάρ ὁ θεός τάς ἄγαν προθυμίας, μισοῦσι δ' ἀστοί: δεῖ δέ μ' (οὐκ ἄλλως λέγω) σώιζειν σε σοφίαι, μή βίαι τῶν κρεισσόνων. ἀλκῆι δέ ς' οὐκ ἄν, ἧι σύ δοξάζεις ἴσως, σώσαιμ' ἄν: οὐ γάρ ῥάιδιον λόγχηι μιᾶι στῆσαι τροπαῖα τῶν κακῶν ἅ σοι πάρα. [οὐ γάρ ποτ' ἄργους γαῖαν εἰς τό μαλθακόν προσηγόμεσθα: νῦν δ' ἀναγκαίως ἔχει δούλοισιν εἶναι τοῖς σοφοῖσι τῆς τύχης.] {ορ.} ὦ πλήν γυναικός οὕνεκα στρατηλατεῖν τἄλλ' οὐδέν, ὦ κάκιστε, τιμωρεῖν φίλοις, φεύγεις ἀποστραφείς με, τά δ' ἀγαμέμνονος φροῦδ'; ἄφιλος ἦσθ' ἄρ', ὦ πάτερ, πράσσων κακῶς. οἴμοι, προδέδομαι, κοὐκέτ' εἰσίν ἐλπίδες ὅπηι τραπόμενος θάνατον ἀργείων φύγω: οὗτος γάρ ἦν μοι καταφυγή σωτηρίας. ἀλλ' εἰσορῶ γάρ τόνδε φίλτατον βροτῶν πυλάδην δρόμωι στείχοντα φωκέων ἄπο, ἡδεῖαν ὄψιν: πιστός ἐν κακοῖς ἀνήρ κρείσσων γαλήνης ναυτίλοισιν εἰσορᾶν. {πυλαδησ} θᾶσσον ἤ μ' ἐχρῆν προβαίνων ἱκόμην δι' ἄστεως, σύλλογον πόλεως ἀκούσας ὄντ', ἰδών δ' αὐτός σαφῶς [ἐπί σέ σύγγονόν τε τήν σήν, ὡς κτενοῦντας αὐτίκα]. τί τάδε; πῶς ἔχεις; τί πράσσεις, φίλταθ' ἡλίκων ἐμοί καί φίλων καί συγγενείας; πάντα γάρ τάδ' εἶ σύ μοι. {ορ.} οἰχόμεσθ', ὡς ἐν βραχεῖ σοι τἀμά δηλώσω κακά. {πυ.} συγκατασκάπτοις ἄν ἡμᾶς: κοινά γάρ τά τῶν φίλων. {ορ.} μενέλεως κάκιστος ἐς ἐμέ καί κασιγνήτην ἐμήν ... {πυ.} εἰκότως, κακῆς γυναικός ἄνδρα γίγνεσθαι κακόν. {ορ.} ὥσπερ οὐκ ἐλθών ἔμοιγε ταὐτόν ἀπέδωκεν μολών. {πυ.} ἦ γάρ ἐστιν ὡς ἀληθῶς τήνδ' ἀφιγμένος χθόνα; {ορ.} χρόνιος: ἀλλ' ὅμως τάχιστα κακός ἐφωράθη φίλοις. {πυ.} καί δάμαρτα τήν κακίστην ναυστολῶν ἐλήλυθεν; {ορ.} οὐκ ἐκεῖνος ἀλλ' ἐκείνη κεῖνον ἐνθάδ' ἤγαγεν. {πυ.} ποῦ 'στίν ἥ πλείστους ἀχαιῶν ὤλεσεν γυνή μία; {ορ.} ἐν δόμοις ἐμοῖσιν, εἰ δή τούσδ' ἐμούς καλεῖν χρεών. {πυ.} σύ δέ τίνας λόγους ἔλεξας σοῦ κασιγνήτωι πατρός; {ορ.} μή μ' ἰδεῖν θανόνθ' ὑπ' ἀστῶν καί κασιγνήτην ἐμήν. {πυ.} πρός θεῶν, τί πρός τάδ' εἶπε; τόδε γάρ εἰδέναι θέλω. {ορ.} ηὐλαβεῖθ', ὅ τοῖς φίλοισι δρῶσιν οἱ κακοί φίλοι. {πυ.} σκῆψιν ἐς ποίαν προβαίνων; τοῦτο πάντ' ἔχω μαθών. {ορ.} οὖτος ἦλθ', ὁ τάς ἀρίστας θυγατέρας σπείρας πατήρ. {πυ.} τυνδάρεων λέγεις: ἴσως σοι θυγατέρος θυμούμενος. {ορ.} αἰσθάνηι: τό τοῦδε κῆδος μᾶλλον εἵλετ' ἤ πατρός. {πυ.} κοὐκ ἐτόλμησεν πόνων σῶν ἀντιλάζυσθαι παρών; {ορ.} οὐ γάρ αἰχμητής πέφυκεν, ἐν γυναιξί δ' ἄλκιμος. {πυ.} ἐν κακοῖς ἄρ' εἶ μεγίστοις: καί ς' ἀναγκαῖον θανεῖν; {ορ.} ψῆφον ἀμφ' ἡμῶν πολίτας ἐπί φόνωι θέσθαι χρεών. {πυ.} ἥ κρινεῖ τί χρῆμα; λέξον: διά φόβου γάρ ἔρχομαι. {ορ.} ἤ θανεῖν ἤ ζῆν: ὁ μῦθος οὐ μακρός μακρῶν πέρι. {πυ.} φεῦγέ νυν λιπών μέλαθρα σύν κασιγνήτηι σέθεν. {ορ.} οὐχ ὁρᾶις; φυλασσόμεσθα φρουρίοισι πανταχῆι. {πυ.} εἶδον ἄστεως ἀγυιάς τεύχεσιν πεφαργμένας. {ορ.} ὡσπερεί πόλις πρός ἐχθρῶν σῶμα πυργηρούμεθα. {πυ.} κἀμέ νῦν ὅρα τί πάσχω: καί γάρ αὐτός οἴχομαι. {ορ.} πρός τίνος; τοῦτ' ἄν προσείη τοῖς ἐμοῖς κακοῖς κακόν. {πυ.} στρόφιος ἤλασέν μ' ἀπ' οἴκων φυγάδα θυμωθείς πατήρ. {ορ.} ἴδιον ἤ κοινόν πολίταις ἐπιφέρων ἔγκλημά τι; {πυ.} ὅτι συνηράμην φόνον σοι μητρός, ἀνόσιον λέγων. {ορ.} ὦ τάλας, ἔοικε καί σέ τἀμά λυπήσειν κακά. {πυ.} οὐχί μενέλεω τρόποισι χρώμεθ': οἰστέον τάδε. {ορ.} οὐ φοβῆι μή ς' ἄργος ὥσπερ κἄμ' ἀποκτεῖναι θέληι; {πυ.} οὐ προσήκομεν κολάζειν τοῖσδε, φωκέων δέ γῆι. {ορ.} δεινόν οἱ πολλοί, κακούργους ὅταν ἔχωσι προστάτας. {πυ.} ἀλλ' ὅταν χρηστούς λάβωσι, χρηστά βουλεύους' ἀεί. {ορ.} εἶἑν: ἐς κοινόν λέγειν χρή. {πυ.} τίνος ἀναγκαίου πέρι; {ορ.} εἰ λέγοιμ' ἀστοῖσιν ἐλθών ... {πυ.} ὡς ἔδρασας ἔνδικα; {ορ.} πατρί τιμωρῶν ἐμαυτοῦ; {πυ.} μή λάβωσί ς' ἄσμενοι. {ορ.} ἀλλ' ὑποπτήξας σιωπῆι κατθάνω; {πυ.} δειλόν τόδε. {ορ.} πῶς ἄν οὖν δρώιην; {πυ.} ἔχεις τιν', ἤν μένηις, σωτηρίαν; {ορ.} οὐκ ἔχω. {πυ.} μολόντι δ' ἐλπίς ἐστι σωθῆναι κακῶν; {ορ.} εἰ τύχοι, γένοιτ' ἄν. {πυ.} οὔκουν τοῦτο κρεῖσσον ἤ μένειν; {ορ.} ἀλλά δῆτ' ἔλθω; {πυ.} θανών γοῦν ὧδε κάλλιον θανῆι. {ορ.} εὖ λέγεις: φεύγω τό δειλόν τῆιδε. {πυ.} μᾶλλον ἤ μένων. {ορ.} καί τό πρᾶγμά γ' ἔνδικόν μοι. {πυ.} τοῦ δοκεῖν ἔχου μόνον. {ορ.} καί τις ἄν γέ μ' οἰκτίσειε ... {πυ.} μέγα γάρ ηὑγένειά σου. {ορ.} θάνατον ἀσχάλλων πατρῶιον. {πυ.} πάντα ταῦτ' ἐν ὄμμασιν. {ορ.} ἰτέον, ὡς ἄνανδρον ἀκλεῶς κατθανεῖν. {πυ.} αἰνῶ τάδε. {ορ.} ἦ λέγωμεν οὖν ἀδελφῆι ταῦτ' ἐμῆι; {πυ.} μή πρός θεῶν. {ορ.} δάκρυα γοῦν γένοιτ' ἄν. {πυ.} οὔκουν οὗτος οἰωνός μέγας; {ορ.} δηλαδή σιγᾶν ἄμεινον. {πυ.} τῶι χρόνωι γε κερδανεῖς. {ορ.} κεῖνό μοι μόνον πρόσαντες ... {πυ.} τί τόδε καινόν αὖ λέγεις; {ορ.} μή θεαί μ' οἴστρωι κατάσχως'. {πυ.} ἀλλά κηδεύσω ς' ἐγώ. {ορ.} δυσχερές ψαύειν νοσοῦντος ἀνδρός. {πυ.} οὐκ ἔμοιγε σοῦ. {ορ.} εὐλαβοῦ λύσσης μετασχεῖν τῆς ἐμῆς. {πυ.} τό δ' οὖν ἴτω. {ορ.} οὐκ ἄρ' ὀκνήσεις; {πυ.} ὄκνος γάρ τοῖς φίλοις κακόν μέγα. {ορ.} ἕρπε νυν οἴαξ ποδός μοι ... {πυ.} φίλα γ' ἔχων κηδεύματα. {ορ.} καί με πρός τύμβον πόρευσον πατρός. {πυ.} ὡς τί δή τόδε; {ορ.} ὥς νιν ἱκετεύσω με σῶσαι. {πυ.} τό γε δίκαιον ὧδ' ἔχει. {ορ.} μητέρος δέ μή 'σίδοιμι μνῆμα. {πυ.} πολεμία γάρ ἦν. ἀλλ' ἔπειγ', ὡς μή σε πρόσθε ψῆφος ἀργείων ἕληι, περιβαλών πλευροῖς ἐμοῖσι πλευρά νωχελῆ νόσωι: ὡς ἐγώ δι' ἄστεώς σε, σμικρά φροντίζων ὄχλου, οὐδέν αἰσχυνθείς ὀχήσω. ποῦ γάρ ὤν δείξω φίλος, εἴ †σε μή 'ν δειναῖσιν ὄντα† συμφοραῖς ἐπαρκέσω; {ορ.} τοῦτ' ἐκεῖνο: κτᾶσθ' ἑταίρους, μή τό συγγενές μόνον: ὡς ἀνήρ ὅστις τρόποισι συντακῆι, θυραῖος ὤν, μυρίων κρείσσων ὁμαίμων ἀνδρί κεκτῆσθαι φίλος. {χο.} ὁ μέγας ὄλβος ἅ τ' ἀρετά μέγα φρονοῦς' ἀν' ἑλλάδα καί παρά σιμουντίοις ὀχετοῖς πάλιν ἀνῆλθ' ἐξ εὐτυχίας ἀτρείδαις πάλιν παλαιᾶς ἀπό συμφορᾶς δόμων, ὁπότε χρυσέας ἔρις ἀρ νός †ἤλυθε† τανταλίδαις οἰκτρότατα θοινάματα καί σφάγια γενναίων τεκέων: ὅθεν πόνωι πόνος ἐξαμεί βων δι' αἵματος οὐ προλεί πει δισσοῖσιν ἀτρείδαις. τό καλόν οὐ καλόν, τοκέων πυριγενεῖ τεμεῖν παλάμαι χρόα, μελάνδετον δέ φόνωι ξίφος ἐς αὐγάς ἀελίοιο δεῖξαι: τό δ' εὖ κακουργεῖν ἀσέβεια ποικίλα κακοφρόνων τ' ἀνδρῶν παράνοι α. θανάτου γάρ ἀμφί φόβωι τυνδαρίς ἰάχησε τάλαι να: τέκνον, οὐ τολμᾶις ὅσια κτείνων σάν ματέρα: μή πατρώι αν τιμῶν χάριν ἐξανά ψηι δύσκλειαν ἐς αἰεί. τίς νόσος ἤ τίνα δάκρυα καί τίς ἔλεος μείζων κατά γᾶν ἤ ματροκτόνον αἷμα χειρί θέσθαι; οἷον ἔργον τελέσας βεβάκχευται μανίαις, εὐμενίσι θήραμα, φόβον δρομάσι δινεύων βλεφάροις, ἀγαμεμνόνιος παῖς. ὦ μέλεος, ματρός ὅτ' ἐκ χρυσεοπηνήτων φαρέων μαστόν ὑπερτέλλοντ' ἐσιδών σφάγιον ἔθετο ματέρα, πατρώι ων παθέων ἀμοιβάν. {ηλ.} γυναῖκες, ἦ που τῶνδ' ἀφώρμηται δόμων τλήμων ὀρέστης θεομανεῖ λύσσηι δαμείς; {χο.} ἥκιστα: πρός δ' ἀργεῖον οἴχεται λεών [ψυχῆς ἀγῶνα τόν προκείμενον πέρι δώσων, ἐν ὧι ζῆν ἤ θανεῖν ὑμᾶς χρεών]. {ηλ.} οἴμοι: τί χρῆμ' ἔδρασε; τίς δ' ἔπεισέ νιν; {χο.} πυλάδης: ἔοικε δ' οὐ μακράν ὅδ' ἄγγελος λέξειν τά κεῖθεν σοῦ κασιγνήτου πέρι. {αγγελοσ} [ὦ τλῆμον, ὦ δύστηνε τοῦ στρατηλάτου] ἀγαμέμνονος παῖ, πότνι' ἠλέκτρα, λόγους ἄκουσον οὕς σοι δυστυχεῖς ἥκω φέρων. {ηλ.} αἰαῖ, διοιχόμεσθα: δῆλος εἶ λόγωι. [κακῶν γάρ ἥκεις, ὡς ἔοικεν, ἄγγελος.] {αγ.} ψήφωι πελασγῶν σόν κασίγνητον θανεῖν καί ς', ὦ τάλαιν', ἔδοξε τῆιδ' ἐν ἡμέραι. {ηλ.} οἴμοι: προσῆλθεν ἐλπίς, ἥν φοβουμένη πάλαι τό μέλλον ἐξετηκόμην γόοις. ἀτάρ τίς ἁγών, τίνες ἐν ἀργείοις λόγοι καθεῖλον ἡμᾶς κἀπεκύρωσαν θανεῖν; λέγ', ὦ γεραιέ: πότερα λευσίμωι χερί ἤ διά σιδήρου πνεῦμ' ἀπορρῆξαί με δεῖ, κοινάς ἀδελφῶι συμφοράς κεκτημένην; {αγ.} ἐτύγχανον μέν ἀγρόθεν πυλῶν ἔσω βαίνων, πυθέσθαι δεόμενος τά τ' ἀμφί σοῦ τά τ' ἀμφ' ὀρέστου: σῶι γάρ εὔνοιαν πατρί ἀεί ποτ' εἶχον, καί μ' ἔφερβε σός δόμος πένητα μέν, χρῆσθαι δέ γενναῖον φίλοις. ὁρῶ δ' ὄχλον στείχοντα καί θάσσοντ' ἄκραν, οὗ φασι πρῶτον δαναόν αἰγύπτωι δίκας διδόντ' ἀθροῖσαι λαόν ἐς κοινάς ἕδρας. ἀστῶν δέ δή τιν' ἠρόμην ἄθροισμ' ἰδών: τί καινόν ἄργει; μῶν τι πολεμίων πάρα ἄγγελμ' ἀνεπτέρωκε δαναϊδῶν πόλιν; ὁ δ' εἶπ': ὀρέστην κεῖνον οὐχ ὁρᾶις πέλας στείχοντ', ἀγῶνα θανάσιμον δραμούμενον; ὁρῶ δ' ἄελπτον φάσμ', ὅ μήποτ' ὤφελον, πυλάδην τε καί σόν σύγγονον στείχονθ' ὁμοῦ, τόν μέν κατηφῆ καί παρειμένον νόσωι, τόν δ' ὥστ' ἀδελφόν ἴσα φίλωι λυπούμενον, νόσημα κηδεύοντα παιδαγωγίαι. ἐπεί δέ πλήρης ἐγένετ' ἀργείων ὄχλος, κῆρυξ ἀναστάς εἶπε: τίς χρήιζει λέγειν, πότερον ὀρέστην κατθανεῖν ἤ μή χρεών, μητροκτονοῦντα; κἀπί τῶιδ' ἀνίσταται ταλθύβιος, ὅς σῶι πατρί συνεπόρθει φρύγας: ἔλεξε δ', ὑπό τοῖς δυναμένοισιν ὤν ἀεί, διχόμυθα, πατέρα μέν σόν ἐκπαγλούμενος, σόν δ' οὐκ ἐπαινῶν σύγγονον, καλούς κακούς λόγους ἑλίσσων, ὅτι καθισταίη νόμους ἐς τούς τεκόντας οὐ καλούς: τό δ' ὄμμ' ἀεί φαιδρωπόν ἐδίδου τοῖσιν αἰγίσθου φίλοις. [τό γάρ γένος τοιοῦτον: ἐπί τόν εὐτυχῆ πηδῶς' ἀεί κήρυκες: ὅδε δ' αὐτοῖς φίλος, ὅς ἄν δύνηται πόλεος ἔν τ' ἀρχαῖσιν ἦι.] ἐπί τῶιδε δ' ἠγόρευε διομήδης ἄναξ: οὗτος κτανεῖν μέν οὔτε ς' οὔτε σύγγονον εἴα, φυγῆι δέ ζημιοῦντας εὐσεβεῖν. ἐπερρόθησαν δ' οἱ μέν ὡς καλῶς λέγοι, οἱ δ' οὐκ ἐπήινουν. κἀπί τῶιδ' ἀνίσταται ἀνήρ τις ἀθυρόγλωσσος, ἰσχύων θράσει: [ἀργεῖος οὐκ ἀργεῖος, ἠναγκασμένος, θορύβωι τε πίσυνος κἀμαθεῖ παρρησίαι, πιθανός ἔτ' αὐτούς περιβαλεῖν κακῶι τινι. ὅταν γάρ ἡδύς τις λόγοις φρονῶν κακῶς πείθηι τό πλῆθος, τῆι πόλει κακόν μέγα: ὅσοι δέ σύν νῶι χρηστά βουλεύους' ἀεί, κἄν μή παραυτίκ', αὖθίς εἰσι χρήσιμοι πόλει. θεᾶσθαι δ' ὧδε χρή τόν προστάτην ἰδόνθ': ὅμοιον γάρ τό χρῆμα γίγνεται τῶι τούς λόγους λέγοντι καί τιμωμένωι.] ὅς εἶπ' ὀρέστην καί ς' ἀποκτεῖναι πέτροις βάλλοντας, ὑπό δ' ἔτεινε τυνδάρεως λόγους [τῶι σφώ κατακτείνοντι τοιούτους λέγειν]. ἄλλος δ' ἀναστάς ἔλεγε τῶιδ' ἐναντία, μορφῆι μέν οὐκ εὐωπός, ἀνδρεῖος δ' ἀνήρ, ὀλιγάκις ἄστυ κἀγορᾶς χραίνων κύκλον, αὐτουργός, οἵπερ καί μόνοι σώιζουσι γῆν, ξυνετός δέ, χωρεῖν ὁμόσε τοῖς λόγοις θέλων, ἀκέραιον ἀνεπίπληκτον ἠσκηκώς βίον: ὅς εἶπ' ὀρέστην παῖδα τόν ἀγαμέμνονος στεφανοῦν, ὅς ἠθέλησε τιμωρεῖν πατρί, κακήν γυναῖκα κἄθεον κατακτανών, ἥ κεῖν' ἀφήιρει, μήθ' ὁπλίζεσθαι χέρα μήτε στρατεύειν ἐκλιπόντα δώματα, εἰ τἄνδον οἰκουρήμαθ' οἱ λελειμμένοι φθεροῦσιν, ἀνδρῶν εὔνιδας λωβώμενοι. καί τοῖς γε χρηστοῖς εὖ λέγειν ἐφαίνετο. κοὐδείς ἔτ' εἶπε: σός δ' ἐπῆλθε σύγγονος, ἔλεξε δ': ὦ γῆν ἰνάχου κεκτημένοι [πάλαι πελασγοί, δαναΐδαι δεύτερον], ὑμῖν ἀμύνων οὐδέν ἧσσον ἤ πατρί ἔκτεινα μητέρ': εἰ γάρ ἀρσένων φόνος ἔσται γυναιξίν ὅσιος, οὐ φθάνοιτ' ἔτ' ἄν θνήισκοντες, ἤ γυναιξί δουλεύειν χρεών. [τοὐναντίον δέ δράσετ' ἤ δρᾶσαι χρεών: νῦν μέν γάρ ἡ προδοῦσα λέκτρ' ἐμοῦ πατρός τέθνηκεν: εἰ δέ δή κατακτενεῖτ' ἐμέ, ὁ νόμος ἀνεῖται, κοὐ φθάνοι θνήισκων τις ἄν: ὡς τῆς γε τόλμης οὐ σπάνις γενήσεται.] ἀλλ' οὐκ ἔπειθ' ὅμιλον, εὖ δοκῶν λέγειν: νικᾶι δ' ἐκεῖνος ὁ κακός ἐν πλήθει χερῶν, ὅς ἠγόρευσε σύγγονον σέ τε κτανεῖν. μόλις δ' ἔπεισε μή πετρούμενος θανεῖν τλήμων ὀρέστης: αὐτόχειρι δέ σφαγῆι ὑπέσχετ' ἐν τῆιδ' ἡμέραι λείψειν βίον σύν σοί. πορεύει δ' αὐτόν ἐκκλήτων ἄπο πυλάδης δακρύων, σύν δ' ὁμαρτοῦσιν φίλοι κλαίοντες, οἰκτίροντες: ἔρχεται δέ σοι πικρόν θέαμα καί πρόσοψις ἀθλία. ἀλλ' εὐτρέπιζε φάσγαν' ἤ βρόχον δέρηι, ὡς δεῖ λιπεῖν σε φέγγος: ηὑγένεια δέ οὐδέν ς' ἐπωφέλησεν, οὐδ' ὁ πύθιον τρίποδα καθίζων φοῖβος, ἀλλ' ἀπώλεσεν. [{χο.} ὦ δυστάλαινα παρθέν', ὡς ξυνηρεφές πρόσωπον ἐς γῆν σόν βαλοῦς' ἄφθογγος εἶ, ὡς ἐς στεναγμούς καί γόους δραμουμένη.] {χο.} κατάρχομαι στεναγμόν, ὦ πελασγία, τιθεῖσα λευκόν ὄνυχα διά παρηΐδων, αἱματηρόν ἄταν, κτύπον τε κρατός, ὅν ἔλαχ' ἁ κατά χθονός νερτέρων †περσέφασσα καλλίπαις θεά†. ἰαχείτω δέ γᾶ κυκλωπία, σίδαρον ἐπί κάρα τιθεῖσα κούριμον, πήματ' οἴκων. ἔλεος ἔλεος ὅδ' ἔρχεται τῶν θανουμένων ὕπερ, στρατηλατᾶν ἑλλάδος ποτ' ὄντων. βέβακε γάρ βέβακεν, οἴχεται τέκνων πρόπασα γέννα πέλοπος ὅ τ' ἐπί μακαρίοις ζῆλος ὤν ποτ' οἴκοις: φθόνος νιν εἷλε θεόθεν ἅ τε δυσμενής φοινία ψῆφος ἐν πολίταις. ἰώ, ὦ πανδάκρυτ' ἐφαμέρων ἔθνη πολύπο να, λεύσσεθ' ὡς παρ' ἐλπίδας μοῖρα βαίνει. ἕτερα δ' ἕτερον ἀμείβεται πήματ' ἐν χρόνωι μακρῶι: βροτῶν δ' ὁ πᾶς ἀστάθμητος αἰών. {<ηλ.> } μόλοιμι τάν οὐρανοῦ μέσον χθονός <τε> τεταμέναν αἰωρήμασιν πέτραν ἁλύσεσι χρυσέαις, φερομέναν δίναισι, βῶλον ἐξ ὀλύμπου, ἵν' ἐν θρήνοισιν ἀναβοάσω γέροντι πατέρι ταντάλωι, ὅς ἔτεκεν ἔτεκε γενέτορας ἐμέθεν, δόμων ἅς κατεῖδον ἄτας: ποτανόν μέν δίωγμα πώλων, τεθριπποβάμονι στόλωι πέλοψ ὅτ' ἐπί πελάγεσι διε δίφρευσε μυρτίλου φόνον δικών ἐς οἶδμα πόντου, λευκοκύμοσιν πρός γεραιστίαις ποντίων σάλων ἀϊόσιν ἁρματεύσας: ὅθεν δόμοισι τοῖς ἐμοῖς ἦλθ' ἀρά πολύστονος, [λόχευμα ποιμνίοισι μαιάδος τόκου] τό χρυσόμαλλον ἀρνός ὁπό τε γένετο τέρας †ὀλοόν ἀτρέως ἱπποβότα†: ὅθεν ἔρις τό τε πτερωτόν ἁλίου μετέβαλεν ἅρμα, τάν πρός ἑσπέραν κέλευθον οὐρανοῦ †προσαρμόσας μονόπωλον ἐς ἀῶ†, ἑπταπόρου τε δραμήματα πλειάδος εἰς ὁδόν ἄλλαν ζεύς μεταβάλλει †τῶιδέ τ' ἀμείβει† θανάτους θανά των τά τ' ἐπώνυμα δεῖπνα θυέστου λέκτρα τε κρήσσας ἀερόπας δολί ας δολίοισι γάμοις: τά πανύστατα δ' εἰς ἐμέ καί γενέταν ἐμόν ἤλυθε δόμων πολυπόνοις ἀνάγκαις. {χο.} καί μήν ὅδε σός σύγγονος ἕρπει ψήφωι θανάτου κατακυρωθείς, ὅ τε πιστότατος πάντων πυλάδης, ἰσάδελφος ἀνήρ, †ἰθύνων νοσερόν κῶλον ὀρέστου†, ποδί κηδοσύνωι παράσειρος. {ηλ.} οἴ 'γώ: πρό τύμβου γάρ ς' ὁρῶς' ἀναστένω, ἀδελφέ, καί πάροιθε νερτέρου πυρᾶς. οἴ 'γώ μάλ' αὖθις: ὥς ς' ἰδοῦς' ἐν ὄμμασιν πανυστάτην πρόσοψιν ἐξέστην φρενῶν. {ορ.} οὐ σῖγ' ἀφεῖσα τούς γυναικείους γόους στέρξεις τά κρανθέντ'; οἰκτρά μέν τάδ', ἀλλ' ὅμως [φέρειν ς' ἀνάγκη τάς παρεστῶσας τύχας]. {ηλ.} καί πῶς σιωπῶ; φέγγος εἰσορᾶν θεοῦ τόδ' οὐκέθ' ἡμῖν τοῖς ταλαιπώροις μέτα. {ορ.} σύ μή μ' ἀπόκτειν': ἅλις ὑπ' ἀργείας χερός τέθνηχ' ὁ τλήμων: τά δέ παρόντ' ἔα κακά. {ηλ.} ὦ μέλεος ἥβης σῆς, ὀρέστα, καί πότμου θανάτου τ' ἀώρου: ζῆν ἐχρῆν ς', ὅτ' οὐκέτ' εἶ. {ορ.} μή πρός θεῶν μοι περιβάληις ἀνανδρίαν, ἐς δάκρυα πορθμεύους' ὑπομνήσει κακῶν. {ηλ.} θανούμεθ': οὐχ οἷόν τε μή στένειν κακά: πᾶσιν γάρ οἰκτρόν ἡ φίλη ψυχή βροτοῖς. {ορ.} τόδ' ἦμαρ ἡμῖν κύριον: δεῖ δ' ἤ βρόχους ἅπτειν κρεμαστούς ἤ ξίφος θήγειν χερί. {ηλ.} σύ νύν μ', ἀδελφέ, μή τις ἀργείων κτάνηι, ὕβρισμα θέμενος τόν ἀγαμέμνονος δόμον. {ορ.} ἅλις τό μητρός αἷμ': ἐγώ δέ ς' οὐ κτενῶ, ἀλλ' αὐτόχειρι θνῆισχ' ὅτωι βούληι τρόπωι. {ηλ.} ἔσται τάδ': οὐδέν σοῦ ξίφει λελείψομαι: ἀλλ' ἀμφιθεῖναι σῆι δέρηι θέλω χέρας. {ορ.} τέρπου κενήν ὄνησιν, εἰ τερπνόν τόδε, θανάτου πέλας βεβῶσι περιβαλεῖν χέρας. {ηλ.} ὦ φίλτατ', ὦ ποθεινόν ἥδιστόν τ' ἔχων †τῆς σῆς ἀδελφῆς ὄνομα† καί ψυχήν μίαν. {ορ.} ἔκ τοί μ' ἔτηξας: καί ς' ἀμείψασθαι θέλω φιλότητι χειρῶν: τί γάρ ἔτ' αἰδοῦμαι τάλας; [ὦ στέρν' ἀδελφῆς, ὦ φίλον πρόσπτυγμ' ἐμόν, τάδ' ἀντί παίδων καί γαμηλίου λέχους προσφθέγματ' ἀμφοῖν τοῖς ταλαιπώροις πάρα.] {ηλ.} φεῦ: πῶς ἄν ξίφος νώ ταὐτόν, εἰ θέμις, κτάνοι καί μνῆμα δέξαιθ' ἕν, κέδρου τεχνάσματα; {ορ.} ἥδιστ' ἄν εἴη ταῦθ': ὁρᾶις δέ δή φίλων ὡς ἐσπανίσμεθ', ὥστε κοινωνεῖν τάφου. {ηλ.} οὐδ' εἶφ' ὑπέρ σοῦ μή θανεῖν σπουδήν ἔχων μενέλαος ὁ κακός, ὁ προδότης τοὐμοῦ πατρός; {ορ.} οὐδ' ὄμμ' ἔδειξεν, ἀλλ' ἐπί σκήπτροις ἔχων τήν ἐλπίδ' ηὐλαβεῖτο μή σώιζειν φίλους. ἀλλ' εἷ' ὅπως γενναῖα κἀγαμέμνονος δράσαντε κατθανούμεθ' ἀξιώτατα. κἀγώ μέν εὐγένειαν ἀποδείξω πόλει, παίσας πρός ἧπαρ φασγάνωι: σέ δ' αὖ χρεών ὅμοια πράσσειν τοῖς ἐμοῖς τολμήμασιν. πυλάδη, σύ δ' ἡμῖν τοῦ φόνου γενοῦ βραβεύς, καί κατθανόντοιν εὖ περίστειλον δέμας θάψον τε κοινῆι πρός πατρός τύμβον φέρων. καί χαῖρ': ἐπ' ἔργον δ', ὡς ὁρᾶις, πορεύομαι. {πυ.} ἐπίσχες: ἕν μέν πρῶτά σοι μομφήν ἔχω, εἰ ζῆν με χρήιζειν σοῦ θανόντος ἤλπισας. {ορ.} τί γάρ προσήκει κατθανεῖν ς' ἐμοῦ μέτα; {πυ.} ἤρου; τί δέ ζῆν σῆς ἑταιρίας ἄτερ; {ορ.} οὐκ ἔκτανες σύ μητέρ', ὡς ἐγώ τάλας. {πυ.} σύν σοί γε κοινῆι: ταὐτά καί πάσχειν με δεῖ. {ορ.} ἀπόδος τό σῶμα πατρί, μή σύνθνηισκέ μοι. σοί μέν γάρ ἐστι πόλις, ἐμοί δ' οὐκ ἔστι δή, καί δῶμα πατρός καί μέγας πλούτου λιμήν: γάμων δέ τῆς μέν δυσπότμου τῆσδ' ἐσφάλης, ἥν σοι κατηγγύης' ἑταιρίαν σέβων: σύ δ' ἄλλο λέκτρον παιδοποίησαι λαβών: κῆδος δέ τοὐμόν καί σόν οὐκέτ' ἔστι δή. ἀλλ', ὦ ποθεινόν ὄμμ' ὁμιλίας ἐμῆς, χαῖρ': οὐ γάρ ἡμῖν ἐστι τοῦτο, σοί γε μήν: οἱ γάρ θανόντες χαρμάτων τητώμεθα. {πυ.} ἦ πολύ λέλειψαι τῶν ἐμῶν βουλευμάτων. μήθ' αἷμά μου δέξαιτο κάρπιμον πέδον, μή λαμπρός αἰθήρ, εἴ ς' ἐγώ προδούς ποτε ἐλευθερώσας τοὐμόν ἀπολίποιμι σέ. καί συγκατέκτανον γάρ, οὐκ ἀρνήσομαι, καί πάντ' ἐβούλευς' ὧν σύ νῦν τίνεις δίκας: καί ξυνθανεῖν οὖν δεῖ με σοί καί τῆιδ' ὁμοῦ: ἐμήν γάρ αὐτήν, ἦς <γε> λέχος ἐπήινεσα, κρίνω δάμαρτα. τί γάρ ἐρῶ καλόν ποτε γῆν δελφίδ' ἐλθών, φωκέων ἀκρόπτολιν, ὅς πρίν μέν ὑμᾶς δυστυχεῖν φίλος παρῆ, νῦν δ' οὐκέτ' εἰμί δυστυχοῦντί σοι φίλος; οὐκ ἔστιν: ἀλλά ταῦτα μέν κἀμοί μέλει: ἐπεί δέ κατθανούμεθ', ἐς κοινούς λόγους ἔλθωμεν, ὡς ἄν μενέλεως συνδυστυχῆι. {ορ.} ὦ φίλτατ', εἰ γάρ τοῦτο κατθάνοιμ' ἰδών. {πυ.} πιθοῦ νυν, ἀνάμεινον δέ φασγάνου τομάς. {ορ.} μενῶ, τόν ἐχθρόν εἴ τι τιμωρήσομαι. {πυ.} σίγα νυν: ὡς γυναιξί πιστεύω βραχύ. {ορ.} μηδέν τρέσηις τάσδ': ὡς πάρεις' ἡμῖν φίλαι. {πυ.} ἑλένην κτάνωμεν, μενέλεωι λύπην πικράν. {ορ.} πῶς; †τό γάρ ἕτοιμόν ἐστιν, εἴ γ' ἔσται καλῶς†. {πυ.} σφάξαντες: ἐν δόμοις δέ κρύπτεται σέθεν. {ορ.} μάλιστα: καί δή πάντ' ἀποσφραγίζεται. {πυ.} ἀλλ' οὐκέθ', ἅιδην νυμφίον κεκτημένη. {ορ.} καί πῶς; ἔχει γάρ βαρβάρους ὀπάονας. {πυ.} τίνας; φρυγῶν γάρ οὐδέν' ἄν τρέσαιμ' ἐγώ. {ορ.} οἵους ἐνόπτρων καί μύρων ἐπιστάτας. {πυ.} τρυφάς γάρ ἥκει δεῦρ' ἔχουσα τρωϊκάς; {ορ.} ὡς ἑλλάς αὐτῆι σμικρόν οἰκητήριον. {πυ.} οὐδέν τό δοῦλον πρός τό μή δοῦλον γένος. {ορ.} καί μήν τόδ' ἔρξας δίς θανεῖν οὐχ ἅζομαι. {πυ.} ἀλλ' οὐδ' ἐγώ μήν, σοί γε τιμωρούμενος. {ορ.} τό πρᾶγμα δήλου καί πέραιν', ὅπως λέγεις. {πυ.} ἔσιμεν ἐς οἴκους δῆθεν ὡς θανούμενοι. {ορ.} ἔχω τοσοῦτον, τἀπίλοιπα δ' οὐκ ἔχω. {πυ.} γόους πρός αὐτήν θησόμεσθ' ἅ πάσχομεν. {ορ.} ὥστ' ἐκδακρῦσαί γ' ἔνδοθεν κεχαρμένην. {πυ.} καί νῶιν παρέσται ταὔθ' ἅπερ κείνηι τότε. {ορ.} ἔπειτ' ἀγῶνα πῶς ἀγωνιούμεθα; {πυ.} κρύπτ' ἐν πέπλοισι τοισίδ' ἕξομεν ξίφη. {ορ.} πρόσθεν δ' ὀπαδῶν τίς ὄλεθρος γενήσεται; {πυ.} ἐκκλήισομέν σφας ἄλλον ἄλλοσε στέγης. {ορ.} καί τόν γε μή σιγῶντ' ἀποκτείνειν χρεών. {πυ.} εἶτ' αὐτό δηλοῖ τοὔργον οἷ τείνειν χρεών. {ορ.} ἑλένην φονεύειν: μανθάνω τό σύμβολον. {πυ.} ἔγνως: ἄκουσον δ' ὡς καλῶς βουλεύομαι. εἰ μέν γάρ ἐς γυναῖκα σωφρονεστέραν ξίφος μεθεῖμεν, δυσκλεής ἄν ἦν φόνος: νῦν δ' ὑπέρ ἁπάσης ἑλλάδος δώσει δίκην, ὦν πατέρας ἔκτειν', ὧν δ' ἀπώλεσεν τέκνα, νύμφας τ' ἔθηκεν ὀρφανάς ξυναόρων. ὀλολυγμός ἔσται, πῦρ τ' ἀνάψουσιν θεοῖς, σοί πολλά κἀμοί κέδν' ἀρώμενοι τυχεῖν, κακῆς γυναικός οὕνεχ' αἷμ' ἐπράξαμεν. ὁ μητροφόντης δ' οὐ καλῆι ταύτην κτανών, ἀλλ' ἀπολιπών τοῦτ' ἐπί τό βέλτιον πεσῆι, ἑλένης λεγόμενος τῆς πολυκτόνου φονεύς. οὐ δεῖ ποτ', οὐ δεῖ μενέλεων μέν εὐτυχεῖν, τόν σόν δέ πατέρα καί σέ κἀδελφήν θανεῖν, μητέρα τ' ... ἐῶ τοῦτ': οὐ γάρ εὐπρεπές λέγειν: δόμους δ' ἔχειν σούς δι' ἀγαμέμνονος δόρυ λαβόντα νύμφην: μή γάρ οὖν ζώιην ἔτι, εἰ μή 'π' ἐκείνηι φάσγανον σπάσω μέλαν. ἤν δ' οὖν τόν ἑλένης μή κατάσχωμεν φόνον, πρήσαντες οἴκους τούσδε κατθανούμεθα. ἑνός γάρ οὐ σφαλέντες ἕξομεν κλέος, καλῶς θανόντες ἤ καλῶς σεσωμένοι. {χο.} πάσαις γυναιξίν ἀξία στυγεῖν ἔφυ ἡ τυνδαρίς παῖς, ἥ κατήισχυνεν γένος. {ορ.} φεῦ: οὐκ ἔστιν οὐδέν κρεῖσσον ἤ φίλος σαφής, οὐ πλοῦτος, οὐ τυραννίς: ἀλόγιστον δέ τοι τό πλῆθος ἀντάλλαγμα γενναίου φίλου. σύ γάρ τά τ' εἰς αἴγισθον ἐξηῦρες κακά καί πλησίον παρῆσθα κινδύνων ἐμοί, νῦν τ' αὖ δίδως μοι πολεμίων τιμωρίαν κοὐκ ἐκποδών εἶ: παύσομαί ς' αἰνῶν, ἐπεί βάρος τι κἀν τῶιδ' ἐστίν, αἰνεῖσθαι λίαν. ἐγώ δέ πάντως ἐκπνέων ψυχήν ἐμήν δράσας τι χρήιζω τούς ἐμούς ἐχθρούς θανεῖν, ἵν' ἀνταναλώσω μέν οἵ με προύδοσαν, στένωσι δ' οἵπερ κἄμ' ἔθηκαν ἄθλιον. ἀγαμέμνονός τοι παῖς πέφυχ', ὅς ἑλλάδος ἦρξ' ἀξιωθείς, οὐ τύραννος, ἀλλ' ὅμως ῥώμην θεοῦ τιν' ἔσχ': ὅν οὐ καταισχυνῶ δοῦλον παρασχών θάνατον, ἀλλ' ἐλευθέρως ψυχήν ἀφήσω, μενέλεων δέ τείσομαι. ἑνός γάρ εἰ λαβοίμεθ', εὐτυχοῖμεν ἄν: κεἴ ποθεν ἄελπτος παραπέσοι σωτηρία κτανοῦσι μή θανοῦσιν, εὔχομαι τάδε. ὅ βούλομαι γάρ, ἡδύ καί διά στόμα πτηνοῖσι μύθοις ἀδαπάνως τέρψαι φρένα. {ηλ.} ἐγώ, κασίγνητ', αὐτό τοῦτ' ἔχειν δοκῶ, σωτηρίαν σοι τῶιδέ τ' ἐκ τρίτων τ' ἐμοί. {ορ.} θεοῦ λέγεις πρόνοιαν: ἀλλά ποῦ τόδε; ἐπεί τό συνετόν γ' οἶδα σῆι ψυχῆι παρόν. {ηλ.} ἄκουε δή νυν, καί σύ δεῦρο νοῦν ἔχε. {ορ.} λέγ': ὡς τό μέλλειν ἀγάθ' ἔχει τίν' ἡδονήν; {ηλ.} ἑλένης κάτοισθα θυγατέρ'; εἰδότ' ἠρόμην. {ορ.} οἶδ', ἥν <γ'> ἔθρεψεν ἑρμιόνην μήτηρ ἐμή. {ηλ.} αὕτη βέβηκε πρός κλυταιμήστρας τάφον ... {ορ.} τί χρῆμα δράσους'; ὑποτίθης τίν' ἐλπίδα; {ηλ.} χοάς κατασπείσους' ὑπέρ μητρός τάφωι. {ορ.} καί δή τί μοι τοῦτ' εἶπας ἐς σωτηρίαν; {ηλ.} συλλάβεθ' ὅμηρον τήνδ', ὅταν στείχηι πάλιν. {ορ.} τίνος τόδ' εἶπας φάρμακον τρισσοῖς φίλοις; {ηλ.} ἑλένης θανούσης ἤν τι μενέλεώς σε δρᾶι ἤ τόνδε κἀμέ (πᾶν γάρ ἕν φίλον τόδε), λέγ' ὡς φονεύσεις ἑρμιόνην: ξίφος δέ χρή δέρηι πρός αὐτῆι παρθένου σπάσαντ' ἔχειν. κἄν μέν σε σώιζη μή θανεῖν χρήιζων κόρην [μενέλαος ἑλένης πτῶμ' ἰδών ἐν αἵματι], μέθες πεπᾶσθαι πατρί παρθένου δέμας: ἤν δ' ὀξυθύμου μή κρατῶν φρονήματος κτείνηι σε, καί σύ σφάζε παρθένου δέρην. καί νιν δοκῶ, τό πρῶτον ἤν πολύς παρῆι, χρόνωι μαλάξειν σπλάγχνον: οὔτε γάρ θρασύς οὔτ' ἄλκιμος πέφυκε. τήνδ' ἡμῖν ἔχω σωτηρίας ἔπαλξιν: εἴρηται λόγος. {ορ.} ὦ τάς φρένας μέν ἄρσενας κεκτημένη, τό σῶμα δ' ἐν γυναιξί θηλείαις πρέπον, ὡς ἀξία ζῆν μᾶλλον ἤ θανεῖν ἔφυς. πυλάδη, τοιαύτης ἆρ' ἁμαρτήσηι τάλας γυναικός ἤ ζῶν μακάριον κτήσηι λέχος. {πυ.} εἰ γάρ γένοιτο, φωκέων δ' ἔλθοι πόλιν καλοῖσιν ὑμεναίοισιν ἀξιουμένη. {ορ.} ἥξει δ' ἐς οἴκους ἑρμιόνη τίνος χρόνου; ὡς τἄλλα γ' εἶπας, εἴπερ εὐτυχήσομεν, κάλλισθ', ἑλόντες σκύμνον ἀνοσίου πατρός. {ηλ.} καί δή πέλας νιν δωμάτων εἶναι δοκῶ: τοῦ γάρ χρόνου τό μῆκος αὐτό συντρέχει. {ορ.} καλῶς: σύ μέν νυν, σύγγον' ἠλέκτρα, δόμων πάρος μένουσα παρθένου δέχου πόδα, φύλασσε δ' ἤν τις, πρίν τελευτηθῆι φόνος, [ἤ ξύμμαχός τις ἤ κασίγνητος πατρός,] ἐλθών ἐς οἴκους φθῆι, γέγωνέ τ' ἐς δόμους, ἤ σανίδα παίσας' ἤ λόγους πέμψας' ἔσω: ἡμεῖς δ' ἔσω στείχοντες ἐπί τόν ἔσχατον ἀγῶν' ὁπλιζώμεσθα φασγάνωι χέρας [πυλάδη: σύ γάρ δή συμπονεῖς ἐμοί πόνους]. ὦ δῶμα ναίων νυκτός ὀρφναίας πάτερ, καλῶ ς' ὀρέστης παῖς σός ἐπίκουρον μολεῖν [τοῖς δεομένοισι: διά σέ γάρ πάσχω τάλας ἀδίκως, προδέδομαι δ' ὑπό κασιγνήτου σέθεν, δίκαια πράξας: οὗ θέλω δάμαρθ' ἑλών κτεῖναι: σύ δ' ἡμῖν τοῦδε συλλήπτωρ γενοῦ]. {ηλ.} ὦ πάτερ, ἱκοῦ δῆτ', εἰ κλύεις ἔσω χθονός τέκνων καλούντων, οἵ σέθεν θνήισκους' ὕπερ. {πυ.} ὦ συγγένεια πατρός ἐμοῦ, κἀμάς λιτάς, ἀγάμεμνον, εἰσάκουσον, ἔκσωσον τέκνα. {ορ.} ἔκτεινα μητέρ' ... {ηλ.} ἡψάμην δ' ἐγώ ξίφους ... {πυ.} ἐγώ δέ γ' ἐπεκέλευσα κἀπέλυς' ὄκνου. {ορ.} σοί, πάτερ, ἀρήγων. {ηλ.} οὐδ' ἐγώ προύδωκά σε. {πυ.} οὔκουν ὀνείδη τάδε κλυών ῥύσηι τέκνα; {ορ.} δακρύοις κατασπένδω ς'. {ηλ.} ἐγώ δ' οἴκτοισί γε. {πυ.} παύσασθε, καί πρός ἔργον ἐξορμώμεθα: εἴπερ γάρ εἴσω γῆς ἀκοντίζους' ἀραί, κλύει. σύ δ', ὦ ζεῦ πρόγονε καί δίκης σέβας, δότ' εὐτυχῆσαι τῶιδ' ἐμοί τε τῆιδέ τε: τρισσοῖς φίλοις γάρ εἷς ἀγών, δίκη μία [ἤ ζῆν ἅπασιν ἤ θανεῖν ὀφείλεται]. {ηλ.} μυκηνίδες ὦ φίλιαι, τά πρῶτα κατά πελασγόν ἕδος ἀργείων. {χο.} τίνα θροεῖς αὐδάν, πότνια; παραμένει γάρ ἔτι σοι τάδ' ἐν δαναϊδᾶν πόλει. {ηλ.} στῆθ' αἱ μέν ὑμῶν τόνδ' ἁμαξήρη τρίβον, αἱ δ' ἐνθάδ' ἄλλον οἶμον ἐς φρουράν δόμων. {χο.} τί δέ με τόδε χρέος ἀπύεις; ἔνεπέ μοι, φίλα. {ηλ.} φόβος ἔχει με μή τις ἐπιδών κάσιν σταθέντ' ἐπί φοίνιον αἷμα πήματα πήμασιν ἐξεύρηι. {χο.} χωρεῖτ', ἐπειγώμεσθ': ἐγώ μέν οὖν τρίβον τόνδ' ἐκφυλάξω τόν πρός ἡλίου βολάς. {_} καί μήν ἐγώ τόνδ', ὅς πρός ἑσπέραν φέρει. {ηλ.} δόχμιά νυν κόρας διάφερ' ὀμμάτων. {χο.} ἐκεῖθεν ἐνθάδ' εἶτα πάλιν σκοπιάν ἔχομεν, ὡς θροεῖς. {ηλ.} ἑλίσσετέ νυν βλέφαρον, κόρας διάδοτε πάνται διά βοστρύχων. {χο.} ὅδε τις ἐν τρίβωι †προσέρχεται†: τίς ὅδ' ἄρ' ἀμ φί μέλαθρον πολεῖ σόν ἀγρότας ἀνήρ; {ηλ.} ἀπωλόμεσθ' ἄρ', ὦ φίλαι: κεκρυμμένας θήρας ξιφήρεις αὐτίκ' ἐχθροῖσιν φανεῖ. {χο.} ἄφοβος ἔχε: κενός, ὦ φίλα, στίβος ὅν οὐ δοκεῖς. {ηλ.} τί δέ; τό σόν βέβαιον ἔτι μοι μένει; δός ἀγγελίαν ἀγαθάν τιν', εἰ τάδ' ἔρημα τά πρόσθ' αὐλᾶς. {χο.} καλῶς τά γ' ἐνθένδ': ἀλλά τἀπό σοῦ σκόπει: ὡς οὔτις ἡμῖν δαναϊδῶν πελάζεται. {_} ἐς ταὐτόν ἥκεις: καί γάρ οὐδέ τῆιδ' ὄχλος. {ηλ.} φέρε νυν ἐν πύλαισιν ἀκοάν βάλω. {χο.} τί μέλλεθ' οἱ κατ' οἶκον ἐν ἡσυχίαι σφάγια φοινίσσειν; {ηλ.} οὐκ εἰσακούους': ὦ τάλαιν' ἐγώ κακῶν: ἆρ' ἐς τό κάλλος ἐκκεκώφηται ξίφη; {χο.} τάχα τις ἀργείων ἔνοπλος ὁρμάσας ποδί βοηδρόμωι μέλαθρα προσμείξει. {ηλ.} σκέψασθέ νυν ἄμεινον: οὐχ ἕδρας ἀγών: ἀλλ' αἱ μέν ἐνθάδ', αἱ δ' ἐκεῖσε λεύσσετε. {χο.} ἀμείβω κέλευθον σκοπεύουσα πάνται. {ελ.} (ἔσωθεν) ἰώ πελασγόν ἄργος, ὄλλυμαι κακῶς. {ηλ.} ἠκούσαθ'; ἅνδρες χεῖρ' ἔχουσιν ἐν φόνωι: ἑλένης τό κώκυμ' ἐστίν, ὡς ἀπεικάσαι. {χο.} ὦ διός ὦ διός ἀέναον κράτος, ἔλθ' ἐπίκουρος ἐμοῖσι φίλοισι πάντως. {ελ.} (ἔσωθεν) μενέλαε, θνήισκω: σύ δέ παρών μ' οὐκ ὠφελεῖς. {ηλ.} καί {χο.} φονεύετε καίνετε θείνετ' ὄλλυτε, δίπτυχα δίστομα φάσγαν' ἐκ χερός ἱέμενοι, τάν λιποπάτορα λιπογάμετον, ἅ πλείστους ἔκανεν ἑλλάνων δορί παρά ποταμόν ὀλομένους, ὅθι δάκρυα δάκρυσι πέσε σιδαρέοις βέλεσιν ἀμφί τάς σκαμάνδρου δίνας. {χο.} σιγᾶτε σιγᾶτ': ἠισθόμην κτύπον τινός κέλευθον ἐσπεσόντος ἀμφί δώματα. {ηλ.} ὦ φίλταται γυναῖκες, ἐς μέσον φόνον ἥδ' ἑρμιόνη πάρεστι: παύσωμεν βοήν. στείχει γάρ ἐσπαίσουσα δικτύων βρόχους: καλόν τό θήραμ', ἤν ἁλῶι, γενήσεται. πάλιν κατάστηθ' ἡσύχωι μέν ὄμματι, χροιᾶι δ' ἀδήλωι τῶν δεδραμένων πέρι: κἀγώ σκυθρωπούς ὀμμάτων ἕξω κόρας, ὡς δῆθεν οὐκ εἰδυῖα τἀξειργασμένα. ὦ παρθέν', ἥκεις τόν κλυταιμήστρας τάφον στέψασα καί σπείσασα νερτέροις χοάς; {ερμιονη} ἥκω λαβοῦσα πρευμένειαν. ἀλλά μοι φόβος τις εἰσελήλυθ', ἥντιν' ἐν δόμοις τηλουρός οὖσα δωμάτων κλύω βοήν. {ηλ.} τί δ'; ἄξι' ἡμῖν τυγχάνει στεναγμάτων. {ερ.} εὔφημος ἴσθι: τί δέ νεώτερον λέγεις; {ηλ.} θανεῖν ὀρέστην κἄμ' ἔδοξε τῆιδε γῆι. {ερ.} μή δῆτ', ἐμούς γε συγγενεῖς πεφυκότας. {ηλ.} ἄραρ': ἀνάγκης δ' ἐς ζυγόν καθέσταμεν. {ερ.} ἦ τοῦδ' ἕκατι καί βοή κατά στέγας; {ηλ.} ἱκέτης γάρ ἑλένης γόνασι προσπεσών βοᾶι ... {ερ.} τίς; οὐδέν οἶδα μᾶλλον, ἤν σύ μή λέγηις. {ηλ.} τλήμων ὀρέστης, μή θανεῖν, ἐμοῦ θ' ὕπερ. {ερ.} ἐπ' ἀξίοισί τἄρ' ἀνευφημεῖ δόμος. {ηλ.} περί τοῦ γάρ ἄλλου μᾶλλον ἄν φθέγξαιτό τις; ἀλλ' ἐλθέ καί μετάσχες ἱκεσίας φίλοις, σῆι μητρί προσπεσοῦσα τῆι μέγ' ὀλβίαι, μενέλαον ἡμᾶς μή θανόντας εἰσιδεῖν. ἄγ', ὦ τραφεῖσα μητρός ἐν χεροῖν ἐμῆς, οἴκτιρον ἡμᾶς κἀπικούφισον κακῶν. ἴθ' εἰς ἀγῶνα δεῦρ', ἐγώ δ' ἡγήσομαι: σωτηρίας γάρ τέρμ' ἔχεις ἡμῖν μόνη. {ερ.} ἰδού, διώκω τόν ἐμόν ἐς δόμους πόδα. σώθηθ' ὅσον γε τοὐπ' ἔμ'. {ηλ.} ὦ κατά στέγας φίλοι ξιφήρεις, οὐχί συλλήψεσθ' ἄγραν; [{ερ.} οἴ 'γώ: τίνας τούσδ' εἰσορῶ; {ορ.} σιγᾶν χρεών: ἡμῖν γάρ ἥκεις, οὐχί σοί, σωτηρία.] {(ηλ.)} ἔχεσθ' ἔχεσθε, φάσγανον δέ πρός δέρηι βαλόντες ἡσυχάζεθ', ὡς εἰδῆι τόδε μενέλαος, οὕνεκ' ἄνδρας, οὐ φρύγας κακούς, εὑρών ἔπραξεν οἷα χρή πράσσειν κακούς. {χο.} ἰώ ἰώ φίλαι, κτύπον ἐγείρετε, κτύπον καί βοάν πρό μελάθρων, ὅπως ὁ πραχθείς φόνος μή δεινόν ἀργείοισιν ἐμβάληι φόβον, βοηδρομῆσαι πρός δόμους τυραννικούς, πρίν ἐτύμως ἴδω τόν ἑλένας φόνον καθαιμακτόν ἐν δόμοις κείμενον, ἤ καί λόγον του προσπόλων πυθώμεθα: τά μέν γάρ οἶδα συμφορᾶς, τά δ' οὐ σαφῶς. διά δίκας ἔβα θεῶν νέμεσις ἐς ἑλέναν: δακρύοισι γάρ ἑλλάδα πᾶσαν ἔπλησε <_> διά τόν ὀλόμενον ὀλόμενον ἰδαῖον πάριν, ὅς ἄγαγ' ἑλλάδ' εἰς ἴλιον. [ἀλλά κτυπεῖ γάρ κλῆιθρα βασιλείων δόμων, σιγήσατ': ἔξω γάρ τις ἐκβαίνει φρυγῶν, οὗ πευσόμεσθα τἀν δόμοις ὅπως ἔχει.] {φρυξ} ἀργέιον ξίφος ἐκ θανάτου πέφευγα βαρβάροις ἐν εὐ μάρισιν κεδρωτά πα στάδων ὑπέρ τέραμνα δωρικάς τε τριγλύφους, φροῦδα φροῦδα, γᾶ γᾶ, βαρβάροισι δρασμοῖς. αἰαῖ: πᾶι φύγω, ξέναι, πολιόν αἰ θέρ' ἀμπτάμενος ἤ πόντον, ὠκεανός ὅν ταυρόκρανος ἀγκάλαις ἑλίσσων κυκλοῖ χθόνα; {χο.} τί δ' ἐστίν, ἑλένης πρόσπολ', ἰδαῖον κάρα; {φρ.} ἴλιον ἴλιον, ὤμοι μοι, φρύγιον ἄστυ καί καλλίβωλον ἴ δας ὄρος ἱερόν, ὥς ς' ὀλόμενον στένω [ἁρμάτειον ἁρμάτειον μέλος] βαρβάρωι βοᾶι †διά τό τᾶς ὀρνιθόγονον ὄμμα κυκνόπτερον καλλοσύνας† λήδας σκύμνον δυσελέναν δυσελέναν, ξεστῶν περγάμων <τῶν> ἀπολ λωνίων ἐρινύν. ὀτοτοτοῖ ἰαλέμων ἰαλέμων: δαρδανία τλάμων, γανυμήδεος ἱπποσύνα, διός εὐνέτα. {χο.} σαφῶς λέγ' ἡμῖν αὔθ' ἕκαστα τἀν δόμοις. [τά μέν γάρ οὐκ εὔγνωστα συμβαλοῦς' ἔχω.] {φρ.} αἴλινον αἴλινον ἀρχάν θρήνου βάρβαροι λέγουσιν, αἰαῖ, ἀσιάδι φωνᾶι, βασιλέων ὅταν αἷμα χυθῆι κατά γᾶν ξίφεσιν σιδαρέοισιν ἅιδα. ἦλθον ἐς δόμους, ἵν' αὔθ' ἕκαστά σοι λέγω, λέοντες ἕλλανες δύο διδύμωι <ῥυθμῶι>: τῶι μέν ὁ στρατηλάτας πατήρ κλήιζεται, ὁ δέ παῖς στροφίου, κακόμητις ἀνήρ, οἷος ὀδυσσεύς, σιγᾶι δόλιος, πιστός δέ φίλοις, θρασύς εἰς ἀλκάν, ξυνετός πολέμου, φόνιός τε δράκων: ἔρροι τᾶς ἡσύχου προνοίας κακοῦργος ὤν. οἱ δέ πρός θρόνους ἔσω μολόντες ἇς ἔγημ' ὁ το ξότας πάρις γυναικός, ὄμ μα δακρύοις πεφυρμένοι, ταπείν' ἕζονθ', ὁ μέν τό κεῖθεν, ὁ δέ τό κεῖθεν, ἄλ λος ἄλλοθεν δεδραγμένοι, περί δέ γόνυ χέρας ἱκεσίους ἔβαλον ἔβαλον ἑλένας ἄμφω. ἀνά δέ δρομάδες ἔθορον ἔθορον ἀμφίπολοι φρύγες: προσεῖπεν δ' ἄλλος ἄλ λον πεσών ἐν φόβωι, μή τις εἴη δόλος: κἀδόκει τοῖς μέν οὔ, τοῖς δ' ἐς ἀρκυστάτων μηχανάν ἐμπλέκειν παῖδα τάν τυνδαρίδ' ὁ ματροφόντας δράκων. {χο.} σύ δ' ἦσθα ποῦ τότ'; ἤ πάλαι φεύγεις φόβωι; {φρ.} φρυγίοις ἔτυχον φρυγίοισι νόμοις παρά βόστρυχον αὔραν αὔραν ἑλένας ἑλένας εὐπᾶγι κύκλωι πτερίνωι πρό παρῆιδος ἀίσσων [βαρβάροις νόμοισιν]. ἁ δέ λίνον <λίνον> ἠλακάται δακτύλοις ἕλισσεν, νῆμα δ' ἵετο πέδωι, σκύλων φρυγίων ἐπί τύμβον ἀγάλ ματα συστολίσαι χρήιζουσα λίνωι, φάρεα πορφύρεα, δῶρα κλυταιμήστραι, προσεῖπεν δ' ὀρέστας λάκαιναν κόραν: ὦ διός παῖ, θές ἴχνος πέδωι δεῦρ' ἀποστᾶσα κλισμοῦ πέλοπος ἐπί προπάτορος ἕδρανα παλαιᾶς ἑστίας, ἵν' εἰδῆις λόγους ἐμούς. ἄγει δ' ἄγει νιν, ἁ δ' ἐφεί πετ' οὐ πρόμαντις ὧν ἔμελ λεν: ὁ δέ συνεργός ἄλλ' ἔπρασς' †ἰών κακός φωκεύς†: οὐκ ἐκποδών ἴτ'; †ἀλλ' ἀεί† κακοί φρύγες. ἔκληισεν δ' ἄλλον ἄλ λοσε στέγας, τούς μέν ἐν σταθμοῖσιν ἱππικοῖσι, τούς δ' ἐν ἐξέδραισι, τούς δ' ἐκεῖς' ἐκεῖθεν [ἄλλον ἄλλοσε] διαρμόσας ἀποπρό δεσποίνας. {χο.} τί τοὐπί τῶιδε συμφορᾶς ἐγίγνετο; {φρ.} ἰδαία μᾶτερ μᾶτερ, ὀβρίμα ὀβρίμα ἀνταία, φονίων παθέων ἀνόμων τε κακῶν ἅπερ ἔδρακον ἔδρακον ἐν δόμοις τυράννων. ἀμφιπορφύρων πέπλων ὑπό σκότου ξίφη σπάσαν τες ἐν χεροῖν ἄλλος' ἄλ λοθεν δίνευον ὄμ μα, μή τις παρών τύχοι. ὡς κάπροι δ' ὀρέστεροι γυναικός ἀντίοι σταθέν τες ἐννέπουσι: κατθανῆι κατθανῆι: κακός ς' ἀποκτείνει πόσις, κασιγνήτου προδούς ἐν ἄργει θανεῖν γόνον. ἁ δ' ἀνίαχεν ἴαχεν: ἰώ μοί μοι. λευκόν δ' ἐμβαλοῦσα πῆχυν στέρνοις †κτύπησε κρᾶτα† μέλεον πλαγάν, φυγάδι δέ ποδί τό χρυσεοσάμβαλον ἴχνος ἔφερεν ἔφερεν: ἐς κόμας δέ δακτύλους δικών ὀρέστας, μυκηνίδ' ἀρβύλαν προβάς, ὤμοις ἀρι στεροῖσιν ἀνακλάσας δέραν, παίειν λαιμῶν ἔμελ λεν εἴσω μέλαν ξίφος. {χο.} ποῦ δ' ἦτ' ἀμύνειν οἱ κατά στέγας φρύγες; {φρ.} ἰαχᾶι δόμων θύρετρα καί σταθμούς μοχλοῖσιν ἐκβαλόντες, ἔνθ' ἐμίμνομεν, βοηδρομοῦμεν ἄλλος ἄλλοθεν στέγας, ὁ μέν πέτρους, ὁ δ' ἀγκύλας, ὁ δέ ξίφος πρόκωπον ἐν χεροῖν ἔχων. ἔναντα δ' ἦλθεν πυλάδας ἀλίαστος, οἷος οἷος ἕκτωρ ὁ φρύγιος ἤ <καί> τρικόρυθος αἴας, ὅν εἶδον εἶδον ἐν πύλαις πριαμίσι: φασ γάνων δ' ἀκμάς συνήψαμεν. τότε δή τότε διαπρεπεῖς †ἐγένοντο φρύγες ὅσον ἄρεος ἀλκάν† ἥσσονες ἑλλάδος ἐγενόμεθ' αἰχμᾶς, ὁ μέν οἰχόμενος φυγάς, ὁ δέ νέκυς ὤν, ὁ δέ τραῦμα φέρων, ὁ δέ λισσόμενος, θανάτου προβολάν: νεκροί δ' ἔπιπτον, οἱ δ' ἔμελλον, οἱ δ' ἔκεινθ': ὑπό σκότον δ' ἐφεύγομεν. ἔμολε δ' ἁ τάλαιν' ἑρμιόνα δόμους ἐπί φόνωι χαμαιπετεῖ ματρός ἅ νιν ἔτεκεν τλάμων. ἄθυρσοι δ' οἷά νιν †δραμόντε βάκχαι σκύμνον ἐν χεροῖν† ὀρείαν ξυνήρπασαν: πάλιν δέ τᾶς διός κόρας ἐπί σφαγάν ἔτεινον: ἁ δ' [ἐκ θαλάμων] ἐγένετο διαπρό δωμάτων ἄφαντος, ὦ ζεῦ καί γᾶ καί φῶς καί νύξ, ἤτοι φαρμάκοις ἤ μάγων τέχναις ἤ θεῶν κλοπαῖς. τά δ' ὕστερ' οὐκέτ' οἶδα: δραπέταν γάρ ἐξ έκλεπτον ἐκ δόμων πόδα. πολύπονα δέ πολύπονα πάθεα μενέλας ἀνσχόμενος ἀνόνατον <ἀνόνατον> ἀπο <πρό> τροίας ἔλαβε τόν ἑλένας γάμον. {χο.} καί μήν ἀμείβει καινόν ἐκ καινῶν τόδε: ξιφηφόρον γάρ εἰσορῶ πρό δωμάτων βαίνοντ' ὀρέστην ἐπτοημένωι ποδί. {ορ.} ποῦ 'στιν οὗτος ὅς πέφευγεν ἐκ δόμων τοὐμόν ξίφος; {φρ.} προσκυνῶ ς', ἄναξ, νόμοισι βαρβάροισι προσπίτνων. {ορ.} οὐκ ἐν ἰλίωι τάδ' ἐστίν ἀλλ' ἐν ἀργείαι χθονί. {φρ.} πανταχοῦ ζῆν ἡδύ μᾶλλον ἤ θανεῖν τοῖς σώφροσιν. {ορ.} οὔτι που κραυγήν ἔθηκας, μενέλεων βοηδρομεῖν; {φρ.} σοί μέν οὖν ἔγωγ' ἀμύνειν: ἀξιώτερος γάρ εἶ. {ορ.} ἐνδίκως ἡ τυνδάρειος ἆρα παῖς διώλλυτο; {φρ.} ἐνδικώτατ', εἴ γε λαιμούς εἶχε τριπτύχους θενεῖν. {ορ.} δειλίαι γλώσσηι χαρίζηι, τἄνδον οὐχ οὕτω φρονῶν. {φρ.} οὐ γάρ, ἥτις ἑλλάδ' αὐτοῖς φρυξί διελυμήνατο; {ορ.} ὄμοσον (εἰ δέ μή, κτενῶ σε) μή λέγειν ἐμήν χάριν. {φρ.} τήν ἐμήν ψυχήν κατώμος', ἥν ἄν εὐορκοῖμ' ἐγώ. {ορ.} ὧδε κἀν τροίαι σίδηρος πᾶσι φρυξίν ἦν φόβος; {φρ.} ἄπεχε φάσγανον: πέλας γάρ δεινόν ἀνταυγεῖ φόνον. {ορ.} μή πέτρος γένηι δέδοικας ὥστε γοργόν' εἰσιδών; {φρ.} μή μέν οὖν νεκρός: τό γοργοῦς δ' οὐ κάτοιδ' ἐγώ κάρα. {ορ.} δοῦλος ὤν φοβῆι τόν ἅιδην, ὅς ς' ἀπαλλάξει κακῶν; {φρ.} πᾶς ἀνήρ, κἄν δοῦλος ἦι τις, ἥδεται τό φῶς ὁρῶν. {ορ.} εὖ λέγεις: σώιζει σε σύνεσις. ἀλλά βαῖν' ἔσω δόμων. {φρ.} οὐκ ἄρα κτενεῖς μ'; {ορ.} ἀφεῖσαι. {φρ.} καλόν ἔπος λέγεις τόδε. {ορ.} ἀλλά μεταβουλευσόμεσθα. {φρ.} τοῦτο δ' οὐ καλῶς λέγεις. {ορ.} μῶρος, εἰ δοκεῖς με τλῆναί ς' ἄν καθαιμάξαι δέρην: οὔτε γάρ γυνή πέφυκας οὔτ' ἐν ἀνδράσιν σύ γ' εἶ. τοῦ δέ μή στῆσαί σε κραυγήν οὕνεκ' ἐξῆλθον δόμων: ὀξύ γάρ βοῆς ἀκοῦσαν ἄργος ἐξεγείρεται. μενέλεων δ' οὐ τάρβος ἡμῖν ἀναλαβεῖν ἔσω ξίφους: ἀλλ' ἴτω ξανθοῖς ἐπ' ὤμων βοστρύχοις γαυρούμενος. [εἰ γάρ ἀργείους ἐπάξει τοῖσδε δώμασιν λαβών, τόν ἑλένης φόνον διώκων, κἀμέ μή σώιζειν θέληι σύγγονόν τ' ἐμήν πυλάδην τε τόν τάδε ξυν δρῶντά μοι, παρθένον τε καί δάμαρτα δύο νεκρώ κατόψεται.] {χο.} ἰώ ἰώ τύχα, ἕτερον εἰς ἀγῶν' ἕτερον αὖ δόμος φοβερόν ἀμφί τούς ἀτρείδας πίτνει. τί δρῶμεν; ἀγγέλλωμεν ἐς πόλιν τάδε ἤ σῖγ' ἔχωμεν; ἀσφαλέστερον, φίλαι. ἴδε πρό δωμάτων ἴδε προκηρύσσει θοάζων ὅδ' αἰθέρος ἄνω καπνός. ἅπτουσι πεύκας ὡς πυρώσοντες δόμους τούς τανταλείους οὐδ' ἀφίστανται φόνου. τέλος ἔχει δαίμων βροτοῖς, τέλος ὅπαι θέληι. μεγάλα δέ τις ἁ δύναμις καί ἀλαστόρων: ἔπες' ἔπεσε μέλαθρα τάδε δι' αἱμάτων διά τό μυρτίλου πέσημ' ἐκ δίφρου. ἀλλά μήν καί τόνδε λεύσσω μενέλεων δόμων πέλας ὀξύπουν, ἠισθημένον που τήν τύχην ἥ νῦν πάρα. οὐκέτ' ἄν φθάνοιτε κλῆιθρα συμπεραίνοντες μοχλοῖς, ὦ κατά στέγας ἀτρεῖδαι. δεινόν εὐτυχῶν ἀνήρ πρός κακῶς πράσσοντας, ὡς σύ νῦν, ὀρέστα, δυστυχεῖς. {με.} ἥκω κλυών τά δεινά καί δραστήρια δισσοῖν λεόντοιν: οὐ γάρ ἄνδρ' αὐτώ καλῶ. [ἤκουσα γάρ δή τήν ἐμήν ξυνάορον ὡς οὐ τέθνηκεν ἀλλ' ἄφαντος οἴχεται, κενήν ἀκούσας βάξιν, ἥν φόβωι σφαλείς ἤγγειλέ μοί τις. ἀλλά τοῦ μητροκτόνου τεχνάσματ' ἐστί ταῦτα καί πολύς γέλως.] ἀνοιγέτω τις δῶμα: προσπόλοις λέγω ὠθεῖν πύλας τάσδ', ὡς ἄν ἀλλά παῖδ' ἐμήν ῥυσώμεθ' ἀνδρῶν ἐκ χερῶν μιαιφόνων [καί τήν τάλαιναν ἀθλίαν δάμαρτ' ἐμήν λάβωμεν, ἧι δεῖ ξυνθανεῖν ἐμῆι χερί τούς διολέσαντας τήν ἐμήν ξυνάορον]. {ορ.} οὗτος σύ, κλήιθρων τῶνδε μή ψαύσηις χερί: μενέλαον εἶπον, ὅς πεπύργωσαι θράσει: ἤ τῶιδε θριγκῶι κρᾶτα συνθραύσω σέθεν, ῥήξας παλαιά γεῖσα, τεκτόνων πόνον. μοχλοῖς δ' ἄραρε κλῆιθρα, σῆς βοηδρόμου σπουδῆς ἅ ς' εἴρξει, μή δόμων ἔσω περᾶν. {με.} ἔα, τί χρῆμα; λαμπάδων ὁρῶ σέλας, δόμων δ' ἐπ' ἄκρων τούσδε πυργηρουμένους, ξίφος δ' ἐμῆς θυγατρός ἐπίφρουρον δέρηι. {ορ.} πότερον ἐρωτᾶν ἤ κλύειν ἐμοῦ θέλεις; {με.} οὐδέτερ': ἀνάγκη δ' ὡς ἔοικέ σου κλύειν. {ορ.} μέλλω κτανεῖν σου θυγατέρ', εἰ βούληι μαθεῖν. {με.} ἑλένην φονεύσας ἐπί φόνωι πράσσεις φόνον; {ορ.} εἰ γάρ κατέσχον μή θεῶν κλεφθείς ὕπο. {με.} ἀρνῆι κατακτάς κἀφ' ὕβρει λέγεις τάδε; {ορ.} λυπράν γε τήν ἄρνησιν: εἰ γάρ ὤφελον ... {με.} τί χρῆμα δρᾶσαι; παρακαλεῖς γάρ ἐς φόβον. {ορ.} τήν ἑλλάδος μιάστορ' εἰς ἅιδου βαλεῖν. {με.} ἀπόδος δάμαρτος νέκυν, ὅπως χώσω τάφωι. {ορ.} θεούς ἀπαίτει: παῖδα δέ κτενῶ σέθεν. [{με.} ὁ μητροφόντης ἐπί φόνωι πράσσεις φόνον; {ορ.} ὁ πατρός ἀμύντωρ, ὅν σύ προύδωκας θανεῖν.] {με.} οὐκ ἤρκεσέν σοι τό παρόν αἷμα μητέρος; {ορ.} οὐκ ἄν κάμοιμι τάς κακάς κτείνων ἀεί. {με.} ἦ καί σύ, πυλάδη, τῶιδε κοινωνεῖς φόνου; {ορ.} φησίν σιωπῶν: ἀρκέσω δ' ἐγώ λέγων. {με.} ἀλλ' οὔτι χαίρων, ἤν γε μή φύγηις πτεροῖς. {ορ.} οὐ φευξόμεσθα, πυρί δ' ἀνάψομεν δόμους. {με.} ἦ γάρ πατρῶιον δῶμα πορθήσεις τόδε; {ορ.} ὡς μή γ' ἔχηις σύ, τήνδ' ἐπισφάξας πυρί. {με.} κτεῖν': ὡς κτανών γε τῶνδέ μοι δώσεις δίκην. [{ορ.} ἔσται τάδ'. {με.} ἆ ἆ, μηδαμῶς δράσηις τάδε.] {ορ.} σίγα νυν, ἀνέχου δ' ἐνδίκως πράσσων κακῶς. {με.} ἄπαιρε θυγατρός φάσγανον. {ορ.} ψευδής ἔφυς. {με.} ἀλλά κτενεῖς μου θυγατέρ'; {ορ.} οὐ ψευδής ἔτ' εἶ. {με.} οἴμοι, τί δράσω; {ορ.} πεῖθ' ἐς ἀργείους μολών ... {με.} πειθώ τίν'; {ορ.} ἡμᾶς μή θανεῖν αἰτοῦ πόλιν. {με.} ἤ παῖδά μου φονεύσεθ'; {ορ.} ὧδ' ἔχει τάδε. {με.} ἦ γάρ δίκαιον ζῆν σε; {ορ.} καί κρατεῖν γε γῆς. {με.} ποίας; {ορ.} ἐν ἄργει τῶιδε τῶι πελασγικῶι. {με.} εὖ γοῦν θίγοις ἄν χερνίβων ... {ορ.} τί δή γάρ οὔ; {με.} καί σφάγια πρό δορός καταβάλοις. {ορ.} σύ δ' ἄν καλῶς; {με.} ἁγνός γάρ εἰμι χεῖρας. {ορ.} ἀλλ' οὐ τάς φρένας. {με.} τίς δ' ἄν προσείποι ς'; {ορ.} ὅστις ἐστί φιλοπάτωρ. {με.} ὅστις δέ τιμᾶι μητέρ'; {ορ.} εὐδαίμων ἔφυ. {με.} οὔκουν σύ γ'. {ορ.} οὐ γάρ ἁνδάνουσιν αἱ κακαί. {με.} ὦ τλῆμον ἑλένη ... {ορ.} τἀμά δ' οὐχί τλήμονα; {με.} σφάγιον ἐκόμισά ς' ἐκ φρυγῶν ... {ορ.} εἰ γάρ τόδ' ἦν. {με.} πόνους πονήσας μυρίους. {ορ.} πλήν γ' εἰς ἐμέ. {με.} πέπονθα δεινά. {ορ.} τότε γάρ ἦσθ' ἀνωφελής. {με.} ἔχεις με. {ορ.} σαυτόν σύ γ' ἔλαβες κακός γεγώς. ἀλλ' εἷ', ὕφαπτε δώματ', ἠλέκτρα, τάδε, σύ τ', ὦ φίλων μοι τῶν ἐμῶν σαφέστατε, πυλάδη, κάταιθε γεῖσα τειχέων τάδε. {με.} ὦ γαῖα δαναῶν ἱππίου τ' ἄργους κτίται, οὐχ εἷ' ἐνόπλωι ποδί βοηδρομήσετε; πᾶσαν γάρ ὑμῶν ὅδε βιάζεται πόλιν ζῆν, αἷμα μητρός μυσαρόν ἐξειργασμένος. {απολλων} μενέλαε, παῦσαι λῆμ' ἔχων τεθηγμένον: φοῖβός ς' ὁ λητοῦς παῖς ὅδ' ἐγγύς ὤν καλῶ: σύ θ' ὅς ξιφήρης τῆιδ' ἐφεδρεύεις κόρηι, ὀρέσθ', ἵν' εἰδῆις οὕς φέρων ἥκω λόγους. ἑλένην μέν, ἥν σύ διολέσαι πρόθυμος ὤν ἥμαρτες, ὀργήν μενέλεωι ποιούμενος, [ἥδ' ἐστίν ἥν ὁρᾶτ' ἐν αἰθέρος πτυχαῖς, σεσωμένη τε κοὐ θανοῦσα πρός σέθεν.] ἐγώ νιν ἐξέσωσα χὐπό φασγάνου τοῦ σοῦ κελευσθείς ἥρπας' ἐκ διός πατρός. ζηνός γάρ οὖσαν ζῆν νιν ἄφθιτον χρεών, κάστορί τε πολυδεύκει τ' ἐν αἰθέρος πτυχαῖς σύνθακος ἔσται, ναυτίλοις σωτήριος. [ἄλλην δέ νύμφην ἐς δόμους κτῆσαι λαβών.] ἐπεί θεοί τῶι τῆσδε καλλιστεύματι ἕλληνας εἰς ἕν καί φρύγας συνήγαγον θανάτους τ' ἔθηκαν, ὡς ἀπαντλοῖεν χθονός ὕβρισμα θνητῶν ἀφθόνου πληρώματος. τά μέν καθ' ἑλένην ὧδ' ἔχει: σέ δ' αὖ χρεών, ὀρέστα, γαίας τῆσδ' ὑπερβαλόνθ' ὅρους παρράσιον οἰκεῖν δάπεδον ἐνιαυτοῦ κύκλον: κεκλήσεται δέ σῆς φυγῆς ἐπώνυμον [ἀζᾶσιν ἀρκάσιν τ' ὀρέστειον καλεῖν]. ἐνθένδε δ' ἐλθών τήν ἀθηναίων πόλιν δίκην ὑπόσχες αἵματος μητροκτόνου εὐμενίσι τρισσαῖς: θεοί δέ σοι δίκης βραβῆς πάγοισιν ἐν ἀρείοισιν εὐσεβεστάτην ψῆφον διοίσους', ἔνθα νικῆσαί σε χρή. ἐφ' ἧς δ' ἔχεις, ὀρέστα, φάσγανον δέρηι, γῆμαι πέπρωταί ς' ἑρμιόνην: ὅς δ' οἴεται νεοπτόλεμος γαμεῖν νιν, οὐ γαμεῖ ποτε: θανεῖν γάρ αὐτῶι μοῖρα δελφικῶι ξίφει, δίκας ἀχιλλέως πατρός ἐξαιτοῦντά με. πυλάδηι δ' ἀδελφῆς λέκτρον, ὧι ποτ' ἤινεσας, δός: ὁ δ' ἐπιών νιν βίοτος εὐδαίμων μένει. ἄργους δ' ὀρέστην, μενέλεως, ἔα κρατεῖν, ἐλθών δ' ἄνασσε σπαρτιάτιδος χθονός, φερνάς ἔχων δάμαρτος, ἥ σε μυρίοις πόνοις διδοῦσα δεῦρ' ἀεί διήνυσεν. τά πρός πόλιν δέ τῶιδ' ἐγώ θήσω καλῶς, ὅς νιν φονεῦσαι μητέρ' ἐξηνάγκασα. {ορ.} ὦ λοξία μαντεῖε, σῶν θεσπισμάτων οὐ ψευδόμαντις ἦσθ' ἄρ' ἀλλ' ἐτήτυμος. καίτοι μ' ἐσήιει δεῖμα, μή τινος κλύων ἀλαστόρων δόξαιμι σήν κλύειν ὄπα. ἀλλ' εὖ τελεῖται, πείσομαι δέ σοῖς λόγοις: ἰδού, μεθίημ' ἑρμιόνην ἀπό σφαγῆς, καί λέκτρ' ἐπήινες', ἡνίκ' ἄν διδῶι πατήρ. {με.} ὦ ζηνός ἑλένη χαῖρε παῖ: ζηλῶ δέ σε θεῶν κατοικήσουσαν ὄλβιον δόμον. ὀρέστα, σοί δέ παῖδ' ἐγώ κατεγγυῶ, φοίβου λέγοντος: εὐγενής δ' ἀπ' εὐγενοῦς γήμας ὄναιο καί σύ χὠ διδούς ἐγώ. {απ.} χωρεῖτέ νυν ἕκαστος οἷ προστάσσομεν νείκους τε διαλύεσθε. {με.} πείθεσθαι χρεών. {ορ.} κἀγώ τοιοῦτος: σπένδομαι δέ συμφοραῖς, μενέλαε, καί σοῖς, λοξία, θεσπίσμασιν. {απ.} ἴτε νυν καθ' ὁδόν, τήν καλλίστην θεῶν εἰρήνην τιμῶντες: ἐγώ δ' ἑλένην ζηνός μελάθροις πελάσω, λαμπρῶν ἄστρων πόλον ἐξανύσας, ἔνθα παρ' ἥραι τῆι θ' ἡρακλέους ἥβηι πάρεδρος θεός ἀνθρώποις ἔσται σπονδαῖς ἔντιμος ἀεί, σύν τυνδαρίδαις τοῖς διός ὑγρᾶς ναύταις μεδέουσα θαλάσσης. [{χο.} ὦ μέγα σεμνή νίκη τόν ἐμόν βίοτον κατέχοις καί μή λήγοις στεφανοῦσα.] [50] {work} {βακχαι} {διονυσοσ} ἥκω διός παῖς τήνδε θηβαίαν χθόνα διόνυσος, ὅν τίκτει ποθ' ἡ κάδμου κόρη σεμέλη λοχευθεῖς' ἀστραπηφόρωι πυρί: μορφήν δ' ἀμείψας ἐκ θεοῦ βροτησίαν πάρειμι δίρκης νάμαθ' ἱσμηνοῦ θ' ὕδωρ. ὁρῶ δέ μητρός μνῆμα τῆς κεραυνίας τόδ' ἐγγύς οἴκων καί δόμων ἐρείπια τυφόμενα δίου πυρός ἔτι ζῶσαν φλόγα, ἀθάνατον ἥρας μητέρ' εἰς ἐμήν ὕβριν. αἰνῶ δέ κάδμον, ἄβατον ὅς πέδον τόδε τίθησι, θυγατρός σηκόν: ἀμπέλου δέ νιν πέριξ ἐγώ 'κάλυψα βοτρυώδει χλόηι. λιπών δέ λυδῶν τούς πολυχρύσους γύας φρυγῶν τε, περσῶν ἡλιοβλήτους πλάκας βάκτριά τε τείχη τήν τε δύσχιμον χθόνα μήδων ἐπελθών ἀραβίαν τ' εὐδαίμονα ἀσίαν τε πᾶσαν ἥ παρ' ἁλμυράν ἅλα κεῖται μιγάσιν ἕλλησι βαρβάροις θ' ὁμοῦ πλήρεις ἔχουσα καλλιπυργώτους πόλεις, ἐς τήνδε πρώτην ἦλθον ἑλλήνων πόλιν, τἀκεῖ χορεύσας καί καταστήσας ἐμάς τελετάς, ἵν' εἴην ἐμφανής δαίμων βροτοῖς. πρώτας δέ θήβας τάσδε γῆς ἑλληνίδος ἀνωλόλυξα, νεβρίδ' ἐξάψας χροός θύρσον τε δούς ἐς χεῖρα, κίσσινον βέλος: ἐπεί μ' ἀδελφαί μητρός, ἅς ἥκιστ' ἐχρῆν, διόνυσον οὐκ ἔφασκον ἐκφῦναι διός, σεμέλην δέ νυμφευθεῖσαν ἐκ θνητοῦ τινος ἐς ζῆν' ἀναφέρειν τήν ἁμαρτίαν λέχους, κάδμου σοφίσμαθ', ὧν νιν οὕνεκα κτανεῖν ζῆν' ἐξεκαυχῶνθ', ὅτι γάμους ἐψεύσατο. τοιγάρ νιν αὐτάς ἐκ δόμων ὤιστρης' ἐγώ μανίαις, ὄρος δ' οἰκοῦσι παράκοποι φρενῶν, σκευήν τ' ἔχειν ἠνάγκας' ὀργίων ἐμῶν. καί πᾶν τό θῆλυ σπέρμα καδμείων, ὅσαι γυναῖκες ἦσαν, ἐξέμηνα δωμάτων: ὁμοῦ δέ κάδμου παισίν ἀναμεμειγμέναι χλωραῖς ὑπ' ἐλάταις ἀνορόφους ἧνται πέτρας. δεῖ γάρ πόλιν τήνδ' ἐκμαθεῖν, κεἰ μή θέλει, ἀτέλεστον οὖσαν τῶν ἐμῶν βακχευμάτων, σεμέλης τε μητρός ἀπολογήσασθαί μ' ὕπερ φανέντα θνητοῖς δαίμον' ὅν τίκτει διί. κάδμος μέν οὖν γέρας τε καί τυραννίδα πενθεῖ δίδωσι θυγατρός ἐκπεφυκότι, ὅς θεομαχεῖ τά κατ' ἐμέ καί σπονδῶν ἄπο ὠθεῖ μ' ἐν εὐχαῖς τ' οὐδαμοῦ μνείαν ἔχει. ὧν οὕνεκ' αὐτῶι θεός γεγώς ἐνδείξομαι πᾶσίν τε θηβαίοισιν. ἐς δ' ἄλλην χθόνα, τἀνθένδε θέμενος εὖ, μεταστήσω πόδα, δεικνύς ἐμαυτόν: ἤν δέ θηβαίων πόλις ὀργῆι σύν ὅπλοις ἐξ ὄρους βάκχας ἄγειν ζητῆι, ξυνάψω μαινάσι στρατηλατῶν. ὧν οὕνεκ' εἶδος θνητόν ἀλλάξας ἔχω μορφήν τ' ἐμήν μετέβαλον εἰς ἀνδρός φύσιν. ἀλλ', ὦ λιποῦσαι τμῶλον, ἔρυμα λυδίας, θίασος ἐμός, γυναῖκες ἅς ἐκ βαρβάρων ἐκόμισα παρέδρους καί ξυνεμπόρους ἐμοί, αἴρεσθε τἀπιχώρι' ἐν φρυγῶν πόλει τύπανα, ῥέας τε μητρός ἐμά θ' εὑρήματα, βασίλειά τ' ἀμφί δώματ' ἐλθοῦσαι τάδε κτυπεῖτε πενθέως, ὡς ὁρᾶι κάδμου πόλις. ἐγώ δέ βάκχαις, ἐς κιθαιρῶνος πτυχάς ἐλθών ἵν' εἰσί, συμμετασχήσω χορῶν. {χοροσ} ἀσίας ἀπό γαίας ἱερόν τμῶλον ἀμείψασα θοάζω βρομίωι πόνον ἡδύν κάματόν τ' εὐκάματον, βάκ χιον εὐαζομένα. τίς ὁδῶι, τίς ὁδῶι; τίς μελάθροις; ἔκτοπος ἔστω, στόμα τ' εὔφημον ἅπας ἐξοσιούσθω: τά νομισθέντα γάρ αἰεί διόνυσον ὑμνήσω. ὦ μάκαρ, ὅστις εὐδαί μων τελετάς θεῶν εἰ δώς βιοτάν ἁγιστεύει καί θιασεύεται ψυ χάν ἐν ὄρεσσι βακχεύ ων ὁσίοις καθαρμοῖσιν, τά τε ματρός μεγάλας ὄρ για κυβέλας θεμιτεύων ἀνά θύρσον τε τινάσσων κισσῶι τε στεφανωθείς διόνυσον θεραπεύει. ἴτε βάκχαι, ἴτε βάκχαι, βρόμιον παῖδα θεόν θεοῦ διόνυσον κατάγουσαι φρυγίων ἐξ ὀρέων ἑλλάδος εἰς εὐ ρυχόρους ἀγυιάς, τόν βρόμιον: ὅν ποτ' ἔχους' ἐν ὠδί νων λοχίαις ἀνάγκαι σι πταμένας διός βροντᾶς νηδύος ἔκβολον μά τηρ ἔτεκεν, λιποῦς' αἰ ῶνα κεραυνίωι πλαγᾶι: λοχίαις δ' αὐτίκα νιν δέ ξατο θαλάμαις κρονίδας ζεύς, κατά μηρῶι δέ καλύψας χρυσέαισιν συνερείδει περόναις κρυπτόν ἀφ' ἥρας. ἔτεκεν δ', ἁνίκα μοῖραι τέλεσαν, ταυρόκερων θεόν στεφάνωσέν τε δρακόντων στεφάνοις, ἔνθεν ἄγραν θηρότροφον μαι νάδες ἀμφιβάλλονται πλοκάμοις. ὦ σεμέλας τροφοί θῆ βαι, στεφανοῦσθε κισσῶι: βρύετε βρύετε χλοήρει μίλακι καλλικάρπωι καί καταβακχιοῦσθε δρυός ἤ ἐλάτας κλάδοισι, στικτῶν τ' ἐνδυτά νεβρίδων στέφετε λευκοτρίχων πλοκάμων μαλλοῖς: ἀμφί δέ νάρθηκας ὑβριστάς ὁσιοῦσθ': αὐτίκα γᾶ πᾶσα χορεύσει, βρόμιος εὖτ' ἄν ἄγηι θιάσους εἰς ὄρος εἰς ὄρος, ἔνθα μένει θηλυγενής ὄχλος ἀφ' ἱστῶν παρά κερκίδων τ' οἰστρηθείς διονύσωι. ὦ θαλάμευμα κουρή των ζάθεοί τε κρήτας διογενέτορες ἔναυλοι, ἔνθα τρικόρυθες ἄντροις βυρσότονον κύκλωμα τόδε μοι κορύβαντες ηὗρον: βακχείαι δ' ἅμα συντόνωι κέρασαν ἡδυβόαι φρυγίων αὐλῶν πνεύματι ματρός τε ῥέας ἐς χέρα θῆκαν, κτύπον εὐάσμασι βακχᾶν: παρά δέ μαινόμενοι σάτυροι ματέρος ἐξανύσαντο θεᾶς, ἐς δέ χορεύματα συνῆψαν τριετηρίδων, αἷς χαίρει διόνυσος. ἡδύς ἐν ὄρεσσιν ὅταν ἐκ θιάσων δρομαίων πέσηι πεδόσε, νεβρίδος ἔχων ἱερόν ἐνδυτόν, ἀγρεύων αἷμα τραγοκτόνον, ὠμοφάγον χάριν, ἱέμενος εἰς ὄρεα φρύγια λύδι' †ὁ δ' ἔξαρχος† βρόμιος: εὖοἷ. ῥεῖ δέ γάλακτι πέδον, ῥεῖ δ' οἴνωι, ῥεῖ δέ μελισσᾶν νέκταρι. συρίας δ' ὡς λιβάνου κα πνόν ὁ βακχεύς ἀνέχων πυρσώδη φλόγα πεύκας ἐκ νάρθηκος ἀίσσει δρόμωι καί χοροῖσιν πλανάτας ἐρεθίζων ἰαχαῖς τ' ἀναπάλλων τρυφερόν <τε> πλόκαμον εἰς αἰθέρα ῥίπτων. †ἅμα δ' ἐπ' εὐάσμασιν ἐπιβρέμει τοιάδ':† ὦ ἴτε βάκχαι, ὦ ἴτε βάκχαι, τμώλου χρυσορόου χλιδά, μέλπετε τόν διόνυσον βαρυβρόμων ὑπό τυμπάνων, εὔια τόν εὔιον ἀγαλλόμεναι θεόν ἐν φρυγίαισι βοαῖς ἐνοπαῖσί τε, λωτός ὅταν εὐκέλαδος ἱερός ἱερά παίγματα βρέμηι σύνοχα φοιτάσιν εἰς ὄρος εἰς ὄρος: ἡδομέ να δ' ἄρα πῶλος ὅπως ἅμα ματέρι φορβάδι κῶλον ἄγει ταχύπουν σκιρτήμασι βάκχα. {τειρεσιασ} τίς ἐν πύλαισι; κάδμον ἐκκάλει δόμων, ἀγήνορος παῖδ', ὅς πόλιν σιδωνίαν λιπών ἐπύργως' ἄστυ θηβαίων τόδε. ἴτω τις, εἰσάγγελλε τειρεσίας ὅτι ζητεῖ νιν: οἶδε δ' αὐτός ὧν ἥκω πέρι ἅ τε ξυνεθέμην πρέσβυς ὤν γεραιτέρωι, θύρσους ἀνάπτειν καί νεβρῶν δοράς ἔχειν στεφανοῦν τε κρᾶτα κισσίνοις βλαστήμασιν. {καδμοσ} ὦ φίλταθ', ὡς σήν γῆρυν ἠισθόμην κλυών σοφήν σοφοῦ παρ' ἀνδρός, ἐν δόμοισιν ὤν. ἥκω δ' ἕτοιμος τήνδ' ἔχων σκευήν θεοῦ: δεῖ γάρ νιν ὄντα παῖδα θυγατρός ἐξ ἐμῆς [διόνυσον ὅς πέφηνεν ἀνθρώποις θεός] ὅσον καθ' ἡμᾶς δυνατόν αὔξεσθαι μέγαν. ποῖ δεῖ χορεύειν, ποῖ καθιστάναι πόδα καί κρᾶτα σεῖσαι πολιόν; ἐξηγοῦ σύ μοι γέρων γέροντι, τειρεσία: σύ γάρ σοφός. ὡς οὐ κάμοιμ' ἄν οὔτε νύκτ' οὔθ' ἡμέραν θύρσωι κροτῶν γῆν: ἐπιλελήσμεθ' ἡδέως γέροντες ὄντες. {τε.} ταὔτ' ἐμοί πάσχεις ἄρα: κἀγώ γάρ ἡβῶ κἀπιχειρήσω χοροῖς. {κα.} οὔκουν ὄχοισιν εἰς ὄρος περάσομεν; {τε.} ἀλλ' οὐχ ὁμοίως ἄν ὁ θεός τιμήν ἔχοι. {κα.} γέρων γέροντα παιδαγωγήσω ς' ἐγώ; {τε.} ὁ θεός ἀμοχθεί κεῖσε νῶιν ἡγήσεται. {κα.} μόνοι δέ πόλεως βακχίωι χορεύσομεν; {τε.} μόνοι γάρ εὖ φρονοῦμεν, οἱ δ' ἄλλοι κακῶς. {κα.} μακρόν τό μέλλειν: ἀλλ' ἐμῆς ἔχου χερός. {τε.} ἰδού, ξύναπτε καί ξυνωρίζου χέρα. [{κα.} οὐ καταφρονῶ 'γώ τῶν θεῶν θνητός γεγώς. {τε.} οὐδέν σοφιζόμεσθα τοῖσι δαίμοσιν. πατρίους παραδοχάς, ἅς θ' ὁμήλικας χρόνωι κεκτήμεθ', οὐδείς αὐτά καταβαλεῖ λόγος, οὐδ' εἰ δι' ἄκρων τό σοφόν ηὕρηται φρενῶν.] {κα.} ἐρεῖ τις ὡς τό γῆρας οὐκ αἰσχύνομαι, μέλλων χορεύειν κρᾶτα κισσώσας ἐμόν; {τε.} οὐ γάρ διήιρηχ' ὁ θεός οὔτε τόν νέον εἰ χρή χορεύειν οὔτε τόν γεραίτερον, ἀλλ' ἐξ ἁπάντων βούλεται τιμάς ἔχειν κοινάς, διαριθμῶν δ' οὐδέν' αὔξεσθαι θέλει. {κα.} ἐπεί σύ φέγγος, τειρεσία, τόδ' οὐχ ὁρᾶις, ἐγώ προφήτης σοι λόγων γενήσομαι. πενθεύς πρός οἴκους ὅδε διά σπουδῆς περᾶι, ἐχίονος παῖς, ὧι κράτος δίδωμι γῆς. ὡς ἐπτόηται: τί ποτ' ἐρεῖ νεώτερον; {πενθευσ} ἔκδημος ὤν μέν τῆσδ' ἐτύγχανον χθονός, κλύω δέ νεοχμά τήνδ' ἀνά πτόλιν κακά, γυναῖκας ἡμῖν δώματ' ἐκλελοιπέναι πλασταῖσι βακχείαισιν, ἐν δέ δασκίοις ὄρεσι θοάζειν, τόν νεωστί δαίμονα διόνυσον, ὅστις ἔστι, τιμώσας χοροῖς, πλήρεις δέ θιάσοις ἐν μέσοισιν ἱστάναι κρατῆρας, ἄλλην δ' ἄλλος' εἰς ἐρημίαν πτώσσουσαν εὐναῖς ἀρσένων ὑπηρετεῖν, πρόφασιν μέν ὡς δή μαινάδας θυοσκόους, τήν δ' ἀφροδίτην πρόσθ' ἄγειν τοῦ βακχίου. ὅσας μέν οὖν εἴληφα, δεσμίους χέρας σώιζουσι πανδήμοισι πρόσπολοι στέγαις: ὅσαι δ' ἄπεισιν, ἐξ ὄρους θηράσομαι, [ἰνώ τ' ἀγαυήν θ', ἥ μ' ἔτικτ' ἐχίονι, ἀκταίονός τε μητέρ', αὐτονόην λέγω,] καί σφας σιδηραῖς ἁρμόσας ἐν ἄρκυσιν παύσω κακούργου τῆσδε βακχείας τάχα. λέγουσι δ' ὥς τις εἰσελήλυθε ξένος, γόης ἐπωιδός λυδίας ἀπό χθονός, ξανθοῖσι βοστρύχοισιν εὔοσμος κόμην, οἰνωπός, ὄσσοις χάριτας ἀφροδίτης ἔχων, ὅς ἡμέρας τε κεὐφρόνας συγγίγνεται τελετάς προτείνων εὐίους νεάνισιν. εἰ δ' αὐτόν εἴσω τῆσδε λήψομαι χθονός, παύσω κτυποῦντα θύρσον ἀνασείοντά τε κόμας, τράχηλον σώματος χωρίς τεμών. ἐκεῖνος εἶναί φησι διόνυσον θεόν, ἐκεῖνος ἐν μηρῶι ποτ' ἐρράφθαι διός: ὅς ἐκπυροῦται λαμπάσιν κεραυνίαις σύν μητρί, δίους ὅτι γάμους ἐψεύσατο. ταῦτ' οὐχί δεινά κἀγχόνης ἔστ' ἄξια, ὕβρεις ὑβρίζειν, ὅστις ἔστιν ὁ ξένος; ἀτάρ τόδ' ἄλλο θαῦμα: τόν τερασκόπον ἐν ποικίλαισι νεβρίσι τειρεσίαν ὁρῶ πατέρα τε μητρός τῆς ἐμῆς, πολύν γέλων, νάρθηκι βακχεύοντ': ἀναίνομαι, πάτερ, τό γῆρας ὑμῶν εἰσορῶν νοῦν οὐκ ἔχον. οὐκ ἀποτινάξεις κισσόν; οὐκ ἐλευθέραν θύρσου μεθήσεις χεῖρ', ἐμῆς μητρός πάτερ; σύ ταῦτ' ἔπεισας, τειρεσία: τόνδ' αὖ θέλεις τόν δαίμον' ἀνθρώποισιν ἐσφέρων νέον σκοπεῖν πτερωτά κἀμπύρων μισθούς φέρειν. εἰ μή σε γῆρας πολιόν ἐξερρύετο, καθῆς' ἄν ἐν βάκχαισι δέσμιος μέσαις, τελετάς πονηράς εἰσάγων: γυναιξί γάρ ὅπου βότρυος ἐν δαιτί γίγνεται γάνος, οὐχ ὑγιές οὐδέν ἔτι λέγω τῶν ὀργίων. {χο.} τῆς δυσσεβείας. ὦ ξέν', οὐκ αἰδῆι θεούς κάδμον τε τόν σπείραντα γηγενῆ στάχυν, ἐχίονος δ' ὤν παῖς καταισχυνεῖς γένος; {τε.} ὅταν λάβηι τις τῶν λόγων ἀνήρ σοφός καλάς ἀφορμάς, οὐ μέγ' ἔργον εὖ λέγειν: σύ δ' εὔτροχον μέν γλῶσσαν ὡς φρονῶν ἔχεις, ἐν τοῖς λόγοισι δ' οὐκ ἔνεισί σοι φρένες. θράσει δέ δυνατός καί λέγειν οἷός τ' ἀνήρ κακός πολίτης γίγνεται νοῦν οὐκ ἔχων. οὗτος δ' ὁ δαίμων ὁ νέος, ὅν σύ διαγελᾶις, οὐκ ἄν δυναίμην μέγεθος ἐξειπεῖν ὅσος καθ' ἑλλάδ' ἔσται. δύο γάρ, ὦ νεανία, τά πρῶτ' ἐν ἀνθρώποισι: δημήτηρ θεά_ γῆ δ' ἐστίν, ὄνομα δ' ὁπότερον βούληι κάλει: αὕτη μέν ἐν ξηροῖσιν ἐκτρέφει βροτούς: ὅς δ' ἦλθ' ἔπειτ', ἀντίπαλον ὁ σεμέλης γόνος βότρυος ὑγρόν πῶμ' ηὗρε κἀσηνέγκατο θνητοῖς, ὅ παύει τούς ταλαιπώρους βροτούς λύπης, ὅταν πλησθῶσιν ἀμπέλου ῥοῆς, ὕπνον τε λήθην τῶν καθ' ἡμέραν κακῶν δίδωσιν, οὐδ' ἔστ' ἄλλο φάρμακον πόνων. οὗτος θεοῖσι σπένδεται θεός γεγώς, ὥστε διά τοῦτον τἀγάθ' ἀνθρώπους ἔχειν. καί διαγελᾶις νιν ὡς ἐνερράφη διός μηρῶι; διδάξω ς' ὡς καλῶς ἔχει τόδε. ἐπεί νιν ἥρπας' ἐκ πυρός κεραυνίου ζεύς, ἐς δ' ὄλυμπον βρέφος ἀνήγαγεν νέον, ἥρα νιν ἤθελ' ἐκβαλεῖν ἀπ' οὐρανοῦ, ζεύς δ' ἀντεμηχανήσαθ' οἷα δή θεός: ῥήξας μέρος τι τοῦ χθόν' ἐγκυκλουμένου αἰθέρος, ἔδωκε τόνδ' ὅμηρον, ἐκτιθείς διόνυσον ἥρας νεικέων: χρόνωι δέ νιν βροτοί ῥαφῆναί φασιν ἐν μηρῶι διός, ὄνομα μεταστήσαντες, ὅτι θεᾶι θεός ἥραι ποθ' ὡμήρευσε, συνθέντες λόγον. μάντις δ' ὁ δαίμων ὅδε: τό γάρ βακχεύσιμον καί τό μανιῶδες μαντικήν πολλήν ἔχει: ὅταν γάρ ὁ θεός ἐς τό σῶμ' ἔλθηι πολύς, λέγειν τό μέλλον τούς μεμηνότας ποιεῖ. ἄρεώς τε μοῖραν μεταλαβών ἔχει τινά: στρατόν γάρ ἐν ὅπλοις ὄντα κἀπί τάξεσιν φόβος διεπτόησε πρίν λόγχης θιγεῖν: μανία δέ καί τοῦτ' ἐστί διονύσου πάρα. ἔτ' αὐτόν ὄψηι κἀπί δελφίσιν πέτραις πηδῶντα σύν πεύκαισι δικόρυφον πλάκα, πάλλοντα καί σείοντα βακχεῖον κλάδον, μέγαν τ' ἀν' ἑλλάδ'. ἀλλ' ἐμοί, πενθεῦ, πιθοῦ: μή τό κράτος αὔχει δύναμιν ἀνθρώποις ἔχειν, μηδ', ἤν δοκῆις μέν, ἡ δέ δόξα σου νοσῆι, φρονεῖν δόκει τι: τόν θεόν δ' ἐς γῆν δέχου καί σπένδε καί βάκχευε καί στέφου κάρα. οὐχ ὁ διόνυσος σωφρονεῖν ἀναγκάσει γυναῖκας ἐς τήν κύπριν, ἀλλ' ἐν τῆι φύσει [τό σωφρονεῖν ἔνεστιν εἰς τά πάντ' ἀεί] τοῦτο: σκοπεῖν χρή: καί γάρ ἐν βακχεύμασιν οὖς' ἥ γε σώφρων οὐ διαφθαρήσεται. ὁρᾶις; σύ χαίρεις, ὅταν ἐφεστῶσιν πύλαις πολλοί, τό πενθέως δ' ὄνομα μεγαλύνηι πόλις: κἀκεῖνος, οἶμαι, τέρπεται τιμώμενος. ἐγώ μέν οὖν καί κάδμος, ὅν σύ διαγελᾶις, κισσῶι τ' ἐρεψόμεσθα καί χορεύσομεν, πολιά ξυνωρίς, ἀλλ' ὅμως χορευτέον, κοὐ θεομαχήσω σῶν λόγων πεισθείς ὕπο. μαίνηι γάρ ὡς ἄλγιστα, κοὔτε φαρμάκοις ἄκη λάβοις ἄν οὔτ' ἄνευ τούτων νόσου. {χο.} ὦ πρέσβυ, φοῖβόν τ' οὐ καταισχύνεις λόγοις, τιμῶν τε βρόμιον σωφρονεῖς, μέγαν θεόν. {κα.} ὦ παῖ, καλῶς σοι τειρεσίας παρήινεσεν. οἴκει μεθ' ἡμῶν, μή θύραζε τῶν νόμων: νῦν γάρ πέτηι τε καί φρονῶν οὐδέν φρονεῖς. κεἰ μή γάρ ἔστιν ὁ θεός οὗτος, ὡς σύ φήις, παρά σοί λεγέσθω: καί καταψεύδου καλῶς ὡς ἔστι σεμέλης, ἵνα δοκῆι θεόν τεκεῖν ἡμῖν τε τιμή παντί τῶι γένει προσῆι. ὁρᾶις τόν ἀκταίωνος ἄθλιον μόρον, ὅν ὠμόσιτοι σκύλακες ἅς ἐθρέψατο διεσπάσαντο, κρείσσον' ἐν κυναγίαις ἀρτέμιδος εἶναι κομπάσαντ' ἐν ὀργάσιν. ὅ μή πάθηις σύ: δεῦρό σου στέψω κάρα κισσῶι: μεθ' ἡμῶν τῶι θεῶι τιμήν δίδου. {πε.} οὐ μή προσοίσεις χεῖρα, βακχεύσεις δ' ἰών, μηδ' ἐξομόρξηι μωρίαν τήν σήν ἐμοί; τῆς σῆς <δ'> ἀνοίας τόνδε τόν διδάσκαλον δίκην μέτειμι. στειχέτω τις ὡς τάχος, ἐλθών δέ θάκους τοῦδ' ἵν' οἰωνοσκοπεῖ μοχλοῖς τριαίνου κἀνάτρεψον ἔμπαλιν, ἄνω κάτω τά πάντα συγχέας ὁμοῦ, καί στέμματ' ἀνέμοις καί θυέλλαισιν μέθες: μάλιστα γάρ νιν δήξομαι δράσας τάδε. οἱ δ' ἀνά πόλιν στείχοντες ἐξιχνεύσατε τόν θηλύμορφον ξένον, ὅς ἐσφέρει νόσον καινήν γυναιξί καί λέχη λυμαίνεται. κἄνπερ λάβητε, δέσμιον πορεύσατε δεῦρ' αὐτόν, ὡς ἄν λευσίμου δίκης τυχών θάνηι, πικράν βάκχευσιν ἐν θήβαις ἰδών. {τε.} ὦ σχέτλι', ὡς οὐκ οἶσθα ποῦ ποτ' εἶ λόγων: μέμηνας ἤδη, καί πρίν ἐξεστώς φρενῶν. στείχωμεν ἡμεῖς, κάδμε, κἀξαιτώμεθα ὑπέρ τε τούτου καίπερ ὄντος ἀγρίου ὑπέρ τε πόλεως τόν θεόν μηδέν νέον δρᾶν. ἀλλ' ἕπου μοι κισσίνου βάκτρου μέτα, πειρῶ δ' ἀνορθοῦν σῶμ' ἐμόν, κἀγώ τό σόν. γέροντε δ' αἰσχρόν δύο πεσεῖν: ἴτω δ' ὅμως: τῶι βακχίωι γάρ τῶι διός δουλευτέον. πενθεύς δ' ὅπως μή πένθος εἰσοίσει δόμοις τοῖς σοῖσι, κάδμε: μαντικῆι μέν οὐ λέγω, τοῖς πράγμασιν δέ: μῶρα γάρ μῶρος λέγει. {χο.} ὁσία πότνα θεῶν, ὁσία δ' ἅ κατά γᾶν χρυσέαι πτέρυγι φέρηι, τάδε πενθέως ἀίεις; ἀίεις οὐχ ὁσίαν ὕβριν ἐς τόν βρόμιον, τόν σεμέλας, τόν παρά καλλι στεφάνοις εὐφροσύναις δαί μονα πρῶτον μακάρων; ὅς τάδ' ἔχει, θιασεύειν τε χοροῖς μετά τ' αὐλοῦ γελάσαι ἀποπαῦσαί τε μερίμνας, ὁπόταν βότρυος ἔλθηι γάνος ἐν δαιτί θεῶν, κισ σοφόροις δ' ἐν θαλίαις ἀν δράσι κρατήρ ὕπνον ἀμφιβάλληι. ἀχαλίνων στομάτων ἀνόμου τ' ἀφροσύνας τό τέλος δυστυχία: ὁ δέ τᾶς ἡσυχίας βίοτος καί τό φρονεῖν ἀσάλευτόν τε μένει καί ξυνέχει δώματα: πόρσω γάρ ὅμως αἰθέρα ναίον τες ὁρῶσιν τά βροτῶν οὐρανίδαι. τό σοφόν δ' οὐ σοφία, τό τε μή θνατά φρονεῖν βραχύς αἰών: ἐπί τούτωι δέ τίς ἄν μεγάλα διώκων τά παρόντ' οὐχί φέροι; μαι νομένων οἵδε τρόποι καί κακοβούλων παρ' ἔμοιγε φωτῶν. ἱκοίμαν ποτί κύπρον, νᾶσον τᾶς ἀφροδίτας, ἵν' οἱ θελξίφρονες νέμον ται θνατοῖσιν ἔρωτες πάφον, τάν ἑκατόστομοι βαρβάρου ποταμοῦ ῥοαί καρπίζουσιν ἄνομβροι, οὗ θ' ἁ καλλιστευομένα πιερία, μούσειος ἕδρα, σεμνά κλειτύς ὀλύμπου: ἐκεῖς' ἄγε με, βρόμιε βρόμιε, πρόβακχ' εὔιε δαῖμον. ἐκεῖ χάριτες, ἐκεῖ δέ πόθος, ἐκεῖ δέ βάκ χαις θέμις ὀργιάζειν. ὁ δαίμων ὁ διός παῖς χαίρει μέν θαλίαισιν, φιλεῖ δ' ὀλβοδότειραν εἰ ρήναν, κουροτρόφον θεάν. ἴσαν δ' ἔς τε τόν ὄλβιον τόν τε χείρονα δῶκ' ἔχειν οἴνου τέρψιν ἄλυπον: μισεῖ δ' ὧι μή ταῦτα μέλει, κατά φάος νύκτας τε φίλας εὐαίωνα διαζῆν, †σοφάν δ' ἀπέχειν πραπίδα φρένα τε περισσῶν παρά φωτῶν†. τό πλῆθος ὅτι τό φαυλότερον ἐνόμισε χρῆ ταί τε, τόδ' ἄν δεχοίμαν. {θεραπων} πενθεῦ, πάρεσμεν τήνδ' ἄγραν ἠγρευκότες ἐφ' ἥν ἔπεμψας, οὐδ' ἄκρανθ' ὡρμήσαμεν. ὁ θήρ δ' ὅδ' ἡμῖν πρᾶος οὐδ' ὑπέσπασεν φυγῆι πόδ', ἀλλ' ἔδωκεν οὐκ ἄκων χέρας, οὐκ ὠχρός, οὐδ' ἤλλαξεν οἰνωπόν γένυν, γελῶν δέ καί δεῖν κἀπάγειν ἐφίετο ἔμενέ τε, τοὐμόν εὐτρεπές ποιούμενος. κἀγώ δι' αἰδοῦς εἶπον: ὦ ξέν', οὐχ ἑκών ἄγω σε, πενθέως δ' ὅς μ' ἔπεμψ' ἐπιστολαῖς. ἅς δ' αὖ σύ βάκχας εἷρξας, ἅς συνήρπασας κἄδησας ἐν δεσμοῖσι πανδήμου στέγης, φροῦδαί γ' ἐκεῖναι λελυμέναι πρός ὀργάδας σκιρτῶσι βρόμιον ἀνακαλούμεναι θεόν: αὐτόματα δ' αὐταῖς δεσμά διελύθη ποδῶν κλῆιδές τ' ἀνῆκαν θύρετρ' ἄνευ θνητῆς χερός. πολλῶν δ' ὅδ' ἁνήρ θαυμάτων ἥκει πλέως ἐς τάσδε θήβας. σοί δέ τἄλλα χρή μέλειν. {πε.} μέθεσθε χειρῶν τοῦδ': ἐν ἄρκυσιν γάρ ὤν οὐκ ἔστιν οὕτως ὠκύς ὥστε μ' ἐκφυγεῖν. ἀτάρ τό μέν σῶμ' οὐκ ἄμορφος εἶ, ξένε, ὡς ἐς γυναῖκας, ἐφ' ὅπερ ἐς θήβας πάρει: πλόκαμός τε γάρ σου ταναός οὐ πάλης ὕπο, γένυν παρ' αὐτήν κεχυμένος, πόθου πλέως: λευκήν δέ χροιάν ἐκ παρασκευῆς ἔχεις, οὐχ ἡλίου βολαῖσιν ἀλλ' ὑπό σκιᾶς τήν ἀφροδίτην καλλονῆι θηρώμενος. πρῶτον μέν οὖν μοι λέξον ὅστις εἶ γένος. {δι.} οὐκ ὄκνος οὐδείς, ῥάιδιον δ' εἰπεῖν τόδε. τόν ἀνθεμώδη τμῶλον οἶσθά που κλύων. {πε.} οἶδ', ὅς τό σάρδεων ἄστυ περιβάλλει κύκλωι. {δι.} ἐντεῦθέν εἰμι, λυδία δέ μοι πατρίς. {πε.} πόθεν δέ τελετάς τάσδ' ἄγεις ἐς ἑλλάδα; {δι.} διόνυσος αὐτός μ' εἰσέβης', ὁ τοῦ διός. {πε.} ζεύς δ' ἔστ' ἐκεῖ τις ὅς νέους τίκτει θεούς; {δι.} οὔκ, ἀλλ' ὁ σεμέλην ἐνθάδε ζεύξας γάμοις. {πε.} πότερα δέ νύκτωρ ς' ἤ κατ' ὄμμ' ἠνάγκασεν; {δι.} ὁρῶν ὁρῶντα, καί δίδωσιν ὄργια. {πε.} τά δ' ὄργι' ἐστί τίν' ἰδέαν ἔχοντά σοι; {δι.} ἄρρητ' ἀβακχεύτοισιν εἰδέναι βροτῶν. {πε.} ἔχει δ' ὄνησιν τοῖσι θύουσιν τίνα; {δι.} οὐ θέμις ἀκοῦσαί ς', ἔστι δ' ἄξι' εἰδέναι. {πε.} εὖ τοῦτ' ἐκιβδήλευσας, ἵν' ἀκοῦσαι θέλω. {δι.} ἀσέβειαν ἀσκοῦντ' ὄργι' ἐχθαίρει θεοῦ. {πε.} ὁ θεός, ὁρᾶν γάρ φήις σαφῶς, ποῖός τις ἦν; {δι.} ὁποῖος ἤθελ': οὐκ ἐγώ 'τασσον τόδε. {πε.} τοῦτ' αὖ παρωχέτευσας, εὖ γ' οὐδέν λέγων. {δι.} δόξει τις ἀμαθεῖ σοφά λέγων οὐκ εὖ φρονεῖν. {πε.} ἦλθες δέ πρῶτα δεῦρ' ἄγων τόν δαίμονα; {δι.} πᾶς ἀναχορεύει βαρβάρων τάδ' ὄργια. {πε.} φρονοῦσι γάρ κάκιον ἑλλήνων πολύ. {δι.} τάδ' εὖ γε μᾶλλον: οἱ νόμοι δέ διάφοροι. {πε.} τά δ' ἱερά νύκτωρ ἤ μεθ' ἡμέραν τελεῖς; {δι.} νύκτωρ τά πολλά: σεμνότητ' ἔχει σκότος. {πε.} τοῦτ' ἐς γυναῖκας δόλιόν ἐστι καί σαθρόν. {δι.} κἀν ἡμέραι τό γ' αἰσχρόν ἐξεύροι τις ἄν. {πε.} δίκην σε δοῦναι δεῖ σοφισμάτων κακῶν. {δι.} σέ δ' ἀμαθίας γε κἀσεβοῦντ' ἐς τόν θεόν. {πε.} ὡς θρασύς ὁ βάκχος κοὐκ ἀγύμναστος λόγων. {δι.} εἴφ' ὅτι παθεῖν δεῖ: τί με τό δεινόν ἐργάσηι; {πε.} πρῶτον μέν ἁβρόν βόστρυχον τεμῶ σέθεν. {δι.} ἱερός ὁ πλόκαμος: τῶι θεῶι δ' αὐτόν τρέφω. {πε.} ἔπειτα θύρσον τόνδε παράδος ἐκ χεροῖν. {δι.} αὐτός μ' ἀφαιροῦ: τόνδε διονύσωι φορῶ. {πε.} εἱρκταῖσί τ' ἔνδον σῶμα σόν φυλάξομεν. {δι.} λύσει μ' ὁ δαίμων αὐτός, ὅταν ἐγώ θέλω. {πε.} ὅταν γε καλέσηις αὐτόν ἐν βάκχαις σταθείς. {δι.} καί νῦν ἅ πάσχω πλησίον παρών ὁρᾶι. {πε.} καί ποῦ 'στιν; οὐ γάρ φανερός ὄμμασίν γ' ἐμοῖς. {δι.} παρ' ἐμοί: σύ δ' ἀσεβής αὐτός ὤν οὐκ εἰσορᾶις. {πε.} λάζυσθε: καταφρονεῖ με καί θήβας ὅδε. {δι.} αὐδῶ με μή δεῖν, σωφρονῶν οὐ σώφροσιν. {πε.} ἐγώ δέ δεῖν γε, κυριώτερος σέθεν. {δι.} οὐκ οἶσθ' †ὅτι ζῆς† οὐδ' ὅ δρᾶις οὐδ' ὅστις εἶ. {πε.} πενθεύς, ἀγαυῆς παῖς, πατρός δ' ἐχίονος. {δι.} ἐνδυστυχῆσαι τοὔνομ' ἐπιτήδειος εἶ. {πε.} χώρει: καθείρξατ' αὐτόν ἱππικαῖς πέλας φάτναισιν, ὡς ἄν σκότιον εἰσορᾶι κνέφας. ἐκεῖ χόρευε: τάσδε δ' ἅς ἄγων πάρει κακῶν συνεργούς ἤ διεμπολήσομεν ἤ χεῖρα δούπου τοῦδε καί βύρσης κτύπου παύσας ἐφ' ἱστοῖς δμωίδας κεκτήσομαι. {δι.} στείχοιμ' ἄν: ὅτι γάρ μή χρεών οὔτοι χρεών παθεῖν. ἀτάρ τοι τῶνδ' ἄποιν' ὑβρισμάτων μέτεισι διόνυσός ς', ὅν οὐκ εἶναι λέγεις: ἡμᾶς γάρ ἀδικῶν κεῖνον ἐς δεσμούς ἄγεις. {χο.} ἀχελώιου θύγατερ, πότνι' εὐπάρθενε δίρκα, σύ γάρ ἐν σαῖς ποτε παγαῖς τό διός βρέφος ἔλαβες, ὅτε μηρῶι πυρός ἐξ ἀθανάτου ζεύς ὁ τεκών ἥρπασέ νιν, τάδ' ἀναβοάσας: ἴθι, διθύραμβ', ἐμάν ἄρ σενα τάνδε βᾶθι νηδύν: ἀναφαίνω σε τόδ', ὦ βάκ χιε, θήβαις ὀνομάζειν. σύ δέ μ', ὦ μάκαιρα δίρκα, στεφανηφόρους ἀπωθῆι θιάσους ἔχουσαν ἐν σοί. τί μ' ἀναίνηι; τί με φεύγεις; ἔτι ναί τάν βοτρυώδη διονύσου χάριν οἴνας ἔτι σοι τοῦ βρομίου μελήσει. [οἵαν οἵαν ὀργάν] ἀναφαίνει χθόνιον γένος ἐκφύς γε δράκοντός ποτε πενθεύς, ὅν ἐχίων ἐφύτευσε χθόνιος, ἀγριωπόν τέρας, οὐ φῶτα βρότειον, φόνιον δ' ὥστε γίγαντ' ἀντίπαλον θεοῖς: ὅς ἔμ' ἐν βρόχοισι τάν τοῦ βρομίου τάχα ξυνάψει, τόν ἐμόν δ' ἐντός ἔχει δώ ματος ἤδη θιασώταν σκοτίαισι κρυπτόν εἱρκταῖς. ἐσορᾶις τάδ', ὦ διός παῖ διόνυσε, σούς προφήτας ἐν ἁμίλλαισιν ἀνάγκας; μόλε, χρυσῶπα τινάσσων, ἄνα, θύρσον κατ' ὀλύμπου, φονίου δ' ἀνδρός ὕβριν κατάσχες. πόθι νύσας ἄρα τᾶς θη ροτρόφου θυρσοφορεῖς θιάσους, ὦ διόνυς', ἤ κορυφαῖς κωρυκίαις; τάχα δ' ἐν ταῖς πολυδένδροισιν ὀλύμπου θαλάμαις, ἔνθα ποτ' ὀρφεύς κιθαρίζων σύναγεν δένδρεα μούσαις, σύναγεν θῆρας ἀγρώστας. μάκαρ ὦ πιερία, σέβεταί ς' εὔιος, ἥξει τε χορεύσων ἅμα βακχεύ μασι, τόν τ' ὠκυρόαν διαβάς ἀξιόν εἱλισ σομένας μαινάδας ἄξει λυδίαν τε τόν εὐδαιμονίας βροτοῖς ὀλβοδόταν πατέρ', ὅν ἔκλυον εὔιππον χώραν ὕδασιν καλλίστοισι λιπαίνειν. {δι.} ἰώ, κλύετ' ἐμᾶς κλύετ' αὐδᾶς, ἰώ βάκχαι, ἰώ βάκχαι. {χο.} τίς ὅδε, τίς πόθεν ὁ κέλαδος ἀνά μ' ἐκάλεσεν εὐίου; {δι.} ἰώ ἰώ, πάλιν αὐδῶ, ὁ σεμέλας, ὁ διός παῖς. {χο.} ἰώ ἰώ, δέσποτα δέσποτα, μόλε νυν ἁμέτερον ἐς θίασον, ὦ βρόμιε βρόμιε. {δι.} <σεῖε> πέδον χθονός, ἔννοσι πότνια. {χο.} ἆ ἆ, τάχα τά πενθέως μέλαθρα διατι νάξεται πεσήμασιν. ὁ διόνυσος ἀνά μέλαθρα: σέβετέ νιν. _σέβομεν ὤ. {_} εἴδετε λάϊνα κίοσιν ἔμβολα τάδε διάδρομα; βρόμιος <ὅδ'> ἀλα λάζεται στέγας ἔσω. {δι.} ἅπτε κεραύνιον αἴθοπα λαμπάδα, σύμφλεγε σύμφλεγε δώματα πενθέος. {χο.} ἆ ἆ, πῦρ οὐ λεύσσεις, οὐδ' αὐγάζηι <τόνδε> σεμέλας ἱερόν ἀμφί τάφον ἅν ποτε κεραυνοβόλος ἔλιπε φλόγα δῖος βροντά; δίκετε πεδόσε δίκετε τρομερά σώματα, μαινάδες: ὁ γάρ ἄναξ ἄνω κάτω τιθείς ἔπεισι μέλαθρα τάδε διός γόνος. {δι.} βάρβαροι γυναῖκες, οὕτως ἐκπεπληγμέναι φόβωι πρός πέδωι πεπτώκατ'; ἤισθεσθ', ὡς ἔοικε, βακχίου διατινάξαντος †δῶμα πενθέως: ἀλλ' ἐξανίστατε† σῶμα καί θαρσεῖτε σαρκός ἐξαμείψασαι τρόμον. {χο.} ὦ φάος μέγιστον ἡμῖν εὐίου βακχεύματος, ὡς ἐσεῖδον ἀσμένη σε, μονάδ' ἔχους' ἐρημίαν. {δι.} εἰς ἀθυμίαν ἀφίκεσθ', ἡνίκ' εἰσεπεμπόμην, πενθέως ὡς ἐς σκοτεινάς ὁρκανάς πεσούμενος; {χο.} πῶς γάρ οὔ; τίς μοι φύλαξ ἦν, εἰ σύ συμφορᾶς τύχοις; ἀλλά πῶς ἠλευθερώθης, ἀνδρός ἀνοσίου τυχών; {δι.} αὐτός ἐξέσως' ἐμαυτόν ῥαιδίως ἄνευ πόνου. {χο.} οὐδέ σου συνῆψε χεῖρας δεσμίοισιν ἐν βρόχοις; {δι.} ταῦτα καί καθύβρις' αὐτόν, ὅτι με δεσμεύειν δοκῶν οὔτ' ἔθιγεν οὔθ' ἥψαθ' ἡμῶν, ἐλπίσιν δ' ἐβόσκετο. πρός φάτναις δέ ταῦρον εὑρών, οὗ καθεῖρξ' ἡμᾶς ἄγων, τῶιδε περί βρόχους ἔβαλλε γόνασι καί χηλαῖς ποδῶν, θυμόν ἐκπνέων, ἱδρῶτα σώματος στάζων ἄπο, χείλεσιν διδούς ὀδόντας: πλησίον δ' ἐγώ παρών ἥσυχος θάσσων ἔλευσσον. ἐν δέ τῶιδε τῶι χρόνωι ἀνετίναξ' ἐλθών ὁ βάκχος δῶμα καί μητρός τάφωι πῦρ ἀνῆψ': ὁ δ' ὡς ἐσεῖδε, δώματ' αἴθεσθαι δοκῶν, ἦισς' ἐκεῖσε κἆιτ' ἐκεῖσε, δμωσίν ἀχελῶιον φέρειν ἐννέπων, ἅπας δ' ἐν ἔργωι δοῦλος ἦν, μάτην πονῶν. διαμεθείς δέ τόνδε μόχθον, ὡς ἐμοῦ πεφευγότος ἵεται ξίφος κελαινόν ἁρπάσας δόμων ἔσω. κἆιθ' ὁ βρόμιος, ὡς ἔμοιγε φαίνεται, δόξαν λέγω, φάσμ' ἐποίησεν κατ' αὐλήν: ὁ δ' ἐπί τοῦθ' ὡρμημένος ἦισσε κἀκέντει φαεννόν <αἰθέρ'>, ὡς σφάζων ἐμέ. πρός δέ τοῖσδ' αὐτῶι τάδ' ἄλλα βάκχιος λυμαίνεται: δώματ' ἔρρηξεν χαμᾶζε, συντεθράνωται δ' ἅπαν πικροτάτους ἰδόντι δεσμούς τούς ἐμούς: κόπου δ' ὕπο διαμεθείς ξίφος παρεῖται: πρός θεόν γάρ ὤν ἀνήρ ἐς μάχην ἐλθεῖν ἐτόλμης'. ἥσυχος δ' ἐκβάς ἐγώ δωμάτων ἥκω πρός ὑμᾶς, πενθέως οὐ φροντίσας. ὡς δέ μοι δοκεῖ (ψοφεῖ γοῦν ἀρβύλη δόμων ἔσω) ἐς προνώπι' αὐτίχ' ἥξει. τί ποτ' ἄρ' ἐκ τούτων ἐρεῖ; ῥαιδίως γάρ αὐτόν οἴσω, κἄν πνέων ἔλθηι μέγα: πρός σοφοῦ γάρ ἀνδρός ἀσκεῖν σώφρον' εὐοργησίαν. {πε.} πέπονθα δεινά: διαπέφευγέ μ' ὁ ξένος, ὅς ἄρτι δεσμοῖς ἦν κατηναγκασμένος. ἔα ἔα: ὅδ' ἐστίν ἁνήρ: τί τάδε; πῶς προνώπιος φαίνηι πρός οἴκοις τοῖς ἐμοῖς, ἔξω βεβώς; {δι.} στῆσον πόδ', ὀργῆι δ' ὑπόθες ἥσυχον πόδα. {πε.} πόθεν σύ δεσμά διαφυγών ἔξω περᾶις; {δι.} οὐκ εἶπον, ἤ οὐκ ἤκουσας, ὅτι λύσει μέ τις; {πε.} τίς; τούς λόγους γάρ ἐσφέρεις καινούς ἀεί. {δι.} ὅς τήν πολύβοτρυν ἄμπελον φύει βροτοῖς. {<πε. >} {δι.} ὠνείδισας δή τοῦτο διονύσωι καλόν. {πε.} κλήιειν κελεύω πάντα πύργον ἐν κύκλωι. {δι.} τί δ'; οὐχ ὑπερβαίνουσι καί τείχη θεοί; {πε.} σοφός σοφός σύ, πλήν ἅ δεῖ ς' εἶναι σοφόν. {δι.} ἅ δεῖ μάλιστα, ταῦτ' ἔγωγ' ἔφυν σοφός. κείνου δ' ἀκούσας πρῶτα τούς λόγους μάθε, ὅς ἐξ ὄρους πάρεστιν ἀγγελῶν τί σοι. ἡμεῖς δέ σοι μενοῦμεν, οὐ φευξούμεθα. {αγγελοσ} πενθεῦ κρατύνων τῆσδε θηβαίας χθονός, ἥκω κιθαιρῶν' ἐκλιπών, ἵν' οὔποτε λευκῆς χιόνος ἀνεῖσαν εὐαγεῖς βολαί. {πε.} ἥκεις δέ ποίαν προστιθείς σπουδήν λόγου; {αγ.} βάκχας ποτνιάδας εἰσιδών, αἵ τῆσδε γῆς οἴστροισι λευκόν κῶλον ἐξηκόντισαν, ἥκω φράσαι σοι καί πόλει χρήιζων, ἄναξ, ὡς δεινά δρῶσι θαυμάτων τε κρείσσονα. θέλω δ' ἀκοῦσαι πότερά σοι παρρησίαι φράσω τά κεῖθεν ἤ λόγον στειλώμεθα: τό γάρ τάχος σου τῶν φρενῶν δέδοικ', ἄναξ, καί τοὐξύθυμον καί τό βασιλικόν λίαν. {πε.} λέγ', ὡς ἀθῶιος ἐξ ἐμοῦ πάντως ἔσηι: [τοῖς γάρ δικαίοις οὐχί θυμοῦσθαι χρεών.] ὅσωι δ' ἄν εἴπηις δεινότερα βακχῶν πέρι, τοσῶιδε μᾶλλον τόν ὑποθέντα τάς τέχνας γυναιξί τόνδε τῆι δίκηι προσθήσομεν. {αγ.} ἀγελαῖα μέν βοσκήματ' ἄρτι πρός λέπας μόσχων ὑπεξήκριζον, ἡνίχ' ἥλιος ἀκτῖνας ἐξίησι θερμαίνων χθόνα. ὁρῶ δέ θιάσους τρεῖς γυναικείων χορῶν, ὧν ἦρχ' ἑνός μέν αὐτονόη, τοῦ δευτέρου μήτηρ ἀγαυή σή, τρίτου δ' ἰνώ χοροῦ. ηὗδον δέ πᾶσαι σώμασιν παρειμέναι, αἱ μέν πρός ἐλάτης νῶτ' ἐρείσασαι φόβην, αἱ δ' ἐν δρυός φύλλοισι πρός πέδωι κάρα εἰκῆι βαλοῦσαι σωφρόνως, οὐχ ὡς σύ φήις ὠινωμένας κρατῆρι καί λωτοῦ ψόφωι θηρᾶν καθ' ὕλην κύπριν ἠρημωμένας. ἡ σή δέ μήτηρ ὠλόλυξεν ἐν μέσαις σταθεῖσα βάκχαις ἐξ ὕπνου κινεῖν δέμας, μυκήμαθ' ὡς ἤκουσε κεροφόρων βοῶν. αἱ δ' ἀποβαλοῦσαι θαλερόν ὀμμάτων ὕπνον ἀνῆιξαν ὀρθαί, θαῦμ' ἰδεῖν εὐκοσμίας, νέαι παλαιαί παρθένοι τ' ἔτ' ἄζυγες. καί πρῶτα μέν καθεῖσαν εἰς ὤμους κόμας νεβρίδας τ' ἀνεστείλανθ' ὅσαισιν ἁμμάτων σύνδεσμ' ἐλέλυτο, καί καταστίκτους δοράς ὄφεσι κατεζώσαντο λιχμῶσιν γένυν. αἱ δ' ἀγκάλαισι δορκάδ' ἤ σκύμνους λύκων ἀγρίους ἔχουσαι λευκόν ἐδίδοσαν γάλα, ὅσαις νεοτόκοις μαστός ἦν σπαργῶν ἔτι βρέφη λιπούσαις: ἐπί δ' ἔθεντο κισσίνους στεφάνους δρυός τε μίλακός τ' ἀνθεσφόρου. θύρσον δέ τις λαβοῦς' ἔπαισεν ἐς πέτραν, ὅθεν δροσώδης ὕδατος ἐκπηδᾶι νοτίς: ἄλλη δέ νάρθηκ' ἐς πέδον καθῆκε γῆς καί τῆιδε κρήνην ἐξανῆκ' οἴνου θεός: ὅσαις δέ λευκοῦ πώματος πόθος παρῆν, ἄκροισι δακτύλοισι διαμῶσαι χθόνα γάλακτος ἑσμούς εἶχον: ἐκ δέ κισσίνων θύρσων γλυκεῖαι μέλιτος ἔσταζον ῥοαί. ὥστ', εἰ παρῆσθα, τόν θεόν τόν νῦν ψέγεις εὐχαῖσιν ἄν μετῆλθες εἰσιδών τάδε. ξυνήλθομεν δέ βουκόλοι καί ποιμένες κοινῶν λόγων δώσοντες ἀλλήλοις ἔριν [ὡς δεινά δρῶσι θαυμάτων τ' ἐπάξια]. καί τις πλάνης κατ' ἄστυ καί τρίβων λόγων ἔλεξεν εἰς ἅπαντας: ὦ σεμνάς πλάκας ναίοντες ὀρέων, θέλετε θηρασώμεθα πενθέως ἀγαυήν μητέρ' ἐκ βακχευμάτων χάριν τ' ἄνακτι θώμεθ'; εὖ δ' ἡμῖν λέγειν ἔδοξε, θάμνων δ' ἐλλοχίζομεν φόβαις κρύψαντες αὑτούς. αἱ δέ τήν τεταγμένην ὥραν ἐκίνουν θύρσον ἐς βακχεύματα, ἴακχον ἀθρόωι στόματι τόν διός γόνον βρόμιον καλοῦσαι: πᾶν δέ συνεβάκχευ' ὄρος καί θῆρες, οὐδέν δ' ἦν ἀκίνητον δρόμωι. κυρεῖ δ' ἀγαυή πλησίον θρώισκους' ἐμοῦ, κἀγώ 'ξεπήδης' ὡς συναρπάσαι θέλων, λόχμην κενώσας ἔνθ' ἐκρύπτομεν δέμας. ἡ δ' ἀνεβόησεν: ὦ δρομάδες ἐμαί κύνες, θηρώμεθ' ἀνδρῶν τῶνδ' ὕπ': ἀλλ' ἕπεσθέ μοι, ἕπεσθε θύρσοις διά χερῶν ὡπλισμέναι. ἡμεῖς μέν οὖν φεύγοντες ἐξηλύξαμεν βακχῶν σπαραγμόν, αἱ δέ νεμομέναις χλόην μόσχοις ἐπῆλθον χειρός ἀσιδήρου μέτα. καί τήν μέν ἄν προσεῖδες εὔθηλον πόριν μυκωμένην ἕλκουσαν ἐν χεροῖν δίχα, ἄλλαι δέ δαμάλας διεφόρουν σπαράγμασιν. εἶδες δ' ἄν ἤ πλεύρ' ἤ δίχηλον ἔμβασιν ῥιπτόμεν' ἄνω τε καί κάτω: κρεμαστά δέ ἔσταζ' ὑπ' ἐλάταις ἀναπεφυρμέν' αἵματι. ταῦροι δ' ὑβρισταί κἀς κέρας θυμούμενοι τό πρόσθεν ἐσφάλλοντο πρός γαῖαν δέμας, μυριάσι χειρῶν ἀγόμενοι νεανίδων: θᾶσσον δέ διεφοροῦντο σαρκός ἐνδυτά ἤ σέ ξυνάψαι βλέφαρα βασιλείοις κόραις. χωροῦσι δ' ὥστ' ὄρνιθες ἀρθεῖσαι δρόμωι πεδίων ὑποτάσεις αἵ παρ' ἀσωποῦ ῥοαῖς εὔκαρπον ἐκβάλλουσι θηβαίοις στάχυν, ὑσιάς τ' ἐρυθράς θ', αἵ κιθαιρῶνος λέπας νέρθεν κατωικήκασιν, ὥστε πολέμιοι ἐπεσπεσοῦσαι πάντ' ἄνω τε καί κάτω διέφερον: ἥρπαζον μέν ἐκ δόμων τέκνα, ὁπόσα δ' ἐπ' ὤμοις ἔθεσαν οὐ δεσμῶν ὕπο προσείχετ' οὐδ' ἔπιπτεν [εἰς μέλαν πέδον, οὐ χαλκός, οὐ σίδηρος], ἐπί δέ βοστρύχοις πῦρ ἔφερον, οὐδ' ἔκαιεν. οἱ δ' ὀργῆς ὕπο ἐς ὅπλ' ἐχώρουν φερόμενοι βακχῶν ὕπο. οὗπερ τό δεινόν ἦν θέαμ' ἰδεῖν, ἄναξ: τοῖς μέν γάρ οὐχ ἥιμασσε λογχωτόν βέλος, οὐ χαλκός, οὐ σίδηρος <–×–˘–>, κεῖναι δέ θύρσους ἐξανιεῖσαι χερῶν ἐτραυμάτιζον κἀπενώτιζον φυγῆι γυναῖκες ἄνδρας οὐκ ἄνευ θεῶν τινος. πάλιν δ' ἐχώρουν ὅθεν ἐκίνησαν πόδα κρήνας ἐπ' αὐτάς ἅς ἀνῆκ' αὐταῖς θεός, νίψαντο δ' αἷμα, σταγόνα δ' ἐκ παρηίδων γλώσσηι δράκοντες ἐξεφαίδρυνον χροός. τόν δαίμον' οὖν τόνδ', ὅστις ἔστ', ὦ δέσποτα, δέχου πόλει τῆιδ': ὡς τά τ' ἄλλ' ἐστίν μέγας κἀκεῖνό φασιν αὐτόν, ὡς ἐγώ κλύω, τήν παυσίλυπον ἄμπελον δοῦναι βροτοῖς. οἴνου δέ μηκέτ' ὄντος οὐκ ἔστιν κύπρις οὐδ' ἄλλο τερπνόν οὐδέν ἀνθρώποις ἔτι. {χο.} ταρβῶ μέν εἰπεῖν τούς λόγους ἐλευθέρους πρός τόν τύραννον, ἀλλ' ὅμως εἰρήσεται: διόνυσος ἥσσων οὐδενός θεῶν ἔφυ. {πε.} ἤδη τόδ' ἐγγύς ὥστε πῦρ ὑφάπτεται ὕβρισμα βακχῶν, ψόγος ἐς ἕλληνας μέγας. ἀλλ' οὐκ ὀκνεῖν δεῖ: στεῖχ' ἐπ' ἠλέκτρας ἰών πύλας: κέλευε πάντας ἀσπιδηφόρους ἵππων τ' ἀπαντᾶν ταχυπόδων ἐπεμβάτας πέλτας θ' ὅσοι πάλλουσι καί τόξων χερί ψάλλουσι νευράς, ὡς ἐπιστρατεύσομεν βάκχαισιν: οὐ γάρ ἀλλ' ὑπερβάλλει τάδε, εἰ πρός γυναικῶν πεισόμεσθ' ἅ πάσχομεν. {δι.} πείθηι μέν οὐδέν, τῶν ἐμῶν λόγων κλύων, πενθεῦ: κακῶς δέ πρός σέθεν πάσχων ὅμως οὔ φημι χρῆναί ς' ὅπλ' ἐπαίρεσθαι θεῶι, ἀλλ' ἡσυχάζειν: βρόμιος οὐκ ἀνέξεται κινοῦντα βάκχας <ς'> εὐίων ὀρῶν ἄπο. {πε.} οὐ μή φρενώσεις μ', ἀλλά δέσμιος φυγών σώσηι τόδ'; ἤ σοι πάλιν ἀναστρέψω δίκην. {δι.} θύοιμ' ἄν αὐτῶι μᾶλλον ἤ θυμούμενος πρός κέντρα λακτίζοιμι θνητός ὤν θεῶι. {πε.} θύσω, φόνον γε θῆλυν, ὥσπερ ἄξιαι, πολύν ταράξας ἐν κιθαιρῶνος πτυχαῖς. {δι.} φεύξεσθε πάντες: καί τόδ' αἰσχρόν, ἀσπίδας θύρσοισι βάκχας ἐκτρέπειν χαλκηλάτους. {πε.} ἀπόρωι γε τῶιδε συμπεπλέγμεθα ξένωι, ὅς οὔτε πάσχων οὔτε δρῶν σιγήσεται. {δι.} ὦ τᾶν, ἔτ' ἔστιν εὖ καταστῆσαι τάδε. {πε.} τί δρῶντα; δουλεύοντα δουλείαις ἐμαῖς; {δι.} ἐγώ γυναῖκας δεῦρ' ὅπλων ἄξω δίχα. {πε.} οἴμοι: τόδ' ἤδη δόλιον ἐς ἐμέ μηχανᾶι. {δι.} ποῖόν τι, σῶσαί ς' εἰ θέλω τέχναις ἐμαῖς; {πε.} ξυνέθεσθε κοινῆι τάδ', ἵνα βακχεύητ' ἀεί. {δι.} καί μήν ξυνεθέμην τοῦτό γ', ἴσθι, τῶι θεῶι. {πε.} ἐκφέρετέ μοι δεῦρ' ὅπλα, σύ δέ παῦσαι λέγων. {δι.} ἆ: βούληι σφ' ἐν ὄρεσι συγκαθημένας ἰδεῖν; {πε.} μάλιστα, μυρίον γε δούς χρυσοῦ σταθμόν. {δι.} τί δ' εἰς ἔρωτα τοῦδε πέπτωκας μέγαν; {πε.} λυπρῶς νιν εἰσίδοιμ' ἄν ἐξωινωμένας. {δι.} ὅμως δ' ἴδοις ἄν ἡδέως ἅ σοι πικρά; {πε.} σάφ' ἴσθι, σιγῆι γ' ὑπ' ἐλάταις καθήμενος. {δι.} ἀλλ' ἐξιχνεύσουσίν σε, κἄν ἔλθηις λάθραι. {πε.} ἀλλ' ἐμφανῶς: καλῶς γάρ ἐξεῖπας τάδε. {δι.} ἄγωμεν οὖν σε κἀπιχειρήσεις ὁδῶι; {πε.} ἄγ' ὡς τάχιστα: τοῦ χρόνου δέ σοι φθονῶ. {δι.} στεῖλαί νυν ἀμφί χρωτί βυσσίνους πέπλους. {πε.} τί δή τόδ'; ἐς γυναῖκας ἐξ ἀνδρός τελῶ; {δι.} μή σε κτάνωσιν, ἤν ἀνήρ ὀφθῆις ἐκεῖ. {πε.} εὖ γ' εἶπας αὖ τόδ': ὥς τις εἶ πάλαι σοφός. {δι.} διόνυσος ἡμᾶς ἐξεμούσωσεν τάδε. {πε.} πῶς οὖν γένοιτ' ἄν ἅ σύ με νουθετεῖς καλῶς; {δι.} ἐγώ στελῶ σε δωμάτων ἔσω μολών. {πε.} τίνα στολήν; ἦ θῆλυν; ἀλλ' αἰδώς μ' ἔχει. {δι.} οὐκέτι θεατής μαινάδων πρόθυμος εἶ; {πε.} στολήν δέ τίνα φήις ἀμφί χρῶτ' ἐμόν βαλεῖν; {δι.} κόμην μέν ἐπί σῶι κρατί ταναόν ἐκτενῶ. {πε.} τό δεύτερον δέ σχῆμα τοῦ κόσμου τί μοι; {δι.} πέπλοι ποδήρεις: ἐπί κάραι δ' ἔσται μίτρα. {πε.} ἦ καί τι πρός τοῖσδ' ἄλλο προσθήσεις ἐμοί; {δι.} θύρσον γε χειρί καί νεβροῦ στικτόν δέρος. {πε.} οὐκ ἄν δυναίμην θῆλυν ἐνδῦναι στολήν. {δι.} ἀλλ' αἷμα θήσεις συμβαλών βάκχαις μάχην. {πε.} ὀρθῶς: μολεῖν χρή πρῶτον ἐς κατασκοπήν. {δι.} σοφώτερον γοῦν ἤ κακοῖς θηρᾶν κακά. {πε.} καί πῶς δι' ἄστεως εἶμι καδμείους λαθών; {δι.} ὁδούς ἐρήμους ἴμεν: ἐγώ δ' ἡγήσομαι. {πε.} πᾶν κρεῖσσον ὥστε μή 'γγελᾶν βάκχας ἐμοί. {δι.} ἐλθόντ' ἐς οἴκους <–˘– ×–˘–. {πε.} ×–˘– ×> ἅν δοκῆι βουλεύσομαι. {δι.} ἔξεστι: πάντηι τό γ' ἐμόν εὐτρεπές πάρα. {πε.} στείχοιμ' ἄν: ἤ γάρ ὅπλ' ἔχων πορεύσομαι ἤ τοῖσι σοῖσι πείσομαι βουλεύμασιν. {δι.} γυναῖκες, ἁνήρ ἐς βόλον καθίσταται, ἥξει δέ βάκχας, οὗ θανών δώσει δίκην. διόνυσε, νῦν σόν ἔργον: οὐ γάρ εἶ πρόσω: τεισώμεθ' αὐτόν. πρῶτα δ' ἔκστησον φρενῶν, ἐνείς ἐλαφράν λύσσαν: ὡς φρονῶν μέν εὖ οὐ μή θελήσηι θῆλυν ἐνδῦναι στολήν, ἔξω δ' ἐλαύνων τοῦ φρονεῖν ἐνδύσεται. χρήιζω δέ νιν γέλωτα θηβαίοις ὀφλεῖν γυναικόμορφον ἀγόμενον δι' ἄστεως ἐκ τῶν ἀπειλῶν τῶν πρίν αἷσι δεινός ἦν. ἀλλ' εἶμι κόσμον ὅνπερ εἰς ἅιδου λαβών ἄπεισι μητρός ἐκ χεροῖν κατασφαγείς πενθεῖ προσάψων: γνώσεται δέ τόν διός διόνυσον, ὡς πέφυκεν ἐν μέρει θεός δεινότατος, ἀνθρώποισι δ' ἠπιώτατος. {χο.} ἆρ' ἐν παννυχίοις χοροῖς θήσω ποτέ λευκόν πόδ' ἀναβακχεύουσα, δέραν αἰθέρ' ἐς δροσερόν ῥίπτους', ὡς νεβρός χλοεραῖς ἐμπαί ζουσα λείμακος ἡδοναῖς, ἁνίκ' ἄν φοβεράν φύγηι θήραν ἔξω φυλακᾶς εὐπλέκτων ὑπέρ ἀρκύων, θωύσσων δέ κυναγέτας συντείνηι δράμημα κυνῶν, μόχθοις δ' ὠκυδρόμοις ἀελ λάς θρώισκηι πεδίον παραποτάμιον, ἡδομένα βροτῶν ἐρημίαις σκιαρο κόμοιό τ' ἔρνεσιν ὕλας; †τί τό σοφόν, ἤ τί τό κάλλιον† παρά θεῶν γέρας ἐν βροτοῖς ἤ χεῖρ' ὑπέρ κορυφᾶς τῶν ἐχθρῶν κρείσσω κατέχειν; ὅτι καλόν φίλον αἰεί. ὁρμᾶται μόλις, ἀλλ' ὅμως πιστόν <τι> τό θεῖον σθένος: ἀπευθύνει δέ βροτῶν τούς τ' ἀγνωμοσύναν τιμῶν τας καί μή τά θεῶν αὔξον τας σύν μαινομέναι δόξαι. κρυπτεύουσι δέ ποικίλως δαρόν χρόνου πόδα καί θηρῶσιν τόν ἄσεπτον: οὐ γάρ κρεῖσσόν ποτε τῶν νόμων γιγνώσκειν χρή καί μελετᾶν. κούφα γάρ δαπάνα νομί ζειν ἰσχύν τόδ' ἔχειν, ὅτι ποτ' ἄρα τό δαιμόνιον, τό τ' ἐν χρόνωι μακρῶι νόμιμον ἀεί φύσει τε πεφυκός. †τί τό σοφόν, ἤ τί τό κάλλιον† παρά θεῶν γέρας ἐν βροτοῖς ἤ χεῖρ' ὑπέρ κορυφᾶς τῶν ἐχθρῶν κρείσσω κατέχειν; ὅτι καλόν φίλον αἰεί. εὐδαίμων μέν ὅς ἐκ θαλάσσας ἔφυγε χεῖμα, λιμένα δ' ἔκιχεν: εὐδαίμων δ' ὅς ὕπερθε μόχθων ἐγένεθ': ἕτερα δ' ἕτερος ἕτερον ὄλβωι καί δυνάμει παρῆλθεν. μυρίαι δ' ἔτι μυρίοις εἰσίν ἐλπίδες: αἱ μέν τελευτῶσιν ἐν ὄλβωι βροτοῖς, αἱ δ' ἀπέβασαν: τό δέ κατ' ἦμαρ ὅτωι βίοτος εὐδαίμων, μακαρίζω. {δι.} σέ τόν πρόθυμον ὄνθ' ἅ μή χρεών ὁρᾶν σπεύδοντά τ' ἀσπούδαστα, πενθέα λέγω, ἔξιθι πάροιθε δωμάτων, ὄφθητί μοι, σκευήν γυναικός μαινάδος βάκχης ἔχων, μητρός τε τῆς σῆς καί λόχου κατάσκοπος: πρέπεις δέ κάδμου θυγατέρων μορφήν μιᾶι. {πε.} καί μήν ὁρᾶν μοι δύο μέν ἡλίους δοκῶ, δισσάς δέ θήβας καί πόλισμ' ἑπτάστομον: καί ταῦρος ἡμῖν πρόσθεν ἡγεῖσθαι δοκεῖς καί σῶι κέρατα κρατί προσπεφυκέναι. ἀλλ' ἦ ποτ' ἦσθα θήρ; τεταύρωσαι γάρ οὖν. {δι.} ὁ θεός ὁμαρτεῖ, πρόσθεν ὤν οὐκ εὐμενής, ἔνσπονδος ἡμῖν: νῦν δ' ὁρᾶις ἅ χρή ς' ὁρᾶν. {πε.} τί φαίνομαι δῆτ'; οὐχί τήν ἰνοῦς στάσιν ἤ τήν ἀγαυῆς ἑστάναι, μητρός γ' ἐμῆς; {δι.} αὐτάς ἐκείνας εἰσορᾶν δοκῶ ς' ὁρῶν. ἀλλ' ἐξ ἕδρας σοι πλόκαμος ἐξέστηχ' ὅδε, οὐχ ὡς ἐγώ νιν ὑπό μίτραι καθήρμοσα. {πε.} ἔνδον προσείων αὐτόν ἀνασείων τ' ἐγώ καί βακχιάζων ἐξ ἕδρας μεθώρμισα. {δι.} ἀλλ' αὐτόν ἡμεῖς, οἷς σε θεραπεύειν μέλει, πάλιν καταστελοῦμεν: ἀλλ' ὄρθου κάρα. {πε.} ἰδού, σύ κόσμει: σοί γάρ ἀνακείμεσθα δή. {δι.} ζῶναί τέ σοι χαλῶσι κοὐχ ἑξῆς πέπλων στολίδες ὑπό σφυροῖσι τείνουσιν σέθεν. {πε.} κἀμοί δοκοῦσι παρά γε δεξιόν πόδα: τἀνθένδε δ' ὀρθῶς παρά τένοντ' ἔχει πέπλος. {δι.} ἦ πού με τῶν σῶν πρῶτον ἡγήσηι φίλων, ὅταν παρά λόγον σώφρονας βάκχας ἴδηις. {πε.} πότερα δέ θύρσον δεξιᾶι λαβών χερί ἤ τῆιδε βάκχηι μᾶλλον εἰκασθήσομαι; {δι.} ἐν δεξιᾶι χρή χἄμα δεξιῶι ποδί αἴρειν νιν: αἰνῶ δ' ὅτι μεθέστηκας φρενῶν. {πε.} ἆρ' ἄν δυναίμην τάς κιθαιρῶνος πτυχάς αὐταῖσι βάκχαις τοῖς ἐμοῖς ὤμοις φέρειν; {δι.} δύναι' ἄν, εἰ βούλοιο: τάς δέ πρίν φρένας οὐκ εἶχες ὑγιεῖς, νῦν δ' ἔχεις οἵας σε δεῖ. {πε.} μοχλούς φέρωμεν ἤ χεροῖν ἀνασπάσω κορυφαῖς ὑποβαλών ὦμον ἤ βραχίονα; {δι.} μή σύ γε τά νυμφῶν διολέσηις ἱδρύματα καί πανός ἕδρας ἔνθ' ἔχει συρίγματα. {πε.} καλῶς ἔλεξας: οὐ σθένει νικητέον γυναῖκας: <ὑπ'> ἐλάταις δ' ἐμόν κρύψω δέμας. {δι.} κρύψηι σύ κρύψιν ἥν σε κρυφθῆναι χρεών, ἐλθόντα δόλιον μαινάδων κατάσκοπον. {πε.} καί μήν δοκῶ σφας ἐν λόχμαις ὄρνιθας ὥς λέκτρων ἔχεσθαι φιλτάτοις ἐν ἕρκεσιν. {δι.} οὔκουν ἐπ' αὐτό τοῦτ' ἀποστέλληι φύλαξ; λήψηι δ' ἴσως σφας, ἤν σύ μή ληφθῆις πάρος. {πε.} κόμιζε διά μέσης με θηβαίας χθονός: μόνος γάρ αὐτῶν εἰμ' ἀνήρ τολμῶν τόδε. {δι.} μόνος σύ πόλεως τῆσδ' ὑπερκάμνεις, μόνος: τοιγάρ ς' ἀγῶνες ἀναμένουσιν οὕς ἐχρῆν. ἕπου δέ: πομπός εἶμ' ἐγώ σωτήριος, κεῖθεν δ' ἀπάξει ς' ἄλλος ... {πε.} ἡ τεκοῦσά γε. {δι.} ἐπίσημον ὄντα πᾶσιν. {πε.} ἐπί τόδ' ἔρχομαι. {δι.} φερόμενος ἥξεις ... {πε.} ἁβρότητ' ἐμήν λέγεις. {δι.} ἐν χερσί μητρός. {πε.} καί τρυφᾶν μ' ἀναγκάσεις. {δι.} τρυφάς γε τοιάσδ'. {πε.} ἀξίων μέν ἅπτομαι. {δι.} δεινός σύ δεινός κἀπί δείν' ἔρχηι πάθη, ὥστ' οὐρανῶι στηρίζον εὑρήσεις κλέος. ἔκτειν', ἀγαυή, χεῖρας αἵ θ' ὁμόσποροι κάδμου θυγατέρες: τόν νεανίαν ἄγω τόνδ' εἰς ἀγῶνα μέγαν, ὁ νικήσων δ' ἐγώ καί βρόμιος ἔσται. τἄλλα δ' αὐτό σημανεῖ. {χο.} ἴτε θοαί λύσσας κύνες, ἴτ' εἰς ὄρος, θίασον ἔνθ' ἔχουσι κάδμου κόραι: ἀνοιστρήσατέ νιν ἐπί τόν ἐν γυναικομίμωι στολᾶι λυσσώδη κατάσκοπον μαινάδων. μάτηρ πρῶτά νιν λευρᾶς ἀπό πέτρας †ἤ σκόλοπος† ὄψεται δοκεύοντα, μαινάσιν δ' ἀπύσει: τίς ὅδ' ὀρειδρόμων μαστήρ καδμειᾶν ἐς ὄρος ἐς ὄρος ἔμολ' ἔμολεν, ὦ βάκχαι; τίς ἄρα νιν ἔτεκεν; οὐ γάρ ἐξ αἵματος γυναικῶν ἔφυ, λεαίνας δέ τινος ὅδ' ἤ γοργόνων λιβυσσᾶν γένος. ἴτω δίκα φανερός, ἴτω ξιφηφόρος φονεύου σα λαιμῶν διαμπάξ τόν ἄθεον ἄνομον ἄδικον ἐχίονος γόνον γηγενῆ: ὅς ἀδίκωι γνώμαι παρανόμωι τ' ὀργᾶι †περί βάκχι' ὄργια ματρός τε σᾶς† μανείσαι πραπίδι παρακόπωι τε λήματι στέλλεται, τἀνίκατον ὡς κρατήσων βίαι. †γνώμαν σώφρονα θάνατος ἀπροφάσιστος εἰς τά θεῶν ἔφυ βροτείω τ' ἔχειν ἄλυπος βίος. τό σοφόν οὐ φθόνω χαίρω θηρεύου σα τά δ' ἕτερα μεγάλα φανερά τῶν ἀεί ἐπί τά καλά βίον,† ἦμαρ ἐς νύκτα τ' εὐ αγοῦντ' εὐσεβεῖν, τά δ' ἔξω νόμιμα δίκας ἐκβαλόντα τιμᾶν θεούς. ἴτω δίκα φανερός, ἴτω ξιφηφόρος φονεύου σα λαιμῶν διαμπάξ τόν ἄθεον ἄνομον ἄδικον ἐχίονος γόνον γηγενῆ. φάνηθι ταῦρος ἤ πολύκρανος ἰδεῖν δράκων ἤ πυριφλέγων ὁρᾶσθαι λέων. ἴθ', ὦ βάκχε, θήρ ἀγρευτᾶι βακχᾶν προσώπωι γελῶντι περίβαλε βρόχον θανάσιμον ὑπ' ἀγέλαν πεσόν τι τάν μαινάδων. {αγγελοσ <β>} ὦ δῶμ' ὅ πρίν ποτ' ηὐτύχεις ἀν' ἑλλάδα [σιδωνίου γέροντος, ὅς τό γηγενές δράκοντος ἔσπειρ' ὄφιος ἐν γαίαι θέρος], ὥς σε στενάζω, δοῦλος ὤν μέν ἀλλ' ὅμως [χρηστοῖσι δούλοις συμφορά τά δεσποτῶν]. {χο.} τί δ' ἔστιν; ἐκ βακχῶν τι μηνύεις νέον; {αγ.} πενθεύς ὄλωλε, παῖς ἐχίονος πατρός. {χο.} †ὦναξ βρόμιε, θεός φαίνηι μέγας.† {αγ.} πῶς φήις; τί τοῦτ' ἔλεξας; ἦ 'πί τοῖς ἐμοῖς χαίρεις κακῶς πράσσουσι δεσπόταις, γύναι; {χο.} εὐάζω ξένα μέλεσι βαρβάροις: οὐκέτι γάρ δεσμῶν ὑπό φόβωι πτήσσω. {αγ.} θήβας δ' ἀνάνδρους ὧδ' ἄγεις <×–˘– ×–˘– ×–˘– ×–˘–>; {χο.} ὁ διόνυσος ὁ διόνυσος οὐ θῆβαι κράτος ἔχους' ἐμόν. {αγ.} συγγνωστά μέν σοι, πλήν ἐπ' ἐξειργασμένοις κακοῖσι χαίρειν, ὦ γυναῖκες, οὐ καλόν. {χο.} ἔνεπέ μοι, φράσον: τίνι μόρωι θνήισκει ἄδικος ἄδικά τ' ἐκπορίζων ἀνήρ; {αγ.} ἐπεί θεράπνας τῆσδε θηβαίας χθονός λιπόντες ἐξέβημεν ἀσωποῦ ῥοάς, λέπας κιθαιρώνειον εἰσεβάλλομεν πενθεύς τε κἀγώ (δεσπότηι γάρ εἱπόμην) ξένος θ' ὅς ἡμῖν πομπός ἦν θεωρίας. πρῶτον μέν οὖν ποιηρόν ἵζομεν νάπος, τά τ' ἐκ ποδῶν σιγηλά καί γλώσσης ἄπο σώιζοντες, ὡς ὁρῶιμεν οὐχ ὁρώμενοι. ἦν δ' ἄγκος ἀμφίκρημνον, ὕδασι διάβροχον, πεύκαισι συσκιάζον, ἔνθα μαινάδες καθῆντ' ἔχουσαι χεῖρας ἐν τερπνοῖς πόνοις. αἱ μέν γάρ αὐτῶν θύρσον ἐκλελοιπότα κισσῶι κομήτην αὖθις ἐξανέστεφον, αἱ δ' ἐκλιποῦσαι ποικίλ' ὡς πῶλοι ζυγά βακχεῖον ἀντέκλαζον ἀλλήλαις μέλος. πενθεύς δ' ὁ τλήμων θῆλυν οὐχ ὁρῶν ὄχλον ἔλεξε τοιάδ': ὦ ξέν', οὗ μέν ἕσταμεν οὐκ ἐξικνοῦμαι μανιάδων ὄσσοις νόσων: ὄχθων δ' ἔπ' ἀμβάς ἐς ἐλάτην ὑψαύχενα ἴδοιμ' ἄν ὀρθῶς μαινάδων αἰσχρουργίαν. τοὐντεῦθεν ἤδη τοῦ ξένου θαυμάσθ' ὁρῶ: λαβών γάρ ἐλάτης οὐράνιον ἄκρον κλάδον κατῆγεν ἦγεν ἦγεν ἐς μέλαν πέδον: κυκλοῦτο δ' ὥστε τόξον ἤ κυρτός τροχός τόρνωι γραφόμενος περιφοράν ἑλικοδρόμον: ὥς κλῶν' ὄρειον ὁ ξένος χεροῖν ἄγων ἔκαμπτεν ἐς γῆν, ἔργματ' οὐχί θνητά δρῶν. πενθέα δ' ἱδρύσας ἐλατίνων ὄζων ἔπι ὀρθόν μεθίει διά χερῶν βλάστημ' ἄνω ἀτρέμα, φυλάσσων μή ἀναχαιτίσειέ νιν, ὀρθή δ' ἐς ὀρθόν αἰθέρ' ἐστηρίζετο ἔχουσα νώτοις δεσπότην ἐφήμενον. ὤφθη δέ μᾶλλον ἤ κατεῖδε μαινάδας: ὅσον γάρ οὔπω δῆλος ἦν θάσσων ἄνω, καί τόν ξένον μέν οὐκέτ' εἰσορᾶν παρῆν, ἐκ δ' αἰθέρος φωνή τις, ὡς μέν εἰκάσαι διόνυσος, ἀνεβόησεν: ὦ νεάνιδες, ἄγω τόν ὑμᾶς κἀμέ τἀμά τ' ὄργια γέλων τιθέμενον: ἀλλά τιμωρεῖσθέ νιν. καί ταῦθ' ἅμ' ἠγόρευε καί πρός οὐρανόν καί γαῖαν ἐστήριζε φῶς σεμνοῦ πυρός. σίγησε δ' αἰθήρ, σῖγα δ' ὕλιμος νάπη φύλλ' εἶχε, θηρῶν δ' οὐκ ἄν ἤκουσας βοήν. αἱ δ' ὠσίν ἠχήν οὐ σαφῶς δεδεγμέναι ἔστησαν ὀρθαί καί διήνεγκαν κόρας. ὁ δ' αὖθις ἐπεκέλευσεν: ὡς δ' ἐγνώρισαν σαφῆ κελευσμόν βακχίου κάδμου κόραι ἦιξαν πελείας ὠκύτητ' οὐχ ἥσσονες [ποδῶν ἔχουσαι συντόνοις δρομήμασι μήτηρ ἀγαυή σύγγονοί θ' ὁμόσποροι] πᾶσαί τε βάκχαι, διά δέ χειμάρρου νάπης ἀγμῶν τ' ἐπήδων θεοῦ πνοαῖσιν ἐμμανεῖς. ὡς δ' εἶδον ἐλάτηι δεσπότην ἐφήμενον, πρῶτον μέν αὐτοῦ χερμάδας κραταιβόλους ἔρριπτον, ἀντίπυργον ἐπιβᾶσαι πέτραν, ὄζοισί τ' ἐλατίνοισιν ἠκοντίζετο, ἄλλαι δέ θύρσους ἵεσαν δι' αἰθέρος πενθέως, στόχον δύστηνον, ἀλλ' οὐκ ἤνυτον. κρεῖσσον γάρ ὕψος τῆς προθυμίας ἔχων καθῆσθ' ὁ τλήμων, ἀπορίαι λελημμένος. τέλος δέ δρυΐνοις συντριαινοῦσαι κλάδοις ῥίζας ἀνεσπάρασσον ἀσιδήροις μοχλοῖς. ἐπεί δέ μόχθων τέρματ' οὐκ ἐξήνυτον, ἔλεξ' ἀγαυή: φέρε, περιστᾶσαι κύκλωι πτόρθου λάβεσθε, μαινάδες, τόν ἀμβάτην θῆρ' ὡς ἕλωμεν μηδ' ἀπαγγείληι θεοῦ χορούς κρυφαίους. αἱ δέ μυρίαν χέρα προσέθεσαν ἐλάτηι κἀξανέσπασαν χθονός. ὑψοῦ δέ θάσσων ὑψόθεν χαμαιριφής πίπτει πρός οὖδας μυρίοις οἰμώγμασιν πενθεύς: κακοῦ γάρ ἐγγύς ὤν ἐμάνθανεν. πρώτη δέ μήτηρ ἦρξεν ἱερέα φόνου καί προσπίτνει νιν: ὁ δέ μίτραν κόμης ἄπο ἔρριψεν, ὥς νιν γνωρίσασα μή κτάνοι τλήμων ἀγαυή, καί λέγει παρήιδος ψαύων: ἐγώ τοι, μῆτερ, εἰμί, παῖς σέθεν πενθεύς, ὅν ἔτεκες ἐν δόμοις ἐχίονος: οἴκτιρε δ' ὦ μῆτέρ με μηδέ ταῖς ἐμαῖς ἁμαρτίαισι παῖδα σόν κατακτάνηις. ἡ δ' ἀφρόν ἐξιεῖσα καί διαστρόφους κόρας ἑλίσσους', οὐ φρονοῦς' ἅ χρή φρονεῖν, ἐκ βακχίου κατείχετ', οὐδ' ἔπειθέ νιν. λαβοῦσα δ' ὠλέναις' ἀριστεράν χέρα, πλευροῖσιν ἀντιβᾶσα τοῦ δυσδαίμονος ἀπεσπάραξεν ὦμον, οὐχ ὑπό σθένους ἀλλ' ὁ θεός εὐμάρειαν ἐπεδίδου χεροῖν. ἰνώ δέ τἀπί θάτερ' ἐξηργάζετο ῥηγνῦσα σάρκας, αὐτονόη τ' ὄχλος τε πᾶς ἐπεῖχε βακχῶν: ἦν δέ πᾶς' ὁμοῦ βοή, ὁ μέν στενάζων ὅσον ἐτύγχαν' ἐμπνέων, αἱ δ' ὠλόλυζον. ἔφερε δ' ἡ μέν ὠλένην, ἡ δ' ἴχνος αὐταῖς ἀρβύλαις, γυμνοῦντο δέ πλευραί σπαραγμοῖς, πᾶσα δ' ἡιματωμένη χεῖρας διεσφαίριζε σάρκα πενθέως. κεῖται δέ χωρίς σῶμα, τό μέν ὑπό στύφλοις πέτραις, τό δ' ὕλης ἐν βαθυξύλωι φόβηι, οὐ ῥάιδιον ζήτημα: κρᾶτα δ' ἄθλιον, ὅπερ λαβοῦσα τυγχάνει μήτηρ χεροῖν, πήξας' ἐπ' ἄκρον θύρσον ὡς ὀρεστέρου φέρει λέοντος διά κιθαιρῶνος μέσου, λιποῦς' ἀδελφάς ἐν χοροῖσι μαινάδων. χωρεῖ δέ θήραι δυσπότμωι γαυρουμένη τειχέων ἔσω τῶνδ', ἀνακαλοῦσα βάκχιον τόν ξυγκύναγον, τόν ξυνεργάτην ἄγρας, τόν καλλίνικον, ὧι δάκρυα νικηφορεῖ. ἐγώ μέν οὖν <τῆιδ'> ἐκποδών τῆι ξυμφορᾶι ἄπειμ', ἀγαυήν πρίν μολεῖν πρός δώματα. τό σωφρονεῖν δέ καί σέβειν τά τῶν θεῶν κάλλιστον: οἶμαι δ' αὐτό καί σοφώτατον θνητοῖσιν εἶναι κτῆμα τοῖσι χρωμένοις. {χο.} ἀναχορεύσωμεν βάκχιον, ἀναβοάσωμεν ξυμφοράν τάν τοῦ δράκοντος πενθέος ἐκγενέτα, ὅς τάν θηλυγενῆ στολάν νάρθηκά τε †πιστόν ἅιδα† ἔλαβεν εὔθυρσον, ταῦρον προηγητῆρα συμφορᾶς ἔχων. βάκχαι καδμεῖαι, τόν καλλίνικον κλεινόν ἐξεπράξατε ἐς γόον, ἐς δάκρυα. καλός ἀγών †ἐν αἵματι στάζουσαν χέρα περιβαλεῖν τέκνου†. ἀλλ' εἰσορῶ γάρ ἐς δόμους ὁρμωμένην πενθέως ἀγαυήν μητέρ' ἐν διαστρόφοις ὄσσοις, δέχεσθ' ἐς κῶμον εὐίου θεοῦ. {αγαυη} ἀσιάδες βάκχαι ... {χο.} τί με θροεῖς, <γύναι>; {αγ.} φέρομεν ἐξ ὀρέων ἕλικα νεότομον ἐπί μέλαθρα, μακαρίαν θήραν. {χο.} ὁρῶ καί σε δέξομαι σύγκωμον. {αγ.} ἔμαρψα τόνδ' ἄνευ βρόχων <×–˘–˘˘–> νέον ἶνιν, ὡς ὁρᾶν πάρα. {χο.} πόθεν ἐρημίας; {αγ.} κιθαιρών ... {χο.} κιθαιρών; {αγ.} κατεφόνευσέ νιν. {χο.} τίς ἁ βαλοῦσα; {αγ.} πρῶτον ἐμόν τό γέρας: μάκαιρ' ἀγαυή κληιζόμεθ' ἐν θιάσοις. {χο.} τίς ἄλλα; {αγ.} τά κάδμου ... {χο.} τί κάδμου; {αγ.} γένεθλα μετ' ἐμέ μετ' ἐμέ τοῦδ' ἔθιγε θηρός: εὐ τυχής γ' ἅδ' ἄγρα. μέτεχέ νυν θοίνας. {χο.} τί μετέχω, τλᾶμον; {αγ.} νέος ὁ μόσχος ἄρ τι γένυν ὑπό κόρυθ' ἁπαλότριχα κατάκομον θάλλει. {χο.} πρέπει γ' ὥστε θήρ ἄγραυλος φόβαι. {αγ.} ὁ βάκχιος κυναγέτας σοφός σοφῶς ἀνέπηλ' ἐπί θῆρα τόνδε μαινάδας. {χο.} ὁ γάρ ἄναξ ἀγρεύς. {αγ.} ἐπαινεῖς; {χο.} ἐπαινῶ. {αγ.} τάχα δέ καδμεῖοι ... {χο.} καί παῖς γε πενθεύς ... {αγ.} ματέρ' ἐπαινέσεται, λαβοῦσαν ἄγραν τάνδε λεοντοφυᾶ. {χο.} περισσάν. {αγ.} περισσῶς. {χο.} ἀγάλληι; {αγ.} γέγηθα, μεγάλα μεγάλα καί φανερά τᾶιδ' ἄγραι κατειργασμένα. {χο.} δεῖξόν νυν, ὦ τάλαινα, σήν νικηφόρον ἀστοῖσιν ἄγραν ἥν φέρους' ἐλήλυθας. {αγ.} ὦ καλλίπυργον ἄστυ θηβαίας χθονός ναίοντες, ἔλθεθ' ὡς ἴδητε τήνδ' ἄγραν κάδμου θυγατέρες θηρός ἥν ἠγρεύσαμεν, οὐκ ἀγκυλωτοῖς θεσσαλῶν στοχάσμασιν, οὐ δικτύοισιν, ἀλλά λευκοπήχεσιν χειρῶν ἀκμαῖσι. κἆιτ' ἀκοντίζειν χρεών καί λογχοποιῶν ὄργανα κτᾶσθαι μάτην; ἡμεῖς δέ γ' αὐτῆι χειρί τόνδε θ' εἵλομεν χωρίς τε θηρός ἄρθρα διεφορήσαμεν. ποῦ μοι πατήρ ὁ πρέσβυς; ἐλθέτω πέλας. πενθεύς τ' ἐμός παῖς ποῦ 'στιν; αἰρέσθω λαβών πηκτῶν πρός οἴκους κλιμάκων προσαμβάσεις, ὡς πασσαλεύσηι κρᾶτα τριγλύφοις τόδε λέοντος ὅν πάρειμι θηράσας' ἐγώ. {κα.} ἕπεσθέ μοι φέροντες ἄθλιον βάρος πενθέως, ἕπεσθε, πρόσπολοι, δόμων πάρος, οὗ σῶμα μοχθῶν μυρίοις ζητήμασιν φέρω τόδ', εὑρών ἐν κιθαιρῶνος πτυχαῖς διασπαρακτόν κοὐδέν ἐν ταὐτῶι πέδου [λαβών, ἐν ὕληι κείμενον δυσευρέτωι]. ἤκουσα γάρ του θυγατέρων τολμήματα, ἤδη κατ' ἄστυ τειχέων ἔσω βεβώς σύν τῶι γέροντι τειρεσίαι βακχῶν πάρα: πάλιν δέ κάμψας εἰς ὄρος κομίζομαι τόν κατθανόντα παῖδα μαινάδων ὕπο. καί τήν μέν ἀκταίων' ἀρισταίωι ποτέ τεκοῦσαν εἶδον αὐτονόην ἰνώ θ' ἅμα ἔτ' ἀμφί δρυμούς οἰστροπλῆγας ἀθλίας, τήν δ' εἶπέ τίς μοι δεῦρο βακχείωι ποδί στείχειν ἀγαυήν, οὐδ' ἄκραντ' ἠκούσαμεν: λεύσσω γάρ αὐτήν, ὄψιν οὐκ εὐδαίμονα. {αγ.} πάτερ, μέγιστον κομπάσαι πάρεστί σοι, πάντων ἀρίστας θυγατέρας σπεῖραι μακρῶι θνητῶν: ἁπάσας εἶπον, ἐξόχως δ' ἐμέ, ἥ τάς παρ' ἱστοῖς ἐκλιποῦσα κερκίδας ἐς μείζον' ἥκω, θῆρας ἀγρεύειν χεροῖν. φέρω δ' ἐν ὠλέναισιν, ὡς ὁρᾶις, τάδε λαβοῦσα τἀριστεῖα, σοῖσι πρός δόμοις ὡς ἀγκρεμασθῆι: σύ δέ, πάτερ, δέξαι χεροῖν, γαυρούμενος δέ τοῖς ἐμοῖς ἀγρεύμασιν κάλει φίλους ἐς δαῖτα: μακάριος γάρ εἶ, μακάριος, ἡμῶν τοιάδ' ἐξειργασμένων. {κα.} [ὦ πένθος οὐ μετρητόν οὐδ' οἷόν τ' ἰδεῖν, φόνον ταλαίναις χερσίν ἐξειργασμένων.] καλόν τό θῦμα καταβαλοῦσα δαίμοσιν ἐπί δαῖτα θήβας τάσδε κἀμέ παρακαλεῖς. οἴμοι κακῶν μέν πρῶτα σῶν, ἔπειτ' ἐμῶν: ὡς ὁ θεός ἡμᾶς ἐνδίκως μέν ἀλλ' ἄγαν βρόμιος ἄναξ ἀπώλες' οἰκεῖος γεγώς. {αγ.} ὡς δύσκολον τό γῆρας ἀνθρώποις ἔφυ ἔν τ' ὄμμασι σκυθρωπόν. εἴθε παῖς ἐμός εὔθηρος εἴη, μητρός εἰκασθείς τρόποις, †ὅτ' ἐν† νεανίαισι θηβαίοις ἅμα θηρῶν ὀριγνῶιτ': ἀλλά θεομαχεῖν μόνον οἷός τ' ἐκεῖνος. νουθετητέος, πάτερ, σοὐστίν. τίς αὐτόν δεῦρ' ἄν ὄψιν εἰς ἐμήν καλέσειεν, ὡς ἴδηι με τήν εὐδαίμονα; {κα.} φεῦ φεῦ: φρονήσασαι μέν οἷ' ἐδράσατε ἀλγήσετ' ἄλγος δεινόν: εἰ δέ διά τέλους ἐν τῶιδ' ἀεί μενεῖτ' ἐν ὧι καθέστατε, οὐκ εὐτυχοῦσαι δόξετ' οὐχί δυστυχεῖν. {αγ.} τί δ' οὐ καλῶς τῶνδ' ἤ τί λυπηρῶς ἔχει; {κα.} πρῶτον μέν ἐς τόνδ' αἰθέρ' ὄμμα σόν μέθες. {αγ.} ἰδού: τί μοι τόνδ' ἐξυπεῖπας εἰσορᾶν; {κα.} ἔθ' αὑτός ἤ σοι μεταβολάς ἔχειν δοκεῖ; {αγ.} λαμπρότερος ἤ πρίν καί διειπετέστερος. {κα.} τό δέ πτοηθέν τόδ' ἔτι σῆι ψυχῆι πάρα; {αγ.} οὐκ οἶδα τοὔπος τοῦτο: γίγνομαι δέ πως ἔννους, μετασταθεῖσα τῶν πάρος φρενῶν. {κα.} κλύοις ἄν οὖν τι κἀποκρίναι' ἄν σαφῶς; {αγ.} ὡς ἐκλέλησμαί γ' ἅ πάρος εἴπομεν, πάτερ. {κα.} ἐς ποῖον ἦλθες οἶκον ὑμεναίων μέτα; {αγ.} σπαρτῶι μ' ἔδωκας, ὡς λέγους', ἐχίονι. {κα.} τίς οὖν ἐν οἴκοις παῖς ἐγένετο σῶι πόσει; {αγ.} πενθεύς, ἐμῆι τε καί πατρός κοινωνίαι. {κα.} τίνος πρόσωπον δῆτ' ἐν ἀγκάλαις ἔχεις; {αγ.} λέγοντος, ὥ γ' ἔφασκον αἱ θηρώμεναι. {κα.} σκέψαι νυν ὀρθῶς: βραχύς ὁ μόχθος εἰσιδεῖν. {αγ.} ἔα, τί λεύσσω; τί φέρομαι τόδ' ἐν χεροῖν; {κα.} ἄθρησον αὐτό καί σαφέστερον μάθε. {αγ.} ὁρῶ μέγιστον ἄλγος ἡ τάλαιν' ἐγώ. {κα.} μῶν σοι λέοντι φαίνεται προσεικέναι; {αγ.} οὔκ, ἀλλά πενθέως ἡ τάλαιν' ἔχω κάρα. {κα.} ὠιμωγμένον γε πρόσθεν ἤ σέ γνωρίσαι. {αγ.} τίς ἔκτανέν νιν; πῶς ἐμάς ἦλθ' ἐς χέρας; {κα.} δύστην' ἀλήθει', ὡς ἐν οὐ καιρῶι πάρει. {αγ.} λέγ', ὡς τό μέλλον καρδία πήδημ' ἔχει. {κα.} σύ νιν κατέκτας καί κασίγνηται σέθεν. {αγ.} ποῦ δ' ὤλετ'; ἦ κατ' οἶκον, ἤ ποίοις τόποις; {κα.} οὗπερ πρίν ἀκταίωνα διέλαχον κύνες. {αγ.} τί δ' ἐς κιθαιρῶν' ἦλθε δυσδαίμων ὅδε; {κα.} ἐκερτόμει θεόν σάς τε βακχείας μολών. {αγ.} ἡμεῖς δ' ἐκεῖσε τίνι τρόπωι κατήραμεν; {κα.} ἐμάνητε, πᾶσά τ' ἐξεβακχεύθη πόλις. {αγ.} διόνυσος ἡμᾶς ὤλες', ἄρτι μανθάνω. {κα.} ὕβριν <γ'> ὑβρισθείς: θεόν γάρ οὐχ ἡγεῖσθέ νιν. {αγ.} τό φίλτατον δέ σῶμα ποῦ παιδός, πάτερ; {κα.} ἐγώ μόλις νιν ἐξερευνήσας φέρω. {αγ.} ἦ πᾶν ἐν ἄρθροις συγκεκληιμένον καλῶς; < > < > {αγ.} πενθεῖ δέ τί μέρος ἀφροσύνης προσῆκ' ἐμῆς; {κα.} ὑμῖν ἐγένεθ' ὅμοιος, οὐ σέβων θεόν. τοιγάρ συνῆψε πάντας ἐς μίαν βλάβην, ὑμᾶς τε τόνδε θ', ὥστε διολέσαι δόμους κἄμ', ὅστις ἄτεκνος ἀρσένων παίδων γεγώς τῆς σῆς τόδ' ἔρνος, ὦ τάλαινα, νηδύος αἴσχιστα καί κάκιστα κατθανόνθ' ὁρῶ: ὧι δῶμ' ἀνέβλεφ', ὅς συνεῖχες, ὦ τέκνον, τοὐμόν μέλαθρον, παιδός ἐξ ἐμῆς γεγώς, πόλει τε τάρβος ἦσθα: τόν γέροντα δέ οὐδείς ὑβρίζειν ἤθελ' εἰσορῶν τό σόν κάρα: δίκην γάρ ἀξίαν ἐλάμβανες. νῦν δ' ἐκ δόμων ἄτιμος ἐκβεβλήσομαι ὁ κάδμος ὁ μέγας, ὅς τό θηβαίων γένος ἔσπειρα κἀξήμησα κάλλιστον θέρος. ὦ φίλτατ' ἀνδρῶν (καί γάρ οὐκέτ' ὤν ὅμως τῶν φιλτάτων ἔμοιγ' ἀριθμήσηι, τέκνον), οὐκέτι γενείου τοῦδε θιγγάνων χερί τόν μητρός αὐδῶν πατέρα προσπτύξηι, τέκνον, λέγων: τίς ἀδικεῖ, τίς ς' ἀτιμάζει, γέρον; τίς σήν ταράσσει καρδίαν λυπηρός ὤν; λέγ', ὡς κολάζω τόν ἀδικοῦντά ς', ὦ πάτερ. νῦν δ' ἄθλιος μέν εἰμ' ἐγώ, τλήμων δέ σύ, οἰκτρά δέ μήτηρ, τλήμονες δέ σύγγονοι. εἰ δ' ἔστιν ὅστις δαιμόνων ὑπερφρονεῖ, ἐς τοῦδ' ἀθρήσας θάνατον ἡγείσθω θεούς. {χο.} τό μέν σόν ἀλγῶ, κάδμε: σός δ' ἔχει δίκην παῖς παιδός ἀξίαν μέν, ἀλγεινήν δέ σοί. {αγ.} ὦ πάτερ, ὁρᾶις γάρ τἄμ' ὅσωι μετεστράφη < > < > {<δι.}> < > δράκων γενήσηι μεταβαλών, δάμαρ τε σή ἐκθηριωθεῖς' ὄφεος ἀλλάξει τύπον, ἥν ἄρεος ἔσχες ἁρμονίαν θνητός γεγώς. ὄχον δέ μόσχων, χρησμός ὡς λέγει διός, ἐλᾶις μετ' ἀλόχου βαρβάρων ἡγούμενος, πολλάς δέ πέρσεις ἀναρίθμωι στρατεύματι πόλεις: ὅταν δέ λοξίου χρηστήριον διαρπάσωσι, νόστον ἄθλιον πάλιν σχήσουσι: σέ δ' ἄρης ἁρμονίαν τε ῥύσεται μακάρων τ' ἐς αἶαν σόν καθιδρύσει βίον. ταῦτ' οὐχί θνητοῦ πατρός ἐκγεγώς λέγω διόνυσος ἀλλά ζηνός: εἰ δέ σωφρονεῖν ἔγνωθ', ὅτ' οὐκ ἠθέλετε, τόν διός γόνον ηὐδαιμονεῖτ' ἄν σύμμαχον κεκτημένοι. {κα.} διόνυσε, λισσόμεσθά ς', ἠδικήκαμεν. {δι.} ὄψ' ἐμάθεθ' ἡμᾶς, ὅτε δ' ἐχρῆν οὐκ ἤιδετε. {κα.} ἐγνώκαμεν ταῦτ': ἀλλ' ἐπεξέρχηι λίαν. {δι.} καί γάρ πρός ὑμῶν θεός γεγώς ὑβριζόμην. {κα.} ὀργάς πρέπει θεούς οὐχ ὁμοιοῦσθαι βροτοῖς. {δι.} πάλαι τάδε ζεύς οὑμός ἐπένευσεν πατήρ. {αγ.} αἰαῖ, δέδοκται, πρέσβυ, τλήμονες φυγαί. {δι.} τί δῆτα μέλλεθ' ἅπερ ἀναγκαίως ἔχει; {κα.} ὦ τέκνον, ὡς ἐς δεινόν ἤλθομεν κακόν <πάντες>, σύ θ' ἡ τάλαινα σύγγονοί τε σαί ἐγώ θ' ὁ τλήμων: βαρβάρους ἀφίξομαι γέρων μέτοικος, ἔτι δέ μοὐστί θέσφατον ἐς ἑλλάδ' ἀγαγεῖν μιγάδα βαρβάρων στρατόν. καί τήν ἄρεως παῖδ' ἁρμονίαν, δάμαρτ' ἐμήν, δράκων δρακαίνης <σχῆμ'> ἔχουσαν ἀγρίας ἄξω 'πί βωμούς καί τάφους ἑλληνικούς, ἡγούμενος λόγχαισιν: οὐδέ παύσομαι κακῶν ὁ τλήμων οὐδέ τόν καταιβάτην ἀχέροντα πλεύσας ἥσυχος γενήσομαι. {αγ.} ὦ πάτερ, ἐγώ δέ σοῦ στερεῖσα φεύξομαι. {κα.} τί μ' ἀμφιβάλλεις χερσίν, ὦ τάλαινα παῖ, ὄρνις ὅπως κηφῆνα πολιόχρων κύκνος; {αγ.} ποῖ γάρ τράπωμαι πατρίδος ἐκβεβλημένη; {κα.} οὐκ οἶδα, τέκνον: σμικρός ἐπίκουρος πατήρ. {αγ.} χαῖρ', ὦ μέλαθρον, χαῖρ', ὦ πατρία πόλις: ἐκλείπω ς' ἐπί δυστυχίαι φυγάς ἐκ θαλάμων. {κα.} στεῖχέ νυν, ὦ παῖ, τόν ἀρισταίου < >. {αγ.} στένομαί σε, πάτερ. {κα.} †κἀγώ, τέκνον, καί σάς ἐδάκρυσα κασιγνήτας.† {αγ.} †δεινῶς γάρ τάνδ' αἰκίαν διόνυσος ἄναξ τούς σούς εἰς οἴκους ἔφερε.† {κα.} καί γάρ ἔπασχεν δεινά πρός ἡμῶν, ἀγέραστον ἔχων ὄνομ' ἐν θήβαις. {αγ.} χαῖρε πάτερ μοι. {κα.} χαῖρ', ὦ μελέα θύγατερ: χαλεπῶς <δ'> ἐς τόδ' ἄν ἥκοις. {αγ.} ἄγετ' ὦ πομποί με κασιγνήτας ἵνα συμφυγάδας ληψόμεθ' οἰκτράς. ἔλθοιμι δ' ὅπου μήτε κιθαιρών <˘˘–> μιαρός μήτε κιθαιρῶν' ὄσσοισιν ἐγώ, μηδ' ὅθι θύρσου μνῆμ' ἀνάκειται: βάκχαις δ' ἄλλαισι μέλοιεν. [{χο.} πολλαί μορφαί τῶν δαιμονίων, πολλά δ' ἀέλπτως κραίνουσι θεοί: καί τά δοκηθέντ' οὐκ ἐτελέσθη, τῶν δ' ἀδοκήτων πόρον ηὗρε θεός. τοιόνδ' ἀπέβη τόδε πρᾶγμα.] [51] {work} {ιφιγενεια η εν αυλιδι} {αγαμεμνων} ὦ πρέσβυ, δόμων τῶνδε πάροιθεν στεῖχε. {πρεσβυτησ} στείχω. τί δέ καινουργεῖς, ἀγάμεμνον ἄναξ; {αγ.} σπεῦδε. {πρ.} σπεύδω. μάλα τοι γῆρας τοὐμόν ἄυπνον καί ἐπ' ὀφθαλμοῖς ὀξύ πάρεστιν. {αγ.} τίς ποτ' ἄρ' ἀστήρ ὅδε πορθμεύει σείριος ἐγγύς τῆς ἑπταπόρου πλειάδος ἄισσων ἔτι μεσσήρης; οὔκουν φθόγγος γ' οὔτ' ὀρνίθων οὔτε θαλάσσης: σιγαί δ' ἀνέμων τόνδε κατ' εὔριπον ἔχουσιν. {πρ.} τί δέ σύ σκηνῆς ἐκτός ἀίσσεις, ἀγάμεμνον ἄναξ; ἔτι δ' ἡσυχία τήνδε κατ' αὖλιν καί ἀκίνητοι φυλακαί τειχέων. στείχωμεν ἔσω. {αγ.} ζηλῶ σέ, γέρον, ζηλῶ δ' ἀνδρῶν ὅς ἀκίνδυνον βίον ἐξεπέρας' ἀγνώς ἀκλεής: τούς δ' ἐν τιμαῖς ἧσσον ζηλῶ. {πρ.} καί μήν τό καλόν γ' ἐνταῦθα βίου. {αγ.} τοῦτο δέ γ' ἐστίν τό καλόν σφαλερόν, καί τό πρότιμον γλυκύ μέν, λυπεῖ δέ προσιστάμενον. τοτέ μέν τά θεῶν οὐκ ὀρθωθέντ' ἀνέτρεψε βίον, τοτέ δ' ἀνθρώπων γνῶμαι πολλαί καί δυσάρεστοι διέκναισαν. {πρ.} οὐκ ἄγαμαι ταῦτ' ἀνδρός ἀριστέως. οὐκ ἐπί πᾶσίν ς' ἐφύτευς' ἀγαθοῖς, ἀγάμεμνον, ἀτρεύς. δεῖ δέ σε χαίρειν καί λυπεῖσθαι: θνητός γάρ ἔφυς. κἄν μή σύ θέληις, τά θεῶν οὕτω βουλόμεν' ἔσται. σύ δέ λαμπτῆρος φάος ἀμπετάσας δέλτον τε γράφεις τήνδ' ἥν πρό χερῶν ἔτι βαστάζεις, καί ταὐτά πάλιν γράμματα συγχεῖς καί σφραγίζεις λύεις τ' ὀπίσω ῥίπτεις τε πέδωι πεύκην, θαλερόν κατά δάκρυ χέων, κἀκ τῶν ἀπόρων οὐδενός ἐνδεῖς μή οὐ μαίνεσθαι. τί πονεῖς; τί νέον παρά σοί, βασιλεῦ; φέρε κοίνωσον μῦθον ἐς ἡμᾶς. πρός <δ'> ἄνδρ' ἀγαθόν πιστόν τε φράσεις: σῆι γάρ μ' ἀλόχωι ποτέ τυνδάρεως πέμπει φερνήν συννυμφοκόμον τε δίκαιον. {αγ.} ἐγένοντο λήδαι θεστιάδι τρεῖς παρθένοι, φοίβη κλυταιμήστρα τ', ἐμή ξυνάορος, ἑλένη τε: ταύτης οἱ τά πρῶτ' ὠλβισμένοι μνηστῆρες ἦλθον ἑλλάδος νεανίαι. δειναί δ' ἀπειλαί καί κατ' ἀλλήλων φθόνος ξυνίσταθ', ὅστις μή λάβοι τήν παρθένον. τό πρᾶγμα δ' ἀπόρως εἶχε τυνδάρεωι πατρί, δοῦναί τε μή δοῦναί τε, τῆς τύχης ὅπως ἅψαιτ' ἄριστα. καί νιν εἰσῆλθεν τάδε: ὅρκους συνάψαι δεξιάς τε συμβαλεῖν μνηστῆρας ἀλλήλοισι καί δι' ἐμπύρων σπονδάς καθεῖναι κἀπαράσασθαι τάδε: ὅτου γυνή γένοιτο τυνδαρίς κόρη, τούτωι συναμυνεῖν, εἴ τις ἐκ δόμων λαβών οἴχοιτο τόν τ' ἔχοντ' ἀπωθοίη λέχους, κἀπιστρατεύσειν καί κατασκάψειν πόλιν ἕλλην' ὁμοίως βάρβαρόν θ' ὅπλων μέτα. ἐπεί δ' ἐπιστώθησαν (εὖ δέ πως γέρων ὑπῆλθεν αὐτούς τυνδάρεως πυκνῆι φρενί), δίδως' ἑλέσθαι θυγατρί μνηστήρων ἕνα, ὅποι πνοαί φέροιεν ἀφροδίτης φίλαι. ἡ δ' εἵλεθ', ὅς σφε μήποτ' ὤφελεν λαβεῖν, μενέλαον. ἐλθών δ' ἐκ φρυγῶν ὁ τάς θεάς κρίνας ὅδ', ὡς ὁ μῦθος ἀνθρώπων ἔχει, λακεδαίμον', ἀνθηρός μέν εἱμάτων στολῆι χρυσῶι τε λαμπρός, βαρβάρωι χλιδήματι, ἐρῶν ἐρῶσαν ὤιχετ' ἐξαναρπάσας ἑλένην πρός ἴδης βούσταθμ', ἔκδημον λαβών μενέλαον. ὁ δέ καθ' ἑλλάδ' οἰστρήσας δρόμωι ὅρκους παλαιούς τυνδάρεω μαρτύρεται, ὡς χρή βοηθεῖν τοῖσιν ἠδικημένοις. τοὐντεῦθεν οὖν ἕλληνες ἄιξαντες δορί, τεύχη λαβόντες στενόπορ' αὐλίδος βάθρα ἥκουσι τῆσδε, ναυσίν ἀσπίσιν θ' ὁμοῦ ἵπποις τε πολλοῖς ἅρμασίν τ' ἠσκημένοι. κἀμέ στρατηγεῖν †κἆτα† μενέλεω χάριν εἵλοντο, σύγγονόν γε: τἀξίωμα δέ ἄλλος τις ὤφελ' ἀντ' ἐμοῦ λαβεῖν τόδε. ἠθροισμένου δέ καί ξυνεστῶτος στρατοῦ ἥμεσθ' ἀπλοίαι χρώμενοι κατ' αὐλίδα. κάλχας δ' ὁ μάντις ἀπορίαι κεχρημένοις ἀνεῖλεν ἰφιγένειαν ἥν ἔσπειρ' ἐγώ ἀρτέμιδι θῦσαι τῆι τόδ' οἰκούσηι πέδον, καί πλοῦν τ' ἔσεσθαι καί κατασκαφάς φρυγῶν θύσασι, μή θύσασι δ' οὐκ εἶναι τάδε. κλυών δ' ἐγώ ταῦτ', ὀρθίωι κηρύγματι ταλθύβιον εἶπον πάντ' ἀφιέναι στρατόν, ὡς οὔποτ' ἄν τλάς θυγατέρα κτανεῖν ἐμήν. οὗ δή μ' ἀδελφός πάντα προσφέρων λόγον ἔπεισε τλῆναι δεινά. κἀν δέλτου πτυχαῖς γράψας ἔπεμψα πρός δάμαρτα τήν ἐμήν πέμπειν ἀχιλλεῖ θυγατέρ' ὡς γαμουμένην, τό τ' ἀξίωμα τἀνδρός ἐκγαυρούμενος, συμπλεῖν τ' ἀχαιοῖς οὕνεκ' οὐ θέλοι λέγων, εἰ μή παρ' ἡμῶν εἶσιν ἐς φθίαν λέχος: πειθώ γάρ εἶχον τήνδε πρός δάμαρτ' ἐμήν, ψευδῆ συνάψας †ἀντί παρθένου† γάμον. μόνοι δ' ἀχαιῶν ἴσμεν ὡς ἔχει τάδε κάλχας ὀδυσσεύς μενέλεώς θ'. ἅ δ' οὐ καλῶς ἔγνων τότ', αὖθις μεταγράφω καλῶς πάλιν ἐς τήνδε δέλτον, ἥν κατ' εὐφρόνης <˘–> λύοντα καί συνδοῦντά μ' εἰσεῖδες, γέρον. ἀλλ' εἷα χώρει τάσδ' ἐπιστολάς λαβών πρός ἄργος. ἅ δέ κέκευθε δέλτος ἐν πτυχαῖς, λόγωι φράσω σοι πάντα τἀγγεγραμμένα: πιστός γάρ ἀλόχωι τοῖς τ' ἐμοῖς δόμοισιν εἶ. {πρ.} λέγε καί σήμαιν', ἵνα καί γλώσσηι σύντονα τοῖς σοῖς γράμμασιν αὐδῶ. {αγ.} πέμπω σοι πρός ταῖς πρόσθεν δέλτους, ὦ λήδας ἔρνος, μή στέλλειν τάν σάν ἶνιν πρός τάν κολπώδη πτέρυγ' εὐβοίας αὖλιν ἀκλύσταν. εἰς ἄλλας ὥρας γάρ δή παιδός δαίσομεν ὑμεναίους. {πρ.} καί πῶς ἀχιλεύς λέκτρων ἀπλακών οὐ μέγα φυσῶν θυμόν ἐπαρεῖ σοί σῆι τ' ἀλόχωι; τόδε καί δεινόν. σήμαιν' ὅτι φήις. {αγ.} ὄνομ', οὐκ ἔργον, παρέχων ἀχιλεύς οὐκ οἶδε γάμους, οὐδ' ὅτι πράσσομεν, οὐδ' ὅτι κείνωι παῖδ' ἐπεφήμισα νυμφείους εἰς ἀγκώνων εὐνάς ἐκδώσειν λέκτροις. {πρ.} δεινά γ' ἐτόλμας, ἀγάμεμνον ἄναξ, ὅς τῶι τῆς θεᾶς σήν παῖδ' ἄλοχον φατίσας ἦγες σφάγιον δαναοῖς. {αγ.} οἴμοι, γνώμας ἐξέσταν, αἰαῖ, πίπτω δ' εἰς ἄταν. ἀλλ' ἴθ' ἐρέσσων σόν πόδα, γήραι μηδέν ὑπείκων. {πρ.} σπεύδω, βασιλεῦ. {αγ.} μή νυν μήτ' ἀλσώδεις ἵζου κρήνας μήθ' ὕπνωι θελχθῆις. {πρ.} εὔφημα θρόει. {αγ.} πάντηι δέ πόρον σχιστόν ἀμείβων λεῦσσε, φυλάσσων μή τίς σε λάθηι τροχαλοῖσιν ὄχοις παραμειψαμένη παῖδα κομίζους' ἐνθάδ' ἀπήνη δαναῶν πρός ναῦς. {πρ.} ἔσται. {αγ.} κλήιθρων δ' †ἐξόρμα ἤν νιν πομπαῖς ἀντήσηις, πάλιν ἐξορμάσεις χαλινούς,† ἐπί κυκλώπων ἱείς θυμέλας. {πρ.} πιστός δέ φράσας τάδε πῶς ἔσομαι, λέγε, παιδί σέθεν τῆι σῆι τ' ἀλόχωι; {αγ.} σφραγῖδα φύλασς' ἥν ἐπί δέλτωι τῆιδε κομίζεις. ἴθι: λευκαίνει τόδε φῶς ἤδη λάμπους' ἠώς πῦρ τε τεθρίππων τῶν ἀελίου. σύλλαβε μόχθων. θνητῶν δ' ὄλβιος ἐς τέλος οὐδείς οὐδ' εὐδαίμων: οὔπω γάρ ἔφυ τις ἄλυπος. {χοροσ} ἔμολον ἀμφί παρακτίαν ψάμαθον αὐλίδος ἐναλίας, εὐρίπου διά χευμάτων κέλσασα στενοπόρθμων, χαλκίδα πόλιν ἐμάν προλιποῦς', ἀγχιάλων ὑδάτων τροφόν τᾶς κλεινᾶς ἀρεθούσας, ἀχαιῶν στρατιάν ὡς ἐσιδοίμαν ἀχαιῶν τε πλάτας ναυσιπόρους ἡ μιθέων, οὕς ἐπί τροίαν ἐλάταις χιλιόναυσιν τόν ξανθόν μενέλαόν <θ'> ἁμέτεροι πόσεις ἐνέπους' ἀγαμέμνονά τ' εὐπατρίδαν στέλλειν ἐπί τάν ἑλέναν, ἀπ' εὐ ρώτα δονακοτρόφου πάρις ὁ βουκόλος ἅν ἔλαβε δῶρον τᾶς ἀφροδίτας, ὅτ' ἐπί κρηναίαισι δρόσοις ἥραι παλλάδι τ' ἔριν ἔριν μορφᾶς ἁ κύπρις ἔσχεν. πολύθυτον δέ δι' ἄλσος ἀρ τέμιδος ἤλυθον ὀρομένα, φοινίσσουσα παρῆιδ' ἐμάν αἰσχύναι νεοθαλεῖ, ἀσπίδος ἔρυμα καί κλισίας ὁπλοφόρους δαναῶν θέλους' ἵππων τ' ὄχλον ἰδέσθαι. κατεῖδον δέ δύ' αἴαντε συνέδρω, τόν οἰλέως τελαμῶνός τε γόνον, τόν σαλαμῖνος στέφανον, πρω τεσίλαόν τ' ἐπί θάκοις πεσσῶν ἡδομένους μορ φαῖσι πολυπλόκοις παλαμήδεά θ', ὅν τέκε παῖς ὁ ποσειδᾶνος, διομήδεά θ' ἡδοναῖς δίσκου κεχαρημένον, παρά δέ μηριόνην, ἄρεος ὄζον, θαῦμα βροτοῖσιν, τόν ἀπό νησαίων τ' ὀρέων λαέρτα τόκον, ἅμα δέ νι ρέα, κάλλιστον ἀχαιῶν. τόν ἰσάνεμόν τε ποδοῖν λαιψηροδρόμον ἀχιλλέα, τόν ἁ θέτις τέκε καί χείρων ἐξεπόνησεν, ἴδον αἰγιαλοῖς παρά τε κροκάλαις δρόμον ἔχοντα σύν ὅπλοις: ἅμιλλαν δ' ἐπόνει ποδοῖν πρός ἅρμα τέτρωρον ἑλίσσων περί νίκας: ὁ δέ διφρηλάτας ἐβοᾶτ' εὔμηλος φερητιάδας, οὗ καλλίστους ἰδόμαν χρυσοδαιδάλτοις στομίοις πώλους κέντρωι θεινομένους, τούς μέν μέσους ζυγίους λευκοστίκτωι τριχί βαλιούς, τούς δ' ἔξω σειροφόρους ἀντήρεις καμπαῖσι δρόμων πυρσότριχας, μονόχαλα δ' ὑπό σφυρά ποικιλοδέρμονας: οἷς παρεπάλλετο πηλεΐδας σύν ὅπλοισι παρ' ἄντυγα καί σύριγγας ἁρματείους. ναῶν δ' εἰς ἀριθμόν ἤλυθον καί θέαν ἀθέσφατον, τάν γυναικεῖον ὄψιν ὀμμάτων ὡς πλήσαιμι †μείλινον† ἁδονάν. καί κέρας μέν ἦν δεξιόν πλάτας ἔχων φθιωτίδας ὁ μυρμιδών ἄρης πεντήκοντα ναυσί θουρίαις: χρυσέαις δ' εἰκόσιν κατ' ἄκρα νη ρῆιδες ἕστασαν θεαί, πρύμναις σῆμ' ἀχιλλείου στρατοῦ. ἀργείων δέ ταῖσδ' ἰσήρετμοι νᾶες ἕστασαν πέλας, ὧν ὁ μηκιστέως στρατηλάτας παῖς ἦν, ταλαός ὅν τρέφει πατήρ, καπανέως τε παῖς σθένελος. ἀτθίδας δ' ἄγων ἑξήκοντα ναῦς ὁ θησέως παῖς ἑξῆς ἐναυλόχει, θεάν παλλάδ' ἐν μωνύχοις ἔχων πτερω τοῖσιν ἅρμασιν θετόν, εὔσημόν γε φάσμα ναυβάταις. βοιωτῶν δ' ὅπλισμα πόντιον πεντήκοντα νῆας εἰδόμαν σημείοισιν ἐστολισμένας: τοῖς δέ κάδμος ἦν χρύσεον δράκοντ' ἔχων ἀμφί ναῶν κόρυμβα: λήϊτος δ' ὁ γηγενής ἆρχε ναΐου στρατοῦ. φωκίδος δ' ἀπό χθονός <×–˘–×–˘– > λοκράς δέ ταῖσδ' ἴσας ἄγων ναῦς <ἦν> οἰλέως τόκος κλυτάν θρονιάδ' ἐκλιπών πόλιν. ἐκ μυκήνας δέ τᾶς κυκλωπίας παῖς ἀτρέως ἔπεμπε ναυβάτας ναῶν ἑκατόν ἠθροϊσμένους: σύν δ' ἀδελφός ἦν ταγός, ὡς φίλος φίλωι, τᾶς φυγούσας μέλαθρα βαρβάρων χάριν γάμων πρᾶξιν ἑλλάς ὡς λάβοι. ἐκ πύλου δέ νέστορος γερηνίου κατειδόμαν < ×–˘–×–˘–> πρύμνας σῆμα ταυρόπουν ὁρᾶν, τόν πάροικον ἀλφεόν. αἰνιάνων δέ δωδεκάστολοι νᾶες ἦσαν, ὧν ἄναξ γουνεύς ἆρχε: τῶνδε δ' αὖ πέλας ἤλιδος δυνάστορες, οὕς ἐπειούς ὠνόμαζε πᾶς λεώς: εὔρυτος δ' ἄνασσε τῶνδε: λευκήρετμον δ' ἄρη τάφιον †ἦγεν ὧν μέγης ἄνασσε†, φυλέως λόχευμα, τάς ἐχίνας λιπών νήσους ναυβάταις ἀπροσφόρους. αἴας δ' ὁ σαλαμῖνος ἔντροφος †δεξιόν κέρας πρός τό λαιόν ξύναγε τῶν ἆσσον ὥρμει πλάταισιν† ἐσχάταισι συμπλέκων δώδεκ' εὐστροφωτάταισι ναυσίν. ὡς ἄιον καί ναυβάταν εἰδόμαν λεών: ὧι τις εἰ προσαρμόσει βαρβάρους βάριδας, νόστον οὐκ ἀποίσεται, ἐνθάδ' οἷον εἰδόμαν νάϊον πόρευμα, τά δέ κατ' οἴκους κλύουσα συγκλήτου μνήμην σώιζομαι στρατεύματος. {πρ.} μενέλαε, τολμᾶις δείν', ἅ ς' οὐ τολμᾶν χρεών. {μενελαοσ} ἄπελθε: λίαν δεσπόταισι πιστός εἶ. {πρ.} καλόν γέ μοι τοὔνειδος ἐξωνείδισας. {με.} κλαίοις ἄν, εἰ πράσσοις ἅ μή πράσσειν σε δεῖ. {πρ.} οὐ χρῆν σε λῦσαι δέλτον, ἥν ἐγώ 'φερον. {με.} οὐδέ γε φέρειν σέ πᾶσιν ἕλλησιν κακά. {πρ.} ἄλλοις ἁμιλλῶ ταῦτ': ἄφες δέ τήνδ' ἐμοί. {με.} οὐκ ἄν μεθείμην. {πρ.} οὐδ' ἔγωγ' ἀφήσομαι. {με.} σκήπτρωι τάχ' ἆρα σόν καθαιμάξω κάρα. {πρ.} ἀλλ' εὐκλεές τοι δεσποτῶν θνήισκειν ὕπερ. {με.} μέθες: μακρούς δέ δοῦλος ὤν λέγεις λόγους. {πρ.} ὦ δέσποτ', ἀδικούμεσθα: σάς δ' ἐπιστολάς ἐξαρπάσας ὅδ' ἐκ χερῶν ἐμῶν βίαι, ἀγάμεμνον, οὐδέν τῆι δίκηι χρῆσθαι θέλει. {αγ.} ἔα: τίς ποτ' ἐν πύλαισι θόρυβος καί λόγων ἀκοσμία; {με.} οὑμός οὐχ ὁ τοῦδε μῦθος κυριώτερος λέγειν. {αγ.} σύ δέ τί τῶιδ' ἐς ἔριν ἀφῖξαι, μενέλεως, βίαι τ' ἄγεις; {με.} βλέψον εἰς ἡμᾶς, ἵν' ἀρχάς τῶν λόγων ταύτας λάβω. {αγ.} μῶν τρέσας οὐκ ἀνακαλύψω βλέφαρον, ἀτρέως γεγώς; {με.} τήνδ' ὁρᾶις δέλτον, κακίστων γραμμάτων ὑπηρέτιν; {αγ.} εἰσορῶ: καί πρῶτα ταύτην σῶν ἀπάλλαξον χερῶν. {με.} οὔ, πρίν ἄν δείξω γε δαναοῖς πᾶσι τἀγγεγραμμένα. {αγ.} ἦ γάρ οἶσθ' ἅ μή σε καιρός εἰδέναι, σήμαντρ' ἀνείς; {με.} ὥστε ς' ἀλγῦναί γ', ἀνοίξας ἅ σύ κάκ' ἠργάσω λάθραι. {αγ.} ποῦ δέ κἄλαβές νιν; ὦ θεοί, σῆς ἀναισχύντου φρενός. {με.} προσδοκῶν σήν παῖδ' ἀπ' ἄργους εἰ στράτευμ' ἀφίξεται. {αγ.} τί δέ σε τἀμά δεῖ φυλάσσειν; οὐκ ἀναισχύντου τόδε; {με.} ὅτι τό βούλεσθαί μ' ἔκνιζε: σός δέ δοῦλος οὐκ ἔφυν. {αγ.} οὐχί δεινά; τόν ἐμόν οἰκεῖν οἶκον οὐκ ἐάσομαι; {με.} πλάγια γάρ φρονεῖς, τά μέν νῦν, τά δέ πάλαι, τά δ' αὐτίκα. {αγ.} εὖ κεκόμψευσαι πονηρά: γλῶσς' ἐπίφθονον σοφή. {με.} νοῦς δέ γ' οὐ βέβαιος ἄδικον κτῆμα κοὐ σαφές φίλοις. βούλομαι δέ ς' ἐξελέγξαι, καί σύ μήτ' ὀργῆς ὕπο ἀποτρέπου τἀληθές οὔτ' αὖ κατατενῶ λίαν ἐγώ. οἶσθ', ὅτ' ἐσπούδαζες ἄρχειν δαναΐδαις πρός ἴλιον, τῶι δοκεῖν μέν οὐχί χρήιζων, τῶι δέ βούλεσθαι θέλων, ὡς ταπεινός ἦσθα, πάσης δεξιᾶς προσθιγγάνων καί θύρας ἔχων ἀκλήιστους τῶι θέλοντι δημοτῶν καί διδούς πρόσρησιν ἑξῆς πᾶσι, κεἰ μή τις θέλοι, τοῖς τρόποις ζητῶν πρίασθαι τό φιλότιμον ἐκ μέσου, κἆιτ', ἐπεί κατέσχες ἀρχάς, μεταβαλών ἄλλους τρόπους τοῖς φίλοισιν οὐκέτ' ἦσθα τοῖς πρίν ὡς πρόσθεν φίλος, δυσπρόσιτος ἔσω τε κλήιθρων σπάνιος; ἄνδρα δ' οὐ χρεών τόν ἀγαθόν πράσσοντα μεγάλα τούς τρόπους μεθιστάναι, ἀλλά καί βέβαιον εἶναι τότε μάλιστα τοῖς φίλοις, ἡνίκ' ὠφελεῖν μάλιστα δυνατός ἐστιν εὐτυχῶν. ταῦτα μέν σε πρῶτ' ἐπῆλθον, ἵνα σε πρῶθ' ηὗρον κακόν. ὡς δ' ἐς αὖλιν ἦλθες αὖθις χὠ πανελλήνων στρατός, οὐδέν ἦσθ', ἀλλ' ἐξεπλήσσου τῆι τύχηι τῆι τῶν θεῶν, οὐρίας πομπῆς σπανίζων: δαναΐδαι δ' ἀφιέναι ναῦς διήγγελλον, μάτην δέ μή πονεῖν ἐν αὐλίδι. ὡς <δ'> ἄνολβον εἶχες ὄμμα σύγχυσίν τ', εἰ μή νεῶν χιλίων ἄρχων τό πριάμου πεδίον ἐμπλήσεις δορός. κἀμέ παρεκάλεις: τί δράσω; τίνα <δέ> πόρον εὕρω πόθεν; ὥστε μή στερέντα ς' ἀρχῆς ἀπολέσαι καλόν κλέος. κἆιτ', ἐπεί κάλχας ἐν ἱεροῖς εἶπε σήν θῦσαι κόρην ἀρτέμιδι, καί πλοῦν ἔσεσθαι δαναΐδαις, ἡσθείς φρένας ἄσμενος θύσειν ὑπέστης παῖδα: καί πέμπεις ἑκών, οὐ βίαι_μή τοῦτο λέξηις_σῆι δάμαρτι παῖδα σήν δεῦρ' ἀποστέλλειν, ἀχιλλεῖ πρόφασιν ὡς γαμουμένην. κἆιθ' ὑποστρέψας λέληψαι μεταβαλών ἄλλας γραφάς, ὡς φονεύς οὐκέτι θυγατρός σῆς ἔσηι; μάλιστά γε. οὗτος αὑτός ἐστιν αἰθήρ ὅς τάδ' ἤκουσεν σέθεν. μυρίοι δέ τοι πεπόνθας' αὐτό: πρός τά πράγματα ἐκπονοῦς' ἔχοντες, εἶτα δ' ἐξεχώρησαν κακῶς, τά μέν ὑπό γνώμης πολιτῶν ἀσυνέτου, τά δ' ἐνδίκως ἀδύνατοι γεγῶτες αὐτοί διαφυλάξασθαι πόλιν. ἑλλάδος μάλιστ' ἔγωγε τῆς ταλαιπώρου στένω, ἥ, θέλουσα δρᾶν τι κεδνόν, βαρβάρους τούς οὐδένας καταγελῶντας ἐξανήσει διά σέ καί τήν σήν κόρην. μηδέν' ἀνδρείας ἕκατι προστάτην θείμην χθονός μηδ' ὅπλων ἄρχοντα: νοῦν χρή τόν στρατηλάτην ἔχειν πόλεος: ὡς ἀρκῶν ἀνήρ πᾶς, ξύνεσιν ἤν ἔχων τύχηι. {χο.} δεινόν κασιγνήτοισι γίγνεσθαι ψόγους μάχας θ', ὅταν ποτ' ἐμπέσωσιν εἰς ἔριν. {αγ.} βούλομαί ς' εἰπεῖν κακῶς αὖ βραχέα, μή λίαν ἄνω βλέφαρα πρός τἀναιδές ἀγαγών, ἀλλά σωφρονεστέρως, ὡς ἀδελφόν ὄντ': ἀνήρ γάρ χρηστός αἰδεῖσθαι φιλεῖ. εἰπέ μοι, τί δεινά φυσᾶις αἱματηρόν ὄμμ' ἔχων; τίς ἀδικεῖ σε; τοῦ κέχρησαι; χρηστά λέκτρ' ἐρᾶις λαβεῖν; οὐκ ἔχοιμ' ἄν σοι παρασχεῖν: ὧν γάρ ἐκτήσω, κακῶς ἦρχες. εἶτ' ἐγώ δίκην δῶ σῶν κακῶν, ὁ μή σφαλείς; οὐ δάκνει σε τό φιλότιμον τοὐμόν, ἀλλ' ἐν ἀγκάλαις εὐπρεπῆ γυναῖκα χρήιζεις, τό λελογισμένον παρείς καί τό καλόν, ἔχειν. πονηροῦ φωτός ἡδοναί κακαί. εἰ δ' ἐγώ, γνούς πρόσθεν οὐκ εὖ, μετεθέμην εὐβουλίαν, μαίνομαι; σύ μᾶλλον, ὅστις ἀπολέσας κακόν λέχος ἀναλαβεῖν θέλεις, θεοῦ σοι τήν τύχην διδόντος εὖ. ὤμοσαν τόν τυνδάρειον ὅρκον οἱ κακόφρονες φιλόγαμοι μνηστῆρες_ἡ δέ γ' ἐλπίς, οἶμαι μέν, θεός, κἀξέπραξεν αὐτό μᾶλλον ἤ σύ καί τό σόν σθένος_ οὕς λαβών στράτευ': ἕτοιμοι δ' εἰσί μωρίαι φρενῶν. οὐ γάρ ἀσύνετον τό θεῖον, ἀλλ' ἔχει συνιέναι τούς κακῶς παγέντας ὅρκους καί κατηναγκασμένους. τἀμά δ' οὐκ ἀποκτενῶ 'γώ τέκνα: κοὐ τό σόν μέν εὖ παρά δίκην ἔσται κακίστης εὔνιδος τιμωρίαι, ἐμέ δέ συντήξουσι νύκτες ἡμέραι τε δακρύοις, ἄνομα δρῶντα κοὐ δίκαια παῖδας οὕς ἐγεινάμην. ταῦτά σοι βραχέα λέλεκται καί σαφῆ καί ῥάιδια: εἰ δέ μή βούληι φρονεῖν εὖ, τἄμ' ἐγώ θήσω καλῶς. {χο.} οἵδ' αὖ διάφοροι τῶν πάρος λελεγμένων μύθων, καλῶς δ' ἔχουσι, φείδεσθαι τέκνων. {με.} αἰαῖ, φίλους ἄρ' οὐκ ἐκεκτήμην τάλας. {αγ.} εἰ τούς φίλους γε μή θέλεις ἀπολλύναι. {με.} δείξεις δέ ποῦ μοι πατρός ἐκ ταὐτοῦ γεγώς; {αγ.} συσσωφρονεῖν σοι βούλομ', ἀλλ' οὐ συννοσεῖν. {με.} ἐς κοινόν ἀλγεῖν τοῖς φίλοισι χρή φίλους. {αγ.} εὖ δρῶν παρακάλει μ', ἀλλά μή λυπῶν ἐμέ. {με.} οὐκ ἄρα δοκεῖ σοι τάδε πονεῖν σύν ἑλλάδι; {αγ.} ἑλλάς δέ σύν σοί κατά θεόν νοσεῖ τινα. {με.} σκήπτρωι νυν αὔχει, σόν κασίγνητον προδούς. ἐγώ δ' ἐπ' ἄλλας εἶμι μηχανάς τινας φίλους τ' ἐπ' ἄλλους. {αγγελοσ} ὦ πανελλήνων ἄναξ, ἀγάμεμνον, ἥκω παῖδά σοι τήν σήν ἄγων, ἥν ἰφιγένειαν ὠνόμαζες ἐν δόμοις. μήτηρ δ' ὁμαρτεῖ, σῆς κλυταιμήστρας δέμας, καί παῖς ὀρέστης, ὥς σφε τερφθείης ἰδών, χρόνον παλαιόν δωμάτων ἔκδημος ὤν. ἀλλ' ὡς μακράν ἔτεινον, εὔρυτον παρά κρήνην ἀναψύχουσι θηλύπουν βάσιν αὐταί τε πῶλοί τ': ἐς δέ λειμώνων χλόην καθεῖμεν αὐτάς, ὡς βορᾶς γευσαίατο. ἐγώ δέ πρόδρομος σῆς παρασκευῆς χάριν ἥκω: πέπυσται γάρ στρατός_ταχεῖα γάρ διῆιξε φήμη_παῖδα σήν ἀφιγμένην. πᾶς δ' ἐς θέαν ὅμιλος ἔρχεται δρόμωι, σήν παῖδ' ὅπως ἴδωσιν: οἱ δ' εὐδαίμονες ἐν πᾶσι κλεινοί καί περίβλεπτοι βροτοῖς. λέγουσι δ': ὑμέναιός τις ἤ τί πράσσεται; ἤ πόθον ἔχων θυγατρός ἀγαμέμνων ἄναξ ἐκόμισε παῖδα; τῶν δ' ἄν ἤκουσας τάδε: ἀρτέμιδι προτελίζουσι τήν νεάνιδα, αὐλίδος ἀνάσσηι: τίς νιν ἄξεταί ποτε; ἀλλ' εἷα τἀπί τοισίδ' ἐξάρχου κανᾶ, στεφανοῦσθε κρᾶτα, καί σύ, μενέλεως ἄναξ, ὑμέναιον εὐτρέπιζε, καί κατά στέγας λωτός βοάσθω καί ποδῶν ἔστω κτύπος: φῶς γάρ τόδ' ἥκει μακάριον τῆι παρθένωι. {αγ.} ἐπήινες', ἀλλά στεῖχε δωμάτων ἔσω: τά δ' ἄλλ' ἰούσης τῆς τύχης ἔσται καλῶς. οἴμοι, τί φῶ δύστηνος; ἄρξωμαι πόθεν; ἐς οἷ' ἀνάγκης ζεύγματ' ἐμπεπτώκαμεν. ὑπῆλθε δαίμων, ὥστε τῶν σοφισμάτων πολλῶι γενέσθαι τῶν ἐμῶν σοφώτερος. ἡ δυσγένεια δ' ὡς ἔχει τι χρήσιμον: καί γάρ δακρῦσαι ῥαιδίως αὐτοῖς ἔχει ἅπαντά τ' εἰπεῖν: τῶι δέ γενναίωι φύσιν ἄνολβα πάντα: προστάτην δέ τοῦ βίου τόν ὄγκον ἔχομεν τῶι τ' ὄχλωι δουλεύομεν. ἐγώ γάρ ἐκβαλεῖν μέν αἰδοῦμαι δάκρυ, τό μή δακρῦσαι δ' αὖθις αἰδοῦμαι τάλας, ἐς τάς μεγίστας συμφοράς ἀφιγμένος. εἶἑν: τί φήσω πρός δάμαρτα τήν ἐμήν; πῶς δέξομαί νιν; ποῖον ὄμμα συμβαλῶ; καί γάρ μ' ἀπώλες' ἐπί κακοῖς ἅ μοι πάρα ἐλθοῦς' ἄκλητος. εἰκότως δ' ἅμ' ἕσπετο θυγατρί νυμφεύσουσα καί τά φίλτατα δώσους', ἵν' ἡμᾶς ὄντας εὑρήσει κακούς. τήν δ' αὖ τάλαιναν παρθένον_τί παρθένον; ἅιδης νιν, ὡς ἔοικε, νυμφεύσει τάχα_ ὡς ὤικτις': οἶμαι γάρ νιν ἱκετεύσειν τάδε: ὦ πάτερ, ἀποκτενεῖς με; τοιούτους γάμους γήμειας αὐτός χὤστις ἐστί σοι φίλος. παρών δ' ὀρέστης ἐγγύς ἀναβοήσεται οὐ συνετά συνετῶς: ἔτι γάρ ἐστι νήπιος. αἰαῖ, τόν ἑλένης ὥς μ' ἀπώλεσεν γάμον γήμας ὁ πριάμου πάρις, ὅς εἴργασται τάδε. {χο.} κἀγώ κατώικτιρ', ὡς γυναῖκα δεῖ ξένην ὑπέρ τυράννων συμφορᾶς καταστένειν. {με.} ἀδελφέ, δός μοι δεξιᾶς τῆς σῆς θιγεῖν. {αγ.} δίδωμι: σόν γάρ τό κράτος, ἄθλιος δ' ἐγώ. {με.} πέλοπα κατόμνυμ', ὅς πατήρ τοὐμοῦ πατρός τοῦ σοῦ τ' ἐκλήθη, τόν τεκόντα τ' ἀτρέα, ἦ μήν ἐρεῖν σοι τἀπό καρδίας σαφῶς καί μή 'πίτηδες μηδέν, ἀλλ' ὅσον φρονῶ. ἐγώ ς' ἀπ' ὄσσων ἐκβαλόντ' ἰδών δάκρυ ὤικτιρα καὐτός ἀνταφῆκά σοι πάλιν καί τῶν παλαιῶν ἐξαφίσταμαι λόγων, οὐκ ἐς σέ δεινός, εἰμί δ' οὗπερ εἶ σύ νῦν. καί σοι παραινῶ μήτ' ἀποκτείνειν τέκνον μήτ' ἀνθελέσθαι τοὐμόν: οὐ γάρ ἔνδικον σέ μέν στενάζειν, τἀμά δ' ἡδέως ἔχειν, θνήισκειν τε τούς σούς, τούς δ' ἐμούς ὁρᾶν φάος. τί βούλομαι γάρ; οὐ γάμους ἐξαιρέτους ἄλλους λάβοιμ' ἄν, εἰ γάμων ἱμείρομαι; ἀλλ' ἀπολέσας ἀδελφόν, ὅν μ' ἥκιστ' ἐχρῆν, ἑλένην ἕλωμαι, τό κακόν ἀντί τἀγαθοῦ; ἄφρων νέος τ' ἦ, πρίν τά πράγματ' ἐγγύθεν σκοπῶν ἐσεῖδον οἷον ἦν κτείνειν τέκνα. ἄλλως τέ μ' ἔλεος τῆς ταλαιπώρου κόρης ἐσῆλθε, συγγένειαν ἐννοουμένωι, ἥ τῶν ἐμῶν ἕκατι θύεσθαι γάμων μέλλει. τί δ' ἑλένης παρθένωι τῆι σῆι μέτα; ἴτω στρατεία διαλυθεῖς' ἐξ αὐλίδος, σύ δ' ὄμμα παῦσαι δακρύοις τέγγων τό σόν, ἀδελφέ, κἀμέ παρακαλῶν ἐς δάκρυα. εἰ δέ τι κόρης σῆς θεσφάτων μέτεστι σοί, μή 'μοί μετέστω: σοί νέμω τοὐμόν μέρος. ἀλλ' ἐς μεταβολάς ἦλθον ἀπό δεινῶν λόγων; εἰκός πέπονθα: τόν ὁμόθεν πεφυκότα στέργων μετέπεσον. ἀνδρός οὐ κακοῦ τρόποι τοιοίδε, χρῆσθαι τοῖσι βελτίστοις ἀεί. {χο.} γενναῖ' ἔλεξας ταντάλωι τε τῶι διός πρέποντα: προγόνους οὐ καταισχύνεις σέθεν. {αγ.} αἰνῶ σε, μενέλα', ὅτι παρά γνώμην ἐμήν ὑπέθηκας ὀρθῶς τούς λόγους σοῦ τ' ἀξίως. ταραχή δ' ἀδελφῶν διά τ' ἔρωτα γίγνεται πλεονεξίαν τε δωμάτων: ἀπέπτυσα τοιάνδε συγγένειαν ἀλλήλοιν πικράν. ἀλλ' ἥκομεν γάρ εἰς ἀναγκαίας τύχας, θυγατρός αἱματηρόν ἐκπρᾶξαι φόνον. {με.} πῶς; τίς δ' ἀναγκάσει σε τήν γε σήν κτανεῖν; {αγ.} ἅπας ἀχαιῶν σύλλογος στρατεύματος. {με.} οὔκ, ἤν νιν εἰς ἄργος <γ'> ἀποστείληις πάλιν. {αγ.} λάθοιμι τοῦτ' ἄν, ἀλλ' ἐκεῖν' οὐ λήσομεν. {με.} τό ποῖον; οὔτοι χρή λίαν ταρβεῖν ὄχλον. {αγ.} κάλχας ἐρεῖ μαντεύματ' ἀργείων στρατῶι. {με.} οὔκ, ἤν θάνηι γε πρόσθε: τοῦτο δ' εὐμαρές. {αγ.} τό μαντικόν πᾶν σπέρμα φιλότιμον κακόν. {με.} †κοὐδέν γ' ἄχρηστον οὐδέ χρήσιμον παρόν.† {αγ.} ἐκεῖνο δ' οὐ δέδοικας οὕμ' ἐσέρχεται; {με.} ὅν μή σύ φράζεις πῶς ὑπολάβοιμ' ἄν λόγον; {αγ.} τό σισύφειον σπέρμα πάντ' οἶδεν τάδε. {με.} οὐκ ἔστ' ὀδυσσεύς ὅτι σέ κἀμέ πημανεῖ. {αγ.} ποικίλος ἀεί πέφυκε τοῦ τ' ὄχλου μέτα. {με.} φιλοτιμίαι μέν ἐνέχεται, δεινῶι κακῶι. {αγ.} οὔκουν δοκεῖς νιν στάντ' ἐν ἀργείοις μέσοις λέξειν ἅ κάλχας θέσφατ' ἐξηγήσατο, κἄμ' ὡς ὑπέστην θῦμα, κἆιτ' ἐψευδόμην ἀρτέμιδι θύσειν; οὐ ξυναρπάσας στρατόν, σέ κἄμ' ἀποκτείναντας ἀργείους κόρην σφάξαι κελεύσει; κἄν πρός ἄργος ἐκφύγω, ἐλθόντες αὐτοῖς τείχεσιν κυκλωπίοις ἀναρπάσουσι καί κατασκάψουσι γῆν. τοιαῦτα τἀμά πήματ': ὦ τάλας ἐγώ, ὡς ἠπόρημαι πρός θεῶν τά νῦν τάδε. ἕν μοι φύλαξον, μενέλεως, ἀνά στρατόν ἐλθών, ὅπως ἄν μή κλυταιμήστρα τάδε μάθηι, πρίν ἅιδηι παῖδ' ἐμήν προσθῶ λαβών, ὡς ἐπ' ἐλαχίστοις δακρύοις πράσσω κακῶς. ὑμεῖς δέ σιγήν, ὦ ξέναι, φυλάσσετε. {χο.} μάκαρες οἵ μετρίας θεοῦ μετά τε σωφροσύνας μετέ σχον λέκτρων ἀφροδίτας, γαλανείαι χρησάμενοι μαινομένων οἴστρων, ὅθι δή δίδυμ' ὁ χρυσοκόμας ἔρως τόξ' ἐντείνεται χαρίτων, τό μέν ἐπ' εὐαίωνι πότμωι, τό δ' ἐπί συγχύσει βιοτᾶς. ἀπενέπω νιν ἁμετέρων, ὦ κύπρι καλλίστα, θαλάμων. εἴη δέ μοι μετρία μέν χάρις, πόθοι δ' ὅσιοι, καί μετέχοιμι τᾶς ἀφροδί τας, πολλάν δ' ἀποθείμαν. διάφοροι δέ φύσεις βροτῶν, διάφοροι δέ τρόποι: τό δ' ὀρ θῶς ἐσθλόν σαφές αἰεί: τροφαί θ' αἱ παιδευόμεναι μέγα φέρους' ἐς τάν ἀρετάν: τό τε γάρ αἰδεῖσθαι σοφία, †τάν τ' ἐξαλλάσσουσαν ἔχει χάριν ὑπό γνώμας ἐσορᾶν† τό δέον, ἔνθα δόξα φέρει κλέος ἀγήρατον βιοτᾶι. μέγα τι θηρεύειν ἀρετάν, γυναιξί μέν κατά κύ πριν κρυπτάν, ἐν ἀνδράσι δ' αὖ †κόσμος ἔνδον ὁ μυριοπλη θής† μείζω πόλιν αὔξει. †ἔμολες, ὦ πάρις, ἧιτε σύ γε† βουκόλος ἀργενναῖς ἐτράφης ἰδαίαις παρά μόσχοις, βάρβαρα συρίζων, φρυγίων αὐλῶν οὐλύμπου καλάμοις μιμήματα †πνέων†. εὔθηλοι δέ τρέφοντο βόες, †ὅτι σε κρίσις ἔμενε† θεᾶν, ἅ ς' ἐς ἑλλάδα πέμπει: ἐλεφαντοδέτων πάροι θεν θρόνων ὅς στάς ἑλένας ἐν ἀντωποῖς βλεφάροις ἔρωτά τ' ἔδωκας ἔρωτί τ' αὐτός ἐπτοήθης. ὅθεν ἔριν ἔριν ἑλλάδα σύν δορί ναυσί τ' ἄγεις †ἐς τροίας πέργαμα†. ἰώ ἰώ: μεγάλαι μεγάλων εὐδαιμονίαι: τήν τοῦ βασιλέως ἴδετ' ἰφιγένειαν, ἄνασσαν ἐμήν, τήν τυνδάρεω τε κλυταιμήστραν, ὡς ἐκ μεγάλων ἐβλαστήκας' ἐπί τ' εὐμήκεις ἥκουσι τύχας. θεοί γ' οἱ κρείσσους οἵ τ' ὀλβοφόροι τοῖς οὐκ εὐδαίμοσι θνητῶν. στῶμεν, χαλκίδος ἔκγονα θρέμματα, τήν βασίλειαν δεξώμεθ' ὄχων ἄπο μή σφαλερῶς ἐπί γαῖαν, ἀγανῶς δέ χεροῖν, μαλακῆι γνώμηι, μή ταρβήσηι νεωστί μοι μολόν κλεινόν τέκνον ἀγαμέμνονος, μηδέ θόρυβον μηδ' ἔκπληξιν ταῖς ἀργείαις ξεῖναι ξείναις παρέχωμεν. {κλυταιμηστρα} ὄρνιθα μέν τόνδ' αἴσιον ποιούμεθα, τό σόν τε χρηστόν καί λόγων εὐφημίαν: ἐλπίδα δ' ἔχω τιν' ὡς ἐπ' ἐσθλοῖσιν γάμοις πάρειμι νυμφαγωγός. ἀλλ' ὀχημάτων ἔξω πορεύεθ' ἅς φέρω φερνάς κόρηι καί πέμπετ' ἐς μέλαθρον εὐλαβούμενοι. σύ δ', ὦ τέκνον μοι, λεῖπε πωλικούς ὄχους, ἁβρόν τιθεῖσα κῶλον ἀσθενές θ' ἅμα. ὑμεῖς δέ νεάνιδές νιν ἀγκάλαις ἔπι δέξασθε καί πορεύσατ' ἐξ ὀχημάτων. κἀμοί χερός τις ἐνδότω στηρίγματα, θάκους ἀπήνης ὡς ἄν ἐκλίπω καλῶς. αἱ δ' ἐς τό πρόσθεν στῆτε πωλικῶν ζυγῶν: φοβερόν γάρ ἀπαράμυθον ὄμμα πωλικόν. καί παῖδα τόνδε, τόν ἀγαμέμνονος γόνον, λάζυσθ', ὀρέστην: ἔτι γάρ ἐστι νήπιος. τέκνον, καθεύδεις, πωλικῶι δαμείς ὄχωι; ἔγειρ' ἀδελφῆς ἐφ' ὑμέναιον εὐτυχῶς: ἀνδρός γάρ ἀγαθοῦ κῆδος αὐτός ἐσθλός ὤν λήψηι, κόρης νηρῆιδος ἰσοθέου γένους. ἑξῆς κάθησο δεῦρό μου ποδός, τέκνον: πρός μητέρ', ἰφιγένεια, μακαρίαν δέ με ξέναισι ταῖσδε πλησία σταθεῖσα δός, καί δεῦρο δή πατέρα πρόσειπε σόν φίλον. ὦ σέβας ἐμοί μέγιστον, ἀγαμέμνων ἄναξ, ἥκομεν, ἐφετμαῖς οὐκ ἀπιστοῦσαι σέθεν. {ιφιγενεια} ὦ μῆτερ, ὑποδραμοῦσά ς'_ὀργισθῆις δέ μή_ πρός στέρνα πατρός στέρνα τἀμά προσβαλῶ. ἐγώ δέ βούλομαι τά σά στέρν', ὦ πάτερ, ὑποδραμοῦσα προσβαλεῖν διά χρόνου: ποθῶ γάρ ὄμμα <δή> σόν: ὀργισθῆις δέ μή. {κλ.} ἀλλ', ὦ τέκνον, χρή: φιλοπάτωρ δ' ἀεί ποτ' εἶ μάλιστα παίδων τῶιδ' ὅσους ἐγώ 'τεκον. {ιφ.} ὦ πάτερ, ἐσεῖδόν ς' ἀσμένη πολλῶι χρόνωι. {αγ.} καί γάρ πατήρ σέ: τόδ' ἴσον ὑπέρ ἀμφοῖν λέγεις. {ιφ.} χαῖρ': εὖ δέ μ' ἀγαγών πρός ς' ἐποίησας, πάτερ. {αγ.} οὐκ οἶδ' ὅπως φῶ τοῦτο καί μή φῶ, τέκνον. {ιφ.} ἔα: ὡς οὐ βλέπεις εὔκηλον ἄσμενός μ' ἰδών. {αγ.} πόλλ' ἀνδρί βασιλεῖ καί στρατηλάτηι μέλει. {ιφ.} παρ' ἐμοί γενοῦ νῦν, μή 'πί φροντίδας τρέπου. {αγ.} ἀλλ' εἰμί παρά σοί νῦν ἅπας κοὐκ ἄλλοθι. {ιφ.} μέθες νυν ὀφρύν ὄμμα τ' ἔκτεινον φίλον. {αγ.} ἰδού, γέγηθά ς' ὡς γέγηθ' ὁρῶν, τέκνον. {ιφ.} κἄπειτα λείβεις δάκρυ' ἀπ' ὀμμάτων σέθεν; {αγ.} μακρά γάρ ἡμῖν ἡ 'πιοῦς' ἀπουσία. {ιφ.} οὐκ οἶδ' ὅτι φήις, οὐκ οἶδα, φίλτατ' ἐμοί πάτερ. ποῦ τούς φρύγας λέγουσιν ὠικίσθαι, πάτερ; {αγ.} οὗ μήποτ' οἰκεῖν ὤφελ' ὁ πριάμου πάρις. {ιφ.} μακράν ἀπαίρεις, ὦ πάτερ, λιπών ἐμέ. {αγ.} ἐς ταὐτόν, ὦ θύγατερ, ἥξεις σῶι πατρί. συνετά λέγουσα μᾶλλον εἰς οἶκτόν μ' ἄγεις. {ιφ.} ἀσύνετά νυν ἐροῦμεν, εἰ σέ γ' εὐφρανῶ. {αγ.} παπαῖ: τό σιγᾶν οὐ σθένω, σέ δ' ἤινεσα. {ιφ.} μέν', ὦ πάτερ, κατ' οἶκον ἐπί τέκνοις σέθεν. {αγ.} θέλω γε, τό †θέλειν† δ' οὐκ ἔχων ἀλγύνομαι. {ιφ.} ὄλοιντο λόγχαι καί τά μενέλεω κακά. {αγ.} ἄλλους ὀλεῖ πρόσθ' ἁμέ διολέσαντ' ἔχει. {ιφ.} ὡς πολύν ἀπῆσθα χρόνον ἐν αὐλίδος μυχοῖς. {αγ.} καί νῦν γέ μ' ἴσχει δή τι μή στέλλειν στρατόν. {ιφ.} φεῦ: εἴθ' ἦν καλόν †μοι σοί τ' ἄγειν σύμπλουν ἐμέ†. {αγ.} ἔτ' ἔστι καί σοί πλοῦς, ἵνα †μνήση† πατρός. {ιφ.} σύν μητρί πλεύσας' ἤ μόνη πορεύσομαι; {αγ.} μόνη, μονωθεῖς' ἀπό πατρός καί μητέρος. {ιφ.} οὔ πού μ' ἐς ἄλλα δώματ' οἰκίζεις, πάτερ; {αγ.} ἐατέ': οὐ χρή τοιάδ' εἰδέναι κόρας. {ιφ.} σπεῦδ' ἐκ φρυγῶν μοι, θέμενος εὖ τἀκεῖ, πάτερ. {αγ.} θῦσαί με θυσίαν πρῶτα δεῖ τιν' ἐνθάδε. {ιφ.} ἀλλά ξύν ἱεροῖς χρή τό γ' εὐσεβές σκοπεῖν. {αγ.} εἴσηι σύ: χερνίβων γάρ ἑστήξεις πέλας. {ιφ.} στήσομεν ἄρ' ἀμφί βωμόν, ὦ πάτερ, χορούς; {αγ.} ζηλῶ σέ μᾶλλον ἤ 'μέ τοῦ μηδέν φρονεῖν. χώρει δέ μελάθρων ἐντός_ὀφθῆναι κόραις πικρόν_φίλημα δοῦσα δεξιάν τέ μοι, μέλλουσα δαρόν πατρός ἀποικήσειν χρόνον. ὦ στέρνα καί παρῆιδες, ὦ ξανθαί κόμαι, ὡς ἄχθος ἡμῖν ἐγένεθ' ἡ φρυγῶν πόλις ἑλένη τε. παύω τούς λόγους: ταχεῖα γάρ νοτίς διώκει μ' ὀμμάτων ψαύσαντά σου. ἴθ' ἐς μέλαθρα. σέ δέ παραιτοῦμαι τάδε, λήδας γένεθλον, εἰ κατωικτίσθην ἄγαν, μέλλων ἀχιλλεῖ θυγατέρ' ἐκδώσειν ἐμήν. ἀποστολαί γάρ μακάριαι μέν, ἀλλ' ὅμως δάκνουσι τούς τεκόντας, ὅταν ἄλλοις δόμοις παῖδας παραδιδῶι πολλά μοχθήσας πατήρ. {κλ.} οὐχ ὧδ' ἀσύνετός εἰμι, πείσεσθαι δέ με καὐτήν δόκει τάδ', ὥστε μή σε νουθετεῖν, ὅταν σύν ὑμεναίοισιν ἐξάγω κόρην: ἀλλ' ὁ νόμος αὐτά τῶι χρόνωι συνισχνανεῖ. τοὔνομα μέν οὖν παῖδ' οἶδ' ὅτωι κατήινεσας, γένους δέ ποίου χὠπόθεν μαθεῖν θέλω. {αγ.} αἴγινα θυγάτηρ ἐγένετ' ἀσωποῦ πατρός. {κλ.} ταύτην δέ θνητῶν ἤ θεῶν ἔζευξε τίς; {αγ.} ζεύς: αἰακόν δ' ἔφυσεν, οἰνώνης πρόμον. {κλ.} τοῦ δ' αἰακοῦ παῖς τίς κατέσχε δώματα; {αγ.} πηλεύς: ὁ πηλεύς δ' ἔσχε νηρέως κόρην. {κλ.} θεοῦ διδόντος ἤ βίαι θεῶν λαβών; {αγ.} ζεύς ἠγγύησε καί δίδως' δίδως ὁ κύριος. {κλ.} γαμεῖ δέ ποῦ νιν; ἦ κατ' οἶδμα πόντιον; {αγ.} χείρων ἵν' οἰκεῖ σεμνά πηλίου βάθρα. {κλ.} οὗ φασι κενταύρειον ὠικίσθαι γένος; {αγ.} ἐνταῦθ' ἔδαισαν πηλέως γάμους θεοί. {κλ.} θέτις δ' ἔθρεψεν ἤ πατήρ ἀχιλλέα; {αγ.} χείρων, ἵν' ἤθη μή μάθοι κακῶν βροτῶν. {κλ.} φεῦ: σοφός γ' ὁ θρέψας χὠ διδούς σοφωτέροις. {αγ.} τοιόσδε παιδός σῆς ἀνήρ ἔσται πόσις. {κλ.} οὐ μεμπτός: οἰκεῖ δ' ἄστυ ποῖον ἑλλάδος; {αγ.} ἀπιδανόν ἀμφί ποταμόν ἐν φθίας ὅροις. {κλ.} ἐκεῖς' ἀπάξει σήν ἐμήν τε παρθένον; {αγ.} κείνωι μελήσει ταῦτα τῶι κεκτημένωι. {κλ.} ἀλλ' εὐτυχοίτην. τίνι δ' ἐν ἡμέραι γαμεῖ; {αγ.} ὅταν σελήνης ἐντελής ἔλθηι κύκλος. {κλ.} προτέλεια δ' ἤδη παιδός ἔσφαξας θεᾶι; {αγ.} μέλλω: 'πί ταύτηι καί καθέσταμεν τύχηι. {κλ.} κἄπειτα δαίσεις τούς γάμους ἐς ὕστερον; {αγ.} θύσας γε θύμαθ' ἁμέ χρή θῦσαι θεοῖς. {κλ.} ἡμεῖς δέ θοίνην ποῦ γυναιξί θήσομεν; {αγ.} ἐνθάδε παρ' εὐπρύμνοισιν ἀργείων πλάταις. {κλ.} καλῶς ἀναγκαίως τε: συνενέγκαι δ' ὅμως. {αγ.} οἶσθ' οὖν ὅ δρᾶσον, ὦ γύναι: πιθοῦ δέ μοι. {κλ.} τί χρῆμα; πείθεσθαι γάρ εἴθισμαι σέθεν. {αγ.} ἡμεῖς μέν ἐνθάδ', οὗπέρ ἐσθ' ὁ νυμφίος ... {κλ.} μητρός τί χωρίς δράσεθ' ἁμέ δρᾶν χρεών; {αγ.} ἐκδώσομεν σήν παῖδα δαναΐδων μέτα. {κλ.} ἡμᾶς δέ ποῦ χρή τηνικαῦτα τυγχάνειν; {αγ.} χώρει πρός ἄργος παρθένους τε τημέλει. {κλ.} λιποῦσα παῖδα; τίς δ' ἀνασχήσει φλόγα; {αγ.} ἐγώ παρέξω φῶς ὅ νυμφίοις πρέπει. {κλ.} οὐχ ὁ νόμος οὗτος οὐδέ φαῦλ' ἡγητέα. {αγ.} οὐ καλόν ἐν ὄχλωι ς' ἐξομιλεῖσθαι στρατοῦ. {κλ.} καλόν τεκοῦσαν τἀμά μ' ἐκδοῦναι τέκνα. {αγ.} καί τάς γ' ἐν οἴκωι μή μόνας εἶναι κόρας. {κλ.} ὀχυροῖσι παρθενῶσι φρουροῦνται καλῶς. {αγ.} πιθοῦ. {κλ.} μά τήν ἄνασσαν ἀργείαν θεάν. ἐλθών δέ τἄξω πρᾶσσε, τἀν δόμοις δ' ἐγώ, ἅ χρή παρεῖναι νυμφίοισι παρθένοις. {αγ.} οἴμοι: μάτην ἦιξ', ἐλπίδος δ' ἀπεσφάλην, ἐξ ὀμμάτων δάμαρτ' ἀποστεῖλαι θέλων. σοφίζομαι δέ κἀπί τοῖσι φιλτάτοις τέχνας πορίζω, πανταχῆι νικώμενος. ὅμως δέ σύν κάλχαντι τῶι θυηπόλωι κοινῆι τό τῆι θεῶι φίλον, ἐμοί δ' οὐκ εὐτυχές, ἐξευπορήσων εἶμι, μόχθον ἑλλάδος. χρή δ' ἐν δόμοισιν ἄνδρα τόν σοφόν τρέφειν γυναῖκα χρηστήν κἀγαθήν, ἤ μή τρέφειν. {χο.} ἥξει δή σιμόεντα καί δίνας ἀργυροειδεῖς ἄγυρις ἑλλάνων στρατιᾶς ἀνά τε ναυσίν καί σύν ὅπλοις ἴλιον ἐς τό τροίας φοιβήιον δάπεδον, τάν κασσάνδραν ἵν' ἀκού ω ῥίπτειν ξανθούς πλοκάμους χλωροκόμωι στεφάνωι δάφνας κοσμηθεῖσαν, ὅταν θεοῦ μαντόσυνοι πνεύσως' ἀνάγκαι. στάσονται δ' ἐπί περγάμων τροίας ἀμφί τε τείχη τρῶες, ὅταν χάλκασπις ἄρης πόντιος εὐπρώιροιο πλάτας εἰρεσίαι πελάζηι σιμουντίοις ὀχετοῖς, τάν τῶν ἐν αἰθέρι δισ σῶν διοσκούρων ἑλέναν ἐκ πριάμου κομίσαι θέλων ἐς γᾶν ἑλλάδα δοριπόνων ἀσπίσι καί λόγχαις ἀχαιῶν. πέργαμον δέ φρυγῶν πόλιν λαΐνους περί πύργους κυκλώσας ἄρει φονίωι λαιμοτόμους κεφαλάς †σπάσας πόλισμα τροίας† πέρσας κατ' ἄκρας πόλιν, θήσει κόρας πολυκλαύ τους δάμαρτά τε πριάμου. ἁ δέ διός ἑλένα κόρα πολύκλαυτος ἐσεῖται πόσιν προλιποῦσα. μήτ' ἐμοί μήτ' ἐμοῖσι τέκνων τέκνοις ἐλπίς ἅδε ποτ' ἔλθοι, οἵαν αἱ πολύχρυσοι λυδαί καί φρυγῶν ἄλοχοι σχήσουσι, παρ' ἱστοῖς μυθεῦσαι τάδ' ἐς ἀλλήλας: τίς ἄρα μ' εὐπλοκάμους κόμας †ἔρυμα δακρυόεν τανύσας† πατρίδος ὀλομένας ἀπολωτιεῖ; διά σέ, τάν κύκνου δολιχαύχενος γόνον, εἰ δή φάτις ἔτυμος ὡς †ἔτυχε λήδα† ὄρνιθι πταμένωι, διός ὅτ' ἀλλάχθη δέμας, εἴτ' ἐν δέλτοις πιερίσιν μῦθοι τάδ' ἐς ἀνθρώπους ἤνεγκαν παρά καιρόν ἄλλως. {αχιλλευσ} ποῦ τῶν ἀχαιῶν ἐνθάδ' ὁ στρατηλάτης; τίς ἄν φράσειε προσπόλων τόν πηλέως ζητοῦντά νιν παῖδ' ἐν πύλαις ἀχιλλέα; οὐκ ἐξ ἴσου γάρ μένομεν εὐρίπου πέλας: οἱ μέν γάρ ἡμῶν, ὄντες ἄζυγες γάμων, οἴκους ἐρήμους ἐκλιπόντες ἐνθάδε θάσσους' ἐπ' ἀκταῖς, οἱ δ' ἔχοντες εὔνιδας καί παῖδας: οὕτω δεινός ἐμπέπτωκ' ἔρως τῆσδε στρατείας ἑλλάδ' οὐκ ἄνευ θεῶν. τοὐμόν μέν οὖν δίκαιον ἐμέ λέγειν χρέος, ἄλλος δ' ὁ χρήιζων αὐτός ὑπέρ αὑτοῦ φράσει. γῆν γάρ λιπών φάρσαλον ἠδέ πηλέα μένω 'πί λεπταῖς ταισίδ' εὐρίπου ῥοαῖς, μυρμιδόνας ἴσχων: οἱ δ' ἀεί προσκείμενοι λέγους': ἀχιλλεῦ, τί μένομεν; πόσον χρόνον ἔτ' ἐκμετρῆσαι χρή πρός ἰλίου στολόν; δρᾶ <δ'>, εἴ τι δράσεις, ἤ ἄπαγ' οἴκαδε στρατόν, τά τῶν ἀτρειδῶν μή μένων μελλήματα. {κλ.} ὦ παῖ θεᾶς νηρῆιδος, ἔνδοθεν λόγων τῶν σῶν ἀκούσας' ἐξέβην πρό δωμάτων. {αχ.} ὦ πότνι' αἰδώς, τήνδε τίνα λεύσσω ποτέ γυναῖκα, μορφήν εὐπρεπῆ κεκτημένην; {κλ.} οὐ θαῦμά ς' ἡμᾶς ἀγνοεῖν, οἷς μή πάρος προσῆκες: αἰνῶ δ' ὅτι σέβεις τό σωφρονεῖν. {αχ.} τίς δ' εἶ; τί δ' ἦλθες δαναΐδων ἐς σύλλογον, γυνή πρός ἄνδρας ἀσπίσιν πεφαργμένους; {κλ.} λήδας μέν εἰμι παῖς, κλυταιμήστρα δέ μοι ὄνομα, πόσις δέ μοὐστίν ἀγαμέμνων ἄναξ. {αχ.} καλῶς ἔλεξας ἐν βραχεῖ τά καίρια: αἰσχρόν δέ μοι γυναιξί συμβάλλειν λόγους. {κλ.} μεῖνον_τί φεύγεις; _δεξιάν τ' ἐμῆι χερί σύναψον, ἀρχήν μακαρίων νυμφευμάτων. {αχ.} τί φήις; ἐγώ σοι δεξιάν; αἰδοίμεθ' ἄν ἀγαμέμνον', εἰ ψαύοιμεν ὧν μή μοι θέμις. {κλ.} θέμις μάλιστα, τήν ἐμήν ἐπεί γαμεῖς παῖδ', ὦ θεᾶς παῖ ποντίας νηρηίδος. {αχ.} ποίους γάμους φήις; ἀφασία μ' ἔχει, γύναι, εἰ μή τι παρανοοῦσα καινουργεῖς λόγον. {κλ.} πᾶσιν τόδ' ἐμπέφυκεν, αἰδεῖσθαι φίλους καινούς ὁρῶσι καί γάμων μεμνημένους. {αχ.} οὐπώποτ' ἐμνήστευσα παῖδα σήν, γύναι, οὐδ' ἐξ ἀτρειδῶν ἦλθέ μοι λόγος γάμων. {κλ.} τί δῆτ' ἄν εἴη; σύ πάλιν αὖ λόγοις ἐμοῖς εἴκαζ': ἐμοί γάρ θαύματ' ἐστί τά παρά σοῦ. {αχ.} θαύμαζε: κοινόν <δ'> ἐστίν εἰκάζειν τάδε: ἄμφω γάρ ἐψευδόμεθα τοῖς λόγοις ἴσως. {κλ.} ἀλλ' ἦ πέπονθα δεινά; μαστεύω γάμους οὐκ ὄντας, ὡς εἴξασιν: αἰδοῦμαι τάδε. {αχ.} ἴσως ἐκερτόμησε κἀμέ καί σέ τις: ἀλλ' ἀμελίαι δός αὐτά καί φαύλως φέρε. {κλ.} χαῖρ': οὐ γάρ ὀρθοῖς ὄμμασίν <ς'> ἔτ' εἰσορῶ, ψευδής γενομένη καί παθοῦς' ἀνάξια. {αχ.} καί σοί τόδ' ἐστίν ἐξ ἐμοῦ: πόσιν δέ σόν στείχω ματεύσων τῶνδε δωμάτων ἔσω. {πρ.} ὦ ξέν', αἰακοῦ γένεθλον, μεῖνον: ὦ, σέ τοι λέγω, τόν θεᾶς γεγῶτα παῖδα, καί σέ, τήν λήδας κόρην. {αχ.} τίς ὁ καλῶν, πύλας παροίξας; ὡς τεταρβηκός καλεῖ. {πρ.} δοῦλος, οὐχ ἁβρύνομαι τῶιδ': ἡ τύχη γάρ οὐκ ἐᾶι. {αχ.} τίνος; ἐμός μέν οὐχί: χωρίς τἀμά κἀγαμέμνονος. {πρ.} τῆσδε τῆς πάροιθεν οἴκων, τυνδάρεω δόντος πατρός. {αχ.} ἕσταμεν: φράζ', εἴ τι χρήιζεις, ὧν μ' ἐπέσχες οὕνεκα. {πρ.} ἦ μόνω παρόντε δῆτα ταῖσδ' ἐφέστατον πύλαις; {αχ.} ὡς μόνοιν λέγοις ἄν, ἔξω δ' ἐλθέ βασιλείων δόμων. {πρ.} ὦ τύχη πρόνοιά θ' ἡμή, σώσαθ' οὕς ἐγώ θέλω. {αχ.} ὁ λόγος ἐς μέλλοντ' †ἄν ὤσηι† χρόνον: ἔχει δ' ὄκνον τινά. {κλ.} δεξιᾶς ἕκατι μή μέλλ', εἴ τί μοι χρήιζεις λέγειν. {πρ.} οἶσθα δῆτά μ', ὅστις ὤν σοι καί τέκνοις εὔνους ἔφυν; {κλ.} οἶδά ς' ὄντ' ἐγώ παλαιόν δωμάτων ἐμῶν λάτριν. {πρ.} χὤτι μ' ἐν ταῖς σαῖσι φερναῖς ἔλαβεν ἀγαμέμνων ἄναξ; {κλ.} ἦλθες εἰς ἄργος μεθ' ἡμῶν κἀμός ἦσθ' ἀεί ποτε. {πρ.} ὧδ' ἔχει: καί σοί μέν εὔνους εἰμί, σῶι δ' ἧσσον πόσει. {κλ.} ἐκκάλυπτε νῦν ποθ' ἡμῖν οὕστινας στέγεις λόγους. {πρ.} παῖδα σήν πατήρ ὁ φύσας αὐτόχειρ μέλλει κτανεῖν. {κλ.} πῶς; ἀπέπτυς', ὦ γεραιέ, μῦθον: οὐ γάρ εὖ φρονεῖς. {πρ.} φασγάνωι λευκήν φονεύων τῆς ταλαιπώρου δέρην. {κλ.} ὦ τάλαιν' ἐγώ: μεμηνώς ἆρα τυγχάνει πόσις; {πρ.} ἀρτίφρων, πλήν ἐς σέ καί σήν παῖδα: τοῦτο δ' οὐ φρονεῖ. {κλ.} ἐκ τίνος λόγου; τίς αὐτόν οὑπάγων ἀλαστόρων; {πρ.} θέσφαθ', ὥς γέ φησι κάλχας, ἵνα πορεύηται στρατός. {κλ.} ποῖ; τάλαιν' ἐγώ, τάλαινα δ' ἥν πατήρ μέλλει κτανεῖν. {πρ.} δαρδάνου πρός δώμαθ', ἑλένην μενέλεως ὅπως λάβηι. {κλ.} εἰς ἄρ' ἰφιγένειαν ἑλένης νόστος ἦν πεπρωμένος; {πρ.} πάντ' ἔχεις: ἀρτέμιδι θύσειν παῖδα σήν μέλλει πατήρ. {κλ.} ὁ δέ γάμος τίν' εἶχε πρόφασιν, ὧι μ' ἐκόμισεν ἐκ δόμων; {πρ.} ἵν' ἀγάγοις χαίρους' ἀχιλλεῖ παῖδα νυμφεύσουσα σήν. {κλ.} ὦ θύγατερ, ἥκεις ἐπ' ὀλέθρωι καί σύ καί μήτηρ σέθεν. {πρ.} οἰκτρά πάσχετον δύ' οὖσαι: δεινά δ' ἀγαμέμνων ἔτλη. {κλ.} οἴχομαι τάλαινα: δακρύων νάματ' οὐκέτι στέγω. {πρ.} εἴπερ ἀλγεινόν τό τέκνων στερόμενον, δακρυρρόει. {κλ.} σύ δέ τάδ', ὦ γέρον, πόθεν φήις εἰδέναι πεπυσμένος; {πρ.} δέλτον ὠιχόμην φέρων σοι πρός τά πρίν γεγραμμένα. {κλ.} οὐκ ἐῶν ἤ ξυγκελεύων παῖδ' ἄγειν θανουμένην; {πρ.} μή μέν οὖν ἄγειν: φρονῶν γάρ ἔτυχε σός πόσις τότ' εὖ. {κλ.} κἆιτα πῶς φέρων γε δέλτον οὐκ ἐμοί δίδως λαβεῖν; {πρ.} μενέλεως ἀφείλεθ' ἡμᾶς, ὅς κακῶν τῶνδ' αἴτιος. {κλ.} ὦ τέκνον νηρῆιδος, ὦ παῖ πηλέως, κλύεις τάδε; {αχ.} ἔκλυον οὖσαν ἀθλίαν σε, τό δ' ἐμόν οὐ φαύλως φέρω. {κλ.} παῖδά μου κατακτενοῦσι σοῖς δολώσαντες γάμοις. {αχ.} μέμφομαι κἀγώ πόσει σῶι, κοὐχ ἁπλῶς οὕτω φέρω. {κλ.} οὐκ ἐπαιδεσθήσομαι 'γώ προσπεσεῖν τό σόν γόνυ θνητός ἐκ θεᾶς γεγῶτος: τί γάρ ἐγώ σεμνύνομαι; ἦ τινος σπουδαστέον μοι μᾶλλον ἤ τέκνου πέρι; ἀλλ' ἄμυνον, ὦ θεᾶς παῖ, τῆι τ' ἐμῆι δυσπραξίαι τῆι τε λεχθείσηι δάμαρτι σῆι μάτην μέν, ἀλλ' ὅμως. σοί καταστέψας' ἐγώ νιν ἦγον ὡς γαμουμένην, νῦν δ' ἐπί σφαγάς κομίζω: σοί δ' ὄνειδος ἵξεται, ὅστις οὐκ ἤμυνας: εἰ γάρ μή γάμοισιν ἐζύγης, ἀλλ' ἐκλήθης γοῦν ταλαίνης παρθένου φίλος πόσις. πρός γενειάδος <σε>, πρός σε δεξιᾶς, πρός μητέρος_ ὄνομα γάρ τό σόν μ' ἀπώλες', ὧι ς' ἀμυναθεῖν χρεών_ οὐκ ἔχω βωμόν καταφυγεῖν ἄλλον ἤ τό σόν γόνυ, οὐδέ φίλος οὐδείς πέλας μοι: τά δ' ἀγαμέμνονος κλύεις ὠμά καί πάντολμ': ἀφῖγμαι δ', ὥσπερ εἰσορᾶις, γυνή ναυτικόν στράτευμ' ἄναρχον κἀπί τοῖς κακοῖς θρασύ, χρήσιμον δ', ὅταν θέλωσιν. ἤν δέ τολμήσηις σύ μου χεῖρ' ὑπερτεῖναι, σεσώμεθ': εἰ δέ μή, οὐ σεσώμεθα. {χο.} δεινόν τό τίκτειν καί φέρει φίλτρον μέγα, πᾶσίν τε κοινόν ἐσθ' ὑπερκάμνειν τέκνων. {αχ.} ὑψηλόφρων μοι θυμός αἴρεται πρόσω: ἐπίσταμαι δέ τοῖς κακοῖσί τ' ἀσχαλᾶν μετρίως τε χαίρειν τοῖσιν ἐξωγκωμένοις. λελογισμένοι γάρ οἱ τοιοίδ' εἰσίν βροτῶν ὀρθῶς διαζῆν τόν βίον γνώμης μέτα. ἔστιν μέν οὖν ἵν' ἡδύ μή λίαν φρονεῖν, ἔστιν δέ χὤπου χρήσιμον γνώμην ἔχειν. ἐγώ δ', ἐν ἀνδρός εὐσεβεστάτου τραφείς χείρωνος, ἔμαθον τούς τρόπους ἁπλοῦς ἔχειν. καί τοῖς ἀτρείδαις, ἤν μέν ἡγῶνται καλῶς, πεισόμεθ', ὅταν δέ μή καλῶς, οὐ πείσομαι. ἀλλ' ἐνθάδ' ἐν τροίαι τ' ἐλευθέραν φύσιν παρέχων, ἄρη τό κατ' ἐμέ κοσμήσω δορί. σέ δ', ὦ σχέτλια παθοῦσα πρός τῶν φιλτάτων, ἅ δή κατ' ἄνδρα γίγνεται νεανίαν, τοσοῦτον οἶκτον περιβαλών καταστελῶ, κοὔποτε κόρη σή πρός πατρός σφαγήσεται, ἐμή φατισθεῖς': οὐ γάρ ἐμπλέκειν πλοκάς ἐγώ παρέξω σῶι πόσει τοὐμόν δέμας. τοὔνομα γάρ, εἰ καί μή σίδηρον ἤρατο, τοὐμόν φονεύσει παῖδα σήν. τό δ' αἴτιον πόσις σός. ἁγνόν δ' οὐκέτ' ἐστί σῶμ' ἐμόν, εἰ δι' ἔμ' ὀλεῖται διά τε τούς ἐμούς γάμους ἡ δεινά τλᾶσα κοὐκ ἀνεκτά παρθένος, θαυμαστά δ' ὡς ἀνάξι' ἠτιμασμένη. ἐγώ κάκιστος ἦν ἄρ' ἀργείων ἀνήρ, ἐγώ τό μηδέν, μενέλεως δ' ἐν ἀνδράσιν, ὡς οὐχί πηλέως ἀλλ' ἀλάστορος γεγώς, εἴπερ φονεύει τοὐμόν ὄνομα σῶι πόσει. μά τόν δι' ὑγρῶν κυμάτων τεθραμμένον νηρέα, φυτουργόν θέτιδος ἥ μ' ἐγείνατο, οὐχ ἅψεται σῆς θυγατρός ἀγαμέμνων ἄναξ, οὐδ' εἰς ἄκραν χεῖρ', ὥστε προσβαλεῖν πέπλοις: ἤ σίπυλος ἔσται πολύς, ἔρεισμα βαρβάρων, ὅθεν πεφύκας' οἱ στρατηλάται γένος, φθίας δέ τοὔνομ' οὐδαμοῦ κεκλήσεται. πικρούς δέ προχύτας χέρνιβάς τ' ἐνάρξεται κάλχας ὁ μάντις. τίς δέ μάντις ἔστ' ἀνήρ, ὅς ὀλίγ' ἀληθῆ, πολλά δέ ψευδῆ λέγει τυχών, ὅταν δέ μή τύχηι διοίχεται; οὐ τῶν γάμων ἕκατι_μυρίαι κόραι θηρῶσι λέκτρον τοὐμόν_εἴρηται τόδε: ἀλλ' ὕβριν ἐς ἡμᾶς ὕβρις' ἀγαμέμνων ἄναξ. χρῆν δ' αὐτόν αἰτεῖν τοὐμόν ὄνομ' ἐμοῦ πάρα, θήραμα παιδός: ἡ κλυταιμήστρα δ' ἐμοί μάλιστ' ἐπείσθη θυγατέρ' ἐκδοῦναι πόσει. ἔδωκά τἄν ἕλλησιν, εἰ πρός ἴλιον ἐν τῶιδ' ἔκαμνε νόστος: οὐκ ἠρνούμεθ' ἄν τό κοινόν αὔξειν ὧν μέτ' ἐστρατευόμην. νῦν δ' οὐδέν εἰμι, παρά δέ τοῖς στρατηλάταις ἐν εὐμαρεῖ με δρᾶν τε καί μή δρᾶν κακῶς. τάχ' εἴσεται σίδηρος, ὅν πρίν ἐς φρύγας ἐλθεῖν φόνου κηλῖσιν †αἵματι† χρανῶ, εἴ τίς με τήν σήν θυγατέρ' ἐξαιρήσεται. ἀλλ' ἡσύχαζε: θεός ἐγώ πέφηνά σοι μέγιστος, οὐκ ὤν: ἀλλ' ὅμως γενήσομαι. {χο.} ἔλεξας, ὦ παῖ πηλέως, σοῦ τ' ἄξια καί τῆς ἐναλίας δαίμονος, σεμνῆς θεοῦ. {κλ.} φεῦ: πῶς ἄν ς' ἐπαινέσαιμι μή λίαν λόγοις μηδ' ἐνδεής τοῦδ' ἀπολέσαιμι τήν χάριν; αἰνούμενοι γάρ ἁγαθοί τρόπον τινά μισοῦσι τούς αἰνοῦντας, ἤν αἰνῶς' ἄγαν. αἰσχύνομαι δέ παραφέρους' οἰκτρούς λόγους, ἰδίαι νοσοῦσα: σύ δ' ἄνοσος κακῶν γ' ἐμῶν. ἀλλ' οὖν ἔχει τι σχῆμα, κἄν ἄπωθεν ἦι ἀνήρ ὁ χρηστός, δυστυχοῦντας ὠφελεῖν. οἴκτιρε δ' ἡμᾶς: οἰκτρά γάρ πεπόνθαμεν. ἥ πρῶτα μέν σε γαμβρόν οἰηθεῖς' ἔχειν κενήν κατέσχον ἐλπίδ': εἶτά σοι τάχα ὄρνις γένοιτ' ἄν τοῖσι μέλλουσιν γάμοις θανοῦς' ἐμή παῖς, ὅ σε φυλάξασθαι χρεών. ἀλλ' εὖ μέν ἀρχάς εἶπας, εὖ δέ καί τέλη: σοῦ γάρ θέλοντος παῖς ἐμή σωθήσεται. βούληι νιν ἱκέτιν σόν περιπτύξαι γόνυ; ἀπαρθένευτα μέν τάδ': εἰ δέ σοι δοκεῖ, ἔξεισιν, αἰδοῦς ὄμμ' ἔχους' ἐλεύθερον. εἰ δ' οὐ παρούσης ταὐτά τεύξομαι σέθεν, μενέτω κατ' οἴκους: σεμνά γάρ σεμνύνεται. ὅμως δ' ὅσον γε δυνατόν αἰτεῖσθαι χρεών. {αχ.} σύ μήτε σήν παῖδ' ἔξαγ' ὄψιν εἰς ἐμήν μήτ' εἰς ὄνειδος ἀμαθές ἔλθωμεν, γύναι: στρατός γάρ ἀθρόος, ἀργός ὤν τῶν οἴκοθεν, λέσχας πονηράς καί κακοστόμους φιλεῖ. πάντως δέ μ' ἱκετεύοντέ θ' ἥξετ' εἰς ἴσον ἐπ' ἀνικετεύτοις θ': εἷς ἐμοί γάρ ἐστ' ἀγών μέγιστος, ὑμᾶς ἐξαπαλλάξαι κακῶν. ὡς ἕν γ' ἀκούσας' ἴσθι, μή ψευδῶς μ' ἐρεῖν: ψευδῆ λέγων δέ καί μάτην ἐγκερτομῶν, θάνοιμι: μή θάνοιμι δ', ἤν σώσω κόρην. {κλ.} ὄναιο συνεχῶς δυστυχοῦντας ὠφελῶν. {αχ.} ἄκουε δή νυν, ἵνα τό πρᾶγμ' ἔχηι καλῶς. {κλ.} τί τοῦτ' ἔλεξας; ὡς ἀκουστέον γέ σου. {αχ.} πείθωμεν αὖθις πατέρα βέλτιον φρονεῖν. {κλ.} κακός τίς ἐστι καί λίαν ταρβεῖ στρατόν. {αχ.} ἀλλ' οἱ λόγοι γε καταπαλαίουσιν φόβους. {κλ.} ψυχρά μέν ἐλπίς: ὅτι δέ χρή με δρᾶν φράσον. {αχ.} ἱκέτευ' ἐκεῖνον πρῶτα μή κτείνειν τέκνα: ἤν δ' ἀντιβαίνηι, πρός ἐμέ σοι πορευτέον. †εἴη γάρ τό χρῆζον ἐπίθετ'† οὐ τοὐμόν χρεών χωρεῖν: ἔχει γάρ τοῦτο τήν σωτηρίαν. κἀγώ τ' ἀμείνων πρός φίλον γενήσομαι στρατός τ' ἄν οὐ μέμψαιτό μ', εἰ τά πράγματα λελογισμένως πράσσοιμι μᾶλλον ἤ σθένει. †καλῶς δέ κρανθέντων καί πρός ἡδονήν φίλοις σοί τ' ἄν γένοιτο κἄν ἐμοῦ χωρίς τάδε.† {κλ.} ὡς σώφρον' εἶπας: δραστέον δ' ἅ σοι δοκεῖ. ἤν δ' αὖ τι μή πράσσωμεν ὧν ἐγώ θέλω, ποῦ ς' αὖθις ὀψόμεσθα; ποῦ χρή μ' ἀθλίαν ἐλθοῦσαν εὑρεῖν σήν χέρ' ἐπίκουρον κακῶν; {αχ.} ἡμεῖς σε, φύλακος οὗ χρέος, φυλάξομεν, μή τίς ς' ἴδηι στείχουσαν ἐπτοημένην δαναῶν δι' ὄχλου. μηδέ πατρῶιον δόμον αἴσχυν': ὁ γάρ τοι τυνδάρεως οὐκ ἄξιος κακῶς ἀκούειν: ἐν γάρ ἕλλησιν μέγας. {κλ.} ἔσται τάδ': ἄρχε: σοί με δουλεύειν χρεών. εἰ δ' εἰσί <συνετοί> θεοί, δίκαιος ὤν ἀνήρ ἐσθλῶν κυρήσεις: εἰ δέ μή, τί δεῖ πονεῖν; {χο.} τίν' ἄρ' ὑμέναιος διά λωτοῦ λίβυος μετά τε φιλοχόρου κιθάρας συρίγγων θ' ὑπό καλαμοεσ σᾶν ἔστασεν ἰαχάν, ὅτ' ἀνά πήλιον αἱ καλλιπλόκαμοι πιερίδες †ἐν δαιτί θεῶν† χρυσεοσάνδαλον ἴχνος ἐν γᾶι κρούουσαι πηλέως ἐς γάμον ἦλθον, μελωιδοῖς θέτιν ἀχήμασι τόν τ' αἰακίδαν κενταύρων ἐν ὄρεσι κλέουσαι πηλιάδα καθ' ὕλαν; ὁ δέ δαρδανίδας, διός λέκτρων τρύφημα φίλον, χρυσέοισιν ἄφυσσε λοι βάν ἐκ κρατήρων γυάλοις ὁ φρύγιος γανυμήδης. παρά δέ λευκοφαῆ ψάμαθον εἱλισσόμεναι κύκλια πεντήκοντα κόραι νηρέως γάμους ἐχόρευσαν. ἅμα δ' ἐλάταισι στεφανώδει τε χλόαι θίασος ἔμολεν ἱπποβάτας κενταύρων ἐπί δαῖτα τάν θεῶν κρατῆρά τε βάκχου. μέγα δ' ἀνέκλαγον: ὦ νηρηί κόρα, παῖδά σε θεσσαλίαι μέγα φῶς μάντις ὁ φοιβάδα μοῦσαν εἰδώς γεννάσειν χείρων ἐξονόμαζεν, ὅς ἥξει χθόνα λογχήρεσι σύν μυρμιδόνων ἀσπισταῖς πριάμοιο κλεινάν γαῖαν ἐκπυρώσων, περί σώματι χρυσέων ὅπλων ἡφαιστοπόνων κεκορυθμένος ἐνδύτ', ἐκ θεᾶς ματρός δωρήματ' ἔχων θέτιδος, ἅ νιν ἔτικτεν. μακάριον τότε δαίμονες τᾶς εὐπάτριδος γάμον νηρήιδων ἔθεσαν πρώτας πηλέως θ' ὑμεναίους. σέ δ' ἐπί κάραι στέψουσι καλλικόμαν πλόκαμον ἀργεῖοι, βαλιάν ὥστε πετραίων ἀπ' ἄντρων ἐλθοῦσαν ὀρέων μόσχον ἀκήρατον, βρότειον αἱμάσσοντες λαιμόν: οὐ σύριγγι τραφεῖσαν οὐδ' ἐν ῥοιβδήσεσι βουκόλων, παρά δέ ματέρι νυμφοκόμον ἰναχίδαις γάμον. ποῦ τό τᾶς αἰδοῦς ἤ τό τᾶς ἀρετᾶς σθένει τι πρόσωπον, ὁπότε τό μέν ἄσεπτον ἔχει δύνασιν, ἁ δ' ἀρετά κατόπι σθεν θνατοῖς ἀμελεῖται, ἀνομία δέ νόμων κρατεῖ, καί <μή> κοινός ἀγών βροτοῖς μή τις θεῶν φθόνος ἔλθηι; {κλ.} ἐξῆλθον οἴκων προσκοπουμένη πόσιν, χρόνιον ἀπόντα κἀκλελοιπότα στέγας. ἐν δακρύοισι δ' ἡ τάλαινα παῖς ἐμή, πολλάς ἱεῖσα μεταβολάς ὀδυρμάτων, θάνατον ἀκούσας' ὅν πατήρ βουλεύεται. μνήμην δ' ἄρ' εἶχον πλησίον βεβηκότος ἀγαμέμνονος τοῦδ', ὅς ἐπί τοῖς αὑτοῦ τέκνοις ἀνόσια πράσσων αὐτίχ' εὑρεθήσεται. {αγ.} λήδας γένεθλον, ἐν καλῶι ς' ἔξω δόμων ηὕρηχ', ἵν' εἴπω παρθένου χωρίς λόγους οὕς οὐκ ἀκούειν τάς γαμουμένας πρέπει. {κλ.} τί δ' ἔστιν οὗ σοι καιρός ἀντιλάζυται; {αγ.} ἔκπεμπε παῖδα δωμάτων πατρός μέτα: ὡς χέρνιβες πάρεισιν ηὐτρεπισμέναι προχύται τε, βάλλειν πῦρ καθάρσιον χεροῖν, μόσχοι τε, πρό γάμων ἅς θεᾶι πεσεῖν χρεών ἀρτέμιδι μέλανος αἵματος φυσήματι. {κλ.} τοῖς ὀνόμασιν μέν εὖ λέγεις, τά δ' ἔργα σου οὐκ οἶδ' ὅπως χρή μ' ὀνομάσασαν εὖ λέγειν. χώρει δέ, θύγατερ, ἐκτός_οἶσθα γάρ πατρός πάντως ἅ μέλλει_χὐπό τοῖς πέπλοις ἄγε λαβοῦς' ὀρέστην, σόν κασίγνητον, τέκνον. ἰδού, πάρεστιν ἥδε πειθαρχοῦσά σοι: τά δ' ἄλλ' ἐγώ πρό τῆσδε κἀμαυτῆς φράσω. {αγ.} τέκνον, τί κλαίεις οὐδ' ἔθ' ἡδέως <μ'> ὁρᾶις, ἐς γῆν δ' ἐρείσας' ὄμμα πρόσθ' ἔχεις πέπλους; {κλ.} φεῦ: τίν' ἄν λάβοιμι τῶν ἐμῶν ἀρχήν κακῶν; ἅπασι γάρ πρώτοισι χρήσασθαι πάρα κἀν ὑστάτοισι κἀν μέσοισι πανταχοῦ. {αγ.} τί δ' ἔστιν; ὥς μοι πάντες εἰς ἕν ἥκετε, σύγχυσιν ἔχοντες καί ταραγμόν ὀμμάτων. {κλ.} εἴφ' ἅν ἐρωτήσω σε γενναίως, πόσι. {αγ.} οὐδέν κελευσμοῦ δεῖ ς': ἐρωτᾶσθαι θέλω. {κλ.} τήν παῖδα τήν σήν τήν τ' ἐμήν μέλλεις κτανεῖν; {αγ.} ἔα: τλήμονά γ' ἔλεξας ὑπονοεῖς θ' ἅ μή σε χρή. {κλ.} ἔχ' ἥσυχος: κἀκεῖνό μοι τό πρῶτον ἀπόκριναι πάλιν. {αγ.} σύ δ', ἤν γ' ἐρωτᾶις εἰκότ', εἰκότ' ἄν κλύοις. {κλ.} οὐκ ἄλλ' ἐρωτῶ, καί σύ μή λέγ' ἄλλα μοι. {αγ.} ὦ πότνια μοῖρα καί τύχη δαίμων τ' ἐμός. {κλ.} κἀμός γε καί τῆσδ', εἷς τριῶν δυσδαιμόνων. {αγ.} τί δ' ἠδίκησαι; {κλ.} τοῦτ' ἐμοῦ πεύθηι πάρα; ὁ νοῦς ὅδ' αὐτός νοῦν ἔχων οὐ τυγχάνει. {αγ.} ἀπωλόμεσθα: προδέδοται τά κρυπτά μου. {κλ.} πάντ' οἶδα καί πεπύσμεθ' ἅ σύ μέλλεις με δρᾶν: αὐτό δέ τό σιγᾶν ὁμολογοῦντός ἐστί σου καί τό στενάζειν: πολλά μή κάμηις λέγων. {αγ.} ἰδού, σιωπῶ: τό γάρ ἀναίσχυντον τί δεῖ ψευδῆ λέγοντα προσλαβεῖν τῆι συμφορᾶι; {κλ.} ἄκουε δή νυν: ἀνακαλύψω γάρ λόγους κοὐκέτι παρωιδοῖς χρησόμεσθ' αἰνίγμασιν. πρῶτον μέν, ἵνα σοι πρῶτα τοῦτ' ὀνειδίσω, ἔγημας ἄκουσάν με κἄλαβες βίαι, τόν πρόσθεν ἄνδρα τάνταλον κατακτανών: βρέφος τε τοὐμόν †σῶι προσούρισας πάλωι†, μαστῶν βιαίως τῶν ἐμῶν ἀποσπάσας. καί τώ διός σε παῖδ', ἐμώ δέ συγγόνω, ἵπποισι μαρμαίροντ' ἐπεστρατευσάτην: πατήρ δέ πρέσβυς τυνδάρεώς ς' ἐρρύσατο ἱκέτην γενόμενον, τἀμά δ' ἔσχες αὖ λέχη. οὗ σοι καταλλαχθεῖσα περί σέ καί δόμους συμμαρτυρήσεις ὡς ἄμεμπτος ἦ γυνή, ἔς τ' ἀφροδίτην σωφρονοῦσα καί τό σόν μέλαθρον αὔξους', ὥστε ς' εἰσιόντα τε χαίρειν θύραζέ τ' ἐξιόντ' εὐδαιμονεῖν. σπάνιον δέ θήρευμ' ἀνδρί τοιαύτην λαβεῖν δάμαρτα: φλαύραν δ' οὐ σπάνις γυναῖκ' ἔχειν. τίκτω δ' ἐπί τρισί παρθένοισι παῖδά σοι τόνδ': ὧν μιᾶς σύ τλημόνως μ' ἀποστερεῖς. κἄν τίς ς' ἔρηται τίνος ἕκατί νιν κτενεῖς, λέξον, τί φήσεις; ἤ 'μέ χρή λέγειν τά σά; μενέλαος ἑλένην ἵνα λάβηι. καλόν †γένος†, κακῆς γυναικός μισθόν ἀποτεῖσαι τέκνα. τἄχθιστα τοῖσι φιλτάτοις ὠνούμεθα. ἄγ', εἰ στρατεύσηι καταλιπών μ' ἐν δώμασιν κἀκεῖ γενήσηι διά μακρᾶς ἀπουσίας, τίν' ἐν δόμοις με καρδίαν ἕξειν δοκεῖς; ὅταν θρόνους τῆσδ' εἰσίδω πάντας κενούς, κενούς δέ παρθενῶνας, ἐπί δέ δακρύοις μόνη κάθωμαι, τήνδε θρηνωιδοῦς' ἀεί: ἀπώλεσέν ς', ὦ τέκνον, ὁ φυτεύσας πατήρ, αὐτός κτανών, οὐκ ἄλλος οὐδ' ἄλληι χερί, †τοιόνδε μισθόν καταλιπών πρός τούς δόμους†. ἐπεί βραχείας προφάσεως ἐνδεῖ μόνον, ἐφ' ἧι ς' ἐγώ καί παῖδες αἱ λελειμμέναι δεξόμεθα δέξιν ἥν σε δέξασθαι χρεών. μή δῆτα πρός θεῶν μήτ' ἀναγκάσηις ἐμέ κακήν γενέσθαι περί σέ μήτ' αὐτός γένηι. εἶἑν: θύσεις †δέ παῖδ' ἔνθα† τίνας εὐχάς ἐρεῖς; τί σοι κατεύξηι τἀγαθόν, σφάζων τέκνον; νόστον πονηρόν, οἴκοθέν γ' αἰσχρῶς ἰών; ἀλλ' ἐμέ δίκαιον ἀγαθόν εὔχεσθαί τί σοι; οὔ τἄρα συνετούς τούς θεούς ἡγοίμεθ' ἄν, εἰ τοῖσιν αὐθένταισιν εὖ φρονήσομεν. ἥκων δ' ἐς ἄργος προσπεσῆι τέκνοισι σοῖς; ἀλλ' οὐ θέμις σοι: τίς δέ καί προσβλέψεται παίδων ς', ἵν' αὐτῶν προσέμενος κτάνηις τινά; ταῦτ' ἦλθες ἤδη διά λόγων, ἤ σκῆπτρά σοι μόνον διαφέρειν καί στρατηλατεῖν μέλει; ὅν χρῆν δίκαιον λόγον ἐν ἀργείοις λέγειν: βούλεσθ', ἀχαιοί, πλεῖν φρυγῶν ἐπί χθόνα; κλῆρον τίθεσθε παῖδ' ὅτου θανεῖν χρεών. ἐν ἴσωι γάρ ἦν τόδ', ἀλλά μή ς' ἐξαίρετον σφάγιον παρασχεῖν δαναΐδαισι παῖδα σήν, ἤ μενέλεων πρό μητρός ἑρμιόνην κτανεῖν, οὗπερ τό πρᾶγμ' ἦν. νῦν δ' ἐγώ μέν ἡ τό σόν σώιζουσα λέκτρον παιδός ἐστερήσομαι, ἡ δ' ἐξαμαρτοῦς', ὑπόροφον νεάνιδα σπάρτηι κομίζους', εὐτυχής γενήσεται. τούτων ἄμειψαί μ' εἴ τι μή καλῶς λέγω: εἰ δ' εὖ λέλεκται †νῶϊ μή δή γε† κτάνηις τήν σήν τε κἀμήν παῖδα, καί σώφρων ἔσηι. {χο.} πιθοῦ: τό γάρ τοι τέκνα συσσώιζειν καλόν, ἀγάμεμνον: οὐδείς πρός τάδ' ἀντερεῖ βροτῶν. {ιφ.} εἰ μέν τόν ὀρφέως εἶχον, ὦ πάτερ, λόγον, πείθειν ἐπάιδους', ὥσθ' ὁμαρτεῖν μοι πέτρας κηλεῖν τε τοῖς λόγοισιν οὕς ἐβουλόμην, ἐνταῦθ' ἄν ἦλθον: νῦν δέ, τἀπ' ἐμοῦ σοφά, δάκρυα παρέξω: ταῦτα γάρ δυναίμεθ' ἄν. ἱκετηρίαν δέ γόνασιν ἐξάπτω σέθεν τό σῶμα τοὐμόν, ὅπερ ἔτικτεν ἥδε σοι: μή μ' ἀπολέσηις ἄωρον: ἡδύ γάρ τό φῶς βλέπειν: τά δ' ὑπό γῆς μή μ' ἰδεῖν ἀναγκάσηις. πρώτη ς' ἐκάλεσα πατέρα καί σύ παῖδ' ἐμέ: πρώτη δέ γόνασι σοῖσι σῶμα δοῦς' ἐμόν φίλας χάριτας ἔδωκα κἀντεδεξάμην. λόγος δ' ὁ μέν σός ἦν ὅδ': ἆρά ς', ὦ τέκνον, εὐδαίμον' ἀνδρός ἐν δόμοισιν ὄψομαι, ζῶσάν τε καί θάλλουσαν ἀξίως ἐμοῦ; οὑμός δ' ὅδ' ἦν αὖ περί σόν ἐξαρτωμένης γένειον, οὗ νῦν ἀντιλάζυμαι χερί: τί δ' ἆρ' ἐγώ σέ; πρέσβυν ἆρ' ἐσδέξομαι ἐμῶν φίλαισιν ὑποδοχαῖς δόμων, πάτερ, πόνων τιθηνούς ἀποδιδοῦσά σοι τροφάς; τούτων ἐγώ μέν τῶν λόγων μνήμην ἔχω, σύ δ' ἐπιλέλησαι, καί μ' ἀποκτεῖναι θέλεις. μή, πρός σε πέλοπος καί πρός ἀτρέως πατρός καί τῆσδε μητρός, ἥ πρίν ὠδίνους' ἐμέ νῦν δευτέραν ὠδῖνα τήνδε λαμβάνει. τί μοι μέτεστι τῶν ἀλεξάνδρου γάμων ἑλένης τε; πόθεν ἦλθ' ἐπ' ὀλέθρωι τὠμῶι, πάτερ; βλέψον πρός ἡμᾶς, ὄμμα δός φίλημά τε, ἵν' ἀλλά τοῦτο κατθανοῦς' ἔχω σέθεν μνημεῖον, ἤν μή τοῖς ἐμοῖς πεισθῆις λόγοις. ἀδελφέ, μικρός μέν σύ γ' ἐπίκουρος φίλοις, ὅμως δέ συνδάκρυσον, ἱκέτευσον πατρός τήν σήν ἀδελφήν μή θανεῖν: αἴσθημά τοι κἀν νηπίοις γε τῶν κακῶν ἐγγίγνεται. ἰδού, σιωπῶν λίσσεταί ς' ὅδ', ὦ πάτερ. ἀλλ' αἴδεσαί με καί κατοίκτιρον †βίον†. ναί, πρός γενείου ς' ἀντόμεσθα δύο φίλω: ὁ μέν νεοσσός ἐστιν, ἡ δ' ηὐξημένη. ἕν συντεμοῦσα πάντα νικήσω λόγον: τό φῶς τόδ' ἀνθρώποισιν ἥδιστον βλέπειν, τά νέρθε δ' οὐδέν: μαίνεται δ' ὅς εὔχεται θανεῖν: κακῶς ζῆν κρεῖσσον ἤ καλῶς θανεῖν. {χο.} ὦ τλῆμον ἑλένη, διά σέ καί τούς σούς γάμους ἀγών ἀτρείδαις καί τέκνοις ἥκει μέγας. {αγ.} ἐγώ τά τ' οἰκτρά συνετός εἰμι καί τά μή, φιλῶ τ' ἐμαυτοῦ τέκνα: μαινοίμην γάρ ἄν. δεινῶς δ' ἔχει μοι ταῦτα τολμῆσαι, γύναι, δεινῶς δέ καί μή: ταὐτά γάρ πρᾶξαί με δεῖ. ὁρᾶθ' ὅσον στράτευμα ναύφαρκτον τόδε χαλκέων θ' ὅπλων ἄνακτες ἑλλήνων ὅσοι, οἷς νόστος οὐκ ἔστ' ἰλίου πύργους ἔπι οὐδ' ἔστι τροίας ἐξελεῖν κλεινόν βάθρον, εἰ μή σε θύσω, μάντις ὡς κάλχας λέγει. μέμηνε δ' ἀφροδίτη τις ἑλλήνων στρατῶι πλεῖν ὡς τάχιστα βαρβάρων ἐπί χθόνα παῦσαί τε λέκτρων ἁρπαγάς ἑλληνικῶν: οἵ τάς ἐν ἄργει παρθένους κτενοῦσί μου ὑμᾶς τε κἀμέ, θέσφατ' εἰ λύσω θεᾶς. οὐ μενέλεώς με καταδεδούλωται, τέκνον, οὐδ' ἐπί τό κείνου βουλόμενον ἐλήλυθα, ἀλλ' ἑλλάς, ἧι δεῖ, κἄν θέλω κἄν μή θέλω, θῦσαί σε: τούτου δ' ἥσσονες καθέσταμεν. ἐλευθέραν γάρ δεῖ νιν ὅσον ἐν σοί, τέκνον, κἀμοί γενέσθαι, μηδέ βαρβάρων ὕπο ἕλληνας ὄντας λέκτρα συλᾶσθαι βίαι. {κλ.} ὦ τέκνον, ὦ ξέναι, οἴ 'γώ θανάτου <τοῦ> σοῦ μελέα, φεύγει σε πατήρ ἅιδηι παραδούς. {ιφ.} οἴ 'γώ, μῆτερ: ταὐτόν †ταὐτόν γάρ† μέλος εἰς ἄμφω πέπτωκε τύχης, κοὐκέτι μοι φῶς οὐδ' ἀελίου τόδε φέγγος. ἰώ ἰώ: νιφόβολον φρυγῶν νάπος ἴδας τ' ὄρεα, πρίαμος ὅθι ποτέ βρέφος ἁπαλόν ἔβαλε ματρός ἀποπρό νοσφίσας ἐπί μόρωι θανατόεντι πάριν, ὅς ἰδαῖος ἰ δαῖος ἐλέγετ' ἐλέγετ' ἐν φρυγῶν πόλει, μήποτ' ὤφελες τόν ἀμφί βουσί βουκόλον τραφέντ' ἀ λέξανδρον οἰκίσαι ἀμφί τό λευκόν ὕδωρ, ὅθι κρῆναι νυμφᾶν κεῖνται λειμών τ' ἔρνεσι θάλλων χλωροῖς καί ῥοδόεντ' ἄνθε' ὑακίνθινά τε θεαῖς δρέπειν: ἔνθα ποτέ παλλάς ἔμολε καί δολιόφρων κύπρις †ἥρα θ' ἑρμᾶς ὁ διός ἄγγελος†, ἁ μέν ἐπί πόθωι τρυφῶσα κύπρις, ἁ δέ δορί παλλάς, ἥρα δέ διός ἄνακτος εὐναῖσι βασιλίσιν, κρίσιν ἐπί στυγνάν ἔριν τε καλλονᾶς, ἐμοί δέ θάνατον, ὄνομα μέν φέροντα δαναΐ σιν κόραις, πρόθυμα δ' ἔλαβεν ἄρτεμις πρός ἴλιον. ὁ δέ τεκών με τάν τάλαιναν, ὦ μᾶτερ ὦ μᾶτερ, οἴχεται προδούς ἔρημον. δυστάλαιν' ἐγώ, πικράν πικράν ἰδοῦσα δυσελέναν, φονεύομαι διόλλυμαι σφαγαῖσιν ἀνοσίοισιν ἀνοσίου πατρός. μή μοι ναῶν χαλκεμβολάδων πρύμνας ἅδ' αὐλίς δέξασθαι τούσδ' εἰς ὅρμους †εἰς τροίαν ὤφελεν ἐλάταν πομπαίαν†, μηδ' ἀνταίαν εὐρίπωι πνεῦσαι πομπάν ζεύς, εἱλίσσων αὔραν ἄλλοις ἄλλαν θνατῶν, λαίφεσι χαίρειν, τοῖσι δέ λύπαν, τοῖσι δ' ἀνάγκαν, τοῖς δ' ἐξορμᾶν, τοῖς δέ στέλλειν, τοῖσι δέ μέλλειν. ἦ πολύμοχθον ἄρ' ἦν γένος, ἦ πολύμοχθον ἁμερίων, <τό> χρεών δέ τι δύσποτμον ἀνδράσιν ἀνευρεῖν. ἰώ, μεγάλα πάθεα, μεγάλα δ' ἄχεα, δαναΐδαις τιθεῖσα τυνδαρίς κόρα. {χο.} ἐγώ μέν οἰκτίρω σε συμφορᾶς κακῆς τυχοῦσαν, οἵας μήποτ' ὤφελες τυχεῖν. {ιφ.} ὦ τεκοῦσα μῆτερ, ἀνδρῶν ὄχλον εἰσορῶ πέλας. {κλ.} τόν τε τῆς θεᾶς ἀχιλλέα, τέκνον, ὧι δεῦρ' ἤλυθες. {ιφ.} διαχαλᾶτέ μοι μέλαθρα, δμῶες, ὡς κρύψω δέμας. {κλ.} τί δέ, τέκνον, φεύγεις; {ιφ.} ἀχιλλέα τόνδ' ἰδεῖν αἰσχύνομαι. {κλ.} ὡς τί δή; {ιφ.} τό δυστυχές μοι τῶν γάμων αἰδῶ φέρει. {κλ.} οὐκ ἐν ἁβρότητι κεῖσαι πρός τά νῦν πεπτωκότα: ἀλλά μίμν': οὐ σεμνότητος ἔργον, ἤν ὀνώμεθα. {αχ.} ὦ γύναι τάλαινα, λήδας θύγατερ ... {κλ.} οὐ ψευδῆ θροεῖς. {αχ.} δείν' ἐν ἀργείοις βοᾶται ... {κλ.} τίς βοή; σήμαινέ μοι. {αχ.} ἀμφί σῆς παιδός ... {κλ.} πονηρῶν εἶπας οἰωνόν λόγον. {αχ.} ὡς χρεών σφάξαι νιν. {κλ.} †κοὐδείς ἐναντία λέγει;† {αχ.} ἐς θόρυβον ἐγώ τιν' αὐτός ἤλυθον ... {κλ.} τίν', ὦ ξένε; {αχ.} σῶμα λευσθῆναι πέτροισι. {κλ.} μῶν κόρην σώιζων ἐμήν; {αχ.} αὐτό τοῦτο. {κλ.} τίς δ' ἄν ἔτλη σώματος τοῦ σοῦ θιγεῖν; {αχ.} πάντες ἕλληνες. {κλ.} στρατός δέ μυρμιδών οὔ σοι παρῆν; {αχ.} πρῶτος ἦν ἐκεῖνος ἐχθρός. {κλ.} δι' ἄρ' ὀλώλαμεν, τέκνον. {αχ.} οἵ με τόν γάμων ἀπεκάλουν ἥσσον'. {κλ.} ἀπεκρίνω δέ τί; {αχ.} τήν ἐμήν μέλλουσαν εὐνήν μή κτανεῖν ... {κλ.} δίκαια γάρ. {αχ.} ἥν ἐφήμισεν πατήρ μοι. {κλ.} κἀργόθεν γ' ἐπέμψατο. {αχ.} ἀλλ' ἐνικώμην κεκραγμοῦ. {κλ.} τό πολύ γάρ δεινόν κακόν. {αχ.} ἀλλ' ὅμως ἀρήξομέν σοι. {κλ.} καί μαχῆι πολλοῖσιν εἷς; {αχ.} εἰσορᾶις τεύχη φέροντας τούσδ'; {κλ.} ὄναιο τῶν φρενῶν. {αχ.} ἀλλ' ὀνησόμεσθα. {κλ.} παῖς ἄρ' οὐκέτι σφαγήσεται; {αχ.} οὔκ, ἐμοῦ γ' ἑκόντος. {κλ.} ἥξει δ' ὅστις ἅψεται κόρης; {αχ.} μυρίοι γ', ἄξει δ' ὀδυσσεύς. {κλ.} ἆρ' ὁ σισύφου γόνος; {αχ.} αὐτός οὖτος. {κλ.} ἴδια πράσσων ἤ στρατοῦ ταχθείς ὕπο; {αχ.} αἱρεθείς ἑκών. {κλ.} πονηράν γ' αἵρεσιν, μιαιφονεῖν. {αχ.} ἀλλ' ἐγώ σχήσω νιν. {κλ.} ἄξει δ' οὐχ ἑκοῦσαν ἁρπάσας; {αχ.} δηλαδή ξανθῆς ἐθείρας. {κλ.} ἐμέ δέ δρᾶν τί χρή τότε; {αχ.} ἀντέχου θυγατρός. {κλ.} ὡς τοῦδ' οὕνεκ' οὐ σφαγήσεται. {αχ.} ἀλλά μήν ἐς τοῦτό γ' ἥξει. {ιφ.} μῆτερ, εἰσακουστέα τῶν ἐμῶν λόγων: μάτην γάρ <ς'> εἰσορῶ θυμουμένην σῶι πόσει: τά δ' ἀδύναθ' ἡμῖν καρτερεῖν οὐ ῥάιδιον. τόν μέν οὖν ξένον δίκαιον αἰνέσαι προθυμίας: ἀλλά καί σέ τοῦθ' ὁρᾶν χρή, μή διαβληθῆι στρατῶι, καί πλέον πράξωμεν οὐδέν, ὅδε δέ συμφορᾶς τύχηι. οἷα δ' εἰσῆλθέν μ' ἄκουσον, μῆτερ, ἐννοουμένην: κατθανεῖν μέν μοι δέδοκται: τοῦτο δ' αὐτό βούλομαι εὐκλεῶς πρᾶξαι, παρεῖσά γ' ἐκποδών τό δυσγενές. δεῦρο δή σκέψαι μεθ' ἡμῶν, μῆτερ, ὡς καλῶς λέγω: εἰς ἔμ' ἑλλάς ἡ μεγίστη πᾶσα νῦν ἀποβλέπει, κἀν ἐμοί πορθμός τε ναῶν καί φρυγῶν κατασκαφαί τάς τε μελλούσας γυναῖκας, ἤν τι δρῶσι βάρβαροι, μηκέθ' ἁρπάζειν ἐᾶν †τάς† ὀλβίας ἐξ ἑλλάδος, τόν ἑλένης τείσαντας ὄλεθρον, ἥν ἀνήρπασεν πάρις. ταῦτα πάντα κατθανοῦσα ῥύσομαι, καί μου κλέος, ἑλλάδ' ὡς ἠλευθέρωσα, μακάριον γενήσεται. καί γάρ οὐδέ τοί <τι> λίαν ἐμέ φιλοψυχεῖν χρεών: πᾶσι γάρ μ' ἕλλησι κοινόν ἔτεκες, οὐχί σοί μόνηι. ἀλλά μυρίοι μέν ἄνδρες ἀσπίσιν πεφαργμένοι, μυρίοι δ' ἐρέτμ' ἔχοντες, πατρίδος ἠδικημένης, δρᾶν τι τολμήσουσιν ἐχθρούς χὐπέρ ἑλλάδος θανεῖν, ἡ δ' ἐμή ψυχή μί' οὖσα πάντα κωλύσει τάδε; †τί τό δίκαιον τοῦτ' ἄρ' ἔχοιμεν† ἀντειπεῖν ἔπος; κἀπ' ἐκεῖν' ἔλθωμεν: οὐ δεῖ τόνδε διά μάχης μολεῖν πᾶσιν ἀργείοις γυναικός οὕνεκ' οὐδέ κατθανεῖν. εἷς γ' ἀνήρ κρείσσων γυναικῶν μυρίων ὁρᾶν φάος. εἰ †δ' ἐβουλήθη† σῶμα τοὐμόν ἄρτεμις λαβεῖν, ἐμποδών γενήσομαι 'γώ θνητός οὖσα τῆι θεῶι; ἀλλ' ἀμήχανον: δίδωμι σῶμα τοὐμόν ἑλλάδι. θύετ', ἐκπορθεῖτε τροίαν: ταῦτα γάρ μνημεῖά μου διά μακροῦ καί παῖδες οὗτοι καί γάμοι καί δόξ' ἐμή. βαρβάρων δ' ἕλληνας ἄρχειν εἰκός, ἀλλ' οὐ βαρβάρους μῆτερ, ἑλλήνων: τό μέν γάρ δοῦλον, οἱ δ' ἐλεύθεροι. {χο.} τό μέν σόν, ὦ νεᾶνι, γενναίως ἔχει: τό τῆς τύχης δέ καί τό τῆς θεοῦ νοσεῖ. {αχ.} ἀγαμέμνονος παῖ, μακάριόν μέ τις θεῶν ἔμελλε θήσειν, εἰ τύχοιμι σῶν γάμων. ζηλῶ δέ σοῦ μέν ἑλλάδ', ἑλλάδος δέ σέ. εὖ γάρ τόδ' εἶπας ἀξίως τε πατρίδος: τό θεομαχεῖν γάρ ἀπολιποῦς', ὅ σου κρατεῖ, ἐξελογίσω τά χρηστά τἀναγκαῖά τε. μᾶλλον δέ λέκτρων σῶν πόθος μ' ἐσέρχεται ἐς τήν φύσιν βλέψαντα: γενναία γάρ εἶ. ὅρα δ': ἐγώ γάρ βούλομαί ς' εὐεργετεῖν λαβεῖν τ' ἐς οἴκους: ἄχθομαι δ', ἴστω θέτις, εἰ μή σε σώσω δαναΐδαισι διά μάχης ἐλθών. ἄθρησον: ὁ θάνατος δεινόν κακόν. {ιφ.} †λέγω τάδε < >† ἡ τυνδαρίς παῖς διά τό σῶμ' ἀρκεῖ μάχας ἀνδρῶν τιθεῖσα καί φόνους: σύ δ', ὦ ξένε, μή θνῆισκε δι' ἐμέ μηδ' ἀποκτείνηις τινά, ἔα δέ σῶσαί μ' ἑλλάδ', ἤν δυνώμεθα. {αχ.} ὦ λῆμ' ἄριστον, οὐκ ἔχω πρός τοῦτ' ἔτι λέγειν, ἐπεί σοι τάδε δοκεῖ: γενναῖα γάρ φρονεῖς: τί γάρ τἀληθές οὐκ εἴποι τις ἄν; ὅμως δ' ἴσως γε κἄν μεταγνοίης τάδε. ὡς οὖν ἄν εἰδῆις τἀπ' ἐμοῦ λελεγμένα, ἐλθών τάδ' ὅπλα θήσομαι βωμοῦ πέλας, ὡς οὐκ ἐάσων ς' ἀλλά κωλύσων θανεῖν. χρήσηι δέ καί σύ τοῖς ἐμοῖς λόγοις τάχα, ὅταν πέλας σῆς φάσγανον δέρης ἴδηις. οὔκουν ἐάσω ς' ἀφροσύνηι τῆι σῆι θανεῖν: ἐλθών δέ σύν ὅπλοις τοῖσδε πρός ναόν θεᾶς καραδοκήσω σήν ἐκεῖ παρουσίαν. {ιφ.} μῆτερ, τί σιγῆι δακρύοις τέγγεις κόρας; {κλ.} ἔχω τάλαινα πρόφασιν ὥστ' ἀλγεῖν φρένα. {ιφ.} παῦσαί με μή κάκιζε: τάδε δέ μοι πιθοῦ. {κλ.} λέγ': ὡς παρ' ἡμῶν οὐδέν ἀδικήσηι, τέκνον. {ιφ.} μήτ' οὖν γε τόν σόν πλόκαμον ἐκτέμηις τριχός μήτ' ἀμφί σῶμα μέλανας ἀμπίσχηι πέπλους. {κλ.} τί δή τόδ' εἶπας, τέκνον; ἀπολέσασά σε; {ιφ.} οὐ σύ γε: σέσωμαι, κατ' ἐμέ δ' εὐκλεής ἔσηι. {κλ.} πῶς εἶπας; οὐ πενθεῖν με σήν ψυχήν χρεών; {ιφ.} ἥκιστ', ἐπεί μοι τύμβος οὐ χωσθήσεται. {κλ.} †τί δέ τό θνήισκειν οὐ τάφος νομίζεται;† {ιφ.} βωμός θεᾶς μοι μνῆμα τῆς διός κόρης. {κλ.} ἀλλ' ὦ τέκνον σοι πείσομαι: λέγεις γάρ εὖ. {ιφ.} ὡς εὐτυχοῦσά γ' ἑλλάδος τ' εὐεργέτις. {κλ.} τί δή κασιγνήταισιν ἀγγείλω σέθεν; {ιφ.} μηδ' ἀμφί κείναις μέλανας ἐξάψηις πέπλους. {κλ.} εἴπω δέ παρά σοῦ φίλον ἔπος τι παρθένοις; {ιφ.} χαίρειν γ': ὀρέστην δ' ἔκτρεφ' ἄνδρα τόνδε μοι. {κλ.} προσέλκυσαί νιν ὕστατον θεωμένη. {ιφ.} ὦ φίλτατ', ἐπεκούρησας ὅσον εἶχες φίλοις. {κλ.} ἔσθ' ὅτι κατ' ἄργος δρῶσά σοι χάριν φέρω; {ιφ.} πατέρα τόν ἀμόν μή στύγει, πόσιν γε σόν. {κλ.} δεινούς ἀγῶνας διά σέ δεῖ κεῖνον δραμεῖν. {ιφ.} ἄκων μ' ὑπέρ γῆς ἑλλάδος διώλεσεν. {κλ.} δόλωι δ', ἀγεννῶς ἀτρέως τ' οὐκ ἀξίως. {ιφ.} τίς μ' εἶσιν ἄξων πρίν σπαράσσεσθαι κόμης; {κλ.} ἐγώ, μετά γε σοῦ ... {ιφ.} μή σύ γ': οὐ καλῶς λέγεις. {κλ.} πέπλων ἐχομένη σῶν. {ιφ.} ἐμοί, μῆτερ, πιθοῦ: μέν': ὡς ἐμοί τε σοί τε κάλλιον τόδε. πατρός δ' ὀπαδῶν τῶνδέ τίς με πεμπέτω ἀρτέμιδος ἐς λειμῶν', ὅπου σφαγήσομαι. {κλ.} ὦ τέκνον, οἴχηι; {ιφ.} καί πάλιν γ' οὐ μή μόλω. {κλ.} λιποῦσα μητέρ'; {ιφ.} ὡς ὁρᾶις γ', οὐκ ἀξίως. {κλ.} σχές, μή με προλίπηις. {ιφ.} οὐκ ἐῶ στάζειν δάκρυ. ὑμεῖς δ' ἐπευφημήσατ', ὦ νεάνιδες, παιᾶνα τἠμῆι συμφορᾶι διός κόρην ἄρτεμιν: ἴτω δέ δαναΐδαις εὐφημία. κανᾶ δ' ἐναρχέσθω τις, αἰθέσθω δέ πῦρ προχύταις καθαρσίοισι, καί πατήρ ἐμός ἐνδεξιούσθω βωμόν: ὡς σωτηρίαν ἕλλησι δώσους' ἔρχομαι νικηφόρον. ἄγετέ με τάν ἰλίου καί φρυγῶν ἑλέπτολιν. στέφεα περίβολα δίδοτε φέρε τε_πλόκαμος ὅδε καταστέφειν_ χερνίβων τε παγάς. ἑλίσσετ' ἀμφί ναόν, ἀμφί βωμόν ἄρτεμιν, τάν ἄνασσαν ἄρτεμιν, τάν μάκαιραν: ὡς ἐμοῖσιν, εἰ χρεών, αἵμασι θύμασί τε θέσφατ' ἐξαλείψω. ὦ πότνια πότνια μᾶτερ, οὐ δάκρυά γέ σοι δώσομεν ἁμέτερα: παρ' ἱεροῖς γάρ οὐ πρέπει. ἰώ ἰώ νεάνιδες, συνεπαείδετ' ἄρτεμιν χαλκίδος ἀντίπορον, ἵνα τε δόρατα μέμονε νάϊ' ὄνομα δι' ἐμόν αὐλίδος στενοπόροις ἐν ὅρμοις. ἰώ γᾶ μᾶτερ ὦ πελασγία μυκηναῖαί τ' ἐμαί θεράπναι ... {χο.} καλεῖς πόλισμα περσέως, κυκλωπιᾶν πόνον χερῶν; {ιφ.} ἐθρέψαθ' ἑλλάδι με φάος: θανοῦσα δ' οὐκ ἀναίνομαι. {χο.} κλέος γάρ οὔ σε μή λίπηι. {ιφ.} ἰώ ἰώ: λαμπαδοῦχος ἁμέρα διός τε φέγγος, ἕτερον αἰ ῶνα καί μοῖραν οἰκήσομεν. χαῖρέ μοι, φίλον φάος. {χο.} ἰώ ἰώ: ἴδεσθε τάν ἰλίου καί φρυγῶν ἑλέπτολιν στείχουσαν, ἐπί κάραι στέφη βαλουμέναν χερνίβων τε παγάς, βωμόν γε δαίμονος θεᾶς ῥανίσιν αἱματορρύτοις †θανοῦσαν εὐφυῆ τε σώματος δέρην σφαγεῖσαν. εὔδροσοι παγαί πατρῶιαι μένουσί σε χέρνιβές τε† στρατός τ' ἀχαιῶν θέλων ἰλίου πόλιν μολεῖν. ἀλλά τάν διός κόραν κλήισωμεν ἄρτεμιν, θεῶν ἄνασσαν, ὡς ἐπ' εὐτυχεῖ πότμωι: ὦ πότνια <πότνια>, θύμασιν βροτησίοις χαρεῖσα, πέμψον ἐς φρυγῶν γαῖαν ἑλλάνων στρατόν †καί δολόεντα τροίας ἕδη ἀγαμέμνονά τε λόγχαις ἑλλάδι κλεινότατον στέφανον δός ἀμφί κάρα ἑόν† κλέος ἀείμνηστον ἀμφιθεῖναι. {αγγελοσ <β>} ὦ τυνδαρεία παῖ κλυταιμήστρα, δόμων ἔξω πέρασον, ὡς κλύηις ἐμῶν λόγων. {κλ.} φθογγῆς κλυοῦσα δεῦρο σῆς ἀφικόμην, ταρβοῦσα τλήμων κἀκπεπληγμένη φόβωι. μή μοί τιν' ἄλλην ξυμφοράν ἥκεις φέρων πρός τῆι παρούσηι; {αγ.} σῆς μέν οὖν παιδός πέρι θαυμαστά σοι καί δεινά σημῆναι θέλω. {κλ.} μή μέλλε τοίνυν, ἀλλά φράζ' ὅσον τάχος. {αγ.} ἀλλ', ὦ φίλη δέσποινα, πᾶν πεύσηι σαφῶς. λέξω δ' ἀπ' ἀρχῆς, ἤν τι μή σφαλεῖσά που γνώμη ταράξηι γλῶσσαν ἐν λόγοις ἐμήν. ἐπεί γάρ ἱκόμεσθα τῆς διός κόρης ἀρτέμιδος ἄλσος λείμακάς τ' ἀνθεσφόρους, ἵν' ἦν ἀχαιῶν σύλλογος στρατεύματος, σήν παῖδ' ἄγοντες, εὐθύς ἀργείων ὄχλος ἠθροίζεθ'. ὡς δ' ἐσεῖδεν ἀγαμέμνων ἄναξ ἐπί σφαγάς στείχουσαν εἰς ἄλσος κόρην, ἀνεστέναξε κἄμπαλιν στρέψας κάρα δάκρυα προῆκεν, ὀμμάτων πέπλον προθείς. ἡ δέ σταθεῖσα τῶι τεκόντι πλησίον ἔλεξε τοιάδ': ὦ πάτερ, πάρειμί σοι: τοὐμόν δέ σῶμα τῆς ἐμῆς ὑπέρ πάτρας καί τῆς ἁπάσης ἑλλάδος γαίας ὕπερ θῦσαι δίδωμ' ἑκοῦσα πρός βωμόν θεᾶς ἄγοντας, εἴπερ ἐστί θέσφατον τόδε. καί τοὐπ' ἔμ' εὐτυχοῖτε καί νικηφόρου δορός τύχοιτε πατρίδα τ' ἐξίκοισθε γῆν. πρός ταῦτα μή ψαύσηι τις ἀργείων ἐμοῦ: σιγῆι παρέξω γάρ δέρην εὐκαρδίως. τοσαῦτ' ἔλεξε: πᾶς δ' ἐθάμβησεν κλυών εὐψυχίαν τε κἀρετήν τῆς παρθένου. στάς δ' ἐν μέσωι ταλθύβιος, ὧι τόδ' ἦν μέλον, εὐφημίαν ἀνεῖπε καί σιγήν στρατῶι: κάλχας δ' ὁ μάντις ἐς κανοῦν χρυσήλατον ἔθηκεν ὀξύ χειρί φάσγανον σπάσας κολεῶν ἔσωθεν κρᾶτά τ' ἔστεψεν κόρης. ὁ παῖς δ' ὁ πηλέως ἐν κύκλωι βωμοῦ θεᾶς λαβών κανοῦν ἔθρεξε χέρνιβάς θ' ὁμοῦ, ἔλεξε δ': ὦ παῖ ζηνός, ὦ θηροκτόνε, τό λαμπρόν εἱλίσσους' ἐν εὐφρόνηι φάος, δέξαι τό θῦμα τόδ' ὅ γέ σοι δωρούμεθα στρατός τ' ἀχαιῶν ἀγαμέμνων ἄναξ θ' ὁμοῦ, ἄχραντον αἷμα καλλιπαρθένου δέρης, καί δός γενέσθαι πλοῦν νεῶν ἀπήμονα τροίας τε πέργαμ' ἐξελεῖν ἡμᾶς δορί. ἐς γῆν δ' ἀτρεῖδαι πᾶς στρατός τ' ἔστη βλέπων. ἱερεύς δέ φάσγανον λαβών ἐπεύξατο λαιμόν τ' ἐπεσκοπεῖθ', ἵνα πλήξειεν ἄν. ἐμοί δέ τ' ἄλγος οὐ μικρόν εἰσήιει φρενί κἄστην νενευκώς: θαῦμα δ' ἦν αἴφνης ὁρᾶν. πληγῆς κτύπον γάρ πᾶς τις ἤισθετ' ἄν σαφῶς, τήν παρθένον δ' οὐκ οἶδεν οὗ γῆς εἰσέδυ. βοᾶι δ' ἱερεύς, ἅπας δ' ἐπήχησε στρατός, ἄελπτον εἰσιδόντες ἐκ θεῶν τινος φάσμ', οὗ γε μηδ' ὁρωμένου πίστις παρῆν: ἔλαφος γάρ ἀσπαίρους' ἔκειτ' ἐπί χθονί ἰδεῖν μεγίστη διαπρεπής τε τήν θέαν, ἧς αἵματι βωμός ἐραίνετ' ἄρδην τῆς θεοῦ. κἀν τῶιδε κάλχας πῶς δοκεῖς χαίρων ἔφη: ὦ τοῦδ' ἀχαιῶν κοίρανοι κοινοῦ στρατοῦ, ὁρᾶτε τήνδε θυσίαν, ἥν ἡ θεός προύθηκε βωμίαν, ἔλαφον ὀρειδρόμον; ταύτην μάλιστα τῆς κόρης ἀσπάζεται, ὡς μή μιαίνοι βωμόν εὐγενεῖ φόνωι. ἡδέως τε τοῦτ' ἐδέξατο καί πλοῦν οὔριον δίδωσιν ἡμῖν ἰλίου τ' ἐπιδρομάς. πρός ταῦτα πᾶς τις θάρσος αἶρε ναυβάτης χώρει τε πρός ναῦν: ὡς ἡμέραι τῆιδε δεῖ λιπόντας ἡμᾶς αὐλίδος κοιλούς μυχούς αἴγαιον οἶδμα διαπερᾶν. ἐπεί δ' ἅπαν κατηνθρακώθη θῦμ' ἐν ἡφαίστου φλογί, τά πρόσφορ' ηὔξαθ', ὡς τύχοι νόστου στρατός. πέμπει δ' ἀγαμέμνων μ' ὥστε σοι φράσαι τάδε λέγειν θ' ὁποίας ἐκ θεῶν μοίρας κυρεῖ καί δόξαν ἔσχεν ἄφθιτον καθ' ἑλλάδα. ἐγώ παρών τε καί τό πρᾶγμ' ὁρῶν λέγω: ἡ παῖς σαφῶς σοι πρός θεούς ἀφίπτατο. λύπης δ' ἀφαίρει καί πόσει πάρες χόλον: ἀπροσδόκητα δέ βροτοῖς τά τῶν θεῶν, σώιζουσί θ' οὕς φιλοῦσιν: ἦμαρ γάρ τόδε θανοῦσαν εἶδε καί βλέπουσαν παῖδα σήν. {χο.} ὡς ἥδομαί τοι ταῦτ' ἀκούσας' ἀγγέλου: ζῶν δ' ἐν θεοῖσι σόν μένειν φράζει τέκος. {κλ.} ὦ παῖ, θεῶν τοῦ κλέμμα γέγονας; πῶς σε προσείπω; πῶς δ' οὐ φῶ παραμυθεῖσθαι τούσδε μάτην μύθους, ὥς σου πένθους λυγροῦ παυσαίμην; {χο.} καί μήν ἀγαμέμνων ἄναξ στείχει, τούσδ' αὐτούς ἔχων σοι φράζειν μύθους. {αγ.} γύναι, θυγατρός ἕνεκ' ὄλβιοι γενοίμεθ' ἄν: ἔχει γάρ ὄντως ἐν θεοῖς ὁμιλίαν. χρή δέ σε λαβοῦσαν τόνδε μόσχον νεαγενῆ στείχειν πρός οἴκους: ὡς στρατός πρός πλοῦν ὁρᾶι. καί χαῖρε: χρόνιά γε τἀμά σοι προσφθέγματα τροίηθεν ἔσται: καί γένοιτό σοι καλῶς. {χο.} χαίρων, ἀτρείδη, γῆν ἱκοῦ φρυγίαν, χαίρων δ' ἐπάνηκε, κάλλιστά μοι σκῦλ' ἀπό τροίας ἑλών. [52] {work} {ρησοσ} {χοροσ} βῆθι πρός εὐνάς τάς ἑκτορέους: τίς ὑπασπιστῶν ἄγρυπνος βασιλέως ἤ τευχοφόρων; δέξαιτο νέων κληδόνα μύθων, οἵ τετράμοιρον νυκτός φυλακήν πάσης στρατιᾶς προκάθηνται. ὄρθου κεφαλήν πῆχυν ἐρείσας, λῦσον βλεφάρων γοργωπόν ἕδραν, λεῖπε χαμεύνας φυλλοστρώτους, ἕκτορ: καιρός γάρ ἀκοῦσαι. {εκτωρ} τίς ὅδ'_ἦ φίλιος φθόγγος; _τίς ἀνήρ; τί τό σῆμα; θρόει. τίνες ἐκ νυκτῶν τάς ἡμετέρας κοίτας πλάθους'; ἐνέπειν χρή. {χο.} φύλακες στρατιᾶς. {εκ.} τί φέρηι θορύβωι, [{χο.} θάρσει. {εκ.} θαρσῶ. †μῶν τις λόχος ἐκ νυκτῶν; {χο.} οὐκ ἔστι. {εκ.} τί σύ γάρ† φυλακάς προλιπών κινεῖς στρατιάν,] εἰ μή τιν' ἔχων νυκτηγορίαν; οὐκ οἶσθα δορός πέλας ἀργείου νυχίαν ἡμᾶς κοίτην πανόπλους κατέχοντας; {χο.} ὁπλίζου χέρα, συμμάχων, ἕκτορ, βᾶθι πρός εὐνάς, ὄτρυνον ἔγχος αἴρειν, ἀφύπνισον. πέμπε φίλους ἰέναι ποτί σόν λόχον, ἁρμόσατε ψαλίοις ἵππους. τίς εἶς' ἐπί πανθοΐδαν ἤ τόν εὐρώπας, λυκίων ἀγόν ἀνδρῶν; ποῦ σφαγίων ἔφοροι, ποῦ δέ γυμνήτων μόναρχοι τοξοφόροι τε φρυγῶν; ζεύγνυτε κερόδετα τόξα νευραῖς. {εκ.} τά μέν ἀγγέλλεις δείματ' ἀκούειν, τά δέ θαρσύνεις, κοὐδέν καθαρῶς. ἀλλ' ἦ κρονίου πανός τρομερᾶι μάστιγι φοβῆι, φυλακάς δέ λιπών κινεῖς στρατιάν; τί θροεῖς; τί σε φῶ νέον ἀγγέλλειν; πολλά γάρ εἰπών οὐδέν τρανῶς ἀπέδειξας. {χο.} πύρ' αἴθει στρατός ἀργόλας, ἕκτορ, πᾶσαν ἀν' ὄρφναν, διειπετῆ δέ ναῶν πυρσοῖς σταθμά. πᾶς δ' ἀγαμεμνονίαν προσέβα στρατός ἐννύχιος θορύβωι σκηνάν, νέαν τιν' ἐφιέμενοι βάξιν: οὐ γάρ πω πάρος ὧδ' ἐφοβήθη ναυσιπόρος στρατιά. σοί δ', ὑποπτεύων τό μέλλον, ἤλυθον ἄγγελος ὡς μήποτέ τιν' ἐς ἐμέ μέμψιν εἴπηις. {εκ.} ἐς καιρόν ἥκεις, καίπερ ἀγγέλλων φόβον: ἅνδρες γάρ ἐκ γῆς τῆσδε νυκτέρωι πλάτηι λαθόντες ὄμμα τοὐμόν ἀρεῖσθαι φυγήν μέλλουσι: σαίνει μ' ἔννυχος φρυκτωρία. ὦ δαῖμον, ὅστις μ' εὐτυχοῦντ' ἐνόσφισας θοίνης λέοντα, πρίν τόν ἀργείων στρατόν σύρδην ἅπαντα τῶιδ' ἀναλῶσαι δορί. εἰ γάρ φαεννοί μή †ξυνέσχον† ἡλίου λαμπτῆρες, οὔτἄν ἔσχον εὐτυχοῦν δόρυ, πρίν ναῦς πυρῶσαι καί διά σκηνῶν μολεῖν κτείνων ἀχαιούς τῆιδε πολυφόνωι χερί. κἀγώ μέν ἦ πρόθυμος ἱέναι δόρυ ἐν νυκτί χρῆσθαί τ' εὐτυχεῖ ῥύμηι θεοῦ: ἀλλ' οἱ σοφοί με καί τό θεῖον εἰδότες μάντεις ἔπεισαν ἡμέρας μεῖναι φάος κἄπειτ' ἀχαιῶν μηδέν' ἐν χέρσωι λιπεῖν. οἱ δ' οὐ μένουσι τῶν ἐμῶν θυοσκόων βουλάς: ἐν ὄρφνηι δραπέτης μέγα σθένει. ἀλλ' ὡς τάχιστα χρή παραγγέλλειν στρατῶι τεύχη πρόχειρα λαμβάνειν λῆξαί θ' ὕπνου, ὡς ἄν τις αὐτῶν καί νεώς θρώισκων ἔπι νῶτον χαραχθείς κλίμακας ῥάνηι φόνωι, οἱ δ' ἐν βρόχοισι δέσμιοι λελημμένοι φρυγῶν ἀρούρας ἐκμάθωσι γαπονεῖν. {χο.} ἕκτορ, ταχύνεις πρίν μαθεῖν τό δρώμενον: ἅνδρες γάρ εἰ φεύγουσιν οὐκ ἴσμεν τορῶς. {εκ.} τίς γάρ πύρ' αἴθειν πρόφασις ἀργείων στρατόν; {χο.} οὐκ οἶδ': ὕποπτον δ' ἐστί κάρτ' ἐμῆι φρενί. {εκ.} πάντ' ἄν φοβηθείς ἴσθι δειμαίνων τόδε. {χο.} οὔπω πρίν ἧψαν πολέμιοι τοσόνδε φῶς. {εκ.} οὐδ' ὧδέ γ' αἰσχρῶς ἔπεσον ἐν τροπῆι δορός. {χο.} σύ ταῦτ' ἔπραξας: καί τά λοιπά νῦν σκόπει. {εκ.} ἁπλοῦς ἐπ' ἐχθροῖς μῦθος ὁπλίζειν χέρα. {χο.} καί μήν ὅδ' αἰνέας καί μάλα σπουδῆι ποδός στείχει, νέον τι πρᾶγμ' ἔχων φίλοις φράσαι. {αινειασ} ἕκτορ, τί χρῆμα νύκτεροι κατά στρατόν τάς σάς πρός εὐνάς φύλακες ἐλθόντες φόβωι νυκτηγοροῦσι καί κεκίνηται στρατός; {εκ.} αἰνέα, πύκαζε τεύχεσιν δέμας σέθεν. {αι.} τί δ' ἔστι; μῶν τις πολεμίων ἀγγέλλεται δόλος κρυφαῖος ἑστάναι κατ' εὐφρόνην; {εκ.} φεύγουσιν ἅνδρες κἀπιβαίνουσιν νεῶν. {αι.} τί τοῦδ' ἄν εἴποις ἀσφαλές τεκμήριον; {εκ.} αἴθουσι πᾶσαν νύκτα λαμπάδας πυρός: καί μοι δοκοῦσιν οὐ μενεῖν ἐς αὔριον, ἀλλ' ἐκκέαντες πύρς' ἐπ' εὐσέλμων νεῶν φυγῆι πρός οἴκους τῆσδ' ἀφορμήσειν χθονός. {αι.} σύ δ' ὡς τί δράσων πρός τάδ' ὁπλίζηι χέρα; {εκ.} φεύγοντας αὐτούς κἀπιθρώισκοντας νεῶν λόγχηι καθέξω κἀπικείσομαι βαρύς: αἰσχρόν γάρ ἡμῖν, καί πρός αἰσχύνηι κακόν, θεοῦ διδόντος πολεμίους ἄνευ μάχης φεύγειν ἐᾶσαι πολλά δράσαντας κακά. {αι.} εἴθ' ἦσθ' ἀνήρ εὔβουλος ὡς δρᾶσαι χερί. ἀλλ' οὐ γάρ αὑτός πάντ' ἐπίστασθαι βροτῶν πέφυκεν: ἄλλωι δ' ἄλλο πρόσκειται γέρας, σέ μέν μάχεσθαι, τούς δέ βουλεύειν καλῶς: ὅστις πυρός λαμπτῆρας ἐξήρθης κλυών φλέγειν ἀχαιούς, καί στρατόν μέλλεις ἄγειν τάφρους ὑπερβάς νυκτός ἐν καταστάσει. καίτοι περάσας κοῖλον αὐλώνων βάθος, εἰ μή κυρήσεις πολεμίους ἀπό χθονός φεύγοντας ἀλλά σόν βλέποντας ἐς δόρυ, νικώμενος μέν οὔτι μή μόληις πάλιν: πῶς γάρ περάσει σκόλοπας ἐν τροπῆι στρατός; πῶς δ' αὖ γεφύρας διαβαλοῦς' ἱππηλάται, ἤν ἆρα μή θραύσαντες ἀντύγων χνόας; νικῶν δ' ἔφεδρον παῖδ' ἔχεις τόν πηλέως, ὅς ς' οὐκ ἐάσει ναυσίν ἐμβαλεῖν φλόγα, οὐδ' ὧδ' ἀχαιούς ὡς δοκεῖς ἀναρπάσαι: αἴθων γάρ ἁνήρ καί πεπύργωται θράσει. ἀλλά στρατόν μέν ἥσυχον παρ' ἀσπίδας εὕδειν ἐῶμεν ἐκ κόπων ἀρειφάτων, κατάσκοπον δέ πολεμίων, ὅς ἄν θέληι, πέμπειν δοκεῖ μοι: κἄν μέν αἴρωνται φυγήν, στείχοντες ἐμπέσωμεν ἀργείων στρατῶι: εἰ δ' ἐς δόλον τιν' ἥδ' ἄγει φρυκτωρία, μαθόντες ἐχθρῶν μηχανάς κατασκόπου βουλευσόμεσθα: τήνδ' ἔχω γνώμην, ἄναξ. {χο.} τάδε δοκεῖ, τάδε μεταθέμενος νόει. σφαλερά δ' οὐ φιλῶ στρατηγῶν κράτη. τί γάρ ἄμεινον ἤ ταχυβάταν νεῶν κατόπταν μολεῖν πέλας ὅτι ποτ' ἄρα δαΐοις πυρά κατ' ἀντίπρωι ρα ναυστάθμων δαίεται; {εκ.} νικᾶις, ἐπειδή πᾶσιν ἁνδάνει τάδε. στείχων δέ κοίμα συμμάχους: τάχ' ἄν στρατός κινοῖτ' ἀκούσας νυκτέρους ἐκκλησίας. ἐγώ δέ πέμψω πολεμίων κατάσκοπον. κἄν μέν τιν' ἐχθρῶν μηχανήν πυθώμεθα, σύ πάντ' ἀκούσηι καί παρών εἴσηι λόγον: ἐάν δ' ἀπαίρως' ἐς φυγήν ὁρμώμενοι, σάλπιγγος αὐδήν προσδοκῶν καραδόκει, ὡς οὐ μενοῦντά μ': ἀλλά προσμείξω νεῶν ὁλκοῖσι νυκτός τῆσδ' ἐπ' ἀργείων στρατῶι. {αι.} πέμφ' ὡς τάχιστα: νῦν γάρ ἀσφαλῶς φρονεῖς. σύν σοί δ' ἔμ' ὄψηι καρτεροῦνθ' ὅταν δέηι. {εκ.} τίς δῆτα τρώων οἵ πάρεισιν ἐν λόγωι θέλει κατόπτης ναῦς ἐπ' ἀργείων μολεῖν; τίς ἄν γένοιτο τῆσδε γῆς εὐεργέτης; τίς φησιν; οὔτοι πάντ' ἐγώ δυνήσομαι πόλει πατρώιαι συμμάχοις θ' ὑπηρετεῖν. {δολων} ἐγώ πρό γαίας τόνδε κίνδυνον θέλω ῥίψας κατόπτης ναῦς ἐπ' ἀργείων μολεῖν, καί πάντ' ἀχαιῶν ἐκμαθών βουλεύματα ἥξω: 'πί τούτοις τόνδ' ὑφίσταμαι πόνον. {εκ.} ἐπώνυμος μέν κάρτα καί φιλόπτολις δόλων: πατρός δέ καί πρίν εὐκλεᾶ δόμον νῦν δίς τόσως ἔθηκας εὐκλεέστερον. {δο.} οὔκουν πονεῖν μέν χρή, πονοῦντα δ' ἄξιον μισθόν φέρεσθαι; παντί γάρ προσκείμενον κέρδος πρός ἔργωι τήν χάριν τίκτει διπλῆν. {εκ.} ναί, καί δίκαια ταῦτα κοὐκ ἄλλως λέγω. τάξαι δέ μισθόν, πλήν ἐμῆς τυραννίδος. {δο.} οὐ σῆς ἐρῶμεν πολιόχου τυραννίδος. {εκ.} σύ δ' ἀλλά γήμας πριαμιδῶν γαμβρός γενοῦ. {δο.} οὐδ' ἐξ ἐμαυτοῦ μειζόνων γαμεῖν θέλω. {εκ.} χρυσός πάρεστιν, εἰ τόδ' αἰτήσεις γέρας. {δο.} ἀλλ' ἔστ' ἐν οἴκοις: οὐ βίου σπανίζομεν. {εκ.} τί δῆτα χρήιζεις ὧν κέκευθεν ἴλιον; {δο.} ἑλών ἀχαιούς δῶρά μοι ξυναίνεσον. {εκ.} δώσω: σύ δ' αἴτει πλήν στρατηλάτας νεῶν. {δο.} κτεῖν', οὔ ς' ἀπαιτῶ μενέλεω σχέσθαι χέρα. {εκ.} οὐ μήν τόν οἰλέως παῖδά μ' ἐξαιτεῖς λαβεῖν; {δο.} κακαί γεωργεῖν χεῖρες εὖ τεθραμμέναι. {εκ.} τίν' οὖν ἀχαιῶν ζῶντ' ἀποινᾶσθαι θέλεις; {δο.} καί πρόσθεν εἶπον: ἔστι χρυσός ἐν δόμοις. {εκ.} καί μήν λαφύρων γ' αὐτός αἱρήσηι παρών. {δο.} θεοῖσιν αὐτά πασσάλευε πρός δόμοις. {εκ.} τί δῆτα μεῖζον τῶνδέ μ' αἰτήσεις γέρας; {δο.} ἵππους ἀχιλλέως: χρή δ' ἐπ' ἀξίοις πονεῖν ψυχήν προβάλλοντ' ἐν κύβοισι δαίμονος. {εκ.} καί μήν ἐρῶντί γ' ἀντερᾶις ἵππων ἐμοί: ἐξ ἀφθίτων γάρ ἄφθιτοι πεφυκότες τόν πηλέως φέρουσι θούριον γόνον: δίδωσι δ' αὐτός πωλοδαμνήσας ἄναξ πηλεῖ ποσειδῶν, ὡς λέγουσι, πόντιος. ἀλλ' οὔ ς' ἐπάρας ψεύσομαι: δώσω δέ σοι, κάλλιστον οἴκοις κτῆμ', ἀχιλλέως ὄχον. {δο.} αἰνῶ: λαβών δ' ἄν φημι κάλλιστον φρυγῶν δῶρον δέχεσθαι τῆς ἐμῆς εὐσπλαγχνίας. σέ δ' οὐ φθονεῖν χρή: μυρί' ἐστίν ἄλλα σοι ἐφ' οἷσι τέρψηι τῆσδ' ἀριστεύων χθονός. {χο.} μέγας ἀγών, μεγάλα δ' ἐπινοεῖς ἑλεῖν: μακάριός γε μάν κυρήσας ἔσηι. πόνος ὅδ' εὐκλεής: μέγα δέ κοιράνοι σι γαμβρόν πέλειν. τά θεόθεν ἐπιδέτω δίκα, τά δέ παρ' ἀνδράσιν τέλειά σοι φαίνεται. {δο.} στείχοιμ' ἄν: ἐλθών <δ'> ἐς δόμους ἐφέστιος σκευῆι πρεπόντως σῶμ' ἐμόν καθάψομαι, κἀκεῖθεν ἥσω ναῦς ἐπ' ἀργείων πόδα. {χο.} ἐπεί τίν' ἄλλην ἀντί τῆσδ' ἕξεις στολήν; {δο.} πρέπουσαν ἔργωι κλωπικοῖς τε βήμασιν. {χο.} σοφοῦ παρ' ἀνδρός χρή σοφόν τι μανθάνειν: λέξον, τίς ἔσται τοῦδε σώματος σαγή; {δο.} λύκειον ἀμφί νῶτ' ἐνάψομαι δοράν καί χάσμα θηρός ἀμφ' ἐμῶι θήσω κάραι, βάσιν τε χερσί προσθίαν καθαρμόσας καί κῶλα κώλοις τετράπουν μιμήσομαι λύκου κέλευθον πολεμίοις δυσεύρετον, τάφροις πελάζων καί νεῶν προβλήμασιν. ὅταν δ' ἔρημον χῶρον ἐμβαίνω ποδί, δίβαμος εἶμι: τῆιδε σύγκειται δόλος. {χο.} ἀλλ' εὖ ς' ὁ μαίας παῖς ἐκεῖσε καί πάλιν πέμψειεν ἑρμῆς, ὅς γε φηλητῶν ἄναξ. ἔχεις δέ τοὔργον: εὐτυχεῖν μόνον σε δεῖ. {δο.} σωθήσομαί τοι καί κτανών ὀδυσσέως οἴσω κάρα σοι_σύμβολον δ' ἔχων σαφές φήσεις δόλωνα ναῦς ἐπ' ἀργείων μολεῖν_ ἤ παῖδα τυδέως: οὐδ' ἀναιμάκτωι χερί ἥξω πρός οἴκους πρίν φάος μολεῖν χθόνα. {χο.} θυμβραῖε καί δάλιε καί λυκίας ναόν ἐμβατεύων ἄπολλον, ὦ δία κεφαλά, μόλε τοξή ρης, ἱκοῦ ἐννύχιος καί γενοῦ σωτήριος ἀνέρι πομπᾶς ἁγεμών καί ξύλλαβε δαρδανίδαις, ὦ παγκρατές, ὦ τροΐας τείχη παλαιά δείμας. μόλοι δέ ναυκλήρια καί στρατιᾶς ἑλλάδος διόπτας ἵκοιτο καί κάμψειε πάλιν θυμέλας οἴ κων πατρός ἰλιάδας: φθιάδων δ' ἵππων ποτ' ἐπ' ἄντυγα βαίη, δεσπότου πέρσαντος ἀχαιόν ἄρη, τάς πόντιος αἰακίδαι πηλεῖ δίδωσι δαίμων. ἐπεί πρό τ' οἴκων πρό τε γᾶς ἔτλα μόνος ναύσταθμα βάς κατιδεῖν: ἄγαμαι λήματος: ἦ σπάνις αἰεί τῶν ἀγαθῶν, ὅταν ἦι δυσάλιον ἐν πελάγει καί σαλεύηι πόλις. ἔστι φρυγῶν τις ἔστιν ἄλκιμος: ἔνι δέ θράσος ἐν αἰχ μᾶι: πόθι μυσῶν ὅς ἐμάν συμμαχίαν ἀτίζει; τίν' ἄνδρ' ἀχαιῶν ὁ πεδοστιβής σφαγεύς οὐτάσει ἐν κλισίαις, τετράπουν μῖμον ἔχων ἐπί γαίας θηρός; ἕλοι μενέλαν, κτανών δ' ἀγαμεμνόνιον κρᾶτ' ἐνέγκοι ἑλέναι κακόγαμβρον ἐς χέρας γόον, ὅς ἐπί πόλιν, ὅς ἐπί γᾶν τροΐαν χιλιόναυν ἤλυθ' ἔχων στρατείαν. {αγγελοσ} ἄναξ, τοιούτων δεσπόταισιν ἄγγελος εἴην τό λοιπόν οἷά σοι φέρω μαθεῖν. {εκ.} ἦ πόλλ' ἀγρώσταις σκαιά πρόσκειται φρενί: καί γάρ σύ ποίμνας δεσπόταις τευχεσφόροις ἥκειν ἔοικας ἀγγελῶν ἵν' οὐ πρέπει. οὐκ οἶσθα δῶμα τοὐμόν ἤ θρόνους πατρός, οἷ χρῆν γεγωνεῖν ς' εὐτυχοῦντα ποίμνια; {αγ.} σκαιοί βοτῆρές ἐσμεν: οὐκ ἄλλως λέγω. ἀλλ' οὐδέν ἧσσόν σοι φέρω κεδνούς λόγους. {εκ.} παῦσαι λέγων μοι τάς προσαυλείους τύχας: μάχας πρό χειρῶν καί δόρη βαστάζομεν. {αγ.} τοιαῦτα κἀγώ σημανῶν ἐλήλυθα: ἀνήρ γάρ ἀλκῆς μυρίας στρατηλατῶν στείχει φίλος σοι σύμμαχός τε τῆιδε γῆι. {εκ.} ποίας πατρώιας γῆς ἐρημώσας πέδον; {αγ.} θρήικης: πατρός δέ στρυμόνος κικλήσκεται. {εκ.} ῥῆσον τιθέντ' ἔλεξας ἐν τροίαι πόδα; {αγ.} ἔγνως: λόγου δέ δίς τόσου μ' ἐκούφισας. {εκ.} καί πῶς πρός ἴδης ὀργάδας πορεύεται, πλαγχθείς πλατείας πεδιάδος θ' ἁμαξιτοῦ; {αγ.} οὐκ οἶδ' ἀκριβῶς: εἰκάσαι γε μήν πάρα. νυκτός γάρ οὔτι φαῦλον ἐσβαλεῖν στρατόν, κλύοντα πλήρη πεδία πολεμίας χερός. φόβον δ' ἀγρώσταις, οἵ κατ' ἰδαῖον λέπας οἰκοῦμεν αὐτόρριζον ἑστίαν χθονός, παρέσχε δρυμόν νυκτός ἔνθηρον μολών. πολλῆι γάρ ἠχῆι θρήικιος ῥέων στρατός ἔστειχε: θάμβει δ' ἐκπλαγέντες ἵεμεν ποίμνας πρός ἄκρας, μή τις ἀργείων μόληι λεηλατήσων καί σά πορθήσων σταθμά, πρίν δή δι' ὤτων γῆρυν οὐχ ἑλληνικήν ἐδεξάμεσθα καί μετέστημεν φόβου. στείχων δ' ἄνακτος προυξερευνητάς ὁδοῦ ἀνιστόρησα θρηικίοις προσφθέγμασιν: τίς ὁ στρατηγός καί τίνος κεκλημένος στείχει πρός ἄστυ πριαμίδαισι σύμμαχος; καί πάντ' ἀκούσας ὧν ἐφιέμην μαθεῖν ἔστην: ὁρῶ δέ ῥῆσον ὥστε δαίμονα ἑστῶτ' ἐν ἵπποις θρηικίοις τ' ὀχήμασιν. χρυσῆ δέ πλάστιγξ αὐχένα ζυγηφόρον πώλων ἔκληιε χιόνος ἐξαυγεστέρων. πέλτη δ' ἐπ' ὤμων χρυσοκολλήτοις τύποις ἔλαμπε: γοργών δ' ὡς ἐπ' αἰγίδος θεᾶς χαλκῆ μετώποις ἱππικοῖσι πρόσδετος πολλοῖσι σύν κώδωσιν ἐκτύπει φόβον. στρατοῦ δέ πλῆθος οὐδ' ἄν ἐν ψήφου λόγωι θέσθαι δύναι' ἄν, ὡς ἄπλατον ἦν ἰδεῖν, πολλοί μέν ἱππῆς, πολλά πελταστῶν τέλη, πολλοί δ' ἀτράκτων τοξόται, πολύς δ' ὄχλος γυμνής ἁμαρτῆι, θρηικίαν ἔχων στολήν. τοιόσδε τροίαι σύμμαχος πάρεστ' ἀνήρ, ὅν οὔτε φεύγων οὔθ' ὑποσταθείς δορί ὁ πηλέως παῖς ἐκφυγεῖν δυνήσεται. {χο.} ὅταν πολίταις εὐσταθῶσι δαίμονες, ἕρπει κατάντης ξυμφορά πρός τἀγαθά. {εκ.} πολλούς, ἐπειδή τοὐμόν εὐτυχεῖ δόρυ καί ζεύς πρός ἡμῶν ἐστιν, εὑρήσω φίλους. ἀλλ' οὐδέν αὐτῶν δεόμεθ', οἵτινες πάλαι μή ξυμπονοῦσιν ἡνίκ' ἐξώστης ἄρης ἔθραυε λαίφη τῆσδε γῆς μέγας πνέων. ῥῆσος δ' ἔδειξεν οἷος ἦν τροίαι φίλος: ἥκει γάρ ἐς δαῖτ', οὐ παρών κυνηγέταις αἱροῦσι λείαν οὐδέ συγκαμών δορί. {χο.} ὀρθῶς ἀτίζεις κἀπίμομφος εἶ φίλοις: δέχου δέ τούς θέλοντας ὠφελεῖν πόλιν. {εκ.} ἀρκοῦμεν οἱ σώιζοντες ἴλιον πάλαι. {χο.} πέποιθας ἤδη πολεμίους ἡιρηκέναι; {εκ.} πέποιθα: δείξει τοὐπιόν σέλας θεοῦ. {χο.} ὅρα τό μέλλον: πόλλ' ἀναστρέφει θεός. {εκ.} μισῶ φίλοισιν ὕστερον βοηδρομεῖν. ὁ δ' οὖν, ἐπείπερ ἦλθε, σύμμαχος μέν οὔ, ξένος δέ πρός τράπεζαν ἡκέτω ξένων: χάρις γάρ αὐτῶι πριαμιδῶν διώλετο. {χο.} ἄναξ, ἀπωθεῖν συμμάχους ἐπίφθονον. {αγ.} φόβος γένοιτ' ἄν πολεμίοις ὀφθείς μόνον. {εκ.} σύ τ' εὖ παραινεῖς καί σύ καιρίως σκοπεῖς. ὁ χρυσοτευχής δ' οὕνεκ' ἀγγέλου λόγων ῥῆσος παρέστω τῆιδε σύμμαχος χθονί. {χο.} ἀδράστεια μέν ἁ διός παῖς εἴργοι στομάτων φθόνον: φράσω γάρ δή ὅσον μοι ψυχᾶι προσφιλές ἐστιν εἰπεῖν. ἥκεις, ὦ ποταμοῦ παῖ, ἥκεις ἐπλάθης φιλίου πρός αὐλάν ἀσπαστός, ἐπεί σε χρόνωι πιερίς μάτηρ ὅ τε καλλιγέφυ ρος ποταμός πορεύει στρυμών, ὅς ποτε τᾶς μελωι δοῦ μούσας δι' ἀκηράτων δινηθείς ὑδροειδής κόλπων σάν ἐφύτευσεν ἥβαν. σύ μοι ζεύς ὁ φαναῖος ἥκεις διφρεύων βαλιαῖσι πώλοις. νῦν, ὦ πατρίς ὦ φρυγία, ξύν θεῶι νῦν σοι τόν ἐλευθέριον ζῆνα πάρεστιν εἰπεῖν. ἆρά ποτ' αὖθις ἁ παλαιά τροΐα τούς προπότας παναμερεύ σει θιάσους ἐρώτων ψαλμοῖσι καί κυλίκων οἰνοπλανήτοις ἐπιδεξίοις ἁμίλλαις κατά πόντον ἀτρειδᾶν σπάρταν οἰχομένων ἰλιάδος παρ' ἀκτᾶς; ὦ φίλος, εἴθε μοι σᾶι χερί καί σῶι δορί πρά ξας τάδ' ἐς οἶκον ἔλθοις. ἐλθέ φάνηθι, τάν ζάχρυσον προβαλοῦ πηλεΐδα κατ' ὄμμα πέλ ταν δοχμίαν πεδαίρων σχιστάν παρ' ἄντυγα, πώλους ἐρεθίζων δίβολόν τ' ἄκοντα πάλλων. σέ γάρ οὔτις ὑποστάς ἀργείας ποτ' ἐν ἥ ρας δαπέδοις χορεύσει: ἀλλά νιν ἅδε γᾶ καπφθίμενον θρηικί μόρωι φίλτατον ἄχθος οἴσει. ἰώ ἰώ, μέγας ὦ βασιλεῦ. καλόν, ὦ θρήικη, σκύμνον ἔθρεψας πολίαρχον ἰδεῖν. ἴδε χρυσόδετον σώματος ἀλκήν, κλύε καί κόμπους κωδωνοκρότους παρά πορπάκων κελαδοῦντας. θεός, ὦ τροία, θεός, αὐτός ἄρης ὁ στρυμόνιος πῶλος ἀοιδοῦ μούσης ἥκων καταπνεῖ σε. {ρησοσ} χαῖρ', ἐσθλός ἐσθλοῦ παῖ, τύραννε τῆσδε γῆς, ἕκτορ: παλαιᾶι ς' ἡμέραι προσεννέπω. χαίρω δέ ς' εὐτυχοῦντα καί προσήμενον πύργοισιν ἐχθρῶν: συγκατασκάψων δ' ἐγώ τείχη πάρειμι καί νεῶν πρήσων σκάφη. {εκ.} παῖ τῆς μελωιδοῦ μητέρος μουσῶν μιᾶς θρηικός τε ποταμοῦ στρυμόνος, φιλῶ λέγειν τἀληθές αἰεί κοὐ διπλοῦς πέφυκ' ἀνήρ. πάλαι πάλαι χρῆν τῆιδε συγκάμνειν χθονί ἐλθόντα, καί μή τοὐπί ς' ἀργείων ὕπο τροίαν ἐᾶσαι πολεμίωι πεσεῖν δορί. οὐ γάρ τι λέξεις ὡς ἄκλητος ὤν φίλοις οὐκ ἦλθες οὐδ' ἤμυνας οὐδ' ἐπεστράφης. τίς γάρ σε κῆρυξ ἤ γερουσία φρυγῶν ἐλθοῦς' ἀμύνειν οὐκ ἐπέσκηψεν πόλει; ποῖον δέ δώρων κόσμον οὐκ ἐπέμψαμεν; σύ δ' ἐγγενής ὤν βάρβαρός τε βαρβάρους ἕλλησιν ἡμᾶς προύπιες τό σόν μέρος. καίτοι σε μικρᾶς ἐκ τυραννίδος μέγαν θρηικῶν ἄνακτα τῆιδ' ἔθηκ' ἐγώ χερί, ὅτ' ἀμφί πάγγαιόν τε παιόνων τε γῆν θρηικῶν ἀρίστοις ἐμπεσών κατά στόμα ἔρρηξα πέλτην, σοί δέ δουλώσας λεών παρέσχον: ὧν σύ λακτίσας πολλήν χάριν φίλων νοσούντων ὕστερος βοηδρομεῖς. οἱ δ' οὐδέν ἡμῖν ἐγγενεῖς πεφυκότες, πάλαι παρόντες, οἱ μέν ἐν χωστοῖς τάφοις κεῖνται πεσόντες, πίστις οὐ σμικρά πόλει, οἱ δ' ἔν θ' ὅπλοισι καί παρ' ἱππείοις ὄχοις ψυχράν ἄησιν δίψιόν τε πῦρ θεοῦ μένουσι καρτεροῦντες, οὐκ ἐν δεμνίοις πυκνήν ἄμυστιν ὡς σύ δεξιούμενοι. ταῦθ', ὡς ἄν εἰδῆις ἕκτορ' ὄντ' ἐλεύθερον, καί μέμφομαί σοι καί λέγω κατ' ὄμμα σόν. {ρη.} τοιοῦτός εἰμι καὐτός, εὐθεῖαν λόγων τέμνων κέλευθον, κοὐ διπλοῦς πέφυκ' ἀνήρ. ἐγώ δέ μεῖζον ἤ σύ τῆσδ' ἀπών χθονός λύπηι πρός ἧπαρ δυσφορῶν ἐτειρόμην. ἀλλ' ἀγχιτέρμων γαῖά μοι, σκύθης λεώς, μέλλοντι νόστον τόν πρός ἴλιον περᾶν ξυνῆψε πόλεμον: ἀξένου δ' ἀφικόμην πόντου πρός ἀκτάς, θρῆικα πορθμεύσων στρατόν. ἔνθ' αἱματηρός πελανός ἐς γαῖαν σκύθης ἠντλεῖτο λόγχηι θρήιξ τε συμμιγής φόνος. τοιάδε τοί μ' ἀπεῖργε συμφορά πέδον τροίας ἱκέσθαι σύμμαχόν τέ σοι μολεῖν. ἐπεί δ' ἔπερσα, τῶνδ' ὁμηρεύσας τέκνα, τάξας ἔτειον δασμόν ἐς δόμους φέρειν, ἥκω περάσας ναυσί πόντιον στόμα, τά δ' ἄλλα πεζός γῆς περῶν ὁρίσματα_ οὐχ ὡς σύ κομπεῖς τάς ἐμάς ἀμύστιδας οὐδ' ἐν ζαχρύσοις δώμασιν κοιμώμενος, ἀλλ' οἷα πόντον θρήικιον φυσήματα κρυσταλλόπηκτα παίονάς τ' ἐπεζάρει ξύν τοῖσδ' ἄυπνος οἶδα τλάς πορπάμασιν. ἀλλ' ὕστερος μέν ἦλθον, ἐν καιρῶι δ' ὅμως: σύ μέν γάρ ἤδη δέκατον αἰχμάζεις ἔτος κοὐδέν περαίνεις, ἡμέραν δ' ἐξ ἡμέρας ῥίπτεις κυβεύων τόν πρός ἀργείους ἄρη: ἐμοί δέ φῶς ἕν ἡλίου καταρκέσει πέρσαντι πύργους ναυστάθμοις ἐπεσπεσεῖν κτεῖναί τ' ἀχαιούς: θατέραι δ' ἀπ' ἰλίου πρός οἶκον εἶμι, συντεμών τούς σούς πόνους. ὑμῶν δέ μή τις ἀσπίδ' ἄρηται χερί: ἐγώ γάρ †ἕξεω† τούς μέγ' αὐχοῦντας δορί πέρσας ἀχαιούς, καίπερ ὕστερος μολών. {χο.} ἰώ ἰώ. φίλα θροεῖς, φίλος διόθεν εἶ: μόνον φθόνον ἄμαχον ὕπατος ζεύς θέλοι ἀμφί σοῖς λόγοισιν εἴργειν. τό δέ νάιον ἀργόθεν δόρυ οὔτε πρίν τιν' οὔτε νῦν ἀνδρῶν ἐπόρευσε σέθεν κρείσσω. πῶς μοι ἀχιλεύς τό σόν ἔγχος ἄν δύναιτο, πῶς δ' αἴας ὑπομεῖναι; εἰ γάρ ἐγώ τόδε γ' ἦμαρ εἰσίδοιμ', ἄναξ, ὅτωι πολυφόνου χειρός ἄποιν' ἄροιο σᾶι λόγχαι. {ρη.} τοιαῦτα μέν σοι τῆς μακρᾶς ἀπουσίας πρᾶξαι παρέξω: σύν δ' ἀδραστείαι λέγω. ἐπεί δ' ἄν ἐχθρῶν τήνδ' ἐλευθέραν πόλιν θῶμεν θεοῖσί τ' ἀκροθίνι' ἐξέληις, ξύν σοί στρατεύειν γῆν ἐπ' ἀργείων θέλω καί πᾶσαν ἐλθών ἑλλάδ' ἐκπέρσαι δορί, ὡς ἄν μάθωσιν ἐν μέρει πάσχειν κακῶς. {εκ.} εἰ τοῦ παρόντος τοῦδ' ἀπαλλαχθείς κακοῦ πόλιν νεμοίμην ὡς τό πρίν ποτ' ἀσφαλῆ, ἦ κάρτα πολλήν θεοῖς ἄν εἰδείην χάριν. τά δ' ἀμφί τ' ἄργος καί νομόν τόν ἑλλάδος οὐχ ὧδε πορθεῖν ῥάιδι' ὡς λέγεις δορί. {ρη.} οὐ τούσδ' ἀριστέας φασίν ἑλλήνων μολεῖν; {εκ.} κοὐ μεμφόμεσθά γ', ἀλλ' ἅδην ἐλαύνομεν. {ρη.} οὔκουν κτανόντες τούσδε πάντ' εἰργάσμεθα; {εκ.} μή νυν τά πόρσω τἀγγύθεν μεθείς σκόπει. {ρη.} ἀρκεῖν ἔοικέ σοι παθεῖν, δρᾶσαι δέ μή. {εκ.} πολλῆς γάρ ἄρχω κἀνθάδ' ὤν τυραννίδος. ἀλλ' εἴτε λαιόν εἴτε δεξιόν κέρας εἴτ' ἐν μέσοισι συμμάχοις πάρεστί σοι πέλτην ἐρεῖσαι καί καταστῆσαι στρατόν. {ρη.} μόνος μάχεσθαι πολεμίοις, ἕκτορ, θέλω. εἰ δ' αἰσχρόν ἡγῆι μή συνεμπρῆσαι νεῶν πρύμνας, πονήσας τόν πάρος πολύν χρόνον, τάξον μ' ἀχιλλέως καί στρατοῦ κατά στόμα. {εκ.} οὐκ ἔστ' ἐκείνωι θοῦρον ἀντᾶραι δόρυ. {ρη.} καί μήν λόγος γ' ἦν ὡς ἔπλευς' ἐπ' ἴλιον. {εκ.} ἔπλευσε καί πάρεστιν: ἀλλά μηνίων στρατηλάταισιν οὐ συναίρεται δόρυ. {ρη.} τίς δή μετ' αὐτόν ἄλλος εὐδοξεῖ στρατοῦ; {εκ.} αἴας ἐμοί μέν οὐδέν ἡσσᾶσθαι δοκεῖ χὠ τυδέως παῖς: ἔστι δ' αἱμυλώτατον κρότημ' ὀδυσσεύς λῆμά τ' ἀρκούντως θρασύς καί πλεῖστα χώραν τήνδ' ἀνήρ καθυβρίσας: ὅς εἰς ἀθάνας σηκόν ἔννυχος μολών κλέψας ἄγαλμα ναῦς ἐπ' ἀργείων φέρει. ἤδη δ' ἀγύρτης πτωχικήν ἔχων στολήν ἐσῆλθε πύργους, πολλά δ' ἀργείοις κακά ἠρᾶτο, πεμφθείς ἰλίου κατάσκοπος: κτανών δέ φρουρούς καί παραστάτας πυλῶν ἐξῆλθεν: αἰεί δ' ἐν λόχοις εὑρίσκεται θυμβραῖον ἀμφί βωμόν ἄστεως πέλας θάσσων: κακῶι δέ μερμέρωι παλαίομεν. {ρη.} οὐδείς ἀνήρ εὔψυχος ἀξιοῖ λάθραι κτεῖναι τόν ἐχθρόν, ἀλλ' ἰών κατά στόμα. τοῦτον δ' ὅν ἵζειν φήις σύ κλωπικάς ἕδρας καί μηχανᾶσθαι, ζῶντα συλλαβών ἐγώ πυλῶν ἐπ' ἐξόδοισιν ἀμπείρας ῥάχιν στήσω πετεινοῖς γυψί θοινατήριον. ληιστήν γάρ ὄντα καί θεῶν ἀνάκτορα συλῶντα δεῖ νιν τῶιδε κατθανεῖν μόρωι. {εκ.} νῦν μέν καταυλίσθητι: καί γάρ εὐφρόνη. δείξω δ' ἐγώ σοι χῶρον, ἔνθα χρή στρατόν τόν σόν νυχεῦσαι τοῦ τεταγμένου δίχα. ξύνθημα δ' ἡμῖν φοῖβος, ἤν τι καί δέηι: μέμνης' ἀκούσας θρηικί τ' ἄγγειλον στρατῶι. ὑμᾶς δέ βάντας χρή προταινί τάξεων φρουρεῖν ἐγερτί καί νεῶν κατάσκοπον δέχθαι δόλωνα: καί γάρ, εἴπερ ἐστί σῶς, ἤδη πελάζει στρατοπέδοισι τρωϊκοῖς. {χο.} τίνος ἁ φυλακά; τίς ἀμείβει τάν ἐμάν; πρῶτα δύεται σημεῖα καί ἑπτάποροι πλειάδες αἰθέριαι: μέσα δ' αἰετός οὐρανοῦ ποτᾶται. ἔγρεσθε: τί μέλλετε; κοιτᾶν ἔξιτε πρός φυλακάν. οὐ λεύσσετε μηνάδος αἴγλαν; ἀώς δή πέλας ἀώς γίγνεται καί τις προδρόμων ὅδε γ' ἐστίν ἀστήρ. {_} τίς ἐκηρύχθη πρώτην φυλακήν; {_} μυγδόνος υἱόν φασι κόροιβον. {_} τίς γάρ ἐπ' αὐτῶι; {_} κίλικας παίων στρατός ἤγειρεν, μυσοί δ' ἡμᾶς. {_} οὔκουν λυκίους πέμπτην φυλακήν βάντας ἐγείρειν καιρός κλήρου κατά μοῖραν; {χο.} καί μάν ἀίω: σιμόεντος ἡμένα κοίτας φοινίας ὑμνεῖ πολυχορδοτάται γήρυϊ παιδολέτωρ μελοποιόν ἀηδονίς μέριμναν. ἤδη δέ νέμουσι κατ' ἴδαν ποίμνια: νυκτιβρόμου σύριγγος ἰάν κατακούω. θέλγει δ' ὄμματος ἕδραν ὕπνος: ἅδιστος γάρ ἔβα βλεφάροις πρός ἀῶ. {_} τί ποτ' οὐ πελάθει σκοπός, ὅν ναῶν ἕκτωρ ὤτρυνε κατόπτην; {_} ταρβῶ: χρόνιος γάρ ἄπεστιν. {_} ἀλλ' ἦ κρυπτόν λόχον ἐσπαίσας διόλωλε; †τάχ' ἄν εἴη† φοβερόν μοι. {_} αὐδῶ λυκίους πέμπτην φυλακήν βάντας ἐγείρειν ἡμᾶς κλήρου κατά μοῖραν. {οδυσσευσ} διόμηδες, οὐκ ἤκουσας_ἤ κενός ψόφος στάζει δι' ὤτων; _τευχέων τινά κτύπον; {διομηδησ} οὔκ, ἀλλά δεσμά πωλικῶν ἐξ ἀντύγων κλάζει σίδηρον: κἀμέ τοι, πρίν ἠισθόμην δεσμῶν ἀραγμόν ἱππικῶν, ἔδυ φόβος. {οδ.} ὅρα κατ' ὄρφνην μή φύλαξιν ἐντύχηις. {δι.} φυλάξομαί τοι κἀν σκότωι τιθείς πόδα. {οδ.} ἤν δ' οὖν ἐγείρηις, οἶσθα σύνθημα στρατοῦ; {δι.} φοῖβον δόλωνος οἶδα σύμβολον κλυών. {οδ.} ἔα: εὐνάς ἐρήμους τάσδε πολεμίων ὁρῶ. {δι.} καί μήν δόλων γε τάσδ' ἔφραζεν ἕκτορος κοίτας, ἐφ' ὧιπερ ἔγχος εἵλκυσται τόδε. {οδ.} τί δῆτ' ἄν εἴη; μῶν λόχος βέβηκέ ποι; {δι.} ἴσως ἐφ' ἡμῖν μηχανήν στήσων τινά. {οδ.} θρασύς γάρ ἕκτωρ νῦν, ἐπεί κρατεῖ, θρασύς. {δι.} τί δῆτ', ὀδυσσεῦ, δρῶμεν; οὐ γάρ ηὕρομεν τόν ἄνδρ' ἐν εὐναῖς, ἐλπίδων δ' ἡμάρτομεν. {οδ.} στείχωμεν ὡς τάχιστα ναυστάθμων πέλας. σώιζει γάρ αὐτόν ὅστις εὐτυχῆ θεῶν τίθησιν: ἡμῖν δ' οὐ βιαστέον τύχην. {δι.} οὔκουν ἐπ' αἰνέαν ἤ τόν ἔχθιστον φρυγῶν πάριν μολόντε χρή καρατομεῖν ξίφει; {οδ.} πῶς οὖν ἐν ὄρφνηι πολεμίων ἀνά στρατόν ζητῶν δυνήσηι τούσδ' ἀκινδύνως κτανεῖν; {δι.} αἰσχρόν γε μέντοι ναῦς ἐπ' ἀργείων μολεῖν δράσαντε μηδέν πολεμίους νεώτερον. {οδ.} πῶς δ' οὐ δέδρακας; οὐ κτανόντε ναυστάθμων κατάσκοπον δόλωνα σώιζομεν τάδε σκυλεύματ'; ἤ πᾶν στρατόπεδον πέρσειν δοκεῖς; {δι.} πείθεις: πάλιν στείχωμεν: εὖ δοίη τύχη. {αθηνα} ποῖ δή λιπόντε τρωϊκῶν ἐκ τάξεων χωρεῖτε, λύπηι καρδίαν δεδηγμένοι, εἰ μή κτανεῖν σφῶιν ἕκτορ' ἤ πάριν θεός δίδωσιν; ἄνδρα δ' οὐ πέπυσθε σύμμαχον τροίαι μολόντα ῥῆσον οὐ φαύλωι τρόπωι; ὅς εἰ διοίσει νύκτα τήνδ' ἐς αὔριον, οὔτ' ἄν σφ' ἀχιλλεύς οὔτ' ἄν αἴαντος δόρυ μή πάντα πέρσαι ναύσταθμ' ἀργείων σχέθοι, τείχη κατασκάψαντα καί πυλῶν ἔσω λόγχηι πλατεῖαν ἐσδρομήν ποιούμενον. τοῦτον κατακτάς πάντ' ἔχεις: τάς δ' ἕκτορος εὐνάς ἔασον καί καρατόμους σφαγάς: ἔσται γάρ αὐτῶι θάνατος ἐξ ἄλλης χερός. {οδ.} δέσποιν' ἀθάνα, φθέγματος γάρ ἠισθόμην τοῦ σοῦ συνήθη γῆρυν: ἐν πόνοισι γάρ παροῦς' ἀμύνεις τοῖς ἐμοῖς ἀεί ποτε. τόν ἄνδρα δ' ἡμῖν ποῦ κατηύνασται φράσον: πόθεν τέτακται βαρβάρου στρατεύματος; {αθ.} ὅδ' ἐγγύς ἦσται κοὐ συνήθροισται στρατῶι, ἀλλ' ἐκτός αὐτόν τάξεων κατηύνασεν ἕκτωρ, ἕως ἄν νύκτ' ἀμείψηται φάος. πέλας δέ πῶλοι θρηικίων ἐξ ἁρμάτων λευκαί δέδενται, διαπρεπεῖς ἐν εὐφρόνηι: στίλβουσι δ' ὥστε ποταμίου κύκνου πτερόν. ταύτας, κτανόντε δεσπότην, κομίζετε, κάλλιστον οἴκοις σκῦλον: οὐ γάρ ἔσθ' ὅπου τοιόνδ' ὄχημα χθών κέκευθε πωλικόν. {οδ.} διόμηδες, ἤ σύ κτεῖνε θρήικιον λεών, ἤ 'μοί πάρες γε, σοί δέ χρή πώλους μέλειν. {δι.} ἐγώ φονεύσω, πωλοδαμνήσεις δέ σύ: τρίβων γάρ εἶ τά κομψά καί νοεῖν σοφός. χρή δ' ἄνδρα τάσσειν οὗ μάλιστ' ἄν ὠφελοῖ. {αθ.} καί μήν καθ' ἡμᾶς τόνδ' ἀλέξανδρον βλέπω στείχοντα, φυλάκων ἔκ τινος πεπυσμένον δόξας ἀσήμους πολεμίων μεμβλωκότων. {δι.} πότερα σύν ἄλλοις ἤ μόνος πορεύεται; {αθ.} μόνος: πρός εὐνάς δ', ὡς ἔοικεν, ἕκτορος χωρεῖ, κατόπτας σημανῶν ἥκειν στρατοῦ. {δι.} οὔκουν ὑπάρχειν τόνδε κατθανόντα χρή; {αθ.} οὐκ ἄν δύναιο τοῦ πεπρωμένου πλέον: τοῦτον δέ πρός σῆς χειρός οὐ θέμις θανεῖν. ἀλλ' ὧιπερ ἥκεις μορσίμους φέρων σφαγάς τάχυν': ἐγώ δέ τῶιδε σύμμαχος κύπρις δοκοῦς' ἀρωγός ἐν πόνοις παραστατεῖν σαθροῖς λόγοισιν ἐχθρόν ἄνδρ' ἀμείψομαι. καί ταῦτ' ἐγώ μέν εἶπον: ὅν δέ χρή παθεῖν οὐκ οἶδεν οὐδ' ἤκουσεν ἐγγύς ὤν λόγου. {αλεξανδροσ} σέ τόν στρατηγόν καί κασίγνητον λέγω, ἕκτορ, καθεύδεις; οὐκ ἐγείρεσθαί ς' ἐχρῆν; ἐχθρῶν τις ἡμῖν χρίμπτεται στρατεύματι, ἤ κλῶπες ἄνδρες ἤ κατάσκοποί τινες. {αθ.} θάρσει: φυλάσσω ς' ἥδε πρευμενής κύπρις. μέλει δ' ὁ σός μοι πόλεμος, οὐδ' ἀμνημονῶ τιμῆς, ἐπαινῶ δ' εὖ παθοῦσα πρός σέθεν. καί νῦν ἐπ' εὐτυχοῦντι τρωϊκῶι στρατῶι ἥκω πορεύους' ἄνδρα σοι μέγαν φίλον, τῆς ὑμνοποιοῦ παῖδα θρήικιον θεᾶς [μούσης: πατρός δέ στρυμόνος κικλήσκεται]. {αλ.} ἀεί ποτ' εὖ φρονοῦσα τυγχάνεις πόλει κἀμοί, μέγιστον δ' ἐν βίωι κειμήλιον κρίνας σέ φημι τῆιδε προσθέσθαι πόλει. ἥκω δ' ἀκούσας οὐ τορῶς_φήμη δέ τις φύλαξιν ἐμπέπτωκεν_ὡς κατάσκοποι ἥκους' ἀχαιῶν. χὠ μέν οὐκ ἰδών λέγει, ὁ δ' εἰσιδών μολόντας οὐκ ἔχει φράσαι: ὧν οὕνεκ' εὐνάς ἤλυθον πρός ἕκτορος. {αθ.} μηδέν φοβηθῆις: οὐδέν ἐν στρατῶι νέον: ἕκτωρ δέ φροῦδος θρῆικα κοιμήσων στρατόν. {αλ.} σύ τοί με πείθεις, σοῖς δέ πιστεύων λόγοις τάξιν φυλάξων εἶμ' ἐλεύθερος φόβου. {αθ.} χώρει: μέλειν γάρ πάντ' ἐμοί δόκει τά σά, ὥστ' εὐτυχοῦντας συμμάχους ἐμούς ὁρᾶν: γνώσηι δέ καί σύ τήν ἐμήν προθυμίαν. ὑμᾶς δ' ἀυτῶ τούς ἄγαν ἐρρωμένους, λαερτίου παῖ, θηκτά κοιμίσαι ξίφη. κεῖται γάρ ἡμῖν θρήικιος στρατηλάτης ἵπποι τ' ἔχονται, πολέμιοι δ' ἠισθημένοι χωροῦς' ἐφ' ὑμᾶς. ἀλλ' ὅσον τάχιστα χρή φεύγειν πρός ὁλκούς ναυστάθμων. τί μέλλετε σκηπτοῦ 'πιόντος πολεμίων σῶσαι βίον; {χο.} ἔα ἔα: βάλε βάλε βάλε: θένε θένε <θένε>. τίς ἁνήρ; λεῦσσε: τοῦτον αὐδῶ. δεῦρο δεῦρο πᾶς. τούσδ' ἔχω, τούσδ' ἔμαρψα κλῶπας οἵτινες κατ' ὄρφνην τόνδε κινοῦσι στρατόν. τίς ὁ λόχος; πόθεν ἔβας; ποδαπός εἶ; {οδ.} οὔ σε χρή εἰδέναι. {χο.} θανῆι γάρ σήμερον δράσας κακῶς: οὐκ ἐρεῖς ξύνθημα, λόγχην πρίν διά στέρνων μολεῖν; {οδ.} †ἵστω θάρσει. {χο.} πέλας ἴθι παῖε πᾶς.† ἦ σύ δή ῥῆσον κατέκτας; {οδ.} <μή> ἀλλά τόν κτενοῦντα σέ. ἴσχε πᾶς τις. {χο.} οὐ μέν οὖν. {οδ.} ἆ: φίλιον ἄνδρα μή θένηις. {χο.} καί τί δή τό σῆμα; {οδ.} φοῖβος. {χο.} ἔμαθον: ἴσχε πᾶς δόρυ. οἶσθ' ὅποι βεβᾶσιν ἅνδρες; {οδ.} τῆιδέ πηι κατείδομεν. {χο.} ἕρπε πᾶς κατ' ἴχνος αὐτῶν: ἤ βοήν ἐγερτέον; ἀλλά συμμάχους ταράσσειν δεινόν ἐκ νυκτῶν φόβωι. {χο.} τίς ἀνδρῶν ὁ βάς; τίς ὁ μέγα θρασύς ἐπεύξεται χέρα φυγών ἐμάν; πόθεν νιν κυρήσω; τίνι προσεικάσω, ὅστις δι' ὄρφνης ἦλθ' ἀδειμάντωι ποδί διά τε τάξεων καί φυλάκων ἕδρας; θεσσαλός ἤ παραλίαν λοκρῶν νεμόμενος πόλιν; ἤ νησιώτην σποράδα κέκτηται βίον; τίς ἦν; πόθεν; ποίας πάτρας; ποῖον ἐπεύχεται τόν ὕπατον θεῶν; {_} ἆρ' ἔστ' ὀδυσσέως τοὔργον ἤ τίνος τόδε; εἰ τοῖς πάροιθε χρή τεκμαίρεσθαι: τί μήν; {_} δοκεῖς γάρ; {_} τί μήν οὔ; {_} θρασύς γοῦν ἐς ἡμᾶς. {_} τίν' ἀλκήν τίν' αἰνεῖς; {_} ὀδυσσῆ. {_} μή κλωπός αἴνει φωτός αἱμύλον δόρυ. {χο.} ἔβα καί πάρος κατά πόλιν ὕπαφρον ὄμμ' ἔχων, ῥακοδύτωι στολᾶι πυκασθείς, ξιφήρης κρύφιος ἐν πέπλοις: βίον δ' ἐπαιτῶν εἷρπ' ἀγύρτης τις λάτρις, ψαφαρόχρουν κάρα πολυπινές τ' ἔχων: πολλά δέ τάν βασιλίδ' ἑστίαν ἀτρειδᾶν κακῶς ἔβαζε δῆθεν ἐχθρός ὤν στρατηλάταις. ὄλοιτ' ὄλοιτο πανδίκως, πρίν ἐπί γᾶν φρυγῶν ποδός ἴχνος βαλεῖν. {_} εἴτ' οὖν ὀδυσσέως εἴτε μή, φόβος μ' ἔχει: ἕκτωρ γάρ ἡμῖν τοῖς φύλαξι μέμψεται. {_} τί λάσκων; {_} δυσοίζων ... {_} τί δρᾶσαι; τί ταρβεῖς; {_} καθ' ἡμᾶς περᾶσαι ... {_} τίν' ἀνδρῶν; {_} οἵ τῆσδε νυκτός ἦλθον ἐς φρυγῶν στρατόν. {ηνιοχοσ} ἰώ ἰώ: δαίμονος τύχα βαρεῖα: φεῦ φεῦ. {χο.} ἔα ἔα: σῖγα πᾶς ὕφιζ': ἴσως γάρ ἐς βόλον τις ἔρχεται. {ην.} ἰώ ἰώ: συμφορά βαρεῖα θρηικῶν. {χο.} συμμάχων τις ὁ στένων. {ην.} ἰώ ἰώ: δύστηνος ἐγώ σύ τ' ἄναξ θρηικῶν: ὦ στυγνοτάτην τροίαν ἐσιδών, οἷόν σε βίου τέλος εἷλεν. {χο.} τίς εἶ ποτ' ἀνδρῶν συμμάχων; κατ' εὐφρόνην ἀμβλῶπες αὐγαί κοὔ σε γιγνώσκω τορῶς. {ην.} ποῦ τιν' ἀνάκτων τρώων εὕρω; ποῦ δῆθ' ἕκτωρ τόν ὑπασπίδιον κοῖτον ἰαύει; τίνι σημήνω διόπων στρατιᾶς οἷα πεπόνθαμεν, οἷά τις ἡμᾶς δράσας ἀφανῆ φροῦδος, φανερόν θρηιξίν πένθος τολυπεύσας; {χο.} κακόν κυρεῖν τι θρηικίωι στρατεύματι ἔοικεν, οἷα τοῦδε γιγνώσκω κλύων. {ην.} ἔρρει στρατιά, πέπτωκεν ἄναξ δολίωι πληγῆι. ἆ ἆ ἆ ἆ, οἵα μ' ὀδύνη τείρει φονίου τραύματος εἴσω. πῶς ἄν ὀλοίμην; χρῆν γάρ μ' ἀκλεῶς ῥῆσόν τε θανεῖν, τροίαι κέλσαντ' ἐπίκουρον; {χο.} τάδ' οὐκ ἐν αἰνιγμοῖσι σημαίνει κακά: σαφῶς γάρ αὐδᾶι συμμάχους ὀλωλότας. {ην.} κακῶς πέπρακται κἀπί τοῖς κακοῖσι πρός αἴσχιστα. καίτοι δίς τόσον κακόν τόδε: θανεῖν γάρ εὐκλεῶς μέν, εἰ θανεῖν χρεών, λυπρόν μέν οἶμαι τῶι θανόντι_πῶς γάρ οὔ; _ τοῖς ζῶσι δ' ὄγκος καί δόμων εὐδοξία: ἡμεῖς δ' ἀβούλως κἀκλεῶς ὀλώλαμεν. ἐπεί γάρ ἡμᾶς ηὔνας' ἑκτόρεια χείρ, ξύνθημα λέξας, ηὕδομεν πεδοστιβεῖ κόπωι δαμέντε, οὐδ' ἐφρουρεῖτο στρατός φυλακαῖσι νυκτέροισιν οὐδ' ἐν τάξεσιν ἔκειτο τεύχη πλῆκτρά τ' οὐκ ἐπί ζυγοῖς ἵππων καθήρμοσθ', ὡς ἄναξ ἐπεύθετο κρατοῦντας ὑμᾶς κἀφεδρεύοντας νεῶν πρύμναισι: φαύλως δ' ηὕδομεν πεπτωκότες. κἀγώ μελούσηι καρδίαι λήξας ὕπνου πώλοισι χόρτον, προσδοκῶν ἑωθινήν ζεύξειν ἐς ἀλκήν, ἀφθόνωι μετρῶ χερί. λεύσσω δέ φῶτε περιπολοῦνθ' ἡμῶν στρατόν πυκνῆς δι' ὄρφνης: ὡς δ' ἐκινήθην ἐγώ, ἐπτηξάτην τε κἀνεχωρείτην πάλιν. ἤπυσα δ' αὐτοῖς μή πελάζεσθαι στρατῶι, κλῶπας δοκήσας συμμάχων πλάθειν τινάς. οἱ δ' οὐδέν: οὐ μήν οὐδ' ἐγώ τά πλείονα: ηὗδον δ' ἀπελθών αὖθις ἐς κοίτην πάλιν. καί μοι καθ' ὕπνον δόξα τις παρίσταται: ἵππους γάρ ἅς ἔθρεψα κἀδιφρηλάτουν ῥήσωι παρεστώς εἶδον, ὡς ὄναρ δοκῶν, λύκους ἐπεμβεβῶτας ἑδραίαν ῥάχιν: θείνοντε δ' οὐρᾶι πωλικῆς ῥινοῦ τρίχα ἤλαυνον, αἱ δ' ἔρρεγκον ἐξ ἀρτηριῶν θυμόν πνέουσαι κἀνεχαίτιζον φόβωι. ἐγώ δ' ἀμύνων θῆρας ἐξεγείρομαι πώλοισιν: ἔννυχος γάρ ἐξώρμα φόβος. κλύω δ' ἐπάρας κρᾶτα μυχθισμόν νεκρῶν: θερμός δέ κρουνός δεσπότου παρά σφαγῆς βάλλει με δυσθνήισκοντος αἵματος νέου. ὀρθός δ' ἀνάισσω χειρί σύν κενῆι δορός: καί μ' ἔγχος αὐγάζοντα καί θηρώμενον παίει παραστάς νεῖραν ἐς πλευράν ξίφει ἀνήρ ἀκμάζων: φασγάνου γάρ ἠισθόμην πληγῆς, βαθεῖαν ἄλοκα τραύματος λαβών. πίπτω δέ πρηνής: οἱ δ' ὄχημα πωλικόν λαβόντες ἵππων ἵεσαν φυγῆι πόδα. ἆ ἆ: ὀδύνη με τείρει κοὐκέτ' ὀρθοῦμαι τάλας. καί ξυμφοράν μέν οἶδ' ὁρῶν, τρόπωι δ' ὅτωι τεθνᾶσιν οἱ θανόντες οὐκ ἔχω φράσαι οὐδ' ἐξ ὁποίας χειρός. εἰκάσαι δέ μοι πάρεστι λυπρά πρός φίλων πεπονθέναι. {χο.} ἡνίοχε θρηικός τοῦ κακῶς πεπραγότος, μηδέν δυσοίζου: πολέμιοι 'δρασαν τάδε. ἕκτωρ δέ καὐτός συμφορᾶς πεπυσμένος χωρεῖ: συναλγεῖ δ', ὡς ἔοικε, σοῖς κακοῖς. {εκ.} πῶς, ὦ μέγιστα πήματ' ἐξειργασμένοι, μολόντες ὑμᾶς πολεμίων κατάσκοποι λήθουσιν αἰσχρῶς καί κατεσφάγη στρατός, κοὔτ' εἰσιόντας στρατόπεδ' ἐξαπώσατε οὔτ' ἐξιόντας; τῶνδε τίς τείσει δίκην πλήν σοῦ; σέ γάρ δή φύλακά φημ' εἶναι στρατοῦ. φροῦδοι δ' ἄπληκτοι, τῆι φρυγῶν κακανδρίαι πόλλ' ἐγγελῶντες τῶι στρατηλάτηι τ' ἐμοί. εὖ νυν τόδ' ἴστε_ζεύς ὀμώμοται πατήρ_ ἤτοι μάραγνά γ' ἤ καρανιστής μόρος μένει σε δρῶντα τοιάδ', ἤ τόν ἕκτορα τό μηδέν εἶναι καί κακόν νομίζετε. {χο.} ἰώ ἰώ, †μέγας ἐμοί μέγας ὦ πολίοχον κράτος τότ' ἄρ' ἔμολον ὅτε σοι† ἄγγελος ἦλθον ἀμφί ναῦς πύρ' αἴθειν: ἐπεί ἄγρυπνον ὄμμ' ἐν εὐφρόναι οὔτ' ἐκοίμις' οὔτ' ἔβριξ', οὐ τάς σιμοεντιάδας παγάς: μή μοι κότον, ὦ ἄνα, θῆις: ἀναίτιος γάρ †ἔγωγε πάντων†. εἰ δέ χρόνωι παρά καιρόν ἔργον ἤ λόγον πύθηι, κατά με γᾶς ζῶντα πόρευσον: οὐ παραιτοῦμαι. {ην.} τί τοῖσδ' ἀπειλεῖς βάρβαρός τε βαρβάρου γνώμην ὑφαιρῆι τήν ἐμήν, πλέκων λόγους; σύ ταῦτ' ἔδρασας: οὐδέν' ἄν δεξαίμεθα οὔθ' οἱ θανόντες οὔτ' ἄν οἱ τετρωμένοι ἄλλον: μακροῦ γε δεῖ σε καί σοφοῦ λόγου, ὅτωι με πείσεις μή φίλους κατακτανεῖν, ἵππων ἐρασθείς, ὧν ἕκατι συμμάχους τούς σούς φονεύεις, πόλλ' ἐπισκήπτων μολεῖν. ἦλθον, τεθνᾶσιν: εὐπρεπέστερον πάρις ξενίαν κατήισχυν' ἤ σύ συμμάχους κτανών. μή γάρ τι λέξηις ὥς τις ἀργείων μολών διώλες' ἡμᾶς: τίς ἄν ὑπερβαλών λόχους τρώων ἐφ' ἡμᾶς ἦλθεν, ὥστε καί λαθεῖν; σύ πρόσθεν ἡμῶν ἧσο καί φρυγῶν στρατός. τίς οὖν τέτρωται, τίς τέθνηκε †συμμάχων† τῶν σῶν, μολόντων ὧν σύ πολεμίων λέγεις; ἡμεῖς δέ καί τετρώμεθ', οἱ δέ μειζόνως παθόντες οὐχ ὁρῶσιν ἡλίου φάος. ἁπλῶς δ' ἀχαιῶν οὐδέν' αἰτιώμεθα. τίς δ' ἄν χαμεύνας πολεμίων κατ' εὐφρόνην ῥήσου μολών ἐξηῦρεν, εἰ μή τις θεῶν ἔφραζε τοῖς κτανοῦσιν; οὐδ' ἀφιγμένον τό πάμπαν ἦισαν: ἀλλά μηχαναί τάδε. {εκ.} χρόνον μέν ἤδη συμμάχοισι χρώμεθα ὁσόνπερ ἐν γῆι τῆιδ' ἀχαιικός λεώς, κοὐδέν πρός αὐτῶν οἶδα πλημμελές κλυών: ἐν σοί δ' ἄν ἀρχοίμεσθα. μή μ' ἔρως ἕλοι τοιοῦτος ἵππων ὥστ' ἀποκτείνειν φίλους. καί ταῦτ' ὀδυσσεύς: τίς γάρ ἄλλος ἄν ποτε ἔδρασεν ἤ 'βούλευσεν ἀργείων ἀνήρ; δέδοικα δ' αὐτόν καί τί μου θράσσει φρένας, μή καί δόλωνα συντυχών κατέκτανεν: χρόνον γάρ ἤδη φροῦδος ὤν οὐ φαίνεται. {ην.} οὐκ οἶδα τούς σούς οὕς λέγεις ὀδυσσέας: ἡμεῖς δ' ὑπ' ἐχθρῶν οὐδενός πεπλήγμεθα. {εκ.} σύ δ' οὖν νόμιζε ταῦτ', ἐπείπερ σοι δοκεῖ. {ην.} ὦ γαῖα πατρίς, πῶς ἄν ἐνθάνοιμί σοι; {εκ.} μή θνῆισχ': ἅλις γάρ τῶν τεθνηκότων ὄχλος. {ην.} ποῖ δή τράπωμαι δεσπότου μονούμενος; {εκ.} οἶκός σε κεύθων οὑμός ἐξιάσεται. {ην.} καί πῶς με κηδεύσουσιν αὐθεντῶν χέρες; {εκ.} ὅδ' αὖ τόν αὐτόν μῦθον οὐ λήξει λέγων; {ην.} ὄλοιθ' ὁ δράσας: οὐ γάρ †εἰς σέ τείνεται† γλῶσς', ὡς σύ κομπεῖς: ἡ δίκη δ' ἐπίσταται. {εκ.} λάζυσθ': ἄγοντες <δ'> αὐτόν ἐς δόμους ἐμούς οὕτως ὅπως ἄν μή 'γκαλῆι πορσύνετε. ὑμᾶς δ' ἰόντας τοῖσιν ἐν τείχει χρεών πριάμωι τε καί γέρουσι σημῆναι νεκρούς θάπτειν κελεύθου λεωφόρου πρός ἐκτροπάς. {χο.} τί ποτ' εὐτυχίας ἐκ τῆς μεγάλης τροίαν ἀνάγει πάλιν ἐς πένθη δαίμων ἄλλος, τί φυτεύων; ἔα ἔα: τίς ὑπέρ κεφαλῆς θεός, ὦ βασιλεῦ, τόν νεόκμητον νεκρόν ἐν χειροῖν φοράδην πέμπει; ταρβῶ λεύσσων τόδε πῆμα. {μουσα} ὁρᾶν πάρεστι, τρῶες: ἡ γάρ ἐν σοφοῖς τιμάς ἔχουσα μοῦσα συγγόνων μία πάρειμι, παῖδα τόνδ' ὁρῶς' οἰκτρῶς φίλον θανόνθ' ὑπ' ἐχθρῶν: ὅν ποθ' ὁ κτείνας χρόνωι δόλιος ὀδυσσεύς ἀξίαν τείσει δίκην. ἰαλέμωι αὐθιγενεῖ τέκνον ς' ὀλοφύρομαι, ὦ ματρός ἄλγος, οἵαν ἔκελσας ὁδόν ποτί τροίαν: ἦ δυσδαίμονα καί μελέαν ἀπό μέν φαμένας ἐμοῦ πορευθείς, ἀπό δ' ἀντομένου πατρός βιαίως. ὤμοι ἐγώ σέθεν, ὦ φιλία φιλία κεφαλά, τέκνον, ὤμοι. {χο.} ὅσον προσήκει μή γένους κοινωνίαν ἔχοντι λύπης τόν σόν οἰκτίρω γόνον. {μο.} ὄλοιτο μέν οἰνεΐδας, ὄλοιτο δέ λαρτιάδας, ὅς μ' ἄπαιδα γέννας ἔθηκεν ἀριστοτόκοιο: ἅ θ' ἕλλανα λιποῦσα δόμον φρυγίων λεχέων ἔπλευσε πλαθεῖς', †ὑπ' ἰλίωι ὤλεσε† μέν ς' ἕκατι τροίας, φίλτατε, μυριάδας τε πόλεις ἀνδρῶν ἀγαθῶν ἐκένωσεν. ἦ πολλά μέν ζῶν, πολλά δ' εἰς ἅιδου μολών, φιλάμμονος παῖ, τῆς ἐμῆς ἥψω φρενός: ὕβρις γάρ, ἥ ς' ἔσφηλε, καί μουσῶν ἔρις τεκεῖν μ' ἔθηκε τόνδε δύστηνον γόνον. περῶσα γάρ δή ποταμίους διά ῥοάς λέκτροις ἐπλάθην στρυμόνος φυταλμίοις, ὅτ' ἤλθομεν γῆς χρυσόβωλον ἐς λέπας πάγγαιον ὀργάνοισιν ἐξησκημέναι μοῦσαι μεγίστην εἰς ἔριν μελωιδίας κλεινῶι σοφιστῆι θρηικί κἀτυφλώσαμεν θάμυριν, ὅς ἡμῶν πόλλ' ἐδέννασεν τέχνην. κἀπεί σε τίκτω, συγγόνους αἰδουμένη καί παρθενείαν, ἧκ' ἐς εὐύδρου πατρός δίνας: τρέφειν δέ ς' οὐ βρότειον ἐς χέρα στρυμών δίδωσιν ἀλλά πηγαίαις κόραις. ἔνθ' ἐκτραφείς κάλλιστα παρθένων ὕπο, θρήικης ἀνάσσων πρῶτος ἦσθ' ἀνδρῶν, τέκνον. καί ς' ἀμφί γῆν μέν πατρίαν φιλαιμάτους ἀλκάς κορύσσοντ' οὐκ ἐδείμαινον θανεῖν: τροίας δ' ἀπηύδων ἄστυ μή κέλσαι ποτέ, εἰδυῖα τόν σόν πότμον: ἀλλά ς' ἕκτορος πρεσβεύμαθ' αἵ τε μυρίαι γερουσίαι ἔπεισαν ἐλθεῖν κἀπικουρῆσαι φίλοις. καί τοῦδ', ἀθάνα, παντός αἰτία μόρου_ οὐδέν δ' ὀδυσσεύς οὐδ' ὁ τυδέως τόκος ἔδρασε_δρῶσα μή δόκει λεληθέναι. καίτοι πόλιν σήν σύγγονοι πρεσβεύομεν μοῦσαι μάλιστα κἀπιχρώμεθα χθονί, μυστηρίων τε τῶν ἀπορρήτων φανάς ἔδειξεν ὀρφεύς, αὐτανέψιος νεκροῦ τοῦδ' ὅν κατέκτεινας σύ: μουσαῖόν τε, σόν σεμνόν πολίτην κἀπί πλεῖστον ἄνδρ' ἕνα ἐλθόντα, φοῖβος σύγγονοί τ' ἠσκήσαμεν. καί τῶνδε μισθόν παῖδ' ἔχους' ἐν ἀγκάλαις θρηνῶ: σοφιστήν δ' ἄλλον οὐκ ἐπάξομαι. {χο.} μάτην ἄρ' ἡμᾶς θρήικιος τροχηλάτης ἐδέννας', ἕκτορ, τῶιδε βουλεῦσαι φόνον. {εκ.} ἤιδη τάδ': οὐδέν μάντεων ἔδει φράσαι ὀδυσσέως τέχναισι τόνδ' ὀλωλότα. ἐγώ δέ γῆς ἔφεδρον ἑλλήνων στρατόν λεύσσων, τί μήν ἔμελλον οὐ πέμψειν φίλοι κήρυκας, ἐλθεῖν κἀπικουρῆσαι χθονί; ἔπεμψ': ὀφείλων δ' ἦλθε συμπονεῖν ἐμοί. οὐ μήν θανόντι γ' οὐδαμῶς συνήδομαι: καί νῦν ἕτοιμος τῶιδε καί τεῦξαι τάφον καί ξυμπυρῶσαι μυρίαν πέπλων χλιδήν: φίλος γάρ ἐλθών δυστυχῶς ἀπέρχεται. {μο.} οὐκ εἶσι γαίας ἐς μελάγχιμον πέδον: τοσόνδε νύμφην τήν ἔνερθ' αἰτήσομαι, τῆς καρποποιοῦ παῖδα δήμητρος θεᾶς, ψυχήν ἀνεῖναι τοῦδ': ὀφειλέτις δέ μοι τούς ὀρφέως τιμῶσα φαίνεσθαι φίλους. κἀμοί μέν ὡς θανών τε κοὐ λεύσσων φάος ἔσται τό λοιπόν: οὐ γάρ ἐς ταὐτόν ποτε ἔτ' εἶσιν οὐδέ μητρός ὄψεται δέμας: κρυπτός δ' ἐν ἄντροις τῆς ὑπαργύρου χθονός ἀνθρωποδαίμων κείσεται βλέπων φάος, βάκχου προφήτης, ὅς γε παγγαίου πέτραν ὤικησε, σεμνός τοῖσιν εἰδόσιν θεός. ῥᾶιον δέ πένθος τῆς θαλασσίας θεοῦ οἴσω: θανεῖν γάρ καί τόν ἐκ κείνης χρεών. θρήνοις δ' ἀδελφαί πρῶτα μέν ς' ὑμνήσομεν, ἔπειτ' ἀχιλλέα θέτιδος ἐν πένθει ποτέ. οὐ ῥύσεταί νιν παλλάς, ἥ ς' ἀπέκτανεν: τοῖον φαρέτρα λοξίου σώιζει βέλος. ὦ παιδοποιοί συμφοραί, πόνοι βροτῶν: ὡς ὅστις ὑμᾶς μή κακῶς λογίζεται ἄπαις διοίσει κοὐ τεκών θάψει τέκνα. {χο.} οὗτος μέν ἤδη μητρί κηδεύειν μέλει: σύ δ', εἴ τι πράσσειν τῶν προκειμένων θέλεις, ἕκτορ, πάρεστι: φῶς γάρ ἡμέρας τόδε. {εκ.} χωρεῖτε, συμμάχους δ' ὁπλίζεσθαι τάχος ἄνωχθε πληροῦν τ' αὐχένας ξυνωρίδων. πανούς δ' ἔχοντας χρή μένειν τυρσηνικῆς σάλπιγγος αὐδήν: ὡς ὑπερβαλών τάφρον τείχη τ' ἀχαιῶν ναυσίν αἶθον ἐμβαλεῖν πέποιθα τρωσί θ' ἡμέραν ἐλευθέραν ἀκτῖνα τήν στείχουσαν ἡλίου φέρειν. {χο.} πείθου βασιλεῖ: στείχωμεν ὅπλοις κοσμησάμενοι καί ξυμμαχίαι τάδε φράζωμεν: τάχα δ' ἄν νίκην δοίη δαίμων ὁ μεθ' ἡμῶν. 