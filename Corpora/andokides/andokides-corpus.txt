[1] {work} {περι των μυστηριων} τήν μέν παρασκευήν, ὦ ἄνδρες, καί τήν προθυμίαν τῶν ἐχθρῶν τῶν ἐμῶν, ὥστ' ἐμέ κακῶς ποιεῖν ἐκ παντός τρόπου καί δικαίως καί ἀδίκως, ἐξ ἀρχῆς ἐπειδή τάχιστα ἀφικόμην εἰς τήν πόλιν ταυτηνί, σχεδόν τι πάντες ἐπίστασθε, καί οὐδέν δεῖ περί τούτων πολλούς λόγους ποιεῖσθαι: ἐγώ δέ, ὦ ἄνδρες, δεήσομαι ὑμῶν δίκαια καί ὑμῖν τε ῥᾴδια χαρίζεσθαι καί ἐμοί ἄξια πολλοῦ τυχεῖν παρ' ὑμῶν. [καί] πρῶτον μέν ἐνθυμηθῆναι ὅτι νῦν ἐγώ ἥκω οὐδεμιᾶς μοι ἀνάγκης οὔσης παραμεῖναι, οὔτ' ἐγγυητάς καταστήσας οὔθ' ὑπό δεσμῶν ἀναγκασθείς, πιστεύσας δέ μάλιστα μέν τῷ δικαίῳ, ἔπειτα δέ καί ὑμῖν, γνώσεσθαι τά δίκαια καί μή περιόψεσθαί με ἀδίκως ὑπό τῶν ἐχθρῶν τῶν ἐμῶν διαφθαρέντα, ἀλλά πολύ μᾶλλον σώσειν δικαίως κατά τε τούς νόμους τούς ὑμετέρους καί τούς ὅρκους οὕς ὑμεῖς ὀμόσαντες μέλλετε τήν ψῆφον οἴσειν. εἰκότως δ' ἄν, ὦ ἄνδρες, τήν αὐτήν γνώμην ἔχοιτε περί τῶν ἐθελοντῶν εἰς τούς κινδύνους καθισταμένων, ἥνπερ αὐτοί περί αὑτῶν ἔχουσιν. ὁπόσοι μέν γάρ μή ἠθέλησαν ὑπομεῖναι καταγνόντες αὑτῶν ἀδικίαν, εἰκότως τοι καί ὑμεῖς τοιαῦτα περί αὐτῶν γιγνώσκετε οἷά περ καί αὐτοί περί σφῶν αὐτῶν ἔγνωσαν: ὁπόσοι δέ πιστεύσαντες μηδέν ἀδικεῖν ὑπέμειναν, δίκαιοί ἐστε καί ὑμεῖς περί τούτων τοιαύτην ἔχειν τήν γνώμην οἵαν περ καί αὐτοί περί αὑτῶν ἔσχον, καί μή προκαταγιγνώσκειν ἀδικεῖν. αὐτίκα ἐγώ πολλῶν μοι ἀπαγγελλόντων ὅτι λέγοιεν οἱ ἐχθροί ὡς ἄρα ἐγώ οὔτ' ἄν ὑπομείναιμι οἰχήσομαί τε φεύγων, _«τί γάρ ἄν καί βουλόμενος ἀνδοκίδης ἀγῶνα τοσοῦτον ὑπομείνειεν, ᾧ ἔξεστι μέν ἀπελθόντι ἐντεῦθεν ἔχειν πάντα τά ἐπιτήδεια, ἔστι δέ <ἀπο>πλεύσαντι εἰς κύπρον, ὅθεν περ ἥκει, γῆ πολλή καί ἀγαθή δεδομένη δωρεά ὑπάρχουσα; οὗτος ἄρα βουλήσεται περί τοῦ σώματος τοῦ ἑαυτοῦ κινδυνεῦσαι; εἰς τί ἀποβλέψας; οὐχ ὁρᾷ τήν πόλιν ἡμῶν ὡς διάκειται;» ἐγώ δέ, ὦ ἄνδρες, πολύ [τήν] ἐναντίαν τούτοις γνώμην ἔχω. ἄλλοθί τε γάρ ὤν πάντα τά ἀγαθά ἔχειν στερόμενος τῆς πατρίδος οὐκ ἄν δεξαίμην, τῆς <τε> πόλεως οὕτω διακειμένης ὥσπερ αὐτοί οἱ ἐχθροί λέγουσι, πολύ γ' ἄν [αὐτῆς] μᾶλλον ἐγώ πολίτης δεξαίμην εἶναι ἤ ἑτέρων πόλεων, αἵ ἴσως πάνυ [μοι] δοκοῦσιν ἐν τῷ παρόντι εὐτυχεῖν. ἅπερ γιγνώσκων ἐπέτρεψα διαγνῶναι ὑμῖν περί τοῦ σώματος τοῦ ἐμαυτοῦ. αἰτοῦμαι οὖν ὑμᾶς, ὦ ἄνδρες, εὔνοιαν πλείω παρασχέσθαι ἐμοί τῷ ἀπο λογουμένῳ ἤ τοῖς κατηγόροις, εἰδότας ὅτι κἄν ἐξ ἴσου ἀκροᾶσθε, ἀνάγκη τόν ἀπολογούμενον ἔλαττον ἔχειν. οἱ μέν γάρ ἐκ πολλοῦ χρόνου ἐπιβουλεύσαντες καί συνθέντες, αὐτοί ἄνευ κινδύνων ὄντες, τήν κατηγορίαν ἐποιήσαντο: ἐγώ δέ μετά δέους καί κινδύνου καί διαβολῆς τῆς μεγίστης τήν ἀπολογίαν ποιοῦμαι. εἰκός οὖν ὑμᾶς ἐστιν εὔνοιαν πλείω παρασχέσθαι ἐμοί ἤ τοῖς κατηγόροις. ἔτι δέ καί τόδε ἐνθυμητέον, ὅτι πολλοί ἤδη πολλά καί δεινά κατηγορήσαντες παραχρῆμα ἐξηλέγχθησαν ψευδόμενοι οὕτω φανερῶς ὥστε ὑμᾶς πολύ ἄν ἥδιον δίκην λαβεῖν παρά τῶν κατηγόρων ἤ παρά τῶν κατηγορουμένων: οἱ δέ αὖ, μαρτυρήσαντες τά ψευδῆ ἀδίκως ἀνθρώπους ἀπολέσαντες, ἑάλωσαν παρ' ὑμῖν ψευδομαρτυρίων, ἡνίκ' οὐδέν ἦν ἔτι πλέον τοῖς πεπονθόσιν. ὁπότ' οὖν ἤδη πολλά τοιαῦτα γεγένηται, εἰκός ὑμᾶς ἐστι μήπω τούς τῶν κατηγόρων λόγους πιστούς ἡγεῖσθαι. εἰ μέν γάρ δεινά κατηγόρηται ἤ μή, οἷόν τε γνῶναι ἐκ τῶν τοῦ κατηγόρου λόγων: εἰ δέ ἀληθῆ ταῦτά ἐστιν ἤ ψεύδη, οὐχ οἷόν τε ὑμᾶς πρότερον εἰδέναι πρίν ἄν καί ἐμοῦ ἀκούσητε ἀπολογουμένου. σκοπῶ μέν οὖν ἔγωγε, ὦ ἄνδρες, πόθεν χρή ἄρξασθαι τῆς ἀπολογίας, πότερον ἐκ τῶν τελευταίων [λόγων], ὡς παρανόμως με ἐνέδειξαν, ἤ περί τοῦ ψηφίσματος τοῦ ἰσοτιμίδου, ὡς ἄκυρόν ἐστιν, ἤ περί τῶν νόμων καί τῶν ὅρκων τῶν γεγενημένων, εἴτε καί ἐξ ἀρχῆς ὑμᾶς διδάξω τά γεγενημένα. ὅ δέ με ποιεῖ μάλιστ' ἀπορεῖν ἐγώ ὑμῖν ἐρῶ, ὅτι οὐ πάντες ἴσως ἐπί πᾶσι τοῖς κατηγορουμένοις ὁμοίως ὀργίζεσθε, ἀλλ' ἕκαστός τι ὑμῶν ἔχει πρός ὅ βούλοιτο ἄν με πρῶτον ἀπολογεῖσθαι: ἅμα δέ περί πάντων εἰπεῖν ἀδύνατον. κράτιστον οὖν μοι εἶναι δοκεῖ ἐξ ἀρχῆς ὑμᾶς διδάσκειν πάντα τά γενόμενα καί παραλείπειν μηδέν. ἄν γάρ ὀρθῶς μάθητε τά πραχθέντα, ῥᾳδίως γνώσεσθ' ἅ μου κατεψεύσαντο οἱ κατήγοροι. τά μέν οὖν δίκαια γιγνώσκειν ὑμᾶς ἡγοῦμαι καί αὐτούς παρεσκευάσθαι, οἷσπερ ἐγώ πιστεύσας ὑπέμεινα, ὁρῶν ὑμᾶς καί ἐν τοῖς ἰδίοις καί ἐν τοῖς δημοσίοις περί πλείστου τοῦτο ποιουμένους, ψηφίζεσθαι κατά τούς ὅρκους: ὅπερ καί συνέχει μόνον τήν πόλιν, ἀκόντων τῶν οὐ βουλομένων ταῦτα οὕτως ἔχειν: τάδε δέ ὑμῶν δέομαι, μετ' εὐνοίας μου τήν ἀκρόασιν τῆς ἀπολογίας ποιήσασθαι, καί μήτε μοι ἀντιδίκους καταστῆναι μήτε ὑπονοεῖν τά λεγόμενα, μήτε ῥήματα θηρεύειν, ἀκροασαμένους δέ διά τέλους τῆς ἀπολογίας τότε ἤδη ψηφίζεσθαι τοῦτο ὅ τι ἄν ὑμῖν αὐτοῖς ἄριστον καί εὐορκότατον νομίζητε εἶναι. ὥσπερ δέ καί προεῖπον ὑμῖν, ὦ ἄνδρες, ἐξ ἀρχῆς περί πάντων ποιήσομαι τήν ἀπολογίαν, πρῶτον μέν περί αὐτῆς τῆς αἰτίας ὅθεν περ ἡ ἔνδειξις ἐγένετο, διόπερ εἰς τόν ἀγῶνα τόνδε κατέστην, περί τῶν μυστηρίων ὡς οὔτ' ἐμοί ἠσέβηται οὐδέν οὔτε μεμήνυται οὔθ' ὡμολόγηται, οὐδ' οἶδα τούς μηνύσαντας ὑμῖν περί αὐτῶν οὔτ' εἰ ψευδῆ οὔτ' εἰ ἀληθῆ ἐμήνυσαν: ταῦθ' ὑμᾶς διδάξω. ἦν μέν γάρ ἐκκλησία τοῖς στρατηγοῖς τοῖς εἰς σικελίαν, νικίᾳ καί λαμάχῳ καί ἀλκιβιάδῃ, καί τριήρης ἡ στρατηγίς ἤδη ἐξώρμει ἡ λαμάχου: ἀναστάς δέ πυθόνικος ἐν τῷ δήμῳ εἶπεν: «ὦ ἀθηναῖοι, ὑμεῖς μέν στρατιάν ἐκπέμπετε καί παρασκευήν τοσαύτην, καί κίνδυνον ἀρεῖσθαι μέλλετε: ἀλκιβιάδην δέ τόν στρατηγόν ἀποδείξω ὑμῖν τά μυστήρια ποιοῦντα ἐν οἰκίᾳ μεθ' ἑτέρων, καί ἐάν ψηφίσησθε ἄδειαν <ᾧ> ἐγώ κελεύω, θεράπων ὑμῖν ἑνός τῶν ἐνθάδε ἀνδρῶν ἀμύητος ὤν ἐρεῖ τά μυστήρια: εἰ δέ μή, χρῆσθέ μοι ὅ τι ἄν ὑμῖν δοκῇ, ἐάν μή τἀληθῆ λέγω.» ἀντιλέγοντος δέ ἀλκιβιάδου πολλά καί ἐξάρνου ὄντος ἔδοξε τοῖς πρυτάνεσι τούς μέν ἀμυήτους μεταστήσασθαι, αὐτούς δ' ἰέναι ἐπί τό μειράκιον ὅ ὁ πυθόνικος ἐκέλευε. καί ᾤχοντο, καί ἤγαγον θεράποντα πολεμάρχου: ἀνδρόμαχος αὐτῷ ὄνομα ἦν. ἐπεί δέ ἐψηφίσαντο αὐτῷ τήν ἄδειαν, ἔλεγεν ὅτι ἐν τῇ οἰκίᾳ τῇ πουλυτίωνος γίγνοιτο μυστήρια: ἀλκιβιάδην μέν οὖν καί νικιάδην καί μέλητον, τούτους μέν αὐτούς εἶναι τούς ποιοῦντας, συμπαρεῖναι δέ καί ὁρᾶν τά γιγνόμενα καί ἄλλους, παρεῖναι δέ καί δούλους, ἑαυτόν τε καί τόν ἀδελφόν καί ἱκέσιον τόν αὐλητήν καί τόν μελήτου δοῦλον. πρῶτος μέν οὗτος ταῦτα ἐμήνυσε, καί ἀπέγραψε τούτους: ὧν πολύστρατος μέν συνελήφθη καί ἀπέθανεν, οἱ δέ ἄλλοι φεύγοντες ᾤχοντο, καί αὐτῶν ὑμεῖς θάνατον κατέγνωτε. καί μοι λαβέ καί ἀνάγνωθι αὐτῶν τά ὀνόματα. ὀνόματα. τούσδε ἀνδρόμαχος ἐμήνυσεν: ἀλκι βιάδην, νικιάδην, μέλητον, ἀρχεβιάδην, ἄρχιππον, διογένη, πολύστρατον, ἀριστομένη, οἰωνίαν, παναί τιον. πρώτη μέν, ὦ ἄνδρες, μήνυσις ἐγένετο αὕτη ὑπό ἀνδρομάχου κατά τούτων τῶν ἀνδρῶν. καί μοι κάλει διόγνητον. ἦσθα ζητητής, ὦ διόγνητε, ὅτε πυθόνικος εἰσήγ γειλεν ἐν τῷ δήμῳ περί ἀλκιβιάδου; ἦ. οἶσθα οὖν μηνύσαντα ἀνδρόμαχον τά ἐν τῇ οἰκίᾳ τῇ πουλυτίωνος γιγνόμενα; οἶδα. τά ὀνόματα οὖν τῶν ἀνδρῶν ἐστι ταῦτα, καθ' ὧν ἐκεῖνος ἐμήνυσεν; ἔστι ταῦτα. δευτέρα τοίνυν μήνυσις ἐγένετο. τεῦκρος ἦν ἐνθάδε μέτοικος, ὅς ᾤχετο μέγαράδε ὑπεξελθών, ἐκεῖθεν δέ ἐπαγγέλλεται τῇ βουλῇ, εἴ οἱ ἄδειαν δοῖεν, μηνύσειν καί περί τῶν μυστηρίων, συνεργός ὤν, τούς ἄλλους τούς ποιοῦντας μεθ' ἑαυτοῦ, καί περί τῶν ἑρμῶν τῆς περικοπῆς ἅ ᾔδει. ψηφισαμένης δέ τῆς βουλῆς (ἦν γάρ αὐτοκράτωρ) ᾤχοντο ἐπ' αὐτόν μέγαράδε: καί κομισθείς, ἄδειαν εὑρόμενος, ἀπογράφει τούς μεθ' ἑαυτοῦ. καί οὗτοι κατά τήν τεύκρου μήνυσιν ᾤχοντο φεύγοντες. καί μοι λαβέ καί ἀνάγνωθι τά ὀνόματα αὐτῶν. ὀνόματα. τούσδε τεῦκρος ἐμήνυσε: φαῖδρον, γνι φωνίδην, ἰσόνομον, ἡφαιστόδωρον, κηφισόδωρον, ἑαυ τόν, διόγνητον, σμινδυρίδην, φιλοκράτη, ἀντιφῶντα, τείσαρχον, παντακλέα. μέμνησθε δέ, ὦ ἄνδρες, ὅτι καί ταῦθ' ὑμῖν προσομολογεῖται ἅπαντα. τρίτη μήνυσις ἐγένετο. ἡ γυνή ἀλκμεωνίδου, γενομένη δέ καί δάμωνος (ἀγαρίστη ὄνομα αὐτῇ) αὕτη ἐμήνυσεν ἐν τῇ οἰκίᾳ τῇ χαρμίδου τῇ παρά τό ὀλυμπιεῖον μυστήρια ποιεῖν ἀλκιβιάδην καί ἀξίοχον καί ἀδείμαντον: καί ἔφυγον οὗτοι πάντες ἐπί ταύτῃ τῇ μηνύσει. ἔτι μήνυσις ἐγένετο μία. λυδός ὁ φερεκλέους τοῦ θημακέως ἐμήνυσε μυστήρια γίγνεσθαι ἐν τῇ οἰκίᾳ φερεκλέους τοῦ δεσπότου τοῦ ἑαυτοῦ, ἐν θημακῷ: καί ἀπογράφει τούς τε ἄλλους, καί τόν πατέρα ἔφη τόν ἐμόν παρεῖναι μέν, καθεύδειν δέ ἐγκεκαλυμμένον. σπεύσιππος δέ βουλεύων παραδίδωσιν αὐτούς τῷ δικαστηρίῳ. κἄπειτα ὁ πατήρ καταστήσας ἐγγυητάς ἐγράψατο τόν σπεύσιππον παρανόμων καί ἠγωνίσατο ἐν ἑξακισχιλίοις ἀθηναίων, καί μετέλαβε δικαστῶν τοσούτων οὐδέ διακοσίας ψήφους ὁ σπεύσιππος. ὁ δέ πείσας καί δεόμενος μεῖναι τόν πατέρα ἐγώ ἦν μάλιστα, εἶτα δέ καί οἱ ἄλλοι συγγενεῖς. καί μοι κάλει καλλίαν καί στέφανον. <{μάρτυρες}> κάλει δέ καί φίλιππον καί ἀλέξιππον: οὗτοι γάρ εἰσιν ἀκουμενοῦ καί αὐτοκράτορος συγγενεῖς, οἵ ἔφυγον ἐπί τῇ λυδοῦ μηνύσει: τοῦ μέν ἀδελφιδοῦς ἐστιν αὐτοκράτωρ, τοῦ δέ θεῖος ἀκουμενός: οἷς προσήκει μισεῖν μέν τόν ἐξελάσαντα ἐκείνους, εἰδέναι δέ μάλιστα δι' ὅντινα ἔφυγον. βλέπετε εἰς τούτους, καί μαρτυρεῖτε εἰ ἀληθῆ λέγω. {μάρτυρες} τά μέν γενόμενα ἠκούσατε, ὦ ἄνδρες, καί ὑμῖν οἱ μάρτυρες μεμαρτυρήκασιν: ἅ δέ οἱ κατήγοροι ἐτόλμησαν εἰπεῖν, ἀναμνήσθητε. οὕτω γάρ καί δίκαιον ἀπολογεῖσθαι, ἀναμιμνῄσκοντα τούς τῶν κατηγόρων λόγους ἐξελέγχειν. ἔλεξαν γάρ ὡς ἐγώ μηνύσαιμι περί τῶν μυστηρίων, ἀπογράψαιμί τε τόν πατέρα τόν ἐμαυτοῦ παρόντα, καί γενοίμην μηνυτής κατά τοῦ πατρός τοῦ ἐμαυτοῦ, λόγον οἶμαι πάντων δεινότατόν [τε] καί ἀνοσιώτατον λέγοντες. ὁ μέν γάρ ἀπογράψας αὐτόν λυδός ἦν ὁ φερεκλέους, ὁ δέ πείσας ὑπομεῖναι καί μή οἴχεσθαι φεύγοντα ἐγώ, πολλά ἱκετεύσας καί λαμβανόμενος τῶν γονάτων. καίτοι τί ἐβουλόμην, εἰ ἐμήνυσα μέν κατά τοῦ πατρός, ὡς οὗτοί φασιν, ἱκέτευον δέ τόν πατέρα μείναντά τι παθεῖν ὑπ' ἐμοῦ; καί ὁ πατήρ ἐπείσθη ἀγῶνα τοιοῦτον ἀγωνίσασθαι, ἐν ᾧ δυοῖν τοῖν μεγίστοιν κακοῖν οὐκ ἦν αὐτῷ ἁμαρτεῖν, ἤ [γάρ] ἐμοῦ δόξαντος τά ὄντα μηνῦσαι κατ' ἐκείνου ὑπ' ἐμοῦ ἀποθανεῖν, ἤ αὐτῷ σωθέντι ἐμέ ἀποκτεῖναι; ὁ γάρ νόμος οὕτως εἶχεν: εἰ μέν τἀληθῆ μηνύσειέ τις, εἶναι τήν ἄδειαν, εἰ δέ τά ψευδῆ, τεθνάναι. καί μέν δή τοῦτό γε ἐπίστασθε πάντες, ὅτι ἐσώθην καί ἐγώ καί ὁ ἐμός πατήρ: οἷόν τε δ' οὐκ ἦν, εἴπερ ἐγώ μηνυτής ἐγενόμην περί τοῦ πατρός, ἀλλ' ἤ ἐμέ ἤ ἐκεῖνον ἔδει ἀποθανεῖν. φέρε δή τοίνυν, εἰ καί ὁ πατήρ ἐβούλετο ὑπομένειν, τούς φίλους ἄν οἴεσθε ἤ ἐπιτρέπειν αὐτῷ μένειν ἤ ἐγγυήσασθαι, ἀλλ' οὐκ ἄν παραιτεῖσθαι καί δεῖσθαι ἀπιέναι ὅπου [ἄν] ἔμελλεν αὐτός σωθήσεσθαι ἐμέ τε οὐκ ἀπολεῖν; ἀλλά γάρ καί ὅτε σπεύσιππον ἐδίωκεν ὁ πατήρ τῶν παρανόμων, αὐτά ταῦτα ἔλεγεν, ὡς οὐδεπώποτε ἔλθοι εἰς θημακόν ὡς φερεκλέα: ἐκέλευε δέ βασανίσαι τά ἀνδράποδα, καί μή τούς μέν παραδιδόντας μή ἐθέλειν ἐλέγχειν, τούς δέ μή θέλοντας ἀναγκάζειν. ταῦτα δέ λέγοντος τοῦ πατρός τοῦ ἐμοῦ, ὡς ἅπαντες ἴστε, τί ὑπελείπετο τῷ σπευσίππῳ λέγειν, εἰ ἀληθῆ οἵδε λέγουσιν, ἀλλ' ἤ «ὦ λεωγόρα, τί βούλῃ περί θεραπόντων λέγειν; οὐχ ὁ υἱός οὑτοσί μεμήνυκε κατά σοῦ, καί φησί σε παρεῖναι ἐν θημακῷ; ἔλεγχε σύ τόν πατέρα, ἤ οὐκ ἔστι σοι ἄδεια.» ταυτί ἔλεγεν ἄν ὁ σπεύσιππος, ὦ ἄνδρες, ἤ οὔ; ἐγώ μέν οἶμαι. εἰ τοίνυν ἀνέβην ἐπί δικαστήριον, ἤ λόγος τις περί ἐμοῦ ἐγένετο, ἤ μήνυσίς τις ἐμή ἐστιν ἤ ἀπογραφή, μή ὅτι ἐμή καθ' ἑτέρου, ἀλλ' εἰ καί ἄλλου τινός κατ' ἐμοῦ, ἐλεγχέτω με ὁ βουλόμενος ἐνταῦθα ἀναβάς. ἀλλά γάρ λόγον ἀνοσιώτερον καί ἀπιστότερον οὐδένα πώποτ' ἐγώ εἰπόντα οἶδα, οἵ τοῦτο μόνον ἡγήσαντο δεῖν, τολμῆσαι κατηγορῆσαι: εἰ δ' ἐλεγχθήσονται ψευδόμενοι, οὐδέν αὐτοῖς ἐμέλησεν. ὥσπερ οὖν, εἰ ἀληθῆ ἦν ταῦτα ἅ μου κατηγόρησαν, ἐμοί ἄν ὠργίζεσθε καί ἠξιοῦτε δίκην τήν μεγίστην ἐπιτιθέναι, οὕτως ἀξιῶ ὑμᾶς, γιγνώσκοντας ὅτι ψεύδονται, πονηρούς τε αὐτούς νομίζειν, χρῆσθαί τε τεκμηρίῳ ὅτι εἰ τά δεινότατα τῶν κατηγορηθέντων περιφανῶς ἐλέγχονται ψευδόμενοι, ἦ που τά γε πολλῷ φαυλότερα ῥᾳδίως ὑμῖν ἀποδείξω ψευδομένους αὐτούς. αἱ μέν μηνύσεις ὧδε περί τῶν μυστηρίων αὗται ἐγένοντο τέτταρες: οἵ δέ ἔφυγον καθ' ἑκάστην μήνυσιν, ἀνέγνων ὑμῖν τά ὀνόματα αὐτῶν, καί οἱ μάρτυρες μεμαρτυρήκασιν. ἔτι δέ πρός τούτοις ἐγώ πιστότητος ὑμῶν ἕνεκα, ὦ ἄνδρες, τάδε ποιήσω. τῶν γάρ φυγόντων ἐπί τοῖς μυστηρίοις οἱ μέν τινες ἀπέθανον φεύγοντες, οἱ δ' ἥκουσιν καί εἰσίν ἐνθάδε καί πάρεισιν ὑπ' ἐμοῦ κεκλη μένοι. ἐγώ οὖν ἐν τῷ ἐμῷ λόγῳ δίδωμι τῷ βουλομένῳ με ἐλέγξαι ὅτι ἔφυγέ τις αὐτῶν δι' ἐμέ ἤ ἐμήνυσα κατά του, ἤ οὐχ ἕκαστοι ἔφυγον κατά τάς μηνύσεις ταύτας ἅς ἐγώ ὑμῖν ἀπέδειξα. καί ἐάν τις ἐλέγξῃ με ὅτι ψεύδομαι, χρήσασθέ μοι ὅ τι βούλεσθε. καί σιωπῶ, καί παραχωρῶ, εἴ τις ἀναβαίνειν βούλεται. φέρε δή, ὦ ἄνδρες, μετά ταῦτα τί ἐγένετο; ἐπειδή αἱ μηνύσεις ἐγένοντο, περί τῶν μηνύτρων (ἦσαν γάρ κατά τό κλεωνύμου ψήφισμα χίλιαι δραχμαί, κατά δέ τό πεισάνδρου μύριαι) περί δέ τούτων ἠμφεσβήτουν οὗτοί τε οἱ μηνύσαντες καί πυθόνικος, φάσκων πρῶτος εἰσαγγεῖλαι, καί ἀνδροκλῆς ὑπέρ τῆς βουλῆς. ἔδοξεν οὖν τῷ δήμῳ ἐν τῷ τῶν θεσμοθετῶν δικαστηρίῳ τούς μεμυημένους, ἀκούσαντας τάς μηνύσεις ἅς ἕκαστος ἐμήνυσε, διαδικάσαι. καί ἐψηφίσαντο πρώτῳ μέν ἀνδρομάχῳ, δευτέρῳ δέ τεύκρῳ, καί ἔλαβον παναθηναίων τῷ ἀγῶνι ἀνδρόμαχος μέν μυρίας δραχμάς, τεῦκρος δέ χιλίας. καί μοι κάλει τούτων τούς μάρτυρας. {μάρτυρες} περί μέν τῶν μυστηρίων, ὦ ἄνδρες, ὧν ἕνεκα ἡ ἔνδειξις ἐγένετο καί περί ὧν ὑμεῖς οἱ μεμυημένοι εἰσεληλύθατε, ἀποδέδεικταί μοι ὡς οὔτε ἠσέβηκα οὔτε μεμήνυκα περί οὐδενός οὔτε ὡμολόγηκα περί αὐτῶν, οὐδέ ἔστι μοι ἁμάρτημα περί τώ θεώ οὔτε μεῖζον οὔτ' ἔλαττον οὐδέν. ὅπερ ἐμοί περί πλείστου ἐστίν ὑμᾶς πεῖσαι. καί γάρ οἱ λόγοι τῶν κατηγόρων ταῦτα τά δεινά καί φρικώδη ἀνωρθίαζον, καί λόγους εἶπον ὡς πρότερον ἑτέρων ἁμαρτόντων καί ἀσεβησάντων περί τώ θεώ οἷα ἕκαστος αὐτῶν ἔπαθε καί ἐτιμωρήθη_ τούτων οὖν ἐμοί τῶν λόγων ἤ τῶν ἔργων τί προσήκει; ἐγώ γάρ πολύ μᾶλλον ἐκείνων <ταῦτα> κατηγορῶ, καί δι' αὐτό τοῦτό φημι δεῖν ἐκείνους μέν ἀπολέσθαι, ὅτι ἠσέβησαν, ἐμέ δέ σῴζεσθαι, ὅτι οὐδέν ἡμάρτηκα. ἤ δεινόν γ' ἄν εἴη, εἰ ἐμοί ὀργίζοισθε ἐπί τοῖς ἑτέρων ἁμαρτήμασι, καί τήν εἰς ἐμέ διαβολήν εἰδότες ὅτι ὑπό τῶν ἐχθρῶν τῶν ἐμῶν λέγεται, κρείττω τῆς ἀληθείας ἡγήσεσθε. δῆλον γάρ ὅτι τοῖς μέν ἡμαρτηκόσι τά τοιαῦτα ἁμαρτήματα οὐκ ἔστιν ἀπολογία ὡς οὐκ ἐποίησαν: ἡ γάρ βάσανος δεινή παρά τοῖς εἰδόσιν: ἐμοί δέ ὁ ἔλεγχος ἥδιστος, ἐν οἷς ὑμῶν οὐδέν με δεῖ δεόμενον οὐδέ παραιτούμενον σωθῆναι ἐπί τῇ τοιαύτῃ αἰτίᾳ, ἀλλ' ἐλέγχοντα τούς τῶν κατηγόρων λόγους καί ὑμᾶς ἀναμιμνῄσκοντα τά γεγενημένα, οἵ τινες ὅρκους μεγάλους ὀμόσαντες οἴσετε τήν ψῆφον περί ἐμοῦ, καί ἀρασάμενοι τάς μεγίστας ἀράς ὑμῖν τε αὐτοῖς καί παισί τοῖς ὑμετέροις αὐτῶν, ἦ μήν ψηφιεῖσθαι [περί ἐμοῦ] τά δίκαια, πρός δέ τούτοις μεμύησθε καί ἑοράκατε τοῖν θεοῖν τά ἱερά, ἵνα τιμωρήσητε μέν τούς ἀσεβοῦντας, σῴζητε δέ τούς μηδέν ἀδικοῦντας. νομίσατε τοίνυν ἀσέβημα οὐδέν ἔλαττον εἶναι τῶν μηδέν ἠδικηκότων ἀσεβεῖν καταγνῶναι ἤ τούς ἠσεβηκότας μή τιμωρεῖσθαι. ὥστ' ἐγώ ὑμῖν πολύ μᾶλλον τῶν κατηγόρων πρός τοῖν θεοῖν ἐπισκήπτω, ὑπέρ τε τῶν ἱερῶν ἅ εἴδετε, καί ὑπέρ τῶν ἑλλήνων οἵ τῆς ἑορτῆς ἕνεκα ἔρχονται δεῦρο: εἰ μέν τι ἠσέβηκα ἤ ὡμολόγηκα ἤ ἐμήνυσα κατά τινος ἀνθρώπων, ἤ ἄλλος τις περί ἐμοῦ, ἀποκτείνατέ με: οὐ παραιτοῦμαι: εἰ δέ οὐδέν ἡμάρτηταί μοι, καί τοῦτο ὑμῖν ἀποδείκνυμι σαφῶς, δέομαι ὑμῶν αὐτό φανερόν τοῖς ἕλλησι πᾶσι ποιῆσαι, ὡς ἀδίκως εἰς τόνδε τόν ἀγῶνα κατέστην. ἐάν γάρ μή μεταλάβῃ τό πέμπτον μέρος τῶν ψήφων καί ἀτιμωθῇ ὁ ἐνδείξας ἐμέ κηφίσιος οὑτοσί, οὐκ ἔξεστιν αὐτῷ εἰς τό ἱερόν τοῖν θεοῖν εἰσιέναι, ἤ ἀποθανεῖται. εἰ οὖν ὑμῖν δοκῶ ἱκανῶς περί τούτων ἀπολελογῆσθαι, δηλώσατέ μοι, ἵνα προθυμότερον περί τῶν ἄλλων ἀπολογῶμαι. περί δέ τῶν ἀναθημάτων τῆς περικοπῆς καί τῆς μηνύσεως, ὥσπερ καί ὑπεσχόμην ὑμῖν, οὕτω καί ποιήσω: ἐξ ἀρχῆς γάρ ὑμᾶς διδάξω ἅπαντα τά γεγενημένα. ἐπειδή τεῦκρος ἦλθε μεγαρόθεν, ἄδειαν εὑρόμενος μηνύει περί τε τῶν μυστηρίων ἅ ᾔδει καί τῶν περικοψάντων τά ἀναθήματα [καί] ἀπογράφει δυοῖν δέοντας εἴκοσιν ἄνδρας. ἐπειδή δέ οὗτοι ἀπεγράφησαν, οἱ μέν αὐτῶν φεύγοντες ᾤχοντο, οἱ δέ συλληφθέντες ἀπέθανον κατά τήν τεύκρου μήνυσιν. καί μοι ἀνάγνωθι αὐτῶν τά ὀνόματα. ὀνόματα. τεῦκρος ἐπί τοῖς ἑρμαῖς ἐμήνυσεν εὐκτήμονα, γλαύκιππον, εὐρύμαχον, πολύευκτον, πλά τωνα, ἀντίδωρον, χάριππον, θεόδωρον, ἀλκισθένη, μενέστρατον, ἐρυξίμαχον, εὐφίλητον, εὐρυδάμαντα, φερεκλέα, μέλητον, τιμάνθη, ἀρχίδαμον, τελένικον. τούτων τοίνυν τῶν ἀνδρῶν οἱ μέν ἥκουσι καί εἰσίν ἐνθάδε, τῶν δέ ἀποθανόντων εἰσί πολλοί προσήκοντες: ὧν ὅστις βούλεται, ἐν τῷ ἐμῷ λόγῳ ἀναβάς με ἐλεγξάτω ἤ ὡς ἔφυγέ τις δι' ἐμέ τούτων τῶν ἀνδρῶν ἤ ὡς ἀπέθανεν. ἐπειδή δέ ταῦτα ἐγένετο, πείσανδρος καί χαρικλῆς, ὄντες μέν τῶν ζητητῶν, δοκοῦντες δ' ἐν ἐκείνῳ τῷ χρόνῳ εὐνούστατοι εἶναι τῷ δήμῳ, ἔλεγον ὡς εἴη τά ἔργα τά γεγενημένα οὐκ ὀλίγων ἀνδρῶν ἀλλ' ἐπί τῇ τοῦ δήμου καταλύσει, καί χρῆναι ἔτι ζητεῖν καί μή παύσασθαι. καί ἡ πόλις οὕτως διέκειτο, ὥστ' ἐπειδή τήν βουλήν εἰς τό βουλευτήριον ὁ κῆρυξ ἀνείποι ἰέναι καί τό σημεῖον καθέλοι, τῷ αὐτῷ σημείῳ ἡ μέν βουλή εἰς τό βουλευτήριον ᾔει, οἱ δ' ἐκ τῆς ἀγορᾶς ἔφευγον, δεδιότες εἷς ἕκαστος μή συλληφθείη. ἐπαρθείς οὖν τοῖς τῆς πόλεως κακοῖς εἰσαγγέλλει διοκλείδης εἰς τήν βουλήν, φάσκων εἰδέναι τούς περικόψαντας τούς ἑρμᾶς, καί εἶναι αὐτούς εἰς τριακοσίους: ὡς δ' ἴδοι καί περιτύχοι τῷ πράγματι, ἔλεγε. καί τούτοις, ὦ ἄνδρες, δέομαι ὑμῶν προσέχοντας τόν νοῦν ἀναμιμνῄσκεσθαι, ἐάν ἀληθῆ λέγω, καί διδάσκειν ἀλλήλους: ἐν ὑμῖν γάρ ἦσαν οἱ λόγοι, καί μοι ὑμεῖς τούτων μάρτυρές ἐστε. ἔφη γάρ εἶναι μέν ἀνδράποδόν οἱ ἐπί λαυρείῳ, δεῖν δέ κομίσασθαι ἀποφοράν. ἀναστάς δέ πρῴ ψευσθείς τῆς ὥρας βαδίζειν: εἶναι δέ πανσέληνον. ἐπεί δέ παρά τό προπύλαιον τοῦ διονύσου ἦν, ὁρᾶν ἀνθρώπους πολλούς ἀπό τοῦ ᾠδείου καταβαίνοντας εἰς τήν ὀρχήστραν: δείσας δέ αὐτούς, εἰσελθών ὑπό τήν σκιάν καθέζεσθαι μεταξύ του κίονος καί τῆς στήλης ἐφ' ᾗ ὁ στρατηγός ἐστιν ὁ χαλκοῦς. ὁρᾶν δέ ἀνθρώπους τόν μέν ἀριθμόν μάλιστα τριακοσίους, ἑστάναι δέ κύκλῳ ἀνά πέντε καί δέκα ἄνδρας, τούς δέ ἀνά εἴκοσιν: ὁρῶν δέ αὐτῶν πρός τήν σελήνην τά πρόσωπα τῶν πλείστων γιγνώσκειν. καί πρῶτον μέν, ὦ ἄνδρες, τοῦθ' ὑπέθετο, δεινότατον πρᾶγμα, οἶμαι, ὅπως ἐν ἐκείνῳ εἴη ὅντινα βούλοιτο ἀθηναίων φάναι τῶν ἀνδρῶν τούτων εἶναι, ὅντινα δέ μή βούλοιτο, λέγειν ὅτι οὐκ ἦν. ἰδών δέ ταῦτ' ἔφη ἐπί λαύρειον ἰέναι, καί τῇ ὑστεραίᾳ ἀκούειν ὅτι οἱ ἑρμαῖ εἶεν περικεκομμένοι: γνῶναι οὖν εὐθύς ὅτι τούτων εἴη τῶν ἀνδρῶν τό ἔργον. ἥκων δέ εἰς ἄστυ ζητητάς τε ἤδη ᾑρημένους καταλαμβάνειν καί μήνυτρα κεκηρυγμένα ἑκατόν μνᾶς. ἰδών δέ εὔφημον τόν καλλίου τοῦ τηλοκλέους ἀδελφόν ἔν τῳ χαλκείῳ καθήμενον, ἀναγαγών αὐτόν εἰς τό ἡφαιστεῖον λέγειν ἅπερ ὑμῖν ἐγώ εἴρηκα, ὡς ἴδοι ἡμᾶς ἐν ἐκείνῃ τῇ νυκτί: οὔκουν ἕλοιτο παρά τῆς πόλεως χρήματα λαβεῖν μᾶλλον ἤ παρ' ἡμῶν, ὥσθ' ἡμᾶς ἔχειν φίλους. εἰπεῖν οὖν τόν εὔφημον ὅτι καλῶς ποιήσειεν εἰπών, καί συνήκειν κελεῦσαί οἱ εἰς τήν λεωγόρου οἰκίαν, «ἵνα ἐκεῖ συγγένῃ μετ' ἐμοῦ ἀνδοκίδῃ καί ἑτέροις οἷς δεῖ». ἥκειν ἔφη τῇ ὑστεραίᾳ, καί δή κόπτειν τήν θύραν: τόν δέ πατέρα τόν ἐμόν τυχεῖν ἐξιόντα, καί εἰπεῖν αὐτῷ: «ἆρά γε σέ οἵδε περιμένουσι; χρή μέντοι μή ἀπωθεῖσθαι τοιούτους φίλους.» εἰπόντα δέ αὐτόν ταῦτα οἴχεσθαι. καί τούτῳ μέν τῷ τρόπῳ τόν πατέρα μου ἀπώλλυε, συνειδότα ἀποφαίνων. εἰπεῖν δέ ἡμᾶς ὅτι δεδογμένον ἡμῖν εἴη δύο μέν τάλαντα ἀργυρίου διδόναι οἱ ἀντί τῶν ἑκατόν μνῶν τῶν ἐκ τοῦ δημοσίου, ἐάν δέ κατάσχωμεν ἡμεῖς ἅ βουλόμεθα, ἕνα αὐτόν ἡμῶν εἶναι, πίστιν δέ τούτων δοῦναί τε καί δέξασθαι. ἀποκρίνασθαι δέ αὐτός πρός ταῦτα ὅτι βουλεύσοιτο: ἡμᾶς δέ κελεύειν αὐτόν ἥκειν εἰς καλλίου τοῦ τηλοκλέους ἵνα κἀκεῖνος παρείη. τόν δ' αὖ κηδεστήν μου οὕτως ἀπώλλυεν. ἥκειν ἔφη εἰς καλλίου, καί καθομολογήσας ἡμῖν πίστιν δοῦναι ἐν ἀκροπόλει, καί ἡμᾶς συνθεμένους οἱ τό ἀργύριον εἰς τόν ἐπιόντα μῆνα δώσειν διαψεύδεσθαι καί οὐ διδόναι: ἥκειν οὖν μηνύσων τά γενόμενα. ἡ μέν εἰσαγγελία αὐτῷ, ὦ ἄνδρες, τοιαύτη: ἀπογράφει δέ τά ὀνόματα τῶν ἀνδρῶν ὧν ἔφη γνῶναι, δύο καί τετταράκοντα, πρώτους μέν μαντίθεον καί ἀψεφίωνα, βουλευτάς ὄντας καί καθημένους ἔνδον, εἶτα δέ καί τούς ἄλλους. ἀναστάς δέ πείσανδρος ἔφη χρῆναι λύειν τό ἐπί σκαμανδρίου ψήφισμα καί ἀναβιβάζειν ἐπί τόν τροχόν τούς ἀπογραφέντας, ὅπως μή πρότερον νύξ ἔσται πρίν πυθέσθαι τούς ἄνδρας ἅπαντας. ἀνέκραγεν ἡ βουλή ὡς εὖ λέγει. ἀκούσαντες δέ ταῦτα μαντίθεος καί ἀψεφίων ἐπί τήν ἑστίαν ἐκαθέζοντο, ἱκετεύοντες μή στρεβλωθῆναι ἀλλ' ἐξεγγυηθέντες κριθῆναι. μόλις δέ τούτων τυχόντες, ἐπειδή τούς ἐγγυητάς κατέστησαν, ἐπί τούς ἵππους ἀναβάντες ᾤχοντο εἰς τούς πολεμίους αὐτομολήσαντες, καταλιπόντες τούς ἐγγυητάς, οὕς ἔδει <ἐν> τοῖς αὐτοῖς ἐνέχεσθαι ἐν οἷσπερ οὕς ἠγγυήσαντο. ἡ δέ βουλή ἐξελθοῦσα ἐν ἀπορρήτῳ συνέλαβεν ἡμᾶς καί ἔδησεν ἐν τοῖς ξύλοις. ἀνακαλέσαντες δέ τούς στρατηγούς ἀνειπεῖν ἐκέλευσαν ἀθηναίων τούς μέν ἐν ἄστει οἰκοῦντας ἰέναι εἰς τήν ἀγοράν τά ὅπλα λαβόντας, τούς δ' ἐν μακρῷ τείχει εἰς τό θησεῖον, τούς δ' ἐν πειραιεῖ εἰς τήν ἱππο δαμείαν ἀγοράν, τούς δέ ἱππέας ἔτι <πρό> νυκτός σημῆναι τῇ σάλπιγγι ἥκειν εἰς τό ἀνάκιον, τήν δέ βουλήν εἰς ἀκρόπολιν ἰέναι κἀκεῖ καθεύδειν, τούς δέ πρυτάνεις ἐν τῇ θόλῳ. βοιωτοί δέ πεπυσμένοι τά πράγματα ἐπί τοῖς ὁρίοις ἦσαν ἐξεστρατευμένοι. τόν δέ τῶν κακῶν τούτων αἴτιον διοκλείδην ὡς σωτῆρα ὄντα τῆς πόλεως ἐπί ζεύγους ἦγον εἰς τό πρυτανεῖον στεφανώσαντες, καί ἐδείπνει ἐκεῖ. πρῶτον μέν οὖν ταῦτα, ὦ ἄνδρες, ὁπόσοι ὑμῶν παρῆσαν, ἀναμιμνῄσκεσθε καί τούς ἄλλους διδάσκετε: εἶτα δέ μοι τούς πρυτάνεις κάλει τούς τότε πρυτανεύσαντας, φιλοκράτη καί τούς ἄλλους [διδάσκετε]. {μάρτυρες} φέρε δή, καί τά ὀνόματα ὑμῖν ἀναγνώσομαι τῶν ἀνδρῶν ὧν ἀπέγραψεν, ἵν' εἰδῆτε ὅσους μοι τῶν συγγενῶν ἀπώλλυεν, πρῶτον μέν τόν πατέρα, εἶτα δέ τόν κηδεστήν, τόν μέν συνειδότα ἀποδεικνύς, τοῦ δ' ἐν τῇ οἰκίᾳ φάσκων τήν σύνοδον γενέσθαι. τῶν δ' ἄλλων ἀκούσεσθε τά ὀνόματα. καί αὐτοῖς ἀναγίγνωσκε. χαρμίδης ἀριστοτέλους: οὗτος ἀνεψιός ἐμός: ἡ μήτηρ <ἡ> ἐκείνου καί ὁ πατήρ ὁ ἐμός ἀδελφοί. ταυρέας: οὑτοσί ἀνεψιός τοῦ πατρός. νισαῖος: υἱός ταυρέου. καλλίας ὁ ἀλκμέωνος: ἀνεψιός τοῦ πατρός. εὔφημος: καλλίου τοῦ τηλοκλέους ἀδελφός. φρύνιχος ὁ ὀρχησάμενος: ἀνεψιός. εὐκράτης ὁ νικίου ἀδελφός: κηδεστής οὗτος καλλίου. κριτίας: ἀνεψιός [εὐκρατίας ὁ νικίου ἀδελφός] καί οὗτος τοῦ πατρός: αἱ μητέρες ἀδελφαί. τούτους πάντας ἐν τοῖς τετταράκοντα ἀνδράσιν ἀπέγραψεν. ἐπειδή δέ ἐδεδέμεθα πάντες ἐν τῷ αὐτῷ καί νύξ τε ἦν καί τό δεσμωτήριον συνεκέκλῃτο, ἧκον δέ τῷ μέν μήτηρ τῷ δέ ἀδελφή τῷ δέ γυνή καί παῖδες, ἦν δέ βοή καί οἶκτος κλαόντων καί ὀδυρομένων τά παρόντα κακά, λέγει πρός με χαρμίδης, ὤν μέν ἀνεψιός, ἡλικιώτης δέ καί συνεκτραφείς ἐν τῇ οἰκίᾳ τῇ ἡμετέρᾳ ἐκ παιδός, ὅτι «ἀνδοκίδη, τῶν μέν παρόντων κακῶν ὁρᾷς τό μέγεθος, ἐγώ δ' ἐν μέν τῷ παρελθόντι χρόνῳ οὐδέν ἐδεόμην λέγειν οὐδέ σε λυπεῖν, νῦν δέ ἀναγκάζομαι διά τήν παροῦσαν ἡμῖν συμφοράν. οἷς γάρ ἐχρῶ καί οἷς συνῆσθα ἄνευ ἡμῶν τῶν συγγενῶν, οὗτοι ἐπί ταῖς αἰτίαις δι' ἅς ἡμεῖς ἀπολλύμεθα οἱ μέν αὐτῶν τεθνᾶσιν, οἱ δέ οἴχονται φεύγοντες, σφῶν αὐτῶν καταγνόντες ἀδικεῖν !!!!!!!!!!!! εἰ ἤκουσάς τι τούτου τοῦ πράγματος τοῦ γενομένου, εἰπέ, καί πρῶτον μέν σεαυτόν σῷσον, εἶτα δέ τόν πατέρα, ὅν εἰκός ἐστί σε μάλιστα φιλεῖν, εἶτα δέ τόν κηδεστήν, ὅς ἔχει σου τήν ἀδελφήν ἥπερ σοι μόνη ἐστίν, ἔπειτα δέ τούς ἄλλους συγγενεῖς καί ἀναγκαίους τοσούτους ὄντας, ἔτι δέ ἐμέ, ὅς ἐν ἅπαντι τῷ βίῳ ἠνίασα μέν σε οὐδέν πώποτε, προθυμότατος δέ εἰς σέ καί τά σά πράγματά εἰμι, ὅ τι ἄν δέῃ ποιεῖν». λέγοντος δέ, ὦ ἄνδρες, χαρμίδου ταῦτα, ἀντιβολούντων δέ τῶν ἄλλων καί ἱκετεύοντος ἑνός ἑκάστου, ἐνεθυμήθην πρός ἐμαυτόν: «ὤ πάντων ἐγώ δεινοτάτῃ συμφορᾷ περιπεσών, πότερα περιίδω τούς ἐμαυτοῦ συγγενεῖς ἀπολλυμένους ἀδίκως, καί αὐτούς τε ἀποθανόντας καί τά χρήματα αὐτῶν δημευθέντα, πρός δέ τούτοις ἀναγραφέντας ἐν στήλαις ὡς ὄντας ἀλιτηρίους τῶν θεῶν τούς οὐδενός αἰτίους τῶν γεγενημένων, ἔτι δέ τριακοσίους ἀθηναίων μέλλοντας ἀδίκως ἀπολεῖσθαι, τήν δέ πόλιν ἐν κακοῖς οὖσαν τοῖς μεγίστοις καί ὑποψίαν εἰς ἀλλήλους ἔχοντας, ἤ εἴπω ἀθηναίοις ἅπερ ἤκουσα εὐφιλήτου αὐτοῦ τοῦ ποιήσαντος»; ἔτι δέ ἐπί τούτοις καί τόδε ἐνεθυμήθην, ὦ ἄνδρες, καί ἐλογιζόμην πρός ἐμαυτόν τούς ἐξημαρτηκότας καί τό ἔργον εἰργασμένους, ὅτι οἱ μέν αὐτῶν ἤδη ἐτέθνασαν ὑπό τεύκρου μηνυθέντες, οἱ δέ φεύγοντες ᾤχοντο καί αὐτῶν θάνατος κατέγνωστο, τέτταρες δέ ἦσαν ὑπόλοιποι οἵ οὐκ ἐμηνύθησαν ὑπό τεύκρου τῶν πεποιηκότων, παναίτιος χαιρέδημος διάκριτος λυσίστρατος: οὕς εἰκός ἦν ἁπάντων μάλιστα δοκεῖν εἶναι τούτων τῶν ἀνδρῶν οὕς ἐμήνυσε διοκλείδης, φίλους ὄντας τῶν ἀπολωλότων ἤδη. καί τοῖς μέν οὐδέπω βέβαιος ἦν ἡ σωτηρία, τοῖς δέ ἐμοῖς οἰκείοις φανερός <ὁ> ὄλεθρος, εἰ μή τις ἐρεῖ ἀθηναίοις τά γενόμενα. ἐδόκει οὖν μοι κρεῖττον εἶναι τέτταρας ἄνδρας ἀποστερῆσαι τῆς πατρίδος δικαίως, οἵ νῦν ζῶσι καί κατεληλύθασι καί ἔχουσι τά σφέτερα αὐτῶν, ἤ ἐκείνους ἀποθανόντας ἀδίκως περιιδεῖν. εἰ οὖν τινι ὑμῶν, ὦ ἄνδρες, <ἤ> τῶν ἄλλων πολιτῶν γνώμη τοιαύτη παρειστήκει πρότερον περί ἐμοῦ, ὡς ἄρα ἐγώ ἐμήνυσα κατά τῶν ἑταίρων τῶν ἐμαυτοῦ, ὅπως ἐκεῖνοι μέν ἀπόλοιντο, ἐγώ δέ σωθείην, ἅ ἐλογοποίουν οἱ ἐχθροί περί ἐμοῦ, βουλόμενοι διαβάλλειν με, σκοπεῖσθε ἐξ αὐτῶν τῶν γεγενημένων. νῦν γάρ ἐμέ μέν λόγον <δεῖ> διδόναι τῶν ἐμοί πεπραγμένων μετά τῆς ἀληθείας, αὐτῶν παρόντων οἵπερ ἥμαρτον καί ἔφυγον ταῦτα ποιήσαντες, ἴσασι δέ ἄριστα εἴτε ψεύδομαι εἴτε ἀληθῆ λέγω, ἔξεστι δέ αὐτοῖς ἐλέγχειν με ἐν τῷ ἐμῷ λόγῳ: ἐγώ γάρ ἐφίημι: ὑμᾶς δέ δεῖ μαθεῖν τά γενόμενα. ἐμοί γάρ, ὦ ἄνδρες, τοῦδε τοῦ ἀγῶνος τοῦτ' ἔστι μέγιστον, σωθέντι μή δοκεῖν <ὑμῖν> κακῷ εἶναι, εἶτα δέ καί τούς ἄλλους ἅπαντας μαθεῖν ὅτι οὔτε μετά κακίας οὔτε μετ' ἀνανδρίας οὐδεμιᾶς τῶν γεγενημένων πέπρακται ὑπ' ἐμοῦ οὐδέν, ἀλλά διά συμφοράν γεγενημένην μάλιστα μέν τῇ πόλει, εἶτα δέ καί ἡμῖν, εἶπον δέ ἅ ἤκουσα εὐφιλήτου προνοίᾳ μέν τῶν συγγενῶν καί τῶν φίλων, προνοίᾳ δέ τῆς πόλεως ἁπάσης, μετ' ἀρετῆς ἀλλ' οὐ μετά κακίας, ὡς ἐγώ νομίζω. εἰ οὖν οὕτως ἔχει ταῦτα, σῴζεσθαί τε ἀξιῶ καί δοκεῖν ὑμῖν εἶναι μή κακός. φέρε δή (χρή γάρ, ὦ ἄνδρες, ἀνθρωπίνως περί τῶν πραγμάτων ἐκλογίζεσθαι, ὥσπερ ἄν αὐτόν ὄντα ἐν τῇ συμφορᾷ) τί ἄν ὑμῶν ἕκαστος ἐποίησεν; εἰ μέν γάρ ἦν δυοῖν τό ἕτερον ἑλέσθαι, ἤ καλῶς ἀπολέσθαι ἤ αἰσχρῶς σωθῆναι, ἔχοι ἄν τις εἰπεῖν κακίαν εἶναι τά γενόμενα: καίτοι πολλοί ἄν καί τοῦτο εἵλοντο, τό ζῆν περί πλείονος ποιησάμενοι τοῦ καλῶς ἀποθανεῖν: ὅπου δέ τούτων τό ἐναντιώτατον ἦν, σιωπήσαντι μέν αὐτῷ τε αἴσχιστα ἀπολέσθαι μηδέν ἀσεβήσαντι, ἔτι δέ τόν πατέρα περιιδεῖν ἀπολόμενον καί τόν κηδεστήν καί [τούς] συγγενεῖς καί ἀναγκαίους τοσούτους, οὕς οὐδείς ἄλλος ἀπώλλυεν ἤ ἐγώ μή εἰπών ὡς ἕτεροι ἥμαρτον: διοκλείδης μέν γάρ ψευσάμενος ἔδησεν αὐτούς, σωτηρία δέ αὐτῶν ἄλλη οὐδεμία ἦν ἤ πυθέσθαι ἀθηναίους πάντα τά πραχθέντα: φονεύς οὖν αὐτῶν ἐγιγνόμην ἐγώ μή εἰπών ὑμῖν ἅ ἤκουσα. ἔτι δέ τριακοσίους ἀθηναίων ἀπώλλυον, καί ἡ πόλις ἐν κακοῖς τοῖς μεγίστοις ἐγίγνετο. ταῦτα μέν οὖν ἦν ἐμοῦ μή εἰπόντος: εἰπών δέ τά ὄντα αὐτός τε ἐσῳζόμην καί τόν πατέρα ἔσῳζον καί τούς ἄλλους συγγενεῖς, καί τήν πόλιν ἐκ φόβου καί κακῶν τῶν μεγίστων ἀπήλλαττον. φυγάδες δέ δι' ἐμέ τέτταρες ἄνδρες ἐγίγνοντο, οἵπερ καί ἥμαρτον: τῶν δ' ἄλλων, οἵ [λοιποί] πρότερον ὑπό τεύκρου ἐμηνύθησαν, οὔτε δήπου οἱ τεθνεῶτες δι' ἐμέ μᾶλλον ἐτέθνασαν οὔτε οἱ φεύγοντες μᾶλλον ἔφευγον. ταῦτα δέ πάντα σκοπῶν ηὕρισκον, ὦ ἄνδρες, τῶν παρόντων κακῶν ταῦτα ἐλάχιστα εἶναι, εἰπεῖν τά γενόμενα ὡς τάχιστα καί ἐλέγξαι διοκλείδην ψευσάμενον, καί τιμωρήσασθαι ἐκεῖνον, ὅς ἡμᾶς μέν ἀπώλλυεν ἀδίκως, τήν δέ πόλιν ἐξηπάτα, ταῦτα δέ ποιῶν μέγιστος εὐεργέτης ἐδόκει εἶναι καί χρήματα ἐλάμβανε. διά ταῦτα εἶπον τῇ βουλῇ ὅτι εἰδείην τούς ποιήσαντας, καί ἐξήλεγξα τά γενόμενα, ὅτι εἰσηγήσατο μέν πινόντων ἡμῶν ταύτην τήν βουλήν [γενέσθαι] εὐφίλητος, ἀντεῖπον δέ ἐγώ, καί τότε μέν οὐ γένοιτο δι' ἐμέ, ὕστερον δ' ἐγώ μέν ἐν κυνοσάργει ἐπί πωλίον ὅ μοι ἦν ἀναβάς ἔπεσον καί τήν κλεῖν συνετρίβην καί τήν κεφαλήν κατεάγην, φερόμενός τε ἐπί κλίνης ἀπεκομίσθην οἴκαδε: αἰσθόμενος δ' εὐφίλητος ὡς ἔχοιμι, λέγει πρός αὐτούς ὅτι πέπεισμαι ταῦτα συμποιεῖν καί ὡμολόγηκα αὐτῷ μεθέξειν τοῦ ἔργου καί περικόψειν τόν ἑρμῆν τόν παρά τό φορβαντεῖον. ταῦτα δ' ἔλεγεν ἐξαπατῶν ἐκείνους: καί διά ταῦτα ὁ ἑρμῆς ὅν ὁρᾶτε πάντες, ὁ παρά τήν πατρῴαν οἰκίαν τήν ἡμετέραν, ὅν ἡ αἰγῄς ἀνέθηκεν, οὐ περιεκόπη μόνος τῶν ἑρμῶν τῶν ἀθήνησιν, ὡς ἐμοῦ τοῦτο ποιήσοντος, ὡς ἔφη πρός αὐτούς εὐφίλητος. οἱ δ' αἰσθόμενοι δεινά ἐποίουν, ὅτι εἰδείην μέν τό πρᾶγμα, πεποιηκώς δέ οὐκ εἴην. προσελθόντες δέ μοι τῇ ὑστεραίᾳ μέλητος καί εὐφίλητος ἔλεγον ὅτι «γεγένηται, ὦ ἀνδοκίδη, καί πέπρακται ἡμῖν ταῦτα. σύ μέντοι εἰ μέν ἀξιοῖς ἡσυχίαν ἔχειν καί σιωπᾶν, ἔξεις ἡμᾶς ἐπιτηδείους ὥσπερ καί πρότερον: εἰ δέ μή, χαλεπώτεροί σοι ἡμεῖς ἐχθροί ἐσόμεθα ἤ ἄλλοι τινές δι' ἡμᾶς φίλοι.» εἶπον αὐτοῖς ὅτι νομίζοιμι μέν διά τό πρᾶγμα εὐφίλητον πονηρόν εἶναι, ἐκείνοις δέ οὐκ ἐμέ δεινόν εἶναι, ὅτι οἶδα, ἀλλά μᾶλλον αὐτό τό ἔργον πολλῷ, ὅτι πεποίηται. ὡς οὖν ἦν ταῦτ' ἀληθῆ, τόν τε παῖδα τόν ἐμόν παρέδωκα βασανίσαι, ὅτι ἔκαμνον καί οὐδ' ἀνιστάμην ἐκ τῆς κλίνης, καί τάς θεραπαίνας ἔλαβον οἱ πρυτάνεις, ὅθεν ὁρμώμενοι ταῦτ' ἐποίουν ἐκεῖνοι. ἐξελέγχοντες δέ τό πρᾶγμα ἥ τε βουλή καί οἱ ζητηταί, ἐπειδή ἦν ᾗ ἐγώ ἔλεγον καί ὡμολογεῖτο πανταχόθεν, τότε δή καλοῦσι τόν διοκλείδην: καί οὐ πολλῶν λόγων ἐδέησεν, ἀλλ' εὐθύς ὡμολόγει ψεύδεσθαι, καί ἐδεῖτο σῴζεσθαι φράσας τούς πείσαντας αὐτόν λέγειν ταῦτα: εἶναι δέ ἀλκιβιάδην τόν φηγούσιον καί ἀμίαντον τόν ἐξ αἰγίνης. καί οὗτοι μέν δείσαντες ᾤχοντο φεύγοντες: ὑμεῖς δέ ἀκούσαντες ταῦτα διοκλείδην μέν τῷ δικαστηρίῳ παραδόντες ἀπεκτείνατε, τούς δέ δεδεμένους καί μέλλοντας ἀπολεῖσθαι ἐλύσατε [τούς ἐμούς συγγενεῖς] δι' ἐμέ, καί τούς φεύγοντας κατεδέξασθε, αὐτοί δέ λαβόντες τά ὅπλα ἀπῇτε, πολλῶν κακῶν καί κινδύνων ἀπαλλαγέντες. ἐν οἷς ἐγώ, ὦ ἄνδρες, τῆς μέν τύχης ᾗ ἐχρησάμην δικαίως ἄν ὑπό πάντων ἐλεηθείην, τῶν δέ γενομένων ἕνεκα εἰκότως <ἄν> ἀνήρ ἄριστος δοκοίην εἶναι, ὅστις εἰσηγησαμένῳ μέν εὐφιλήτῳ πίστιν τῶν ἐν ἀνθρώποις ἀπιστοτάτην ἠναντιώθην καί ἀντεῖπον καί ἐλοιδόρησα ἐκεῖνον ὧν ἦν ἄξιος, ἁμαρτόντων δ' ἐκείνων τήν ἁμαρτίαν αὐτοῖς συνέκρυψα, καί μηνύσαντος κατ' αὐτῶν τεύκρου οἱ μέν αὐτῶν ἀπέθανον οἱ δ' ἔφυγον, πρίν ἡμᾶς ὑπό διοκλείδου δεθῆναι καί μέλλειν ἀπολεῖσθαι. τότε δέ ἀπέγραψα τέτταρας ἄνδρας, παναίτιον διάκριτον λυσίστρατον χαιρέδημον: οὗτοι μέν ἔφυγον δι' ἐμέ, ὁμολογῶ: ἐσώθη δέ γε ὁ πατήρ, ὁ κηδεστής, ἀνεψιοί τρεῖς, τῶν ἄλλων συγγενῶν ἑπτά, μέλλοντες ἀποθανεῖσθαι ἀδίκως: οἵ νῦν ὁρῶσι τοῦ ἡλίου τό φῶς δι' ἐμέ, καί αὐτοί ὁμολογοῦσιν: ὁ δέ τήν πόλιν ὅλην συνταράξας καί εἰς τούς ἐσχάτους κινδύνους καταστήσας ἐξηλέγχθη, ὑμεῖς δέ ἀπηλλάγητε μεγάλων φόβων καί τῶν εἰς ἀλλήλους ὑποψιῶν. καί ταῦτ' εἰ ἀληθῆ λέγω, ὦ ἄνδρες, ἀναμιμνῄσκεσθε, καί οἱ εἰδότες διδάσκετε τούς ἄλλους. σύ δέ μοι αὐτούς κάλει τούς λυθέντας δι' ἐμέ: ἄριστα γάρ ἄν εἰδότες τά γενόμενα λέγοιεν εἰς τούτους. οὑτωσί δέ ἔχει, ὦ ἄνδρες: μέχρι τούτου ἀναβήσονται καί λέξουσιν ὑμῖν, ἕως ἄν ἀκροᾶσθαι βούλησθε, ἔπειτα δ' ἐγώ περί τῶν ἄλλων ἀπολογήσομαι. <{μάρτυρες}> περί μέν οὖν τῶν τότε γενομένων ἀκηκόατε πάντα καί ἀπολελόγηταί μοι ἱκανῶς, ὥς γ' ἐμαυτόν πείθω: εἰ δέ τίς τι ὑμῶν ποθεῖ ἤ νομίζει τι μή ἱκανῶς εἰρῆσθαι ἤ παραλέλοιπά τι, ἀναστάς ὑπομνησάτω, καί ἀπολογήσομαι καί πρός τοῦτο: περί δέ τῶν νόμων ἤδη ὑμᾶς διδάξω. κηφίσιος γάρ οὑτοσί ἐνέδειξε μέν με κατά τόν νόμον τόν κείμενον, τήν δέ κατηγορίαν ποιεῖται κατά ψήφισμα πρότερον γενόμενον, ὅ εἶπεν ἰσοτιμίδης, οὗ ἐμοί προσήκει οὐδέν. ὁ μέν γάρ εἶπεν εἴργεσθαι τῶν ἱερῶν τούς ἀσεβήσαντας καί ὁμολογήσαντας, ἐμοί δέ τούτων οὐδέτερα πεποίηται: οὔτε ἠσέβηται οὔτε ὡμολόγηται. ὡς δέ καί τοῦτο τό ψήφισμα λέλυται καί ἄκυρόν ἐστιν, ἐγώ ὑμᾶς διδάξω. καίτοιγε τοιαύτην ἀπολογίαν περί αὐτοῦ ποιήσομαι, ὅπου μή πείθων μέν ὑμᾶς αὐτός ζημιώσομαι, πείσας δέ ὑπέρ τῶν ἐχθρῶν ἀπολελογημένος ἔσομαι. ἀλλά γάρ τἀληθῆ εἰρήσεται. ἐπεί γάρ αἱ νῆες διεφθάρησαν καί ἡ πολιορκία ἐγένετο, ἐβουλεύσασθε περί ὁμονοίας, καί ἔδοξεν ὑμῖν τούς ἀτίμους ἐπιτίμους ποιῆσαι, καί εἶπε τήν γνώμην πατροκλείδης. οἱ δέ ἄτιμοι τίνες ἦσαν, καί τίνα τρόπον ἕκαστοι; ἐγώ ὑμᾶς διδάξω. οἱ μέν ἀργύριον ὀφείλοντες τῷ δημοσίῳ, ὁπόσοι εὐθύνας ὦφλον ἄρξαντες ἀρχάς, ἤ ἐξούλας ἤ γραφάς ἤ ἐπιβολάς ὦφλον, ἤ ὠνάς πριάμενοι ἐκ τοῦ δημοσίου μή κατέβαλον τά χρήματα, ἤ ἐγγύας ἠγγυήσαντο πρός τό δημόσιον: τούτοις ἡ μέν ἔκτεισις ἦν ἐπί τῆς ἐνάτης πρυτανείας, εἰ δέ μή, διπλάσιον ὀφείλειν καί τά κτήματα αὐτῶν πεπρᾶσθαι. εἷς μέν τρόπος οὗτος ἀτιμίας ἦν, ἕτερος δέ ὧν τά μέν σώματα ἄτιμα ἦν, τήν δ' οὐσίαν εἶχον καί ἐκέκτηντο: οὗτοι δ' αὖ ἦσαν ὁπόσοι κλοπῆς ἤ δώρων ὄφλοιεν: τούτους ἔδει καί αὐτούς καί τούς ἐκ τούτων ἀτίμους εἶναι: καί ὁπόσοι λίποιεν τήν τάξιν ἤ ἀστρατείας ἤ δειλίας ἤ ἀναυμαχίου ὄφλοιεν ἤ τήν ἀσπίδα ἀποβάλοιεν, ἤ τρίς ψευδομαρτυρίων ἤ τρίς ψευδοκλητείας ὄφλοιεν, ἤ τούς γονέας κακῶς ποιοῖεν: οὗτοι πάντες ἄτιμοι ἦσαν τά σώματα, τά δέ χρήματα εἶχον. ἄλλοι αὖ κατά προστάξεις, οἵτινες οὐ παντάπασιν ἄτιμοι ἦσαν, ἀλλά μέρος τι αὑτῶν, οἷον οἱ στρατιῶται, οἷς, ὅτι ἐπέμειναν ἐπί τῶν τυράννων ἐν τῇ πόλει, τά μέν ἄλλα ἦν ἅπερ τοῖς ἄλλοις πολίταις, εἰπεῖν δ' ἐν τῷ δήμῳ οὐκ ἐξῆν αὐτοῖς οὐδέ βουλεῦσαι. τούτων ἦσαν οὗτοι ἄτιμοι: αὕτη γάρ ἦν τούτοις πρόσταξις. ἑτέροις οὐκ ἦν γράψασθαι, τοῖς δέ ἐνδεῖξαι: τοῖς δέ μή ἀναπλεῦσαι εἰς ἑλλήσποντον, ἄλλοις δ' εἰς ἰωνίαν, τοῖς δ' εἰς τήν ἀγοράν μή εἰσιέναι πρόσταξις ἦν. ταῦτ' οὖν ἐψηφίσασθε ἐξαλεῖψαι πάντα τά ψηφίσματα, καί αὐτά καί εἴ πού τι ἀντίγραφον ἦν, καί πίστιν ἀλλήλοις περί ὁμονοίας δοῦναι ἐν ἀκροπόλει. καί μοι ἀνάγνωθι τό ψήφισμα τό πατροκλείδου, καθ' ὅ ταῦτα ἐγένετο. ψήφισμα. πατροκλείδης εἶπεν, ἐπειδή ἐψη φίσαντο ἀθηναῖοι τήν ἄδειαν περί <τῶν ἀτίμων καί> τῶν ὀφειλόντων, ὥστε λέγειν ἐξεῖναι καί ἐπιψηφίζειν, ψηφίσασθαι τόν δῆμον ταὐτά ἅπερ ὅτε ἦν τά μηδικά, καί συνήνεγκεν ἀθηναίοις ἐπί τό ἄμεινον. περί δέ τῶν ἐγγεγραμμένων εἰς τούς πράκτορας ἤ τούς ταμίας τῆς θεοῦ καί τῶν ἄλλων θεῶν ἤ τόν βασιλέα, [ἤ] εἴ τις μή ἐξεγράφη, μέχρι τῆς ἐξελθούσης βουλῆς ἐφ' ἧς καλλίας ἦρχεν, ὅσοι ἄτιμοι ἦσαν [ἤ] ὀφείλοντες, καί ὅσων εὔθυναί τινές εἰσι κατεγνωσμέναι ἐν τοῖς λογιστηρίοις ὑπό τῶν εὐθύνων καί τῶν παρέδρων, [ἤ] μήπω εἰσηγμέ ναι εἰς τό δικαστήριον, <ἤ> γραφαί τινές εἰσι περί τῶν εὐθυνῶν, ἤ προστάξεις, ἤ ἐγγύαι τινές εἰσι κατεγνω σμέναι, εἰς τόν αὐτόν τοῦτον χρόνον: καί ὅσα ὀνόματα τῶν τετρακοσίων [τινός] ἐγγέγραπται, ἤ ἄλλο τι περί τῶν ἐν τῇ ὀλιγαρχίᾳ πραχθέντων ἐστί που γεγραμμένον: πλήν ὁπόσα ἐν στήλαις γέγραπται τῶν μή ἐνθάδε μεινάντων, ἤ ἐξ ἀρείου πάγου ἤ τῶν ἐφετῶν ἤ ἐκ πρυτανείου ἤ δελφινίου καταδικασθεῖσιν [ἤ] ὑπό τῶν βασιλέων [ἤ] ἐπί φόνῳ τίς ἐστι φυγή, ἤ θάνατος κατεγνώσθη ἤ σφαγεῦσιν ἤ τυράννοις: τά δέ ἄλλα πάντα ἐξαλεῖψαι τούς πράκτορας καί τήν βουλήν κατά τά εἰρημένα πανταχόθεν, ὅπου τι ἔστιν ἐν τῷ δημοσίῳ, καί εἰ ἀντίγραφόν που ἔστι, παρέχειν τούς θεσμοθέτας καί τάς ἄλλας ἀρχάς. ποιεῖν δέ ταῦτα τριῶν ἡμερῶν, ἐπειδάν δόξῃ τῷ δήμῳ. ἅ δ' εἴρηται ἐξαλεῖψαι, μή κεκτῆσθαι ἰδίᾳ μηδενί ἐξεῖναι μηδέ μνησικακῆσαι μηδέ ποτε: εἰ δέ μή, ἔνοχον εἶναι τόν παραβαίνοντα ταῦτα ἐν τοῖς αὐτοῖς ἐν οἷσπερ οἱ ἐξ ἀρείου πάγου φεύ γοντες, ὅπως ἄν ὡς πιστότατα ἔχῃ ἀθηναίοις καί νῦν καί εἰς τόν λοιπόν χρόνον. κατά μέν τό ψήφισμα τουτί τούς ἀτίμους ἐπι τίμους ἐποιήσατε: τούς δέ φεύγοντας οὔτε πατροκλείδης εἶπε κατιέναι οὔθ' ὑμεῖς ἐψηφίσασθε. ἐπεί δ' αἱ σπονδαί πρός λακεδαιμονίους ἐγένοντο, καί τά τείχη καθείλετε, καί τούς φεύγοντας κατεδέξασθε, καί κατέστησαν οἱ τριάκοντα, καί μετά ταῦτα φυλή τε κατελήφθη μουνιχίαν τε κατέλαβον, ἐγένετό <θ'> ὑμῖν ὧν ἐγώ οὐδέν δέομαι μεμνῆσθαι οὐδ' ἀναμιμνῄσκειν ὑμᾶς τῶν γεγενημένων κακῶν. ἐπειδή δ' ἐπανήλθετε ἐκ πειραιῶς, γενόμενον ἐφ' ὑμῖν τιμωρεῖσθαι ἔγνωτε ἐᾶν τά γεγενημένα, καί περί πλείονος ἐποιήσασθε σῴζειν τήν πόλιν ἤ τάς ἰδίας τιμωρίας, καί ἔδοξε μή μνησικακεῖν ἀλλήλοις τῶν γεγενημένων. δόξαντα δέ ὑμῖν ταῦτα εἵλεσθε ἄνδρας εἴκοσι: τούτους δέ ἐπιμελεῖσθαι τῆς πόλεως, ἕως ἄλλοι νόμοι τεθεῖεν: τέως δέ χρῆσθαι τοῖς σόλωνος νόμοις καί τοῖς δράκοντος θεσμοῖς. ἐπειδή δέ βουλήν τε ἀπεκληρώσατε νομοθέτας τε εἵλεσθε, ηὕρισκόν τε τῶν νόμων τῶν τε σόλωνος καί τῶν δράκοντος πολλούς ὄντας οἷς πολλοί τῶν πολιτῶν ἔνοχοι ἦσαν τῶν πρότερον ἕνεκα γενομένων, ἐκκλησίαν ποιήσαντες ἐβουλεύσασθε περί αὐτῶν, καί ἐψηφίσασθε, δοκιμάσαντες πάντας τούς νόμους, εἶτ' ἀναγράψαι ἐν τῇ στοᾷ τούτους τῶν νόμων οἵ ἄν <ἀεί> δοκιμασθῶσι. καί μοι ἀνάγνωθι τό ψήφισμα. <ψήφισμα>. ἔδοξε τῷ δήμῳ, τεισαμενός εἶπε, πολιτεύεσθαι ἀθηναίους κατά τά πάτρια, νόμοις δέ χρῆσθαι τοῖς σόλωνος, καί μέτροις καί σταθμοῖς, χρῆσθαι δέ καί τοῖς δράκοντος θεσμοῖς, οἷσπερ ἐχρώ μεθα ἐν τῷ πρόσθεν χρόνῳ. ὁπόσων δ' ἄν προσδέῃ, οἵδε ᾑρημένοι νομοθέται ὑπό τῆς βουλῆς ἀναγράφοντες ἐν σανίσιν ἐκτιθέντων πρός τούς ἐπωνύμους σκοπεῖν τῷ βουλομένῳ, καί παραδιδόντων ταῖς ἀρχαῖς ἐν τῷδε τῷ μηνί. τούς δέ παραδιδομένους νόμους δοκιμασάτω πρότερον ἡ βουλή καί οἱ νομοθέται οἱ πεντακόσιοι, οὕς οἱ δημόται εἵλοντο, ἐπειδή ὀμωμόκασιν. ἐξεῖναι δέ καί ἰδιώτῃ τῷ βουλομένῳ, εἰσιόντι εἰς τήν βουλήν συμβου λεύειν ὅ τι ἄν ἀγαθόν ἔχῃ περί τῶν νόμων. ἐπειδάν δέ τεθῶσιν οἱ νόμοι, ἐπιμελείσθω ἡ βουλή ἡ ἐξ ἀρείου πάγου τῶν νόμων, ὅπως ἄν αἱ ἀρχαί τοῖς κειμένοις νόμοις χρῶνται. τούς δέ κυρουμένους τῶν νόμων ἀναγρά φειν εἰς τόν τοῖχον, ἵνα περ πρότερον ἀνεγράφησαν, σκοπεῖν τῷ βουλομένῳ. ἐδοκιμάσθησαν μέν οὖν οἱ νόμοι, ὦ ἄνδρες, κατά τό ψήφισμα τουτί, τούς δέ κυρωθέντας ἀνέγραψαν εἰς τήν στοάν. ἐπειδή <δ'> ἀνεγράφησαν, ἐθέμεθα νόμον, ᾧ πάντες χρῆσθε. καί μοι ἀνάγνωθι τόν νόμον. νόμος. ἀγράφῳ δέ νόμῳ τάς ἀρχάς μή χρῆσθαι μηδέ περί ἑνός. ἆρά γε ἔστιν ἐνταυθοῖ ὅ τι περιελείπετο περί ὅτου οἷόν τε ἤ ἀρχήν εἰσάγειν ἤ ὑμῶν πρᾶξαί τινα, ἀλλ' ἤ κατά τούς ἀναγεγραμμένους νόμους; ὅπου οὖν ἀγράφῳ νόμῳ οὐκ ἔξεστι χρήσασθαι, ἦ που ἀγράφῳ γε <χρήσασθαι> ψηφίσματι παντάπασιν οὐ δεῖ [γε χρήσασθαι]. ἐπειδή τοίνυν ἑωρῶμεν ὅτι πολλοῖς τῶν πολιτῶν εἶεν συμφοραί, τοῖς μέν κατά νόμους, τοῖς δέ κατά ψηφίσματα [τά] πρότερον γενόμενα, τουτουσί τούς νόμους ἐθέμεθα, αὐτῶν ἕνεκα τῶν νυνί ποιουμένων, ἵνα τούτων μηδέν γίγνηται μηδέ ἐξῇ συκοφαντεῖν μηδενί. καί μοι ἀνάγνωθι τούς νόμους. νόμοι. ἀγράφῳ δέ νόμῳ τάς ἀρχάς μή χρῆσθαι μηδέ περί ἑνός. ψήφισμα δέ μηδέν μήτε βουλῆς μήτε δήμου νόμου κυριώτερον εἶναι. μηδέ ἐπ' ἀνδρί νόμον ἐξεῖναι θεῖναι, ἐάν μή τόν αὐτόν ἐπί πᾶσιν ἀθηναίοις, ἐάν μή ἑξακισχιλίοις δόξῃ κρύβδην ψηφιζομένοις. τί οὖν ἦν ἐπίλοιπον; οὑτοσί ὁ νόμος. καί μοι ἀνάγνωθι τοῦτον. <νόμος.> τάς δέ δίκας καί τάς διαίτας κυρίας εἶναι, ὁπόσαι ἐν δημοκρατουμένῃ τῇ πόλει ἐγένοντο. τοῖς δέ νόμοις χρῆσθαι ἀπ' εὐκλείδου ἄρχοντος. τάς μέν δίκας, ὦ ἄνδρες, καί τάς διαίτας ἐποιήσατε κυρίας εἶναι, ὁπόσαι ἐν δημοκρατουμένῃ <τῇ> πόλει ἐγένοντο, ὅπως μήτε χρεῶν ἀποκοπαί εἶεν μήτε δίκαι ἀνάδικοι γίγνοιντο, ἀλλά τῶν ἰδίων συμβολαίων αἱ πράξεις εἶεν: τῶν δέ δημοσίων <ἐφ'> ὁπόσοις ἤ γραφαί εἰσιν ἤ φάσεις ἤ ἐνδείξεις ἤ ἀπαγωγαί, τούτων ἕνεκα τοῖς νόμοις ἐψηφίσασθε χρῆσθαι ἀπ' εὐκλείδου ἄρχοντος. ὅπου οὖν ἔδοξεν ὑμῖν δοκιμάσαι μέν τούς νόμους, δοκιμάσαντας δέ ἀναγράψαι, ἀγράφῳ δέ νόμῳ τάς ἀρχάς μή χρῆσθαι μηδέ περί ἑνός, ψήφισμα δέ <μηδέν> μήτε βουλῆς μήτε δήμου <νόμου> κυριώτερον εἶναι, μηδ' ἐπ' ἀνδρί νόμον <ἐξεῖναι> τιθέναι ἐάν μή τόν αὐτόν ἐπί πᾶσιν ἀθηναίοις, τοῖς δέ νόμοις τοῖς κειμένοις χρῆσθαι ἀπ' εὐκλείδου ἄρχοντος, ἐνταυθοῖ ἔστιν ὅ τι ὑπολείπεται ἤ μεῖζον ἤ ἔλαττον τῶν γενομένων πρότερον ψηφισμάτων, πρίν εὐκλείδην ἄρξαι, ὅπως κύριον ἔσται; οὐκ οἶμαι ἔγωγε, ἄνδρες. σκοπεῖτε δέ καί αὐτοί. φέρε δή τοίνυν, οἱ ὅρκοι ὑμῖν πῶς ἔχουσιν; ὁ μέν κοινός τῇ πόλει ἁπάσῃ, ὅν ὀμωμόκατε πάντες μετά τάς διαλλαγάς, «καί οὐ μνησικακήσω τῶν πολιτῶν οὐδενί πλήν τῶν τριάκοντα <καί τῶν δέκα> καί τῶν ἕνδεκα: οὐδέ τούτων ὅς ἄν ἐθέλῃ εὐθύνας διδόναι τῆς ἀρχῆς ἧς ἦρξεν». ὅπου τοίνυν αὐτοῖς τοῖς τριάκοντα ὤμνυτε μή μνησικακήσειν, τοῖς μεγίστων κακῶν αἰτίοις, εἰ διδοῖεν εὐθύνας, ἦ που σχολῇ τῶν γε ἄλλων πολιτῶν τινι ἠξιοῦτε μνησικακεῖν. ἡ δέ βουλή αὖ ἡ ἀεί βουλεύουσα τί ὄμνυσι; «καί οὐ δέξομαι ἔνδειξιν οὐδέ ἀπαγωγήν ἕνεκα τῶν πρότερον γεγενημένων, πλήν τῶν φυγόντων». ὑμεῖς δ' αὖ, ὦ ἀθηναῖοι, τί ὀμόσαντες δικάζετε; «καί οὐ μνησικακήσω, οὐδέ ἄλλῳ πείσομαι, ψηφιοῦμαι δέ κατά τούς κειμένους νόμους». ἅ χρή σκοπεῖν, εἰ δοκῶ ὀρθῶς ὑμῖν λέγειν ὡς ὑπέρ ὑμῶν λέγω καί τῶν νόμων. σκέψασθε τοίνυν, ὦ ἄνδρες, κατά τούς νόμους καί τούς κατηγόρους, τί αὐτοῖς ὑπάρχον ἑτέρων κατηγοροῦσι. κηφίσιος μέν οὑτοσί πριάμενος ὠνήν ἐκ τοῦ δημοσίου τάς ἐκ ταύτης ἐπικαρπίας τῶν ἐν τῇ γῇ γεωργούντων ἐνενήκοντα μνᾶς ἐκλέξας, οὐ κατέβαλε τῇ πόλει καί ἔφυγεν: εἰ γάρ ἦλθεν, ἐδέδετ' ἄν ἐν τῷ ξύλῳ. ὁ γάρ νόμος οὕτως εἶχε, κυρίαν εἶναι τήν [τε] βουλήν, ὅς ἄν πριάμενος τέλος μή καταβάλῃ, δεῖν ἐν τῷ ξύλῳ. οὗτος τοίνυν, ὅτι τοῖς νόμοις ἐψηφίσασθε ἀπ' εὐκλείδου ἄρχοντος χρῆσθαι, ἀξιοῖ ἅ ἔχει ὑμῶν ἐκλέξας μή ἀποδοῦναι, καί νῦν γεγένηται ἀντί μέν φυγάδος πολίτης, ἀντί δέ ἀτίμου συκοφάντης, ὅτι τοῖς νόμοις τοῖς νῦν κειμένοις χρῆσθε. μέλητος δ' αὖ οὑτοσί ἀπήγαγεν ἐπί τῶν τριάκοντα λέοντα, ὡς ὑμεῖς ἅπαντες ἴστε, καί ἀπέθανεν ἐκεῖνος ἄκριτος: καί οὗτος ὁ νόμος καί πρότερον ἦν <καί> ὡς καλῶς ἔχων καί νῦν ἔστι, καί χρῆσθε αὐτῷ, τόν βουλεύσαντα ἐν τῷ αὐτῷ ἐνέχεσθαι καί τόν τῇ χειρί ἐργασάμενον. μέλητον τοίνυν τοῖς παισί τοῖς τοῦ λέοντος οὐκ ἔστι φόνου διώκειν, ὅτι τοῖς νόμοις δεῖ χρῆσθαι ἀπ' εὐκλείδου ἄρχοντος, ἐπεί ὥς γε οὐκ ἀπήγαγεν, οὐδ' αὐτός ἀντιλέγει. ἐπιχάρης δ' οὑτοσί, ὁ πάντων πονηρότατος καί βουλόμενος εἶναι τοιοῦτος, ὁ μνησικακῶν αὐτός αὑτῷ, _οὗτος γάρ ἐβούλευεν ἐπί τῶν τριάκοντα: ὁ δέ νόμος τί κελεύει, ὅς ἐν τῇ στήλῃ ἔμπροσθέν ἐστι τοῦ βουλευτηρίου; «ὅς ἄν ἄρξῃ ἐν τῇ πόλει τῆς δημοκρατίας καταλυθείσης, νηποινεί τεθνάναι, καί τόν ἀποκτείναντα ὅσιον εἶναι καί τά χρήματα ἔχειν τοῦ ἀποθανόντος.» ἄλλο τι οὖν, ὦ ἐπίχαρες, ἤ νῦν ὁ ἀποκτείνας σε καθαρός τάς χεῖρας ἔσται, κατά γε τόν σόλωνος νόμον; καί μοι ἀνάγνωθι τόν νόμον τόν ἐκ τῆς στήλης. νόμος. ἔδοξε τῇ βουλῇ καί τῷ δήμῳ. αἰαντίς ἐπρυτάνευε, κλειγένης ἐγραμμάτευε, βοηθός ἐπεστάτει. τάδε δημόφαντος συνέγραψεν. ἄρχει χρόνος τοῦδε τοῦ ψηφίσματος ἡ βουλή οἱ πεντακόσιοι <οἱ> λαχόντες τῷ κυάμῳ, οἷς κλειγένης πρῶτος ἐγραμμάτευεν. ἐάν τις δημοκρατίαν καταλύῃ τήν ἀθήνησιν, ἤ ἀρχήν τινα ἄρχῃ καταλελυμένης τῆς δημοκρατίας, πολέμιος ἔστω ἀθη ναίων καί νηποινεί τεθνάτω, καί τά χρήματα αὐτοῦ δημόσια ἔστω, καί τῆς θεοῦ τό ἐπιδέκατον: ὁ δέ ἀπο κτείνας τόν ταῦτα ποιήσαντα καί ὁ συμβουλεύσας ὅσιος ἔστω καί εὐαγής. ὀμόσαι δ' ἀθηναίους ἅπαντας καθ' ἱερῶν τελείων, κατά φυλάς καί κατά δήμους, ἀπο κτενεῖν τόν ταῦτα ποιήσαντα. ὁ δέ ὅρκος ἔστω ὅδε: «κτενῶ καί λόγῳ καί ἔργῳ καί ψήφῳ καί τῇ ἐμαυτοῦ χειρί, ἄν δυνατός ὦ, ὅς ἄν καταλύσῃ τήν δημοκρατίαν τήν ἀθήνησι. καί ἐάν τις ἄρξῃ τιν' ἀρχήν καταλελυ μένης τῆς δημοκρατίας τό λοιπόν, καί ἐάν τις τυραννεῖν ἐπαναστῇ ἤ τόν τύραννον συγκαταστήσῃ. καί ἐάν τις ἄλλος ἀποκτείνῃ, ὅσιον αὐτόν νομιῶ εἶναι καί πρός θεῶν καί δαιμόνων, ὡς πολέμιον κτείναντα τόν ἀθηναίων, καί τά κτήματα τοῦ ἀποθανόντος πάντα ἀποδόμενος ἀποδώσω τά ἡμίσεα τῷ ἀποκτείναντι, καί οὐκ ἀπο στερήσω οὐδέν. ἐάν δέ τις κτείνων τινά τούτων ἀποθάνῃ ἤ ἐπιχειρῶν, εὖ ποιήσω αὐτόν τε καί τούς παῖδας τούς ἐκείνου καθάπερ ἁρμόδιόν τε καί ἀριστο γείτονα καί τούς ἀπογόνους αὐτῶν. ὁπόσοι δέ ὅρκοι ὀμώμονται ἀθήνησιν ἤ ἐν τῷ στρατοπέδῳ ἤ ἄλλοθί που ἐναντίοι τῷ δήμῳ τῷ ἀθηναίων, λύω καί ἀφίημι.» ταῦτα δέ ὀμοσάντων ἀθηναῖοι πάντες καθ' ἱερῶν τελείων, τόν νόμιμον ὅρκον, πρό διονυσίων: καί ἐπεύ χεσθαι εὐορκοῦντι μέν εἶναι πολλά καί ἀγαθά, ἐπιορ κοῦντι δ' ἐξώλη αὐτόν εἶναι καί γένος. πότερον, ὦ συκοφάντα καί ἐπίτριπτον κίναδος, κύριος ὁ νόμος ὅδε ἐστίν ἤ οὐ κύριος; διά τοῦτο δ' οἶμαι γεγένηται ἄκυρος, ὅτι τοῖς νόμοις δεῖ χρῆσθαι ἀπ' εὐκλείδου ἄρχοντος. καί σύ ζῇς καί περιέρχῃ τήν πόλιν ταύτην, οὐκ ἄξιος ὤν: ὅς ἐν δημοκρατίᾳ μέν συκοφαντῶν ἔζης, ἐν ὀλιγαρχίᾳ δέ, ὡς μή ἀναγκασθείης τά χρήματα ἀποδοῦναι ὅσα συκοφαντῶν ἔλαβες, ἐδούλευες τοῖς τριάκοντα. εἶτα σύ περί ἑταιρείας ἐμοί μνείαν ποιῇ καί κακῶς τινας λέγεις; ὅς ἑνί μέν οὐχ ἡταίρησας (καλῶς γάρ ἄν σοι εἶχε), πραττόμενος δ' οὐ πολύ ἀργύριον τόν βουλόμενον ἀνθρώπων, ὡς οὗτοι ἴσασιν, ἐπί τοῖς αἰσχίστοις ἔργοις ἔζης, καί ταῦτα οὕτως μοχθηρός ὤν τήν ἰδέαν. ἀλλ' ὅμως οὗτος ἑτέρων τολμᾷ κατηγορεῖν, ᾧ κατά τούς νόμους τούς ὑμετέρους οὐδ' αὐτῷ ὑπέρ αὑτοῦ ἔστιν ἀπολογεῖσθαι. ἀλλά γάρ, ὦ ἄνδρες, καθήμενος ἡνίκα μου κατηγόρει, βλέπων εἰς αὐτόν οὐδέν ἄλλο ἤ ὑπό τῶν τριάκοντα συνειλημμένος ἔδοξα κρίνεσθαι. εἰ γάρ τότε ἠγωνιζόμην, τίς ἄν μου κατηγόρει; οὐχ οὗτος ὑπῆρχεν, εἰ μή ἐδίδουν ἀργύριον; καί γάρ νῦν. ἀνέκρινε δ' ἄν με τίς ἄλλος ἤ χαρικλῆς, ἐρωτῶν, εἰπέ μοι, ὦ ἀνδοκίδη, ἦλθες εἰς δεκέλειαν, καί ἐπετείχισας τῇ πατρίδι τῇ σεαυτοῦ; οὐκ ἔγωγε. τί δέ; ἔτεμες τήν χώραν, καί ἐλῄσω ἤ κατά γῆν ἤ κατά θάλατταν τούς πολίτας τούς σεαυτοῦ; οὐ δῆτα. οὐδ' ἐναυμάχησας ἐναντία τῇ πόλει, οὐδέ συγκατέσκαψας τά τείχη, οὐδέ συγκατέλυσας τόν δῆμον, οὐδέ βίᾳ κατῆλθες εἰς τήν πόλιν; οὐδέ τούτων πεποίηκα οὐδέν. δοκεῖς οὖν χαιρήσειν καί οὐκ ἀποθανεῖσθαι, ὡς ἕτεροι πολλοί; ἆρ' <ἄν> οἴεσθε, ὦ ἄνδρες, ἄλλων τινῶν τυχεῖν με δι' ὑμᾶς, εἰ ἐλήφθην ὑπ' αὐτῶν; οὐκ οὖν δεινόν, εἰ ὑπό μέν τούτων διά τοῦτ' ἄν ἀπωλόμην, ὅτι εἰς τήν πόλιν οὐδέν ἥμαρτον, ὥσπερ καί ἑτέρους ἀπέκτειναν, ἐν ὑμῖν δέ κρινόμενος, οὕς οὐδέν κακόν πεποίηκα, οὐ σωθήσομαι; πάντως δήπου: ἤ σχολῇ γέ τις ἄλλος ἀνθρώπων. ἀλλά γάρ, ὦ ἄνδρες, τήν μέν ἔνδειξιν ἐποιήσαντό μου κατά νόμον κείμενον, τήν δέ κατηγορίαν κατά τό ψήφισμα τό πρότερον γεγενημένον περί ἑτέρων. εἰ οὖν ἐμοῦ καταψηφιεῖσθε, ὁρᾶτε μή οὐκ ἐμοί μάλιστα τῶν πολιτῶν προσήκει λόγον δοῦναι τῶν γεγενημένων, ἀλλά πολλοῖς ἑτέροις μᾶλλον, τοῦτο μέν οἷς ὑμεῖς ἐναντία μαχεσάμενοι διηλλάγητε καί ὅρκους ὠμόσατε, τοῦτο δέ οὕς φεύγοντας κατηγάγετε, τοῦτο δέ οὕς ἀτίμους ὄντας ἐπιτίμους ἐποιήσατε: ὧν ἕνεκα καί στήλας ἀνείλετε καί νόμους ἀκύρους ἐποιήσατε καί ψηφίσματα ἐξηλείψατε: οἵ νυνί μένουσιν ἐν τῇ πόλει πιστεύοντες ὑμῖν, ὦ ἄνδρες. εἰ οὖν γνώσονται ὑμᾶς ἀποδεχομένους τάς κατηγορίας τῶν πρότερον γεγενημένων, τίνα αὐτούς οἴεσθε γνώμην ἕξειν περί σφῶν αὐτῶν; ἤ τίνα αὐτῶν ἐθελήσειν εἰς ἀγῶνας καθίστασθαι ἕνεκα τῶν πρότερον γεγενημένων; φανήσονται γάρ πολλοί μέν ἐχθροί πολλοί δέ συκοφάνται, οἵ καταστήσουσιν αὐτῶν ἕκαστον εἰς ἀγῶνα. ἥκουσι δέ νυνί ἀκροασόμενοι ἀμφότεροι, οὐ τήν αὐτήν γνώμην ἔχοντες ἀλλήλοις, ἀλλ' οἱ μέν εἰσόμενοι εἰ χρή πιστεύειν τοῖς νόμοις τοῖς κειμένοις καί τοῖς ὅρκοις οὕς ὠμόσατε ἀλλήλοις, οἱ δέ ἀποπειρώμενοι τῆς ὑμετέρας γνώμης, εἰ αὐτοῖς ἐξέσται ἀδεῶς συκοφαντεῖν καί γράφεσθαι, τούς δέ ἐνδεικνύναι, τούς δέ ἀπάγειν. οὕτως οὖν ἔχει, ὦ ἄνδρες: ὁ μέν ἀγών ἐν τῷ σώματι τῷ ἐμῷ καθέστηκεν ἡ δέ ψῆφος ἡ ὑμετέρα δημοσίᾳ κρινεῖ πότερον χρή τοῖς νόμοις τοῖς ὑμετέροις πιστεύειν, ἤ τούς συκοφάντας παρασκευάζεσθαι, ἤ φεύγειν αὐτούς ἐκ τῆς πόλεως καί ἀπιέναι ὡς τάχιστα. ἵνα δέ εἰδῆτε, ὦ ἄνδρες, ὅτι τά πεποιημένα ὑμῖν εἰς ὁμόνοιαν οὐ κακῶς ἔχει, ἀλλά τά προσήκοντα καί τά συμφέροντα ὑμῖν αὐτοῖς ἐποιήσατε, βραχέα βούλομαι καί περί τούτων εἰπεῖν. οἱ γάρ πατέρες οἱ ὑμέτεροι γενομένων τῇ πόλει κακῶν μεγάλων, ὅτε οἱ τύραννοι μέν εἶχον τήν πόλιν, ὁ δέ δῆμος ἔφευγε, νικήσαντες μαχόμενοι τούς τυράννους ἐπί παλληνίῳ, στρατηγοῦντος λεωγόρου τοῦ προπάππου τοῦ ἐμοῦ καί χαρίου οὗ ἐκεῖνος τήν θυγατέρα εἶχεν, ἐξ ἧς ὁ ἡμέτερος ἦν πάππος, κατελθόντες εἰς τήν πατρίδα τούς μέν ἀπέκτειναν, τῶν δέ φυγήν κατέγνωσαν, τούς δέ μένειν ἐν τῇ πόλει ἐάσαντες ἠτίμωσαν. ὕστερον δέ ἡνίκα βασιλεύς ἐπεστράτευσεν ἐπί τήν ἑλλάδα, γνόντες τῶν συμφορῶν τῶν ἐπιουσῶν τό μέγεθος καί τήν παρασκευήν τήν βασιλέως, ἔγνωσαν τούς τε φεύ γοντας καταδέξασθαι καί τούς ἀτίμους ἐπιτίμους ποιῆσαι καί κοινήν τήν τε σωτηρίαν καί τούς κινδύνους ποιήσασθαι. πράξαντες δέ ταῦτα, καί δόντες ἀλλήλοις πίστεις καί ὅρκους μεγάλους, ἠξίουν σφᾶς αὐτούς προτάξαντες [πρό] τῶν ἑλλήνων ἁπάντων ἀπαντῆσαι τοῖς βαρβάροις μαραθῶνάδε, νομίσαντες τήν σφετέραν αὐτῶν ἀρετήν ἱκανήν εἶναι τῷ πλήθει τῷ ἐκείνων ἀντιτάξασθαι: μαχεσάμενοί τε ἐνίκων, καί τήν τε ἑλλάδα ἠλευθέρωσαν καί τήν πατρίδα ἔσῳσαν. ἔργον δέ τοιοῦτον ἐργασάμενοι, οὐκ ἠξίωσάν τινι τῶν πρότερον γενομένων μνησικακῆσαι. τοιγάρτοι διά ταῦτα, τήν πόλιν ἀνάστατον παραλαβόντες ἱερά τε κατακεκαυμένα τείχη τε καί οἰκίας καταπεπτωκυίας, ἀφορμήν τε οὐδεμίαν ἔχοντες, διά τό ἀλλήλοις ὁμονοεῖν τήν ἀρχήν τῶν ἑλλήνων κατηργάσαντο καί τήν πόλιν ὑμῖν τοιαύτην καί τοσαύτην παρέδοσαν. ὑμεῖς οὖν καί αὐτοί ὕστερον, κακῶν οὐκ ἐλαττόνων ἤ ἐκείνοις γεγενημένων, ἀγαθοί ἐξ ἀγαθῶν ὄντες ἀπέδοτε τήν ὑπάρχουσαν ἀρετήν: ἠξιώσατε γάρ τούς τε φεύγοντας καταδέξασθαι καί τούς ἀτίμους ἐπιτίμους ποιῆσαι. τί οὖν ὑμῖν ὑπόλοιπόν ἐστι τῆς ἐκείνων ἀρετῆς; μή μνησικακῆσαι, εἰδότας, ὦ ἄνδρες, ὅτι ἡ πόλις ἐκ πολύ ἐλάττονος ἀφορμῆς ἐν τῷ ἔμπροσθεν χρόνῳ μεγάλη καί εὐδαίμων ἐγένετο: ἅ <καί> νῦν αὐτῇ ὑπάρχει, εἰ ἐθέλοιμεν οἱ πολῖται σωφρονεῖν τε καί ὁμονοεῖν ἀλλήλοις. κατηγόρησαν δέ μου καί περί τῆς ἱκετηρίας, ὡς καταθείην ἐγώ ἐν τῷ ἐλευσινίῳ, νόμος δ' εἴη πάτριος, ὅς ἄν θῇ ἱκετηρίαν μυστηρίοις τεθνάναι. καί οὕτως εἰσί τολμηροί ὥσθ' ἅ αὐτοί κατεσκεύασαν οὐκ ἀρκεῖ αὐτοῖς ὅτι οὐ κατέσχον ἅ ἐπεβούλευσαν, ἀλλά καί κατηγορίαν ἐμοῦ ποιοῦνται ὡς ἀδικοῦντος. ἐπειδή γάρ ἤλθομεν ἐλευσινόθεν καί ἡ ἔνδειξις ἐγεγένητο, προσῄει ὁ βασιλεύς περί τῶν γεγενημένων ἐλευσῖνι κατά τήν τελετήν, ὥσπερ ἔθος ἐστίν, <τοῖς πρυτάνεσιν>, οἱ δέ [πρυτάνεις] προσάξειν ἔφασαν αὐτόν πρός τήν βουλήν, ἐπαγγεῖλαί τ' ἐκέλευον ἐμοί τε καί κηφισίῳ παρεῖναι εἰς τό ἐλευσίνιον: ἡ γάρ βουλή ἐκεῖ καθεδεῖσθαι ἔμελλε κατά τόν σόλωνος νόμον, ὅς κελεύει τῇ ὑστεραίᾳ τῶν μυστηρίων ἕδραν ποιεῖν ἐν τῷ ἐλευσινίῳ. καί παρῆμεν κατά τά προειρημένα. καί ἡ βουλή ἐπειδή ἦν πλήρης, ἀναστάς καλλίας ὁ ἱππονίκου τήν σκευήν ἔχων λέγει ὅτι ἱκετηρία κεῖται ἐπί τοῦ βωμοῦ, καί ἔδειξεν αὐτοῖς. κᾆθ' ὁ κῆρυξ ἐκήρυττε τίς τήν ἱκετηρίαν καταθείη, καί οὐδείς ὑπήκουεν. ἡμεῖς δέ παρέσταμεν, καί οὗτος ἡμᾶς ἑώρα. ἐπειδή δέ οὐδείς ὑπήκουεν καί ᾤχετο εἰσιών <ὁ> ἐπεξελθών εὐκλῆς οὑτοσί_ καί μοι κάλει αὐτόν. πρῶτα μέν οὖν ταῦτα εἰ ἀληθῆ λέγω, μαρτύρησον, εὔκλεις. <{μαρτύρια}> ὡς μέν ἀληθῆ λέγω, μεμαρτύρηται: πολύ δέ μοι δοκεῖ τό ἐναντίον εἶναι ἤ οἱ κατήγοροι εἶπον. ἔλεξαν γάρ, εἰ μέμνησθε, ὅτι αὐτώ με τώ θεώ παραγάγοιεν ὥστε θεῖναι τήν ἱκετηρίαν μή εἰδότα τόν νόμον, ἵνα δῶ δίκην. ἐγώ δέ, ὦ ἄνδρες, εἰ ὡς μάλιστα ἀληθῆ λέγουσιν οἱ κατήγοροι, ὑπ' αὐτοῖν μέν φημί τοῖν θεοῖν σεσῷσθαι. εἰ γάρ ἔθηκα μέν τήν ἱκετηρίαν, ὑπήκουσα δέ μή, ἄλλο τι ἤ αὐτός μέν αὑτόν ἀπώλλυον τιθείς τήν ἱκετηρίαν, ἐσῳζόμην δέ τῇ τύχῃ διά τό μή ὑπακοῦσαι, δῆλον ὅτι διά τώ θεώ; εἰ γάρ ἐβουλέσθην με ἀπολλύναι τώ θεώ, ἐχρῆν δήπου καί μή θέντα με τήν ἱκετηρίαν ὁμολογῆσαι. ἀλλ' οὔτε ὑπήκουσα οὔτ' ἔθηκα. ἐπειδή δ' ἔλεγε τῇ βουλῇ εὐκλῆς ὅτι οὐδείς ὑπακούοι, πάλιν ὁ καλλίας <ἀνα>στάς ἔλεγεν ὅτι εἴη νόμος πάτριος, εἴ τις ἱκετηρίαν θείη <μυστηρίοις> ἐν τῷ ἐλευσινίῳ, ἄκριτον ἀποθανεῖν, καί ὁ πατήρ ποτ' αὐτοῦ ἱππόνικος ἐξηγήσαιτο ταῦτα ἀθηναίοις, ἀκούσειε δέ ὅτι ἐγώ θείην τήν ἱκετηρίαν. ἐντεῦθεν ἀναπηδᾷ κέφαλος οὑτοσί καί λέγει: «ὦ καλλία, πάντων ἀνθρώπων ἀνοσιώτατε, πρῶτον μέν ἐξηγῇ κηρύκων ὤν, οὐχ ὅσιον <ὄν> σοι ἐξηγεῖσθαι: ἔπειτα δέ νόμον πάτριον λέγεις, ἡ δέ στήλη παρ' ᾗ ἕστηκας χιλίας δραχμάς κελεύει ὀφείλειν, ἐάν τις ἱκετηρίαν θῇ ἐν τῷ ἐλευσινίῳ. ἔπειτα δέ τίνος ἤκουσας ὅτι ἀνδοκίδης θείη τήν ἱκετηρίαν; κάλεσον αὐτόν [τῇ βουλῇ], ἵνα καί ἡμεῖς ἀκούσωμεν.» ἐπειδή δέ ἀνεγνώσθη ἡ στήλη κἀκεῖνος οὐκ εἶχεν εἰπεῖν ὅτου ἤκουσεν, καταφανής ἦν τῇ βουλῇ αὐτός θείς τήν ἱκετηρίαν. φέρε δή τοίνυν, ὦ ἄνδρες, (τάχα γάρ ἄν αὐτό βούλοισθε πυθέσθαι) ὁ δέ καλλίας τί βουλόμενος ἐτίθει τήν ἱκετηρίαν; ἐγώ δέ ὑμῖν διηγήσομαι ὧν ὑπ' αὐτοῦ ἕνεκα ἐπεβουλεύθην. ἐπίλυκος ἦν ὁ τεισάνδρου θεῖός μοι, ἀδελφός τῆς μητρός τῆς ἐμῆς: ἀπέθανε δέ ἐν σικελίᾳ ἄπαις ἀρρένων παίδων, θυγατέρας δέ δύο καταλιπών, αἵ ἐγίγνοντο εἴς τε ἐμέ καί λέαγρον. τά δέ πράγματα τά οἴκοι πονήρως εἶχε: τήν μέν γάρ φανεράν οὐσίαν οὐδέ δυοῖν ταλάντοιν κατέλιπε, τά δέ ὀφειλόμενα πλέον ἦν ἤ πέντε τάλαντα. ὅμως δ' ἐγώ καλέσας λέαγρον ἐναντίον τῶν φίλων ἔλεγον, ὅτι ταῦτ' εἴη ἀνδρῶν ἀγαθῶν, ἐν τοῖς τοιούτοις δεικνύναι τάς οἰκειότητας ἀλλήλοις. «ἡμᾶς γάρ οὐ δίκαιόν ἐστιν οὔτε χρήματα ἕτερα οὔτ' εὐτυχίαν ἀνδρός ἑλέσθαι, ὥστε καταφρονῆσαι τῶν ἐπιλύκου θυγατέρων. καί γάρ εἰ ἔζη ἐπίλυκος ἤ τεθνεώς πολλά κατέλιπε χρήματα, ἠξιοῦμεν ἄν γένει ὄντες ἐγγυτάτω ἔχειν τάς παῖδας. τοιγάρτοι ἐκεῖνα μέν δι' ἐπίλυκον ἄν ἦν ἤ διά τά χρήματα: νῦν δέ διά τήν ἡμετέραν ἀρετήν τάδε ἔσται. τῆς μέν οὖν σύ ἐπιδικάζου, τῆς δέ ἐγώ.» ὡμολόγησέ μοι, ὦ ἄνδρες. ἐπεδικασάμεθα ἄμφω κατά τήν πρός ἡμᾶς ὁμολογίαν. καί ἧς μέν ἐγώ ἐπεδικασάμην, ἡ παῖς τύχῃ χρησαμένη καμοῦσα ἀπέθανεν: ἡ δ' ἑτέρα ἔστιν ἔτι. ταύτην καλλίας ἔπειθε λέαγρον, χρήματα ὑπισχνούμενος, ἐᾶν αὐτόν λαβεῖν: αἰσθόμενος δ' ἐγώ εὐθύς ἔθηκα παράστασιν, καί ἔλαχον προτέρῳ μέν λεάγρῳ, ὅτι «εἰ μέν σύ βούλῃ ἐπιδικάζεσθαι, ἔχε τύχῃ ἀγαθῇ, εἰ δέ μή, ἐγώ ἐπιδικάσομαι». γνούς ταῦτα καλλίας λαγχάνει τῷ υἱεῖ τῷ ἑαυτοῦ τῆς ἐπικλήρου, τῇ δεκάτῃ ἱσταμένου, ἵνα μή ἐπιδικάσωμαι ἐγώ. ταῖς δ' εἰκάσι, μυστηρίοις τούτοις, δούς κηφισίῳ χιλίας δραχμάς ἐνδείκνυσί με καί εἰς τόν ἀγῶνα τοῦτον καθίστησιν. ἐπειδή δ' ἑώρα με ὑπομένοντα, τίθησι τήν ἱκετηρίαν, ὡς ἐμέ μέν ἀποκτενῶν ἄκριτον ἤ ἐξελῶν, αὐτός δέ πείσας λέαγρον χρήμασι συνοικήσων τῇ ἐπιλύκου θυγατρί. ἐπειδή δ' οὐδ' ὥς ἄνευ ἀγῶνος ἑώρα ἐσόμενα τά πράγματα, τότε δή προσιών λυσίστρατον, ἡγήμονα, ἐπιχάρη, ὁρῶν φίλους ὄντας ἐμοί καί χρωμένους, εἰς τοῦτο βδελυρίας ἦλθε καί παρανομίας, ὥστ' ἔλεγε πρός τούτους ὡς εἰ ἔτι καί νῦν βουλοίμην ἀποστῆναι τῆς ἐπιλύκου θυγατρός, ἕτοιμος εἴη παύσασθαί με κακῶς ποιῶν, ἀπαλλάξαι δέ κηφίσιον, δίκην δ' ἐν τοῖς φίλοις δοῦναί μοι τῶν πεποιημένων. εἶπον αὐτῷ καί κατηγορεῖν καί παρασκευάζειν ἄλλους: εἰ δ' ἐγώ αὐτόν ἀποφεύξομαι καί γνώσονται ἀθηναῖοι περί ἐμοῦ τά δίκαια, ἐγώ αὐτόν οἶμαι περί τοῦ σώματος τοῦ ἑαυτοῦ ἐν τῷ μέρει κινδυνεύσειν. ἅπερ αὐτόν οὐ ψεύσομαι, ἐάν ὑμῖν, ὦ ἄνδρες, δοκῇ. ὡς δ' ἀληθῆ λέγω, κάλει μοι τούς μάρτυρας. {μάρτυρες} ἀλλά γάρ τόν υἱόν αὐτοῦ τοῦτον, ᾧ λαχεῖν ἠξίωσε τῆς ἐπιλύκου θυγατρός, σκέψασθε πῶς γέγονε, καί πῶς ἐποιήσατ' αὐτόν: ταῦτα γάρ καί ἄξιον ἀκοῦσαι, ὦ ἄνδρες. γαμεῖ μέν ἰσχομάχου θυγατέρα: ταύτῃ δέ συνοικήσας οὐδ' ἐνιαυτόν τήν μητέρα αὐτῆς ἔλαβε, καί συνῴκει ὁ πάντων σχετλιώτατος ἀνθρώπων τῇ μητρί καί τῇ θυγατρί, ἱερεύς ὤν τῆς μητρός καί τῆς θυγατρός, καί εἶχεν ἐν τῇ οἰκίᾳ ἀμφοτέρας. καί οὗτος μέν οὐκ ᾐσχύνθη οὐδ' ἔδεισε τώ θεώ: ἡ δέ τοῦ ἰσχομάχου θυγάτηρ τεθνάναι νομίσασα λυσιτελεῖν ἤ ζῆν ὁρῶσα τά γιγνόμενα, ἀπαγχομένη μεταξύ κατεκωλύθη, καί ἐπειδή ἀνεβίω, ἀποδρᾶσα ἐκ τῆς οἰκίας ᾤχετο, καί ἐξήλασεν ἡ μήτηρ τήν θυγατέρα. ταύτης δ' αὖ διαπεπλησμένος ἐξέβαλε καί ταύτην. ἡ δ' ἔφη κυεῖν ἐξ αὐτοῦ: καί ἐπειδή ἔτεκεν υἱόν, ἔξαρνος ἦν μή εἶναι ἐξ αὑτοῦ τό παιδίον. λαβόντες δέ οἱ προσήκοντες τῇ γυναικί τό παιδίον ἧκον ἐπί τόν βωμόν ἀπατουρίοις, ἔχοντες ἱερεῖον, καί ἐκέλευον κατάρξασθαι τόν καλλίαν. ὁ δ' ἠρώτα τίνος εἴη τό παιδίον: ἔλεγον «καλλίου τοῦ ἱππονίκου». «ἐγώ εἰμι οὗτος.» «καί ἔστι γε σόν τό παιδίον.» λαβόμενος τοῦ βωμοῦ ὤμοσεν ἦ μήν μή εἶναί <οἱ> υἱόν ἄλλον μηδέ γενέσθαι πώποτε, εἰ μή ἱππόνικον ἐκ τῆς γλαύκωνος θυγατρός: ἤ ἐξώλη εἶναι καί αὐτόν καί τήν οἰκίαν, ὥσπερ ἔσται. μετά ταῦτα τοίνυν, ὦ ἄνδρες, ὑστέρῳ πάλιν χρόνῳ τῆς γραός τολμηροτάτης γυναικός ἀνηράσθη, καί κομίζεται αὐτήν εἰς τήν οἰκίαν, καί τόν παῖδα ἤδη μέγαν ὄντα εἰσάγει εἰς κήρυκας, φάσκων εἶναι υἱόν αὑτοῦ. ἀντεῖπε μέν καλλιάδης μή εἰσδέξασθαι, ἐψηφίσαντο δέ οἱ κήρυκες κατά τόν νόμον ὅς ἐστιν αὐτοῖς, τόν πατέρα ὀμόσαντα εἰσάγειν ἦ μήν υἱόν ὄντα ἑαυτοῦ εἰσάγειν. λαβόμενος τοῦ βωμοῦ ὤμοσεν ἦ μήν τόν παῖδα ἑαυτοῦ εἶναι γνήσιον, ἐκ χρυσίλλης γεγονότα: ὅν ἀπώμοσε. καί μοι τούτων ἁπάντων τούς μάρτυρας κάλει. <{μάρτυρες}> φέρε δή τοίνυν, ὦ ἄνδρες, σκεψώμεθα εἰ πώποτε ἐν τοῖς ἕλλησι πρᾶγμα τοιοῦτον ἐγένετο, ὅπου γυναῖκά τις γήμας ἐπέγημε τῇ θυγατρί τήν μητέρα καί ἐξήλασεν ἡ μήτηρ τήν θυγατέρα: ταύτῃ δέ συνοικῶν βούλεται τήν ἐπιλύκου θυγατέρα λαβεῖν, ἵν' ἐξελάσῃ τήν τήθην ἡ θυγατριδῆ. ἀλλά γάρ τῷ παιδί αὐτοῦ τί χρή τοὔνομα θέσθαι; οἶμαι γάρ ἔγωγε οὐδένα οὕτως ἀγαθόν εἶναι λογίζεσθαι, ὅστις ἐξευρήσει τοὔνομα αὐτοῦ. τριῶν γάρ οὐσῶν γυναικῶν αἷς συνῳκηκώς ἔσται ὁ πατήρ αὐτοῦ, τῆς μέν υἱός ἐστιν, ὥς φησι, τῆς δέ ἀδελφός, τῆς δέ θεῖος. τίς ἄν εἴη οὗτος; οἰδίπους, ἤ αἴγισθος; ἤ τί χρή αὐτόν ὀνομάσαι; ἀλλά γάρ, ὦ ἄνδρες, βραχύ τι ὑμᾶς ἀναμνῆσαι περί καλλίου βούλομαι. εἰ γάρ μέμνησθε, ὅτε ἡ πόλις ἦρχε τῶν ἑλλήνων καί ηὐδαιμόνει μάλιστα, ἱππόνικος δέ ἦν πλουσιώτατος τῶν ἑλλήνων, τότε μέντοι πάντες ἴστε ὅτι παρά τοῖς παιδαρίοις τοῖς μικροτάτοις καί τοῖς γυναίοις κληδών ἐν ἁπάσῃ τῇ πόλει κατεῖχεν, ὅτι ἱππόνικος ἐν τῇ οἰκίᾳ ἀλιτήριον τρέφει, ὅς αὐτοῦ τήν τράπεζαν ἀνατρέπει. μέμνησθε ταῦτα, ὦ ἄνδρες. πῶς οὖν ἡ φήμη ἡ τότε οὖσα δοκεῖ ὑμῖν ἀποβῆναι; οἰόμενος γάρ ἱππόνικος υἱόν τρέφειν ἀλιτήριον αὑτῷ ἔτρεφεν, ὅς ἀνατέτροφεν ἐκείνου τόν πλοῦτον, τήν σωφροσύνην, τόν ἄλλον βίον ἅπαντα. οὕτως οὖν χρή περί τούτου γιγνώσκειν, ὡς ὄντος ἱππονίκου ἀλιτηρίου. ἀλλά γάρ, ὦ ἄνδρες, διά τί ποτε τοῖς ἐμοί νυνί ἐπιτιθεμένοις μετά καλλίου καί συμπαρασκευάσασι τόν ἀγῶνα καί χρήματα εἰσενεγκοῦσιν ἐπ' ἐμοί τρία μέν ἔτη ἐπιδημῶν καί ἥκων ἐκ κύπρου οὐκ ἀσεβεῖν ἐδόκουν αὐτοῖς, μυῶν μέν ἀ!!! <τόν> δελφόν, ἔτι δέ ἄλλους ξένους ἐμαυτοῦ, καί εἰσιών εἰς τό ἐλευσίνιον καί θύων, ὥσπερ ἐμαυτόν ἄξιον νομίζω εἶναι: ἀλλά τοὐναντίον λῃτουργεῖν οὗτοι προὐβάλλοντο, πρῶτον μέν γυμνασίαρχον ἡφαιστίοις, ἔπειτα ἀρχεθέωρον εἰς ἰσθμόν καί ὀλυμπίαζε, εἶτα δέ ταμίαν ἐν πόλει τῶν ἱερῶν χρημάτων: νῦν δέ ἀσεβῶ καί ἀδικῶ εἰσιών εἰς τά ἱερά; ἐγώ ὑμῖν ἐρῶ, διότι οὗτοι ταῦτα νῦν γιγνώσκουσιν. ἀγύρριος γάρ οὑτοσί, ὁ καλός κἀγαθός, ἀρχώνης ἐγένετο τῆς πεντηκοστῆς τρίτον ἔτος, καί ἐπρίατο τριάκοντα ταλάντων, μετέσχον δ' αὐτῷ οὗτοι πάντες οἱ παρασυλλεγέντες ὑπό τήν λεύκην [τό πόσ]οὕς ὑμεῖς ἴστε οἷοί εἰσιν: οἵ διά τοῦτο ἔμοιγε δοκοῦσι συλλεγῆναι ἐκεῖσε, ἵν' αὐτοῖς ἀμφότερα ᾖ, καί μή ὑπερβάλλουσι λαβεῖν ἀργύριον καί ὀλίγου πραθείσης μετασχεῖν. κερδήναντες δέ ἕξ τάλαντα, γνόντες τό πρᾶγμα οἷον εἴη, [ὡς πολλοῦ ἄξιον], συνέστησαν πάντες, καί μεταδόντες τοῖς ἄλλοις ἐωνοῦντο πάλιν τριάκοντα ταλάντων. ἐπεί δ' οὐκ ἀντεωνεῖτο οὐδείς, παρελθών ἐγώ εἰς τήν βουλήν ὑπερέβαλλον, ἕως ἐπριάμην ἕξ καί τριάκοντα ταλάντων. ἀπελάσας δέ τούτους καί καταστήσας ὑμῖν ἐγγυητάς ἐξέλεξα τά χρήματα καί κατέβαλον τῇ πόλει καί αὐτός οὐκ ἐζημιώθην, ἀλλά καί βραχέα ἀπεκερδαίνομεν οἱ μετασχόντες: τούτους δ' ἐποίησα τῶν ὑμετέρων μή διανείμασθαι ἕξ τάλαντα ἀργυρίου. ἅ οὗτοι γνόντες ἔδοσαν σφίσιν αὐτοῖς λόγον, ὅτι «ἅνθρωπος οὑτοσί οὔτε αὐτός λήψεται τῶν κοινῶν χρημάτων οὔθ' ἡμᾶς ἐάσει, φυλάξει δέ καί ἐμποδών ἔσται διανείμασθαι τά κοινά: πρός δέ τούτοις, ὅν ἄν ἡμῶν ἀδικοῦντα λάβῃ, εἰσάξει εἰς τό πλῆθος τό ἀθηναίων καί ἀπολεῖ. δεῖ οὖν τοῦτον ἐκποδών ἡμῖν εἶναι καί δικαίως καί ἀδίκως». ταῦτα μέν οὖν, ὦ ἄνδρες δικασταί, τούτοις ποιητέα ἦν, ὑμῖν δέ γε <τό> ἐναντίον τούτων: ὡς γάρ πλείστους εἶναι ὑμῖν ἤθελον ἄν τοιούσδε οἷόσπερ ἐγώ, τούτους δέ μάλιστα <μέν> ἀπολωλέναι, εἰ δέ μή, εἶναι τούς μή ἐπιτρέψοντας αὐτοῖς, οἷς καί προσήκει ἀνδράσιν εἶναι καί ἀγαθοῖς καί δικαίοις περί τό πλῆθος τό ὑμέτερον, καί βουλόμενοι δυνήσονται εὖ ποιεῖν ὑμᾶς. ἐγώ οὖν ὑμῖν ὑπισχνοῦμαι ἤ παύσειν τούτους ταῦτα ποιοῦντας καί βελτίους παρέξειν, ἤ εἰς ὑμᾶς εἰσαγαγών κολάσειν τούς ἀδικοῦντας αὐτῶν. κατηγόρησαν δέ μου καί περί τῶν ναυκληριῶν καί περί τῆς ἐμπορίας, ὡς ἄρα οἱ θεοί διά τοῦτό με ἐκ τῶν κινδύνων σῴσειαν, ἵνα ἐλθών δεῦρο, ὡς ἔοικεν, ὑπό κηφισίου ἀπολοίμην. ἐγώ δέ, ὦ ἀθηναῖοι, οὐκ ἀξιῶ τούς θεούς τοιαύτην γνώμην ἔχειν, ὥστ' εἰ ἐνόμιζον ὑπ' ἐμοῦ ἀδικεῖσθαι, λαμβάνοντάς με ἐν τοῖς μεγίστοις κινδύνοις μή τιμωρεῖσθαι: τίς γάρ κίνδυνος μείζων ἀνθρώποις ἤ χειμῶνος ὥρᾳ πλεῖν τήν θάλατταν; ἐν οἷς ἔχοντες μέν τό σῶμα τοὐμόν, κρατοῦντες δέ τοῦ βίου καί τῆς οὐσίας τῆς ἐμῆς, εἶτα ἔσῳζον; οὐκ ἐξῆν αὐτοῖς ποιῆσαι μηδέ ταφῆς τό σῶμα ἀξιωθῆναι; ἔτι δέ πολέμου γενομένου καί τριήρων ἀεί κατά θάλατταν οὐσῶν καί λῃστῶν, ὑφ' ὧν πολλοί ληφθέντες, ἀπολέσαντες τά ὄντα, δουλεύοντες τόν βίον διετέλεσαν, οὔσης δέ χώρας βαρβάρου, εἰς ἥν πολλοί ἤδη ἐκπεσόντες αἰκίαις ταῖς μεγίσταις περιέπεσον καί τά σφέτερα αὐτῶν σώματα αἰκισθέντες ἀπέθανον, _ εἶτα οἱ μέν θεοί ἐκ τοσούτων κινδύνων ἔσῳζόν με, σφῶν δέ αὐτῶν προὐστήσαντο τιμωρόν γενέσθαι κηφίσιον τόν πονηρότατον ἀθηναίων, ὧν οὗτός φησι πολίτης εἶναι οὐκ ὤν, ᾧ οὐδ' ὑμῶν τῶν καθημένων οὐδείς ἄν ἐπιτρέψειεν οὐδέν τῶν ἰδίων, εἰδώς τοῦτον οἷός ἐστιν; ἐγώ μέν οὖν, ὦ ἄνδρες, ἡγοῦμαι χρῆναι νομίζειν τούς τοιούτους κινδύνους ἀνθρωπίνους, τούς δέ κατά θάλατταν θείους. εἴπερ οὖν δεῖ τά τῶν θεῶν ὑπονοεῖν, πάνυ ἄν αὐτούς οἶμαι ἐγώ ὀργίζεσθαι καί ἀγανακτεῖν, εἰ τούς ὑφ' ἑαυτῶν σῳζομένους ὑπ' ἀνθρώπων ἀπολλυμένους ὁρῷεν. καί μέν δή καί τάδε ὑμῖν ἄξιον, ὦ ἄνδρες, ἐνθυμηθῆναι, ὅτι νυνί πᾶσι τοῖς ἕλλησιν ἄνδρες ἄριστοι καί εὐβουλότατοι δοκεῖτε γεγενῆσθαι, οὐκ ἐπί τιμωρίαν τραπόμενοι τῶν γεγενημένων, ἀλλ' ἐπί σωτηρίαν τῆς πόλεως καί ὁμόνοιαν τῶν πολιτῶν. συμφοραί μέν γάρ ἤδη καί ἄλλοις πολλοῖς ἐγένοντο οὐκ ἐλάττους ἤ καί ἡμῖν: τό δέ τάς γενομένας διαφοράς πρός ἀλλήλους θέσθαι καλῶς, τοῦτ' εἰκότως δή δοκεῖ ἀνδρῶν ἀγαθῶν καί σωφρόνων ἔργον εἶναι. ἐπειδή τοίνυν παρά πάντων ὁμολογουμένως ταῦθ' ὑμῖν ὑπάρχει. καί εἴ τις φίλος ὤν τυγχάνει καί εἴ τις ἐχθρός, μή μεταγνῶτε, μηδέ βούλεσθε τήν πόλιν ἀποστερῆσαι ταύτης τῆς δόξης, μηδέ αὐτοί δοκεῖν τύχῃ ταῦτα μᾶλλον ἤ γνώμῃ ψηφίσασθαι. δέομαι οὖν ἁπάντων <ὑμῶν> περί ἐμοῦ τήν αὐτήν γνώμην ἔχειν, ἥνπερ καί περί τῶν ἐμῶν προγόνων, ἵνα κἀμοί ἐγγένηται ἐκείνους μιμήσασθαι, ἀναμνησθέντας αὐτῶν ὅτι ὅμοιοι τοῖς πλείστων καί μεγίστων ἀγαθῶν αἰτίοις τῇ πόλει γεγένηνται, πολλῶν ἕνεκα σφᾶς αὐτούς παρέχοντες τοιούτους, μάλιστα δέ τῆς εἰς ὑμᾶς εὐνοίας, καί ὅπως, εἴ ποτέ τις αὐτοῖς ἤ τῶν ἐξ ἐκείνων τινί κίνδυνος γένοιτο ἤ συμφορά, σῴζοιντο συγγνώμης παρ' ὑμῶν τυγχάνοντες. εἰκότως δ' ἄν αὐτῶν μεμνῇσθε: καί γάρ τῇ πόλει ἁπάσῃ αἱ τῶν ὑμετέρων προγόνων ἀρεταί πλείστου ἄξιαι ἐγένοντο. ἐπειδή γάρ, ὦ ἄνδρες, αἱ νῆες διεφθάρησαν, πολλῶν βουλομένων τήν πόλιν ἀνηκέστοις συμφοραῖς περιβαλεῖν, λακεδαιμόνιοι ἔγνωσαν ὅμως τότε ἐχθροί ὄντες σῴζειν τήν πόλιν διά τάς ἐκείνων τῶν ἀνδρῶν ἀρετάς, οἵ ὑπῆρξαν τῆς ἐλευθερίας ἁπάσῃ τῇ ἑλλάδι. ἐπειδή τοίνυν καί ἡ πόλις ἐσώθη δημοσίᾳ διά τάς τῶν προγόνων τῶν ὑμετέρων ἀρετάς, ἀξιῶ κἀμοί διά τάς τῶν προγόνων τῶν ἐμῶν ἀρετάς σωτηρίαν γενέσθαι. καί γάρ αὐτῶν τῶν ἔργων, δι' ἅπερ ἡ πόλις ἐσώθη, οὐκ ἐλάχιστον μέρος οἱ ἐμοί πρόγονοι συνεβάλοντο: ὧν ἕνεκα καί ἐμοί δίκαιον ὑμᾶς μεταδοῦναι τῆς σωτηρίας, ἧσπερ καί αὐτοί παρά τῶν ἑλλήνων ἐτύχετε. σκέψασθε τοίνυν καί τάδε, ἄν με σῴσητε, οἷον ἕξετε πολίτην: ὅς πρῶτον μέν ἐκ πολλοῦ πλούτου, ὅσον ὑμεῖς ἴστε, οὐ δι' ἐμαυτόν ἀλλά διά τάς τῆς πόλεως συμφοράς εἰς πενίαν πολλήν καί ἀπορίαν κατέστην, ἔπειτα δέ καί βίον ἠργασάμην ἐκ τοῦ δικαίου, τῇ γνώμῃ καί τοῖν χεροῖν τοῖν ἐμαυτοῦ: ἔτι δέ εἰδότα μέν οἷόν ἐστι πόλεως τοιαύτης πολίτην εἶναι, εἰδότα δέ οἷόν ἐστι ξένον εἶναι καί μέτοικον ἐν τῇ τῶν πλησίον, ἐπιστάμενον δέ οἷον τό σωφρονεῖν καί ὀρθῶς βουλεύεσθαι, ἐπιστάμενον δ' οἷον τό ἁμαρτόντα πρᾶξαι κακῶς, !!!!! πολλοῖς συγγενόμενος καί πλείστων πειραθείς, ἀφ' ὧν ἐμοί ξενίαι καί φιλότητες πρός πολλούς καί βασιλέας καί πόλεις καί ἄλλους ἰδίᾳ ξένους γεγένηνται, ὧν ἐμέ σῴσαντες μεθέξετε, καί ἔσται ὑμῖν χρῆσθαι τούτοις, ὅπου ἄν ἐν καιρῷ τι ὑμῖν γίγνηται. ἔχει δέ καί ὑμῖν, ὦ ἄνδρες, οὕτως: ἐάν με νυνί διαφθείρητε, οὐκ ἔστιν ὑμῖν ἔτι λοιπός τοῦ γένους τοῦ ἡμετέρου οὐδείς, ἀλλ' οἴχεται πᾶν πρόρριζον. καίτοι οὐκ ὄνειδος ὑμῖν ἐστιν ἡ ἀνδοκίδου καί λεωγόρου οἰκία οὖσα, ἀλλά πολύ μᾶλλον τότ' ἦν ὄνειδος, ὅτ' ἐμοῦ φεύγοντος κλεοφῶν αὐτήν ὁ λυροποιός ᾤκει. οὐ γάρ ἔστιν ὅστις πώποτε ὑμῶν παριών τήν οἰκίαν τήν ἡμετέραν ἀνεμνήσθη ἤ ἰδίᾳ τι ἤ δημοσίᾳ κακόν παθών ὑπ' ἐκείνων, οἵ πλείστας μέν στρατηγήσαντες στρατηγίας πολλά τρόπαια τῶν πολεμίων καί κατά γῆν καί κατά θάλατταν ὑμῖν ἀπέδειξαν, πλείστας δέ ἄλλας ἀρχάς ἄρξαντες καί χρήματα διαχειρίσαντες τά ὑμέτερα οὐδέν [ἄν] πώποτε ὦφλον, οὐδ' ἡμάρτηται οὐδέν οὔτε ἡμῖν εἰς ὑμᾶς οὔτε ὑμῖν εἰς ἡμᾶς, οἰκία δέ πασῶν ἀρχαιοτάτη καί κοινοτάτη ἀεί τῷ δεομένῳ. οὐδ' ἔστιν ὅπου ἐκείνων τις τῶν ἀνδρῶν καταστάς εἰς ἀγῶνα ἀπῄτησεν ὑμᾶς χάριν τούτων τῶν ἔργων. μή τοίνυν, εἰ αὐτοί τεθνᾶσι, καί [περί] τῶν πεπραγμένων αὐτοῖς ἐπιλάθησθε, ἀλλ' ἀναμνησθέντες τῶν ἔργων νομίσατε τά σώματα αὐτῶν ὁρᾶν αἰτουμένων ἐμέ παρ' ὑμῶν σῷσαι. τίνα γάρ καί ἀναβιβάσωμαι δεησόμενον ὑπέρ ἐμαυτοῦ; τόν πατέρα; ἀλλά τέθνηκεν. ἀλλά τούς ἀδελφούς; ἀλλ' οὐκ εἰσί. ἀλλά τούς παῖδας; ἀλλ' οὔπω γεγένηνται. ὑμεῖς τοίνυν καί ἀντί πατρός ἐμοί καί ἀντί ἀδελφῶν καί ἀντί παίδων γένεσθε: εἰς ὑμᾶς καταφεύγω καί ἀντιβολῶ καί ἱκετεύω: ὑμεῖς με παρ' ὑμῶν αὐτῶν αἰτησάμενοι σῴσατε, καί μή βούλεσθε θετταλούς <μέν> καί ἀνδρίους πολίτας ποιεῖσθαι δι' ἀπορίαν ἀνδρῶν, τούς δέ ὄντας πολίτας ὁμολογουμένως, οἷς προσήκει ἀνδράσιν ἀγαθοῖς εἶναι καί βουλόμενοι δυνήσονται, τούτους δέ ἀπόλλυτε. μή δῆτα. ἔπειτα καί ταῦθ' ὑμῶν δέομαι, εὖ ποιῶν ὑμᾶς ὑφ' ὑμῶν τιμᾶσθαι. ὡς ἐμοί μέν πειθόμενοι οὐκ ἀποστερεῖσθε εἴ τι ἐγώ δυνήσομαι ὑμᾶς εὖ ποιεῖν: ἐάν δέ τοῖς ἐχθροῖς τοῖς ἐμοῖς πεισθῆτε, οὐδ' ἄν ὑστέρῳ χρόνῳ ὑμῖν μεταμελήσῃ, οὐδέν ἔτι πλέον ποιήσετε. μή τοίνυν μήθ' ὑμᾶς αὐτούς τῶν ἀπ' ἐμοῦ ἐλπίδων ἀποστερήσητε μήτ' ἐμέ τῶν εἰς ὑμᾶς. ἀξιῶ δ' ἔγωγε τούτους οἵτινες ὑμῖν ἀρετῆς ἤδη τῆς μεγίστης εἰς τό πλῆθος τό ὑμέτερον ἔλεγχον ἔδοσαν, ἀναβάντας ἐνταυθοῖ συμβουλεύειν ὑμῖν ἅ γιγνώσκουσι περί ἐμοῦ. δεῦρο ἄνυτε, κέφαλε, ἔτι δέ καί οἱ φυλέται οἱ ᾑρημένοι μοι συνδικεῖν, θράσυλλος καί οἱ ἄλλοι. [2] {work} {περι τησ εαυτου καθοδου} εἰ μέν, ὦ ἄνδρες, ἐν ἑτέρῳ τῳ πράγματι οἱ παριόντες μή τήν αὐτήν γνώμην ἔχοντες πάντες ἐφαίνοντο, οὐδέν ἄν θαυμαστόν ἐνόμιζον: ὅπου μέντοι δεῖ τήν πόλιν ἐμέ τι ποιῆσαι ἀγαθόν, ἤ εἴ τις ἕτερος βούλοιτο ἐμοῦ κακίων, δεινότατον ἁπάντων χρημάτων ἡγοῦμαι, εἰ τῷ μέν δοκεῖ ταῦτα τῷ δέ μή, ἀλλά μή πᾶσιν ὁμοίως. εἴπερ γάρ ἡ πόλις ἁπάντων τῶν πολιτευομένων κοινή ἐστι, καί τά γιγνόμενα δήπου ἀγαθά τῇ πόλει κοινά ἐστι. τουτί τοίνυν τό μέγα καί δεινόν πάρεστιν ὑμῖν ὁρᾶν τούς μέν ἤδη πράττοντας, τούς δέ τάχα μέλλοντας: καί μοι μέγιστον θαῦμα παρέστηκε, τί ποτε οὗτοι οἱ ἄνδρες δεινῶς οὕτως περικάονται, εἴ τι ὑμᾶς χρή ἀγαθόν ἐμοῦ ἐπαυρέσθαι. δεῖ γάρ αὐτούς ἤτοι ἀμαθεστάτους εἶναι πάντων ἀνθρώπων, ἤ τῇ πόλει ταύτῃ δυσμενεστάτους. εἰ μέν γε νομίζουσι τῆς πόλεως εὖ πραττούσης καί τά ἴδια σφῶν αὐτῶν ἄμεινον ἄν φέρεσθαι, ἀμαθέστατοί εἰσι τά ἐναντία νῦν τῇ ἑαυτῶν ὠφελείᾳ σπεύδοντες: εἰ δέ μή ταὐτά ἡγοῦνται σφίσι τε αὐτοῖς συμφέρειν καί τῷ ὑμετέρῳ κοινῷ, δυσμενεῖς ἄν τῇ πόλει εἶεν: οἵτινες εἰσαγγείλαντός μου ἀπόρρητα εἰς τήν βουλήν περί [τῶν] πραγμάτων, ὧν ἀποτελεσθέντων οὐκ εἰσί τῇ πόλει ταύτῃ μείζονες ὠφέλειαι, καί τούτων ἀποδεικνύντος μου τοῖς βουλευταῖς σαφεῖς τε καί βεβαίους τάς ἀποδείξεις, ἐκεῖ μέν οὔτε τούτων τῶν ἀνδρῶν οἱ παραγενόμενοι ἐλέγχοντες οἷοί τ' ἦσαν ἀποδεῖξαι εἴ τι μή ὀρθῶς ἐλέγετο, οὔτ' ἄλλος οὐδείς, ἐνθάδε δέ νῦν πειρῶνται διαβάλλειν. σημεῖον οὖν τοῦτο ὅτι οὗτοι οὐκ ἀφ' αὑτῶν ταῦτα πράττουσιν (εὐθύς γάρ ἄν τότε ἠναντιοῦντο) ἀλλ' ἀπό ἀνδρῶν ἑτέρων, οἷοί εἰσιν ἐν τῇ πόλει ταύτῃ, οὐδενός ἄν χρήματος δεξάμενοι ὑμᾶς τι ἀγαθόν ἐξ ἐμοῦ πρᾶξαι. καί αὐτοί μέν οὗτοι οἱ ἄνδρες οὐ τολμῶσι σφᾶς αὐτούς εἰς τό μέσον καταστήσαντες διισχυρίζεσθαι περί τούτων, φοβούμενοι ἔλεγχον διδόναι εἴ τι εἰς ὑμᾶς τυγχάνουσι μή εὖ φρονοῦντες: ἑτέρους δέ εἰσπέμπουσι, τοιούτους ἀνθρώπους οἷς εἰθισμένοις ἤδη ἀναισχυντεῖν οὐδέν διαφέρει εἰπεῖν τε καί ἀκοῦσαι τά μέγιστα τῶν κακῶν. τό δ' ἰσχυρόν τοῦτο μόνον εὕροι τις ἄν αὐτῶν ἐν τοῖς λόγοις, τάς ἐμάς συμφοράς ἐπί παντί ὀνειδίζειν, καί ταῦτα ἐν εἰδόσι δήπου κάλλιον ὑμῖν, ὥστε μηδέν ἄν τούτων δικαίως τιμήν αὐτοῖς τινα φέρειν. ἐμοί δέ, ὦ ἄνδρες, [καί] τῷ πρώτῳ τοῦτο εἰπόντι ὀρθῶς δοκεῖ εἰρῆσθαι, ὅτι πάντες ἄνθρωποι γίγνονται ἐπί τῷ εὖ καί κακῶς πράττειν, μεγάλη δέ δήπου καί τό ἐξαμαρτεῖν δυσπραξία ἐστί, καί εἰσιν εὐτυχέστατοι μέν οἱ ἐλάχιστα ἐξαμαρτάνοντες, σωφρονέστατοι δέ οἵ ἄν τάχιστα μεταγιγνώσκωσι. καί ταῦτα οὐ διακέκριται τοῖς μέν γίγνεσθαι τοῖς δέ μή, ἀλλ' ἔστιν ἐν τῷ κοινῷ πᾶσιν ἀνθρώποις καί ἐξαμαρτεῖν τι καί κακῶς πρᾶξαι. ὧν ἕνεκα, ὦ ἀθηναῖοι, εἰ ἀνθρωπίνως περί ἐμοῦ γιγνώσκοιτε, εἴητε ἄν ἄνδρες εὐγνωμονέστεροι. οὐ γάρ φθόνου μᾶλλον ἤ οἴκτου ἄξιά μοί ἐστι τά γεγενημένα: ὅς εἰς τοσοῦτον ἦλθον δυσδαιμονίας, εἴτε χρή εἰπεῖν νεότητί τε καί ἀνοίᾳ <τῇ ἐμαυτοῦ>, εἴτε καί δυνάμει τῶν πεισάντων με ἐλθεῖν εἰς τοιαύτην συμφοράν τῶν φρενῶν, ὥστ' ἀνάγκην μοι γενέσθαι δυοῖν κακοῖν τοῖν μεγίστοιν θάτερον ἑλέσθαι, ἤ μή βουληθέντι κατειπεῖν τούς ταῦτα ποιήσαντας οὐ περί ἐμοῦ μόνου ὀρρωδεῖν, εἴ τι ἔδει παθεῖν, ἀλλά καί τόν πατέρα οὐδέν ἀδικοῦντα σύν ἐμαυτῷ ἀποκτεῖναι (ὅπερ ἀνάγκη παθεῖν ἦν αὐτῷ, εἰ ἐγώ μή ἐβουλόμην ταῦτα ποιῆσαι), ἤ κατειπόντι τά γεγενημένα αὐτόν μέν ἀφεθέντα μή τεθνάναι, τοῦ δέ ἐμαυτοῦ πατρός μή φονέα γενέσθαι. τί δ' ἄν οὐ πρό γε τούτου τολμήσειεν ἄνθρωπος ποιῆσαι; ἐγώ τοίνυν ἐκ τῶν παρόντων εἱλόμην ταῦτα, ἅ ἐμοί μέν λύπας ἐπί χρόνον πλεῖστον οἴσειν ἔμελλεν, ὑμῖν δέ ταχίστην τοῦ παρόντος τότε κακοῦ μετάστασιν. ἀναμνήσθητε δέ ἐν οἵῳ κινδύνῳ τε καί ἀμηχανίᾳ καθέστατε, καί ὅτι οὕτως σφόδρα σφᾶς αὐτούς ἐπεφόβησθε, ὥστ' οὐδ' εἰς τήν ἀγοράν ἔτι ἐξῇτε, ἕκαστος ὑμῶν οἰόμενος συλληφθήσεσθαι. ταῦτα τοίνυν ὥστε μέν γενέσθαι τοιαῦτα, πολλοστόν δή τι ἐγώ μέρος τῆς αἰτίας ηὑρέθην ἔχων, ὥστε μέντοι παυθῆναι, ἐγώ εἷς ὤν μόνος αἴτιος. καί ὅμως τό γε δυστυχέστατος εἶναι ἀνθρώπων οὐδαμῇ ἐκφεύγω, ὅτε δή προαγομένης μέν τῆς πόλεως ἐπί ταύτας τάς συμφοράς οὐδείς ἐμοῦ ἤρχετο γίγνεσθαι δυσδαιμονέστερος, μεθισταμένης δέ πάλιν εἰς τό ἀσφαλές ἁπάντων ἐγώ ἀθλιώτατος. ὄντων γάρ κακῶν τοσούτων τῇ πόλει ἀδύνατον ἦν ταῦτα ἰαθῆναι ἄλλως ἤ τῷ ἐμῷ αἰσχρῷ, ὥστ' ἐν αὐτῷ ᾧ ἐγώ κακῶς ἔπραττον, ἐν τούτῳ ὑμᾶς σῴζεσθαι. χάριν οὖν εἰκός με, οὐ μῖσος, τῷ δυστυχήματι τούτῳ φέρεσθαι παρ' ὑμῶν. καίτοι ἐγώ τότ' αὐτός γνούς τάς ἐμαυτοῦ συμφοράς, ᾧ τινι κακῶν τε καί αἰσχρῶν οὐκ οἶδ' εἴ τι ἀπεγένετο, τά μέν παρανοίᾳ τῇ ἐμαυτοῦ, τά δ' ἀνάγκῃ τῶν παρόντων πραγμάτων, ἔγνων ἥδιστον εἶναι πράττειν τε τοιαῦτα καί διαιτᾶσθαι ἐκεῖ, ὅπου ἥκιστα μέλλοιμι ὀφθήσεσθαι ὑφ' ὑμῶν. ἐπειδή δέ χρόνῳ [ὕστερον] εἰσῆλθέ μοι, ὥσπερ εἰκός, ἐπιθυμία τῆς τε μεθ' ὑμῶν πολιτείας ἐκείνης καί διαίτης, ἐξ ἧς δευρί μετέστην, ἔγνων λυσιτελεῖν μοι ἤ τοῦ βίου ἀπηλλάχθαι, ἤ τήν πόλιν ταύτην ἀγαθόν τι τοσοῦτον ἐργάσασθαι, ὥστε ὑμῶν ἑκόντων εἶναί ποτέ μοι πολιτεύσασθαι μεθ' ὑμῶν. ἐκ δέ τούτου οὐ πώποτε οὔτε τοῦ σώματος οὔτε τῶν ὄντων ἐμοί ἐφεισάμην, ὅπου ἔδει παρακινδυνεύειν: ἀλλ' αὐτίκα μέν τότε εἰσήγαγον εἰς <τήν> στρατιάν ὑμῶν οὖσαν ἐν σάμῳ κωπέας, τῶν τετρακοσίων ἤδη τά πράγματα ἐνθάδε κατειληφότων, ὄντος μοι ἀρχελάου ξένου πατρικοῦ καί διδόντος τέμνεσθαί τε καί ἐξάγεσθαι ὁπόσους ἐβουλόμην. τούτους τε εἰσήγαγον τούς κωπέας, καί παρόν μοι πέντε δραχμῶν τήν τιμήν αὐτῶν δέξασθαι οὐκ ἠθέλησα πράξασθαι πλέον ἤ ὅσου ἐμοί κατέστησαν, εἰσήγαγον δέ σῖτόν τε καί χαλκόν: καί οἱ ἄνδρες ἐκεῖνοι ἐκ τούτων παρεσκευασμένοι ἐνίκησαν μετά ταῦτα πελοποννησίους ναυμαχοῦντες, καί τήν πόλιν ταύτην μόνοι ἀνθρώπων ἔσῳσαν ἐν τῷ τότε χρόνῳ. εἰ τοίνυν μεγάλων ἀγαθῶν αἴτια ὑμᾶς ἠργάσαντο ἐκεῖνοι, μέρος ἐγώ οὐκ ἄν ἐλάχιστον δικαίως ταύτης τῆς αἰτίας ἔχοιμι. εἰ γάρ τοῖς ἀνδράσιν ἐκείνοις τότε τά ἐπιτήδεια μή εἰσήχθη, οὐ περί τοῦ σῷσαι τάς ἀθήνας ὁ κίνδυνος ἦν αὐτοῖς μᾶλλον ἤ περί τοῦ μηδέ αὐτούς σωθῆναι. τούτων τοίνυν οὕτως ἐχόντων οὐκ ὀλίγῳ μοι παρά γνώμην ηὑρέθη τά ἐνταῦθα πράγματα ἔχοντα. κατέπλευσα μέν γάρ ὡς ἐπαινεθησόμενος ὑπό τῶν ἐνθάδε προθυμίας τε ἕνεκα καί ἐπιμελείας τῶν ὑμετέρων πραγμάτων: πυθόμενοι δέ τινές με ἥκοντα τῶν τετρακοσίων ἐζήτουν τε παραχρῆμα, καί λαβόντες ἤγαγον εἰς τήν βουλήν. εὐθύς δέ παραστάς μοι πείσανδρος «ἄνδρες» ἔφη «βουλευταί, ἐγώ τόν ἄνδρα τοῦτον ἐνδεικνύω ὑμῖν σῖτόν τε εἰς τούς πολεμίους εἰσαγαγόντα καί κωπέας». καί τό πρᾶγμα ἤδη πᾶν διηγεῖτο ὡς ἐπέπρακτο. ἐν δέ τῷ τότε τά ἐναντία φρονοῦντες δῆλοι ἦσαν ἤδη οἱ ἐπί στρατιᾶς ὄντες τοῖς τετρακοσίοις. κἀγώ θόρυβος γάρ δή τοιοῦτος ἐγίγνετο τῶν βουλευτῶν καί ἐπειδή ἐγίγνωσκον ἀπολούμενος, εὐθύς προσπηδῶ πρός τήν ἑστίαν καί λαμβάνομαι τῶν ἱερῶν. ὅπερ μοι καί πλείστου ἄξιον ἐγένετο ἐν τῷ τότε: εἰς γάρ τούς θεούς ἔχοντα ὀνείδη οὗτοί με μᾶλλον τῶν ἀνθρώπων ἐοίκασι κατελεῆσαι, βουληθέντων τε αὐτῶν ἀποκτεῖναί με οὗτοι ἦσαν οἱ διασῴσαντες. δεσμά τε ὕστερον καί κακά ὅσα τε καί οἷα τῷ σώματι ἠνεσχόμην, μακρόν ἄν εἴη μοι λέγειν. οὗ δή καί μάλιστ' ἐμαυτόν ἀπωλοφυράμην: ὅστις τοῦτο μέν ἐν ᾧ ἐδόκει ὁ δῆμος κακοῦσθαι, ἐγώ ἀντί τούτου κακά εἶχον, τοῦτο δέ ἐπειδή ἐφαίνετο <εὖ> ὑπ' ἐμοῦ πεπονθώς, πάλιν αὖ καί διά τοῦτ' ἐγώ ἀπωλλύμην: ὥστε ὁδόν τε καί πόρον μηδαμῇ ἔτι εἶναί μοι εὐθαρσεῖν: ὅποι γάρ τραποίμην, πάντοθεν κακόν τί μοι ἐφαίνετο ἑτοιμαζόμενον. ἀλλ' ὅμως καί ἐκ τούτων τοιούτων ὄντων ἀπαλλαγείς οὐκ ἔστιν ὅ τι [ἕτερον ἔργον] περί πλείονος ἐποιούμην ἤ τήν πόλιν ταύτην ἀγαθόν τι ἐργάσασθαι. ὁρᾶν δέ χρή, ὦ ἀθηναῖοι, ὅσῳ τά τοιαῦτα τῶν ὑπουργημάτων διαφέρει. τοῦτο μέν γάρ ὅσοι τῶν πολιτῶν τά ὑμέτερα πράγματα διαχειρίζοντες ἀργύριον ὑμῖν ἐκπορίζουσιν, ἄλλο τι ἤ τά ὑμέτερα ὑμῖν διδόασι; τοῦτο δέ ὅσοι στρατηγοί γενόμενοι καλόν τι τήν πόλιν κατεργάζονται, τί ἄλλο ἤ μετά τῆς τῶν ὑμετέρων σωμάτων ταλαιπωρίας τε καί κινδύνων, καί ἔτι τῶν κοινῶν χρημάτων δαπάνης, ποιοῦσιν ὑμᾶς εἴ τι τυγχάνουσιν ἀγαθόν; ἐν ᾧ καί ἄν τι ἐξαμάρτωσιν, οὐκ αὐτοί τῆς σφετέρας αὐτῶν ἁμαρτίας δίκην διδόασιν, ἀλλ' ὑμεῖς ὑπέρ τῶν ἐκείνοις ἡμαρτημένων. ἀλλ' ὅμως οὗτοι στεφανοῦνταί γε ὑφ' ὑμῶν καί ἀνακηρύττονται ὡς ὄντες ἄνδρες ἀγαθοί. καί οὐκ ἐρῶ ὡς οὐ δικαίως: μεγάλη γάρ ἐστιν ἀρετή, ὅστις τήν ἑαυτοῦ πόλιν ὁτῳοῦν δύναται τρόπῳ ἀγαθόν τι ἐργάζεσθαι. ἀλλ' οὖν [τι] γιγνώσκειν γε χρή, ὅτι ἐκεῖνος ἄν εἴη πολύ πλείστου ἄξιος ἀνήρ, ὅστις τοῖς ἑαυτοῦ παρακινδυνεύων χρήμασί τε καί σώματι τολμῴη ἀγαθόν τι ποιεῖν τούς ἑαυτοῦ πολίτας. ἐμοί τοίνυν τά μέν ἤδη εἰς ὑμᾶς πεπραγμένα σχεδόν τι ἅπαντες ἄν εἰδεῖτε, τά δέ μέλλοντά τε καί ἤδη πραττόμενα ἄνδρες ὑμῶν πεντακόσιοι ἐν ἀπορρήτῳ ἴσασιν, [ἡ βουλή]: οὕς πολλῷ δήπου εἰκός ἧττον ἄν τι ἐξαμαρτεῖν, ἤ εἰ ὑμᾶς δέοι ἀκούσαντάς τι ἐν τῷ παραχρῆμα νῦν διαβουλεύσασθαι. οἱ μέν γε σχολῇ περί τῶν εἰσαγγελλομένων σκοποῦνται, ὑπάρχει τε αὐτοῖς, ἐάν τι ἐξαμαρτάνωσιν, αἰτίαν ἔχειν καί λόγον αἰσχρόν ἐκ τῶν ἄλλων πολιτῶν: ὑμῖν δέ οὐκ εἰσίν ἕτεροι ὑφ' ὧν αἰτίαν <ἄν> ἔχοιτε: τά γάρ ὑμέτερα αὐτῶν ἐφ' ὑμῖν δικαίως ἐστί καί εὖ καί κακῶς, ἐάν βούλησθε, διαθέσθαι. ἅ γε μέντοι ἔξω τῶν ἀπορρήτων οἷόν τέ μοί ἐστιν εἰπεῖν εἰς ὑμᾶς ἤδη πεπραγμένα, ἀκούσεσθε. ἐπίστασθε γάρ που ὡς ἠγγέλθη ὑμῖν ὅτι οὐ μέλλει ἐκ κύπρου σῖτος ἥξειν ἐνταῦθα: ἐγώ τοίνυν τοιοῦτός τε καί τοσοῦτος ἐγενόμην, ὥστε τούς ἄνδρας τούς ταῦτα βουλεύσαντας ἐφ' ὑμῖν καί πράξαντας ψευσθῆναι τῆς αὑτῶν γνώμης. καί ὡς μέν ταῦτα διεπράχθη, οὐδέν προὔργου ἀκοῦσαι ὑμῖν: τάδε <δέ> νυνί βούλομαι ὑμᾶς εἰδέναι, ὅτι αἱ μέλλουσαι νῆες ἤδη σιταγωγοί καταπλεῖν εἰς τόν πειραιᾶ εἰσιν ὑμῖν τέτταρες καί δέκα, αἱ δέ λοιπαί τῶν ἐκ κύπρου ἀναχθεισῶν ἥξουσιν ἁθρόαι οὐ πολύ ὕστερον. ἐδεξάμην δ' <ἄν> ἀντί πάντων χρημάτων εἶναι ἐν ἀσφαλεῖ φράσαι πρός ὑμᾶς ἅ καί τῇ βουλῇ ἐν ἀπορρήτῳ εἰσήγγειλα, ὅπως αὐτόθεν προῄδετε. νῦν δέ ἐκεῖνα μέν τότε ὅταν ἀποτελεσθῇ γνώσεσθε ἅμα καί ὠφελήσεσθε: νῦν δέ, ὦ ἀθηναῖοι, εἴ μοι βουληθεῖτε δοῦναι χάριν μικράν τε καί ἄπονον ὑμῖν καί ἅμα δικαίαν, πάνυ ἄν μοι τοῦτο ἐν μεγάλῃ ἡδονῇ γένοιτο. ὡς δέ καί δικαία ἐστίν, εἴσεσθε. ἅ γάρ μοι αὐτοί γνόντες τε καί ὑποσχόμενοι ἔδοτε, ὕστερον δέ ἑτέροις πειθόμενοι ἀφείλεσθε, ταῦθ' ὑμᾶς, εἰ μέν βούλεσθε, αἰτῶ, εἰ δέ μή βούλεσθε, ἀπαιτῶ. ὁρῶ δέ ὑμᾶς πολλάκις καί δούλοις ἀνθρώποις καί ξένοις παντοδαποῖς πολιτείαν τε διδόντας καί εἰς χρήματα μεγάλας δωρειάς, οἵ ἄν ὑμᾶς φαίνωνται ποιοῦντές τι ἀγαθόν. καί ταῦτα μέντοι ὀρθῶς ὑμεῖς φρονοῦντες δίδοτε: οὕτω γάρ ἄν ὑπό πλείστων ἀνθρώπων εὖ πάσχοιτε. ἐγώ τοίνυν τοσοῦτον ὑμῶν μόνον δέομαι: τό ψήφισμα ὅ μενίππου εἰπόντος ἐψηφίσασθε, εἶναί μοι ἄδειαν, πάλιν ἀπόδοτε. ἀναγνώσεται δέ ὑμῖν αὐτό: ἔτι γάρ καί νῦν ἐγγέγραπται ἐν τῷ βουλευτηρίῳ. {ψήφισμα} τουτί τό ψήφισμα, ὅ ἠκούσατε ψηφισάμενοί μοι, ὦ ἀθηναῖοι, ὕστερον ἀφείλεσθε χάριν ἑτέρῳ φέροντες. πείθεσθε οὖν μοι, καί ἤδη παύσασθε εἴ τῳ ὑμῶν διάβολόν τι ἐν τῇ γνώμῃ περί ἐμοῦ παρέστηκεν. εἰ γάρ ὅσα οἱ ἄνθρωποι γνώμῃ ἁμαρτάνουσι, τό σῶμα αὐτῶν μή αἴτιόν ἐστιν, ἐμοῦ τό μέν σῶμα τυγχάνει ταὐτόν ἔτι ὄν, ὅπερ τῆς αἰτίας ἀπήλλακται, ἡ δέ γνώμη ἀντί τῆς προτέρας ἑτέρα νυνί παρέστηκεν. οὐδέν οὖν ἔτι ὑπολείπεται ὅτῳ ἄν μοι δικαίως διαβεβλῇσθε. ὥσπερ δέ τῆς τότε ἁμαρτίας τά ἀπό τῶν ἔργων σημεῖα ἔφατε χρῆναι πιστότατα ποιούμενοι κακόν με ἄνδρα ἡγεῖσθαι, οὕτω καί ἐπί τῇ νῦν εὐνοίᾳ μή ζητεῖτε ἑτέραν βάσανον ἤ τά ἀπό τῶν νυνί ἔργων σημεῖα ὑμῖν γιγνόμενα. πολύ δέ μοι προσήκει ταῦτα μᾶλλον ἐκείνων καί τῷ γένει συνηθέστερά ἐστι. τάδε γάρ οὐ ψευσαμένῳ μοι λαθεῖν οἷόν τ' ἐστι τούς γε πρεσβυτέρους ὑμῶν ὅτι ὁ τοῦ ἐμοῦ πατρός πάππος λεωγόρας στασιάσας πρός τούς τυράννους ὑπέρ τοῦ δήμου, ἐξόν αὐτῷ διαλλαχθέντι τῆς ἔχθρας καί γενομένῳ κηδεστῇ ἄρξαι μετ' ἐκείνων τῶν ἀνδρῶν τῆς πόλεως, εἵλετο μᾶλλον ἐκπεσεῖν μετά τοῦ δήμου καί φεύγων κακοπαθεῖν μᾶλλον ἤ προδότης αὐτοῦ καταστῆναι. ὥστ' ἔμοιγε καί διά τά τῶν προγόνων ἔργα εἰκότως ὑπάρχει δημοτικῷ εἶναι, εἴπερ τι ἀλλά νῦν γε φρονῶν τυγχάνω. ὧν καί ἕνεκα εἰκός ὑμᾶς, ἐάν χρηστός ὤν ἀνήρ εἰς ὑμᾶς φαίνωμαι, προθυμότερόν μου ἀποδέχεσθαι τά πραττόμενα. τό δέ δόντας ἐμοί τήν ἄδειαν ἀφελέσθαι ὑμᾶς, εὖ ἴστε ὅτι οὐδεπώποτε ἠγανάκτησα: ὅπου γάρ ὑπό τῶν ἀνδρῶν τούτων αὐτοί εἰς ὑμᾶς αὐτούς ἐπείσθητε τά μέγιστα ἐξαμαρτεῖν, ὥστε ἀντί τῆς ἀρχῆς δουλείαν ἀλλάξασθαι, ἐκ δημοκρατίας δυναστείαν καταστήσαντες, τί ἄν τις ὑμῶν θαυμάζοι καί εἰς ἐμέ εἴ τι ἐπείσθητε ἐξαμαρτεῖν; βουλοίμην μέντ' ἄν, ὥσπερ ἐν τοῖς ὑμετέροις αὐτῶν πράγμασιν, ἐπειδή ἐξουσίαν ἐλάβετε, τάς τῶν ἐξαπατησάντων ὑμᾶς ἀκύρους ἔθετε βουλάς, οὕτω καί ἐν ᾧ περί ἐμοῦ ἐπείσθητε γνῶναί τι ἀνεπιτήδειον, ἀτελῆ τήν γνώμην αὐτῶν ποιῆσαι, καί μήτε ἐν τούτῳ μήτε ἐν ἑτέρῳ τῳ τοῖς ὑμῶν αὐτῶν ἐχθίστοις ὁμόψηφοί ποτε γένησθε. [3] {work} {περι τησ προσ λακεδαιμονιουσ ειρηνησ} ὅτι μέν εἰρήνην ποιεῖσθαι δικαίαν ἄμεινόν ἐστιν ἤ πολεμεῖν, δοκεῖτέ μοι, ὦ ἀθηναῖοι, πάντες γιγνώσκειν. ὅτι δέ οἱ ῥήτορες τῷ μέν ὀνόματι τῆς εἰρήνης συγχωροῦσι, τοῖς δ' ἔργοις ἀφ' ὧν ἄν ἡ εἰρήνη γένοιτο ἐναντιοῦνται, τοῦτο δέ οὐ πάντες αἰσθάνεσθε. λέγουσι γάρ ὡς ἔστι δεινότατον τῷ δήμῳ, γενομένης εἰρήνης, ἡ νῦν οὖσα πολιτεία μή καταλυθῇ. εἰ μέν οὖν μηδεπώποτε πρότερον ὁ δῆμος ὁ [τῶν] ἀθηναίων εἰρήνην ἐποιήσατο πρός λακεδαιμονίους, εἰκότως ἄν ἐφοβούμεθα αὐτό διά τε τήν ἀπειρίαν τοῦ ἔργου διά τε τήν ἐκείνων ἀπιστίαν: ὅπου δέ πολλάκις ἤδη πρότερον εἰρήνην ἐποιήσασθε δημοκρατούμενοι, πῶς οὐκ εἰκός ὑμᾶς πρῶτον ἐκεῖνα σκέψασθαι τά τότε γενόμενα; χρή γάρ, ὦ ἀθηναῖοι, τεκμηρίοις χρῆσθαι τοῖς πρότερον γενομένοις περί τῶν μελλόντων ἔσεσθαι. ἡνίκα τοίνυν ἦν μέν ὁ πόλεμος ἡμῖν ἐν εὐβοίᾳ, μέγαρα δέ εἴχομεν καί πηγάς καί τροζῆνα, εἰρήνης ἐπεθυμήσαμεν, καί μιλτιάδην τόν κίμωνος ὠστρακισμένον καί ὄντα ἐν χερρονήσῳ κατεδεξάμεθα δι' αὐτό τοῦτο, πρόξενον ὄντα λακεδαιμονίων, ὅπως πέμψαιμεν εἰς λακεδαίμονα προκηρυκευσόμενον περί σπονδῶν. καί τότε ἡμῖν εἰρήνη ἐγένετο πρός λακεδαιμονίους ἔτη πεντήκοντα, καί ἐνεμείναμεν ἀμφότεροι ταύταις ταῖς σπονδαῖς ἔτη τριακαίδεκα. ἕν δή τοῦτο, ὦ ἀθηναῖοι, πρῶτον σκεψώμεθα. ἐν ταύτῃ τῇ εἰρήνῃ ὁ δῆμος ὁ [τῶν] ἀθηναίων ἔσθ' ὅπου κατελύθη; οὐδείς ἀποδείξει. ἀγαθά δέ ὅσα ἐγένετο διά ταύτην τήν εἰρήνην, ἐγώ ὑμῖν φράσω. πρῶτον μέν τόν πειραιᾶ ἐτειχίσαμεν ἐν τούτῳ τῷ χρόνῳ, εἶτα τό μακρόν τεῖχος τό βόρειον: ἀντί δέ τῶν τριήρων αἵ τότε ἡμῖν ἦσαν παλαιαί καί ἄπλοι, αἷς βασιλέα καί τούς βαρβάρους καταναυμαχήσαντες ἠλευθερώσαμεν τούς ἕλληνας, ἀντί τούτων τῶν νεῶν ἑκατόν τριήρεις ἐναυπηγησάμεθα, καί πρῶτον τότε τριακοσίους ἱππέας κατεστησάμεθα, καί τοξότας τριακοσίους σκύθας ἐπριάμεθα. [καί] ταῦτα ἐκ τῆς εἰρήνης τῆς πρός λακεδαιμονίους ἀγαθά τῇ πόλει καί δύναμις τῷ δήμῳ τῷ ἀθηναίων ἐγένετο. μετά δέ ταῦτα δι' αἰγινήτας εἰς πόλεμον κατέστημεν, καί πολλά κακά παθόντες πολλά δέ ποιήσαντες ἐπεθυμήσαμεν πάλιν τῆς εἰρήνης, καί ᾑρέθησαν δέκα ἄνδρες ἐξ ἀθηναίων ἁπάντων πρέσβεις εἰς λακεδαίμονα περί εἰρήνης αὐτοκράτορες, ὧν ἦν καί ἀνδοκίδης ὁ πάππος ὁ ἡμέτερος. οὗτοι ἡμῖν εἰρήνην ἐποίησαν πρός λακεδαιμονίους ἔτη τριάκοντα. καί ἐν τοσούτῳ χρόνῳ ἔστιν ὅπου, ὦ ἀθηναῖοι, ὁ δῆμος κατελύθη; τί δέ; πράττοντές τινες δήμου κατάλυσιν ἐλήφθησαν; οὐκ ἔστιν ὅστις ἀποδείξει. ἀλλ' αὐτό τό ἐναντιώτατον: αὕτη γάρ ἡ εἰρήνη τόν δῆμον τόν ἀθηναίων ὑψηλόν ἦρε καί κατέστησεν ἰσχυρόν οὕτως, ὥστε πρῶτον μέν ἐν τούτοις τοῖς ἔτεσιν εἰρήνην λαβόντες ἀνηνέγκαμεν χίλια τάλαντα εἰς τήν ἀκρόπολιν, καί νόμῳ κατεκλῄσαμεν ἐξαίρετα εἶναι τῷ δήμῳ, τοῦτο δέ τριήρεις ἄλλας ἑκατόν ἐναυπηγησάμεθα, καί ταύτας ἐξαιρέτους ἐψηφισάμεθα εἶναι, νεωσοίκους τε ᾠκοδομησάμεθα, χιλίους τε καί διακοσίους ἱππέας καί τοξότας τοσούτους ἑτέρους κατεστήσαμεν, καί τό τεῖχος τό μακρόν τό νότιον ἐτειχίσθη. ταῦτα ἐκ τῆς εἰρήνης τῆς πρός λακεδαιμονίους ἀγαθά τῇ πόλει καί δύναμις τῷ δήμῳ τῷ ἀθηναίων ἐγένετο. πάλιν δέ διά μεγαρέας πολεμήσαντες καί τήν χώραν τμηθῆναι προέμενοι, πολλῶν ἀγαθῶν στερηθέντες αὖθις τήν εἰρήνην ἐποιησάμεθα, ἥν ἡμῖν νικίας ὁ νικηράτου κατηργάσατο. οἶμαι δ' ὑμᾶς ἅπαντας εἰδέναι τοῦτο, ὅτι διά ταύτην τήν εἰρήνην ἑπτακισχίλια μέν τάλαντα νομίσματος εἰς τήν ἀκρόπολιν ἀνηνέγκαμεν, ναῦς δέ πλείους ἤ τετρακοσίας ἐκτησάμεθα, καί φόρος προσῄει κατ' ἐνιαυτόν πλέον ἤ διακόσια καί χίλια τάλαντα, καί χερρόνησόν τε εἴχομεν καί νάξον καί εὐβοίας πλέον ἤ τά δύο μέρη: τάς τε ἄλλας ἀποικίας καθ' ἕκαστον διηγεῖσθαι μακρός ἄν εἴη λόγος. ταῦτα δ' ἔχοντες τά ἀγαθά πάλιν κατέστημεν εἰς πόλεμον πρός λακεδαιμονίους, πεισθέντες καί τότε ὑπ' ἀργείων. πρῶτον μέν οὖν, ὦ ἀθηναῖοι, τούτου ἀναμνήσθητε, τί ὑμῖν ἐξ ἀρχῆς ὑπεθέμην τῷ λόγῳ. ἄλλο τι ἤ τοῦτο, ὅτι διά τήν εἰρήνην οὐδεπώποτε ὁ δῆμος ὁ [τῶν] ἀθηναίων κατελύθη; οὐκοῦν ἀποδέδεικται. καί οὐδείς ἐξελέγξει με ὡς οὐκ ἔστι ταῦτ' ἀληθῆ. ἤδη δέ τινων ἤκουσα λεγόντων, ὡς ἐκ τῆς τελευταίας εἰρήνης τῆς πρός λακεδαιμονίους οἵ τε τριάκοντα κατέστησαν, πολλοί τε ἀθηναίων κώνειον πιόντες ἀπέθανον, οἱ δέ φεύγοντες ᾤχοντο. ὁπόσοι οὖν ταῦτα λέγουσιν, οὐκ ὀρθῶς γιγνώσκουσιν: εἰρήνη γάρ καί σπονδαί πολύ διαφέρουσι σφῶν αὐτῶν: εἰρήνην μέν γάρ ἐξ ἴσου ποιοῦνται πρός ἀλλήλους ὁμολογήσαντες περί ὧν ἄν διαφέρωνται: σπονδάς δέ, ὅταν κρατήσωσιν κατά τόν πόλεμον, οἱ κρείττους τοῖς ἥττοσιν ἐξ ἐπιταγμάτων ποιοῦνται, ὥσπερ ἡμῶν κρατήσαντες λακεδαιμόνιοι τῷ πολέμῳ ἐπέταξαν ἡμῖν καί <τά> τείχη καθαιρεῖν καί τάς ναῦς παραδιδόναι καί τούς φεύγοντας καταδέχεσθαι. τότε μέν οὖν σπονδαί κατ' ἀνάγκην ἐξ ἐπιταγμάτων ἐγένοντο, νῦν δέ περί εἰρήνης βουλεύεσθε. σκέψασθε δέ ἐξ αὐτῶν τῶν γραμμάτων, ἅ τε ἡμῖν ἐν τῇ στήλῃ γέγραπται, ἐφ' οἷς τε νῦν ἔξεστι τήν εἰρήνην ποιεῖσθαι. ἐκεῖ μέν γάρ γέγραπται τά τείχη καθαιρεῖν, ἐν δέ τοῖσδε ἔξεστιν οἰκοδομεῖν: ναῦς ἐκεῖ μέν δώδεκα κεκτῆσθαι, νῦν δ' ὁπόσας ἄν βουλώμεθα: λῆμνον δέ καί ἴμβρον καί σκῦρον τότε μέν ἔχειν τούς ἔχοντας, νῦν δέ ἡμετέρας εἶναι: καί φεύγοντας νῦν μέν οὐκ ἐπάναγκες οὐδένα καταδέχεσθαι, τότε δ' ἐπάναγκες, ἐξ ὧν ὁ δῆμος κατελύθη. τί ταῦτα ἐκείνοις ὁμολογεῖ; τοσοῦτον οὖν ἔγωγε, ὦ ἀθηναῖοι, διορίζομαι περί τούτων, τήν μέν εἰρήνην σωτηρίαν εἶναι τῷ δήμῳ καί δύναμιν, τόν δέ πόλεμον δήμου κατάλυσιν γίγνεσθαι. περί μέν οὖν τούτων ταῦτα λέγω. φασί δέ τινες ἀναγκαίως νῦν ἡμῖν ἔχειν πολεμεῖν: σκεψώμεθα οὖν πρῶτον, ὦ ἄνδρες ἀθηναῖοι, διά τί καί πολεμήσωμεν. οἶμαι γάρ ἄν πάντας ἀνθρώπους ὁμολογῆσαι διά τάδε δεῖν πολεμεῖν, ἤ ἀδικουμένους ἤ βοηθοῦντας ἠδικημένοις. ἡμεῖς τοίνυν αὐτοί τε ἠδικούμεθα, βοιωτοῖς τε ἀδικουμένοις ἐβοηθοῦμεν. εἰ τοίνυν ἡμῖν τέ ἐστι τοῦτο παρά λακεδαιμονίων, τό μηκέτι ἀδικεῖσθαι, βοιωτοῖς τε δέδοκται ποιεῖσθαι τήν εἰρήνην ἀφεῖσιν ὀρχομενόν αὐτό νομον, τίνος ἕνεκα πολεμήσωμεν; ἵνα ἡ πόλις ἡμῶν ἐλευθέρα ᾖ; ἀλλά τοῦτό γε αὐτῇ ὑπάρχει. ἀλλ' ὅπως ἡμῖν τείχη γένηται; ἔστι καί ταῦτα ἐκ τῆς εἰρήνης. ἀλλ' ἵνα τριήρεις ἐξῇ ναυπηγεῖσθαι καί τάς οὔσας ἐπισκευάζειν καί κεκτῆσθαι; καί τοῦτο ὑπάρχει: τάς γάρ πόλεις αὐτονόμους αἱ συνθῆκαι ποιοῦσιν. ἀλλ' ὅπως τάς νήσους κομισώμεθα, λῆμνον καί σκῦρον καί ἴμβρον; οὐκοῦν διαρρήδην γέγραπται ταύτας ἀθηναίων εἶναι. φέρε, ἀλλά χερρόνησον καί τάς ἀποικίας καί τά ἐγκτήματα καί τά χρέα ἵνα ἀπολάβωμεν; ἀλλ' οὔτε βασιλεύς οὔτε οἱ σύμμαχοι συγχωροῦσιν ἡμῖν, μεθ' ὧν αὐτά δεῖ πολεμοῦντας κτήσασθαι. ἀλλά νή δία ἕως ἄν λακεδαιμονίους καταπολεμήσωμεν καί τούς συμμάχους αὐτῶν, μέχρι τούτου δεῖ πολεμεῖν; ἀλλ' οὔ μοι δοκοῦμεν οὕτω παρεσκευάσθαι. ἐάν δ' ἄρα κατεργασώμεθα, τί ποτε αὐτοί πείσεσθαι δοκοῦμεν ὑπό τῶν βαρβάρων, ὅταν ταῦτα πράξωμεν; εἰ τοίνυν περί τούτου μέν ἔδει πολεμεῖν, χρήματα δέ ὑπῆρχεν ἡμῖν ἱκανά, τοῖς δέ σώμασιν ἦμεν δυνατοί, οὐδέ οὕτως ἔδει πολεμεῖν. εἰ δέ μήτε δι' ὅ τι μήτε ὅτοισι μήτε ἀφ' ὅτου πολεμήσωμεν ἔστι, πῶς οὐκ ἐκ παντός τρόπου τήν εἰρήνην ποιητέον ἡμῖν; σκέψασθε δ', ὦ ἀθηναῖοι, καί τόδε, ὅτι νυνί πᾶσι τοῖς ἕλλησι κοινήν εἰρήνην καί ἐλευθερίαν πράττετε, καί μετέχειν ἅπασι πάντων ἐξουσίαν ποιεῖτε. ἐνθυμήθητε οὖν τῶν πόλεων τάς μεγίστας, τίνι τρόπῳ τόν πόλεμον καταλύονται. πρῶτον μέν λακεδαιμονίους, οἵτινες ἀρχόμενοι μέν ἡμῖν καί τοῖς συμμάχοις πολεμεῖν ἦρχον καί κατά γῆν καί κατά θάλατταν, νῦν δ' αὐτοῖς ἐκ τῆς εἰρήνης οὐδέτερον τούτων ὑπάρχει. καί οὐχ ὑφ' ἡμῶν ἀναγκαζόμενοι ταῦτ' ἀφιᾶσιν, ἀλλ' ἐπ' ἐλευθερίᾳ πάσης τῆς ἑλλάδος. νενικήκασι γάρ τρίς ἤδη μαχόμενοι, τοτέ μέν ἐν κορίνθῳ πάντας πανδημεί τούς συμμάχους παρόντας, οὐχ ὑπολιπόντες πρόφασιν οὐδεμίαν, ἀλλ' ἐν τῷ κρατιστεύειν μόνοι πάντων, αὖθις δ' ἐν βοιωτοῖς, ὅτ' αὐτῶν ἀγησίλαος ἡγεῖτο, τόν αὐτόν τρόπον καί τότε τήν νίκην ἐποιήσαντο, τρίτον δ' ἡνίκα λέχαιον ἔλαβον, ἀργείους μέν ἅπαντας καί κορινθίους, ἡμῶν δέ καί βοιωτῶν τούς παρόντας. τοιαῦτα δ' ἔργα ἐπιδειξάμενοι [τοῖς ἕλλησι], τήν εἰρήνην εἰσίν ἕτοιμοι ποιεῖσθαι τήν ἑαυτῶν ἔχοντες, οἵ ἐνίκων μαχόμενοι, καί τάς πόλεις αὐτονόμους εἶναι καί τήν θάλατταν κοινήν ἐῶντες τοῖς ἡττημένοις. καίτοι ποίας τινός ἄν ἐκεῖνοι παρ' ἡμῶν εἰρήνης ἔτυχον, εἰ μίαν μόνον μάχην ἡττήθησαν; βοιωτοί δ' αὖ πῶς τήν εἰρήνην ποιοῦνται; οἵτινες τόν μέν πόλεμον ἐποιήσαντο ἕνεκα ὀρχομενοῦ, ὡς οὐκ ἐπιτρέψοντες αὐτόνομον εἶναι, νῦν δέ τεθνεώτων μέν αὐτοῖς ἀνδρῶν τοσούτων τό πλῆθος, τῆς δέ γῆς ἐκ μέρους τινός τετμημένης, χρήματα δ' εἰσενηνοχότες πολλά καί ἰδίᾳ καί δημοσίᾳ, ὧν στέρονται, πολεμήσαντες δ' ἔτη τέτταρα, ὅμως ὀρχομενόν ἀφιέντες αὐτόνομον τήν εἰρήνην ποιοῦνται καί ταῦτα μάτην πεπόνθασιν: ἐξῆν γάρ αὐτοῖς καί τήν ἀρχήν ἐῶσιν ὀρχομενίους αὐτονόμους εἰρήνην ἄγειν. οὗτοι δ' αὖ τούτῳ <τῷ> τρόπῳ τόν πόλεμον καταλύονται. ἡμῖν δέ, ὦ ἀθηναῖοι, πῶς ἔξεστι τήν εἰρήνην ποιήσασθαι; ποίων τινῶν λακεδαιμονίων τυγχάνοντας; καί γάρ εἴ τις ὑμῶν ἀχθεσθήσεται παραιτοῦμαι: <τά> γάρ ὄντα λέξω. πρῶτον μέν γάρ ἡνίκα ἀπωλέσαμεν τάς ναῦς ἐν ἑλλησπόντῳ καί τειχήρεις ἐγενόμεθα, τίνα γνώμην ἔθεντο περί ἡμῶν οἱ νῦν μέν ἡμέτεροι τότε δέ λακεδαιμονίων ὄντες σύμμαχοι; οὐ τήν πόλιν ἡμῶν ἀνδραποδίζεσθαι καί τήν χώραν ἐρημοῦν; οἱ δέ διακωλύσαντες ταῦτα μή γενέσθαι τίνες ἦσαν; οὐ λακεδαιμόνιοι, τούς μέν συμμάχους ἀποτρέψαντες τῆς γνώμης, αὐτοί δ' οὐδ' ἐπιχειρήσαντες διαβουλεύσασθαι περί τοιούτων ἔργων; μετά δέ τοῦτο ὅρκους ὀμόσαντες αὐτοῖς καί τήν στήλην εὑρόμενοι <παρ'> αὐτῶν στῆσαι, κακόν ἀγαπητόν ἐν ἐκείνῳ τῷ χρόνῳ, σπονδάς ἤγομεν ἐπί ῥητοῖς. εἶτα δέ συμμαχίαν ποιησάμενοι βοιωτοῖς καί κορινθίους ἀποστήσαντες αὐτῶν, ἀργείους δέ ἀγαγόντες εἰς τήν ποτέ φιλίαν, αἴτιοι τῆς ἐν κορίνθῳ μάχης ἐγενόμεθα αὐτοῖς. τίνες δέ βασιλέα πολέμιον αὐτοῖς ἐποίησαν, καί κόνωνι τήν ναυμαχίαν παρεσκεύασαν, δι' ἥν ἀπώλεσαν τήν ἀρχήν τῆς θαλάττης; ὅμως τοίνυν ταῦτα πεπονθότες ὑφ' ἡμῶν συγχωροῦσι ταὐτά ἅπερ οἱ σύμμαχοι, καί διδόασιν ἡμῖν τά τείχη καί τάς ναῦς καί τάς νήσους ἡμῶν εἶναι. ποίαν τιν' οὖν χρή εἰρήνην πρεσβεύοντας ἥκειν; οὐ ταὐτά παρά τῶν πολεμίων εὑρομένους, ἅπερ οἱ φίλοι διδόασι, καί δι' ἅπερ ἠρξάμεθα πολεμεῖν, ἵνα ἡμῶν γένηται τῇ πόλει, ταῦτα; οἱ μέν τοίνυν ἄλλοι τήν εἰρήνην ποιοῦνται τῶν ὑπαρχόντων ἀφιέντες, ἡμεῖς δέ προσλαμβάνοντες αὐτά ὧν μάλιστα δεόμεθα. τί οὖν ἐστιν ὑπόλοιπον περί ὅτου δεῖ βουλεύεσθαι; περί κορίνθου καί περί ὧν [ἄν] ἡμᾶς ἀργεῖοι προκαλοῦνται. πρῶτον μέν περί κορίνθου διδαξάτω μέ τις, βοιωτῶν μή συμπολεμούντων, εἰρήνην δέ ποιουμένων πρός λακεδαιμονίους, τίνος ἐστίν ἡμῖν ἀξία κόρινθος. ἀναμνήσθητε, γάρ, ὦ ἀθηναῖοι, τῆς ἡμέρας ἐκείνης, ὅτε βοιωτοῖς τήν συμμαχίαν ἐποιούμεθα, τίνα γνώμην ἔχοντες ταῦτα ἐπράττομεν. οὐχ ὡς ἱκανήν οὖσαν τήν βοιωτῶν δύναμιν μεθ' ἡμῶν γενομένην κοινῇ πάντας ἀνθρώπους ἀμύνασθαι; νῦν δέ βουλευόμεθα, βοιωτῶν εἰρήνην ποιουμένων πῶς δυνατοί λακεδαιμονίοις πολεμεῖν ἐσμεν ἄνευ βοιωτῶν. ναί, φασί τινες, ἄν κόρινθόν τε φυλάττωμεν καί συμμάχους ἔχωμεν ἀργείους. ἰόντων δέ λακεδαιμονίων εἰς ἄργος πότερον βοηθήσομεν αὐτοῖς ἤ οὔ; πολλή γάρ ἀνάγκη ὁπότερον τούτων ἑλέσθαι. μή βοηθούντων μέν οὖν ἡμῶν οὐδέ λόγος ὑπολείπεται μή οὐκ ἀδικεῖν καί ποιεῖν ἀργείους ὁποῖον ἄν τι βούλωνται δικαίως: βοηθούντων δέ ἡμῶν εἰς ἄργος οὐχ ἕτοιμον μάχεσθαι λακεδαιμονίοις; ἵνα ἡμῖν τί γένηται; ἵνα ἡττώμενοι μέν καί τήν οἰκείαν χώραν ἀπολέσωμεν πρός τῇ κορινθίων, νικήσαντες δέ τήν κορινθίων ἀργείων ποιήσωμεν. οὐχ ἕνεκα τούτων πολεμήσομεν; σκεψώμεθα δή καί τούς ἀργείων λόγους. κελεύουσι γάρ ἡμᾶς κοινῇ μετά σφῶν καί μετά κορινθίων πολεμεῖν, αὐτοί δ' ἰδίᾳ εἰρήνην ποιησάμενοι τήν χώραν οὐ παρέχουσιν ἐμπολεμεῖν. καί μετά μέν πάντων τῶν συμμάχων τήν εἰρήνην ποιουμένους οὐκ ἐῶσιν ἡμᾶς οὐδέν πιστεύειν λακεδαιμονίοις: ἅ δέ πρός τούτους μόνους ἐκεῖνοι συνέθεντο, ταῦτα δ' οὐδεπώποτ' αὐτούς φασι παραβῆναι. πατρίαν τε εἰρήνην ὀνομάζοντες ᾗ χρῶνται, τοῖς [δέ] ἄλλοις ἕλλησιν οὐκ ἐῶσι πατρίαν γενέσθαι τήν εἰρήνην: ἐκ γάρ τοῦ πολέμου χρονισθέντος κόρινθον ἑλεῖν προσδοκῶσι, κρατήσαντες δέ τούτων ὑφ' ὧν ἀεί κρατοῦνται, καί τούς συννικῶντας ἐλπίζουσι παραστήσεσθαι. τοιούτων δ' ἐλπίδων μετασχόντας ἡμᾶς δεῖ δυοῖν θάτερον ἑλέσθαι, ἤ πολεμεῖν μετά ἀργείων λακεδαιμονίοις, ἤ μετά βοιωτῶν κοινῇ τήν εἰρήνην ποιεῖσθαι. ἐγώ μέν οὖν ἐκεῖνο δέδοικα μάλιστα, ὦ ἀθηναῖοι, τό εἰθισμένον κακόν, ὅτι τούς κρείττους φίλους ἀφιέντες ἀεί τούς ἥττους αἱρούμεθα, καί πόλεμον ποιούμεθα δι' ἑτέρους, ἐξόν δι' ἡμᾶς αὐτούς εἰρήνην ἄγειν: οἵτινες πρῶτον μέν βασιλεῖ τῷ μεγάλῳ (χρή γάρ ἀναμνησθέντας τά γεγενημένα καλῶς βουλεύσασθαι) σπονδάς ποιησάμενοι καί συνθέμενοι φιλίαν εἰς τόν ἅπαντα χρόνον, ἅ ἡμῖν ἐπρέσβευσεν ἐπίλυκος <ὁ> τεισάνδρου, τῆς μητρός τῆς ἡμετέρας ἀδελφός, <μετά> ταῦτα ἀμόργῃ πειθόμενοι τῷ δούλῳ τῷ βασιλέως καί φυγάδι τήν μέν βασιλέως δύναμιν ἀπεβαλόμεθα ὡς οὐδενός οὖσαν ἀξίαν, τήν δέ ἀμόργου φιλίαν εἱλόμεθα, κρείττω νομίσαντες εἶναι: ἀνθ' ὧν βασιλεύς ὀργισθείς ἡμῖν, σύμμαχος γενόμενος λακεδαιμονίοις, παρέσχεν αὐτοῖς εἰς τόν πόλεμον πεντακισχίλια τάλαντα, ἕως κατέλυσαν ἡμῶν τήν δύναμιν. ἕν μέν βούλευμα τοιοῦτον ἐβουλευσάμεθα: συρακόσιοι δ' ὅτε ἦλθον ἡμῶν δεόμενοι, φιλότητα μέν ἀντί διαφορᾶς ἐθέλοντες εἰρήνην δ' ἀντί πολέμου ποιεῖσθαι, τήν τε συμμαχίαν ἀποδεικνύντες ὅσῳ κρείττων ἡ σφετέρα εἴη τῆς ἐγεσταίων καί καταναίων, εἰ βουλοίμεθα πρός αὐτούς ποιεῖσθαι, ἡμεῖς τοίνυν εἱλόμεθα καί τότε πόλεμον μέν ἀντί εἰρήνης, ἐγεσταίους δέ ἀντί συρακοσίων, στρατεύεσθαι δ' εἰς σικελίαν ἀντί τοῦ μένοντες οἴκοι συμμάχους ἔχειν συρακοσίους: ἐξ ὧν πολλούς μέν ἀθηναίων ἀπολέσαντες ἀριστίνδην καί τῶν συμμάχων, πολλάς δέ ναῦς καί χρήματα καί δύναμιν ἀποβαλόντες, αἰσχρῶς διεκομίσθησαν οἱ σωθέντες αὐτῶν. ὕστερον δέ ὑπ' ἀργείων ἐπείσθημεν, οἵπερ νῦν ἥκουσι πείθοντες πολεμεῖν, πλεύσαντες ἐπί τήν λακωνικήν εἰρήνης ἡμῖν οὔσης πρός λακεδαιμονίους ἐντεῖναι <αὐτῶν> τόν θυμόν, ἀρχήν πολλῶν κακῶν: ἐξ οὗ πολεμήσαντες ἠναγκάσθημεν τά τείχη κατασκάπτειν καί τάς ναῦς παραδιδόναι καί τούς φεύγοντας καταδέχεσθαι. ταῦτα δέ πασχόντων ἡμῶν οἱ πείσαντες ἡμᾶς πολεμεῖν ἀργεῖοι τίνα ὠφέλειαν παρέσχον ἡμῖν; τίνα δέ κίνδυνον ὑπέρ [τῶν] ἀθηναίων ἐποιήσαντο; νῦν οὖν τοῦτο ὑπόλοιπόν ἐστιν ἡμῖν, πόλεμον μέν ἑλέσθαι καί νῦν ἀντ' εἰρήνης, τήν δέ συμμαχίαν τήν ἀργείων ἀντί τῆς βοιωτῶν, κορινθίων δέ τούς νῦν ἔχοντας τήν πόλιν ἀντί λακεδαιμονίων. μή δῆτα, ὦ ἀθηναῖοι, μηδείς ἡμᾶς ταῦτα πείσῃ: τά γάρ παραδείγματα τά γεγενημένα τῶν ἁμαρτημάτων ἱκανά τοῖς σώφροσι τῶν ἀνθρώπων ὥστε μηκέτι ἁμαρτάνειν. εἰσί δέ τινες ὑμῶν οἵ τοσαύτην ὑπερβολήν τῆς ἐπιθυμίας ἔχουσιν εἰρήνην ὡς τάχιστα γενέσθαι: φασί γάρ καί τάς τετταράκονθ' ἡμέρας ἐν αἷς ὑμῖν ἔξεστι βου λεύεσθαι περίεργον εἶναι, καί τοῦτο ἀδικεῖν ἡμᾶς: αὐτοκράτορας γάρ πεμφθῆναι εἰς λακεδαίμονα διά ταῦθ', ἵνα μή πάλιν ἐπαναφέρωμεν. τήν τε ἀσφάλειαν ἡμῶν τῆς ἐπαναφορᾶς δέος ὀνομάζουσι, λέγοντες ὡς οὐδείς πώποτε τόν δῆμον τόν ἀθηναίων ἐκ τοῦ φανεροῦ πείσας ἔσῳσεν, ἀλλά δεῖ λαθόντας ἤ ἐξαπατήσαντας αὐτόν εὖ ποιῆσαι. τόν λόγον οὖν τοῦτον οὐκ ἐπαινῶ. φημί γάρ, ὦ ἀθηναῖοι, πολέμου μέν ὄντος ἄνδρα στρατηγόν τῇ πόλει τε εὔνουν εἰδότα τε ὅ τι πράττῃ, λανθάνοντα δεῖν τούς πολλούς τῶν ἀνθρώπων καί ἐξαπατῶντα ἄγειν ἐπί τούς κινδύνους, εἰρήνης δέ πέρι πρεσβεύοντας κοινῆς τοῖς ἕλλησιν, ἐφ' οἷς ὅρκοι τε ὀμοσθήσονται στῆλαί τε σταθήσονται γεγραμμέναι, ταῦτα δέ οὔτε λαθεῖν οὔτε ἐξαπατῆσαι δεῖν, ἀλλά πολύ μᾶλλον ἐπαινεῖν ἤ ψέγειν, εἰ πεμφθέντες αὐτοκράτορες ἔτι ἀποδώσομεν ὑμῖν περί αὐτῶν σκέψασθαι. βουλεύσασθαι μέν οὖν ἀσφαλῶς χρή κατά δύναμιν, οἷς δ' ἄν ὀμόσωμεν καί συνθώμεθα, τούτοις ἐμμένειν. οὐ γάρ μόνον, ὦ ἀθηναῖοι, πρός γράμματα τά γεγραμμένα δεῖ βλέποντας πρεσβεύειν ἡμᾶς, ἀλλά καί πρός τούς τρόπους τούς ὑμετέρους. ὑμεῖς γάρ περί μέν τῶν ἑτοίμων ὑμῖν ὑπονοεῖν εἰώθατε καί δυσχεραίνειν, τά δ' οὐκ ὄντα λογοποιεῖν ὡς ἔστιν ὑμῖν ἕτοιμα: κἄν μέν πολεμεῖν δέῃ, τῆς εἰρήνης ἐπιθυμεῖτε, ἐάν δέ τις ὑμῖν τήν εἰρήνην πράττῃ, λογίζεσθε τόν πόλεμον ὅσα ἀγαθά ὑμῖν κατηργάσατο. ὅπου καί νῦν ἤδη τινές λέγουσιν οὐ γιγνώσκειν τάς διαλλαγάς αἵτινές εἰσι, τείχη καί νῆες εἰ γενήσονται τῇ πόλει: τά γάρ ἴδια τά σφέτερ' αὐτῶν ἐκ τῆς ὑπερορίας οὐκ ἀπολαμβάνειν, ἀπό δέ τῶν τειχῶν οὐκ εἶναι σφίσι τροφήν. ἀναγκαίως οὖν ἔχει καί πρός ταῦτ' ἀντειπεῖν. ἦν γάρ ποτε χρόνος, ὦ ἀθηναῖοι, ὅτε τείχη καί ναῦς οὐκ ἐκεκτήμεθα: γενομένων δέ τούτων τήν ἀρχήν ἐποιησάμεθα τῶν ἀγαθῶν. ὧν εἰ καί νῦν ἐπιθυμεῖτε, ταῦτα κατεργάσασθε. ταύτην δέ λαβόντες ἀφορμήν οἱ πατέρες ἡμῶν κατηργάσαντο τῇ πόλει δύναμιν τοσαύτην ὅσην οὔπω τις ἄλλη πόλις ἐκτήσατο, τά μέν πείσαντες τούς ἕλληνας, τά δέ λαθόντες, τά δέ πριάμενοι, τά δέ βιασάμενοι: πείσαντες μέν οὖν ἀθήνησι ποιήσασθαι τῶν κοινῶν χρημάτων ἑλληνοταμίας, καί τόν σύλλογον τῶν νεῶν παρ' ἡμῖν γενέσθαι, ὅσαι δέ τῶν πόλεων τριήρεις μή κέκτηνται, ταύταις ἡμᾶς παρέχειν: λαθόντες δέ πελοποννησίους τειχισάμενοι τά τείχη: πριάμενοι δέ παρά λακεδαιμονίων μή δοῦναι τούτων δίκην: βιασάμενοι δέ τούς ἐναντίους τήν ἀρχήν τῶν ἑλλήνων κατηργασάμεθα. καί ταῦτα τά ἀγαθά ἐν ὀγδοήκοντα καί πέντε ἡμῖν ἔτεσιν ἐγένετο. κρατηθέντες δέ τῷ πολέμῳ τά τε ἄλλα ἀπωλέσαμεν καί τά τείχη καί τάς ναῦς ἔλαβον ἡμῶν ἐνέχυρα λακεδαιμόνιοι, τάς μέν παραλαβόντες, τά δέ καθελόντες, ὅπως μή πάλιν ταύτην ἔχοντες ἀφορμήν <τήν> δύναμιν τῇ πόλει κατασκευάσαιμεν. πεισθέντες τοίνυν ὑφ' ἡμῶν λακεδαιμόνιοι πάρεισι νυνί πρέσβεις αὐτοκράτορες, τά τε ἐνέχυρα ἡμῖν ἀποδιδόντες, καί τά τείχη καί <τάς> ναῦς ἐῶντες κεκτῆσθαι, τάς τε νήσους ἡμετέρας εἶναι. τήν αὐτήν τοίνυν ἀρχήν ἀγαθῶν λαμβάνοντας, ἥνπερ ἡμῶν ἐλάμβανον οἱ πρόγονοι, ταύτην οὐκ ἀκτέον φασί τήν εἰρήνην τινές εἶναι. παριόντες οὖν αὐτοί διδασκόντων ὑμᾶς (ἐξουσίαν δ' αὐτοῖς ἡμεῖς ἐποιήσαμεν, προσθέντες τετταράκοντα ἡμέρας βουλεύσασθαι) τοῦτο μέν τῶν γεγραμμένων εἴ τι τυγχάνει μή καλῶς ἔχον (ἔξεστι γάρ ἀφελεῖν) τοῦτο δ' εἴ <τί> τις προσθεῖναι βούλεται, πείσας ὑμᾶς προσγραψάτω. πᾶσί τε τοῖς γεγραμμένοις χρωμένοις ἔστιν εἰρήνην ἄγειν. εἰ δέ μηδέν ἀρέσκει τούτων, πολεμεῖν ἕτοιμον. καί ταῦτ' ἐφ' ὑμῖν πάντ' ἐστίν, ὦ ἀθηναῖοι: τούτων ὅ τι ἄν βούλησθε ἕλεσθε. πάρεισι μέν γάρ ἀργεῖοι καί κορίνθιοι διδάξοντες ὡς ἄμεινόν ἐστι πολεμεῖν, ἥκουσι δέ λακεδαιμόνιοι πείσοντες ὑμᾶς εἰρήνην ποιήσασθαι. τούτων δ' ἐστί τό τέλος παρ' ὑμῖν, ἀλλ' οὐκ ἐν λακεδαιμονίοις, δι' ἡμᾶς. πρεσβευτάς οὖν πάντας ὑμᾶς ἡμεῖς οἱ πρέσβεις ποιοῦμεν: ὁ γάρ τήν χεῖρα μέλλων ὑμῶν αἴρειν, οὗτος ὁ πρεσβεύων ἐστίν, ὁπότερ' ἄν αὐτῷ δοκῇ, καί τήν εἰρήνην καί τόν πόλεμον [ποιεῖν]. μέμνησθε μέν οὖν, ὦ ἀθηναῖοι, τούς ἡμετέρους λόγους, ψηφίσασθε δέ τοιαῦτα, ἐξ ὧν ὑμῖν μηδέποτε μεταμελήσει. [4] {work} {[ανδοκιδου] κατα αλκιβιαδου} οὐκ ἐν τῷ παρόντι μόνον γιγνώσκω τῶν πολιτικῶν πραγμάτων ὡς σφαλερόν ἐστιν ἅπτεσθαι, ἀλλά καί πρότερον χαλεπόν ἡγούμην, πρίν τῶν κοινῶν ἐπιμελεῖσθαί τινος. πολίτου δέ ἀγαθοῦ νομίζω προκινδυνεύειν ἐθέλειν τοῦ πλήθους, καί μή καταδείσαντα τάς ἔχθρας τάς ἰδίας ὑπέρ τῶν δημοσίων ἔχειν ἡσυχίαν: διά μέν γάρ τούς τῶν ἰδίων ἐπιμελουμένους οὐδέν αἱ πόλεις μείζους καθίστανται, διά δέ τούς τῶν κοινῶν μεγάλαι καί ἐλεύθεραι γίγνονται. ὧν [τῶν ἀγαθῶν] εἷς ἐγώ βουληθείς ἐξετάζεσθαι μεγίστοις περιπέπτωκα κινδύνοις, προθύμων μέν καί ἀγαθῶν ἀνδρῶν ὑμῶν τυγχάνων, δι' ὅπερ σῴζομαι, πλείστοις δέ καί δεινοτάτοις ἐχθροῖς χρώμενος, ὑφ' ὧν διαβάλλομαι. ὁ μέν οὖν ἀγών ὁ παρών οὐ στεφανηφόρος, ἀλλ' εἰ χρή μηδέν ἀδικήσαντα τήν πόλιν δέκα ἔτη φεύγειν: οἱ δ' ἀνταγωνιζόμενοι περί τῶν ἄθλων τούτων ἐσμέν ἐγώ καί ἀλκιβιάδης καί νικίας, ὧν ἀναγκαῖον ἕνα τῇ συμφορᾷ περιπεσεῖν. ἄξιον δέ μέμψασθαι τόν θέντα τόν νόμον, ὅς ἐναντία τῷ ὅρκῳ τοῦ δήμου καί τῆς βουλῆς ἐνομοθέτησεν: ἐκεῖ μέν γάρ ὄμνυτε μηδένα μήτ' ἐξελᾶν μήτε δήσειν μήτε ἀποκτενεῖν ἄκριτον, ἐν δέ τῷδε τῷ καιρῷ οὔτε κατηγορίας γενομένης οὔτε ἀπολογίας ἀποδοθείσης [οὔτε] διαψηφισαμένων κρύβδην τόν ὀστρακισθέντα τοσοῦτον χρόνον δεῖ στερηθῆναι τῆς πόλεως. εἶτα ἐν τοῖς τοιούτοις οἱ <πολλούς> τούς ἑταίρους καί συνωμότας κεκτημένοι πλέον φέρονται τῶν ἄλλων: οὐ γάρ ὥσπερ ἐν τοῖς δικαστηρίοις οἱ λαχόντες κρίνουσιν, ἀλλά τούτου τοῦ πράγματος ἅπασιν ἀθηναίοις μέτεστι. πρός δέ τούτοις τῷ μέν ἐλλείπειν τῷ δ' ὑπερβάλλειν ὁ νόμος μοι δοκεῖ: τῶν μέν γάρ ἰδίων ἀδικημάτων μεγάλην τιμωρίαν ταύτην νομίζω, τῶν δέ δημοσίων μικράν καί οὐδενός ἀξίαν ἡγοῦμαι ζημίαν, ἐξόν κολάζειν χρήμασι καί δεσμῷ καί θανάτῳ. ἔτι δ' εἴ τις διά τοῦτο μεθίσταται ὅτι <πονηρός> πολίτης ἐστίν, οὗτος οὐδ' ἀπελθών ἐνθένδε παύσεται, ἀλλά ὅπου ἄν οἰκῇ, ταύτην τήν πόλιν διαφθερεῖ, καί τῇδε οὐδέν ἧττον ἐπιβουλεύσει, ἀλλά καί μᾶλλον <καί> δικαιότερον ἤ πρίν ἐκβληθῆναι. οἶμαι δέ καί τούς φίλους ὑμῶν ἐν ταύτῃ μάλιστα τῇ ἡμέρᾳ λυπεῖσθαι καί τούς ἐχθρούς ἥδεσθαι, συνειδότας ὡς ἄν ἀγνοήσαντες ἐξελάσητε τόν βέλτιστον, δέκα ἐτῶν ἡ πόλις οὐδέν ἀγαθόν ὑπό τούτου τοῦ ἀνδρός πείσεται. ῥᾴδιον δέ καί ἐντεῦθεν γνῶναι τόν νόμον πονηρόν ὄντα: μόνοι γάρ αὐτῷ τῶν ἑλλήνων χρώμεθα, καί οὐδεμία τῶν ἄλλων πόλεων ἐθέλει μιμήσασθαι. καίτοι ταῦτα διέγνωσται ἄριστα τῶν δογμάτων, ἅ καί τοῖς πολλοῖς καί τοῖς ὀλίγοις ἁρμόττοντα μάλιστα τυγχάνει καί πλείστους ἐπιθυμητάς ἔχει. περί μέν οὖν τούτων οὐκ οἶδ' ὅ τι δεῖ μακρότερα λέγειν: πάντως γάρ οὐδέν ἄν πλεῖον εἰς τό παρόν ποιήσαιμεν: δέομαι δ' ὑμῶν τῶν λόγων ἴσους καί κοινούς ἡμῖν ἐπιστάτας γενέσθαι, καί πάντας ἄρχοντας περί τούτων καταστῆναι, καί μήτε τοῖς λοιδορουμένοις μήτε τοῖς ὑπέρ καιρόν χαριζομένοις ἐπιτρέπειν, ἀλλά τῷ μέν ἐθέλοντι λέγειν καί ἀκούειν εὐμενεῖς εἶναι, τῷ δ' ἀσελγαίνοντι καί θορυβοῦντι χαλεπούς. ἀκούσαντες γάρ <περί> ἑκάστου τῶν ὑπαρχόντων ἄμεινον βουλεύσεσθε περί ἡμῶν. ἔστι δέ περί τῆς μισοδημίας καί τῆς στασιωτείας βραχύς μοι λόγος καταλελειμμένος. εἰ μέν γάρ ἄκριτος ἦν, εἰκότως ἄν τῶν κατηγορούντων ἠκροᾶσθε καί ἐμοί ἀναγκαῖον ἦν ἀπολογεῖσθαι περί τούτων: ἐπειδή δέ τετράκις ἀγωνιζόμενος ἀπέφυγον, οὐκέτι δίκαιον ἡγοῦμαι λόγον οὐδένα περί τούτου γίγνεσθαι. πρίν μέν γάρ κριθῆναι οὐ ῥᾴδιον [ἦν] εἰδέναι τάς αἰτίας, οὔτ' εἰ ψευδεῖς εἰσιν οὔτ' εἰ ἀληθεῖς: ἀποφυγόντος δέ ἤ καταγνωσθέντος τέλος ἔχει καί διώρισται τούτων ὁπότερόν ἐστιν. ὥστε δεινόν νομίζω τούς μέν ἁλόντας μιᾷ ψήφῳ μόνον ἀποθνῄσκειν, καί τά χρήματα δημεύεσθαι αὐτῶν, τούς δέ νικήσαντας πάλιν τάς αὐτάς κατηγορίας ὑπομένειν, καί τούς δικαστάς ἀπολέσαι μέν κυρίους εἶναι, σῷσαι δ' ἀκύρους καί ἀτελεῖς φαίνεσθαι, ἄλλως τε καί τῶν νόμων ἀπαγορευόντων δίς περί τῶν αὐτῶν πρός τόν αὐτόν μή ἐξεῖναι δικάζεσθαι, καί ὑμῶν ὀμωμοκότων χρήσεσθαι τοῖς νόμοις. ὧν ἕνεκα περί ἐμαυτοῦ παραλιπών ἀλκιβιάδου τόν βίον ἀναμνῆσαι βούλομαι. καίτοι ἀπορῶ γε διά τό πλῆθος τῶν ἁμαρτημάτων πόθεν ἄρξωμαι, ἐμποδών ἁπάντων ὄντων. περί μέν οὖν μοιχείας καί γυναικῶν ἀλλοτρίων ἁρπαγῆς καί τῆς ἄλλης βιαιότητος καί παρανομίας καθ' ἕκαστον εἰ δεήσειε λέγειν, οὐκ ἄν ἐξαρκέσειεν ὁ παρών χρόνος, ἅμα δέ καί πολλοῖς ἀπεχθοίμην τῶν πολιτῶν, φανεράς τάς συμφοράς ποιῶν αὐτῶν. ἅ δέ περί τήν πόλιν εἴργασται καί τούς προσήκοντας καί τῶν ἄλλων ἀστῶν καί ξένων τούς ἐντυγχάνοντας, ἀποδείξω. πρῶτον μέν οὖν πείσας ὑμᾶς τόν φόρον ταῖς πόλεσιν ἐξ ἀρχῆς τάξαι τόν ὑπ' ἀριστείδου πάντων δικαιότατα τεταγμένον, αἱρεθείς ἐπί τούτῳ δέκατος αὐτός μάλιστα διπλάσιον αὐτόν ἑκάστοις τῶν συμμάχων ἐποίησεν, ἐπιδείξας δ' αὑτόν φοβερόν καί μέγα δυνάμενον ἰδίας ἀπό τῶν κοινῶν προσόδους κατεσκευάσατο. σκέψασθε δέ πῶς ἄν τις κακά μείζω τούτων κατασκευάσειεν, εἰ τῆς σωτηρίας ἡμῖν πάσης διά τῶν συμμάχων οὔσης, ὁμολογουμένως νῦν κάκιον ἤ πρότερον πραττόντων, τόν φόρον ἑκάστοις διπλασιάσειεν. ὥστ' εἴπερ ἡγεῖσθε πολίτην ἀγαθόν ἀριστείδην καί δίκαιον γεγονέναι, τοῦτον προσήκει κάκιστον νομίζειν, ὡς τἀναντία περί τῶν πόλεων ἐκείνῳ γιγνώσκοντα. τοιγάρτοι διά ταῦτα πολλοί τήν πατρίδα τήν αὑτῶν ἀπολιπόντες φυγάδες γίγνονται καί εἰς θουρίους οἰκήσοντες ἀπέρχονται. δηλώσει δέ ἡ τῶν συμμάχων ἔχθρα, ὅταν πρῶτον ἡμῖν καί λακεδαιμονίοις γένηται ναυτικός πόλεμος. ἐγώ δέ νομίζω τόν τοιοῦτον πονηρόν εἶναι προστάτην, ὅστις τοῦ παρόντος χρόνου ἐπιμελεῖται, ἀλλά μή καί τοῦ μέλλοντος προνοεῖται, καί τά ἥδιστα τῷ πλήθει, παραλιπών τά βέλτιστα, συμβουλεύει. θαυμάζω δέ τῶν πεπεισμένων ἀλκιβιάδην δημοκρατίας ἐπιθυμεῖν, τοιαύτης πολιτείας ἥ μάλιστα κοινότητα δοκεῖ ᾑρῆσθαι, οἵ οὐδ' ἀπό τῶν ἰδίων αὐτόν θεῶνται, ὁρῶντες τήν πλεονεξίαν καί τήν ὑπερηφανίαν, ὅς τήν καλλίου γήμας ἀδελφήν ἐπί δέκα ταλάντοις, τελευτήσαντος ἱππονίκου στρατηγοῦντος ἐπί δηλίῳ ἕτερα τοσαῦτα προσεπράξατο, λέγων ὡς ὡμολόγησεν ἐκεῖνος, ὁπότε παῖς αὐτῷ ἐκ τῆς θυγατρός γένοιτο, προσθήσειν ταῦτα. λαβών δέ τοσαύτην προῖκα, ὅσην οὐδείς τῶν ἑλλήνων, οὕτως ὑβριστής ἦν, ἐπεισάγων εἰς τήν αὐτήν οἰκίαν ἑταίρας, καί δούλας καί ἐλευθέρας, ὥστ' ἠνάγκασε τήν γυναῖκα σωφρονεστάτην οὖσαν ἀπολιπεῖν, ἐλθοῦσαν πρός τόν ἄρχοντα κατά τόν νόμον. οὗ δή μάλιστα τήν αὑτοῦ δύναμιν ἐπεδείξατο: παρακαλέσας γάρ τούς ἑταίρους, ἁρπάσας ἐκ τῆς ἀγορᾶς τήν γυναῖκα ᾤχετο βίᾳ, καί πᾶσιν ἐδήλωσε καί τῶν ἀρχόντων καί τῶν νόμων καί τῶν ἄλλων πολιτῶν καταφρονῶν. οὐ τοίνυν ταῦτα μόνον ἐξήρκεσεν, ἀλλά καί λαθραῖον θάνατον ἐπεβούλευσε καλλίᾳ, ἵνα τόν οἶκον τόν ἱππονίκου κατάσχοι, ὡς ἐναντίον πάντων ὑμῶν ἐν τῇ ἐκκλησίᾳ κατηγόρει: καί τά χρήματα τῷ δήμῳ ἔδωκεν, εἴ πως τελευτήσειεν ἄπαις, φοβούμενος μή διά τήν οὐσίαν ἀπόλοιτο. ἀλλά μήν οὐδ' ἔρημος οὐδ' εὐαδίκητός ἐστιν, ἐπεί διά τόν πλοῦτον ἔχει πολλούς τούς βοηθήσοντας. καίτοι ὅστις ὑβρίζει γυναῖκα τήν ἑαυτοῦ καί τῷ κηδεστῇ θάνατον ἐπιβουλεύει, τί χρή προσδοκᾶν τοῦτον περί τούς ἐντυχόντας τῶν πολιτῶν διαπράττεσθαι; πάντες γάρ ἄνθρωποι τούς οἰκείους τῶν ἀλλοτρίων ποιοῦνται περί πλείονος. ὅ δέ πάντων δεινότατόν ἐστι, τοιοῦτος ὤν ὡς εὔνους τῷ δήμῳ τούς λόγους ποιεῖται, καί τούς ἄλλους ὀλιγαρχικούς καί μισοδήμους ἀποκαλεῖ. καί ὅν ἔδει τεθνάναι διά τά ἐπιτηδεύματα, κατήγορος τῶν διαβεβλημένων ὑφ' ὑμῶν αἱρεῖται, καί φησι φύλαξ εἶναι τῆς πολιτείας, οὐδενί τῶν ἄλλων ἀθηναίων οὔτ' ἴσον οὔτ' ὀλίγῳ πλέον ἀξιῶν ἔχειν: ἀλλ' οὕτω σφόδρα καταπεφρό νηκεν, ὥστε διατετέλεκεν ἁθρόους μέν ὑμᾶς κολακεύων, ἕνα δ' ἕκαστον προπηλακίζων. ὅς εἰς τοσοῦτον ἐλήλυθε τόλμης, ὥστε πείσας ἀγάθαρχον τόν γραφέα συνεισελθεῖν οἴκαδε τήν οἰκίαν ἐπηνάγκασε γράφειν, δεομένου δέ καί προφάσεις ἀληθεῖς λέγοντος, ὡς οὐκ ἄν δύναιτο ταῦτα πράττειν ἤδη διά τό συγγραφάς ἔχειν παρ' ἑτέρων, προεῖπεν αὐτῷ δήσειν, εἰ μή πάνυ ταχέως γράφοι. ὅπερ ἐποίησε: καί οὐ πρότερον ἀπηλλάγη, πρίν ἀποδράς ᾤχετο τετάρτῳ μηνί, τούς φύλακας λαθών, ὥσπερ παρά βασιλέως. οὕτω δ' ἀναίσχυντός ἐστιν, ὥστε προσελθών ἐνεκάλει αὐτῷ ὡς ἀδικούμενος, καί οὐχ ὧν ἐβιάσατο μετέμελεν αὐτῷ, ἀλλ' ὅτι κατέλιπε τό ἔργον ἠπείλει, καί οὔτε τῆς δημοκρατίας οὔτε τῆς ἐλευθερίας οὐδέν ἦν ὄφελος: οὐδέν γάρ ἧττον ἐδεδέκει τῶν ὁμολογουμένων δούλων. ἀγανακτῶ δ' ἐνθυμούμενος ὑμῖν μέν οὐδέ τούς κακούργους ἀσφαλές εἰς τό δεσμωτήριον ὄν ἀπάγειν, διά τό χιλίας δραχμάς τετάχθαι ἀποτεῖσαι ὅς ἄν τό πέμπτον μέρος μή μεταλάβῃ τῶν ψήφων: ὁ δέ τοσοῦτον χρόνον εἵρξας καί ἐπαναγκάζων γράφειν οὐδέν κακόν πέπονθεν, ἀλλά διά ταῦτα σεμνότερος δοκεῖ καί φοβερώτερος εἶναι. καί πρός μέν τάς ἄλλας πόλεις ἐν τοῖς συμβόλοις συντιθέμεθα μή ἐξεῖναι μήθ' εἷρξαι μήτε δῆσαι τόν ἐλεύθερον: ἐάν δέ τις παραβῇ, μεγάλην ζημίαν ἐπί τούτοις ἔθεμεν: τούτου δέ τοιαῦτα πράξαντος οὐδεμίαν οὐδείς οὔτ' ἰδίαν οὔτε δημοσίαν τιμωρίαν ποιεῖται. νομίζω δέ ταύτην εἶναι σωτηρίαν ἅπασι, πείθεσθαι τοῖς ἄρχουσι καί τοῖς νόμοις: ὅστις δέ ὑπερορᾷ ταῦτα, τήν μεγίστην φυλακήν ἀνῄρηκε τῆς πόλεως. δεινόν μέν οὖν ἐστι καί ὑπό τῶν ἀγνοούντων τά δίκαια πάσχειν κακῶς, πολύ δέ χαλεπώτερον, ὅταν τις ἐπιστάμενος τά διαφέροντα παραβαίνειν τολμᾷ: φανερῶς γάρ ἐνδείκνυται, ὥσπερ οὗτος, οὐκ αὐτός τοῖς νόμοις τοῖς τῆς πόλεως, ἀλλ' ὑμᾶς τοῖς αὑτοῦ τρόποις ἀκολουθεῖν ἀξιῶν. ἐνθυμήθητε δέ ταυρέαν, ὅς ἀντιχορηγός ἦν ἀλκιβιάδῃ παισί. κελεύοντος γάρ τοῦ νόμου τῶν χορευτῶν ἐξάγειν ὅν ἄν τις βούληται ξένον ἀγωνιζόμενον, οὐκ ἐξόν ἐπιχειρήσαντα κωλύειν, ἐναντίον ὑμῶν καί τῶν ἄλλων ἑλλήνων τῶν θεωρούντων καί τῶν ἀρχόντων ἁπάντων [παρόντων] <τῶν> ἐν τῇ πόλει τύπτων ἐξήλασεν αὐτόν, καί τῶν θεατῶν συμφιλονικούντων ἐκείνῳ καί μισούντων τοῦτον, ὥστε τῶν χορῶν τόν μέν ἐπαινούντων, τοῦ δ' ἀκροάσασθαι οὐκ ἐθελόντων, οὐδέν πλέον ἔπραξεν: ἀλλά τῶν κριτῶν οἱ μέν φοβούμενοι οἱ δέ χαριζόμενοι νικᾶν ἔκριναν αὐτόν, περί ἐλάττονος ποιούμενοι τόν ὅρκον ἤ τοῦτον. εἰκότως δέ μοι δοκοῦσιν οἱ κριταί ὑπέρχεσθαι ἀλκιβιάδην, ὁρῶντες ταυρέαν μέν τοσαῦτα χρήματα ἀναλώσαντα προπηλακιζόμενον, τόν δέ τοιαῦτα παρανομοῦντα μέγιστον δυνάμενον. αἴτιοι δ' ὑμεῖς, οὐ τιμωρούμενοι τούς ὑβρίζοντας, καί τούς μέν λάθρᾳ ἀδικοῦντας κολάζοντες, τούς δέ φανερῶς ἀσελγαίνοντας θαυμάζοντες. τοιγάρτοι τῶν νέων αἱ διατριβαί οὐκ ἐν τοῖς γυμνασίοις, ἀλλ' ἐν τοῖς δικαστηρίοις εἰσί, καί στρατεύονται μέν οἱ πρεσβύτεροι, δημηγοροῦσι δέ οἱ νεώτεροι, παραδείγματι τούτῳ χρώμενοι, ὅς τηλικαύτας ποιεῖται τῶν ἁμαρτημάτων ὑπερβολάς, ὥστε περί τῶν μηλίων γνώμην ἀποφηνάμενος ἐξανδραποδίζεσθαι, πριάμενος γυναῖκα τῶν αἰχμαλώτων υἱόν ἐξ αὐτῆς πεποίηται, ὅς τοσούτῳ παρανομωτέρως αἰγίσθου γέγονεν, ὥστ' ἐκ τῶν ἐχθίστων ἀλλήλοις πέφυκε, καί τῶν οἰκειοτάτων ὑπάρχει αὐτῷ τά ἔσχατα τούς μέν πεποιηκέναι τούς δέ πεπονθέναι. ἄξιον δέ τήν τόλμαν αὐτοῦ σαφέστερον ἔτι διελθεῖν. ἐκ ταύτης γάρ παιδοποιεῖται τῆς γυναικός, ἥν ἀντ' ἐλευθέρας δούλην κατέστησε, καί ἧς τόν πατέρα καί τούς προσήκοντας ἀπέκτεινε, καί [ἧς] τήν πόλιν ἀνάστατον πεποίηκεν, ὡς ἄν μάλιστα τόν υἱόν ἐχθρόν ἑαυτῷ καί τῇ πόλει ποιήσειε: τοσαύταις ἀνάγκαις κατείληπται μισεῖν. ἀλλ' ὑμεῖς ἐν μέν ταῖς τραγῳδίαις τοιαῦτα θεωροῦντες δεινά νομίζετε, γιγνόμενα δ' ἐν τῇ πόλει ὁρῶντες οὐδέν φροντίζετε. καίτοι ἐκεῖνα μέν οὐκ ἐπίστασθε πότερον οὕτω γεγένηται ἤ πέπλασται ὑπό τῶν ποιητῶν: ταῦτα δέ σαφῶς εἰδότες οὕτω παρανόμως πεπραγμένα, ῥᾳθύμως φέρετε. πρός δέ τούτοις τολμῶσί τινες περί αὐτοῦ λέγειν, ὡς οὐδέ γεγένηται οὐδείς πώποτε τοιοῦτος. ἐγώ δέ νομίζω μέγιστα κακά τήν πόλιν ὑπό τούτου πείσεσθαι, καί τηλικούτων πραγμάτων εἰς τόν λοιπόν χρόνον αἴτιον δόξειν, ὥστε μηδένα τῶν προτέρων ἀδικημάτων μεμνῆσθαι: ἀνέλπιστον γάρ οὐδέν, τόν τήν ἀρχήν τοῦ βίου τοιαύτην κατασκευασάμενον καί τήν τελευτήν ὑπερβάλλουσαν ποιήσασθαι. ἔστι δέ σωφρόνων ἀνδρῶν φυλάττεσθαι τῶν πολιτῶν τούς ὑπεραυξανομένους, ἐνθυμουμένους ὑπό τῶν τοιούτων τάς τυραννίδας καθισταμένας. ἡγοῦμαι δ' αὐτόν πρός ταῦτα μέν οὐδέν ἀντερεῖν, λέξειν δέ περί τῆς νίκης τῆς ὀλυμπίασι, καί περί πάντων μᾶλλον ἤ τῶν κατηγορηθέντων ἀπολογήσεσθαι. ἐξ αὐτῶν δέ τούτων ἐπιδείξω αὐτόν ἐπιτηδειότερον τεθνάναι μᾶλλον ἤ σῴζεσθαι. διηγήσομαι δ' ὑμῖν. διομήδης ἦλθε ζεῦγος ἵππων ἄγων ὀλυμπίαζε, κεκτημένος μέν οὐσίαν μετρίαν, στεφανῶσαι δέ ἀπό τῶν ὑπαρχόντων τήν πόλιν καί τήν οἰκίαν βουλόμενος, λογιζόμενος τούς ἀγῶνας τούς ἱππικούς τύχῃ τούς πλείστους κρινομένους. τοῦτον ἀλκιβιάδης πολίτην ὄντα καί <οὐ> τόν ἐπιτυχόντα, δυνάμενος παρά τοῖς ἀγωνοθέταις τῶν ἠλείων, <τό ζεῦγος> ἀφελόμενος αὐτός ἠγωνίζετο. καίτοι τί ἄν ἐποίησεν, εἴ τις τῶν συμμάχων τῶν ὑμετέρων ἀφίκετο ζεῦγος ἵππων ἔχων; ἦ που ταχέως ἄν ἐπέτρεψεν ἀνταγωνίζεσθαι ἑαυτῷ, ὅς ἀθηναῖον ἄνδρα βιασάμενος τοῖς ἀλλοτρίοις ἐτόλμησεν ἵπποις ἁμιλλᾶσθαι, δηλώσας τοῖς ἕλλησι μηδέν θαυμάζειν ἄν τινα αὐτῶν βιάσηται, ἐπεί καί τοῖς πολίταις οὐκ ἐξ ἴσου χρῆται, ἀλλά τούς μέν ἀφαιρούμενος, τούς δέ τύπτων, τούς δέ εἱργνύων, τούς δέ χρήματα πραττόμενος, οὐδενός ἀξίαν τήν δημοκρατίαν ἀποφαίνει, τούς μέν λόγους δημαγωγοῦ τά δ' ἔργα τυράννου παρέχων, καταμαθών ὑμᾶς τοῦ μέν ὀνόματος φροντίζοντας, τοῦ δέ πράγματος ἀμελοῦντας. τοσοῦτον δέ διαφέρει λακεδαιμονίων, ὥστ' ἐκεῖνοι μέν καί ὑπό τῶν συμμάχων ἀνταγωνιζομένων ἀνέχονται ἡττώμενοι, οὗτος δέ οὐδ' ὑπό τῶν πολιτῶν, ἀλλά φανερῶς εἴρηκεν οὐκ ἐπιτρέψειν τοῖς ἀντεπιθυμοῦσί τινος. εἶτ' ἐκ τῶν τοιούτων ἀναγκαῖον τάς πόλεις τῶν ἡμετέρων πολεμίων ἐπιθυμεῖν, ἡμᾶς δέ μισεῖν. ἵνα δέ μή μόνον διομήδην, ἀλλά καί τήν πόλιν ὅλην ὑβρίζων ἐπιδείξειε, τά πομπεῖα παρά τῶν ἀρχιθεώρων αἰτησάμενος, ὡς εἰς τἀπινίκια τῇ προτεραίᾳ τῆς θυσίας χρησόμενος, ἐξηπάτησε καί ἀποδοῦναι οὐκ ἤθελε, βουλόμενος τῇ ὑστεραίᾳ πρότερος τῆς πόλεως χρήσασθαι τοῖς χρυσοῖς χερνιβίοις καί θυμιατηρίοις. ὅσοι μέν οὖν τῶν ξένων μή ἐγίγνωσκον ἡμέτερα ὄντα, τήν πομπήν τήν κοινήν ὁρῶντες ὑστέραν οὖσαν τῆς ἀλκιβιάδου τοῖς τούτου πομπείοις χρῆσθαι ἐνόμιζον ἡμᾶς: ὅσοι δέ ἤ παρά τῶν πολιτῶν ἤκουον ἤ καί ἐπεγίγνωσκον τά τούτου, κατεγέλων ἡμῶν, ὁρῶντες ἕνα ἄνδρα μεῖζον ἁπάσης τῆς πόλεως δυνάμενον. σκέψασθε δέ καί τήν ἄλλην ἀποδημίαν τήν εἰς ὀλυμπίαν ὡς διέθετο. τούτῳ σκηνήν μέν περσικήν ἐφέσιοι διπλασίαν τῆς δημοσίας ἔπηξαν, ἱερεῖα δέ καί τοῖς ἵπποις ἐφόδια χῖοι παρεσκεύασαν, οἶνον δέ καί τά ἄλλα ἀναλώματα λεσβίοις προσέταξε. καί οὕτως εὐτυχής ἐστιν, ὥστε τούς ἕλληνας τῆς παρανομίας καί τῆς δωροδοκίας μάρτυρας κεκτημένος οὐδεμίαν δέδωκε δίκην, ἀλλά ὁπόσοι μέν ἄρχοντες ἐν μιᾷ πόλει γεγένηνται, ὑπεύθυνοί εἰσιν, ὁ δέ πάντων τῶν συμμάχων <ἄρχων> καί χρήματα λαμβάνων οὐδενός τούτων ὑπόδικός ἐστιν, ἀλλά τοιαῦτα διαπεπραγμένος σίτησιν ἐν πρυτανείῳ ἔλαβε, καί προσέτι πολλῇ τῇ νίκῃ χρῆται, ὥσπερ οὐ πολύ μᾶλλον ἠτιμακώς ἤ ἐστεφανωκώς τήν πόλιν. εἰ δέ βούλεσθε σκοπεῖν, εὑρήσετε τῶν πολλάκις τούτῳ πεπραγμένων ἕκαστον ὀλίγον χρόνον πράξαντάς τινας ἀναστάτους τούς οἴκους ποιήσαντας: οὗτος δ' ἐπιτηδεύων ἅπαντα πολυτελέστατα διπλασίαν οὐσίαν κέκτηται. καίτοι ὑμεῖς γε νομίζετε τούς φειδομένους καί τούς ἀκριβῶς διαιτωμένους φιλοχρημάτους εἶναι, οὐκ ὀρθῶς γιγνώσκοντες: οἱ γάρ μεγάλα δαπανώμενοι πολλῶν δεόμενοι αἰσχροκερδέστατοί εἰσιν. αἴσχιστον δέ φανήσεσθε ποιοῦντες, εἰ τοῦτον μέν ἀγαπᾶτε τόν ἀπό τῶν ὑμετέρων χρημάτων ταῦτα κατεργασάμενον, καλλίαν δέ τόν διδυμίου, τῷ σώματι νικήσαντα πάντας τούς στεφανηφόρους ἀγῶνας, ἐξωστρακίσατε πρός τοῦτο οὐδέν ἀποβλέψαντες, ὅς ἀπό τῶν ἑαυτοῦ πόνων ἐτίμησε τήν πόλιν. ἀναμνήσθητε δέ καί τούς προγόνους, ὡς ἀγαθοί καί σώφρονες ἦσαν, οἵτινες ἐξωστράκισαν κίμωνα διά παρανομίαν, ὅτι τῇ ἀδελφῇ τῇ ἑαυτοῦ συνῴκησε. καίτοι οὐ μόνον αὐτός ὀλυμπιονίκης ἦν, ἀλλά καί ὁ πατήρ αὐτοῦ μιλτιάδης. ἀλλ' ὅμως οὐδέν ὑπελογίζοντο τάς νίκας: οὐ γάρ ἐκ τῶν ἀγώνων, ἀλλ' ἐκ τῶν ἐπιτηδευμάτων ἔκρινον αὐτόν. ἀλλά μήν εἰ δεῖ κατά γένος σκοπεῖν, ἐμοί μέν οὐδαμόθεν προσήκει τούτου τοῦ πράγματος οὐδέ ἔστιν οὐδείς ὅστις ἄν ἀποδείξειε τῶν ἡμετέρων οὐδένα τῇ συμφορᾷ ταύτῃ χρησάμενον, ἀλκιβιάδῃ δέ μάλιστα πάντων ἀθηναίων. καί γάρ ὁ τῆς μητρός πατήρ μεγακλῆς καί ὁ πάππος ἀλκιβιάδης <δίς> ἐξωστρακίσθησαν ἀμφότεροι, ὥστ' οὐδέν θαυμαστόν οὐδ' ἄτοπον πείσεται τῶν αὐτῶν τοῖς προγόνοις ἀξιούμενος. καί μήν οὐδ' ἄν αὐτός ἐπιχειρήσειεν ἀντειπεῖν, ὡς οὐ τῶν ἄλλων ἐκεῖνοι παρανομώτατοι ὄντες τούτου σωφρονέστεροι καί δικαιότεροι ἦσαν, ἐπεί τῶν γε τούτῳ πεπραγμένων οὐδ' ἄν εἷς ἀξίως κατηγορῆσαι δύναιτο. νομίζω δέ καί τόν θέντα τόν νόμον ταύτην τήν διάνοιαν ἔχειν: ἀποβλέψαντα τῶν πολιτῶν πρός τούς κρείττους τῶν ἀρχόντων καί τῶν νόμων, ἐπειδή παρά τῶν τοιούτων οὐκ ἔστιν ἰδίᾳ δίκην λαβεῖν, δημοσίαν τιμωρίαν ὑπέρ τῶν ἀδικουμένων κατασκευάσαι. ἐγώ <μέν> τοίνυν ἔν τε τῷ κοινῷ κέκριμαι τετράκις, ἰδίᾳ τε οὐδένα διεκώλυσα δικάζεσθαι βουλόμενον: ἀλκιβιάδης δέ τοιαῦτα ἐργασάμενος οὐδεμίαν πώποτε δίκην ὑποσχεῖν ἐτόλμησεν. οὕτω γάρ χαλεπός ἐστιν, ὥστε οὐ περί τῶν παρεληλυθότων ἀδικημάτων αὐτόν τιμωροῦνται, ἀλλ' ὑπέρ τῶν μελλόντων φοβοῦνται, καί τοῖς μέν πεπονθόσι κακῶς ἀνέχεσθαι λυσιτελεῖ, τούτῳ δέ οὐκ ἐξαρκεῖ, εἰ μή καί τό λοιπόν ὅ τι ἄν βούληται διαπράξεται. καίτοι οὐ δήπου, ὦ ἀθηναῖοι, ὀστρακισθῆναι μέν ἐπιτήδειός εἰμι, τεθνάναι δέ οὐκ ἄξιος, οὐδέ κρινόμενος μέν ἀποφυγεῖν, ἄκριτος δέ φεύγειν, οὐδέ τοσαυτάκις ἀγωνιζόμενος [καί] νικήσας δικαίως <ἄν> πάλιν δόξαιμι δι' ἐκεῖνα ἐκπεσεῖν. ἀλλά γάρ ἴσως μετά μικρᾶς διαβολῆς ἤ φαύλων κατηγόρων ἤ διά τῶν ἐπιτυχόντων ἐχθρῶν ἐκινδύνευον, ἀλλ' οὐ διά τῶν ἐρρωμενεστάτων καί λέγειν καί πράττειν, οἵ τινες δύο τῶν τήν αὐτήν αἰτίαν ἐχόντων ἐμοί ἀπέκτειναν. οὔκουν τούς τοιούτους δίκαιον ἐκβάλλειν, οὕς πολλάκις ἐλέγχοντες εὑρίσκετε μηδέν ἀδικοῦντας, ἀλλά τούς μή θέλοντας ὑποσχεῖν τῇ πόλει περί τοῦ βίου λόγον. δεινόν δέ μοι δοκεῖ εἶναι, εἰ μέν τις ἀπολογεῖσθαι ἀξιώσειεν ὑπέρ τῶν ἀποθανόντων ὡς ἀδίκως ἀπολώλασιν, οὐκ <ἄν> ἀνασχέσθαι τῶν ἐπιχειρούντων: εἰ δέ τις τῶν ἀποφυγόντων πάλιν περί τῆς αὐτῆς αἰτίας κατηγορεῖ, πῶς οὐ δίκαιον περί τούς ζῶντας καί τούς τεθνηκότας τήν αὐτήν γνώμην ἔχειν; ἔστι μέν οὖν ἀλκιβιάδου μήτε αὐτόν τῶν νόμων καί τῶν ὅρκων φροντίζειν, ὑμᾶς τε παραβαίνειν ἐπιχειρεῖν διδάσκειν, καί τούς μέν ἄλλους ἐκβάλλειν καί ἀποκτείνειν ἀνηλεῶς, αὐτόν δέ ἱκετεύειν καί δακρύειν οἰκτρῶς. καί ταῦτα μέν οὐ θαυμάζω: πολλῶν γάρ αὐτῷ κλαυμάτων ἄξια εἴργασται: ἐνθυμοῦμαι δέ τίνας ποτέ καί πείσει δεόμενος, πότερα τούς νεωτέρους, οὕς πρός τό πλῆθος διαβέβληκεν ἀσελγαίνων καί τά γυμνάσια καταλύων καί παρά τήν ἡλικίαν πράττων, ἤ τούς πρεσβυτέρους, οἷς οὐδέν ὁμοίως βεβίωκεν, ἀλλά τῶν ἐπιτηδευμάτων αὐτῶν καταπεφρόνηκεν; οὐ μόνον δέ αὐτῶν ἕνεκα τῶν παρανομούντων, ἵνα δίκην διδῶσιν, ἐπιμελεῖσθαι ἄξιον, ἀλλά καί τῶν ἄλλων, ὅπως τούτους ὁρῶντες δικαιότεροι καί σωφρονέστεροι γίγνωνται. ἐμέ μέν τοίνυν ἐξελάσαντες τούς βελτίστους περιδεεῖς καταστήσετε, τοῦτον δέ κολάσαντες τούς ἀσελγεστάτους νομιμωτέρους ποιήσετε. βούλομαι δ' ὑμᾶς ἀναμνῆσαι τῶν ἐμοί πεπραγμένων. ἐγώ γάρ πρεσβεύσας εἰς θετταλίαν καί εἰς μακεδονίαν καί εἰς μολοσσίαν καί εἰς θεσπρωτίαν καί εἰς ἰταλίαν καί εἰς σικελίαν τούς μέν διαφόρους ὄντας διήλλαξα, τούς δ' ἐπιτηδείους ἐποίησα, τούς δέ ἀπό τῶν ἐχθρῶν ἀπέστησα. καίτοι εἰ τῶν πρεσβευόντων ἕκαστος τά αὐτά ἐποίησεν, ὀλίγους ἄν πολεμίους εἴχετε καί πολλούς συμμάχους ἐκέκτησθε. περί δέ τῶν λῃτουργιῶν οὐκ ἀξιῶ μεμνῆσθαι, πλήν κατά τοσοῦτον, ὅτι τά προσταττόμενα δαπανῶ οὐκ ἀπό τῶν κοινῶν ἀλλ' ἀπό τῶν ἰδίων. καίτοι τυγχάνω νενικηκώς εὐανδρίᾳ καί λαμπάδι καί τραγῳδοῖς, οὐ τύπτων τούς ἀντιχορηγοῦντας, οὐδ' αἰσχυνόμενος εἰ τῶν νόμων ἔλαττον δύναμαι. τούς οὖν τοιούτους τῶν πολιτῶν πολύ μᾶλλον ἐπιτηδείους ἡγοῦμαι μένειν ἤ φεύγειν. 