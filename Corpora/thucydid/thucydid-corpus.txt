[1] {work} {θουκυδιδου} {ιστοριων α} θουκυδίδης ἀθηναῖος ξυνέγραψε τόν πόλεμον τῶν πελοποννησίων καί ἀθηναίων, ὡς ἐπολέμησαν πρός ἀλλήλους, ἀρξάμενος εὐθύς καθισταμένου καί ἐλπίσας μέγαν τε ἔσεσθαι καί ἀξιολογώτατον τῶν προγεγενημένων, τεκμαιρόμενος ὅτι ἀκμάζοντές τε ᾖσαν ἐς αὐτόν ἀμφότεροι παρασκευῇ τῇ πάσῃ καί τό ἄλλο ἑλληνικόν ὁρῶν ξυνιστάμενον πρός ἑκατέρους, τό μέν εὐθύς, τό δέ καί διανοούμενον. κίνησις γάρ αὕτη μεγίστη δή τοῖς ἕλλησιν ἐγένετο καί μέρει τινί τῶν βαρβάρων, ὡς δέ εἰπεῖν καί ἐπί πλεῖστον ἀνθρώπων. τά γάρ πρό αὐτῶν καί τά ἔτι παλαίτερα σαφῶς μέν εὑρεῖν διά χρόνου πλῆθος ἀδύνατα ἦν, ἐκ δέ τεκμηρίων ὧν ἐπί μακρότατον σκοποῦντί μοι πιστεῦσαι ξυμβαίνει οὐ μεγάλα νομίζω γενέσθαι οὔτε κατά τούς πολέμους οὔτε ἐς τά ἄλλα. φαίνεται γάρ ἡ νῦν ἑλλάς καλουμένη οὐ πάλαι βεβαίως οἰκουμένη, ἀλλά μεταναστάσεις τε οὖσαι τά πρότερα καί ῥᾳδίως ἕκαστοι τήν ἑαυτῶν ἀπολείποντες βιαζόμενοι ὑπό τινων αἰεί πλειόνων. τῆς γάρ ἐμπορίας οὐκ οὔσης, οὐδ' ἐπιμειγνύντες ἀδεῶς ἀλλήλοις οὔτε κατά γῆν οὔτε διά θαλάσσης, νεμόμενοί τε τά αὑτῶν ἕκαστοι ὅσον ἀποζῆν καί περιουσίαν χρημάτων οὐκ ἔχοντες οὐδέ γῆν φυτεύοντες, ἄδηλον ὄν ὁπότε τις ἐπελθών καί ἀτειχίστων ἅμα ὄντων ἄλλος ἀφαιρήσεται, τῆς τε καθ' ἡμέραν ἀναγκαίου τροφῆς πανταχοῦ ἄν ἡγούμενοι ἐπικρατεῖν, οὐ χαλεπῶς ἀπανίσταντο, καί δι' αὐτό οὔτε μεγέθει πόλεων ἴσχυον οὔτε τῇ ἄλλῃ παρασκευῇ. μάλιστα δέ τῆς γῆς ἡ ἀρίστη αἰεί τάς μεταβολάς τῶν οἰκητόρων εἶχεν, ἥ τε νῦν θεσσαλία καλουμένη καί βοιωτία πελοποννήσου τε τά πολλά πλήν ἀρκαδίας, τῆς τε ἄλλης ὅσα ἦν κράτιστα. διά γάρ ἀρετήν γῆς αἵ τε δυνάμεις τισί μείζους ἐγγιγνόμεναι στάσεις ἐνεποίουν ἐξ ὧν ἐφθείροντο, καί ἅμα ὑπό ἀλλοφύλων μᾶλλον ἐπεβουλεύοντο. τήν γοῦν ἀττικήν ἐκ τοῦ ἐπί πλεῖστον διά τό λεπτόγεων ἀστασίαστον οὖσαν ἄνθρωποι ᾤκουν οἱ αὐτοί αἰεί. καί παράδειγμα τόδε τοῦ λόγου οὐκ ἐλάχιστόν ἐστι διά τάς μετοικίας ἐς τά ἄλλα μή ὁμοίως αὐξηθῆναι: ἐκ γάρ τῆς ἄλλης ἑλλάδος οἱ πολέμῳ ἤ στάσει ἐκπίπτοντες παρ' ἀθηναίους οἱ δυνατώτατοι ὡς βέβαιον ὄν ἀνεχώρουν, καί πολῖται γιγνόμενοι εὐθύς ἀπό παλαιοῦ μείζω ἔτι ἐποίησαν πλήθει ἀνθρώπων τήν πόλιν, ὥστε καί ἐς ἰωνίαν ὕστερον ὡς οὐχ ἱκανῆς οὔσης τῆς ἀττικῆς ἀποικίας ἐξέπεμψαν. δηλοῖ δέ μοι καί τόδε τῶν παλαιῶν ἀσθένειαν οὐχ ἥκιστα: πρό γάρ τῶν τρωικῶν οὐδέν φαίνεται πρότερον κοινῇ ἐργασαμένη ἡ ἑλλάς: δοκεῖ δέ μοι, οὐδέ τοὔνομα τοῦτο ξύμπασά πω εἶχεν, ἀλλά τά μέν πρό ἕλληνος τοῦ δευκαλίωνος καί πάνυ οὐδέ εἶναι ἡ ἐπίκλησις αὕτη, κατά ἔθνη δέ ἄλλα τε καί τό πελασγικόν ἐπί πλεῖστον ἀφ' ἑαυτῶν τήν ἐπωνυμίαν παρέχεσθαι, ἕλληνος δέ καί τῶν παίδων αὐτοῦ ἐν τῇ φθιώτιδι ἰσχυσάντων, καί ἐπαγομένων αὐτούς ἐπ' ὠφελίᾳ ἐς τάς ἄλλας πόλεις, καθ' ἑκάστους μέν ἤδη τῇ ὁμιλίᾳ μᾶλλον καλεῖσθαι ἕλληνας, οὐ μέντοι πολλοῦ γε χρόνου [ἐδύνατο] καί ἅπασιν ἐκνικῆσαι. τεκμηριοῖ δέ μάλιστα ὅμηρος: πολλῷ γάρ ὕστερον ἔτι καί τῶν τρωικῶν γενόμενος οὐδαμοῦ τούς ξύμπαντας ὠνόμασεν, οὐδ' ἄλλους ἤ τούς μετ' ἀχιλλέως ἐκ τῆς φθιώτιδος, οἵπερ καί πρῶτοι ἕλληνες ἦσαν, δαναούς δέ ἐν τοῖς ἔπεσι καί ἀργείους καί ἀχαιούς ἀνακαλεῖ. οὐ μήν οὐδέ βαρβάρους εἴρηκε διά τό μηδέ ἕλληνάς πω, ὡς ἐμοί δοκεῖ, ἀντίπαλον ἐς ἕν ὄνομα ἀποκεκρίσθαι. οἱ δ' οὖν ὡς ἕκαστοι ἕλληνες κατά πόλεις τε ὅσοι ἀλλήλων ξυνίεσαν καί ξύμπαντες ὕστερον κληθέντες οὐδέν πρό τῶν τρωικῶν δι' ἀσθένειαν καί ἀμειξίαν ἀλλήλων ἁθρόοι ἔπραξαν. ἀλλά καί ταύτην τήν στρατείαν θαλάσσῃ ἤδη πλείω χρώμενοι ξυνεξῆλθον. μίνως γάρ παλαίτατος ὧν ἀκοῇ ἴσμεν ναυτικόν ἐκτήσατο καί τῆς νῦν ἑλληνικῆς θαλάσσης ἐπί πλεῖστον ἐκράτησε καί τῶν κυκλάδων νήσων ἦρξέ τε καί οἰκιστής πρῶτος τῶν πλείστων ἐγένετο, κᾶρας ἐξελάσας καί τούς ἑαυτοῦ παῖδας ἡγεμόνας ἐγκαταστήσας: τό τε λῃστικόν, ὡς εἰκός, καθῄρει ἐκ τῆς θαλάσσης ἐφ' ὅσον ἐδύνατο, τοῦ τάς προσόδους μᾶλλον ἰέναι αὐτῷ. οἱ γάρ ἕλληνες τό πάλαι καί τῶν βαρβάρων οἵ τε ἐν τῇ ἠπείρῳ παραθαλάσσιοι καί ὅσοι νήσους εἶχον, ἐπειδή ἤρξαντο μᾶλλον περαιοῦσθαι ναυσίν ἐπ' ἀλλήλους, ἐτράποντο πρός λῃστείαν, ἡγουμένων ἀνδρῶν οὐ τῶν ἀδυνατωτάτων κέρδους τοῦ σφετέρου αὐτῶν ἕνεκα καί τοῖς ἀσθενέσι τροφῆς, καί προσπίπτοντες πόλεσιν ἀτειχίστοις καί κατά κώμας οἰκουμέναις ἥρπαζον καί τόν πλεῖστον τοῦ βίου ἐντεῦθεν ἐποιοῦντο, οὐκ ἔχοντός πω αἰσχύνην τούτου τοῦ ἔργου, φέροντος δέ τι καί δόξης μᾶλλον: δηλοῦσι δέ τῶν τε ἠπειρωτῶν τινές ἔτι καί νῦν, οἷς κόσμος καλῶς τοῦτο δρᾶν, καί οἱ παλαιοί τῶν ποιητῶν τάς πύστεις τῶν καταπλεόντων πανταχοῦ ὁμοίως ἐρωτῶντες εἰ λῃσταί εἰσιν, ὡς οὔτε ὧν πυνθάνονται ἀπαξιούντων τό ἔργον, οἷς τε ἐπιμελές εἴη εἰδέναι οὐκ ὀνειδιζόντων. ἐλῄζοντο δέ καί κατ' ἤπειρον ἀλλήλους. καί μέχρι τοῦδε πολλά τῆς ἑλλάδος τῷ παλαιῷ τρόπῳ νέμεται περί τε λοκρούς τούς ὀζόλας καί αἰτωλούς καί ἀκαρνᾶνας καί τήν ταύτῃ ἤπειρον. τό τε σιδηροφορεῖσθαι τούτοις τοῖς ἠπειρώταις ἀπό τῆς παλαιᾶς λῃστείας ἐμμεμένηκεν: πᾶσα γάρ ἡ ἑλλάς ἐσιδηροφόρει διά τάς ἀφάρκτους τε οἰκήσεις καί οὐκ ἀσφαλεῖς παρ' ἀλλήλους ἐφόδους, καί ξυνήθη τήν δίαιταν μεθ' ὅπλων ἐποιήσαντο ὥσπερ οἱ βάρβαροι. σημεῖον δ' ἐστί ταῦτα τῆς ἑλλάδος ἔτι οὕτω νεμόμενα τῶν ποτέ καί ἐς πάντας ὁμοίων διαιτημάτων. ἐν τοῖς πρῶτοι δέ ἀθηναῖοι τόν τε σίδηρον κατέθεντο καί ἀνειμένῃ τῇ διαίτῃ ἐς τό τρυφερώτερον μετέστησαν. καί οἱ πρεσβύτεροι αὐτοῖς τῶν εὐδαιμόνων διά τό ἁβροδίαιτον οὐ πολύς χρόνος ἐπειδή χιτῶνάς τε λινοῦς ἐπαύσαντο φοροῦντες καί χρυσῶν τεττίγων ἐνέρσει κρωβύλον ἀναδούμενοι τῶν ἐν τῇ κεφαλῇ τριχῶν: ἀφ' οὗ καί ἰώνων τούς πρεσβυτέρους κατά τό ξυγγενές ἐπί πολύ αὕτη ἡ σκευή κατέσχεν. μετρίᾳ δ' αὖ ἐσθῆτι καί ἐς τόν νῦν τρόπον πρῶτοι λακεδαιμόνιοι ἐχρήσαντο καί ἐς τά ἄλλα πρός τούς πολλούς οἱ τά μείζω κεκτημένοι ἰσοδίαιτοι μάλιστα κατέστησαν. ἐγυμνώθησάν τε πρῶτοι καί ἐς τό φανερόν ἀποδύντες λίπα μετά τοῦ γυμνάζεσθαι ἠλείψαντο: τό δέ πάλαι καί ἐν τῷ ὀλυμπικῷ ἀγῶνι διαζώματα ἔχοντες περί τά αἰδοῖα οἱ ἀθληταί ἠγωνίζοντο, καί οὐ πολλά ἔτη ἐπειδή πέπαυται. ἔτι δέ καί ἐν τοῖς βαρβάροις ἔστιν οἷς νῦν, καί μάλιστα τοῖς ἀσιανοῖς, πυγμῆς καί πάλης ἆθλα τίθεται, καί διεζωμένοι τοῦτο δρῶσιν. πολλά δ' ἄν καί ἄλλα τις ἀποδείξειε τό παλαιόν ἑλληνικόν ὁμοιότροπα τῷ νῦν βαρβαρικῷ διαιτώμενον. τῶν δέ πόλεων ὅσαι μέν νεώτατα ᾠκίσθησαν καί ἤδη πλωιμωτέρων ὄντων, περιουσίας μᾶλλον ἔχουσαι χρημάτων ἐπ' αὐτοῖς τοῖς αἰγιαλοῖς τείχεσιν ἐκτίζοντο καί τούς ἰσθμούς ἀπελάμβανον ἐμπορίας τε ἕνεκα καί τῆς πρός τούς προσοίκους ἕκαστοι ἰσχύος: αἱ δέ παλαιαί διά τήν λῃστείαν ἐπί πολύ ἀντίσχουσαν ἀπό θαλάσσης μᾶλλον ᾠκίσθησαν, αἵ τε ἐν ταῖς νήσοις καί ἐν ταῖς ἠπείροις (ἔφερον γάρ ἀλλήλους τε καί τῶν ἄλλων ὅσοι ὄντες οὐ θαλάσσιοι κάτω ᾤκουν), καί μέχρι τοῦδε ἔτι ἀνῳκισμένοι εἰσίν. καί οὐχ ἧσσον λῃσταί ἦσαν οἱ νησιῶται, κᾶρές τε ὄντες καί φοίνικες: οὗτοι γάρ δή τάς πλείστας τῶν νήσων ᾤκησαν. μαρτύριον δέ: δήλου γάρ καθαιρομένης ὑπό ἀθηναίων ἐν τῷδε τῷ πολέμῳ καί τῶν θηκῶν ἀναιρεθεισῶν ὅσαι ἦσαν τῶν τεθνεώτων ἐν τῇ νήσῳ, ὑπέρ ἥμισυ κᾶρες ἐφάνησαν, γνωσθέντες τῇ τε σκευῇ τῶν ὅπλων ξυντεθαμμένῃ καί τῷ τρόπῳ ᾧ νῦν ἔτι θάπτουσιν. καταστάντος δέ τοῦ μίνω ναυτικοῦ πλωιμώτερα ἐγένετο παρ' ἀλλήλους (οἱ γάρ ἐκ τῶν νήσων κακοῦργοι ἀνέστησαν ὑπ' αὐτοῦ, ὅτεπερ καί τάς πολλάς αὐτῶν κατῴκιζε), καί οἱ παρά θάλασσαν ἄνθρωποι μᾶλλον ἤδη τήν κτῆσιν τῶν χρημάτων ποιούμενοι βεβαιότερον ᾤκουν, καί τινες καί τείχη περιεβάλλοντο ὡς πλουσιώτεροι ἑαυτῶν γιγνόμενοι: ἐφιέμενοι γάρ τῶν κερδῶν οἵ τε ἥσσους ὑπέμενον τήν τῶν κρεισσόνων δουλείαν, οἵ τε δυνατώτεροι περιουσίας ἔχοντες προσεποιοῦντο ὑπηκόους τάς ἐλάσσους πόλεις. καί ἐν τούτῳ τῷ τρόπῳ μᾶλλον ἤδη ὄντες ὕστερον χρόνῳ ἐπί τροίαν ἐστράτευσαν. ἀγαμέμνων τέ μοι δοκεῖ τῶν τότε δυνάμει προύχων καί οὐ τοσοῦτον τοῖς τυνδάρεω ὅρκοις κατειλημμένους τούς ἑλένης μνηστῆρας ἄγων τόν στόλον ἀγεῖραι. λέγουσι δέ καί οἱ τά σαφέστατα πελοποννησίων μνήμῃ παρά τῶν πρότερον δεδεγμένοι πέλοπά τε πρῶτον πλήθει χρημάτων, ἅ ἦλθεν ἐκ τῆς ἀσίας ἔχων ἐς ἀνθρώπους ἀπόρους, δύναμιν περιποιησάμενον τήν ἐπωνυμίαν τῆς χώρας ἔπηλυν ὄντα ὅμως σχεῖν, καί ὕστερον τοῖς ἐκγόνοις ἔτι μείζω ξυνενεχθῆναι, εὐρυσθέως μέν ἐν τῇ ἀττικῇ ὑπό ἡρακλειδῶν ἀποθανόντος, ἀτρέως δέ μητρός ἀδελφοῦ ὄντος αὐτῷ, καί ἐπιτρέψαντος εὐρυσθέως, ὅτ' ἐστράτευε, μυκήνας τε καί τήν ἀρχήν κατά τό οἰκεῖον ἀτρεῖ (τυγχάνειν δέ αὐτόν φεύγοντα τόν πατέρα διά τόν χρυσίππου θάνατον), καί ὡς οὐκέτι ἀνεχώρησεν εὐρυσθεύς, βουλομένων καί τῶν μυκηναίων φόβῳ τῶν ἡρακλειδῶν καί ἅμα δυνατόν δοκοῦντα εἶναι καί τό πλῆθος τεθεραπευκότα τῶν μυκηναίων τε καί ὅσων εὐρυσθεύς ἦρχε τήν βασιλείαν ἀτρέα παραλαβεῖν, καί τῶν περσειδῶν τούς πελοπίδας μείζους καταστῆναι. ἅ μοι δοκεῖ ἀγαμέμνων παραλαβών καί ναυτικῷ [τε] ἅμα ἐπί πλέον τῶν ἄλλων ἰσχύσας, τήν στρατείαν οὐ χάριτι τό πλέον ἤ φόβῳ ξυναγαγών ποιήσασθαι. φαίνεται γάρ ναυσί τε πλείσταις αὐτός ἀφικόμενος καί ἀρκάσι προσπαρασχών, ὡς ὅμηρος τοῦτο δεδήλωκεν, εἴ τῳ ἱκανός τεκμηριῶσαι. καί ἐν τοῦ σκήπτρου ἅμα τῇ παραδόσει εἴρηκεν αὐτόν πολλῇσι νήσοισι καί ἄργεϊ παντί ἀνάσσειν: οὐκ ἄν οὖν νήσων ἔξω τῶν περιοικίδων (αὗται δέ οὐκ ἄν πολλαί εἶεν) ἠπειρώτης ὤν ἐκράτει, εἰ μή τι καί ναυτικόν εἶχεν. εἰκάζειν δέ χρή καί ταύτῃ τῇ στρατείᾳ οἷα ἦν τά πρό αὐτῆς. καί ὅτι μέν μυκῆναι μικρόν ἦν, ἤ εἴ τι τῶν τότε πόλισμα νῦν μή ἀξιόχρεων δοκεῖ εἶναι, οὐκ ἀκριβεῖ ἄν τις σημείῳ χρώμενος ἀπιστοίη μή γενέσθαι τόν στόλον τοσοῦτον ὅσον οἵ τε ποιηταί εἰρήκασι καί ὁ λόγος κατέχει. λακεδαιμονίων γάρ εἰ ἡ πόλις ἐρημωθείη, λειφθείη δέ τά τε ἱερά καί τῆς κατασκευῆς τά ἐδάφη, πολλήν ἄν οἶμαι ἀπιστίαν τῆς δυνάμεως προελθόντος πολλοῦ χρόνου τοῖς ἔπειτα πρός τό κλέος αὐτῶν εἶναι (καίτοι πελοποννήσου τῶν πέντε τάς δύο μοίρας νέμονται, τῆς τε ξυμπάσης ἡγοῦνται καί τῶν ἔξω ξυμμάχων πολλῶν: ὅμως δέ οὔτε ξυνοικισθείσης πόλεως οὔτε ἱεροῖς καί κατασκευαῖς πολυτελέσι χρησαμένης, κατά κώμας δέ τῷ παλαιῷ τῆς ἑλλάδος τρόπῳ οἰκισθείσης, φαίνοιτ' ἄν ὑποδεεστέρα), ἀθηναίων δέ τό αὐτό τοῦτο παθόντων διπλασίαν ἄν τήν δύναμιν εἰκάζεσθαι ἀπό τῆς φανερᾶς ὄψεως τῆς πόλεως ἤ ἔστιν. οὔκουν ἀπιστεῖν εἰκός, οὐδέ τάς ὄψεις τῶν πόλεων μᾶλλον σκοπεῖν ἤ τάς δυνάμεις, νομίζειν δέ τήν στρατείαν ἐκείνην μεγίστην μέν γενέσθαι τῶν πρό αὑτῆς, λειπομένην δέ τῶν νῦν, τῇ ὁμήρου αὖ ποιήσει εἴ τι χρή κἀνταῦθα πιστεύειν, ἥν εἰκός ἐπί τό μεῖζον μέν ποιητήν ὄντα κοσμῆσαι, ὅμως δέ φαίνεται καί οὕτως ἐνδεεστέρα. πεποίηκε γάρ χιλίων καί διακοσίων νεῶν τάς μέν βοιωτῶν εἴκοσι καί ἑκατόν ἀνδρῶν, τάς δέ φιλοκτήτου πεντήκοντα, δηλῶν, ὡς ἐμοί δοκεῖ, τάς μεγίστας καί ἐλαχίστας: ἄλλων γοῦν μεγέθους πέρι ἐν νεῶν καταλόγῳ οὐκ ἐμνήσθη. αὐτερέται δέ ὅτι ἦσαν καί μάχιμοι πάντες, ἐν ταῖς φιλοκτήτου ναυσί δεδήλωκεν: τοξότας γάρ πάντας πεποίηκε τούς προσκώπους. περίνεως δέ οὐκ εἰκός πολλούς ξυμπλεῖν ἔξω τῶν βασιλέων καί τῶν μάλιστα ἐν τέλει, ἄλλως τε καί μέλλοντας πέλαγος περαιώσεσθαι μετά σκευῶν πολεμικῶν, οὐδ' αὖ τά πλοῖα κατάφαρκτα ἔχοντας, ἀλλά τῷ παλαιῷ τρόπῳ λῃστικώτερον παρεσκευασμένα. πρός τάς μεγίστας δ' οὖν καί ἐλαχίστας ναῦς τό μέσον σκοποῦντι οὐ πολλοί φαίνονται ἐλθόντες, ὡς ἀπό πάσης τῆς ἑλλάδος κοινῇ πεμπόμενοι. αἴτιον δ' ἦν οὐχ ἡ ὀλιγανθρωπία τοσοῦτον ὅσον ἡ ἀχρηματία. τῆς γάρ τροφῆς ἀπορίᾳ τόν τε στρατόν ἐλάσσω ἤγαγον καί ὅσον ἤλπιζον αὐτόθεν πολεμοῦντα βιοτεύσειν, ἐπειδή δέ ἀφικόμενοι μάχῃ ἐκράτησαν (δῆλον δέ: τό γάρ ἔρυμα τῷ στρατοπέδῳ οὐκ ἄν ἐτειχίσαντο), φαίνονται δ' οὐδ' ἐνταῦθα πάσῃ τῇ δυνάμει χρησάμενοι, ἀλλά πρός γεωργίαν τῆς χερσονήσου τραπόμενοι καί λῃστείαν τῆς τροφῆς ἀπορίᾳ. ᾗ καί μᾶλλον οἱ τρῶες αὐτῶν διεσπαρ μένων τά δέκα ἔτη ἀντεῖχον βίᾳ, τοῖς αἰεί ὑπολειπομένοις ἀντίπαλοι ὄντες. περιουσίαν δέ εἰ ἦλθον ἔχοντες τροφῆς καί ὄντες ἁθρόοι ἄνευ λῃστείας καί γεωργίας ξυνεχῶς τόν πόλεμον διέφερον, ῥᾳδίως ἄν μάχῃ κρατοῦντες εἷλον, οἵ γε καί οὐχ ἁθρόοι, ἀλλά μέρει τῷ αἰεί παρόντι ἀντεῖχον, πολιορκίᾳ δ' ἄν προσκαθεζόμενοι ἐν ἐλάσσονί τε χρόνῳ καί ἀπονώτερον τήν τροίαν εἷλον. ἀλλά δι' ἀχρηματίαν τά τε πρό τούτων ἀσθενῆ ἦν καί αὐτά γε δή ταῦτα, ὀνομαστότατα τῶν πρίν γενόμενα, δηλοῦται τοῖς ἔργοις ὑποδεέστερα ὄντα τῆς φήμης καί τοῦ νῦν περί αὐτῶν διά τούς ποιητάς λόγου κατεσχηκότος: ἐπεί καί μετά τά τρωικά ἡ ἑλλάς ἔτι μετανίστατό τε καί κατῳκίζετο, ὥστε μή ἡσυχάσασαν αὐξηθῆναι. ἥ τε γάρ ἀναχώρησις τῶν ἑλλήνων ἐξ ἰλίου χρονία γενομένη πολλά ἐνεόχμωσε, καί στάσεις ἐν ταῖς πόλεσιν ὡς ἐπί πολύ ἐγίγνοντο, ἀφ' ὧν ἐκπίπτοντες τάς πόλεις ἔκτιζον. βοιωτοί τε γάρ οἱ νῦν ἑξηκοστῷ ἔτει μετά ἰλίου ἅλωσιν ἐξ ἄρνης ἀναστάντες ὑπό θεσσαλῶν τήν νῦν μέν βοιωτίαν, πρότερον δέ καδμηίδα γῆν καλουμένην ᾤκισαν (ἦν δέ αὐτῶν καί ἀποδασμός πρότερον ἐν τῇ γῇ ταύτῃ, ἀφ' ὧν καί ἐς ἴλιον ἐστράτευσαν), δωριῆς τε ὀγδοηκοστῷ ἔτει ξύν ἡρακλείδαις πελοπόννησον ἔσχον. μόλις τε ἐν πολλῷ χρόνῳ ἡσυχάσασα ἡ ἑλλάς βεβαίως καί οὐκέτι ἀνισταμένη ἀποικίας ἐξέπεμψε, καί ἴωνας μέν ἀθηναῖοι καί νησιωτῶν τούς πολλούς ᾤκισαν, ἰταλίας δέ καί σικελίας τό πλεῖστον πελοποννήσιοι τῆς τε ἄλλης ἑλλάδος ἔστιν ἅ χωρία. πάντα δέ ταῦτα ὕστερον τῶν τρωικῶν ἐκτίσθη. δυνατωτέρας δέ γιγνομένης τῆς ἑλλάδος καί τῶν χρημάτων τήν κτῆσιν ἔτι μᾶλλον ἤ πρότερον ποιουμένης τά πολλά τυραννίδες ἐν ταῖς πόλεσι καθίσταντο, τῶν προσόδων μειζόνων γιγνομένων (πρότερον δέ ἦσαν ἐπί ῥητοῖς γέρασι πατρικαί βασιλεῖαι), ναυτικά τε ἐξηρτύετο ἡ ἑλλάς, καί τῆς θαλάσσης μᾶλλον ἀντείχοντο. πρῶτοι δέ κορίνθιοι λέγονται ἐγγύτατα τοῦ νῦν τρόπου μεταχειρίσαι τά περί τάς ναῦς, καί τριήρεις ἐν κορίνθῳ πρῶτον τῆς ἑλλάδος ναυπηγηθῆναι. φαίνεται δέ καί σαμίοις ἀμεινοκλῆς κορίνθιος ναυπηγός ναῦς ποιήσας τέσσαρας: ἔτη δ' ἐστί μάλιστα τριακόσια ἐς τήν τελευτήν τοῦδε τοῦ πολέμου ὅτε ἀμεινοκλῆς σαμίοις ἦλθεν. ναυμαχία τε παλαιτάτη ὧν ἴσμεν γίγνεται κορινθίων πρός κερκυραίους: ἔτη δέ μάλιστα καί ταύτῃ ἑξήκοντα καί διακόσιά ἐστι μέχρι τοῦ αὐτοῦ χρόνου. οἰκοῦντες γάρ τήν πόλιν οἱ κορίνθιοι ἐπί τοῦ ἰσθμοῦ αἰεί δή ποτε ἐμπόριον εἶχον, τῶν ἑλλήνων τό πάλαι κατά γῆν τά πλείω ἤ κατά θάλασσαν, τῶν τε ἐντός πελοποννήσου καί τῶν ἔξω, διά τῆς ἐκείνων παρ' ἀλλήλους ἐπιμισγόντων, χρήμασί τε δυνατοί ἦσαν, ὡς καί τοῖς παλαιοῖς ποιηταῖς δεδήλωται: ἀφνειόν γάρ ἐπωνόμασαν τό χωρίον. ἐπειδή τε οἱ ἕλληνες μᾶλλον ἔπλῳζον, τάς ναῦς κτησάμενοι τό λῃστικόν καθῄρουν, καί ἐμπόριον παρέχοντες ἀμφότερα δυνατήν ἔσχον χρημάτων προσόδῳ τήν πόλιν. καί ἴωσιν ὕστερον πολύ γίγνεται ναυτικόν ἐπί κύρου περσῶν πρώτου βασιλεύοντος καί καμβύσου τοῦ υἱέος αὐτοῦ, τῆς τε καθ' ἑαυτούς θαλάσσης κύρῳ πολεμοῦντες ἐκράτησάν τινα χρόνον. καί πολυκράτης σάμου τυραννῶν ἐπί καμβύσου ναυτικῷ ἰσχύων ἄλλας τε τῶν νήσων ὑπηκόους ἐποιήσατο καί ῥήνειαν ἑλών ἀνέθηκε τῷ ἀπόλλωνι τῷ δηλίῳ. φωκαῆς τε μασσαλίαν οἰκίζοντες καρχηδονίους ἐνίκων ναυμαχοῦντες: δυνατώτατα γάρ ταῦτα τῶν ναυτικῶν ἦν. φαίνεται δέ καί ταῦτα πολλαῖς γενεαῖς ὕστερα γενόμενα τῶν τρωικῶν τριήρεσι μέν ὀλίγαις χρώμενα, πεντηκοντόροις δ' ἔτι καί πλοίοις μακροῖς ἐξηρτυμένα ὥσπερ ἐκεῖνα. ὀλίγον τε πρό τῶν μηδικῶν καί τοῦ δαρείου θανάτου, ὅς μετά καμβύσην περσῶν ἐβασίλευσε, τριήρεις περί τε σικελίαν τοῖς τυράννοις ἐς πλῆθος ἐγένοντο καί κερκυραίοις: ταῦτα γάρ τελευταῖα πρό τῆς ξέρξου στρατείας ναυτικά ἀξιόλογα ἐν τῇ ἑλλάδι κατέστη. αἰγινῆται γάρ καί ἀθηναῖοι, καί εἴ τινες ἄλλοι, βραχέα ἐκέκτηντο, καί τούτων τά πολλά πεντηκοντόρους: ὀψέ τε ἀφ' οὗ ἀθηναίους θεμιστοκλῆς ἔπεισεν αἰγινήταις πολεμοῦντας, καί ἅμα τοῦ βαρβάρου προσδοκίμου ὄντος, τάς ναῦς ποιήσασθαι αἷσπερ καί ἐναυμάχησαν: καί αὗται οὔπω εἶχον διά πάσης καταστρώματα. τά μέν οὖν ναυτικά τῶν ἑλλήνων τοιαῦτα ἦν, τά τε παλαιά καί τά ὕστερον γενόμενα. ἰσχύν δέ περιεποιήσαντο ὅμως οὐκ ἐλαχίστην οἱ προσσχόντες αὐτοῖς χρημάτων τε προσόδῳ καί ἄλλων ἀρχῇ: ἐπιπλέοντες γάρ τάς νήσους κατεστρέφοντο, καί μάλιστα ὅσοι μή διαρκῆ εἶχον χώραν. κατά γῆν δέ πόλεμος, ὅθεν τις καί δύναμις παρεγένετο, οὐδείς ξυνέστη: πάντες δέ ἦσαν, ὅσοι καί ἐγένοντο, πρός ὁμόρους τούς σφετέρους ἑκάστοις, καί ἐκδήμους στρατείας πολύ ἀπό τῆς ἑαυτῶν ἐπ' ἄλλων καταστροφῇ οὐκ ἐξῇσαν οἱ ἕλληνες. οὐ γάρ ξυνειστήκεσαν πρός τάς μεγίστας πόλεις ὑπήκοοι, οὐδ' αὖ αὐτοί ἀπό τῆς ἴσης κοινάς στρατείας ἐποιοῦντο, κατ' ἀλλήλους δέ μᾶλλον ὡς ἕκαστοι οἱ ἀστυγείτονες ἐπολέμουν. μάλιστα δέ ἐς τόν πάλαι ποτέ γενόμενον πόλεμον χαλκιδέων καί ἐρετριῶν καί τό ἄλλο ἑλληνικόν ἐς ξυμμαχίαν ἑκατέρων διέστη. ἐπεγένετο δέ ἄλλοις τε ἄλλοθι κωλύματα μή αὐξηθῆναι, καί ἴωσι προχωρησάντων ἐπί μέγα τῶν πραγμάτων κῦρος καί ἡ περσική βασιλεία κροῖσον καθελοῦσα καί ὅσα ἐντός ἅλυος ποταμοῦ πρός θάλασσαν ἐπεστράτευσε καί τάς ἐν τῇ ἠπείρῳ πόλεις ἐδούλωσε, δαρεῖός τε ὕστερον τῷ φοινίκων ναυτικῷ κρατῶν καί τάς νήσους. τύραννοί τε ὅσοι ἦσαν ἐν ταῖς ἑλληνικαῖς πόλεσι, τό ἐφ' ἑαυτῶν μόνον προορώμενοι ἔς τε τό σῶμα καί ἐς τό τόν ἴδιον οἶκον αὔξειν δι' ἀσφαλείας ὅσον ἐδύναντο μάλιστα τάς πόλεις ᾤκουν, ἐπράχθη δέ οὐδέν ἀπ' αὐτῶν ἔργον ἀξιόλογον, εἰ μή εἴ τι πρός περιοίκους τούς αὐτῶν ἑκάστοις: οἱ γάρ ἐν σικελίᾳ ἐπί πλεῖστον ἐχώρησαν δυνάμεως. οὕτω πανταχόθεν ἡ ἑλλάς ἐπί πολύν χρόνον κατείχετο μήτε κοινῇ φανερόν μηδέν κατεργάζεσθαι, κατά πόλεις τε ἀτολμοτέρα εἶναι. ἐπειδή δέ οἵ τε ἀθηναίων τύραννοι καί οἱ ἐκ τῆς ἄλλης ἑλλάδος ἐπί πολύ καί πρίν τυραννευθείσης οἱ πλεῖστοι καί τελευταῖοι πλήν τῶν ἐν σικελίᾳ ὑπό λακεδαιμονίων κατελύθησαν (ἡ γάρ λακεδαίμων μετά τήν κτίσιν τῶν νῦν ἐνοικούντων αὐτήν δωριῶν ἐπί πλεῖστον ὧν ἴσμεν χρόνον στασιάσασα ὅμως ἐκ παλαιτάτου καί ηὐνομήθη καί αἰεί ἀτυράννευτος ἦν: ἔτη γάρ ἐστι μάλιστα τετρακόσια καί ὀλίγῳ πλείω ἐς τήν τελευτήν τοῦδε τοῦ πολέμου ἀφ' οὗ λακεδαιμόνιοι τῇ αὐτῇ πολιτείᾳ χρῶνται, καί δι' αὐτό δυνάμενοι καί τά ἐν ταῖς ἄλλαις πόλεσι καθίστασαν), μετά δέ τήν τῶν τυράννων κατάλυσιν ἐκ τῆς ἑλλάδος οὐ πολλοῖς ἔτεσιν ὕστερον καί ἡ ἐν μαραθῶνι μάχη μήδων πρός ἀθηναίους ἐγένετο. δεκάτῳ δέ ἔτει μετ' αὐτήν αὖθις ὁ βάρβαρος τῷ μεγάλῳ στόλῳ ἐπί τήν ἑλλάδα δουλωσόμενος ἦλθεν. καί μεγάλου κινδύνου ἐπικρεμασθέντος οἵ τε λακεδαιμόνιοι τῶν ξυμπολεμησάντων ἑλλήνων ἡγήσαντο δυνάμει προύχοντες, καί οἱ ἀθηναῖοι ἐπιόντων τῶν μήδων διανοηθέντες ἐκλιπεῖν τήν πόλιν καί ἀνασκευασάμενοι ἐς τάς ναῦς ἐσβάντες ναυτικοί ἐγένοντο. κοινῇ τε ἀπωσάμενοι τόν βάρβαρον, ὕστερον οὐ πολλῷ διεκρίθησαν πρός τε ἀθηναίους καί λακεδαιμονίους οἵ τε ἀποστάντες βασιλέως ἕλληνες καί οἱ ξυμπολεμήσαντες. δυνάμει γάρ ταῦτα μέγιστα διεφάνη: ἴσχυον γάρ οἱ μέν κατά γῆν, οἱ δέ ναυσίν. καί ὀλίγον μέν χρόνον ξυν έμεινεν ἡ ὁμαιχμία, ἔπειτα διενεχθέντες οἱ λακεδαιμόνιοι καί ἀθηναῖοι ἐπολέμησαν μετά τῶν ξυμμάχων πρός ἀλλήλους: καί τῶν ἄλλων ἑλλήνων εἴ τινές που διασταῖεν, πρός τούτους ἤδη ἐχώρουν. ὥστε ἀπό τῶν μηδικῶν ἐς τόνδε αἰεί τόν πόλεμον τά μέν σπενδόμενοι, τά δέ πολεμοῦντες ἤ ἀλλήλοις ἤ τοῖς ἑαυτῶν ξυμμάχοις ἀφισταμένοις εὖ παρεσκευάσαντο τά πολέμια καί ἐμπειρότεροι ἐγένοντο μετά κινδύνων τάς μελέτας ποιούμενοι. καί οἱ μέν λακεδαιμόνιοι οὐχ ὑποτελεῖς ἔχοντες φόρου τούς ξυμμάχους ἡγοῦντο, κατ' ὀλιγαρχίαν δέ σφίσιν αὐτοῖς μόνον ἐπιτηδείως ὅπως πολιτεύσουσι θεραπεύοντες, ἀθηναῖοι δέ ναῦς τε τῶν πόλεων τῷ χρόνῳ παραλαβόντες πλήν χίων καί λεσβίων, καί χρήματα τοῖς πᾶσι τάξαντες φέρειν. καί ἐγένετο αὐτοῖς ἐς τόνδε τόν πόλεμον ἡ ἰδία παρασκευή μείζων ἤ ὡς τά κράτιστά ποτε μετά ἀκραιφνοῦς τῆς ξυμμαχίας ἤνθησαν. τά μέν οὖν παλαιά τοιαῦτα ηὗρον, χαλεπά ὄντα παντί ἑξῆς τεκμηρίῳ πιστεῦσαι. οἱ γάρ ἄνθρωποι τάς ἀκοάς τῶν προγεγενημένων, καί ἤν ἐπιχώρια σφίσιν ᾖ, ὁμοίως ἀβασανίστως παρ' ἀλλήλων δέχονται. ἀθηναίων γοῦν τό πλῆθος ἵππαρχον οἴονται ὑφ' ἁρμοδίου καί ἀριστογείτονος τύραννον ὄντα ἀποθανεῖν, καί οὐκ ἴσασιν ὅτι ἱππίας μέν πρεσβύτατος ὤν ἦρχε τῶν πεισιστράτου υἱέων, ἵππαρχος δέ καί θεσσαλός ἀδελφοί ἦσαν αὐτοῦ, ὑποτοπήσαντες δέ τι ἐκείνῃ τῇ ἡμέρᾳ καί παραχρῆμα ἁρμόδιος καί ἀριστογείτων ἐκ τῶν ξυνειδότων σφίσιν ἱππίᾳ μεμηνῦσθαι τοῦ μέν ἀπέσχοντο ὡς προειδότος, βουλόμενοι δέ πρίν ξυλληφθῆναι δράσαντές τι καί κινδυνεῦσαι, τῷ ἱππάρχῳ περιτυχόντες περί τό λεωκόρειον καλούμενον τήν παναθηναϊκήν πομπήν διακοσμοῦντι ἀπέκτειναν. πολλά δέ καί ἄλλα ἔτι καί νῦν ὄντα καί οὐ χρόνῳ ἀμνηστούμενα καί οἱ ἄλλοι ἕλληνες οὐκ ὀρθῶς οἴονται, ὥσπερ τούς τε λακεδαιμονίων βασιλέας μή μιᾷ ψήφῳ προστίθεσθαι ἑκάτερον, ἀλλά δυοῖν, καί τόν πιτανάτην λόχον αὐτοῖς εἶναι, ὅς οὐδ' ἐγένετο πώποτε. οὕτως ἀταλαίπωρος τοῖς πολλοῖς ἡ ζήτησις τῆς ἀληθείας, καί ἐπί τά ἑτοῖμα μᾶλλον τρέπονται. ἐκ δέ τῶν εἰρημένων τεκμηρίων ὅμως τοιαῦτα ἄν τις νομίζων μάλιστα ἅ διῆλθον οὐχ ἁμαρτάνοι, καί οὔτε ὡς ποιηταί ὑμνήκασι περί αὐτῶν ἐπί τό μεῖζον κοσμοῦντες μᾶλλον πιστεύων, οὔτε ὡς λογογράφοι ξυνέθεσαν ἐπί τό προσαγωγότερον τῇ ἀκροάσει ἤ ἀληθέστερον, ὄντα ἀνεξέλεγκτα καί τά πολλά ὑπό χρόνου αὐτῶν ἀπίστως ἐπί τό μυθῶδες ἐκνενικηκότα, ηὑρῆσθαι δέ ἡγησάμενος ἐκ τῶν ἐπιφανεστάτων σημείων ὡς παλαιά εἶναι ἀποχρώντως. καί ὁ πόλεμος οὗτος, καίπερ τῶν ἀνθρώπων ἐν ᾧ μέν ἄν πολεμῶσι τόν παρόντα αἰεί μέγιστον κρινόντων, παυσαμένων δέ τά ἀρχαῖα μᾶλλον θαυμαζόντων, ἀπ' αὐτῶν τῶν ἔργων σκοποῦσι δηλώσει ὅμως μείζων γεγενημένος αὐτῶν. καί ὅσα μέν λόγῳ εἶπον ἕκαστοι ἤ μέλλοντες πολεμήσειν ἤ ἐν αὐτῷ ἤδη ὄντες, χαλεπόν τήν ἀκρίβειαν αὐτήν τῶν λεχθέντων διαμνημονεῦσαι ἦν ἐμοί τε ὧν αὐτός ἤκουσα καί τοῖς ἄλλοθέν ποθεν ἐμοί ἀπαγγέλλουσιν: ὡς δ' ἄν ἐδόκουν ἐμοί ἕκαστοι περί τῶν αἰεί παρόντων τά δέοντα μάλιστ' εἰπεῖν, ἐχομένῳ ὅτι ἐγγύτατα τῆς ξυμπάσης γνώμης τῶν ἀληθῶς λεχθέντων, οὕτως εἴρηται. τά δ' ἔργα τῶν πραχθέντων ἐν τῷ πολέμῳ οὐκ ἐκ τοῦ παρατυχόντος πυνθανόμενος ἠξίωσα γράφειν, οὐδ' ὡς ἐμοί ἐδόκει, ἀλλ' οἷς τε αὐτός παρῆν καί παρά τῶν ἄλλων ὅσον δυνατόν ἀκριβείᾳ περί ἑκάστου ἐπεξελθών. ἐπιπόνως δέ ηὑρίσκετο, διότι οἱ παρόντες τοῖς ἔργοις ἑκάστοις οὐ ταὐτά περί τῶν αὐτῶν ἔλεγον, ἀλλ' ὡς ἑκατέρων τις εὐνοίας ἤ μνήμης ἔχοι. καί ἐς μέν ἀκρόασιν ἴσως τό μή μυθῶδες αὐτῶν ἀτερπέστερον φανεῖται: ὅσοι δέ βουλήσονται τῶν τε γενομένων τό σαφές σκοπεῖν καί τῶν μελλόντων ποτέ αὖθις κατά τό ἀνθρώπινον τοιούτων καί παραπλησίων ἔσεσθαι, ὠφέλιμα κρίνειν αὐτά ἀρκούντως ἕξει. κτῆμά τε ἐς αἰεί μᾶλλον ἤ ἀγώνισμα ἐς τό παραχρῆμα ἀκούειν ξύγκειται. τῶν δέ πρότερον ἔργων μέγιστον ἐπράχθη τό μηδικόν, καί τοῦτο ὅμως δυοῖν ναυμαχίαιν καί πεζομαχίαιν ταχεῖαν τήν κρίσιν ἔσχεν. τούτου δέ τοῦ πολέμου μῆκός τε μέγα προύβη, παθήματά τε ξυνηνέχθη γενέσθαι ἐν αὐτῷ τῇ ἑλλάδι οἷα οὐχ ἕτερα ἐν ἴσῳ χρόνῳ. οὔτε γάρ πόλεις τοσαίδε ληφθεῖσαι ἠρημώθησαν, αἱ μέν ὑπό βαρβάρων, αἱ δ' ὑπό σφῶν αὐτῶν ἀντιπολεμούντων (εἰσί δ' αἵ καί οἰκήτορας μετέβαλον ἁλισκόμεναι), οὔτε φυγαί τοσαίδε ἀνθρώπων καί φόνος, ὁ μέν κατ' αὐτόν τόν πόλεμον, ὁ δέ διά τό στασιάζειν. τά τε πρότερον ἀκοῇ μέν λεγόμενα, ἔργῳ δέ σπανιώτερον βεβαιούμενα οὐκ ἄπιστα κατέστη, σεισμῶν τε πέρι, οἵ ἐπί πλεῖστον ἅμα μέρος γῆς καί ἰσχυρότατοι οἱ αὐτοί ἐπέσχον, ἡλίου τε ἐκλείψεις, αἵ πυκνότεραι παρά τά ἐκ τοῦ πρίν χρόνου μνημονευόμενα ξυνέβησαν, αὐχμοί τε ἔστι παρ' οἷς μεγάλοι καί ἀπ' αὐτῶν καί λιμοί καί ἡ οὐχ ἥκιστα βλάψασα καί μέρος τι φθείρασα ἡ λοιμώδης νόσος: ταῦτα γάρ πάντα μετά τοῦδε τοῦ πολέμου ἅμα ξυνεπέθετο. ἤρξαντο δέ αὐτοῦ ἀθηναῖοι καί πελοποννήσιοι λύσαντες τάς τριακοντούτεις σπονδάς αἵ αὐτοῖς ἐγένοντο μετά εὐβοίας ἅλωσιν. διότι δ' ἔλυσαν, τάς αἰτίας προύγραψα πρῶτον καί τάς διαφοράς, τοῦ μή τινα ζητῆσαί ποτε ἐξ ὅτου τοσοῦτος πόλεμος τοῖς ἕλλησι κατέστη. τήν μέν γάρ ἀληθεστάτην πρόφασιν, ἀφανεστάτην δέ λόγῳ, τούς ἀθηναίους ἡγοῦμαι μεγάλους γιγνομένους καί φόβον παρέχοντας τοῖς λακεδαιμονίοις ἀναγκάσαι ἐς τό πολεμεῖν: αἱ δ' ἐς τό φανερόν λεγόμεναι αἰτίαι αἵδ' ἦσαν ἑκατέρων, ἀφ' ὧν λύσαντες τάς σπονδάς ἐς τόν πόλεμον κατέστησαν. ἐπίδαμνός ἐστι πόλις ἐν δεξιᾷ ἐσπλέοντι ἐς τόν ἰόνιον κόλπον: προσοικοῦσι δ' αὐτήν ταυλάντιοι βάρβαροι, ἰλλυρικόν ἔθνος. ταύτην ἀπῴκισαν μέν κερκυραῖοι, οἰκιστής δ' ἐγένετο φαλίος ἐρατοκλείδου κορίνθιος γένος τῶν ἀφ' ἡρακλέους, κατά δή τόν παλαιόν νόμον ἐκ τῆς μητροπόλεως κατακληθείς. ξυνῴκισαν δέ καί κορινθίων τινές καί τοῦ ἄλλου δωρικοῦ γένους. προελθόντος δέ τοῦ χρόνου ἐγένετο ἡ τῶν ἐπιδαμνίων δύναμις μεγάλη καί πολυάνθρωπος: στασιάσαντες δέ ἐν ἀλλήλοις ἔτη πολλά, ὡς λέγεται, ἀπό πολέμου τινός τῶν προσοίκων βαρβάρων ἐφθάρησαν καί τῆς δυνάμεως τῆς πολλῆς ἐστερήθησαν. τά δέ τελευταῖα πρό τοῦδε τοῦ πολέμου ὁ δῆμος αὐτῶν ἐξεδίωξε τούς δυνατούς, οἱ δέ ἐπελθόντες μετά τῶν βαρβάρων ἐλῄζοντο τούς ἐν τῇ πόλει κατά τε γῆν καί κατά θάλασσαν. οἱ δέ ἐν τῇ πόλει ὄντες ἐπιδάμνιοι ἐπειδή ἐπιέζοντο, πέμπουσιν ἐς τήν κέρκυραν πρέσβεις ὡς μητρόπολιν οὖσαν, δεόμενοι μή σφᾶς περιορᾶν φθειρομένους, ἀλλά τούς τε φεύγοντας ξυναλλάξαι σφίσι καί τόν τῶν βαρβάρων πόλεμον καταλῦσαι. ταῦτα δέ ἱκέται καθεζόμενοι ἐς τό ἥραιον ἐδέοντο. οἱ δέ κερκυραῖοι τήν ἱκετείαν οὐκ ἐδέξαντο, ἀλλ' ἀπράκτους ἀπέπεμψαν. γνόντες δέ οἱ ἐπιδάμνιοι οὐδεμίαν σφίσιν ἀπό κερκύρας τιμωρίαν οὖσαν ἐν ἀπόρῳ εἴχοντο θέσθαι τό παρόν, καί πέμψαντες ἐς δελφούς τόν θεόν ἐπήροντο εἰ παραδοῖεν κορινθίοις τήν πόλιν ὡς οἰκισταῖς καί τιμωρίαν τινά πειρῷντ' ἀπ' αὐτῶν ποιεῖσθαι. ὁ δ' αὐτοῖς ἀνεῖλε παραδοῦναι καί ἡγεμόνας ποιεῖσθαι. ἐλθόντες δέ οἱ ἐπιδάμνιοι ἐς τήν κόρινθον κατά τό μαντεῖον παρέδοσαν τήν ἀποικίαν, τόν τε οἰκιστήν ἀποδεικνύντες σφῶν ἐκ κορίνθου ὄντα καί τό χρηστήριον δηλοῦντες, ἐδέοντό τε μή σφᾶς περιορᾶν φθειρομένους, ἀλλ' ἐπαμῦναι. κορίνθιοι δέ κατά τε τό δίκαιον ὑπεδέξαντο τήν τιμωρίαν, νομίζοντες οὐχ ἧσσον ἑαυτῶν εἶναι τήν ἀποικίαν ἤ κερκυραίων, ἅμα δέ καί μίσει τῶν κερκυραίων, ὅτι αὐτῶν παρημέλουν ὄντες ἄποικοι: οὔτε γάρ ἐν πανηγύρεσι ταῖς κοιναῖς διδόντες γέρα τά νομιζόμενα οὔτε κορινθίῳ ἀνδρί προκαταρχόμενοι τῶν ἱερῶν ὥσπερ αἱ ἄλλαι ἀποικίαι, περιφρονοῦντες δέ αὐτούς καί χρημάτων δυνάμει ὄντες κατ' ἐκεῖνον τόν χρόνον ὁμοῖα τοῖς ἑλλήνων πλουσιωτάτοις καί τῇ ἐς πόλεμον παρασκευῇ δυνατώτεροι, ναυτικῷ δέ καί πολύ προύχειν ἔστιν ὅτε ἐπαιρόμενοι καί κατά τήν φαιάκων προενοίκησιν τῆς κερκύρας κλέος ἐχόντων τά περί τάς ναῦς (ᾗ καί μᾶλλον ἐξηρτύοντο τό ναυτικόν καί ἦσαν οὐκ ἀδύνατοι: τριήρεις γάρ εἴκοσι καί ἑκατόν ὑπῆρχον αὐτοῖς ὅτε ἤρχοντο πολεμεῖν), πάντων οὖν τούτων ἐγκλήματα ἔχοντες οἱ κορίνθιοι ἔπεμπον ἐς τήν ἐπίδαμνον ἄσμενοι τήν ὠφελίαν, οἰκήτορά τε τόν βουλόμενον ἰέναι κελεύοντες καί ἀμπρακιωτῶν καί λευκαδίων καί ἑαυτῶν φρουρούς. ἐπορεύθησαν δέ πεζῇ ἐς ἀπολλωνίαν, κορινθίων οὖσαν ἀποικίαν, δέει τῶν κερκυραίων μή κωλύωνται ὑπ' αὐτῶν κατά θάλασσαν περαιούμενοι. κερκυραῖοι δέ ἐπειδή ᾔσθοντο τούς τε οἰκήτορας καί φρουρούς ἥκοντας ἐς τήν ἐπίδαμνον τήν τε ἀποικίαν κορινθίοις δεδομένην, ἐχαλέπαινον: καί πλεύσαντες εὐθύς πέντε καί εἴκοσι ναυσί καί ὕστερον ἑτέρῳ στόλῳ τούς τε φεύγοντας ἐκέλευον κατ' ἐπήρειαν δέχεσθαι αὐτούς (ἦλθον γάρ ἐς τήν κέρκυραν οἱ τῶν ἐπιδαμνίων φυγάδες, τάφους τε ἀποδεικνύντες καί ξυγγένειαν, ἥν προϊσχόμενοι ἐδέοντο σφᾶς κατάγειν) τούς τε φρουρούς οὕς κορίνθιοι ἔπεμψαν καί τούς οἰκήτορας ἀποπέμπειν. οἱ δέ ἐπιδάμνιοι οὐδέν αὐτῶν ὑπήκουσαν, ἀλλά στρατεύουσιν ἐπ' αὐτούς οἱ κερκυραῖοι τεσσαράκοντα ναυσί μετά τῶν φυγάδων ὡς κατάξοντες, καί τούς ἰλλυριούς προσλαβόντες. προσκαθεζόμενοι δέ τήν πόλιν προεῖπον ἐπιδαμνίων τε τόν βουλόμενον καί τούς ξένους ἀπαθεῖς ἀπιέναι: εἰ δέ μή, ὡς πολεμίοις χρήσεσθαι. ὡς δ' οὐκ ἐπείθοντο, οἱ μέν κερκυραῖοι (ἔστι δ' ἰσθμός τό χωρίον) ἐπολιόρκουν τήν πόλιν, κορίνθιοι δ', ὡς αὐτοῖς ἐκ τῆς ἐπιδάμνου ἦλθον ἄγγελοι ὅτι πολιορκοῦνται, παρεσκευάζοντο στρατείαν, καί ἅμα ἀποικίαν ἐς τήν ἐπίδαμνον ἐκήρυσσον ἐπί τῇ ἴσῃ καί ὁμοίᾳ τόν βουλόμενον ἰέναι: εἰ δέ τις τό παραυτίκα μέν μή ἐθέλει ξυμπλεῖν, μετέχειν δέ βούλεται τῆς ἀποικίας, πεντήκοντα δραχμάς καταθέντα κορινθίας μένειν. ἦσαν δέ καί οἱ πλέοντες πολλοί καί οἱ τἀργύριον καταβάλλοντες. ἐδεήθησαν δέ καί τῶν μεγαρέων ναυσί σφᾶς ξυμπροπέμψαι, εἰ ἄρα κωλύοιντο ὑπό κερκυραίων πλεῖν: οἱ δέ παρεσκευάζοντο αὐτοῖς ὀκτώ ναυσί ξυμπλεῖν, καί παλῆς κεφαλλήνων τέσσαρσιν. καί ἐπιδαυρίων ἐδεήθησαν, οἵ παρέσχον πέντε, ἑρμιονῆς δέ μίαν καί τροιζήνιοι δύο, λευκάδιοι δέ δέκα καί ἀμπρακιῶται ὀκτώ. θηβαίους δέ χρήματα ᾔτησαν καί φλειασίους, ἠλείους δέ ναῦς τε κενάς καί χρήματα. αὐτῶν δέ κορινθίων νῆες παρεσκευάζοντο τριάκοντα καί τρισχίλιοι ὁπλῖται. ἐπειδή δέ ἐπύθοντο οἱ κερκυραῖοι τήν παρασκευήν, ἐλθόντες ἐς κόρινθον μετά λακεδαιμονίων καί σικυωνίων πρέσβεων, οὕς παρέλαβον, ἐκέλευον κορινθίους τούς ἐν ἐπιδάμνῳ φρουρούς τε καί οἰκήτορας ἀπάγειν, ὡς οὐ μετόν αὐτοῖς ἐπιδάμνου. εἰ δέ τι ἀντιποιοῦνται, δίκας ἤθελον δοῦναι ἐν πελοποννήσῳ παρά πόλεσιν αἷς ἄν ἀμφότεροι ξυμβῶσιν: ὁποτέρων δ' ἄν δικασθῇ εἶναι τήν ἀποικίαν, τούτους κρατεῖν. ἤθελον δέ καί τῷ ἐν δελφοῖς μαντείῳ ἐπιτρέψαι. πόλεμον δέ οὐκ εἴων ποιεῖν: εἰ δέ μή, καί αὐτοί ἀναγκασθήσεσθαι ἔφασαν, ἐκείνων βιαζομένων, φίλους ποιεῖσθαι οὕς οὐ βούλονται ἑτέρους τῶν νῦν ὄντων μᾶλλον ὠφελίας ἕνεκα. οἱ δέ κορίνθιοι ἀπεκρίναντο αὐτοῖς, ἤν τάς τε ναῦς καί τούς βαρβάρους ἀπό ἐπιδάμνου ἀπαγά γωσι, βουλεύσεσθαι: πρότερον δ' οὐ καλῶς ἔχειν τούς μέν πολιορκεῖσθαι, αὐτούς δέ δικάζεσθαι. κερκυραῖοι δέ ἀντέλεγον, ἤν καί ἐκεῖνοι τούς ἐν ἐπιδάμνῳ ἀπαγάγωσι, ποιήσειν ταῦτα: ἑτοῖμοι δέ εἶναι καί ὥστε ἀμφοτέρους μένειν κατά χώραν, σπονδάς δέ ποιήσασθαι ἕως ἄν ἡ δίκη γένηται. κορίνθιοι δέ οὐδέν τούτων ὑπήκουον, ἀλλ' ἐπειδή πλήρεις αὐτοῖς ἦσαν αἱ νῆες καί οἱ ξύμμαχοι παρῆσαν, προπέμψαντες κήρυκα πρότερον πόλεμον προεροῦντα κερκυραίοις, ἄραντες ἑβδομήκοντα ναυσί καί πέντε δισχιλίοις τε ὁπλίταις ἔπλεον ἐπί τήν ἐπίδαμνον κερκυραίοις ἐναντία πολεμήσοντες: ἐστρατήγει δέ τῶν μέν νεῶν ἀριστεύς ὁ πελλίχου καί καλλικράτης ὁ καλλίου καί τιμάνωρ ὁ τιμάνθους, τοῦ δέ πεζοῦ ἀρχέτιμός τε ὁ εὐρυτίμου καί ἰσαρχίδας ὁ ἰσάρχου. ἐπειδή δ' ἐγένοντο ἐν ἀκτίῳ τῆς ἀνακτορίας γῆς, οὗ τό ἱερόν τοῦ ἀπόλλωνός ἐστιν, ἐπί τῷ στόματι τοῦ ἀμπρακικοῦ κόλπου, οἱ κερκυραῖοι κήρυκά τε προύπεμψαν αὐτοῖς ἐν ἀκατίῳ ἀπεροῦντα μή πλεῖν ἐπί σφᾶς καί τάς ναῦς ἅμα ἐπλήρουν, ζεύξαντές τε τάς παλαιάς ὥστε πλωίμους εἶναι καί τάς ἄλλας ἐπισκευάσαντες. ὡς δέ ὁ κῆρύξ τε ἀπήγγειλεν οὐδέν εἰρηναῖον παρά τῶν κορινθίων καί αἱ νῆες αὐτοῖς ἐπεπλήρωντο οὖσαι ὀγδοήκοντα (τεσσαράκοντα γάρ ἐπίδαμνον ἐπολιόρκουν), ἀνταναγαγόμενοι καί παραταξάμενοι ἐναυμάχησαν: καί ἐνίκησαν οἱ κερκυραῖοι παρά πολύ καί ναῦς πέντε καί δέκα διέφθειραν τῶν κορινθίων. τῇ δέ αὐτῇ ἡμέρᾳ αὐτοῖς ξυνέβη καί τούς τήν ἐπίδαμνον πολιορκοῦντας παραστήσασθαι ὁμολογίᾳ ὥστε τούς μέν ἐπήλυδας ἀποδόσθαι, κορινθίους δέ δήσαντας ἔχειν ἕως ἄν ἄλλο τι δόξῃ. μετά δέ τήν ναυμαχίαν οἱ κερκυραῖοι τροπαῖον στήσαντες ἐπί τῇ λευκίμμῃ τῆς κερκυραίας ἀκρωτηρίῳ τούς μέν ἄλλους οὕς ἔλαβον αἰχμαλώτους ἀπέκτειναν, κορινθίους δέ δήσαντες εἶχον. ὕστερον δέ, ἐπειδή οἱ κορίνθιοι καί οἱ ξύμμαχοι ἡσσημένοι ταῖς ναυσίν ἀνεχώρησαν ἐπ' οἴκου, τῆς θαλάσσης ἁπάσης ἐκράτουν τῆς κατ' ἐκεῖνα τά χωρία οἱ κερκυραῖοι, καί πλεύσαντες ἐς λευκάδα τήν κορινθίων ἀποικίαν τῆς γῆς ἔτεμον καί κυλλήνην τό ἠλείων ἐπίνειον ἐνέπρησαν, ὅτι ναῦς καί χρήματα παρέσχον κορινθίοις. τοῦ τε χρόνου τόν πλεῖστον μετά τήν ναυμαχίαν ἐπεκράτουν τῆς θαλάσσης καί τούς τῶν κορινθίων ξυμμάχους ἐπιπλέοντες ἔφθειρον, μέχρι οὗ κορίνθιοι περιιόντι τῷ θέρει πέμψαντες ναῦς καί στρατιάν, ἐπεί σφῶν οἱ ξύμμαχοι ἐπόνουν, ἐστρατοπεδεύοντο ἐπί ἀκτίῳ καί περί τό χειμέριον τῆς θεσπρωτίδος φυλακῆς ἕνεκα τῆς τε λευκάδος καί τῶν ἄλλων πόλεων ὅσαι σφίσι φίλιαι ἦσαν. ἀντεστρατοπεδεύοντο δέ καί οἱ κερκυραῖοι ἐπί τῇ λευκίμμῃ ναυσί τε καί πεζῷ. ἐπέπλεον δέ οὐδέτεροι ἀλλήλοις, ἀλλά τό θέρος τοῦτο ἀντικαθεζόμενοι χειμῶνος ἤδη ἀνεχώρησαν ἐπ' οἴκου ἑκάτεροι. τόν δ' ἐνιαυτόν πάντα τόν μετά τήν ναυμαχίαν καί τόν ὕστερον οἱ κορίνθιοι ὀργῇ φέροντες τόν πρός κερκυραίους πόλεμον ἐναυπηγοῦντο καί παρεσκευάζοντο τά κράτιστα νεῶν στόλον, ἔκ τε αὐτῆς πελοποννήσου ἀγείροντες καί τῆς ἄλλης ἑλλάδος ἐρέτας, μισθῷ πείθοντες. πυνθανόμενοι δέ οἱ κερκυραῖοι τήν παρασκευήν αὐτῶν ἐφοβοῦντο, καί (ἦσαν γάρ οὐδενός ἑλλήνων ἔνσπονδοι οὐδέ ἐσεγράψαντο ἑαυτούς οὔτε ἐς τάς ἀθηναίων σπονδάς οὔτε ἐς τάς λακεδαιμονίων) ἔδοξεν αὐτοῖς ἐλθοῦσιν ὡς τούς ἀθηναίους ξυμμάχους γενέσθαι καί ὠφελίαν τινά πειρᾶσθαι ἀπ' αὐτῶν εὑρίσκεσθαι. οἱ δέ κορίνθιοι πυθόμενοι ταῦτα ἦλθον καί αὐτοί ἐς τάς ἀθήνας πρεσβευσόμενοι, ὅπως μή σφίσι πρός τῷ κερκυραίων ναυτικῷ καί τό αὐτῶν προσγενόμενον ἐμπόδιον γένηται θέσθαι τόν πόλεμον ᾗ βούλονται. καταστάσης δέ ἐκκλησίας ἐς ἀντιλογίαν ἦλθον, καί οἱ μέν κερκυραῖοι ἔλεξαν τοιάδε. ‘δίκαιον, ὦ ἀθηναῖοι, τούς μήτε εὐεργεσίας μεγάλης μήτε ξυμμαχίας προυφειλομένης ἥκοντας παρά τούς πέλας ἐπικουρίας, ὥσπερ καί ἡμεῖς νῦν, δεησομένους ἀναδιδάξαι πρῶτον, μάλιστα μέν ὡς καί ξύμφορα δέονται, εἰ δέ μή, ὅτι γε οὐκ ἐπιζήμια, ἔπειτα δέ ὡς καί τήν χάριν βέβαιον ἕξουσιν: εἰ δέ τούτων μηδέν σαφές καταστήσουσι, μή ὀργίζεσθαι ἤν ἀτυχῶσιν. κερκυραῖοι δέ μετά τῆς ξυμμαχίας τῆς αἰτήσεως καί ταῦτα πιστεύοντες ἐχυρά ὑμῖν παρέξεσθαι ἀπέστειλαν ἡμᾶς. τετύχηκε δέ τό αὐτό ἐπιτήδευμα πρός τε ὑμᾶς ἐς τήν χρείαν ἡμῖν ἄλογον καί ἐς τά ἡμέτερα αὐτῶν ἐν τῷ παρόντι ἀξύμφορον. ξύμμαχοί τε γάρ οὐδενός πω ἐν τῷ πρό τοῦ χρόνῳ ἑκούσιοι γενόμενοι νῦν ἄλλων τοῦτο δεησόμενοι ἥκομεν, καί ἅμα ἐς τόν παρόντα πόλεμον κορινθίων ἐρῆμοι δι' αὐτό καθέσταμεν. καί περιέστηκεν ἡ δοκοῦσα ἡμῶν πρότερον σωφροσύνη, τό μή ἐν ἀλλοτρίᾳ ξυμμαχίᾳ τῇ τοῦ πέλας γνώμῃ ξυγκινδυνεύειν, νῦν ἀβουλία καί ἀσθένεια φαινομένη. τήν μέν οὖν γενομένην ναυμαχίαν αὐτοί κατά μόνας ἀπεωσάμεθα κορινθίους: ἐπειδή δέ μείζονι παρασκευῇ ἀπό πελοποννήσου καί τῆς ἄλλης ἑλλάδος ἐφ' ἡμᾶς ὥρμηνται καί ἡμεῖς ἀδύνατοι ὁρῶμεν ὄντες τῇ οἰκείᾳ μόνον δυνάμει περιγενέσθαι, καί ἅμα μέγας ὁ κίνδυνος εἰ ἐσόμεθα ὑπ' αὐτοῖς, ἀνάγκη καί ὑμῶν καί ἄλλου παντός ἐπικουρίας δεῖσθαι, καί ξυγγνώμη εἰ μή μετά κακίας, δόξης δέ μᾶλλον ἁμαρτίᾳ τῇ πρότερον ἀπραγμοσύνῃ ἐναντία τολμῶμεν. ’γενήσεται δέ ὑμῖν πειθομένοις καλή ἡ ξυντυχία κατά πολλά τῆς ἡμετέρας χρείας, πρῶτον μέν ὅτι ἀδικουμένοις καί οὐχ ἑτέρους βλάπτουσι τήν ἐπικουρίαν ποιήσεσθε, ἔπειτα περί τῶν μεγίστων κινδυνεύοντας δεξάμενοι ὡς ἄν μάλιστα μετ' αἰειμνήστου μαρτυρίου τήν χάριν καταθήσεσθε: ναυτικόν τε κεκτήμεθα πλήν τοῦ παρ' ὑμῖν πλεῖστον. καί σκέψασθε: τίς εὐπραξία σπανιωτέρα ἤ τίς τοῖς πολεμίοις λυπηροτέρα, εἰ ἥν ὑμεῖς ἄν πρό πολλῶν χρημάτων καί χάριτος ἐτιμήσασθε δύναμιν ὑμῖν προσγενέσθαι, αὕτη πάρεστιν αὐτεπάγγελτος ἄνευ κινδύνων καί δαπάνης διδοῦσα ἑαυτήν, καί προσέτι φέρουσα ἐς μέν τούς πολλούς ἀρετήν, οἷς δέ ἐπαμυνεῖτε χάριν, ὑμῖν δ' αὐτοῖς ἰσχύν: ἅ ἐν τῷ παντί χρόνῳ ὀλίγοις δή ἅμα πάντα ξυνέβη, καί ὀλίγοι ξυμμαχίας δεόμενοι οἷς ἐπικαλοῦνται ἀσφάλειαν καί κόσμον οὐχ ἧσσον διδόντες ἤ ληψόμενοι παραγίγνονται. τόν δέ πόλεμον, δι' ὅνπερ χρήσιμοι ἄν εἶμεν, εἴ τις ὑμῶν μή οἴεται ἔσεσθαι, γνώμης ἁμαρτάνει καί οὐκ αἰσθάνεται τούς λακεδαιμονίους φόβῳ τῷ ὑμετέρῳ πολεμησείοντας καί τούς κορινθίους δυναμένους παρ' αὐτοῖς καί ὑμῖν ἐχθρούς ὄντας καί προκαταλαμβάνοντας ἡμᾶς νῦν ἐς τήν ὑμετέραν ἐπιχείρησιν, ἵνα μή τῷ κοινῷ ἔχθει κατ' αὐτούς μετ' ἀλλήλων στῶμεν μηδέ δυοῖν φθάσαι ἁμάρτωσιν, ἤ κακῶσαι ἡμᾶς ἤ σφᾶς αὐτούς βεβαιώσασθαι. ἡμέτερον δέ γ' αὖ ἔργον προτερῆσαι, τῶν μέν διδόντων, ὑμῶν δέ δεξαμένων τήν ξυμμαχίαν, καί προεπιβουλεύειν αὐτοῖς μᾶλλον ἤ ἀντεπιβουλεύειν. ‘ἤν δέ λέγωσιν ὡς οὐ δίκαιον τούς σφετέρους ἀποίκους ὑμᾶς δέχεσθαι, μαθόντων ὡς πᾶσα ἀποικία εὖ μέν πάσχουσα τιμᾷ τήν μητρόπολιν, ἀδικουμένη δέ ἀλλοτριοῦται: οὐ γάρ ἐπί τῷ δοῦλοι, ἀλλ' ἐπί τῷ ὁμοῖοι τοῖς λειπομένοις εἶναι ἐκπέμπονται. ὡς δέ ἠδίκουν σαφές ἐστιν: προκληθέντες γάρ περί ἐπιδάμνου ἐς κρίσιν πολέμῳ μᾶλλον ἤ τῷ ἴσῳ ἐβουλήθησαν τά ἐγκλήματα μετελθεῖν. καί ὑμῖν ἔστω τι τεκμήριον ἅ πρός ἡμᾶς τούς ξυγγενεῖς δρῶσιν, ὥστε ἀπάτῃ τε μή παράγεσθαι ὑπ' αὐτῶν δεομένοις τε ἐκ τοῦ εὐθέος μή ὑπουργεῖν: ὁ γάρ ἐλαχίστας τάς μεταμελείας ἐκ τοῦ χαρίζεσθαι τοῖς ἐναντίοις λαμβάνων ἀσφαλέστατος ἄν διατελοίη. λύσετε δέ οὐδέ τάς λακεδαιμονίων σπονδάς δεχόμενοι ἡμᾶς μηδετέρων ὄντας ξυμμάχους: εἴρηται γάρ ἐν αὐταῖς, τῶν ἑλληνίδων πόλεων ἥτις μηδαμοῦ ξυμμαχεῖ, ἐξεῖναι παρ' ὁποτέρους ἄν ἀρέσκηται ἐλθεῖν. καί δεινόν εἰ τοῖσδε μέν ἀπό τε τῶν ἐνσπόνδων ἔσται πληροῦν τάς ναῦς καί προσέτι καί ἐκ τῆς ἄλλης ἑλλάδος καί οὐχ ἥκιστα ἀπό τῶν ὑμετέρων ὑπηκόων, ἡμᾶς δέ ἀπό τῆς προκειμένης τε ξυμμαχίας εἴρξουσι καί ἀπό τῆς ἄλλοθέν ποθεν ὠφελίας, εἶτα ἐν ἀδικήματι θήσονται πεισθέντων ὑμῶν ἅ δεόμεθα. πολύ δέ ἐν πλέονι αἰτίᾳ ἡμεῖς μή πείσαντες ὑμᾶς ἕξομεν: ἡμᾶς μέν γάρ κινδυνεύοντας καί οὐκ ἐχθρούς ὄντας ἀπώσεσθε, τῶνδε δέ οὐχ ὅπως κωλυταί ἐχθρῶν ὄντων καί ἐπιόντων γενήσεσθε, ἀλλά καί ἀπό τῆς ὑμετέρας ἀρχῆς δύναμιν προσλαβεῖν περιόψεσθε: ἥν οὐ δίκαιον, ἀλλ' ἤ κἀκείνων κωλύειν τούς ἐκ τῆς ὑμετέρας μισθοφόρους ἤ καί ἡμῖν πέμπειν καθ' ὅτι ἄν πεισθῆτε ὠφελίαν, μάλιστα δέ ἀπό τοῦ προφανοῦς δεξαμένους βοηθεῖν. πολλά δέ, ὥσπερ ἐν ἀρχῇ ὑπείπομεν, τά ξυμφέροντα ἀποδείκνυμεν, καί μέγιστον ὅτι οἵ τε αὐτοί πολέμιοι ἡμῖν ἦσαν, ὅπερ σαφεστάτη πίστις, καί οὗτοι οὐκ ἀσθενεῖς, ἀλλ' ἱκανοί τούς μεταστάντας βλάψαι: καί ναυτικῆς καί οὐκ ἠπειρώτιδος τῆς ξυμμαχίας διδομένης οὐχ ὁμοία ἡ ἀλλοτρίωσις, ἀλλά μάλιστα μέν, εἰ δύνασθε, μηδένα ἄλλον ἐᾶν κεκτῆσθαι ναῦς, εἰ δέ μή, ὅστις ἐχυρώτατος, τοῦτον φίλον ἔχειν. ’καί ὅτῳ τάδε ξυμφέροντα μέν δοκεῖ λέγεσθαι, φοβεῖται δέ μή δι' αὐτά πειθόμενος τάς σπονδάς λύσῃ, γνώτω τό μέν δεδιός αὐτοῦ ἰσχύν ἔχον τούς ἐναντίους μᾶλλον φοβῆσον, τό δέ θαρσοῦν μή δεξαμένου ἀσθενές ὄν πρός ἰσχύοντας τούς ἐχθρούς ἀδεέστερον ἐσόμενον, καί ἅμα οὐ περί τῆς κερκύρας νῦν τό πλέον ἤ καί τῶν ἀθηνῶν βουλευόμενος, καί οὐ τά κράτιστα αὐταῖς προνοῶν, ὅταν ἐς τόν μέλλοντα καί ὅσον οὐ παρόντα πόλεμον τό αὐτίκα περισκοπῶν ἐνδοιάζῃ χωρίον προσλαβεῖν ὅ μετά μεγίστων καιρῶν οἰκειοῦταί τε καί πολεμοῦται. τῆς τε γάρ ἰταλίας καί σικελίας καλῶς παράπλου κεῖται, ὥστε μήτε ἐκεῖθεν ναυτικόν ἐᾶσαι πελοποννησίοις ἐπελθεῖν τό τε ἐνθένδε πρός τἀκεῖ παραπέμψαι, καί ἐς τἆλλα ξυμφορώτατόν ἐστιν. βραχυτάτῳ δ' ἄν κεφαλαίῳ, τοῖς τε ξύμπασι καί καθ' ἕκαστον, τῷδ' ἄν μή προέσθαι ἡμᾶς μάθοιτε: τρία μέν ὄντα λόγου ἄξια τοῖς ἕλλησι ναυτικά, τό παρ' ὑμῖν καί τό ἡμέτερον καί τό κορινθίων: τούτων δέ εἰ περιόψεσθε τά δύο ἐς ταὐτόν ἐλθεῖν καί κορίνθιοι ἡμᾶς προκαταλήψονται, κερκυραίοις τε καί πελοποννησίοις ἅμα ναυμαχήσετε, δεξάμενοι δέ ἡμᾶς ἕξετε πρός αὐτούς πλείοσι ναυσί ταῖς ἡμετέραις ἀγωνίζεσθαι.‘ τοιαῦτα μέν οἱ κερκυραῖοι εἶπον: οἱ δέ κορίνθιοι μετ' αὐτούς τοιάδε. ’ἀναγκαῖον κερκυραίων τῶνδε οὐ μόνον περί τοῦ δέξασθαι σφᾶς τόν λόγον ποιησαμένων, ἀλλ' ὡς καί ἡμεῖς τε ἀδικοῦμεν καί αὐτοί οὐκ εἰκότως πολεμοῦνται, μνησθέντας πρῶτον καί ἡμᾶς περί ἀμφοτέρων οὕτω καί ἐπί τόν ἄλλον λόγον ἰέναι, ἵνα τήν ἀφ' ἡμῶν τε ἀξίωσιν ἀσφαλέστερον προειδῆτε καί τήν τῶνδε χρείαν μή ἀλογίστως ἀπώσησθε. ‘φασί δέ ξυμμαχίαν διά τό σῶφρον οὐδενός πω δέξασθαι: τό δ' ἐπί κακουργίᾳ καί οὐκ ἀρετῇ ἐπετήδευσαν, ξύμμαχόν τε οὐδένα βουλόμενοι πρός τἀδικήματα οὐδέ μάρτυρα ἔχειν οὔτε παρακαλοῦντες αἰσχύνεσθαι. καί ἡ πόλις αὐτῶν ἅμα αὐτάρκη θέσιν κειμένη παρέχει αὐτούς δικαστάς ὧν βλάπτουσί τινα μᾶλλον ἤ κατά ξυνθήκας γίγνεσθαι, διά τό ἥκιστα ἐπί τούς πέλας ἐκπλέοντας μάλιστα τούς ἄλλους ἀνάγκῃ καταίροντας δέχεσθαι. καί τοῦτο τό εὐπρεπές ἄσπονδον οὐχ ἵνα μή ξυναδικῶσιν ἑτέροις προβέβληνται, ἀλλ' ὅπως κατά μόνας ἀδικῶσι καί ὅπως ἐν ᾧ μέν ἄν κρατῶσι βιάζωνται, οὗ δ' ἄν λάθωσι πλέον ἔχωσιν, ἤν δέ πού τι προσλάβωσιν ἀναισχυντῶσιν: καίτοι εἰ ἦσαν ἄνδρες, ὥσπερ φασίν, ἀγαθοί, ὅσῳ ἀληπτότεροι ἦσαν τοῖς πέλας, τόσῳ δέ φανερωτέραν ἐξῆν αὐτοῖς τήν ἀρετήν διδοῦσι καί δεχομένοις τά δίκαια δεικνύναι. ἀλλ' οὔτε πρός τούς ἄλλους οὔτε ἐς ἡμᾶς τοιοίδε εἰσίν, ἄποικοι δ' ὄντες ἀφεστᾶσί τε διά παντός καί νῦν πολεμοῦσι, λέγοντες ὡς οὐκ ἐπί τῷ κακῶς πάσχειν ἐκπεμφθεῖεν. ἡμεῖς δέ οὐδ' αὐτοί φαμεν ἐπί τῷ ὑπό τούτων ὑβρίζεσθαι κατοικίσαι, ἀλλ' ἐπί τῷ ἡγεμόνες τε εἶναι καί τά εἰκότα θαυμάζεσθαι. αἱ γοῦν ἄλλαι ἀποικίαι τιμῶσιν ἡμᾶς, καί μάλιστα ὑπό ἀποίκων στεργόμεθα: καί δῆλον ὅτι, εἰ τοῖς πλέοσιν ἀρέσκοντές ἐσμεν, τοῖσδ' ἄν μόνοις οὐκ ὀρθῶς ἀπαρέσκοιμεν, οὐδ' ἐπιστρατεύομεν ἐκπρεπῶς μή καί διαφερόντως τι ἀδικούμενοι. καλόν δ' ἦν, εἰ καί ἡμαρτάνομεν, τοῖσδε μέν εἶξαι τῇ ἡμετέρᾳ ὀργῇ, ἡμῖν δέ αἰσχρόν βιάσασθαι τήν τούτων μετριότητα: ὕβρει δέ καί ἐξουσίᾳ πλούτου πολλά ἐς ἡμᾶς ἄλλα τε ἡμαρτήκασι καί ἐπίδαμνον ἡμετέραν οὖσαν κακουμένην μέν οὐ προσεποιοῦντο, ἐλθόντων δέ ἡμῶν ἐπί τιμωρίᾳ ἑλόντες βίᾳ ἔχουσιν. ’καί φασί δή δίκῃ πρότερον ἐθελῆσαι κρίνεσθαι, ἥν γε οὐ τόν προύχοντα καί ἐκ τοῦ ἀσφαλοῦς προκαλούμενον λέγειν τι δοκεῖν δεῖ, ἀλλά τόν ἐς ἴσον τά τε ἔργα ὁμοίως καί τούς λόγους πρίν διαγωνίζεσθαι καθιστάντα. οὗτοι δέ οὐ πρίν πολιορκεῖν τό χωρίον, ἀλλ' ἐπειδή ἡγήσαντο ἡμᾶς οὐ περιόψεσθαι, τότε καί τό εὐπρεπές τῆς δίκης παρέσχοντο. καί δεῦρο ἥκουσιν οὐ τἀκεῖ μόνον αὐτοί ἁμαρτόντες, ἀλλά καί ὑμᾶς νῦν ἀξιοῦντες οὐ ξυμμαχεῖν, ἀλλά ξυναδικεῖν καί διαφόρους ὄντας ἡμῖν δέχεσθαι σφᾶς: οὕς χρῆν, ὅτε ἀσφαλέστατοι ἦσαν, τότε προσιέναι, καί μή ἐν ᾧ ἡμεῖς μέν ἠδικήμεθα, οὗτοι δέ κινδυνεύουσι, μηδ' ἐν ᾧ ὑμεῖς τῆς τε δυνάμεως αὐτῶν τότε οὐ μεταλαβόντες τῆς ὠφελίας νῦν μεταδώσετε καί τῶν ἁμαρτημάτων ἀπογενόμενοι τῆς ἀφ' ἡμῶν αἰτίας τό ἴσον ἕξετε, πάλαι δέ κοινώσαντας τήν δύναμιν κοινά καί τά ἀποβαίνοντα ἔχειν. ‘ὡς μέν οὖν αὐτοί τε μετά προσηκόντων ἐγκλημάτων ἐρχόμεθα καί οἵδε βίαιοι καί πλεονέκται εἰσί δεδήλωται: ὡς δέ οὐκ ἄν δικαίως αὐτούς δέχοισθε μαθεῖν χρή. εἰ γάρ εἴρηται ἐν ταῖς σπονδαῖς ἐξεῖναι παρ' ὁποτέρους τις βούλεται τῶν ἀγράφων πόλεων ἐλθεῖν, οὐ τοῖς ἐπί βλάβῃ ἑτέρων ἰοῦσιν ἡ ξυνθήκη ἐστίν, ἀλλ' ὅστις μή ἄλλου ἑαυτόν ἀποστερῶν ἀσφαλείας δεῖται καί ὅστις μή τοῖς δεξαμένοις, εἰ σωφρονοῦσι, πόλεμον ἀντ' εἰρήνης ποιήσει: ὅ νῦν ὑμεῖς μή πειθόμενοι ἡμῖν πάθοιτε ἄν. οὐ γάρ τοῖσδε μόνον ἐπίκουροι ἄν γένοισθε, ἀλλά καί ἡμῖν ἀντί ἐνσπόνδων πολέμιοι: ἀνάγκη γάρ, εἰ ἴτε μετ' αὐτῶν, καί ἀμύνεσθαι μή ἄνευ ὑμῶν τούτους. καίτοι δίκαιοί γ' ἐστέ μάλιστα μέν ἐκποδών στῆναι ἀμφοτέροις, εἰ δέ μή, τοὐναντίον ἐπί τούτους μεθ' ἡμῶν ἰέναι (κορινθίοις μέν γε ἔνσπονδοί ἐστε, κερκυραίοις δέ οὐδέ δι' ἀνοκωχῆς πώποτ' ἐγένεσθε), καί τόν νόμον μή καθιστάναι ὥστε τούς ἑτέρων ἀφισταμένους δέχεσθαι. οὐδέ γάρ ἡμεῖς σαμίων ἀποστάντων ψῆφον προσεθέμεθα ἐναντίαν ὑμῖν, τῶν ἄλλων πελοποννησίων δίχα ἐψηφισμένων εἰ χρή αὐτοῖς ἀμύνειν, φανερῶς δέ ἀντείπομεν τούς προσήκοντας ξυμμάχους αὐτόν τινα κολάζειν. εἰ γάρ τούς κακόν τι δρῶντας δεχόμενοι τιμωρήσετε, φανεῖται καί ἅ τῶν ὑμετέρων οὐκ ἐλάσσω ἡμῖν πρόσεισι, καί τόν νόμον ἐφ' ὑμῖν αὐτοῖς μᾶλλον ἤ ἐφ' ἡμῖν θήσετε. ’δικαιώματα μέν οὖν τάδε πρός ὑμᾶς ἔχομεν ἱκανά κατά τούς ἑλλήνων νόμους, παραίνεσιν δέ καί ἀξίωσιν χάριτος τοιάνδε, ἥν οὐκ ἐχθροί ὄντες ὥστε βλάπτειν οὐδ' αὖ φίλοι ὥστ' ἐπιχρῆσθαι, ἀντιδοθῆναι ἡμῖν ἐν τῷ παρόντι φαμέν χρῆναι. νεῶν γάρ μακρῶν σπανίσαντές ποτε πρός τόν αἰγινητῶν ὑπέρ τά μηδικά πόλεμον παρά κορινθίων εἴκοσι ναῦς ἐλάβετε: καί ἡ εὐεργεσία αὕτη τε καί ἡ ἐς σαμίους, τό δι' ἡμᾶς πελοποννησίους αὐτοῖς μή βοηθῆσαι, παρέσχεν ὑμῖν αἰγινητῶν μέν ἐπικράτησιν, σαμίων δέ κόλασιν, καί ἐν καιροῖς τοιούτοις ἐγένετο οἷς μάλιστα ἄνθρωποι ἐπ' ἐχθρούς τούς σφετέρους ἰόντες τῶν ἁπάντων ἀπερίοπτοί εἰσι παρά τό νικᾶν: φίλον τε γάρ ἡγοῦνται τόν ὑπουργοῦντα, ἤν καί πρότερον ἐχθρός ᾖ, πολέμιόν τε τόν ἀντιστάντα, ἤν καί τύχῃ φίλος ὤν, ἐπεί καί τά οἰκεῖα χεῖρον τίθενται φιλονικίας ἕνεκα τῆς αὐτίκα. ‘ὧν ἐνθυμηθέντες καί νεώτερός τις παρά πρεσβυτέρου αὐτά μαθών ἀξιούτω τοῖς ὁμοίοις ἡμᾶς ἀμύνεσθαι, καί μή νομίσῃ δίκαια μέν τάδε λέγεσθαι, ξύμφορα δέ, εἰ πολεμήσει, ἄλλα εἶναι. τό τε γάρ ξυμφέρον ἐν ᾧ ἄν τις ἐλάχιστα ἁμαρτάνῃ μάλιστα ἕπεται, καί τό μέλλον τοῦ πολέμου ᾧ φοβοῦντες ὑμᾶς κερκυραῖοι κελεύουσιν ἀδικεῖν ἐν ἀφανεῖ ἔτι κεῖται, καί οὐκ ἄξιον ἐπαρθέντας αὐτῷ φανεράν ἔχθραν ἤδη καί οὐ μέλλουσαν πρός κορινθίους κτήσασθαι, τῆς δέ ὑπαρχούσης πρότερον διά μεγαρέας ὑποψίας σῶφρον ὑφελεῖν μᾶλλον (ἡ γάρ τελευταία χάρις καιρόν ἔχουσα, κἄν ἐλάσσων ᾖ, δύναται μεῖζον ἔγκλημα λῦσαι), μηδ' ὅτι ναυτικοῦ ξυμμαχίαν μεγάλην διδόασι, τούτῳ ἐφέλκεσθαι: τό γάρ μή ἀδικεῖν τούς ὁμοίους ἐχυρωτέρα δύναμις ἤ τῷ αὐτίκα φανερῷ ἐπαρθέντας διά κινδύνων τό πλέον ἔχειν. ἡμεῖς δέ περιπεπτωκότες οἷς ἐν τῇ λακεδαίμονι αὐτοί προείπομεν, τούς σφετέρους ξυμμάχους αὐτόν τινα κολάζειν, νῦν παρ' ὑμῶν τό αὐτό ἀξιοῦμεν κομίζεσθαι, καί μή τῇ ἡμετέρᾳ ψήφῳ ὠφεληθέντας τῇ ὑμετέρᾳ ἡμᾶς βλάψαι. τό δέ ἴσον ἀνταπόδοτε, γνόντες τοῦτον ἐκεῖνον εἶναι τόν καιρόν ἐν ᾧ ὅ τε ὑπουργῶν φίλος μάλιστα καί ὁ ἀντιστάς ἐχθρός. καί κερ κυραίους τούσδε μήτε ξυμμάχους δέχεσθε βίᾳ ἡμῶν μήτε ἀμύνετε αὐτοῖς ἀδικοῦσιν. καί τάδε ποιοῦντες τά προσήκοντά τε δράσετε καί τά ἄριστα βουλεύσεσθε ὑμῖν αὐτοῖς.’ τοιαῦτα δέ καί οἱ κορίνθιοι εἶπον. ἀθηναῖοι δέ ἀκούσαντες ἀμφοτέρων, γενομένης καί δίς ἐκκλησίας, τῇ μέν προτέρᾳ οὐχ ἧσσον τῶν κορινθίων ἀπεδέξαντο τούς λόγους, ἐν δέ τῇ ὑστεραίᾳ μετέγνωσαν κερκυραίοις ξυμμαχίαν μέν μή ποιήσασθαι ὥστε τούς αὐτούς ἐχθρούς καί φίλους νομίζειν (εἰ γάρ ἐπί κόρινθον ἐκέλευον σφίσιν οἱ κερκυραῖοι ξυμπλεῖν, ἐλύοντ' ἄν αὐτοῖς αἱ πρός πελοποννησίους σπονδαί), ἐπιμαχίαν δ' ἐποιήσαντο τῇ ἀλλήλων βοηθεῖν, ἐάν τις ἐπί κέρκυραν ἴῃ ἤ ἀθήνας ἤ τούς τούτων ξυμμάχους. ἐδόκει γάρ ὁ πρός πελοποννησίους πόλεμος καί ὥς ἔσεσθαι αὐτοῖς, καί τήν κέρκυραν ἐβούλοντο μή προέσθαι τοῖς κορινθίοις ναυτικόν ἔχουσαν τοσοῦτον, ξυγκρούειν δέ ὅτι μάλιστα αὐτούς ἀλλήλοις, ἵνα ἀσθενεστέροις οὖσιν, ἤν τι δέῃ, κορινθίοις τε καί τοῖς ἄλλοις ναυτικόν ἔχουσιν ἐς πόλεμον καθιστῶνται. ἅμα δέ τῆς τε ἰταλίας καί σικελίας καλῶς ἐφαίνετο αὐτοῖς ἡ νῆσος ἐν παράπλῳ κεῖσθαι. τοιαύτῃ μέν γνώμῃ οἱ ἀθηναῖοι τούς κερκυραίους προσεδέξαντο, καί τῶν κορινθίων ἀπελθόντων οὐ πολύ ὕστερον δέκα ναῦς αὐτοῖς ἀπέστειλαν βοηθούς: ἐστρατήγει δέ αὐτῶν λακεδαιμόνιός τε ὁ κίμωνος καί διότιμος ὁ στρομβίχου καί πρωτέας ὁ ἐπικλέους. προεῖπον δέ αὐτοῖς μή ναυμαχεῖν κορινθίοις, ἤν μή ἐπί κέρκυραν πλέωσι καί μέλλωσιν ἀποβαίνειν ἤ ἐς τῶν ἐκείνων τι χωρίων: οὕτω δέ κωλύειν κατά δύναμιν. προεῖπον δέ ταῦτα τοῦ μή λύειν ἕνεκα τάς σπονδάς. αἱ μέν δή νῆες ἀφικνοῦνται ἐς τήν κέρκυραν, οἱ δέ κορίνθιοι, ἐπειδή αὐτοῖς παρεσκεύαστο, ἔπλεον ἐπί τήν κέρκυραν ναυσί πεντήκοντα καί ἑκατόν. ἦσαν δέ ἠλείων μέν δέκα, μεγαρέων δέ δώδεκα καί λευκαδίων δέκα, ἀμ πρακιωτῶν δέ ἑπτά καί εἴκοσι καί ἀνακτορίων μία, αὐτῶν δέ κορινθίων ἐνενήκοντα: στρατηγοί δέ τούτων ἦσαν μέν καί κατά πόλεις ἑκάστων, κορινθίων δέ ξενοκλείδης ὁ εὐθυκλέους πέμπτος αὐτός. ἐπειδή δέ προσέμειξαν τῇ κατά κέρκυραν ἠπείρῳ ἀπό λευκάδος πλέοντες, ὁρμίζονται ἐς χειμέριον τῆς θεσπρωτίδος γῆς. ἔστι δέ λιμήν, καί πόλις ὑπέρ αὐτοῦ κεῖται ἀπό θαλάσσης ἐν τῇ ἐλαιάτιδι τῆς θεσπρωτίδος ἐφύρη. ἐξίησι δέ παρ' αὐτήν ἀχερουσία λίμνη ἐς θάλασσαν: διά δέ τῆς θεσπρωτίδος ἀχέρων ποταμός ῥέων ἐσβάλλει ἐς αὐτήν, ἀφ' οὗ καί τήν ἐπωνυμίαν ἔχει. ῥεῖ δέ καί θύαμις ποταμός, ὁρίζων τήν θεσπρωτίδα καί κεστρίνην, ὧν ἐντός ἡ ἄκρα ἀνέχει τό χειμέριον. οἱ μέν οὖν κορίνθιοι τῆς ἠπείρου ἐνταῦθα ὁρμίζονταί τε καί στρατόπεδον ἐποιήσαντο. οἱ δέ κερκυραῖοι ὡς ᾔσθοντο αὐτούς προσπλέοντας, πληρώσαντες δέκα καί ἑκατόν ναῦς, ὧν ἦρχε μικιάδης καί αἰσιμίδης καί εὐρύβατος, ἐστρατοπεδεύσαντο ἐν μιᾷ τῶν νήσων αἵ καλοῦνται σύβοτα: καί αἱ ἀττικαί δέκα παρῆσαν. ἐπί δέ τῇ λευκίμμῃ αὐτοῖς τῷ ἀκρωτηρίῳ ὁ πεζός ἦν καί ζακυνθίων χίλιοι ὁπλῖται βεβοηθηκότες. ἦσαν δέ καί τοῖς κορινθίοις ἐν τῇ ἠπείρῳ πολλοί τῶν βαρβάρων παραβεβοηθηκότες: οἱ γάρ ταύτῃ ἠπειρῶται αἰεί ποτε αὐτοῖς φίλοι εἰσίν. ἐπειδή δέ παρεσκεύαστο τοῖς κορινθίοις, λαβόντες τριῶν ἡμερῶν σιτία ἀνήγοντο ὡς ἐπί ναυμαχίαν ἀπό τοῦ χειμερίου νυκτός, καί ἅμα ἕῳ πλέοντες καθορῶσι τάς τῶν κερκυραίων ναῦς μετεώρους τε καί ἐπί σφᾶς πλεούσας. ὡς δέ κατεῖδον ἀλλήλους, ἀντιπαρετάσσοντο, ἐπί μέν τό δεξιόν κέρας κερκυραίων αἱ ἀττικαί νῆες, τό δέ ἄλλο αὐτοί ἐπεῖχον τρία τέλη ποιήσαντες τῶν νεῶν, ὧν ἦρχε <τῶν> τριῶν στρατηγῶν ἑκάστου εἷς. οὕτω μέν κερκυραῖοι ἐτάξαντο, κορινθίοις δέ τό μέν δεξιόν κέρας αἱ μεγαρίδες νῆες εἶχον καί αἱ ἀμπρακιώτιδες, κατά δέ τό μέσον οἱ ἄλλοι ξύμμαχοι ὡς ἕκαστοι: εὐώνυμον δέ κέρας αὐτοί οἱ κορίνθιοι ταῖς ἄριστα τῶν νεῶν πλεούσαις κατά τούς ἀθηναίους καί τό δεξιόν τῶν κερκυραίων εἶχον. ξυμμείξαντες δέ, ἐπειδή τά σημεῖα ἑκατέροις ἤρθη, ἐναυμάχουν, πολλούς μέν ὁπλίτας ἔχοντες ἀμφότεροι ἐπί τῶν καταστρωμάτων, πολλούς δέ τοξότας τε καί ἀκοντιστάς, τῷ παλαιῷ τρόπῳ ἀπειρότερον ἔτι παρεσκευασμένοι. ἦν τε ἡ ναυμαχία καρτερά, τῇ μέν τέχνῃ οὐχ ὁμοίως, πεζομαχίᾳ δέ τό πλέον προσφερής οὖσα. ἐπειδή γάρ προσβάλοιεν ἀλλήλοις, οὐ ῥᾳδίως ἀπελύοντο ὑπό τε τοῦ πλήθους καί ὄχλου τῶν νεῶν, καί μᾶλλόν τι πιστεύοντες τοῖς ἐπί τοῦ καταστρώματος ὁπλίταις ἐς τήν νίκην, οἵ καταστάντες ἐμάχοντο ἡσυχαζουσῶν τῶν νεῶν: διέκπλοι δ' οὐκ ἦσαν, ἀλλά θυμῷ καί ῥώμῃ τό πλέον ἐναυμάχουν ἤ ἐπιστήμῃ. πανταχῇ μέν οὖν πολύς θόρυβος καί ταραχώδης ἦν ἡ ναυμαχία, ἐν ᾗ αἱ ἀττικαί νῆες παραγιγνόμεναι τοῖς κερκυραίοις, εἴ πῃ πιέζοιντο, φόβον μέν παρεῖχον τοῖς ἐναντίοις, μάχης δέ οὐκ ἦρχον δεδιότες οἱ στρατηγοί τήν πρόρρησιν τῶν ἀθηναίων. μάλιστα δέ τό δεξιόν κέρας τῶν κορινθίων ἐπόνει: οἱ γάρ κερκυραῖοι εἴκοσι ναυσίν αὐτούς τρεψάμενοι καί καταδιώξαντες σποράδας ἐς τήν ἤπειρον καί μέχρι τοῦ στρατοπέδου πλεύσαντες αὐτῶν καί ἐπεκβάντες ἐνέπρησάν τε τάς σκηνάς ἐρήμους καί τά χρήματα διήρπασαν. ταύτῃ μέν οὖν οἱ κορίνθιοι καί οἱ ξύμμαχοι ἡσσῶντό [τε] καί οἱ κερκυραῖοι ἐπεκράτουν: ᾗ δέ αὐτοί ἦσαν οἱ κορίνθιοι, ἐπί τῷ εὐωνύμῳ, πολύ ἐνίκων, τοῖς κερκυραίοις τῶν εἴκοσι νεῶν ἀπό ἐλάσσονος πλήθους ἐκ τῆς διώξεως οὐ παρουσῶν. οἱ δέ ἀθηναῖοι ὁρῶντες τούς κερκυραίους πιεζομένους μᾶλλον ἤδη ἀπροφασίστως ἐπεκούρουν, τό μέν πρῶτον ἀπεχόμενοι ὥστε μή ἐμβάλλειν τινί: ἐπειδή δέ ἡ τροπή ἐγίγνετο λαμπρῶς καί ἐνέκειντο οἱ κορίνθιοι, τότε δή ἔργου πᾶς εἴχετο ἤδη καί διεκέκριτο οὐδέν ἔτι, ἀλλά ξυνέπεσεν ἐς τοῦτο ἀνάγκης ὥστε ἐπιχειρῆσαι ἀλλήλοις τούς κορινθίους καί ἀθηναίους. τῆς δέ τροπῆς γενομένης οἱ κορίνθιοι τά σκάφη μέν οὐχ εἷλκον ἀναδούμενοι τῶν νεῶν ἅς καταδύσειαν, πρός δέ τούς ἀνθρώπους ἐτράποντο φονεύειν διεκπλέοντες μᾶλλον ἤ ζωγρεῖν, τούς τε αὑτῶν φίλους, οὐκ ᾐσθημένοι ὅτι ἥσσηντο οἱ ἐπί τῷ δεξιῷ κέρᾳ, ἀγνοοῦντες ἔκτεινον. πολλῶν γάρ νεῶν οὐσῶν ἀμφοτέρων καί ἐπί πολύ τῆς θαλάσσης ἐπεχουσῶν, ἐπειδή ξυνέμειξαν ἀλλήλοις, οὐ ῥᾳδίως τήν διάγνωσιν ἐποιοῦντο ὁποῖοι ἐκράτουν ἤ ἐκρατοῦντο: ναυμαχία γάρ αὕτη ἕλλησι πρός ἕλληνας νεῶν πλήθει μεγίστη δή τῶν πρό αὑτῆς γεγένηται. ἐπειδή δέ κατεδίωξαν τούς κερκυραίους οἱ κορίνθιοι ἐς τήν γῆν, πρός τά ναυάγια καί τούς νεκρούς τούς σφετέρους ἐτράποντο, καί τῶν πλείστων ἐκράτησαν ὥστε προσκομίσαι πρός τά σύβοτα, οἷ αὐτοῖς ὁ κατά γῆν στρατός τῶν βαρβάρων προσεβεβοηθήκει: ἔστι δέ τά σύβοτα τῆς θεσπρωτίδος λιμήν ἐρῆμος. τοῦτο δέ ποιήσαντες αὖθις ἁθροισθέντες ἐπέπλεον τοῖς κερκυραίοις. οἱ δέ ταῖς πλωίμοις καί ὅσαι ἦσαν λοιπαί μετά τῶν ἀττικῶν νεῶν καί αὐτοί ἀντεπέπλεον, δείσαντες μή ἐς τήν γῆν σφῶν πειρῶσιν ἀποβαίνειν. ἤδη δέ ἦν ὀψέ καί ἐπεπαιάνιστο αὐτοῖς ὡς ἐς ἐπίπλουν, καί οἱ κορίνθιοι ἐξαπίνης πρύμναν ἐκρούοντο κατιδόντες εἴκοσι ναῦς ἀθηναίων προσπλεούσας, ἅς ὕστερον τῶν δέκα βοηθούς ἐξέπεμψαν οἱ ἀθηναῖοι, δείσαντες, ὅπερ ἐγένετο, μή νικηθῶσιν οἱ κερκυραῖοι καί αἱ σφέτεραι δέκα νῆες ὀλίγαι ἀμύνειν ὦσιν. ταύτας οὖν προϊδόντες οἱ κορίνθιοι καί ὑποτοπήσαντες ἀπ' ἀθηνῶν εἶναι οὐχ ὅσας ἑώρων ἀλλά πλείους ὑπανεχώρουν. τοῖς δέ κερκυραίοις ἐπέπλεον γάρ μᾶλλον ἐκ τοῦ ἀφανοῦς οὐχ ἑωρῶντο, καί ἐθαύμαζον τούς κορινθίους πρύμναν κρουομέ νους, πρίν τινες ἰδόντες εἶπον ὅτι νῆες ἐκεῖναι ἐπιπλέουσιν. τότε δέ καί αὐτοί ἀνεχώρουν: ξυνεσκόταζε γάρ ἤδη, καί οἱ κορίνθιοι ἀποτραπόμενοι τήν διάλυσιν ἐποιήσαντο. οὕτω μέν ἡ ἀπαλλαγή ἐγένετο ἀλλήλων, καί ἡ ναυμαχία ἐτελεύτα ἐς νύκτα. τοῖς δέ κερκυραίοις στρατοπεδευομένοις ἐπί τῇ λευκίμμῃ αἱ εἴκοσι νῆες αἱ ἐκ τῶν ἀθηνῶν αὗται, ὧν ἦρχε γλαύκων τε ὁ λεάγρου καί † ἀνδοκίδης ὁ λεωγόρου †, διά τῶν νεκρῶν καί ναυαγίων προσκομισθεῖσαι κατέπλεον ἐς τό στρατόπεδον οὐ πολλῷ ὕστερον ἤ ὤφθησαν. οἱ δέ κερκυραῖοι (ἦν γάρ νύξ) ἐφοβήθησαν μή πολέμιαι ὦσιν, ἔπειτα δέ ἔγνωσαν: καί ὡρμίσαντο. τῇ δέ ὑστεραίᾳ ἀναγαγόμεναι αἵ τε ἀττικαί τριάκοντα νῆες καί τῶν κερκυραίων ὅσαι πλώιμοι ἦσαν ἐπέπλευσαν ἐπί τόν ἐν τοῖς συβότοις λιμένα, ἐν ᾧ οἱ κορίνθιοι ὥρμουν, βουλόμενοι εἰδέναι εἰ ναυμαχήσουσιν. οἱ δέ τάς μέν ναῦς ἄραντες ἀπό τῆς γῆς καί παραταξάμενοι μετεώρους ἡσύχαζον, ναυμαχίας οὐ διανοούμενοι ἄρχειν ἑκόντες ὁρῶντες προσγεγενημένας τε ναῦς ἐκ τῶν ἀθηνῶν ἀκραιφνεῖς καί σφίσι πολλά τά ἄπορα ξυμβεβηκότα, αἰχμαλώτων τε περί φυλακῆς οὕς ἐν ταῖς ναυσίν εἶχον, καί ἐπισκευήν οὐκ οὖσαν τῶν νεῶν ἐν χωρίῳ ἐρήμῳ: τοῦ δέ οἴκαδε πλοῦ μᾶλλον διεσκόπουν ὅπῃ κομισθήσονται, δεδιότες μή οἱ ἀθηναῖοι νομίσαντες λελύσθαι τάς σπονδάς, διότι ἐς χεῖρας ἦλθον, οὐκ ἐῶσι σφᾶς ἀποπλεῖν. ἔδοξεν οὖν αὐτοῖς ἄνδρας ἐς κελήτιον ἐσβιβάσαντας ἄνευ κηρυκείου προσπέμψαι τοῖς ἀθηναίοις καί πεῖραν ποιήσασθαι. πέμψαντές τε ἔλεγον τοιάδε. ‘ἀδικεῖτε, ὦ ἄνδρες ἀθηναῖοι, πολέμου ἄρχοντες καί σπονδάς λύοντες: ἡμῖν γάρ πολεμίους τούς ἡμετέρους τιμωρουμένοις ἐμποδών ἵστασθε ὅπλα ἀνταιρόμενοι. εἰ δ' ὑμῖν γνώμη ἐστί κωλύειν τε ἡμᾶς ἐπί κέρκυραν ἤ ἄλλοσε εἴ ποι βουλόμεθα πλεῖν καί τάς σπονδάς λύετε, ἡμᾶς τούσδε πρώτους λαβόντες χρήσασθε ὡς πολεμίοις.’ οἱ μέν δή τοιαῦτα εἶπον: τῶν δέ κερκυραίων τό μέν στρατόπεδον ὅσον ἐπήκουσεν ἀνεβόησεν εὐθύς λαβεῖν τε αὐτούς καί ἀποκτεῖναι, οἱ δέ ἀθηναῖοι τοιάδε ἀπεκρίναντο. ‘οὔτε ἄρχομεν πολέμου, ὦ ἄνδρες πελοποννήσιοι, οὔτε τάς σπονδάς λύομεν, κερκυραίοις δέ τοῖσδε ξυμμάχοις οὖσι βοηθοί ἤλθομεν. εἰ μέν οὖν ἄλλοσέ ποι βούλεσθε πλεῖν, οὐ κωλύομεν: εἰ δέ ἐπί κέρκυραν πλευσεῖσθε ἤ ἐς τῶν ἐκείνων τι χωρίων, οὐ περιοψόμεθα κατά τό δυνατόν.’ τοιαῦτα τῶν ἀθηναίων ἀποκριναμένων οἱ μέν κορίνθιοι τόν τε πλοῦν τόν ἐπ' οἴκου παρεσκευάζοντο καί τροπαῖον ἔστησαν ἐν τοῖς ἐν τῇ ἠπείρῳ συβότοις: οἱ δέ κερκυραῖοι τά τε ναυάγια καί νεκρούς ἀνείλοντο τά κατά σφᾶς ἐξενεχθέντα ὑπό τε τοῦ ῥοῦ καί ἀνέμου, ὅς γενόμενος τῆς νυκτός διεσκέδασεν αὐτά πανταχῇ, καί τροπαῖον ἀντέστησαν ἐν τοῖς ἐν τῇ νήσῳ συβότοις ὡς νενικηκότες. γνώμῃ δέ τοιᾷδε ἑκάτεροι τήν νίκην προσεποιήσαντο: κορίνθιοι μέν κρατήσαντες τῇ ναυμαχίᾳ μέχρι νυκτός, ὥστε καί ναυάγια πλεῖστα καί νεκρούς προσκομίσασθαι, καί ἄνδρας ἔχοντες αἰχμαλώτους οὐκ ἐλάσσους χιλίων ναῦς τε καταδύσαντες περί ἑβδομήκοντα ἔστησαν τροπαῖον: κερκυραῖοι δέ τριάκοντα ναῦς μάλιστα διαφθείραντες, καί ἐπειδή ἀθηναῖοι ἦλθον, ἀνελόμενοι τά κατά σφᾶς αὐτούς ναυάγια καί νεκρούς, καί ὅτι αὐτοῖς τῇ τε προτεραίᾳ πρύμναν κρουόμενοι ὑπεχώρησαν οἱ κορίνθιοι ἰδόντες τάς ἀττικάς ναῦς, καί ἐπειδή ἦλθον οἱ ἀθηναῖοι, οὐκ ἀντεπέπλεον ἐκ τῶν συβότων, διά ταῦτα τροπαῖον ἔστησαν. οὕτω μέν ἑκάτεροι νικᾶν ἠξίουν: οἱ δέ κορίνθιοι ἀποπλέοντες ἐπ' οἴκου ἀνακτόριον, ὅ ἐστιν ἐπί τῷ στόματι τοῦ ἀμπρακικοῦ κόλπου, εἷλον ἀπάτῃ (ἦν δέ κοινόν κερκυραίων καί ἐκείνων) καί καταστήσαντες ἐν αὐτῷ κορινθίους οἰκήτορας ἀνεχώρησαν ἐπ' οἴκου, καί τῶν κερκυραίων ὀκτακοσίους μέν οἵ ἦσαν δοῦλοι ἀπέδοντο, πεντήκοντα δέ καί διακοσίους δήσαντες ἐφύλασσον καί ἐν θεραπείᾳ εἶχον πολλῇ, ὅπως αὐτοῖς τήν κέρκυραν ἀναχωρήσαντες προσποιήσειαν: ἐτύγχανον δέ καί δυνάμει αὐτῶν οἱ πλείους πρῶτοι ὄντες τῆς πόλεως. ἡ μέν οὖν κέρκυρα οὕτω περιγίγνεται τῷ πολέμῳ τῶν κορινθίων, καί αἱ νῆες τῶν ἀθηναίων ἀνεχώρησαν ἐξ αὐτῆς: αἰτία δέ αὕτη πρώτη ἐγένετο τοῦ πολέμου τοῖς κορινθίοις ἐς τούς ἀθηναίους, ὅτι σφίσιν ἐν σπονδαῖς μετά κερκυραίων ἐναυμάχουν. μετά ταῦτα δ' εὐθύς καί τάδε ξυνέβη γενέσθαι τοῖς ἀθηναίοις καί πελοποννησίοις διάφορα ἐς τό πολεμεῖν. τῶν γάρ κορινθίων πρασσόντων ὅπως τιμωρήσονται αὐτούς, ὑποτοπήσαντες τήν ἔχθραν αὐτῶν οἱ ἀθηναῖοι ποτειδεάτας, οἵ οἰκοῦσιν ἐπί τῷ ἰσθμῷ τῆς παλλήνης, κορινθίων ἀποίκους, ἑαυτῶν δέ ξυμμάχους φόρου ὑποτελεῖς, ἐκέλευον τό ἐς παλλήνην τεῖχος καθελεῖν καί ὁμήρους δοῦναι, τούς τε ἐπιδημιουργούς ἐκπέμπειν καί τό λοιπόν μή δέχεσθαι οὕς κατά ἔτος ἕκαστον κορίνθιοι ἔπεμπον, δείσαντες μή ἀποστῶσιν ὑπό τε περδίκκου πειθόμενοι καί κορινθίων, τούς τε ἄλλους τούς ἐπί θρᾴκης ξυναποστήσωσι ξυμμάχους. ταῦτα δέ περί τούς ποτειδεάτας οἱ ἀθηναῖοι προπαρεσκευάζοντο εὐθύς μετά τήν ἐν κερκύρᾳ ναυμαχίαν: οἵ τε γάρ κορίνθιοι φανερῶς ἤδη διάφοροι ἦσαν, περδίκκας τε ὁ ἀλεξάνδρου μακεδόνων βασιλεύς ἐπεπολέμωτο ξύμμαχος πρότερον καί φίλος ὤν. ἐπολεμώθη δέ ὅτι φιλίππῳ τῷ ἑαυτοῦ ἀδελφῷ καί δέρδᾳ κοινῇ πρός αὐτόν ἐναντιουμένοις οἱ ἀθηναῖοι ξυμμαχίαν ἐποιήσαντο. δεδιώς τε ἔπρασσεν ἔς τε τήν λακεδαίμονα πέμπων ὅπως πόλεμος γένηται αὐτοῖς πρός πελοποννησίους, καί τούς κορινθίους προσεποιεῖτο τῆς ποτειδαίας ἕνεκα ἀποστάσεως: προσέφερε δέ λόγους καί τοῖς ἐπί θρᾴκης χαλκιδεῦσι καί βοττιαίοις ξυναποστῆναι, νομίζων, εἰ ξύμμαχα ταῦτα ἔχοι ὅμορα ὄντα τά χωρία, ῥᾷον ἄν τόν πόλεμον μετ' αὐτῶν ποιεῖσθαι. ὧν οἱ ἀθηναῖοι αἰσθόμενοι καί βουλόμενοι προκαταλαμβάνειν τῶν πόλεων τάς ἀποστάσεις (ἔτυχον γάρ τριάκοντα ναῦς ἀποστέλλοντες καί χιλίους ὁπλίτας ἐπί τήν γῆν αὐτοῦ, ἀρχεστράτου τοῦ λυκομήδους μετ' ἄλλων † δέκα † στρατηγοῦντος) ἐπιστέλλουσι τοῖς ἄρχουσι τῶν νεῶν ποτειδεατῶν τε ὁμήρους λαβεῖν καί τό τεῖχος καθελεῖν, τῶν τε πλησίον πόλεων φυλακήν ἔχειν ὅπως μή ἀποστήσονται. ποτειδεᾶται δέ πέμψαντες μέν καί παρ' ἀθηναίους πρέσβεις, εἴ πως πείσειαν μή σφῶν πέρι νεωτερίζειν μηδέν, ἐλθόντες δέ καί ἐς τήν λακεδαίμονα μετά κορινθίων, [ἔπρασσον] ὅπως ἑτοιμάσαιντο τιμωρίαν, ἤν δέῃ, ἐπειδή ἔκ τε ἀθηνῶν ἐκ πολλοῦ πράσσοντες οὐδέν ηὕροντο ἐπιτήδειον, ἀλλ' αἱ νῆες αἱ ἐπί μακεδονίαν καί ἐπί σφᾶς ὁμοίως ἔπλεον, καί τά τέλη τῶν λακεδαιμονίων ὑπέσχετο αὐτοῖς, ἤν ἐπί ποτείδαιαν ἴωσιν ἀθηναῖοι, ἐς τήν ἀττικήν ἐσβαλεῖν, τότε δή κατά τόν καιρόν τοῦτον ἀφίστανται μετά χαλκιδέων καί βοττιαίων κοινῇ ξυνομόσαντες. καί περδίκκας πείθει χαλκιδέας τάς ἐπί θαλάσσῃ πόλεις ἐκλιπόντας καί καταβαλόντας ἀνοικίσασθαι ἐς ὄλυνθον μίαν τε πόλιν ταύτην ἰσχυράν ποιήσασθαι: τοῖς τ' ἐκλιποῦσι τούτοις τῆς ἑαυτοῦ γῆς τῆς μυγδονίας περί τήν βόλβην λίμνην ἔδωκε νέμεσθαι, ἕως ἄν ὁ πρός ἀθηναίους πόλεμος ᾖ. καί οἱ μέν ἀνῳκίζοντό τε καθαιροῦντες τάς πόλεις καί ἐς πόλεμον παρεσκευάζοντο: αἱ δέ τριάκοντα νῆες τῶν ἀθηναίων ἀφικνοῦνται ἐς τά ἐπί θρᾴκης, καί καταλαμβάνουσι τήν τε ποτείδαιαν καί τἆλλα ἀφεστηκότα. νομίσαντες δέ οἱ στρατηγοί ἀδύνατα εἶναι πρός τε περδίκκαν πολεμεῖν τῇ παρούσῃ δυνάμει καί τά ξυναφεστῶτα χωρία τρέπονται ἐπί τήν μακεδονίαν, ἐφ' ὅπερ καί τό πρῶτον ἐξεπέμποντο, καί καταστάντες ἐπολέμουν μετά φιλίππου καί τῶν δέρδου ἀδελφῶν ἄνωθεν στρατιᾷ ἐσβεβληκότων. καί ἐν τούτῳ οἱ κορίνθιοι, τῆς ποτειδαίας ἀφεστηκυίας καί τῶν ἀττικῶν νεῶν περί μακεδονίαν οὐσῶν, δεδιότες περί τῷ χωρίῳ καί οἰκεῖον τόν κίνδυνον ἡγούμενοι πέμπουσιν ἑαυτῶν τε ἐθελοντάς καί τῶν ἄλλων πελοποννησίων μισθῷ πείσαντες ἑξακοσίους καί χιλίους τούς πάντας ὁπλίτας καί ψιλούς τετρακοσίους. ἐστρατήγει δέ αὐτῶν ἀριστεύς ὁ ἀδειμάντου, κατά φιλίαν τε αὐτοῦ οὐχ ἥκιστα οἱ πλεῖστοι ἐκ κορίνθου στρατιῶται ἐθελονταί ξυνέσποντο: ἦν γάρ τοῖς ποτειδεάταις αἰεί ποτε ἐπιτήδειος. καί ἀφικνοῦνται τεσσαρακοστῇ ἡμέρᾳ ὕστερον ἐπί θρᾴκης ἤ ποτείδαια ἀπέστη. ἦλθε δέ καί τοῖς ἀθηναίοις εὐθύς ἡ ἀγγελία τῶν πόλεων ὅτι ἀφεστᾶσι, καί πέμπουσιν, ὡς ᾔσθοντο καί τούς μετ' ἀριστέως ἐπιπαριόντας, δισχιλίους ἑαυτῶν ὁπλίτας καί τεσσαράκοντα ναῦς πρός τά ἀφεστῶτα, καί καλλίαν τόν καλλιάδου πέμπτον αὐτόν στρατηγόν, οἵ ἀφικόμενοι ἐς μακεδονίαν πρῶτον καταλαμβάνουσι τούς προτέρους χιλίους θέρμην ἄρτι ᾑρηκότας καί πύδναν πολιορκοῦντας. προσκαθεζόμενοι δέ καί αὐτοί τήν πύδναν ἐπολιόρκησαν μέν, ἔπειτα δέ ξύμβασιν ποιησάμενοι καί ξυμμαχίαν ἀναγκαίαν πρός τόν περδίκκαν, ὡς αὐτούς κατήπειγεν ἡ ποτείδαια καί ὁ ἀριστεύς παρεληλυθώς, ἀπανίστανται ἐκ τῆς μακεδονίας, καί ἀφικόμενοι ἐς βέροιαν κἀκεῖθεν ἐπί στρέψαν καί πειράσαντες πρῶτον τοῦ χωρίου καί οὐχ ἑλόντες ἐπορεύοντο κατά γῆν πρός τήν ποτείδαιαν, τρισχιλίοις μέν ὁπλίταις ἑαυτῶν, χωρίς δέ τῶν ξυμμάχων πολλοῖς, ἱππεῦσι δέ ἑξακοσίοις μακεδόνων τοῖς μετά φιλίππου καί παυσανίου: ἅμα δέ νῆες παρέπλεον ἑβδομήκοντα. κατ' ὀλίγον δέ προϊόντες τριταῖοι ἀφίκοντο ἐς γίγωνον καί ἐστρατοπεδεύσαντο. ποτειδεᾶται δέ καί οἱ μετά ἀριστέως πελοποννήσιοι προσδεχόμενοι τούς ἀθηναίους ἐστρατοπεδεύοντο πρός ὀλύνθου ἐν τῷ ἰσθμῷ, καί ἀγοράν ἔξω τῆς πόλεως ἐπεποίηντο. στρατηγόν μέν οὖν τοῦ πεζοῦ παντός οἱ ξύμμαχοι ᾕρηντο ἀριστέα, τῆς δέ ἵππου περδίκκαν: ἀπέστη γάρ εὐθύς πάλιν τῶν ἀθηναίων καί ξυνεμάχει τοῖς ποτειδεάταις, ἰόλαον ἀνθ' αὑτοῦ καταστήσας ἄρχοντα. ἦν δέ ἡ γνώμη τοῦ ἀριστέως τό μέν μεθ' ἑαυτοῦ στρατόπεδον ἔχοντι ἐν τῷ ἰσθμῷ ἐπιτηρεῖν τούς ἀθηναίους, ἤν ἐπίωσι, χαλκιδέας δέ καί τούς ἔξω ἰσθμοῦ ξυμμάχους καί τήν παρά περδίκκου διακοσίαν ἵππον ἐν ὀλύνθῳ μένειν, καί ὅταν ἀθηναῖοι ἐπί σφᾶς χωρῶσι, κατά νώτου βοηθοῦντας ἐν μέσῳ ποιεῖν αὑτῶν τούς πολεμίους. καλλίας δ' αὖ ὁ τῶν ἀθηναίων στρατηγός καί οἱ ξυνάρχοντες τούς μέν μακεδόνας ἱππέας καί τῶν ξυμμάχων ὀλίγους ἐπί ὀλύνθου ἀποπέμπουσιν, ὅπως εἴργωσι τούς ἐκεῖθεν ἐπιβοηθεῖν, αὐτοί δέ ἀναστήσαντες τό στρατόπεδον ἐχώρουν ἐπί τήν ποτείδαιαν. καί ἐπειδή πρός τῷ ἰσθμῷ ἐγένοντο καί εἶδον τούς ἐναντίους παρασκευαζομένους ὡς ἐς μάχην, ἀντικαθίσταντο καί αὐτοί, καί οὐ πολύ ὕστερον ξυνέμισγον. καί αὐτό μέν τό τοῦ ἀριστέως κέρας καί ὅσοι περί ἐκεῖνον ἦσαν κορινθίων τε καί τῶν ἄλλων λογάδες ἔτρεψαν τό καθ' ἑαυτούς καί ἐπεξῆλθον διώκοντες ἐπί πολύ: τό δέ ἄλλο στρατόπεδον ποτειδεατῶν καί πελοποννησίων ἡσσᾶτο ὑπό τῶν ἀθηναίων καί ἐς τό τεῖχος κατέφυγεν. ἐπαναχωρῶν δέ ὁ ἀριστεύς ἀπό τῆς διώξεως, ὡς ὁρᾷ τό ἄλλο στράτευμα ἡσσημένον, ἠπόρησε μέν ὁποτέρωσε διακινδυνεύσῃ χωρήσας, ἤ ἐπί τῆς ὀλύνθου ἤ ἐς τήν ποτεί δαιαν: ἔδοξε δ' οὖν ξυναγαγόντι τούς μεθ' αὑτοῦ ὡς ἐς ἐλάχιστον χωρίον δρόμῳ βιάσασθαι ἐς τήν ποτείδαιαν, καί παρῆλθε παρά τήν χηλήν διά τῆς θαλάσσης βαλλόμενός τε καί χαλεπῶς, ὀλίγους μέν τινας ἀποβαλών, τούς δέ πλείους σώσας. οἱ δ' ἀπό τῆς ὀλύνθου τοῖς ποτειδεάταις βοηθοί (ἀπέχει δέ ἑξήκοντα μάλιστα σταδίους καί ἔστι καταφανές), ὡς ἡ μάχη ἐγίγνετο καί τά σημεῖα ἤρθη, βραχύ μέν τι προῆλθον ὡς βοηθήσοντες, καί οἱ μακεδόνες ἱππῆς ἀντιπαρετάξαντο ὡς κωλύσοντες: ἐπειδή δέ διά τάχους ἡ νίκη τῶν ἀθηναίων ἐγίγνετο καί τά σημεῖα κατεσπάσθη, πάλιν ἐπανεχώρουν ἐς τό τεῖχος καί οἱ μακεδόνες παρά τούς ἀθηναίους: ἱππῆς δ' οὐδετέροις παρεγένοντο. μετά δέ τήν μάχην τροπαῖον ἔστησαν οἱ ἀθηναῖοι καί τούς νεκρούς ὑποσπόνδους ἀπέδοσαν τοῖς ποτειδεάταις: ἀπέθανον δέ ποτειδεατῶν μέν καί τῶν ξυμμάχων ὀλίγῳ ἐλάσσους τριακοσίων, ἀθηναίων δέ αὐτῶν πεντήκοντα καί ἑκατόν καί καλλίας ὁ στρατηγός. τό δέ ἐκ τοῦ ἰσθμοῦ [τεῖχος] εὐθύς οἱ ἀθηναῖοι ἀποτειχίσαντες ἐφρούρουν: τό δ' ἐς τήν παλλήνην ἀτείχιστον ἦν: οὐ γάρ ἱκανοί ἐνόμιζον εἶναι ἔν τε τῷ ἰσθμῷ φρουρεῖν καί ἐς τήν παλλήνην διαβάντες τειχίζειν, δεδιότες μή σφίσιν οἱ ποτειδεᾶται καί οἱ ξύμμαχοι γενομένοις δίχα ἐπίθωνται. καί πυνθανόμενοι οἱ ἐν τῇ πόλει ἀθηναῖοι τήν παλλήνην ἀτείχιστον οὖσαν, χρόνῳ ὕστερον πέμπουσιν ἑξακοσίους καί χιλίους ὁπλίτας ἑαυτῶν καί φορμίωνα τόν ἀσωπίου στρατηγόν: ὅς ἀφικόμενος ἐς τήν παλλήνην καί ἐξ ἀφύτιος ὁρμώμενος προσήγαγε τῇ ποτειδαίᾳ τόν στρατόν κατά βραχύ προϊών καί κείρων ἅμα τήν γῆν, ὡς δέ οὐδείς ἐπεξῄει ἐς μάχην, ἀπετείχισε τό ἐκ τῆς παλλήνης [τεῖχος]. καί οὕτως ἤδη κατά κράτος ἡ ποτείδαια ἀμφοτέρωθεν ἐπολιορκεῖτο καί ἐκ θαλάσσης ναυσίν ἅμα ἐφορμούσαις. ἀριστεύς δέ ἀποτειχισθείσης αὐτῆς καί ἐλπίδα οὐδεμίαν ἔχων σωτηρίας, ἤν μή τι ἀπό πελοποννήσου ἤ ἄλλο παρά λόγον γίγνηται, ξυνεβούλευε μέν πλήν πεντακοσίων ἄνεμον τηρήσασι τοῖς ἄλλοις ἐκπλεῦσαι, ὅπως ἐπί πλέον ὁ σῖτος ἀντίσχῃ, καί αὐτός ἤθελε τῶν μενόντων εἶναι: ὡς δ' οὐκ ἔπειθε, βουλόμενος τά ἐπί τούτοις παρασκευάζειν καί ὅπως τά ἔξωθεν ἕξει ὡς ἄριστα, ἔκπλουν ποιεῖται λαθών τήν φυλακήν τῶν ἀθηναίων. καί παραμένων ἐν χαλκιδεῦσι τά τε ἄλλα ξυνεπολέμει καί σερμυλιῶν λοχήσας πρός τῇ πόλει πολλούς διέφθειρεν, ἔς τε τήν πελοπόννησον ἔπρασσεν ὅπῃ ὠφελία τις γενήσεται. μετά δέ τῆς ποτειδαίας τήν ἀποτείχισιν φορμίων μέν ἔχων τούς ἑξακοσίους καί χιλίους τήν χαλκιδικήν καί βοττικήν ἐδῄου καί ἔστιν ἅ καί πολίσματα εἷλεν. τοῖς δ' ἀθηναίοις καί πελοποννησίοις αἰτίαι μέν αὗται προυγεγένηντο ἐς ἀλλήλους, τοῖς μέν κορινθίοις ὅτι τήν ποτείδαιαν ἑαυτῶν οὖσαν ἀποικίαν καί ἄνδρας κορινθίων τε καί πελοποννησίων ἐν αὐτῇ ὄντας ἐπολιόρκουν, τοῖς δέ ἀθηναίοις ἐς τούς πελοποννησίους ὅτι ἑαυτῶν τε πόλιν ξυμμαχίδα καί φόρου ὑποτελῆ ἀπέστησαν, καί ἐλθόντες σφίσιν ἀπό τοῦ προφανοῦς ἐμάχοντο μετά ποτειδεατῶν. οὐ μέντοι ὅ γε πόλεμός πω ξυνερρώγει, ἀλλ' ἔτι ἀνοκωχή ἦν: ἰδίᾳ γάρ ταῦτα οἱ κορίνθιοι ἔπραξαν. πολιορκουμένης δέ τῆς ποτειδαίας οὐχ ἡσύχαζον, ἀνδρῶν τε σφίσιν ἐνόντων καί ἅμα περί τῷ χωρίῳ δεδιότες: παρεκάλουν τε εὐθύς ἐς τήν λακεδαίμονα τούς ξυμμάχους καί κατεβόων ἐλθόντες τῶν ἀθηναίων ὅτι σπονδάς τε λελυκότες εἶεν καί ἀδικοῖεν τήν πελοπόννησον. αἰγινῆταί τε φανερῶς μέν οὐ πρεσβευόμενοι, δεδιότες τούς ἀθηναίους, κρύφα δέ οὐχ ἥκιστα μετ' αὐτῶν ἐνῆγον τόν πόλεμον, λέγοντες οὐκ εἶναι αὐτόνομοι κατά τάς σπονδάς. οἱ δέ λακεδαιμόνιοι προσπαρακαλέσαντες τῶν ξυμμάχων τε καί εἴ τίς τι ἄλλο ἔφη ἠδικῆσθαι ὑπό ἀθηναίων, ξύλλογον σφῶν αὐτῶν ποιήσαντες τόν εἰωθότα λέγειν ἐκέλευον. καί ἄλλοι τε παριόντες ἐγκλήματα ἐποιοῦντο ὡς ἕκαστοι καί μεγαρῆς, δηλοῦντες μέν καί ἕτερα οὐκ ὀλίγα διάφορα, μάλιστα δέ λιμένων τε εἴργεσθαι τῶν ἐν τῇ ἀθηναίων ἀρχῇ καί τῆς ἀττικῆς ἀγορᾶς παρά τάς σπονδάς. παρελθόντες δέ τελευταῖοι κορίνθιοι καί τούς ἄλλους ἐάσαντες πρῶτον παροξῦναι τούς λακεδαιμονίους ἐπεῖπον τοιάδε. ‘τό πιστόν ὑμᾶς, ὦ λακεδαιμόνιοι, τῆς καθ' ὑμᾶς αὐτούς πολιτείας καί ὁμιλίας ἀπιστοτέρους ἐς τούς ἄλλους ἤν τι λέγωμεν καθίστησιν: καί ἀπ' αὐτοῦ σωφροσύνην μέν ἔχετε, ἀμαθίᾳ δέ πλέονι πρός τά ἔξω πράγματα χρῆσθε. πολλάκις γάρ προαγορευόντων ἡμῶν ἅ ἐμέλλομεν ὑπό ἀθηναίων βλάπτεσθαι, οὐ περί ὧν ἐδιδάσκομεν ἑκάστοτε τήν μάθησιν ἐποιεῖσθε, ἀλλά τῶν λεγόντων μᾶλλον ὑπενοεῖτε ὡς ἕνεκα τῶν αὑτοῖς ἰδίᾳ διαφόρων λέγουσιν: καί δι' αὐτό οὐ πρίν πάσχειν, ἀλλ' ἐπειδή ἐν τῷ ἔργῳ ἐσμέν, τούς ξυμμάχους τούσδε παρεκαλέσατε, ἐν οἷς προσήκει ἡμᾶς οὐχ ἥκιστα εἰπεῖν, ὅσῳ καί μέγιστα ἐγκλήματα ἔχομεν ὑπό μέν ἀθηναίων ὑβριζόμενοι, ὑπό δέ ὑμῶν ἀμελούμενοι. ’καί εἰ μέν ἀφανεῖς που ὄντες ἠδίκουν τήν ἑλλάδα, διδασκαλίας ἄν ὡς οὐκ εἰδόσι προσέδει: νῦν δέ τί δεῖ μακρηγορεῖν, ὧν τούς μέν δεδουλωμένους ὁρᾶτε, τοῖς δέ ἐπιβουλεύοντας αὐτούς, καί οὐχ ἥκιστα τοῖς ἡμετέροις ξυμμάχοις, καί ἐκ πολλοῦ προπαρεσκευασμένους, εἴ ποτε ἄρα πολεμήσονται; οὐ γάρ ἄν κέρκυράν τε ὑπολαβόντες βίᾳ ἡμῶν εἶχον καί ποτείδαιαν ἐπολιόρκουν, ὧν τό μέν ἐπικαιρότατον χωρίον πρός τά ἐπί θρᾴκης ἀποχρῆσθαι, ἡ δέ ναυτικόν ἄν μέγιστον παρέσχε πελοποννησίοις. καί τῶνδε ὑμεῖς αἴτιοι, τό τε πρῶτον ἐάσαντες αὐτούς τήν πόλιν μετά τά μηδικά κρατῦναι καί ὕστερον τά μακρά στῆσαι τείχη, ἐς τόδε τε αἰεί ἀποστεροῦντες οὐ μόνον τούς ὑπ' ἐκείνων δεδουλωμένους ἐλευθερίας, ἀλλά καί τούς ὑμετέρους ἤδη ξυμμάχους: οὐ γάρ ὁ δουλωσάμενος, ἀλλ' ὁ δυνάμενος μέν παῦσαι περιορῶν δέ ἀληθέστερον αὐτό δρᾷ, εἴπερ καί τήν ἀξίωσιν τῆς ἀρετῆς ὡς ἐλευθερῶν τήν ἑλλάδα φέρεται. μόλις δέ νῦν γε ξυνήλθομεν καί οὐδέ νῦν ἐπί φανεροῖς. χρῆν γάρ οὐκ εἰ ἀδικούμεθα ἔτι σκοπεῖν, ἀλλά καθ' ὅτι ἀμυνούμεθα: οἱ γάρ δρῶντες βεβουλευμένοι πρός οὐ διεγνωκότας ἤδη καί οὐ μέλλοντες ἐπέρχονται. καί ἐπιστάμεθα οἵᾳ ὁδῷ οἱ ἀθηναῖοι καί ὅτι κατ' ὀλίγον χωροῦσιν ἐπί τούς πέλας. καί λανθάνειν μέν οἰόμενοι διά τό ἀναίσθητον ὑμῶν ἧσσον θαρσοῦσι, γνόντες δέ εἰδότας περιορᾶν ἰσχυρῶς ἐγκείσονται. ἡσυχάζετε γάρ, μόνοι ἑλλήνων, ὦ λακεδαιμόνιοι, οὐ τῇ δυνάμει τινά, ἀλλά τῇ μελλήσει ἀμυνόμενοι, καί μόνοι οὐκ ἀρχομένην τήν αὔξησιν τῶν ἐχθρῶν διπλασιουμένην δέ καταλύοντες. καίτοι ἐλέγεσθε ἀσφαλεῖς εἶναι, ὧν ἄρα ὁ λόγος τοῦ ἔργου ἐκράτει. τόν τε γάρ μῆδον αὐτοί ἴσμεν ἐκ περάτων γῆς πρότερον ἐπί τήν πελοπόννησον ἐλθόντα ἤ τά παρ' ὑμῶν ἀξίως προαπαντῆσαι, καί νῦν τούς ἀθηναίους οὐχ ἑκάς, ὥσπερ ἐκεῖνον, ἀλλ' ἐγγύς ὄντας περιορᾶτε, καί ἀντί τοῦ ἐπελθεῖν αὐτοί ἀμύνεσθαι βούλεσθε μᾶλλον ἐπιόντας, καί ἐς τύχας πρός πολλῷ δυνατωτέρους ἀγωνιζόμενοι καταστῆναι, ἐπιστάμενοι καί τόν βάρβαρον αὐτόν περί αὑτῷ τά πλείω σφαλέντα, καί πρός αὐτούς τούς ἀθηναίους πολλά ἡμᾶς ἤδη τοῖς ἁμαρτήμασιν αὐτῶν μᾶλλον ἤ τῇ ἀφ' ὑμῶν τιμωρίᾳ περιγεγενημένους, ἐπεί αἵ γε ὑμέτεραι ἐλπίδες ἤδη τινάς που καί ἀπαρασκεύους διά τό πιστεῦσαι ἔφθειραν. καί μηδείς ὑμῶν ἐπ' ἔχθρᾳ τό πλέον ἤ αἰτίᾳ νομίσῃ τάδε λέγεσθαι: αἰτία μέν γάρ φίλων ἀνδρῶν ἐστίν ἁμαρτανόντων, κατηγορία δέ ἐχθρῶν ἀδικησάντων. ‘καί ἅμα, εἴπερ τινές καί ἄλλοι, ἄξιοι νομίζομεν εἶναι τοῖς πέλας ψόγον ἐπενεγκεῖν, ἄλλως τε καί μεγάλων τῶν διαφερόντων καθεστώτων, περί ὧν οὐκ αἰσθάνεσθαι ἡμῖν γε δοκεῖτε, οὐδ' ἐκλογίσασθαι πώποτε πρός οἵους ὑμῖν ἀθηναίους ὄντας καί ὅσον ὑμῶν καί ὡς πᾶν διαφέροντας ὁ ἀγών ἔσται. οἱ μέν γε νεωτεροποιοί καί ἐπινοῆσαι ὀξεῖς καί ἐπιτελέσαι ἔργῳ ἅ ἄν γνῶσιν: ὑμεῖς δέ τά ὑπάρχοντά τε σῴζειν καί ἐπιγνῶναι μηδέν καί ἔργῳ οὐδέ τἀναγκαῖα ἐξικέσθαι. αὖθις δέ οἱ μέν καί παρά δύναμιν τολμηταί καί παρά γνώμην κινδυνευταί καί ἐν τοῖς δεινοῖς εὐέλπιδες: τό δέ ὑμέτερον τῆς τε δυνάμεως ἐνδεᾶ πρᾶξαι τῆς τε γνώμης μηδέ τοῖς βεβαίοις πιστεῦσαι τῶν τε δεινῶν μηδέποτε οἴεσθαι ἀπολυθήσεσθαι. καί μήν καί ἄοκνοι πρός ὑμᾶς μελλητάς καί ἀποδημηταί πρός ἐνδημοτάτους: οἴονται γάρ οἱ μέν τῇ ἀπουσίᾳ ἄν τι κτᾶσθαι, ὑμεῖς δέ τῷ ἐπελθεῖν καί τά ἑτοῖμα ἄν βλάψαι. κρατοῦντές τε τῶν ἐχθρῶν ἐπί πλεῖστον ἐξέρχονται καί νικώμενοι ἐπ' ἐλάχιστον ἀναπίπτουσιν. ἔτι δέ τοῖς μέν σώμασιν ἀλλοτριωτάτοις ὑπέρ τῆς πόλεως χρῶνται, τῇ δέ γνώμῃ οἰκειοτάτῃ ἐς τό πράσσειν τι ὑπέρ αὐτῆς. καί ἅ μέν ἄν ἐπινοήσαντες μή ἐπεξέλθωσιν, οἰκείων στέρεσθαι ἡγοῦνται, ἅ δ' ἄν ἐπελθόντες κτήσωνται, ὀλίγα πρός τά μέλλοντα τυχεῖν πράξαντες. ἤν δ' ἄρα του καί πείρᾳ σφαλῶσιν, ἀντελπίσαντες ἄλλα ἐπλήρωσαν τήν χρείαν: μόνοι γάρ ἔχουσί τε ὁμοίως καί ἐλπίζουσιν ἅ ἄν ἐπινοήσωσι διά τό ταχεῖαν τήν ἐπιχείρησιν ποιεῖσθαι ὧν ἄν γνῶσιν. καί ταῦτα μετά πόνων πάντα καί κινδύνων δι' ὅλου τοῦ αἰῶνος μοχθοῦσι, καί ἀπολαύουσιν ἐλάχιστα τῶν ὑπαρχόντων διά τό αἰεί κτᾶσθαι καί μήτε ἑορτήν ἄλλο τι ἡγεῖσθαι ἤ τό τά δέοντα πρᾶξαι ξυμφοράν τε οὐχ ἧσσον ἡσυχίαν ἀπράγμονα ἤ ἀσχολίαν ἐπίπονον: ὥστε εἴ τις αὐτούς ξυνελών φαίη πεφυκέναι ἐπί τῷ μήτε αὐτούς ἔχειν ἡσυχίαν μήτε τούς ἄλλους ἀνθρώπους ἐᾶν, ὀρθῶς ἄν εἴποι. ’ταύτης μέντοι τοιαύτης ἀντικαθεστηκυίας πόλεως, ὦ λακεδαιμόνιοι, διαμέλλετε καί οἴεσθε τήν ἡσυχίαν οὐ τούτοις τῶν ἀνθρώπων ἐπί πλεῖστον ἀρκεῖν οἵ ἄν τῇ μέν παρασκευῇ δίκαια πράσσωσι, τῇ δέ γνώμῃ, ἤν ἀδικῶνται, δῆλοι ὦσι μή ἐπιτρέψοντες, ἀλλ' ἐπί τῷ μή λυπεῖν τε τούς ἄλλους καί αὐτοί ἀμυνόμενοι μή βλάπτεσθαι τό ἴσον νέμετε. μόλις δ' ἄν πόλει ὁμοίᾳ παροικοῦντες ἐτυγχάνετε τούτου: νῦν δ', ὅπερ καί ἄρτι ἐδηλώσαμεν, ἀρχαιότροπα ὑμῶν τά ἐπιτηδεύματα πρός αὐτούς ἐστιν. ἀνάγκη δέ ὥσπερ τέχνης αἰεί τά ἐπιγιγνόμενα κρατεῖν: καί ἡσυχαζούσῃ μέν πόλει τά ἀκίνητα νόμιμα ἄριστα, πρός πολλά δέ ἀναγκαζομένοις ἰέναι πολλῆς καί τῆς ἐπιτεχνήσεως δεῖ. δι' ὅπερ καί τά τῶν ἀθηναίων ἀπό τῆς πολυπειρίας ἐπί πλέον ὑμῶν κεκαίνωται. μέχρι μέν οὖν τοῦδε ὡρίσθω ὑμῶν ἡ βραδυτής: νῦν δέ τοῖς τε ἄλλοις καί ποτειδεάταις, ὥσπερ ὑπεδέξασθε, βοηθήσατε κατά τάχος ἐσβαλόντες ἐς τήν ἀττικήν, ἵνα μή ἄνδρας τε φίλους καί ξυγγενεῖς τοῖς ἐχθίστοις προῆσθε καί ἡμᾶς τούς ἄλλους ἀθυμίᾳ πρός ἑτέραν τινά ξυμμαχίαν τρέψητε. δρῷμεν δ' ἄν ἄδικον οὐδέν οὔτε πρός θεῶν τῶν ὁρκίων οὔτε πρός ἀνθρώπων τῶν αἰσθανομένων: λύουσι γάρ σπονδάς οὐχ οἱ δι' ἐρημίαν ἄλλοις προσιόντες, ἀλλ' οἱ μή βοηθοῦντες οἷς ἄν ξυνομόσωσιν. βουλομένων δέ ὑμῶν προθύμων εἶναι μενοῦμεν: οὔτε γάρ ὅσια ἄν ποιοῖμεν μεταβαλλόμενοι οὔτε ξυνηθεστέρους ἄν ἄλλους εὕροιμεν. πρός τάδε βουλεύεσθε εὖ καί τήν πελοπόννησον πειρᾶσθε μή ἐλάσσω ἐξηγεῖσθαι ἤ οἱ πατέρες ὑμῖν παρέδοσαν.‘ τοιαῦτα μέν οἱ κορίνθιοι εἶπον. τῶν δέ ἀθηναίων ἔτυχε γάρ πρεσβεία πρότερον ἐν τῇ λακεδαίμονι περί ἄλλων παροῦσα, καί ὡς ᾔσθοντο τῶν λόγων, ἔδοξεν αὐτοῖς παριτητέα ἐς τούς λακεδαιμονίους εἶναι, τῶν μέν ἐγκλημάτων πέρι μηδέν ἀπολογησομένους ὧν αἱ πόλεις ἐνεκάλουν, δηλῶσαι δέ περί τοῦ παντός ὡς οὐ ταχέως αὐτοῖς βουλευτέον εἴη, ἀλλ' ἐν πλέονι σκεπτέον. καί ἅμα τήν σφετέραν πόλιν ἐβούλοντο σημῆναι ὅση εἴη δύναμιν, καί ὑπόμνησιν ποιήσασθαι τοῖς τε πρεσβυτέροις ὧν ᾔδεσαν καί τοῖς νεωτέροις ἐξήγησιν ὧν ἄπειροι ἦσαν, νομίζοντες μᾶλλον ἄν αὐτούς ἐκ τῶν λόγων πρός τό ἡσυχάζειν τραπέσθαι ἤ πρός τό πολεμεῖν. προσελθόντες οὖν τοῖς λακεδαιμονίοις ἔφασαν βούλεσθαι καί αὐτοί ἐς τό πλῆθος αὐτῶν εἰπεῖν, εἴ τι μή ἀποκωλύοι. οἱ δέ ἐκέλευόν τε παριέναι, καί παρελθόντες οἱ ἀθηναῖοι ἔλεγον τοιάδε. ’ἡ μέν πρέσβευσις ἡμῶν οὐκ ἐς ἀντιλογίαν τοῖς ὑμετέροις ξυμμάχοις ἐγένετο, ἀλλά περί ὧν ἡ πόλις ἔπεμψεν: αἰσθανόμενοι δέ καταβοήν οὐκ ὀλίγην οὖσαν ἡμῶν παρήλθομεν οὐ τοῖς ἐγκλήμασι τῶν πόλεων ἀντεροῦντες (οὐ γάρ παρά δικασταῖς ὑμῖν οὔτε ἡμῶν οὔτε τούτων οἱ λόγοι ἄν γίγνοιντο), ἀλλ' ὅπως μή ῥᾳδίως περί μεγάλων πραγμάτων τοῖς ξυμμάχοις πειθόμενοι χεῖρον βουλεύσησθε, καί ἅμα βουλόμενοι περί τοῦ παντός λόγου τοῦ ἐς ἡμᾶς καθεστῶτος δηλῶσαι ὡς οὔτε ἀπεικότως ἔχομεν ἅ κεκτήμεθα, ἥ τε πόλις ἡμῶν ἀξία λόγου ἐστίν. ‘καί τά μέν πάνυ παλαιά τί δεῖ λέγειν, ὧν ἀκοαί μᾶλλον λόγων μάρτυρες ἤ ὄψις τῶν ἀκουσομένων; τά δέ μηδικά καί ὅσα αὐτοί ξύνιστε, εἰ καί δι' ὄχλου μᾶλλον ἔσται αἰεί προβαλλομένοις, ἀνάγκη λέγειν: καί γάρ ὅτε ἐδρῶμεν, ἐπ' ὠφελίᾳ ἐκινδυνεύετο, ἧς τοῦ μέν ἔργου μέρος μετέσχετε, τοῦ δέ λόγου μή παντός, εἴ τι ὠφελεῖ, στερισκώμεθα. ῥηθήσεται δέ οὐ παραιτήσεως μᾶλλον ἕνεκα ἤ μαρτυρίου καί δηλώσεως πρός οἵαν ὑμῖν πόλιν μή εὖ βουλευομένοις ὁ ἀγών καταστήσεται. φαμέν γάρ μαραθῶνί τε μόνοι προκινδυνεῦσαι τῷ βαρβάρῳ καί ὅτε τό ὕστερον ἦλθεν, οὐχ ἱκανοί ὄντες κατά γῆν ἀμύνεσθαι, ἐσβάντες ἐς τάς ναῦς πανδημεί ἐν σαλαμῖνι ξυνναυμαχῆσαι, ὅπερ ἔσχε μή κατά πόλεις αὐτόν ἐπιπλέοντα τήν πελοπόννησον πορθεῖν, ἀδυνάτων ἄν ὄντων πρός ναῦς πολλάς ἀλλήλοις ἐπιβοηθεῖν. τεκμήριον δέ μέγιστον αὐτός ἐποίησεν: νικηθείς γάρ ταῖς ναυσίν ὡς οὐκέτι αὐτῷ ὁμοίας οὔσης τῆς δυνάμεως κατά τάχος τῷ πλέονι τοῦ στρατοῦ ἀνεχώρησεν. τοιούτου μέντοι τούτου ξυμβάντος, καί σαφῶς δηλωθέντος ὅτι ἐν ταῖς ναυσί τῶν ἑλλήνων τά πράγματα ἐγένετο, τρία τά ὠφελιμώτατα ἐς αὐτό παρεσχόμεθα, ἀριθμόν τε νεῶν πλεῖστον καί ἄνδρα στρατηγόν ξυνετώτατον καί προθυμίαν ἀοκνοτάτην: ναῦς μέν γε ἐς τάς τετρακοσίας ὀλίγῳ ἐλάσσους τῶν δύο μοιρῶν, θεμιστοκλέα δέ ἄρχοντα, ὅς αἰτιώτατος ἐν τῷ στενῷ ναυμαχῆσαι ἐγένετο, ὅπερ σαφέστατα ἔσωσε τά πράγματα, καί αὐτόν διά τοῦτο ὑμεῖς ἐτιμήσατε μάλιστα δή ἄνδρα ξένον τῶν ὡς ὑμᾶς ἐλθόντων: προθυμίαν δέ καί πολύ τολμηροτάτην ἐδείξαμεν, οἵ γε, ἐπειδή ἡμῖν κατά γῆν οὐδείς ἐβοήθει, τῶν ἄλλων ἤδη μέχρι ἡμῶν δουλευόντων ἠξιώσαμεν ἐκλιπόντες τήν πόλιν καί τά οἰκεῖα διαφθείραντες μηδ' ὥς τό τῶν περιλοίπων ξυμμάχων κοινόν προλιπεῖν μηδέ σκεδασθέντες ἀχρεῖοι αὐτοῖς γενέσθαι, ἀλλ' ἐσβάντες ἐς τάς ναῦς κινδυνεῦσαι καί μή ὀργισθῆναι ὅτι ἡμῖν οὐ προυτιμωρήσατε. ὥστε φαμέν οὐχ ἧσσον αὐτοί ὠφελῆσαι ὑμᾶς ἤ τυχεῖν τούτου. ὑμεῖς μέν γάρ ἀπό τε οἰκουμένων τῶν πόλεων καί ἐπί τῷ τό λοιπόν νέμεσθαι, ἐπειδή ἐδείσατε ὑπέρ ὑμῶν καί οὐχ ἡμῶν τό πλέον, ἐβοηθήσατε (ὅτε γοῦν ἦμεν ἔτι σῶοι, οὐ παρεγένεσθε): ἡμεῖς δέ ἀπό τε τῆς οὐκ οὔσης ἔτι ὁρμώμενοι καί ὑπέρ τῆς ἐν βραχείᾳ ἐλπίδι οὔσης κινδυνεύοντες ξυνεσώσαμεν ὑμᾶς τε τό μέρος καί ἡμᾶς αὐτούς. εἰ δέ προσεχωρήσαμεν πρότερον τῷ μήδῳ δείσαντες, ὥσπερ καί ἄλλοι, περί τῇ χώρᾳ, ἤ μή ἐτολμήσαμεν ὕστερον ἐσβῆναι ἐς τάς ναῦς ὡς διεφθαρμένοι, οὐδέν ἄν ἔδει ἔτι ὑμᾶς μή ἔχοντας ναῦς ἱκανάς ναυμαχεῖν, ἀλλά καθ' ἡσυχίαν ἄν αὐτῷ προυχώρησε τά πράγματα ᾗ ἐβούλετο. ’ἆρ' ἄξιοί ἐσμεν, ὦ λακεδαιμόνιοι, καί προθυμίας ἕνεκα τῆς τότε καί γνώμης ξυνέσεως ἀρχῆς γε ἧς ἔχομεν τοῖς ἕλλησι μή οὕτως ἄγαν ἐπιφθόνως διακεῖσθαι; καί γάρ αὐτήν τήνδε ἐλάβομεν οὐ βιασάμενοι, ἀλλ' ὑμῶν μέν οὐκ ἐθελησάντων παραμεῖναι πρός τά ὑπόλοιπα τοῦ βαρβάρου, ἡμῖν δέ προσελθόντων τῶν ξυμμάχων καί αὐτῶν δεηθέντων ἡγεμόνας καταστῆναι: ἐξ αὐτοῦ δέ τοῦ ἔργου κατηναγκάσθημεν τό πρῶτον προαγαγεῖν αὐτήν ἐς τόδε, μάλιστα μέν ὑπό δέους, ἔπειτα καί τιμῆς, ὕστερον καί ὠφελίας. καί οὐκ ἀσφαλές ἔτι ἐδόκει εἶναι τοῖς πολλοῖς ἀπηχθημένους, καί τινων καί ἤδη ἀποστάντων κατεστραμμένων, ὑμῶν τε ἡμῖν οὐκέτι ὁμοίως φίλων, ἀλλ' ὑπόπτων καί διαφόρων ὄντων, ἀνέντας κινδυνεύειν: καί γάρ ἄν αἱ ἀποστάσεις πρός ὑμᾶς ἐγίγνοντο. πᾶσι δέ ἀνεπίφθονον τά ξυμφέροντα τῶν μεγίστων πέρι κινδύνων εὖ τίθεσθαι. ὑμεῖς γοῦν, ὦ λακεδαιμόνιοι, τάς ἐν τῇ πελοποννήσῳ πόλεις ἐπί τό ὑμῖν ὠφέλιμον καταστησάμενοι ἐξηγεῖσθε: καί εἰ τότε ὑπομείναντες διά παντός ἀπήχθεσθε ἐν τῇ ἡγεμονίᾳ, ὥσπερ ἡμεῖς, εὖ ἴσμεν μή ἄν ἧσσον ὑμᾶς λυπηρούς γενομένους τοῖς ξυμμάχοις καί ἀναγκασθέντας ἄν ἤ ἄρχειν ἐγκρατῶς ἤ αὐτούς κινδυνεύειν. οὕτως οὐδ' ἡμεῖς θαυμαστόν οὐδέν πεποιήκαμεν οὐδ' ἀπό τοῦ ἀνθρωπείου τρόπου, εἰ ἀρχήν τε διδομένην ἐδεξάμεθα καί ταύτην μή ἀνεῖμεν ὑπό <τριῶν> τῶν μεγίστων νικηθέντες, τιμῆς καί δέους καί ὠφελίας, οὐδ' αὖ πρῶτοι τοῦ τοιούτου ὑπάρξαντες, ἀλλ' αἰεί καθεστῶτος τόν ἥσσω ὑπό τοῦ δυνατωτέρου κατείργεσθαι, ἄξιοί τε ἅμα νομίζοντες εἶναι καί ὑμῖν δοκοῦντες μέχρι οὗ τά ξυμφέροντα λογιζόμενοι τῷ δικαίῳ λόγῳ νῦν χρῆσθε, ὅν οὐδείς πω παρατυχόν ἰσχύι τι κτήσασθαι προθείς τοῦ μή πλέον ἔχειν ἀπετράπετο. ἐπαινεῖσθαί τε ἄξιοι οἵτινες χρησάμενοι τῇ ἀνθρωπείᾳ φύσει ὥστε ἑτέρων ἄρχειν δικαιότεροι ἤ κατά τήν ὑπάρχουσαν δύναμιν γένωνται. ἄλλους γ' ἄν οὖν οἰόμεθα τά ἡμέτερα λαβόντας δεῖξαι ἄν μάλιστα εἴ τι μετριάζομεν: ἡμῖν δέ καί ἐκ τοῦ ἐπιεικοῦς ἀδοξία τό πλέον ἤ ἔπαινος οὐκ εἰκότως περιέστη. ‘καί ἐλασσούμενοι γάρ ἐν ταῖς ξυμβολαίαις πρός τούς ξυμμάχους δίκαις καί παρ' ἡμῖν αὐτοῖς ἐν τοῖς ὁμοίοις νόμοις ποιήσαντες τάς κρίσεις φιλοδικεῖν δοκοῦμεν. καί οὐδείς σκοπεῖ αὐτῶν τοῖς καί ἄλλοθί που ἀρχήν ἔχουσι καί ἧσσον ἡμῶν πρός τούς ὑπηκόους μετρίοις οὖσι διότι τοῦτο οὐκ ὀνειδίζεται: βιάζεσθαι γάρ οἷς ἄν ἐξῇ, δικάζεσθαι οὐδέν προσδέονται. οἱ δέ εἰθισμένοι πρός ἡμᾶς ἀπό τοῦ ἴσου ὁμιλεῖν, ἤν τι παρά τό μή οἴεσθαι χρῆναι ἤ γνώμῃ ἤ δυνάμει τῇ διά τήν ἀρχήν καί ὁπωσοῦν ἐλασσωθῶσιν, οὐ τοῦ πλέονος μή στερισκόμενοι χάριν ἔχουσιν, ἀλλά τοῦ ἐνδεοῦς χαλεπώτερον φέρουσιν ἤ εἰ ἀπό πρώτης ἀποθέμενοι τόν νόμον φανερῶς ἐπλεονεκτοῦμεν. ἐκείνως δέ οὐδ' ἄν αὐτοί ἀντέλεγον ὡς οὐ χρεών τόν ἥσσω τῷ κρατοῦντι ὑποχωρεῖν. ἀδικούμενοί τε, ὡς ἔοικεν, οἱ ἄνθρωποι μᾶλλον ὀργίζονται ἤ βιαζόμενοι: τό μέν γάρ ἀπό τοῦ ἴσου δοκεῖ πλεονεκτεῖσθαι, τό δ' ἀπό τοῦ κρείσσονος καταναγκάζεσθαι. ὑπό γοῦν τοῦ μήδου δεινότερα τούτων πάσχοντες ἠνείχοντο, ἡ δέ ἡμετέρα ἀρχή χαλεπή δοκεῖ εἶναι, εἰκότως: τό παρόν γάρ αἰεί βαρύ τοῖς ὑπηκόοις. ὑμεῖς γ' ἄν οὖν εἰ καθελόντες ἡμᾶς ἄρξαιτε, τάχα ἄν τήν εὔνοιαν ἥν διά τό ἡμέτερον δέος εἰλήφατε μεταβάλοιτε, εἴπερ οἷα καί τότε πρός τόν μῆδον δι' ὀλίγου ἡγησάμενοι ὑπεδείξατε, ὁμοῖα καί νῦν γνώσεσθε. ἄμεικτα γάρ τά τε καθ' ὑμᾶς αὐτούς νόμιμα τοῖς ἄλλοις ἔχετε καί προσέτι εἷς ἕκαστος ἐξιών οὔτε τούτοις χρῆται οὔθ' οἷς ἡ ἄλλη ἑλλάς νομίζει. ’βουλεύεσθε οὖν βραδέως ὡς οὐ περί βραχέων, καί μή ἀλλοτρίαις γνώμαις καί ἐγκλήμασι πεισθέντες οἰκεῖον πόνον πρόσθησθε. τοῦ δέ πολέμου τόν παράλογον, ὅσος ἐστί, πρίν ἐν αὐτῷ γενέσθαι προδιάγνωτε: μηκυνόμενος γάρ φιλεῖ ἐς τύχας τά πολλά περιίστασθαι, ὧν ἴσον τε ἀπέχομεν καί ὁποτέρως ἔσται ἐν ἀδήλῳ κινδυνεύεται. ἰόντες τε οἱ ἄνθρωποι ἐς τούς πολέμους τῶν ἔργων πρότερον ἔχονται, ἅ χρῆν ὕστερον δρᾶν, κακοπαθοῦντες δέ ἤδη τῶν λόγων ἅπτονται. ἡμεῖς δέ ἐν οὐδεμιᾷ πω τοιαύτῃ ἁμαρτίᾳ ὄντες οὔτ' αὐτοί οὔθ' ὑμᾶς ὁρῶντες λέγομεν ὑμῖν, ἕως ἔτι αὐθαίρετος ἀμφοτέροις ἡ εὐβουλία, σπονδάς μή λύειν μηδέ παραβαίνειν τούς ὅρκους, τά δέ διάφορα δίκῃ λύεσθαι κατά τήν ξυνθήκην. εἰ δέ μή, θεούς τούς ὁρκίους μάρτυρας ποιούμενοι πειρασόμεθα ἀμύνεσθαι πολέμου ἄρχοντας ταύτῃ ᾗ ἄν ὑφηγῆσθε.‘ τοιαῦτα δέ οἱ ἀθηναῖοι εἶπον. ἐπειδή δέ τῶν τε ξυμμάχων ἤκουσαν οἱ λακεδαιμόνιοι τά ἐγκλήματα τά ἐς τούς ἀθηναίους καί τῶν ἀθηναίων ἅ ἔλεξαν, μεταστησάμενοι πάντας ἐβουλεύοντο κατά σφᾶς αὐτούς περί τῶν παρόντων. καί τῶν μέν πλεόνων ἐπί τό αὐτό αἱ γνῶμαι ἔφερον, ἀδικεῖν τε τούς ἀθηναίους ἤδη καί πολεμητέα εἶναι ἐν τάχει: παρελθών δέ ἀρχίδαμος ὁ βασιλεύς αὐτῶν, ἀνήρ καί ξυνετός δοκῶν εἶναι καί σώφρων, ἔλεξε τοιάδε. ’καί αὐτός πολλῶν ἤδη πολέμων ἔμπειρός εἰμι, ὦ λακεδαιμόνιοι, καί ὑμῶν τούς ἐν τῇ αὐτῇ ἡλικίᾳ ὁρῶ, ὥστε μήτε ἀπειρίᾳ ἐπιθυμῆσαί τινα τοῦ ἔργου, ὅπερ ἄν οἱ πολλοί πάθοιεν, μήτε ἀγαθόν καί ἀσφαλές νομίσαντα. εὕροιτε δ' ἄν τόνδε περί οὗ νῦν βουλεύεσθε οὐκ ἄν ἐλάχιστον γενόμενον, εἰ σωφρόνως τις αὐτόν ἐκλογίζοιτο. πρός μέν γάρ πελοποννησίους καί τούς ἀστυγείτονας παρόμοιος ἡμῶν ἡ ἀλκή, καί διά ταχέων οἷόν τε ἐφ' ἕκαστα ἐλθεῖν: πρός δέ ἄνδρας οἵ γῆν τε ἑκάς ἔχουσι καί προσέτι θαλάσσης ἐμπειρό τατοί εἰσι καί τοῖς ἄλλοις ἅπασιν ἄριστα ἐξήρτυνται, πλούτῳ τε ἰδίῳ καί δημοσίῳ καί ναυσί καί ἵπποις καί ὅπλοις καί ὄχλῳ ὅσος οὐκ ἐν ἄλλῳ ἑνί γε χωρίῳ ἑλληνικῷ ἐστίν, ἔτι δέ καί ξυμμάχους πολλούς φόρου ὑποτελεῖς ἔχουσι, πῶς χρή πρός τούτους ῥᾳδίως πόλεμον ἄρασθαι καί τίνι πιστεύσαντας ἀπαρασκεύους ἐπειχθῆναι; πότερον ταῖς ναυσίν; ἀλλ' ἥσσους ἐσμέν: εἰ δέ μελετήσομεν καί ἀντιπαρασκευασόμεθα, χρόνος ἐνέσται. ἀλλά τοῖς χρήμασιν; ἀλλά πολλῷ πλέον ἔτι τούτου ἐλλείπομεν καί οὔτε ἐν κοινῷ ἔχομεν οὔτε ἑτοίμως ἐκ τῶν ἰδίων φέρομεν. τάχ' ἄν τις θαρσοίη ὅτι τοῖς ὅπλοις αὐτῶν καί τῷ πλήθει ὑπερφέρομεν, ὥστε τήν γῆν δῃοῦν ἐπιφοιτῶντες. τοῖς δέ ἄλλη γῆ ἐστί πολλή ἧς ἄρχουσι, καί ἐκ θαλάσσης ὧν δέονται ἐπάξονται. εἰ δ' αὖ τούς ξυμμάχους ἀφιστάναι πειρασόμεθα, δεήσει καί τούτοις ναυσί βοηθεῖν τό πλέον οὖσι νησιώταις. τίς οὖν ἔσται ἡμῶν ὁ πόλεμος; εἰ μή γάρ ἤ ναυσί κρατήσομεν ἤ τάς προσόδους ἀφαιρήσομεν ἀφ' ὧν τό ναυτικόν τρέφουσι, βλαψόμεθα τά πλείω. κἀν τούτῳ οὐδέ καταλύεσθαι ἔτι καλόν, ἄλλως τε καί εἰ δόξομεν ἄρξαι μᾶλλον τῆς διαφορᾶς. μή γάρ δή ἐκείνῃ γε τῇ ἐλπίδι ἐπαιρώμεθα ὡς ταχύ παυσθήσεται ὁ πόλεμος, ἤν τήν γῆν αὐτῶν τέμωμεν. δέδοικα δέ μᾶλλον μή καί τοῖς παισίν αὐτόν ὑπολίπωμεν: οὕτως εἰκός ἀθηναίους φρονήματι μήτε τῇ γῇ δουλεῦσαι μήτε ὥσπερ ἀπείρους καταπλαγῆναι τῷ πολέμῳ. ‘οὐ μήν οὐδέ ἀναισθήτως αὐτούς κελεύω τούς τε ξυμμάχους ἡμῶν ἐᾶν βλάπτειν καί ἐπιβουλεύοντας μή καταφωρᾶν, ἀλλά ὅπλα μέν μήπω κινεῖν, πέμπειν δέ καί αἰτιᾶσθαι μήτε πόλεμον ἄγαν δηλοῦντας μήθ' ὡς ἐπιτρέψομεν, κἀν τούτῳ καί τά ἡμέτερ' αὐτῶν ἐξαρτύεσθαι ξυμμάχων τε προσαγωγῇ καί ἑλλήνων καί βαρβάρων, εἴ ποθέν τινα ἤ ναυτικοῦ ἤ χρημάτων δύναμιν προσληψόμεθα (ἀνεπίφθονον δέ, ὅσοι ὥσπερ καί ἡμεῖς ὑπ' ἀθηναίων ἐπιβουλευόμεθα, μή ἕλληνας μόνον, ἀλλά καί βαρβάρους προσλαβόντας διασωθῆναι), καί τά αὑτῶν ἅμα ἐκποριζώμεθα. καί ἤν μέν ἐσακούωσί τι πρεσβευομένων ἡμῶν, ταῦτα ἄριστα: ἤν δέ μή, διελθόντων ἐτῶν δύο καί τριῶν ἄμεινον ἤδη, ἤν δοκῇ, πεφραγμένοι ἴμεν ἐπ' αὐτούς. καί ἴσως ὁρῶντες ἡμῶν ἤδη τήν τε παρασκευήν καί τούς λόγους αὐτῇ ὁμοῖα ὑποσημαίνοντας μᾶλλον ἄν εἴκοιεν, καί γῆν ἔτι ἄτμητον ἔχοντες καί περί παρόντων ἀγαθῶν καί οὔπω ἐφθαρμένων βουλευόμενοι. μή γάρ ἄλλο τι νομίσητε τήν γῆν αὐτῶν ἤ ὅμηρον ἔχειν καί οὐχ ἧσσον ὅσῳ ἄμεινον ἐξείργασται: ἧς φείδεσθαι χρή ὡς ἐπί πλεῖστον, καί μή ἐς ἀπόνοιαν καταστήσαντας αὐτούς ἀληπτοτέρους ἔχειν. εἰ γάρ ἀπαράσκευοι τοῖς τῶν ξυμμάχων ἐγκλήμασιν ἐπειχθέντες τεμοῦμεν αὐτήν, ὁρᾶτε ὅπως μή αἴσχιον καί ἀπορώτερον τῇ πελοποννήσῳ πράξομεν. ἐγκλήματα μέν γάρ καί πόλεων καί ἰδιωτῶν οἷόν τε καταλῦσαι: πόλεμον δέ ξύμπαντας ἀραμένους ἕνεκα τῶν ἰδίων, ὅν οὐχ ὑπάρχει εἰδέναι καθ' ὅτι χωρήσει, οὐ ῥᾴδιον εὐπρεπῶς θέσθαι. ’καί ἀνανδρία μηδενί πολλούς μιᾷ πόλει μή ταχύ ἐπελθεῖν δοκείτω εἶναι. εἰσί γάρ καί ἐκείνοις οὐκ ἐλάσσους χρήματα φέροντες ξύμμαχοι, καί ἔστιν ὁ πόλεμος οὐχ ὅπλων τό πλέον ἀλλά δαπάνης, δι' ἥν τά ὅπλα ὠφελεῖ, ἄλλως τε καί ἠπειρώταις πρός θαλασσίους. πορισώμεθα οὖν πρῶτον αὐτήν, καί μή τοῖς τῶν ξυμμάχων λόγοις πρότερον ἐπαιρώμεθα, οἵπερ δέ καί τῶν ἀποβαινόντων τό πλέον ἐπ' ἀμφότερα τῆς αἰτίας ἕξομεν, οὗτοι καί καθ' ἡσυχίαν τι αὐτῶν προΐδωμεν. καί τό βραδύ καί μέλλον, ὅ μέμφονται μάλιστα ἡμῶν, μή αἰσχύνεσθε. σπεύδοντές τε γάρ σχολαίτερον ἄν παύσαισθε διά τό ἀπαράσκευοι ἐγχειρεῖν, καί ἅμα ἐλευθέραν καί εὐδοξοτάτην πόλιν διά παντός νεμόμεθα. καί δύναται μάλιστα σωφροσύνη ἔμφρων τοῦτ' εἶναι: μόνοι γάρ δι' αὐτό εὐπραγίαις τε οὐκ ἐξυβρίζομεν καί ξυμφοραῖς ἧσσον ἑτέρων εἴκομεν: τῶν τε ξύν ἐπαίνῳ ἐξοτρυνόντων ἡμᾶς ἐπί τά δεινά παρά τό δοκοῦν ἡμῖν οὐκ ἐπαιρόμεθα ἡδονῇ, καί ἤν τις ἄρα ξύν κατηγορίᾳ παροξύνῃ, οὐδέν δή μᾶλλον ἀχθεσθέντες ἀνεπείσθημεν. πολεμικοί τε καί εὔβουλοι διά τό εὔκοσμον γιγνόμεθα, τό μέν ὅτι αἰδώς σωφροσύνης πλεῖστον μετέχει, αἰσχύνης δέ εὐψυχία, εὔβουλοι δέ ἀμαθέστερον τῶν νόμων τῆς ὑπεροψίας παιδευόμενοι καί ξύν χαλεπότητι σωφρονέστερον ἤ ὥστε αὐτῶν ἀνηκουστεῖν, καί μή τά ἀχρεῖα ξυνετοί ἄγαν ὄντες τάς τῶν πολεμίων παρασκευάς λόγῳ καλῶς μεμφόμενοι ἀνομοίως ἔργῳ ἐπεξιέναι, νομίζειν δέ τάς τε διανοίας τῶν πέλας παραπλησίους εἶναι καί τάς προσπιπτούσας τύχας οὐ λόγῳ διαιρετάς. αἰεί δέ ὡς πρός εὖ βουλευομένους τούς ἐναντίους ἔργῳ παρασκευαζόμεθα: καί οὐκ ἐξ ἐκείνων ὡς ἁμαρτησομένων ἔχειν δεῖ τάς ἐλπίδας, ἀλλ' ὡς ἡμῶν αὐτῶν ἀσφαλῶς προνοουμένων. πολύ τε διαφέρειν οὐ δεῖ νομίζειν ἄνθρωπον ἀνθρώπου, κράτιστον δέ εἶναι ὅστις ἐν τοῖς ἀναγκαιοτάτοις παιδεύεται. ‘ταύτας οὖν ἅς οἱ πατέρες τε ἡμῖν παρέδοσαν μελέτας καί αὐτοί διά παντός ὠφελούμενοι ἔχομεν μή παρῶμεν, μηδέ ἐπειχθέντες ἐν βραχεῖ μορίῳ ἡμέρας περί πολλῶν σωμάτων καί χρημάτων καί πόλεων καί δόξης βουλεύσωμεν, ἀλλά καθ' ἡσυχίαν. ἔξεστι δ' ἡμῖν μᾶλλον ἑτέρων διά ἰσχύν. καί πρός τούς ἀθηναίους πέμπετε μέν περί τῆς ποτειδαίας, πέμπετε δέ περί ὧν οἱ ξύμμαχοί φασιν ἀδικεῖσθαι, ἄλλως τε καί ἑτοίμων ὄντων αὐτῶν δίκας δοῦναι: ἐπί δέ τόν διδόντα οὐ πρότερον νόμιμον ὡς ἐπ' ἀδικοῦντα ἰέναι. παρασκευάζεσθε δέ τόν πόλεμον ἅμα. ταῦτα γάρ καί κράτιστα βουλεύσεσθε καί τοῖς ἐναντίοις φοβερώτατα.’ καί ὁ μέν ἀρχίδαμος τοιαῦτα εἶπεν: παρελθών δέ σθενε λαΐδας τελευταῖος, εἷς τῶν ἐφόρων τότε ὤν, ἔλεξεν [τοῖς λακεδαιμονίοις] ὧδε. ‘τούς μέν λόγους τούς πολλούς τῶν ἀθηναίων οὐ γιγνώσκω: ἐπαινέσαντες γάρ πολλά ἑαυτούς οὐδαμοῦ ἀντεῖπον ὡς οὐκ ἀδικοῦσι τούς ἡμετέρους ξυμμάχους καί τήν πελοπόννησον: καίτοι εἰ πρός τούς μήδους ἐγένοντο ἀγαθοί τότε, πρός δ' ἡμᾶς κακοί νῦν, διπλασίας ζημίας ἄξιοί εἰσιν, ὅτι ἀντ' ἀγαθῶν κακοί γεγένηνται. ἡμεῖς δέ ὁμοῖοι καί τότε καί νῦν ἐσμέν, καί τούς ξυμμάχους, ἤν σωφρονῶμεν, οὐ περιοψόμεθα ἀδικουμένους οὐδέ μελλήσομεν τιμωρεῖν: οἱ δ' οὐκέτι μέλλουσι κακῶς πάσχειν. ἄλλοις μέν γάρ χρήματά ἐστι πολλά καί νῆες καί ἵπποι, ἡμῖν δέ ξύμμαχοι ἀγαθοί, οὕς οὐ παραδοτέα τοῖς ἀθηναίοις ἐστίν, οὐδέ δίκαις καί λόγοις διακριτέα μή λόγῳ καί αὐτούς βλαπτομένους, ἀλλά τιμωρητέα ἐν τάχει καί παντί σθένει. καί ὡς ἡμᾶς πρέπει βουλεύεσθαι ἀδικουμένους μηδείς διδασκέτω, ἀλλά τούς μέλλοντας ἀδικεῖν μᾶλλον πρέπει πολύν χρόνον βουλεύεσθαι. ψηφίζεσθε οὖν, ὦ λακεδαιμόνιοι, ἀξίως τῆς σπάρτης τόν πόλεμον, καί μήτε τούς ἀθηναίους ἐᾶτε μείζους γίγνεσθαι μήτε τούς ξυμμάχους καταπροδιδῶμεν, ἀλλά ξύν τοῖς θεοῖς ἐπίωμεν ἐπί τούς ἀδικοῦντας.’ τοιαῦτα λέξας ἐπεψήφιζεν αὐτός ἔφορος ὤν ἐς τήν ἐκκλησίαν τῶν λακεδαιμονίων. ὁ δέ (κρίνουσι γάρ βοῇ καί οὐ ψήφῳ) οὐκ ἔφη διαγιγνώσκειν τήν βοήν ὁποτέρα μείζων, ἀλλά βουλόμενος αὐτούς φανερῶς ἀποδεικνυμένους τήν γνώμην ἐς τό πολεμεῖν μᾶλλον ὁρμῆσαι ἔλεξεν ‘ὅτῳ μέν ὑμῶν, ὦ λακεδαιμόνιοι, δοκοῦσι λελύσθαι αἱ σπονδαί καί οἱ ἀθηναῖοι ἀδικεῖν, ἀναστήτω ἐς ἐκεῖνο τό χωρίον,’ δείξας τι χωρίον αὐτοῖς, ‘ὅτῳ δέ μή δοκοῦσιν, ἐς τά ἐπί θάτερα.’ ἀναστάντες δέ διέστησαν, καί πολλῷ πλείους ἐγένοντο οἷς ἐδόκουν αἱ σπονδαί λελύσθαι. προσκαλέσαντές τε τούς ξυμμάχους εἶπον ὅτι σφίσι μέν δοκοῖεν ἀδικεῖν οἱ ἀθηναῖοι, βούλεσθαι δέ καί τούς πάντας ξυμμάχους παρακαλέσαντες ψῆφον ἐπαγαγεῖν, ὅπως κοινῇ βουλευσάμενοι τόν πόλεμον ποιῶνται, ἤν δοκῇ. καί οἱ μέν ἀπεχώρησαν ἐπ' οἴκου διαπραξάμενοι ταῦτα, καί οἱ ἀθηναίων πρέσβεις ὕστερον ἐφ' ἅπερ ἦλθον χρηματίσαντες: ἡ δέ διαγνώμη αὕτη τῆς ἐκκλησίας, τοῦ τάς σπονδάς λελύσθαι, ἐγένετο ἐν τῷ τετάρτῳ καί δεκάτῳ ἔτει τῶν τριακοντουτίδων σπονδῶν προκεχωρηκυιῶν, αἵ ἐγένοντο μετά τά εὐβοϊκά. ἐψηφίσαντο δέ οἱ λακεδαιμόνιοι τάς σπονδάς λελύσθαι καί πολεμητέα εἶναι οὐ τοσοῦτον τῶν ξυμμάχων πεισθέντες τοῖς λόγοις ὅσον φοβούμενοι τούς ἀθηναίους μή ἐπί μεῖζον δυνηθῶσιν, ὁρῶντες αὐτοῖς τά πολλά τῆς ἑλλάδος ὑποχείρια ἤδη ὄντα. οἱ γάρ ἀθηναῖοι τρόπῳ τοιῷδε ἦλθον ἐπί τά πράγματα ἐν οἷς ηὐξήθησαν. ἐπειδή μῆδοι ἀνεχώρησαν ἐκ τῆς εὐρώπης νικηθέντες καί ναυσί καί πεζῷ ὑπό ἑλλήνων καί οἱ καταφυγόντες αὐτῶν ταῖς ναυσίν ἐς μυκάλην διεφθάρησαν, λεωτυχίδης μέν ὁ βασιλεύς τῶν λακεδαιμονίων, ὅσπερ ἡγεῖτο τῶν ἐν μυκάλῃ ἑλλήνων, ἀπεχώρησεν ἐπ' οἴκου ἔχων τούς ἀπό πελοποννήσου ξυμμάχους, οἱ δέ ἀθηναῖοι καί οἱ ἀπό ἰωνίας καί ἑλλησπόντου ξύμμαχοι ἤδη ἀφεστηκότες ἀπό βασιλέως ὑπομείναντες σηστόν ἐπολιόρκουν μήδων ἐχόντων, καί ἐπιχειμάσαντες εἷλον αὐτήν ἐκλιπόντων τῶν βαρβάρων, καί μετά τοῦτο ἀπέπλευσαν ἐξ ἑλλησπόντου ὡς ἕκαστοι κατά πόλεις. ἀθηναίων δέ τό κοινόν, ἐπειδή αὐτοῖς οἱ βάρβαροι ἐκ τῆς χώρας ἀπῆλθον, διεκομίζοντο εὐθύς ὅθεν ὑπεξέθεντο παῖδας καί γυναῖκας καί τήν περιοῦσαν κατασκευήν, καί τήν πόλιν ἀνοικοδομεῖν παρεσκευάζοντο καί τά τείχη: τοῦ τε γάρ περιβόλου βραχέα εἱστήκει καί οἰκίαι αἱ μέν πολλαί ἐπεπτώκεσαν, ὀλίγαι δέ περιῆσαν, ἐν αἷς αὐτοί ἐσκήνωσαν οἱ δυνατοί τῶν περσῶν. λακεδαιμόνιοι δέ αἰσθόμενοι τό μέλλον ἦλθον πρεσβείᾳ, τά μέν καί αὐτοί ἥδιον ἄν ὁρῶντες μήτ' ἐκείνους μήτ' ἄλλον μηδένα τεῖχος ἔχοντα, τό δέ πλέον τῶν ξυμμάχων ἐξοτρυνόντων καί φοβουμένων τοῦ τε ναυτικοῦ αὐτῶν τό πλῆθος, ὅ πρίν οὐχ ὑπῆρχε, καί τήν ἐς τόν μηδικόν πόλεμον τόλμαν γενομένην. ἠξίουν τε αὐτούς μή τειχίζειν, ἀλλά καί τῶν ἔξω πελοποννήσου μᾶλλον ὅσοις εἱστήκει ξυγκαθελεῖν μετά σφῶν τούς περιβόλους, τό μέν βουλόμενον καί ὕποπτον τῆς γνώμης οὐ δηλοῦντες ἐς τούς ἀθηναίους, ὡς δέ τοῦ βαρβάρου, εἰ αὖθις ἐπέλθοι, οὐκ ἄν ἔχοντος ἀπό ἐχυροῦ ποθέν, ὥσπερ νῦν ἐκ τῶν θηβῶν, ὁρμᾶσθαι: τήν τε πελοπόννησον πᾶσιν ἔφασαν ἀναχώρησίν τε καί ἀφορμήν ἱκανήν εἶναι. οἱ δ' ἀθηναῖοι θεμιστοκλέους γνώμῃ τούς μέν λακεδαιμονίους ταῦτ' εἰπόντας ἀποκρινάμενοι ὅτι πέμψουσιν ὡς αὐτούς πρέσβεις περί ὧν λέγουσιν εὐθύς ἀπήλλαξαν: ἑαυτόν δ' ἐκέλευεν ἀποστέλλειν ὡς τάχιστα ὁ θεμιστοκλῆς ἐς τήν λακεδαίμονα, ἄλλους δέ πρός ἑαυτῷ ἑλομένους πρέσβεις μή εὐθύς ἐκπέμπειν, ἀλλ' ἐπισχεῖν μέχρι τοσούτου ἕως ἄν τό τεῖχος ἱκανόν ἄρωσιν ὥστε ἀπομάχεσθαι ἐκ τοῦ ἀναγκαιοτάτου ὕψους: τειχίζειν δέ πάντας πανδημεί τούς ἐν τῇ πόλει [καί αὐτούς καί γυναῖκας καί παῖδας], φειδομένους μήτε ἰδίου μήτε δημοσίου οἰκοδομήματος ὅθεν τις ὠφελία ἔσται ἐς τό ἔργον, ἀλλά καθαιροῦντας πάντα. καί ὁ μέν ταῦτα διδάξας καί ὑπειπών τἆλλα ὅτι αὐτός τἀκεῖ πράξοι ᾤχετο. καί ἐς τήν λακεδαίμονα ἐλθών οὐ προσῄει πρός τάς ἀρχάς, ἀλλά διῆγε καί προυφασίζετο. καί ὁπότε τις αὐτόν ἔροιτο τῶν ἐν τέλει ὄντων ὅτι οὐκ ἐπέρχεται ἐπί τό κοινόν, ἔφη τούς ξυμπρέσβεις ἀναμένειν, ἀσχολίας δέ τινος οὔσης αὐτούς ὑπολειφθῆναι, προσδέχεσθαι μέντοι ἐν τάχει ἥξειν καί θαυμάζειν ὡς οὔπω πάρεισιν. οἱ δέ ἀκούοντες τῷ μέν θεμιστοκλεῖ ἐπείθοντο διά φιλίαν αὐτοῦ, τῶν δέ ἄλλων ἀφικνουμένων καί σαφῶς κατηγορούντων ὅτι τειχίζεταί τε καί ἤδη ὕψος λαμβάνει, οὐκ εἶχον ὅπως χρή ἀπιστῆσαι. γνούς δέ ἐκεῖνος κελεύει αὐτούς μή λόγοις μᾶλλον παράγεσθαι ἤ πέμψαι σφῶν αὐτῶν ἄνδρας οἵτινες χρηστοί καί πιστῶς ἀναγγελοῦσι σκεψάμενοι. ἀποστέλλουσιν οὖν, καί περί αὐτῶν ὁ θεμιστοκλῆς τοῖς ἀθηναίοις κρύφα πέμπει κελεύων ὡς ἥκιστα ἐπιφανῶς κατασχεῖν καί μή ἀφεῖναι πρίν ἄν αὐτοί πάλιν κομισθῶσιν (ἤδη γάρ καί ἧκον αὐτῷ οἱ ξυμπρέσβεις, ἁβρώνιχός τε ὁ λυσικλέους καί ἀριστείδης ὁ λυσιμάχου, ἀγγέλλοντες ἔχειν ἱκανῶς τό τεῖχος) ἐφοβεῖτο γάρ μή οἱ λακεδαιμόνιοι σφᾶς, ὁπότε σαφῶς ἀκούσειαν, οὐκέτι ἀφῶσιν. οἵ τε οὖν ἀθηναῖοι τούς πρέσβεις, ὥσπερ ἐπεστάλη, κατεῖχον, καί ὁ θεμιστοκλῆς ἐπελθών τοῖς λακεδαιμονίοις ἐνταῦθα δή φανερῶς εἶπεν ὅτι ἡ μέν πόλις σφῶν τετείχισται ἤδη ὥστε ἱκανή εἶναι σῴζειν τούς ἐνοικοῦντας, εἰ δέ τι βούλονται λακεδαιμόνιοι ἤ οἱ ξύμμαχοι πρεσβεύεσθαι παρά σφᾶς, ὡς πρός διαγιγνώσκοντας τό λοιπόν ἰέναι τά τε σφίσιν αὐτοῖς ξύμφορα καί τά κοινά. τήν τε γάρ πόλιν ὅτε ἐδόκει ἐκλιπεῖν ἄμεινον εἶναι καί ἐς τάς ναῦς ἐσβῆναι, ἄνευ ἐκείνων ἔφασαν γνόντες τολμῆσαι, καί ὅσα αὖ μετ' ἐκείνων βουλεύεσθαι, οὐδενός ὕστεροι γνώμῃ φανῆναι. δοκεῖν οὖν σφίσι καί νῦν ἄμεινον εἶναι τήν ἑαυτῶν πόλιν τεῖχος ἔχειν, καί ἰδίᾳ τοῖς πολίταις καί ἐς τούς πάντας ξυμμάχους ὠφελιμώτερον ἔσεσθαι: οὐ γάρ οἷόν τ' εἶναι μή ἀπό ἀντιπάλου παρασκευῆς ὁμοῖόν τι ἤ ἴσον ἐς τό κοινόν βουλεύεσθαι. ἤ πάντας οὖν ἀτειχίστους ἔφη χρῆναι ξυμμαχεῖν ἤ καί τάδε νομίζειν ὀρθῶς ἔχειν. οἱ δέ λακεδαιμόνιοι ἀκούσαντες ὀργήν μέν φανεράν οὐκ ἐποιοῦντο τοῖς ἀθηναίοις (οὐδέ γάρ ἐπί κωλύμῃ, ἀλλά γνώμης παραινέσει δῆθεν τῷ κοινῷ ἐπρεσβεύσαντο, ἅμα δέ καί προσφιλεῖς ὄντες ἐν τῷ τότε διά τήν ἐς τόν μῆδον προθυμίαν τά μάλιστ' αὐτοῖς ἐτύγχανον), τῆς μέντοι βουλήσεως ἁμαρτάνοντες ἀδήλως ἤχθοντο. οἵ τε πρέσβεις ἑκατέρων ἀπῆλθον ἐπ' οἴκου ἀνεπικλήτως. τούτῳ τῷ τρόπῳ οἱ ἀθηναῖοι τήν πόλιν ἐτείχισαν ἐν ὀλίγῳ χρόνῳ. καί δήλη ἡ οἰκοδομία ἔτι καί νῦν ἐστίν ὅτι κατά σπουδήν ἐγένετο: οἱ γάρ θεμέλιοι παντοίων λίθων ὑπόκεινται καί οὐ ξυνειργασμένων ἔστιν ᾗ, ἀλλ' ὡς ἕκαστόν ποτε προσέφερον, πολλαί τε στῆλαι ἀπό σημάτων καί λίθοι εἰργασμένοι ἐγκατελέγησαν. μείζων γάρ ὁ περίβολος πανταχῇ ἐξήχθη τῆς πόλεως, καί διά τοῦτο πάντα ὁμοίως κινοῦντες ἠπείγοντο. ἔπεισε δέ καί τοῦ πειραιῶς τά λοιπά ὁ θεμιστοκλῆς οἰκοδομεῖν (ὑπῆρκτο δ' αὐτοῦ πρότερον ἐπί τῆς ἐκείνου ἀρχῆς ἧς κατ' ἐνιαυτόν ἀθηναίοις ἦρξε) νομίζων τό τε χωρίον καλόν εἶναι, λιμένας ἔχον τρεῖς αὐτοφυεῖς, καί αὐτούς ναυτικούς γεγενημένους μέγα προφέρειν ἐς τό κτήσασθαι δύναμιν (τῆς γάρ δή θαλάσσης πρῶτος ἐτόλμησεν εἰπεῖν ὡς ἀνθεκτέα ἐστί), καί τήν ἀρχήν εὐθύς ξυγκατεσκεύαζεν. καί ᾠκοδόμησαν τῇ ἐκείνου γνώμῃ τό πάχος τοῦ τείχους ὅπερ νῦν ἔτι δῆλόν ἐστι περί τόν πειραιᾶ: δύο γάρ ἅμαξαι ἐναντίαι ἀλλήλαις τούς λίθους ἐπῆγον. ἐντός δέ οὔτε χάλιξ οὔτε πηλός ἦν, ἀλλά ξυνῳκοδομημένοι μεγάλοι λίθοι καί ἐντομῇ ἐγγώνιοι, σιδήρῳ πρός ἀλλήλους τά ἔξωθεν καί μολύβδῳ δεδεμένοι. τό δέ ὕψος ἥμισυ μάλιστα ἐτελέσθη οὗ διενοεῖτο. ἐβούλετο γάρ τῷ μεγέθει καί τῷ πάχει ἀφιστάναι τάς τῶν πολεμίων ἐπιβουλάς, ἀνθρώπων τε ἐνόμιζεν ὀλίγων καί τῶν ἀχρειοτάτων ἀρκέσειν τήν φυλακήν, τούς δ' ἄλλους ἐς τάς ναῦς ἐσβήσεσθαι. ταῖς γάρ ναυσί μάλιστα προσέκειτο, ἰδών, ὡς ἐμοί δοκεῖ, τῆς βασιλέως στρατιᾶς τήν κατά θάλασσαν ἔφοδον εὐπορωτέραν τῆς κατά γῆν οὖσαν: τόν τε πειραιᾶ ὠφελιμώτερον ἐνόμιζε τῆς ἄνω πόλεως, καί πολλάκις τοῖς ἀθηναίοις παρῄνει, ἤν ἄρα ποτέ κατά γῆν βιασθῶσι, καταβάντας ἐς αὐτόν ταῖς ναυσί πρός ἅπαντας ἀνθίστασθαι. ἀθηναῖοι μέν οὖν οὕτως ἐτειχίσθησαν καί τἆλλα κατεσκευάζοντο εὐθύς μετά τήν μήδων ἀναχώρησιν. παυσανίας δέ ὁ κλεομβρότου ἐκ λακεδαίμονος στρατηγός τῶν ἑλλήνων ἐξεπέμφθη μετά εἴκοσι νεῶν ἀπό πελοποννήσου: ξυνέπλεον δέ καί ἀθηναῖοι τριάκοντα ναυσί καί τῶν ἄλλων ξυμμάχων πλῆθος. καί ἐστράτευσαν ἐς κύπρον καί αὐτῆς τά πολλά κατεστρέψαντο, καί ὕστερον ἐς βυζάντιον μήδων ἐχόντων, καί ἐξεπολιόρκησαν ἐν τῇδε τῇ ἡγεμονίᾳ. ἤδη δέ βιαίου ὄντος αὐτοῦ οἵ τε ἄλλοι ἕλληνες ἤχθοντο καί οὐχ ἥκιστα οἱ ἴωνες καί ὅσοι ἀπό βασιλέως νεωστί ἠλευθέρωντο: φοιτῶντές τε πρός τούς ἀθηναίους ἠξίουν αὐτούς ἡγεμόνας σφῶν γίγνεσθαι κατά τό ξυγγενές καί παυσανίᾳ μή ἐπιτρέπειν, ἤν που βιάζηται. οἱ δέ ἀθηναῖοι ἐδέξαντό τε τούς λόγους καί προσεῖχον τήν γνώμην ὡς οὐ περιοψόμενοι τἆλλά τε καταστησόμενοι ᾗ φαίνοιτο ἄριστα αὐτοῖς. ἐν τούτῳ δέ οἱ λακεδαιμόνιοι μετεπέμποντο παυσανίαν ἀνακρινοῦντες ὧν πέρι ἐπυνθάνοντο: καί γάρ ἀδικία πολλή κατηγορεῖτο αὐτοῦ ὑπό τῶν ἑλλήνων τῶν ἀφικνουμένων, καί τυραννίδος μᾶλλον ἐφαίνετο μίμησις ἤ στρατηγία. ξυνέβη τε αὐτῷ καλεῖσθαί τε ἅμα καί τούς ξυμμάχους τῷ ἐκείνου ἔχθει παρ' ἀθηναίους μετατάξασθαι πλήν τῶν ἀπό πελοποννήσου στρατιωτῶν. ἐλθών δέ ἐς λακεδαίμονα τῶν μέν ἰδίᾳ πρός τινα ἀδικημάτων ηὐθύνθη, τά δέ μέγιστα ἀπολύεται μή ἀδικεῖν: κατηγορεῖτο δέ αὐτοῦ οὐχ ἥκιστα μηδισμός καί ἐδόκει σαφέστατον εἶναι. καί ἐκεῖνον μέν οὐκέτι ἐκπέμπουσιν ἄρχοντα, δόρκιν δέ καί ἄλλους τινάς μετ' αὐτοῦ στρατιάν ἔχοντας οὐ πολλήν: οἷς οὐκέτι ἐφίεσαν οἱ ξύμμαχοι τήν ἡγεμονίαν. οἱ δέ αἰσθόμενοι ἀπῆλθον, καί ἄλλους οὐκέτι ὕστερον ἐξέπεμψαν οἱ λακεδαιμόνιοι, φοβούμενοι μή σφίσιν οἱ ἐξιόντες χείρους γίγνωνται, ὅπερ καί ἐν τῷ παυσανίᾳ ἐνεῖδον, ἀπαλλαξείοντες δέ καί τοῦ μηδικοῦ πολέμου καί τούς ἀθηναίους νομίζοντες ἱκανούς ἐξηγεῖσθαι καί σφίσιν ἐν τῷ τότε παρόντι ἐπιτηδείους. παραλαβόντες δέ οἱ ἀθηναῖοι τήν ἡγεμονίαν τούτῳ τῷ τρόπῳ ἑκόντων τῶν ξυμμάχων διά τό παυσανίου μῖσος, ἔταξαν ἅς τε ἔδει παρέχειν τῶν πόλεων χρήματα πρός τόν βάρβαρον καί ἅς ναῦς: πρόσχημα γάρ ἦν ἀμύνεσθαι ὧν ἔπαθον δῃοῦντας τήν βασιλέως χώραν. καί ἑλληνοταμίαι τότε πρῶτον ἀθηναίοις κατέστη ἀρχή, οἵ ἐδέχοντο τόν φόρον: οὕτω γάρ ὠνομάσθη τῶν χρημάτων ἡ φορά. ἦν δ' ὁ πρῶτος φόρος ταχθείς τετρακόσια τάλαντα καί ἑξήκοντα. ταμιεῖόν τε δῆλος ἦν αὐτοῖς, καί αἱ ξύνοδοι ἐς τό ἱερόν ἐγίγνοντο. ἡγούμενοι δέ αὐτονόμων τό πρῶτον τῶν ξυμμάχων καί ἀπό κοινῶν ξυνόδων βουλευόντων τοσάδε ἐπῆλθον πολέμῳ τε καί διαχειρίσει πραγμάτων μεταξύ τοῦδε τοῦ πολέμου καί τοῦ μηδικοῦ, ἅ ἐγένετο πρός τε τόν βάρβαρον αὐτοῖς καί πρός τούς σφετέρους ξυμμάχους νεωτερίζοντας καί πελοποννησίων τούς αἰεί προστυγχάνοντας ἐν ἑκάστῳ. ἔγραψα δέ αὐτά καί τήν ἐκβολήν τοῦ λόγου ἐποιησάμην διά τόδε, ὅτι τοῖς πρό ἐμοῦ ἅπασιν ἐκλιπές τοῦτο ἦν τό χωρίον καί ἤ τά πρό τῶν μηδικῶν ἑλληνικά ξυνετίθεσαν ἤ αὐτά τά μηδικά: τούτων δέ ὅσπερ καί ἥψατο ἐν τῇ ἀττικῇ ξυγγραφῇ ἑλλάνικος, βραχέως τε καί τοῖς χρόνοις οὐκ ἀκριβῶς ἐπεμνήσθη. ἅμα δέ καί τῆς ἀρχῆς ἀπόδειξιν ἔχει τῆς τῶν ἀθηναίων ἐν οἵῳ τρόπῳ κατέστη. πρῶτον μέν ἠιόνα τήν ἐπί στρυμόνι μήδων ἐχόντων πολιορκίᾳ εἷλον καί ἠνδραπόδισαν, κίμωνος τοῦ μιλτιάδου στρατηγοῦντος. ἔπειτα σκῦρον τήν ἐν τῷ αἰγαίῳ νῆσον, ἥν ᾤκουν δόλοπες, ἠνδραπόδισαν καί ᾤκισαν αὐτοί. πρός δέ καρυστίους αὐτοῖς ἄνευ τῶν ἄλλων εὐβοέων πόλεμος ἐγένετο, καί χρόνῳ ξυνέβησαν καθ' ὁμολογίαν. ναξίοις δέ ἀποστᾶσι μετά ταῦτα ἐπολέμησαν καί πολιορκίᾳ παρεστήσαντο, πρώτη τε αὕτη πόλις ξυμμαχίς παρά τό καθεστηκός ἐδουλώθη, ἔπειτα δέ καί τῶν ἄλλων ὡς ἑκάστῃ ξυνέβη. αἰτίαι δέ ἄλλαι τε ἦσαν τῶν ἀποστάσεων καί μέγισται αἱ τῶν φόρων καί νεῶν ἔκδειαι καί λιποστράτιον εἴ τῳ ἐγένετο: οἱ γάρ ἀθηναῖοι ἀκριβῶς ἔπρασσον καί λυπηροί ἦσαν οὐκ εἰωθόσιν οὐδέ βουλομένοις ταλαιπωρεῖν προσάγοντες τάς ἀνάγκας. ἦσαν δέ πως καί ἄλλως οἱ ἀθηναῖοι οὐκέτι ὁμοίως ἐν ἡδονῇ ἄρχοντες, καί οὔτε ξυνεστράτευον ἀπό τοῦ ἴσου ῥᾴδιόν τε προσάγεσθαι ἦν αὐτοῖς τούς ἀφισταμένους. ὧν αὐτοί αἴτιοι ἐγένοντο οἱ ξύμμαχοι: διά γάρ τήν ἀπόκνησιν ταύτην τῶν στρατειῶν οἱ πλείους αὐτῶν, ἵνα μή ἀπ' οἴκου ὦσι, χρήματα ἐτάξαντο ἀντί τῶν νεῶν τό ἱκνούμενον ἀνάλωμα φέρειν, καί τοῖς μέν ἀθηναίοις ηὔξετο τό ναυτικόν ἀπό τῆς δαπάνης ἥν ἐκεῖνοι ξυμφέροιεν, αὐτοί δέ, ὁπότε ἀποσταῖεν, ἀπαράσκευοι καί ἄπειροι ἐς τόν πόλεμον καθίσταντο. ἐγένετο δέ μετά ταῦτα καί ἡ ἐπ' εὐρυμέδοντι ποταμῷ ἐν παμφυλίᾳ πεζομαχία καί ναυμαχία ἀθηναίων καί τῶν ξυμμάχων πρός μήδους, καί ἐνίκων τῇ αὐτῇ ἡμέρᾳ ἀμφότερα ἀθηναῖοι κίμωνος τοῦ μιλτιάδου στρατηγοῦντος, καί εἷλον τριήρεις φοινίκων καί διέφθειραν τάς πάσας ἐς διακοσίας. χρόνῳ δέ ὕστερον ξυνέβη θασίους αὐτῶν ἀποστῆναι, διενεχθέντας περί τῶν ἐν τῇ ἀντιπέρας θρᾴκῃ ἐμπορίων καί τοῦ μετάλλου ἅ ἐνέμοντο. καί ναυσί μέν ἐπί θάσον πλεύσαντες οἱ ἀθηναῖοι ναυμαχίᾳ ἐκράτησαν καί ἐς τήν γῆν ἀπέβησαν, ἐπί δέ στρυμόνα πέμψαντες μυρίους οἰκήτορας αὑτῶν καί τῶν ξυμμάχων ὑπό τούς αὐτούς χρόνους ὡς οἰκιοῦντες τάς τότε καλουμένας ἐννέα ὁδούς, νῦν δέ ἀμφί πολιν, τῶν μέν ἐννέα ὁδῶν αὐτοί ἐκράτησαν, ἅς εἶχον ἠδωνοί, προελθόντες δέ τῆς θρᾴκης ἐς μεσόγειαν διεφθάρησαν ἐν δραβησκῷ τῇ ἠδωνικῇ ὑπό τῶν θρᾳκῶν ξυμπάντων, οἷς πολέμιον ἦν τό χωρίον [αἱ ἐννέα ὁδοί] κτιζόμενον. θάσιοι δέ νικηθέντες μάχῃ καί πολιορκούμενοι λακεδαιμονίους ἐπεκαλοῦντο καί ἐπαμύνειν ἐκέλευον ἐσβαλόντας ἐς τήν ἀττικήν. οἱ δέ ὑπέσχοντο μέν κρύφα τῶν ἀθηναίων καί ἔμελλον, διεκωλύθησαν δέ ὑπό τοῦ γενομένου σεισμοῦ, ἐν ᾧ καί οἱ εἵλωτες αὐτοῖς καί τῶν περιοίκων θουριᾶταί τε καί αἰθαιῆς ἐς ἰθώμην ἀπέστησαν. πλεῖστοι δέ τῶν εἱλώτων ἐγένοντο οἱ τῶν παλαιῶν μεσσηνίων τότε δουλωθέντων ἀπόγονοι: ᾗ καί μεσσήνιοι ἐκλήθησαν οἱ πάντες. πρός μέν οὖν τούς ἐν ἰθώμῃ πόλεμος καθειστήκει λακεδαιμονίοις, θάσιοι δέ τρίτῳ ἔτει πολιορκούμενοι ὡμολόγησαν ἀθηναίοις τεῖχός τε καθελόντες καί ναῦς παραδόντες, χρήματά τε ὅσα ἔδει ἀποδοῦναι αὐτίκα ταξάμενοι καί τό λοιπόν φέρειν, τήν τε ἤπειρον καί τό μέταλλον ἀφέντες. λακεδαιμόνιοι δέ, ὡς αὐτοῖς πρός τούς ἐν ἰθώμῃ ἐμηκύνετο ὁ πόλεμος, ἄλλους τε ἐπεκαλέσαντο ξυμμάχους καί ἀθηναίους: οἱ δ' ἦλθον κίμωνος στρατηγοῦντος πλήθει οὐκ ὀλίγῳ. μάλιστα δ' αὐτούς ἐπεκαλέσαντο ὅτι τειχομαχεῖν ἐδόκουν δυνατοί εἶναι, τοῖς δέ πολιορκίας μακρᾶς καθεστηκυίας τούτου ἐνδεᾶ ἐφαίνετο: βίᾳ γάρ ἄν εἷλον τό χωρίον. καί διαφορά ἐκ ταύτης τῆς στρατείας πρῶτον λακεδαιμονίοις καί ἀθηναίοις φανερά ἐγένετο. οἱ γάρ λακεδαιμόνιοι, ἐπειδή τό χωρίον βίᾳ οὐχ ἡλίσκετο, δείσαντες τῶν ἀθηναίων τό τολμηρόν καί τήν νεωτεροποιίαν, καί ἀλλοφύλους ἅμα ἡγησάμενοι, μή τι, ἤν παραμείνωσιν, ὑπό τῶν ἐν ἰθώμῃ πεισθέντες νεωτερίσωσι, μόνους τῶν ξυμμάχων ἀπέπεμψαν, τήν μέν ὑποψίαν οὐ δηλοῦντες, εἰπόντες δέ ὅτι οὐδέν προσ δέονται αὐτῶν ἔτι. οἱ δ' ἀθηναῖοι ἔγνωσαν οὐκ ἐπί τῷ βελτίονι λόγῳ ἀποπεμπόμενοι, ἀλλά τινος ὑπόπτου γενομένου, καί δεινόν ποιησάμενοι καί οὐκ ἀξιώσαντες ὑπό λακεδαιμονίων τοῦτο παθεῖν, εὐθύς ἐπειδή ἀνεχώρησαν, ἀφέντες τήν γενομένην ἐπί τῷ μήδῳ ξυμμαχίαν πρός αὐτούς ἀργείοις τοῖς ἐκείνων πολεμίοις ξύμμαχοι ἐγένοντο, καί πρός θεσσαλούς ἅμα ἀμφοτέροις οἱ αὐτοί ὅρκοι καί ξυμμαχία κατέστη. οἱ δ' ἐν ἰθώμῃ δεκάτῳ ἔτει, ὡς οὐκέτι ἐδύναντο ἀντέχειν, ξυνέβησαν πρός τούς λακεδαιμονίους ἐφ' ᾧ ἐξίασιν ἐκ πελοποννήσου ὑπόσπονδοι καί μηδέποτε ἐπιβήσονται αὐτῆς: ἤν δέ τις ἁλίσκηται, τοῦ λαβόντος εἶναι δοῦλον. ἦν δέ τι καί χρηστήριον τοῖς λακεδαιμονίοις πυθικόν πρό τοῦ, τόν ἱκέτην τοῦ διός τοῦ ἰθωμήτα ἀφιέναι. ἐξῆλθον δέ αὐτοί καί παῖδες καί γυναῖκες, καί αὐτούς οἱ ἀθηναῖοι δεξάμενοι κατ' ἔχθος ἤδη τό λακεδαιμονίων ἐς ναύπακτον κατῴκισαν, ἥν ἔτυχον ᾑρηκότες νεωστί λοκρῶν τῶν ὀζολῶν ἐχόντων. προσεχώρησαν δέ καί μεγαρῆς ἀθηναίοις ἐς ξυμμαχίαν λακεδαιμονίων ἀποστάντες, ὅτι αὐτούς κορίνθιοι περί γῆς ὅρων πολέμῳ κατεῖχον: καί ἔσχον ἀθηναῖοι μέγαρα καί πηγάς, καί τά μακρά τείχη ᾠκοδόμησαν μεγαρεῦσι τά ἀπό τῆς πόλεως ἐς νίσαιαν καί ἐφρούρουν αὐτοί. καί κορινθίοις μέν οὐχ ἥκιστα ἀπό τοῦδε τό σφοδρόν μῖσος ἤρξατο πρῶτον ἐς ἀθηναίους γενέσθαι. ἰνάρως δέ ὁ ψαμμητίχου, λίβυς, βασιλεύς λιβύων τῶν πρός αἰγύπτῳ, ὁρμώμενος ἐκ μαρείας τῆς ὑπέρ φάρου πόλεως ἀπέστησεν αἰγύπτου τά πλείω ἀπό βασιλέως ἀρταξέρξου, καί αὐτός ἄρχων γενόμενος ἀθηναίους ἐπηγάγετο. οἱ δέ (ἔτυχον γάρ ἐς κύπρον στρατευόμενοι ναυσί διακοσίαις αὑτῶν τε καί τῶν ξυμμάχων) ἦλθον ἀπολιπόντες τήν κύπρον, καί ἀναπλεύσαντες ἀπό θαλάσσης ἐς τόν νεῖλον τοῦ τε ποταμοῦ κρατοῦντες καί τῆς μέμφιδος τῶν δύο μερῶν πρός τό τρίτον μέρος ὅ καλεῖται λευκόν τεῖχος ἐπολέμουν: ἐνῆσαν δέ αὐτόθι περσῶν καί μήδων οἱ καταφυγόντες καί αἰγυπτίων οἱ μή ξυναποστάντες. ἀθηναίοις δέ ναυσίν ἀποβᾶσιν ἐς ἁλιᾶς πρός κορινθίους καί ἐπιδαυρίους μάχη ἐγένετο, καί ἐνίκων κορίνθιοι. καί ὕστερον ἀθηναῖοι ἐναυμάχησαν ἐπί κεκρυφαλείᾳ πελοποννησίων ναυσί, καί ἐνίκων ἀθηναῖοι. πολέμου δέ καταστάντος πρός αἰγινήτας ἀθηναίοις μετά ταῦτα ναυμαχία γίγνεται ἐπ' αἰγίνῃ μεγάλη ἀθηναίων καί αἰγινητῶν, καί οἱ ξύμμαχοι ἑκατέροις παρῆσαν, καί ἐνίκων ἀθηναῖοι καί ναῦς ἑβδομήκοντα λαβόντες αὐτῶν ἐς τήν γῆν ἀπέβησαν καί ἐπολιόρκουν, λεωκράτους τοῦ στροίβου στρατηγοῦντος. ἔπειτα πελοποννήσιοι ἀμύνειν βουλόμενοι αἰγινήταις ἐς μέν τήν αἴγιναν τριακοσίους ὁπλίτας πρότερον κορινθίων καί ἐπιδαυρίων ἐπικούρους διεβίβασαν, τά δέ ἄκρα τῆς γερανείας κατέλαβον καί ἐς τήν μεγαρίδα κατέβησαν κορίνθιοι μετά τῶν ξυμμάχων, νομίζοντες ἀδυνάτους ἔσεσθαι ἀθηναίους βοηθεῖν τοῖς μεγαρεῦσιν ἔν τε αἰγίνῃ ἀπούσης στρατιᾶς πολλῆς καί ἐν αἰγύπτῳ: ἤν δέ καί βοηθῶσιν, ἀπ' αἰγίνης ἀναστήσεσθαι αὐτούς. οἱ δέ ἀθηναῖοι τό μέν πρός αἰγίνῃ στράτευμα οὐκ ἐκίνησαν, τῶν δ' ἐκ τῆς πόλεως ὑπολοίπων οἵ τε πρεσβύτατοι καί οἱ νεώτατοι ἀφικνοῦνται ἐς τά μέγαρα μυρωνίδου στρατηγοῦντος. καί μάχης γενομένης ἰσορρόπου πρός κορινθίους διεκρίθησαν ἀπ' ἀλλήλων, καί ἐνόμισαν αὐτοί ἑκάτεροι οὐκ ἔλασσον ἔχειν ἐν τῷ ἔργῳ. καί οἱ μέν ἀθηναῖοι (ἐκράτησαν γάρ ὅμως μᾶλλον) ἀπελθόντων τῶν κορινθίων τροπαῖον ἔστησαν: οἱ δέ κορίνθιοι κακιζόμενοι ὑπό τῶν ἐν τῇ πόλει πρεσβυτέρων καί παρασκευασάμενοι, ἡμέραις ὕστερον δώδεκα μάλιστα ἐλθόντες ἀνθίστασαν τροπαῖον καί αὐτοί ὡς νικήσαντες. καί οἱ ἀθηναῖοι ἐκβοηθήσαντες ἐκ τῶν μεγάρων τούς τε τό τροπαῖον ἱστάντας διαφθείρουσι καί τοῖς ἄλλοις ξυμβαλόντες ἐκράτησαν. οἱ δέ νικώμενοι ὑπεχώρουν, καί τι αὐτῶν μέρος οὐκ ὀλίγον προσβιασθέν καί διαμαρτόν τῆς ὁδοῦ ἐσέπεσεν ἔς του χωρίον ἰδιώτου, ᾧ ἔτυχεν ὄρυγμα μέγα περιεῖργον καί οὐκ ἦν ἔξοδος. οἱ δέ ἀθηναῖοι γνόντες κατά πρόσωπόν τε εἶργον τοῖς ὁπλίταις καί περιστήσαντες κύκλῳ τούς ψιλούς κατέλευσαν πάντας τούς ἐσελθόντας, καί πάθος μέγα τοῦτο κορινθίοις ἐγένετο. τό δέ πλῆθος ἀπεχώρησεν αὐτοῖς τῆς στρατιᾶς ἐπ' οἴκου. ἤρξαντο δέ κατά τούς χρόνους τούτους καί τά μακρά τείχη ἀθηναῖοι ἐς θάλασσαν οἰκοδομεῖν, τό τε φαληρόνδε καί τό ἐς πειραιᾶ. καί φωκέων στρατευσάντων ἐς δωριᾶς τήν λακεδαιμονίων μητρόπολιν, βοιόν καί κυτίνιον καί ἐρινεόν, καί ἑλόντων ἕν τῶν πολισμάτων τούτων, οἱ λακεδαιμόνιοι νικομήδους τοῦ κλεομβρότου ὑπέρ πλειστοάνακτος τοῦ παυσανίου βασιλέως νέου ὄντος ἔτι ἡγουμένου ἐβοήθησαν τοῖς δωριεῦσιν ἑαυτῶν τε πεντακοσίοις καί χιλίοις ὁπλίταις καί τῶν ξυμμάχων μυρίοις, καί τούς φωκέας ὁμολογίᾳ ἀναγκάσαντες ἀποδοῦναι τήν πόλιν ἀπεχώρουν πάλιν. καί κατά θάλασσαν μέν αὐτούς, διά τοῦ κρισαίου κόλπου εἰ βούλοιντο περαιοῦσθαι, ἀθηναῖοι ναυσί περιπλεύσαντες ἔμελλον κωλύσειν: διά δέ τῆς γερανείας οὐκ ἀσφαλές αὐτοῖς ἐφαίνετο ἀθηναίων ἐχόντων μέγαρα καί πηγάς πορεύεσθαι. δύσοδός τε γάρ ἡ γερανεία καί ἐφρουρεῖτο αἰεί ὑπό ἀθηναίων, καί τότε ᾐσθάνοντο αὐτούς μέλλοντας καί ταύτῃ κωλύσειν. ἔδοξε δ' αὐτοῖς ἐν βοιωτοῖς περιμείνασι σκέψασθαι ὅτῳ τρόπῳ ἀσφαλέστατα διαπορεύσονται. τό δέ τι καί ἄνδρες τῶν ἀθηναίων ἐπῆγον αὐτούς κρύφα, ἐλπίσαντες δῆμόν τε καταπαύσειν καί τά μακρά τείχη οἰκοδομούμενα. ἐβοήθησαν δέ ἐπ' αὐτούς οἱ ἀθηναῖοι πανδημεί καί ἀργείων χίλιοι καί τῶν ἄλλων ξυμμάχων ὡς ἕκαστοι: ξύμπαντες δέ ἐγένοντο τετρακισχίλιοι καί μύριοι. νομίσαντες δέ ἀπορεῖν ὅπῃ διέλθωσιν ἐπεστράτευσαν αὐτοῖς, καί τι καί τοῦ δήμου καταλύσεως ὑποψίᾳ. ἦλθον δέ καί θεσσαλῶν ἱππῆς τοῖς ἀθηναίοις κατά τό ξυμμαχικόν, οἵ μετέστησαν ἐν τῷ ἔργῳ παρά τούς λακεδαιμονίους. γενομένης δέ μάχης ἐν τανάγρᾳ τῆς βοιωτίας ἐνίκων λακεδαιμόνιοι καί οἱ ξύμμαχοι, καί φόνος ἐγένετο ἀμφοτέρων πολύς. καί λακεδαιμόνιοι μέν ἐς τήν μεγαρίδα ἐλθόντες καί δενδροτομήσαντες πάλιν ἀπῆλθον ἐπ' οἴκου διά γερανείας καί ἰσθμοῦ: ἀθηναῖοι δέ δευτέρᾳ καί ἑξηκοστῇ ἡμέρᾳ μετά τήν μάχην ἐστράτευσαν ἐς βοιωτούς μυρωνίδου στρατηγοῦντος, καί μάχῃ ἐν οἰνοφύτοις τούς βοιωτούς νικήσαντες τῆς τε χώρας ἐκράτησαν τῆς βοιωτίας καί φωκίδος καί ταναγραίων τό τεῖχος περιεῖλον καί λοκρῶν τῶν ὀπουντίων ἑκατόν ἄνδρας ὁμήρους τούς πλουσιωτάτους ἔλαβον, τά τε τείχη ἑαυτῶν τά μακρά ἀπετέλεσαν. ὡμολόγησαν δέ καί οἱ αἰγινῆται μετά ταῦτα τοῖς ἀθηναίοις, τείχη τε περιελόντες καί ναῦς παραδόντες φόρον τε ταξάμενοι ἐς τόν ἔπειτα χρόνον. καί πελοπόννησον περιέπλευσαν ἀθηναῖοι τολμίδου τοῦ τολμαίου στρατηγοῦντος, καί τό νεώριον τῶν λακεδαιμονίων ἐνέπρησαν καί χαλκίδα κορινθίων πόλιν εἷλον καί σικυωνίους ἐν ἀποβάσει τῆς γῆς μάχῃ ἐκράτησαν. οἱ δ' ἐν τῇ αἰγύπτῳ ἀθηναῖοι καί οἱ ξύμμαχοι ἐπέμενον, καί αὐτοῖς πολλαί ἰδέαι πολέμων κατέστησαν. τό μέν γάρ πρῶτον ἐκράτουν τῆς αἰγύπτου οἱ ἀθηναῖοι, καί βασιλεύς πέμπει ἐς λακεδαίμονα μεγάβαζον ἄνδρα πέρσην χρήματα ἔχοντα, ὅπως ἐς τήν ἀττικήν ἐσβαλεῖν πεισθέντων τῶν πελοποννησίων ἀπ' αἰγύπτου ἀπαγάγοι ἀθηναίους. ὡς δέ αὐτῷ οὐ προυχώρει καί τά χρήματα ἄλλως ἀνηλοῦτο, ὁ μέν μεγάβαζος καί τά λοιπά τῶν χρημάτων πάλιν ἐς τήν ἀσίαν ἀνεκομίσθη, μεγάβυζον δέ τόν ζωπύρου πέμπει ἄνδρα πέρσην μετά στρατιᾶς πολλῆς: ὅς ἀφικόμενος κατά γῆν τούς τε αἰγυπτίους καί τούς ξυμμάχους μάχῃ ἐκράτησε καί ἐκ τῆς μέμφιδος ἐξήλασε τούς ἕλληνας καί τέλος ἐς προσωπίτιδα τήν νῆσον κατέκλῃσε καί ἐπολιόρκει ἐν αὐτῇ ἐνιαυτόν καί ἕξ μῆνας, μέχρι οὗ ξηράνας τήν διώρυχα καί παρατρέψας ἄλλῃ τό ὕδωρ τάς τε ναῦς ἐπί τοῦ ξηροῦ ἐποίησε καί τῆς νήσου τά πολλά ἤπειρον, καί διαβάς εἷλε τήν νῆσον πεζῇ. οὕτω μέν τά τῶν ἑλλήνων πράγματα ἐφθάρη ἕξ ἔτη πολεμήσαντα: καί ὀλίγοι ἀπό πολλῶν πορευόμενοι διά τῆς λιβύης ἐς κυρήνην ἐσώθησαν, οἱ δέ πλεῖστοι ἀπώλοντο. αἴγυπτος δέ πάλιν ὑπό βασιλέα ἐγένετο πλήν ἀμυρταίου τοῦ ἐν τοῖς ἕλεσι βασιλέως: τοῦτον δέ διά μέγεθός τε τοῦ ἕλους οὐκ ἐδύναντο ἑλεῖν, καί ἅμα μαχιμώτατοί εἰσι τῶν αἰγυπτίων οἱ ἕλειοι. ἰνάρως δέ ὁ λιβύων βασιλεύς, ὅς τά πάντα ἔπραξε περί τῆς αἰγύπτου, προδοσίᾳ ληφθείς ἀνεσταυρώθη. ἐκ δέ τῶν ἀθηνῶν καί τῆς ἄλλης ξυμμαχίδος πεντήκοντα τριήρεις διάδοχοι πλέουσαι ἐς αἴγυπτον ἔσχον κατά τό μενδήσιον κέρας, οὐκ εἰδότες τῶν γεγονότων οὐδέν: καί αὐτοῖς ἔκ τε γῆς ἐπιπεσόντες πεζοί καί ἐκ θαλάσσης φοινίκων ναυτικόν διέφθειραν τάς πολλάς τῶν νεῶν, αἱ δ' ἐλάσσους διέφυγον πάλιν. τά μέν κατά τήν μεγάλην στρατείαν ἀθηναίων καί τῶν ξυμμάχων ἐς αἴγυπτον οὕτως ἐτελεύτησεν. ἐκ δέ θεσσαλίας ὀρέστης ὁ ἐχεκρατίδου υἱός τοῦ θεσσαλῶν βασιλέως φεύγων ἔπεισεν ἀθηναίους ἑαυτόν κατάγειν: καί παραλαβόντες βοιωτούς καί φωκέας ὄντας ξυμμάχους οἱ ἀθηναῖοι ἐστράτευσαν τῆς θεσσαλίας ἐπί φάρσαλον. καί τῆς μέν γῆς ἐκράτουν ὅσα μή προϊόντες πολύ ἐκ τῶν ὅπλων (οἱ γάρ ἱππῆς τῶν θεσσαλῶν εἶργον), τήν δέ πόλιν οὐχ εἷλον, οὐδ' ἄλλο προυχώρει αὐτοῖς οὐδέν ὧν ἕνεκα ἐστράτευσαν, ἀλλ' ἀπεχώρησαν πάλιν ὀρέστην ἔχοντες ἄπρακτοι. μετά δέ ταῦτα οὐ πολλῷ ὕστερον χίλιοι ἀθηναίων ἐπί τάς ναῦς τάς ἐν πηγαῖς ἐπιβάντες (εἶχον δ' αὐτοί τάς πηγάς) παρέπλευσαν ἐς σικυῶνα περικλέους τοῦ ξανθίππου στρατηγοῦντος, καί ἀποβάντες σικυωνίων τούς προσμείξαντας μάχῃ ἐκράτησαν. καί εὐθύς παραλαβόντες ἀχαιούς καί διαπλεύσαντες πέραν τῆς ἀκαρνανίας ἐς οἰνιάδας ἐστράτευσαν καί ἐπολιόρκουν, οὐ μέντοι εἷλόν γε, ἀλλ' ἀπεχώρησαν ἐπ' οἴκου. ὕστερον δέ διαλιπόντων ἐτῶν τριῶν σπονδαί γίγνονται πελοποννησίοις καί ἀθηναίοις πεντέτεις. καί ἑλληνικοῦ μέν πολέμου ἔσχον οἱ ἀθηναῖοι, ἐς δέ κύπρον ἐστρατεύοντο ναυσί διακοσίαις αὑτῶν τε καί τῶν ξυμμάχων κίμωνος στρατηγοῦντος. καί ἑξήκοντα μέν νῆες ἐς αἴγυπτον ἀπ' αὐτῶν ἔπλευσαν, ἀμυρταίου μεταπέμποντος τοῦ ἐν τοῖς ἕλεσι βασιλέως, αἱ δέ ἄλλαι κίτιον ἐπολιόρκουν. κίμωνος δέ ἀποθανόντος καί λιμοῦ γενομένου ἀπεχώρησαν ἀπό κιτίου, καί πλεύσαντες ὑπέρ σαλαμῖνος τῆς ἐν κύπρῳ φοίνιξι καί κυπρίοις καί κίλιξιν ἐναυμάχησαν καί ἐπεζομάχησαν ἅμα, καί νικήσαντες ἀμφότερα ἀπεχώρησαν ἐπ' οἴκου καί αἱ ἐξ αἰγύπτου νῆες πάλιν [αἱ] ἐλθοῦσαι μετ' αὐτῶν. λακεδαιμόνιοι δέ μετά ταῦτα τόν ἱερόν καλούμενον πόλεμον ἐστράτευσαν, καί κρατήσαντες τοῦ ἐν δελφοῖς ἱεροῦ παρέδοσαν δελφοῖς: καί αὖθις ὕστερον ἀθηναῖοι ἀποχωρησάντων αὐτῶν στρατεύσαντες καί κρατήσαντες παρέδοσαν φωκεῦσιν. καί χρόνου ἐγγενομένου μετά ταῦτα ἀθηναῖοι, βοιωτῶν τῶν φευγόντων ἐχόντων ὀρχομενόν καί χαιρώνειαν καί ἄλλ' ἄττα χωρία τῆς βοιωτίας, ἐστράτευσαν ἑαυτῶν μέν χιλίοις ὁπλίταις, τῶν δέ ξυμμάχων ὡς ἑκάστοις ἐπί τά χωρία ταῦτα πολέμια ὄντα, τολμίδου τοῦ τολμαίου στρατηγοῦντος. καί χαιρώνειαν ἑλόντες καί ἀνδραποδίσαντες ἀπεχώρουν φυλακήν καταστήσαντες. πορευομένοις δ' αὐτοῖς ἐν κορωνείᾳ ἐπιτίθενται οἵ τε ἐκ τῆς ὀρχομενοῦ φυγάδες βοιωτῶν καί λοκροί μετ' αὐτῶν καί εὐβοέων φυγάδες καί ὅσοι τῆς αὐτῆς γνώμης ἦσαν, καί μάχῃ κρατήσαντες τούς μέν διέφθειραν τῶν ἀθηναίων, τούς δέ ζῶντας ἔλαβον. καί τήν βοιωτίαν ἐξέλιπον ἀθηναῖοι πᾶσαν, σπονδάς ποιησάμενοι ἐφ' ᾧ τούς ἄνδρας κομιοῦνται. καί οἱ φεύγοντες βοιωτῶν κατελθόντες καί οἱ ἄλλοι πάντες αὐτόνομοι πάλιν ἐγένοντο. μετά δέ ταῦτα οὐ πολλῷ ὕστερον εὔβοια ἀπέστη ἀπό ἀθηναίων, καί ἐς αὐτήν διαβεβηκότος ἤδη περικλέους στρατιᾷ ἀθηναίων ἠγγέλθη αὐτῷ ὅτι μέγαρα ἀφέστηκε καί πελοποννήσιοι μέλλουσιν ἐσβαλεῖν ἐς τήν ἀττικήν καί οἱ φρουροί ἀθηναίων διεφθαρμένοι εἰσίν ὑπό μεγαρέων, πλήν ὅσοι ἐς νίσαιαν ἀπέφυγον: ἐπαγαγόμενοι δέ κορινθίους καί σικυωνίους καί ἐπιδαυρίους ἀπέστησαν οἱ μεγαρῆς. ὁ δέ περικλῆς πάλιν κατά τάχος ἐκόμιζε τήν στρατιάν ἐκ τῆς εὐβοίας. καί μετά τοῦτο οἱ πελοποννήσιοι τῆς ἀττικῆς ἐς ἐλευσῖνα καί θριῶζε ἐσβαλόντες ἐδῄωσαν πλειστοάνακτος τοῦ παυσανίου βασιλέως λακεδαιμονίων ἡγουμένου, καί τό πλέον οὐκέτι προελθόντες ἀπεχώρησαν ἐπ' οἴκου. καί ἀθηναῖοι πάλιν ἐς εὔβοιαν διαβάντες περικλέους στρατηγοῦντος κατεστρέψαντο πᾶσαν, καί τήν μέν ἄλλην ὁμολογίᾳ κατεστήσαντο, ἑστιαιᾶς δέ ἐξοικίσαντες αὐτοί τήν γῆν ἔσχον. ἀναχωρήσαντες δέ ἀπ' εὐβοίας οὐ πολλῷ ὕστερον σπονδάς ἐποιήσαντο πρός λακεδαιμονίους καί τούς ξυμμάχους τριακοντούτεις, ἀποδόντες νίσαιαν καί πηγάς καί τροιζῆνα καί ἀχαΐαν: ταῦτα γάρ εἶχον ἀθηναῖοι πελοποννησίων. ἕκτῳ δέ ἔτει σαμίοις καί μιλησίοις πόλεμος ἐγένετο περί πριήνης, καί οἱ μιλήσιοι ἐλασσούμενοι τῷ πολέμῳ παρ' ἀθηναίους ἐλθόντες κατεβόων τῶν σαμίων. ξυνεπελάβοντο δέ καί ἐξ αὐτῆς τῆς σάμου ἄνδρες ἰδιῶται νεωτερίσαι βουλόμενοι τήν πολιτείαν. πλεύσαντες οὖν ἀθηναῖοι ἐς σάμον ναυσί τεσσαράκοντα δημοκρατίαν κατέστησαν, καί ὁμήρους ἔλαβον τῶν σαμίων πεντήκοντα μέν παῖδας, ἴσους δέ ἄνδρας, καί κατέθεντο ἐς λῆμνον, καί φρουράν ἐγκαταλιπόντες ἀνεχώρησαν. τῶν δέ σαμίων ἦσαν γάρ τινες οἵ οὐχ ὑπέμειναν, ἀλλ' ἔφυγον ἐς τήν ἤπειρον, ξυνθέμενοι τῶν ἐν τῇ πόλει τοῖς δυνατωτάτοις καί πισσούθνῃ τῷ ὑστάσπου ξυμμαχίαν, ὅς εἶχε σάρδεις τότε, ἐπικούρους τε ξυλλέξαντες ἐς ἑπτακοσίους διέβησαν ὑπό νύκτα ἐς τήν σάμον, καί πρῶτον μέν τῷ δήμῳ ἐπανέστησαν καί ἐκράτησαν τῶν πλείστων, ἔπειτα τούς ὁμήρους ἐκκλέψαντες ἐκ λήμνου τούς αὑτῶν ἀπέστησαν, καί τούς φρουρούς τούς ἀθηναίων καί τούς ἄρχοντας οἵ ἦσαν παρά σφίσιν ἐξέδοσαν πισσούθνῃ, ἐπί τε μίλητον εὐθύς παρεσκευάζοντο στρατεύειν. ξυναπέστησαν δ' αὐτοῖς καί βυζάντιοι. ἀθηναῖοι δέ ὡς ᾔσθοντο, πλεύσαντες ναυσίν ἑξήκοντα ἐπί σάμου ταῖς μέν ἑκκαίδεκα τῶν νεῶν οὐκ ἐχρήσαντο (ἔτυχον γάρ αἱ μέν ἐπί καρίας ἐς προσκοπήν τῶν φοινισσῶν νεῶν οἰχόμεναι, αἱ δέ ἐπί χίου καί λέσβου περιαγγέλλουσαι βοηθεῖν), τεσσαράκοντα δέ ναυσί καί τέσσαρσι περικλέους δεκάτου αὐτοῦ στρατηγοῦντος ἐναυμάχησαν πρός τραγίᾳ τῇ νήσῳ σαμίων ναυσίν ἑβδομήκοντα, ὧν ἦσαν αἱ εἴκοσι στρατιώτιδες (ἔτυχον δέ αἱ πᾶσαι ἀπό μιλήτου πλέουσαι), καί ἐνίκων ἀθηναῖοι. ὕστερον δέ αὐτοῖς ἐβοήθησαν ἐκ τῶν ἀθηνῶν νῆες τεσσαράκοντα καί χίων καί λεσβίων πέντε καί εἴκοσι, καί ἀποβάντες καί κρατοῦντες τῷ πεζῷ ἐπολιόρκουν τρισί τείχεσι τήν πόλιν καί ἐκ θαλάσσης ἅμα. περικλῆς δέ λαβών ἑξήκοντα ναῦς ἀπό τῶν ἐφορμουσῶν ᾤχετο κατά τάχος ἐπί καύνου καί καρίας, ἐσαγγελθέντων ὅτι φοίνισσαι νῆες ἐπ' αὐτούς πλέουσιν: ᾤχετο γάρ καί ἐκ τῆς σάμου πέντε ναυσί στησαγόρας καί ἄλλοι ἐπί τάς φοινίσσας. ἐν τούτῳ δέ οἱ σάμιοι ἐξαπιναίως ἔκπλουν ποιησάμενοι ἀφάρκτῳ τῷ στρατοπέδῳ ἐπιπεσόντες τάς τε προφυλακίδας ναῦς διέφθειραν καί ναυμαχοῦντες τάς ἀνταναγομένας ἐνίκησαν, καί τῆς θαλάσσης τῆς καθ' ἑαυτούς ἐκράτησαν ἡμέρας περί τέσσαρας καί δέκα, καί ἐσεκομίσαντο καί ἐξεκομίσαντο ἅ ἐβούλοντο. ἐλθόντος δέ περικλέους πάλιν ταῖς ναυσί κατεκλῄσθησαν. καί ἐκ τῶν ἀθηνῶν ὕστερον προσεβοήθησαν τεσσαράκοντα μέν αἱ μετά θουκυδίδου καί ἅγνωνος καί φορμίωνος νῆες, εἴκοσι δέ αἱ μετά τληπολέμου καί ἀντικλέους, ἐκ δέ χίου καί λέσβου τριάκοντα. καί ναυμαχίαν μέν τινα βραχεῖαν ἐποιήσαντο οἱ σάμιοι, ἀδύνατοι δέ ὄντες ἀντίσχειν ἐξεπολιορκήθησαν ἐνάτῳ μηνί καί προσεχώρησαν ὁμολογίᾳ, τεῖχός τε καθελόντες καί ὁμήρους δόντες καί ναῦς παραδόντες καί χρήματα τά ἀναλωθέντα ταξάμενοι κατά χρόνους ἀποδοῦναι. ξυνέβησαν δέ καί βυζάντιοι ὥσπερ καί πρότερον ὑπήκοοι εἶναι. μετά ταῦτα δέ ἤδη γίγνεται οὐ πολλοῖς ἔτεσιν ὕστερον τά προειρημένα, τά τε κερκυραϊκά καί τά ποτειδεατικά καί ὅσα πρόφασις τοῦδε τοῦ πολέμου κατέστη. ταῦτα δέ ξύμπαντα ὅσα ἔπραξαν οἱ ἕλληνες πρός τε ἀλλήλους καί τόν βάρβαρον ἐγένετο ἐν ἔτεσι πεντήκοντα μάλιστα μεταξύ τῆς τε ξέρξου ἀναχωρήσεως καί τῆς ἀρχῆς τοῦδε τοῦ πολέμου: ἐν οἷς οἱ ἀθηναῖοι τήν τε ἀρχήν ἐγκρατεστέραν κατεστήσαντο καί αὐτοί ἐπί μέγα ἐχώρησαν δυνάμεως, οἱ δέ λακεδαιμόνιοι αἰσθόμενοι οὔτε ἐκώλυον εἰ μή ἐπί βραχύ, ἡσύχαζόν τε τό πλέον τοῦ χρόνου, ὄντες μέν καί πρό τοῦ μή ταχεῖς ἰέναι ἐς τούς πολέμους, ἤν μή ἀναγκάζωνται, τό δέ τι καί πολέμοις οἰκείοις ἐξειργόμενοι, πρίν δή ἡ δύναμις τῶν ἀθηναίων σαφῶς ᾔρετο καί τῆς ξυμμαχίας αὐτῶν ἥπτοντο. τότε δέ οὐκέτι ἀνασχετόν ἐποιοῦντο, ἀλλ' ἐπιχειρητέα ἐδόκει εἶναι πάσῃ προθυμίᾳ καί καθαιρετέα ἡ ἰσχύς, ἤν δύνωνται, ἀραμένοις τόνδε τόν πόλεμον. αὐτοῖς μέν οὖν τοῖς λακεδαιμονίοις διέγνωστο λελύσθαι τε τάς σπονδάς καί τούς ἀθηναίους ἀδικεῖν, πέμψαντες δέ ἐς δελφούς ἐπηρώτων τόν θεόν εἰ πολεμοῦσιν ἄμεινον ἔσται: ὁ δέ ἀνεῖλεν αὐτοῖς, ὡς λέγεται, κατά κράτος πολεμοῦσι νίκην ἔσεσθαι, καί αὐτός ἔφη ξυλλήψεσθαι καί παρακαλούμενος καί ἄκλητος. αὖθις δέ τούς ξυμμάχους παρακαλέσαντες ψῆφον ἐβούλοντο ἐπαγαγεῖν εἰ χρή πολεμεῖν. καί ἐλθόντων τῶν πρέσβεων ἀπό τῆς ξυμμαχίας καί ξυνόδου γενομένης οἵ τε ἄλλοι εἶπον ἅ ἐβούλοντο, κατηγοροῦντες οἱ πλείους τῶν ἀθηναίων καί τόν πόλεμον ἀξιοῦντες γίγνεσθαι, καί οἱ κορίνθιοι δεηθέντες μέν καί κατά πόλεις πρότερον ἑκάστων ἰδίᾳ ὥστε ψηφίσασθαι τόν πόλεμον, δεδιότες περί τῇ ποτειδαίᾳ μή προδιαφθαρῇ, παρόντες δέ καί τότε καί τελευταῖοι ἐπελθόντες ἔλεγον τοιάδε. ‘τούς μέν λακεδαιμονίους, ὦ ἄνδρες ξύμμαχοι, οὐκ ἄν ἔτι αἰτιασαίμεθα ὡς οὐ καί αὐτοί ἐψηφισμένοι τόν πόλεμόν εἰσι καί ἡμᾶς ἐς τοῦτο νῦν ξυνήγαγον. χρή γάρ τούς ἡγεμόνας τά ἴδια ἐξ ἴσου νέμοντας τά κοινά προσκοπεῖν, ὥσπερ καί ἐν ἄλλοις ἐκ πάντων προτιμῶνται. ἡμῶν δέ ὅσοι μέν ἀθηναίοις ἤδη ἐνηλλάγησαν οὐχί διδαχῆς δέονται ὥστε φυλάξασθαι αὐτούς: τούς δέ τήν μεσόγειαν μᾶλλον καί μή ἐν πόρῳ κατῳκημένους εἰδέναι χρή ὅτι, τοῖς κάτω ἤν μή ἀμύνωσι, χαλεπωτέραν ἕξουσι τήν κατακομιδήν τῶν ὡραίων καί πάλιν ἀντίληψιν ὧν ἡ θάλασσα τῇ ἠπείρῳ δίδωσι, καί τῶν νῦν λεγομένων μή κακούς κριτάς ὡς μή προσηκόντων εἶναι, προσδέχεσθαι δέ ποτε, εἰ τά κάτω πρόοιντο, κἄν μέχρι σφῶν τό δεινόν προελθεῖν, καί περί αὑτῶν οὐχ ἧσσον νῦν βουλεύεσθαι. δι' ὅπερ καί μή ὀκνεῖν δεῖ αὐτούς τόν πόλεμον ἀντ' εἰρήνης μεταλαμβάνειν. ἀνδρῶν γάρ σωφρόνων μέν ἐστιν, εἰ μή ἀδικοῖντο, ἡσυχάζειν, ἀγαθῶν δέ ἀδικουμένους ἐκ μέν εἰρήνης πολεμεῖν, εὖ δέ παρασχόν ἐκ πολέμου πάλιν ξυμβῆναι, καί μήτε τῇ κατά πόλεμον εὐτυχίᾳ ἐπαίρεσθαι μήτε τῷ ἡσύχῳ τῆς εἰρήνης ἡδόμενον ἀδικεῖσθαι. ὅ τε γάρ διά τήν ἡδονήν ὀκνῶν τάχιστ' ἄν ἀφαιρεθείη τῆς ῥᾳστώνης τό τερπνόν δι' ὅπερ ὀκνεῖ, εἰ ἡσυχάζοι, ὅ τε ἐν πολέμῳ εὐτυχίᾳ πλεονάζων οὐκ ἐντεθύμηται θράσει ἀπίστῳ ἐπαιρόμενος. πολλά γάρ κακῶς γνωσθέντα ἀβουλοτέρων τῶν ἐναντίων τυχόντα κατωρθώθη, καί ἔτι πλείω καλῶς δοκοῦντα βουλευθῆναι ἐς τοὐναντίον αἰσχρῶς περιέστη: ἐνθυμεῖται γάρ οὐδείς ὁμοῖα τῇ πίστει καί ἔργῳ ἐπεξέρχεται, ἀλλά μετ' ἀσφαλείας μέν δοξάζομεν, μετά δέους δέ ἐν τῷ ἔργῳ ἐλλείπομεν. ’ἡμεῖς δέ νῦν καί ἀδικούμενοι τόν πόλεμον ἐγείρομεν καί ἱκανά ἔχοντες ἐγκλήματα, καί ὅταν ἀμυνώμεθα ἀθηναίους, καταθησόμεθα αὐτόν ἐν καιρῷ. κατά πολλά δέ ἡμᾶς εἰκός ἐπικρατῆσαι, πρῶτον μέν πλήθει προύχοντας καί ἐμπειρίᾳ πολεμικῇ, ἔπειτα ὁμοίως πάντας ἐς τά παραγγελλόμενα ἰόντας, ναυτικόν τε, ᾧ ἰσχύουσιν, ἀπό τῆς ὑπαρχούσης τε ἑκάστοις οὐσίας ἐξαρτυσόμεθα καί ἀπό τῶν ἐν δελφοῖς καί ὀλυμπίᾳ χρημάτων: δάνεισμα γάρ ποιησάμενοι ὑπολαβεῖν οἷοί τ' ἐσμέν μισθῷ μείζονι τούς ξένους αὐτῶν ναυβάτας. ὠνητή γάρ ἡ ἀθηναίων δύναμις μᾶλλον ἤ οἰκεία: ἡ δέ ἡμετέρα ἧσσον ἄν τοῦτο πάθοι, τοῖς σώμασι τό πλέον ἰσχύουσα ἤ τοῖς χρήμασιν. μιᾷ τε νίκῃ ναυμαχίας κατά τό εἰκός ἁλίσκονται: εἰ δ' ἀντίσχοιεν, μελετήσομεν καί ἡμεῖς ἐν πλέονι χρόνῳ τά ναυτικά, καί ὅταν τήν ἐπιστήμην ἐς τό ἴσον καταστήσωμεν, τῇ γε εὐψυχίᾳ δήπου περιεσόμεθα. ὅ γάρ ἡμεῖς ἔχομεν φύσει ἀγαθόν, ἐκείνοις οὐκ ἄν γένοιτο διδαχῇ: ὅ δ' ἐκεῖνοι ἐπιστήμῃ προύχουσι, καθαιρετόν ἡμῖν ἐστί μελέτῃ. χρήματα δέ ὥστε ἔχειν ἐς αὐτά, οἴσομεν: ἤ δεινόν ἄν εἴη εἰ οἱ μέν ἐκείνων ξύμμαχοι ἐπί δουλείᾳ τῇ αὑτῶν φέροντες οὐκ ἀπεροῦσιν, ἡμεῖς δ' ἐπί τῷ τιμωρούμενοι τούς ἐχθρούς καί αὐτοί ἅμα σῴζεσθαι οὐκ ἄρα δαπανήσομεν καί ἐπί τῷ μή ὑπ' ἐκείνων αὐτά ἀφαιρεθέντες αὐτοῖς τούτοις κακῶς πάσχειν. ὑπάρχουσι δέ καί ἄλλαι ὁδοί τοῦ πολέμου ἡμῖν, ξυμμάχων τε ἀπόστασις, μάλιστα παραίρεσις οὖσα τῶν προσόδων αἷς ἰσχύουσι, καί ἐπιτειχισμός τῇ χώρᾳ, ἄλλα τε ὅσα οὐκ ἄν τις νῦν προΐδοι. ἥκιστα γάρ πόλεμος ἐπί ῥητοῖς χωρεῖ, αὐτός δέ ἀφ' αὑτοῦ τά πολλά τεχνᾶται πρός τό παρατυγχάνον: ἐν ᾧ ὁ μέν εὐοργήτως αὐτῷ προσομιλήσας βεβαιότερος, ὁ δ' ὀργισθείς περί αὐτόν οὐκ ἐλάσσω πταίει. ‘ἐνθυμώμεθα δέ καί ὅτι εἰ μέν ἡμῶν ἦσαν ἑκάστοις πρός ἀντιπάλους περί γῆς ὅρων αἱ διαφοραί, οἰστόν ἄν ἦν: νῦν δέ πρός ξύμπαντάς τε ἡμᾶς ἀθηναῖοι ἱκανοί καί κατά πόλιν ἔτι δυνατώτεροι, ὥστε εἰ μή καί ἁθρόοι καί κατά ἔθνη καί ἕκαστον ἄστυ μιᾷ γνώμῃ ἀμυνούμεθα αὐτούς, δίχα γε ὄντας ἡμᾶς ἀπόνως χειρώσονται. καί τήν ἧσσαν, εἰ καί δεινόν τῳ ἀκοῦσαι, ἴστω οὐκ ἄλλο τι φέρουσαν ἤ ἄντικρυς δουλείαν: ὅ καί λόγῳ ἐνδοιασθῆναι αἰσχρόν τῇ πελοποννήσῳ καί πόλεις τοσάσδε ὑπό μιᾶς κακοπαθεῖν. ἐν ᾧ ἤ δικαίως δοκοῖμεν ἄν πάσχειν ἤ διά δειλίαν ἀνέχεσθαι καί τῶν πατέρων χείρους φαίνεσθαι, οἵ τήν ἑλλάδα ἠλευθέρωσαν, ἡμεῖς δέ οὐδ' ἡμῖν αὐτοῖς βεβαιοῦμεν αὐτό, τύραννον δέ ἐῶμεν ἐγκαθεστάναι πόλιν, τούς δ' ἐν μιᾷ μονάρχους ἀξιοῦμεν καταλύειν. καί οὐκ ἴσμεν ὅπως τάδε τριῶν τῶν μεγίστων ξυμφορῶν ἀπήλλακται, ἀξυνεσίας ἤ μαλακίας ἤ ἀμελείας. οὐ γάρ δή πεφευγότες αὐτά ἐπί τήν πλείστους δή βλάψασαν καταφρόνησιν κεχωρήκατε, ἥ ἐκ τοῦ πολλούς σφάλλειν τό ἐναντίον ὄνομα ἀφροσύνη μετωνόμασται. τά μέν οὖν προγεγενημένα τί δεῖ μακρότερον ἤ ἐς ὅσον τοῖς νῦν ξυμφέρει αἰτιᾶσθαι; περί δέ τῶν ἔπειτα μελλόντων τοῖς παροῦσι βοηθοῦντας χρή ἐπιταλαιπωρεῖν (πάτριον γάρ ὑμῖν ἐκ τῶν πόνων τάς ἀρετάς κτᾶσθαι), καί μή μεταβάλλειν τό ἔθος, εἰ ἄρα πλούτῳ τε νῦν καί ἐξουσίᾳ ὀλίγον προφέρετε (οὐ γάρ δίκαιον ἅ τῇ ἀπορίᾳ ἐκτήθη τῇ περιουσίᾳ ἀπολέσθαι), ἀλλά θαρσοῦντας ἰέναι κατά πολλά ἐς τόν πόλεμον, τοῦ τε θεοῦ χρήσαντος καί αὐτοῦ ὑποσχομένου ξυλλήψεσθαι καί τῆς ἄλλης ἑλλάδος ἁπάσης ξυναγωνιουμένης, τά μέν φόβῳ, τά δέ ὠφελίᾳ. σπονδάς τε οὐ λύσετε πρότεροι, ἅς γε καί ὁ θεός κελεύων πολεμεῖν νομίζει παραβεβάσθαι, ἠδικημέναις δέ μᾶλλον βοηθήσετε: λύουσι γάρ οὐχ οἱ ἀμυνόμενοι, ἀλλ' οἱ πρότεροι ἐπιόντες. ’ὥστε πανταχόθεν καλῶς ὑπάρχον ὑμῖν πολεμεῖν καί ἡμῶν κοινῇ τάδε παραινούντων, εἴπερ βεβαιότατον τό ταὐτά ξυμφέροντα καί πόλεσι καί ἰδιώταις εἶναι, μή μέλλετε ποτειδεάταις τε ποιεῖσθαι τιμωρίαν οὖσι δωριεῦσι καί ὑπό ἰώνων πολιορκουμένοις, οὗ πρότερον ἦν τοὐναντίον, καί τῶν ἄλλων μετελθεῖν τήν ἐλευθερίαν, ὡς οὐκέτι ἐνδέχεται περιμένοντας τούς μέν ἤδη βλάπτεσθαι, τούς δ', εἰ γνωσθησόμεθα ξυνελθόντες μέν, ἀμύνεσθαι δέ οὐ τολμῶντες, μή πολύ ὕστερον τό αὐτό πάσχειν: ἀλλά νομίσαντες ἐς ἀνάγκην ἀφῖχθαι, ὦ ἄνδρες ξύμμαχοι, καί ἅμα τάδε ἄριστα λέγεσθαι, ψηφίσασθε τόν πόλεμον μή φοβηθέντες τό αὐτίκα δεινόν, τῆς δ' ἀπ' αὐτοῦ διά πλείονος εἰρήνης ἐπιθυμήσαντες: ἐκ πολέμου μέν γάρ εἰρήνη μᾶλλον βεβαιοῦται, ἀφ' ἡσυχίας δέ μή πολεμῆσαι οὐχ ὁμοίως ἀκίνδυνον. καί τήν καθεστηκυῖαν ἐν τῇ ἑλλάδι πόλιν τύραννον ἡγησάμενοι ἐπί πᾶσιν ὁμοίως καθεστάναι, ὥστε τῶν μέν ἤδη ἄρχειν, τῶν δέ διανοεῖσθαι, παραστησώμεθα ἐπελθόντες, καί αὐτοί τε ἀκινδύνως τό λοιπόν οἰκῶμεν καί τούς νῦν δεδουλωμένους ἕλληνας ἐλευθερώσωμεν.‘ τοιαῦτα μέν οἱ κορίνθιοι εἶπον. οἱ δέ λακεδαιμόνιοι ἐπειδή ἀφ' ἁπάντων ἤκουσαν γνώμην, ψῆφον ἐπήγαγον τοῖς ξυμμάχοις ἅπασιν ὅσοι παρῆσαν ἑξῆς, καί μείζονι καί ἐλάσσονι πόλει: καί τό πλῆθος ἐψηφίσαντο πολεμεῖν. δεδογμένον δέ αὐτοῖς εὐθύς μέν ἀδύνατα ἦν ἐπιχειρεῖν ἀπαρασκεύοις οὖσιν, ἐκπορίζεσθαι δέ ἐδόκει ἑκάστοις ἅ πρόσφορα ἦν καί μή εἶναι μέλλησιν. ὅμως δέ καθισταμένοις ὧν ἔδει ἐνιαυτός μέν οὐ διετρίβη, ἔλασσον δέ, πρίν ἐσβαλεῖν ἐς τήν ἀττικήν καί τόν πόλεμον ἄρασθαι φανερῶς. ἐν τούτῳ δέ ἐπρεσβεύοντο τῷ χρόνῳ πρός τούς ἀθηναίους ἐγκλήματα ποιούμενοι, ὅπως σφίσιν ὅτι μεγίστη πρόφασις εἴη τοῦ πολεμεῖν, ἤν μή τι ἐσακούωσιν. καί πρῶτον μέν πρέσβεις πέμψαντες οἱ λακεδαιμόνιοι ἐκέλευον τούς ἀθηναίους τό ἄγος ἐλαύνειν τῆς θεοῦ: τό δέ ἄγος ἦν τοιόνδε. κύλων ἦν ἀθηναῖος ἀνήρ ὀλυμπιονίκης τῶν πάλαι εὐγενής τε καί δυνατός, ἐγεγαμήκει δέ θυγατέρα θεαγένους μεγαρέως ἀνδρός, ὅς κατ' ἐκεῖνον τόν χρόνον ἐτυράννει μεγάρων. χρωμένῳ δέ τῷ κύλωνι ἐν δελφοῖς ἀνεῖλεν ὁ θεός ἐν τοῦ διός τῇ μεγίστῃ ἑορτῇ καταλαβεῖν τήν ἀθηναίων ἀκρόπολιν. ὁ δέ παρά τε τοῦ θεαγένους δύναμιν λαβών καί τούς φίλους ἀναπείσας, ἐπειδή ἐπῆλθεν ὀλύμπια τά ἐν πελοποννήσῳ, κατέλαβε τήν ἀκρόπολιν ὡς ἐπί τυραννίδι, νομίσας ἑορτήν τε τοῦ διός μεγίστην εἶναι καί ἑαυτῷ τι προσήκειν ὀλύμπια νενικηκότι. εἰ δέ ἐν τῇ ἀττικῇ ἤ ἄλλοθί που ἡ μεγίστη ἑορτή εἴρητο, οὔτε ἐκεῖνος ἔτι κατενόησε τό τε μαντεῖον οὐκ ἐδήλου (ἔστι γάρ καί ἀθηναίοις διάσια ἅ καλεῖται διός ἑορτή μειλιχίου μεγίστη ἔξω τῆς πόλεως, ἐν ᾗ πανδημεί θύουσι πολλά οὐχ ἱερεῖα, ἀλλ' <ἁγνά> θύματα ἐπιχώρια), δοκῶν δέ ὀρθῶς γιγνώσκειν ἐπεχείρησε τῷ ἔργῳ. οἱ δέ ἀθηναῖοι αἰσθόμενοι ἐβοήθησάν τε πανδημεί ἐκ τῶν ἀγρῶν ἐπ' αὐτούς καί προσκαθεζόμενοι ἐπολιόρκουν. χρόνου δέ ἐγγιγνομένου οἱ ἀθηναῖοι τρυχόμενοι τῇ προσεδρίᾳ ἀπῆλθον οἱ πολλοί, ἐπιτρέψαντες τοῖς ἐννέα ἄρχουσι τήν τε φυλακήν καί τό πᾶν αὐτοκράτορσι διαθεῖναι ᾗ ἄν ἄριστα διαγιγνώσκωσιν: τότε δέ τά πολλά τῶν πολιτικῶν οἱ ἐννέα ἄρχοντες ἔπρασσον. οἱ δέ μετά τοῦ κύλωνος πολιορκούμενοι φλαύρως εἶχον σίτου τε καί ὕδατος ἀπορίᾳ. ὁ μέν οὖν κύλων καί ὁ ἀδελφός αὐτοῦ ἐκδιδράσκουσιν: οἱ δ' ἄλλοι ὡς ἐπιέζοντο καί τινες καί ἀπέθνῃσκον ὑπό τοῦ λιμοῦ, καθίζουσιν ἐπί τόν βωμόν ἱκέται τόν ἐν τῇ ἀκροπόλει. ἀναστήσαντες δέ αὐτούς οἱ τῶν ἀθηναίων ἐπιτετραμμένοι τήν φυλακήν, ὡς ἑώρων ἀποθνῄσκοντας ἐν τῷ ἱερῷ, ἐφ' ᾧ μηδέν κακόν ποιήσουσιν, ἀπαγαγόντες ἀπέκτειναν: καθεζομένους δέ τινας καί ἐπί τῶν σεμνῶν θεῶν τοῖς βωμοῖς ἐν τῇ παρόδῳ ἀπεχρήσαντο. καί ἀπό τούτου ἐναγεῖς καί ἀλιτήριοι τῆς θεοῦ ἐκεῖνοί τε ἐκαλοῦντο καί τό γένος τό ἀπ' ἐκείνων. ἤλασαν μέν οὖν καί οἱ ἀθηναῖοι τούς ἐναγεῖς τούτους, ἤλασε δέ καί κλεομένης ὁ λακεδαιμόνιος ὕστερον μετά ἀθηναίων στασιαζόντων, τούς τε ζῶντας ἐλαύνοντες καί τῶν τεθνεώτων τά ὀστᾶ ἀνελόντες ἐξέβαλον: κατῆλθον μέντοι ὕστερον, καί τό γένος αὐτῶν ἔστιν ἔτι ἐν τῇ πόλει. τοῦτο δή τό ἄγος οἱ λακεδαιμόνιοι ἐκέλευον ἐλαύνειν δῆθεν τοῖς θεοῖς πρῶτον τιμωροῦντες, εἰδότες δέ περικλέα τόν ξανθίππου προσεχόμενον αὐτῷ κατά τήν μητέρα καί νομίζοντες ἐκπεσόντος αὐτοῦ ῥᾷον <ἄν> σφίσι προχωρεῖν τά ἀπό τῶν ἀθηναίων. οὐ μέντοι τοσοῦτον ἤλπιζον παθεῖν ἄν αὐτόν τοῦτο ὅσον διαβολήν οἴσειν αὐτῷ πρός τήν πόλιν ὡς καί διά τήν ἐκείνου ξυμφοράν τό μέρος ἔσται ὁ πόλεμος. ὤν γάρ δυνατώτατος τῶν καθ' ἑαυτόν καί ἄγων τήν πολιτείαν ἠναντιοῦτο πάντα τοῖς λακεδαιμονίοις, καί οὐκ εἴα ὑπείκειν, ἀλλ' ἐς τόν πόλεμον ὥρμα τούς ἀθηναίους. ἀντεκέλευον δέ καί οἱ ἀθηναῖοι τούς λακεδαιμονίους τό ἀπό ταινάρου ἄγος ἐλαύνειν: οἱ γάρ λακεδαιμόνιοι ἀναστήσαντές ποτε ἐκ τοῦ ἱεροῦ τοῦ ποσειδῶνος [ἀπό ταινάρου] τῶν εἱλώτων ἱκέτας ἀπαγαγόντες διέφθειραν, δι' ὅ δή καί σφίσιν αὐτοῖς νομίζουσι τόν μέγαν σεισμόν γενέσθαι ἐν σπάρτῃ. ἐκέλευον δέ καί τό τῆς χαλκιοίκου ἄγος ἐλαύνειν αὐτούς: ἐγένετο δέ τοιόνδε. ἐπειδή παυσανίας ὁ λακεδαιμόνιος τό πρῶτον μεταπεμφθείς ὑπό σπαρτιατῶν ἀπό τῆς ἀρχῆς τῆς ἐν ἑλλησπόντῳ καί κριθείς ὑπ' αὐτῶν ἀπελύθη μή ἀδικεῖν, δημοσίᾳ μέν οὐκέτι ἐξεπέμφθη, ἰδίᾳ δέ αὐτός τριήρη λαβών ἑρμιονίδα ἄνευ λακεδαιμονίων ἀφικνεῖται ἐς ἑλλήσποντον, τῷ μέν λόγῳ ἐπί τόν ἑλληνικόν πόλεμον, τῷ δέ ἔργῳ τά πρός βασιλέα πράγματα πράσσειν, ὥσπερ καί τό πρῶτον ἐπεχείρησεν, ἐφιέμενος τῆς ἑλληνικῆς ἀρχῆς. εὐεργεσίαν δέ ἀπό τοῦδε πρῶτον ἐς βασιλέα κατέθετο καί τοῦ παντός πράγματος ἀρχήν ἐποιήσατο: βυζάντιον γάρ ἑλών τῇ προτέρᾳ παρουσίᾳ μετά τήν ἐκ κύπρου ἀναχώρησιν (εἶχον δέ μῆδοι αὐτό καί βασιλέως προσήκοντές τινες καί ξυγγενεῖς οἵ ἑάλωσαν ἐν αὐτῷ) τότε τούτους οὕς ἔλαβεν ἀποπέμπει βασιλεῖ κρύφα τῶν ἄλλων ξυμμάχων, τῷ δέ λόγῳ ἀπέδρασαν αὐτόν. ἔπρασσε δέ ταῦτα μετά γογγύλου τοῦ ἐρετριῶς, ᾧπερ ἐπέτρεψε τό τε βυζάντιον καί τούς αἰχμαλώτους. ἔπεμψε δέ καί ἐπιστολήν τόν γόγγυλον φέροντα αὐτῷ: ἐνεγέγραπτο δέ τάδε ἐν αὐτῇ, ὡς ὕστερον ἀνηυρέθη: ’παυσανίας ὁ ἡγεμών τῆς σπάρτης τούσδε τέ σοι χαρίζεσθαι βουλόμενος ἀποπέμπει δορί ἑλών, καί γνώμην ποιοῦμαι, εἰ καί σοί δοκεῖ, θυγατέρα τε τήν σήν γῆμαι καί σοι σπάρτην τε καί τήν ἄλλην ἑλλάδα ὑποχείριον ποιῆσαι. δυνατός δέ δοκῶ εἶναι ταῦτα πρᾶξαι μετά σοῦ βουλευόμενος. εἰ οὖν τί σε τούτων ἀρέσκει, πέμπε ἄνδρα πιστόν ἐπί θάλασσαν δι' οὗ τό λοιπόν τούς λόγους ποιησόμεθα.‘ τοσαῦτα μέν ἡ γραφή ἐδήλου, ξέρξης δέ ἥσθη τε τῇ ἐπιστολῇ καί ἀποστέλλει ἀρτάβαζον τόν φαρνάκου ἐπί θάλασσαν καί κελεύει αὐτόν τήν τε δασκυλῖτιν σατραπείαν παραλαβεῖν μεγαβάτην ἀπαλλάξαντα, ὅς πρότερον ἦρχε, καί παρά παυσανίαν ἐς βυζάντιον ἐπιστολήν ἀντεπετίθει αὐτῷ ὡς τάχιστα διαπέμψαι καί τήν σφραγῖδα ἀποδεῖξαι, καί ἤν τι αὐτῷ παυσανίας παραγγέλλῃ περί τῶν ἑαυτοῦ πραγμάτων, πράσσειν ὡς ἄριστα καί πιστότατα. ὁ δέ ἀφικόμενος τά τε ἄλλα ἐποίησεν ὥσπερ εἴρητο καί τήν ἐπιστολήν διέπεμψεν: ἀντενεγέγραπτο δέ τάδε: ’ὧδε λέγει βασιλεύς ξέρξης παυσανίᾳ. καί τῶν ἀνδρῶν οὕς μοι πέραν θαλάσσης ἐκ βυζαντίου ἔσωσας κείσεταί σοι εὐεργεσία ἐν τῷ ἡμετέρῳ οἴκῳ ἐς αἰεί ἀνάγραπτος, καί τοῖς λόγοις τοῖς ἀπό σοῦ ἀρέσκομαι. καί σε μήτε νύξ μήθ' ἡμέρα ἐπισχέτω ὥστε ἀνεῖναι πράσσειν τι ὧν ἐμοί ὑπισχνῇ, μηδέ χρυσοῦ καί ἀργύρου δαπάνῃ κεκωλύσθω μηδέ στρατιᾶς πλήθει, εἴ ποι δεῖ παραγίγνεσθαι, ἀλλά μετ' ἀρταβάζου ἀνδρός ἀγαθοῦ, ὅν σοι ἔπεμψα, πρᾶσσε θαρσῶν καί τά ἐμά καί τά σά ὅπῃ κάλλιστα καί ἄριστα ἕξει ἀμφοτέροις.‘ ταῦτα λαβών ὁ παυσανίας τά γράμματα, ὤν καί πρότερον ἐν μεγάλῳ ἀξιώματι ὑπό τῶν ἑλλήνων διά τήν πλαταιᾶσιν ἡγεμονίαν, πολλῷ τότε μᾶλλον ἦρτο καί οὐκέτι ἐδύνατο ἐν τῷ καθεστῶτι τρόπῳ βιοτεύειν, ἀλλά σκευάς τε μηδικάς ἐνδυόμενος ἐκ τοῦ βυζαντίου ἐξῄει καί διά τῆς θρᾴκης πορευόμενον αὐτόν μῆδοι καί αἰγύπτιοι ἐδορυφόρουν, τράπεζάν τε περσικήν παρετίθετο καί κατέχειν τήν διάνοιαν οὐκ ἐδύνατο, ἀλλ' ἔργοις βραχέσι προυδήλου ἅ τῇ γνώμῃ μειζόνως ἐς ἔπειτα ἔμελλε πράξειν. δυσπρόσοδόν τε αὑτόν παρεῖχε καί τῇ ὀργῇ οὕτω χαλεπῇ ἐχρῆτο ἐς πάντας ὁμοίως ὥστε μηδένα δύνασθαι προσιέναι: δι' ὅπερ καί πρός τούς ἀθηναίους οὐχ ἥκιστα ἡ ξυμμαχία μετέστη. οἱ δέ λακεδαιμόνιοι αἰσθόμενοι τό τε πρῶτον δι' αὐτά ταῦτα ἀνεκάλεσαν αὐτόν, καί ἐπειδή τῇ ἑρμιονίδι νηί τό δεύτερον ἐκπλεύσας οὐ κελευσάντων αὐτῶν τοιαῦτα ἐφαίνετο ποιῶν, καί ἐκ τοῦ βυζαντίου βίᾳ ὑπ' ἀθηναίων ἐκπολιορκηθείς ἐς μέν τήν σπάρτην οὐκ ἐπανεχώρει, ἐς δέ κολωνάς τάς τρῳάδας ἱδρυθείς πράσσων τε ἐσηγγέλλετο αὐτοῖς ἐς τούς βαρβάρους καί οὐκ ἐπ' ἀγαθῷ τήν μονήν ποιούμενος, οὕτω δή οὐκέτι ἐπέσχον, ἀλλά πέμψαντες κήρυκα οἱ ἔφοροι καί σκυτάλην εἶπον τοῦ κήρυκος μή λείπεσθαι, εἰ δέ μή, πόλεμον αὐτῷ σπαρτιάτας προαγορεύειν. ὁ δέ βουλόμενος ὡς ἥκιστα ὕποπτος εἶναι καί πιστεύων χρήμασι διαλύσειν τήν διαβολήν ἀνεχώρει τό δεύτερον ἐς σπάρτην. καί ἐς μέν τήν εἱρκτήν ἐσπίπτει τό πρῶτον ὑπό τῶν ἐφόρων (ἔξεστι δέ τοῖς ἐφόροις τόν βασιλέα δρᾶσαι τοῦτο), ἔπειτα διαπραξάμενος ὕστερον ἐξῆλθε καί καθίστησιν ἑαυτόν ἐς κρίσιν τοῖς βουλομένοις περί αὐτῶν ἐλέγχειν. καί φανερόν μέν εἶχον οὐδέν οἱ σπαρτιᾶται σημεῖον, οὔτε οἱ ἐχθροί οὔτε ἡ πᾶσα πόλις, ὅτῳ ἄν πιστεύσαντες βεβαίως ἐτιμωροῦντο ἄνδρα γένους τε τοῦ βασιλείου ὄντα καί ἐν τῷ παρόντι τιμήν ἔχοντα (πλείσταρχον γάρ τόν λεωνίδου ὄντα βασιλέα καί νέον ἔτι ἀνεψιός ὤν ἐπετρόπευεν), ὑποψίας δέ πολλάς παρεῖχε τῇ τε παρανομίᾳ καί ζηλώσει τῶν βαρβάρων μή ἴσος βούλεσθαι εἶναι τοῖς παροῦσι, τά τε ἄλλα αὐτοῦ ἀνεσκόπουν, εἴ τί που ἐξεδεδιῄτητο τῶν καθεστώτων νομίμων, καί ὅτι ἐπί τόν τρίποδά ποτε τόν ἐν δελφοῖς, ὅν ἀνέθεσαν οἱ ἕλληνες ἀπό τῶν μήδων ἀκροθίνιον, ἠξίωσεν ἐπιγράψασθαι αὐτός ἰδίᾳ τό ἐλεγεῖον τόδε: ἑλλήνων ἀρχηγός ἐπεί στρατόν ὤλεσε μήδων, παυσανίας φοίβῳ μνῆμ' ἀνέθηκε τόδε. τό μέν οὖν ἐλεγεῖον οἱ λακεδαιμόνιοι ἐξεκόλαψαν εὐθύς τότε ἀπό τοῦ τρίποδος τοῦτο καί ἐπέγραψαν ὀνομαστί τάς πόλεις ὅσαι ξυγκαθελοῦσαι τόν βάρβαρον ἔστησαν τό ἀνάθημα: τοῦ μέντοι παυσανίου ἀδίκημα καί τότ' ἐδόκει εἶναι, καί ἐπεί γε δή ἐν τούτῳ καθειστήκει, πολλῷ μᾶλλον παρόμοιον πραχθῆναι ἐφαίνετο τῇ παρούσῃ διανοίᾳ. ἐπυνθάνοντο δέ καί ἐς τούς εἵλωτας πράσσειν τι αὐτόν, καί ἦν δέ οὕτως: ἐλευθέρωσίν τε γάρ ὑπισχνεῖτο αὐτοῖς καί πολιτείαν, ἤν ξυνεπαναστῶσι καί τό πᾶν ξυγκατεργάσωνται. ἀλλ' οὐδ' ὥς οὐδέ τῶν εἱλώτων μηνυταῖς τισί πιστεύσαντες ἠξίωσαν νεώτερόν τι ποιεῖν ἐς αὐτόν, χρώμενοι τῷ τρόπῳ ᾧπερ εἰώθασιν ἐς σφᾶς αὐτούς, μή ταχεῖς εἶναι περί ἀνδρός σπαρτιάτου ἄνευ ἀναμφισβητήτων τεκμηρίων βουλεῦσαί τι ἀνήκεστον, πρίν γε δή αὐτοῖς, ὡς λέγεται, ὁ μέλλων τάς τελευταίας βασιλεῖ ἐπιστολάς πρός ἀρτάβαζον κομιεῖν, ἀνήρ ἀργίλιος, παιδικά ποτε ὤν αὐτοῦ καί πιστότατος ἐκείνῳ, μηνυτής γίγνεται, δείσας κατά ἐνθύμησίν τινα ὅτι οὐδείς πω τῶν πρό ἑαυτοῦ ἀγγέλων πάλιν ἀφίκετο, καί παρασημηνάμενος σφραγῖδα, ἵνα, ἤν ψευσθῇ τῆς δόξης ἤ καί ἐκεῖνός τι μεταγράψαι αἰτήσῃ, μή ἐπιγνῷ, λύει τάς ἐπιστολάς, ἐν αἷς ὑπονοήσας τι τοιοῦτον προσεπεστάλθαι καί αὑτόν ηὗρεν ἐγγεγραμμένον κτείνειν. τότε δή οἱ ἔφοροι δείξαντος αὐτοῦ τά γράμματα μᾶλλον μέν ἐπίστευσαν, αὐτήκοοι δέ βουληθέντες ἔτι γενέσθαι αὐτοῦ παυσανίου τι λέγοντος, ἀπό παρασκευῆς τοῦ ἀνθρώπου ἐπί ταίναρον ἱκέτου οἰχομένου καί σκηνησαμένου διπλῆν διαφράγματι καλύβην, ἐς ἥν τῶν [τε] ἐφόρων ἐντός τινας ἔκρυψε, καί παυσανίου ὡς αὐτόν ἐλθόντος καί ἐρωτῶντος τήν πρόφασιν τῆς ἱκετείας ᾔσθοντο πάντα σαφῶς, αἰτιωμένου τοῦ ἀνθρώπου τά τε περί αὐτοῦ γραφέντα καί τἆλλ' ἀποφαίνοντος καθ' ἕκαστον, ὡς οὐδέν πώποτε αὐτόν ἐν ταῖς πρός βασιλέα διακονίαις παραβάλοιτο, προτιμηθείη δ' ἐν ἴσῳ τοῖς πολλοῖς τῶν διακόνων ἀποθανεῖν, κἀκείνου αὐτά τε ταῦτα ξυνομολογοῦντος καί περί τοῦ παρόντος οὐκ ἐῶντος ὀργίζεσθαι, ἀλλά πίστιν ἐκ τοῦ ἱεροῦ διδόντος τῆς ἀναστάσεως καί ἀξιοῦντος ὡς τάχιστα πορεύεσθαι καί μή τά πρασσόμενα διακωλύειν. ἀκούσαντες δέ ἀκριβῶς τότε μέν ἀπῆλθον οἱ ἔφοροι, βεβαίως δέ ἤδη εἰδότες ἐν τῇ πόλει τήν ξύλληψιν ἐποιοῦντο. λέγεται δ' αὐτόν μέλλοντα ξυλληφθήσεσθαι ἐν τῇ ὁδῷ, ἑνός μέν τῶν ἐφόρων τό πρόσωπον προσιόντος ὡς εἶδε, γνῶναι ἐφ' ᾧ ἐχώρει, ἄλλου δέ νεύματι ἀφανεῖ χρησαμένου καί δηλώσαντος εὐνοίᾳ πρός τό ἱερόν τῆς χαλκιοίκου χωρῆσαι δρόμῳ καί προκαταφυγεῖν: ἦν δ' ἐγγύς τό τέμενος. καί ἐς οἴκημα οὐ μέγα ὅ ἦν τοῦ ἱεροῦ ἐσελθών, ἵνα μή ὑπαίθριος ταλαιπωροίη, ἡσύχαζεν. οἱ δέ τό παραυτίκα μέν ὑστέρησαν τῇ διώξει, μετά δέ τοῦτο τοῦ τε οἰκήματος τόν ὄροφον ἀφεῖλον καί τάς θύρας ἔνδον ὄντα τηρήσαντες αὐτόν καί ἀπολαβόντες ἔσω ἀπῳκοδόμησαν, προσκαθεζόμενοί τε ἐξεπολιόρκησαν λιμῷ. καί μέλλοντος αὐτοῦ ἀποψύχειν ὥσπερ εἶχεν ἐν τῷ οἰκήματι, αἰσθόμενοι ἐξάγουσιν ἐκ τοῦ ἱεροῦ ἔτι ἔμπνουν ὄντα, καί ἐξαχθείς ἀπέθανε παραχρῆμα. καί αὐτόν ἐμέλλησαν μέν ἐς τόν καιάδαν [οὗπερ τούς κακούργους] ἐσβάλλειν: ἔπειτα ἔδοξε πλησίον που κατορύξαι. ὁ δέ θεός ὁ ἐν δελφοῖς τόν τε τάφον ὕστερον ἔχρησε τοῖς λακεδαιμονίοις μετενεγκεῖν οὗπερ ἀπέθανε (καί νῦν κεῖται ἐν τῷ προτεμενίσματι, ὅ γραφῇ στῆλαι δηλοῦσι) καί ὡς ἄγος αὐτοῖς ὄν τό πεπραγμένον δύο σώματα ἀνθ' ἑνός τῇ χαλκιοίκῳ ἀποδοῦναι. οἱ δέ ποιησάμενοι χαλκοῦς ἀνδριάντας δύο ὡς ἀντί παυσανίου ἀνέθεσαν. οἱ δέ ἀθηναῖοι, ὡς καί τοῦ θεοῦ ἄγος κρίναντος, ἀντεπέταξαν τοῖς λακεδαιμονίοις ἐλαύνειν αὐτό. τοῦ δέ μηδισμοῦ τοῦ παυσανίου οἱ λακεδαιμόνιοι πρέσβεις πέμψαντες παρά τούς ἀθηναίους ξυνεπῃτιῶντο καί τόν θεμιστοκλέα, ὡς ηὕρισκον ἐκ τῶν περί παυσανίαν ἐλέγχων, ἠξίουν τε τοῖς αὐτοῖς κολάζεσθαι αὐτόν. οἱ δέ πεισθέντες (ἔτυχε γάρ ὠστρακισμένος καί ἔχων δίαιταν μέν ἐν ἄργει, ἐπιφοιτῶν δέ καί ἐς τήν ἄλλην πελοπόννησον) πέμπουσι μετά τῶν λακεδαιμονίων ἑτοίμων ὄντων ξυνδιώκειν ἄνδρας οἷς εἴρητο ἄγειν ὅπου ἄν περιτύχωσιν. ὁ δέ θεμιστοκλῆς προαισθόμενος φεύγει ἐκ πελοποννήσου ἐς κέρκυραν, ὤν αὐτῶν εὐεργέτης. δεδιέναι δέ φασκόντων κερκυραίων ἔχειν αὐτόν ὥστε λακεδαιμονίοις καί ἀθηναίοις ἀπεχθέσθαι, διακομίζεται ὑπ' αὐτῶν ἐς τήν ἤπειρον τήν καταντικρύ. καί διωκόμενος ὑπό τῶν προστεταγμένων κατά πύστιν ᾗ χωροίη, ἀναγκάζεται κατά τι ἄπορον παρά ἄδμητον τόν μολοσσῶν βασιλέα ὄντα αὐτῷ οὐ φίλον καταλῦσαι. καί ὁ μέν οὐκ ἔτυχεν ἐπιδημῶν, ὁ δέ τῆς γυναικός ἱκέτης γενόμενος διδάσκεται ὑπ' αὐτῆς τόν παῖδα σφῶν λαβών καθέζεσθαι ἐπί τήν ἑστίαν. καί ἐλθόντος οὐ πολύ ὕστερον τοῦ ἀδμήτου δηλοῖ τε ὅς ἐστι καί οὐκ ἀξιοῖ, εἴ τι ἄρα αὐτός ἀντεῖπεν αὐτῷ ἀθηναίων δεομένῳ, φεύγοντα τιμωρεῖσθαι: καί γάρ ἄν ὑπ' ἐκείνου πολλῷ ἀσθενεστέρου ἐν τῷ παρόντι κακῶς πάσχειν, γενναῖον δέ εἶναι τούς ὁμοίους ἀπό τοῦ ἴσου τιμωρεῖσθαι. καί ἅμα αὐτός μέν ἐκείνῳ χρείας τινός καί οὐκ ἐς τό σῶμα σῴζεσθαι ἐναντιωθῆναι, ἐκεῖνον δ' ἄν, εἰ ἐκδοίη αὐτόν (εἰπών ὑφ' ὧν καί ἐφ' ᾧ διώκεται), σωτηρίας ἄν τῆς ψυχῆς ἀποστερῆσαι. ὁ δέ ἀκούσας ἀνίστησί τε αὐτόν μετά τοῦ ἑαυτοῦ υἱέος, ὥσπερ καί ἔχων αὐτόν ἐκαθέζετο, καί μέγιστον ἦν ἱκέτευμα τοῦτο, καί ὕστερον οὐ πολλῷ τοῖς τε λακεδαιμονίοις καί ἀθηναίοις ἐλθοῦσι καί πολλά εἰποῦσιν οὐκ ἐκδίδωσιν, ἀλλ' ἀποστέλλει βουλόμενον ὡς βασιλέα πορευθῆναι ἐπί τήν ἑτέραν θάλασσαν πεζῇ ἐς πύδναν τήν ἀλεξάνδρου. ἐν ᾗ ὁλκάδος τυχών ἀναγομένης ἐπ' ἰωνίας καί ἐπιβάς καταφέρεται χειμῶνι ἐς τό ἀθηναίων στρατόπεδον, ὅ ἐπολιόρκει νάξον. καί (ἦν γάρ ἀγνώς τοῖς ἐν τῇ νηί) δείσας φράζει τῷ ναυκλήρῳ ὅστις ἐστί καί δι' ἅ φεύγει, καί εἰ μή σώσει αὐτόν, ἔφη ἐρεῖν ὅτι χρήμασι πεισθείς αὐτόν ἄγει: τήν δέ ἀσφάλειαν εἶναι μηδένα ἐκβῆναι ἐκ τῆς νεώς μέχρι πλοῦς γένηται: πειθομένῳ δ' αὐτῷ χάριν ἀπομνήσεσθαι ἀξίαν. ὁ δέ ναύκληρος ποιεῖ τε ταῦτα καί ἀποσαλεύσας ἡμέραν καί νύκτα ὑπέρ τοῦ στρατοπέδου ὕστερον ἀφικνεῖται ἐς ἔφεσον. καί ὁ θεμιστοκλῆς ἐκεῖνόν τε ἐθεράπευσε χρημάτων δόσει (ἦλθε γάρ αὐτῷ ὕστερον ἔκ τε ἀθηνῶν παρά τῶν φίλων καί ἐξ ἄργους ἅ ὑπεξέκειτο) καί μετά τῶν κάτω περσῶν τινός πορευθείς ἄνω ἐσπέμπει γράμματα πρός βασιλέα ἀρταξέρξην τόν ξέρξου νεωστί βασιλεύοντα. ἐδήλου δέ ἡ γραφή ὅτι ’θεμιστοκλῆς ἥκω παρά σέ, ὅς κακά μέν πλεῖστα ἑλλήνων εἴργασμαι τόν ὑμέτερον οἶκον, ὅσον χρόνον τόν σόν πατέρα ἐπιόντα ἐμοί ἀνάγκῃ ἠμυνόμην, πολύ δ' ἔτι πλείω ἀγαθά, ἐπειδή ἐν τῷ ἀσφαλεῖ μέν ἐμοί, ἐκείνῳ δέ ἐν ἐπικινδύνῳ πάλιν ἡ ἀποκομιδή ἐγίγνετο. καί μοι εὐεργεσία ὀφείλεται (γράψας τήν τε ἐκ σαλαμῖνος προάγγελσιν τῆς ἀναχωρήσεως καί τήν τῶν γεφυρῶν, ἥν ψευδῶς προσεποιήσατο, τότε δι' αὑτόν οὐ διάλυσιν), καί νῦν ἔχων σε μεγάλα ἀγαθά δρᾶσαι πάρειμι διωκόμενος ὑπό τῶν ἑλλήνων διά τήν σήν φιλίαν. βούλομαι δ' ἐνιαυτόν ἐπισχών αὐτός σοι περί ὧν ἥκω δηλῶσαι.‘ βασιλεύς δέ, ὡς λέγεται, ἐθαύμασέ τε αὐτοῦ τήν διάνοιαν καί ἐκέλευε ποιεῖν οὕτως. ὁ δ' ἐν τῷ χρόνῳ ὅν ἐπέσχε τῆς τε περσίδος γλώσσης ὅσα ἐδύνατο κατενόησε καί τῶν ἐπιτηδευμάτων τῆς χώρας: ἀφικόμενος δέ μετά τόν ἐνιαυτόν γίγνεται παρ' αὐτῷ μέγας καί ὅσος οὐδείς πω ἑλλήνων διά τε τήν προϋπάρχουσαν ἀξίωσιν καί τοῦ ἑλληνικοῦ ἐλπίδα, ἥν ὑπετίθει αὐτῷ δουλώσειν, μάλιστα δέ ἀπό τοῦ πεῖραν διδούς ξυνετός φαίνεσθαι. ἦν γάρ ὁ θεμιστοκλῆς βεβαιότατα δή φύσεως ἰσχύν δηλώσας καί διαφερόντως τι ἐς αὐτό μᾶλλον ἑτέρου ἄξιος θαυμάσαι: οἰκείᾳ γάρ ξυνέσει καί οὔτε προμαθών ἐς αὐτήν οὐδέν οὔτ' ἐπιμαθών, τῶν τε παραχρῆμα δι' ἐλαχίστης βουλῆς κράτιστος γνώμων καί τῶν μελλόντων ἐπί πλεῖστον τοῦ γενησομένου ἄριστος εἰκαστής: καί ἅ μέν μετά χεῖρας ἔχοι, καί ἐξηγήσασθαι οἷός τε, ὧν δ' ἄπειρος εἴη, κρῖναι ἱκανῶς οὐκ ἀπήλλακτο: τό τε ἄμεινον ἤ χεῖρον ἐν τῷ ἀφανεῖ ἔτι προεώρα μάλιστα. καί τό ξύμπαν εἰπεῖν φύσεως μέν δυνάμει, μελέτης δέ βραχύτητι κράτιστος δή οὗτος αὐτοσχεδιάζειν τά δέοντα ἐγένετο. νοσήσας δέ τελευτᾷ τόν βίον: λέγουσι δέ τινες καί ἑκούσιον φαρμάκῳ ἀποθανεῖν αὐτόν, ἀδύνατον νομίσαντα εἶναι ἐπιτελέσαι βασιλεῖ ἅ ὑπέσχετο. μνημεῖον μέν οὖν αὐτοῦ ἐν μαγνησίᾳ ἐστί τῇ ἀσιανῇ ἐν τῇ ἀγορᾷ: ταύτης γάρ ἦρχε τῆς χώρας, δόντος βασιλέως αὐτῷ μαγνησίαν μέν ἄρτον, ἥ προσέφερε πεντήκοντα τάλαντα τοῦ ἐνιαυτοῦ, λάμψακον δέ οἶνον (ἐδόκει γάρ πολυοινότατον τῶν τότε εἶναι), μυοῦντα δέ ὄψον. τά δέ ὀστᾶ φασί κομισθῆναι αὐτοῦ οἱ προσήκοντες οἴκαδε κελεύσαντος ἐκείνου καί τεθῆναι κρύφα ἀθηναίων ἐν τῇ ἀττικῇ: οὐ γάρ ἐξῆν θάπτειν ὡς ἐπί προδοσίᾳ φεύγοντος. τά μέν κατά παυσανίαν τόν λακεδαιμόνιον καί θεμιστοκλέα τόν ἀθηναῖον, λαμπροτάτους γενομένους τῶν καθ' ἑαυτούς ἑλλήνων, οὕτως ἐτελεύτησεν. λακεδαιμόνιοι δέ ἐπί μέν τῆς πρώτης πρεσβείας τοιαῦτα ἐπέταξάν τε καί ἀντεκελεύσθησαν περί τῶν ἐναγῶν τῆς ἐλάσεως: ὕστερον δέ φοιτῶντες παρ' ἀθηναίους ποτειδαίας τε ἀπανίστασθαι ἐκέλευον καί αἴγιναν αὐτόνομον ἀφιέναι, καί μάλιστά γε πάντων καί ἐνδηλότατα προύλεγον τό περί μεγαρέων ψήφισμα καθελοῦσι μή ἄν γίγνεσθαι πόλεμον, ἐν ᾧ εἴρητο αὐτούς μή χρῆσθαι τοῖς λιμέσι τοῖς ἐν τῇ ἀθηναίων ἀρχῇ μηδέ τῇ ἀττικῇ ἀγορᾷ. οἱ δέ ἀθηναῖοι οὔτε τἆλλα ὑπήκουον οὔτε τό ψήφισμα καθῄρουν, ἐπικαλοῦντες ἐπεργασίαν μεγαρεῦσι τῆς γῆς τῆς ἱερᾶς καί τῆς ἀορίστου καί ἀνδραπόδων ὑποδοχήν τῶν ἀφισταμένων. τέλος δέ ἀφικομένων τῶν τελευταίων πρέσβεων ἐκ λακεδαίμονος, ῥαμφίου τε καί μελησίππου καί ἀγησάνδρου, καί λεγόντων ἄλλο μέν οὐδέν ὧν πρότερον εἰώθεσαν, αὐτά δέ τάδε ὅτι ’λακεδαιμόνιοι βούλονται τήν εἰρήνην εἶναι, εἴη δ' ἄν εἰ τούς ἕλληνας αὐτονόμους ἀφεῖτε,‘ ποιήσαντες ἐκκλησίαν οἱ ἀθηναῖοι γνώμας σφίσιν αὐτοῖς προυτίθεσαν, καί ἐδόκει ἅπαξ περί ἁπάντων βουλευσαμένους ἀποκρίνασθαι. καί παριόντες ἄλλοι τε πολλοί ἔλεγον ἐπ' ἀμφότερα γιγνόμενοι ταῖς γνώμαις καί ὡς χρή πολεμεῖν καί ὡς μή ἐμπόδιον εἶναι τό ψήφισμα εἰρήνης, ἀλλά καθελεῖν, καί παρελθών περικλῆς ὁ ξανθίππου, ἀνήρ κατ' ἐκεῖνον τόν χρόνον πρῶτος ἀθηναίων, λέγειν τε καί πράσσειν δυνατώτατος, παρῄνει τοιάδε. ’τῆς μέν γνώμης, ὦ ἀθηναῖοι, αἰεί τῆς αὐτῆς ἔχομαι, μή εἴκειν πελοποννησίοις, καίπερ εἰδώς τούς ἀνθρώπους οὐ τῇ αὐτῇ ὀργῇ ἀναπειθομένους τε πολεμεῖν καί ἐν τῷ ἔργῳ πράσσοντας, πρός δέ τάς ξυμφοράς καί τάς γνώμας τρεπομένους. ὁρῶ δέ καί νῦν ὁμοῖα καί παραπλήσια ξυμβουλευτέα μοι ὄντα, καί τούς ἀναπειθομένους ὑμῶν δικαιῶ τοῖς κοινῇ δόξασιν, ἤν ἄρα τι καί σφαλλώμεθα, βοηθεῖν, ἤ μηδέ κατορθοῦντας τῆς ξυνέσεως μεταποιεῖσθαι. ἐνδέχεται γάρ τάς ξυμφοράς τῶν πραγμάτων οὐχ ἧσσον ἀμαθῶς χωρῆσαι ἤ καί τάς διανοίας τοῦ ἀνθρώπου: δι' ὅπερ καί τήν τύχην, ὅσα ἄν παρά λόγον ξυμβῇ, εἰώθαμεν αἰτιᾶσθαι. ‘λακεδαιμόνιοι δέ πρότερόν τε δῆλοι ἦσαν ἐπιβουλεύοντες ἡμῖν καί νῦν οὐχ ἥκιστα. εἰρημένον γάρ δίκας μέν τῶν διαφορῶν ἀλλήλοις διδόναι καί δέχεσθαι, ἔχειν δέ ἑκατέρους ἅ ἔχομεν, οὔτε αὐτοί δίκας πω ᾔτησαν οὔτε ἡμῶν διδόντων δέχονται, βούλονται δέ πολέμῳ μᾶλλον ἤ λόγοις τά ἐγκλήματα διαλύεσθαι, καί ἐπιτάσσοντες ἤδη καί οὐκέτι αἰτιώμενοι πάρεισιν. ποτειδαίας τε γάρ ἀπανίστασθαι κελεύουσι καί αἴγιναν αὐτόνομον ἀφιέναι καί τό μεγαρέων ψήφισμα καθαιρεῖν: οἱ δέ τελευταῖοι οἵδε ἥκοντες καί τούς ἕλληνας προαγορεύουσιν αὐτονόμους ἀφιέναι. ὑμῶν δέ μηδείς νομίσῃ περί βραχέος ἄν πολεμεῖν, εἰ τό μεγαρέων ψήφισμα μή καθέλοιμεν, ὅπερ μάλιστα προύχονται, εἰ καθαιρεθείη, μή ἄν γίγνεσθαι τόν πόλεμον, μηδέ ἐν ὑμῖν αὐτοῖς αἰτίαν ὑπολίπησθε ὡς διά μικρόν ἐπολεμήσατε. τό γάρ βραχύ τι τοῦτο πᾶσαν ὑμῶν ἔχει τήν βεβαίωσιν καί πεῖραν τῆς γνώμης. οἷς εἰ ξυγχωρήσετε, καί ἄλλο τι μεῖζον εὐθύς ἐπιταχθήσεσθε ὡς φόβῳ καί τοῦτο ὑπακούσαντες: ἀπισχυρισάμενοι δέ σαφές ἄν καταστήσαιτε αὐτοῖς ἀπό τοῦ ἴσου ὑμῖν μᾶλλον προσφέρεσθαι. αὐτόθεν δή διανοήθητε ἤ ὑπακούειν πρίν τι βλαβῆναι, ἤ εἰ πολεμήσομεν, ὥσπερ ἔμοιγε ἄμεινον δοκεῖ εἶναι, καί ἐπί μεγάλῃ καί ἐπί βραχείᾳ ὁμοίως προφάσει μή εἴξοντες μηδέ ξύν φόβῳ ἕξοντες ἅ κεκτήμεθα: τήν γάρ αὐτήν δύναται δούλωσιν ἥ τε μεγίστη καί ἐλαχίστη δικαίωσις ἀπό τῶν ὁμοίων πρό δίκης τοῖς πέλας ἐπιτασσομένη. ’τά δέ τοῦ πολέμου καί τῶν ἑκατέροις ὑπαρχόντων ὡς οὐκ ἀσθενέστερα ἕξομεν γνῶτε καθ' ἕκαστον ἀκούοντες. αὐτουργοί τε γάρ εἰσι πελοποννήσιοι καί οὔτε ἰδίᾳ οὔτ' ἐν κοινῷ χρήματά ἐστιν αὐτοῖς, ἔπειτα χρονίων πολέμων καί διαποντίων ἄπειροι διά τό βραχέως αὐτοί ἐπ' ἀλλήλους ὑπό πενίας ἐπιφέρειν. καί οἱ τοιοῦτοι οὔτε ναῦς πληροῦντες οὔτε πεζάς στρατιάς πολλάκις ἐκπέμπειν δύνανται, ἀπό τῶν ἰδίων τε ἅμα ἀπόντες καί ἀπό τῶν αὑτῶν δαπανῶντες καί προσέτι καί θαλάσσης εἰργόμενοι: αἱ δέ περιουσίαι τούς πολέμους μᾶλλον ἤ αἱ βίαιοι ἐσφοραί ἀνέχουσιν. σώμασί τε ἑτοιμότεροι οἱ αὐτουργοί τῶν ἀνθρώπων ἤ χρήμασι πολεμεῖν, τό μέν πιστόν ἔχοντες ἐκ τῶν κινδύνων κἄν περιγενέσθαι, τό δέ οὐ βέβαιον μή οὐ προαναλώσειν, ἄλλως τε κἄν παρά δόξαν, ὅπερ εἰκός, ὁ πόλεμος αὐτοῖς μηκύνηται. μάχῃ μέν γάρ μιᾷ πρός ἅπαντας ἕλληνας δυνατοί πελοποννήσιοι καί οἱ ξύμμαχοι ἀντισχεῖν, πολεμεῖν δέ μή πρός ὁμοίαν ἀντιπαρασκευήν ἀδύνατοι, ὅταν μήτε βουλευτηρίῳ ἑνί χρώμενοι παραχρῆμά τι ὀξέως ἐπιτελῶσι πάντες τε ἰσόψηφοι ὄντες καί οὐχ ὁμόφυλοι τό ἐφ' ἑαυτόν ἕκαστος σπεύδῃ: ἐξ ὧν φιλεῖ μηδέν ἐπιτελές γίγνεσθαι. καί γάρ οἱ μέν ὡς μάλιστα τιμωρήσασθαί τινα βούλονται, οἱ δέ ὡς ἥκιστα τά οἰκεῖα φθεῖραι. χρόνιοί τε ξυνιόντες ἐν βραχεῖ μέν μορίῳ σκοποῦσί τι τῶν κοινῶν, τῷ δέ πλέονι τά οἰκεῖα πράσσουσι, καί ἕκαστος οὐ παρά τήν ἑαυτοῦ ἀμέλειαν οἴεται βλάψειν, μέλειν δέ τινι καί ἄλλῳ ὑπέρ ἑαυτοῦ τι προϊδεῖν, ὥστε τῷ αὐτῷ ὑπό ἁπάντων ἰδίᾳ δοξάσματι λανθάνειν τό κοινόν ἁθρόον φθειρόμενον. ‘μέγιστον δέ, τῇ τῶν χρημάτων σπάνει κωλύσονται, ὅταν σχολῇ αὐτά ποριζόμενοι διαμέλλωσιν: τοῦ δέ πολέμου οἱ καιροί οὐ μενετοί. καί μήν οὐδ' ἡ ἐπιτείχισις οὐδέ τό ναυτικόν αὐτῶν ἄξιον φοβηθῆναι. τήν μέν γάρ χαλεπόν καί ἐν εἰρήνῃ πόλιν ἀντίπαλον κατασκευάσασθαι, ἦ που δή ἐν πολεμίᾳ τε καί οὐχ ἧσσον ἐκείνοις ἡμῶν ἀντεπιτετειχισμένων: φρούριον δ' εἰ ποιήσονται, τῆς μέν γῆς βλάπτοιεν ἄν τι μέρος καταδρομαῖς καί αὐτομολίαις, οὐ μέντοι ἱκανόν γε ἔσται ἐπιτειχίζειν τε κωλύειν ἡμᾶς πλεύσαντας ἐς τήν ἐκείνων καί, ᾗπερ ἰσχύομεν, ταῖς ναυσίν ἀμύνεσθαι: πλέον γάρ ἡμεῖς ἔχομεν τοῦ κατά γῆν ἐκ τοῦ ναυτικοῦ ἐμπειρίας ἤ ἐκεῖνοι ἐκ τοῦ κατ' ἤπειρον ἐς τά ναυτικά. τό δέ τῆς θαλάσσης ἐπιστήμονας γενέσθαι οὐ ῥᾳδίως αὐτοῖς προσγενήσεται. οὐδέ γάρ ὑμεῖς μελετῶντες αὐτό εὐθύς ἀπό τῶν μηδικῶν ἐξείργασθέ πω: πῶς δή ἄνδρες γεωργοί καί οὐ θαλάσσιοι, καί προσέτι οὐδέ μελετῆσαι ἐασόμενοι διά τό ὑφ' ἡμῶν πολλαῖς ναυσίν αἰεί ἐφορμεῖσθαι, ἄξιον ἄν τι δρῷεν; πρός μέν γάρ ὀλίγας ἐφορμούσας κἄν διακινδυνεύσειαν πλήθει τήν ἀμαθίαν θρασύνοντες, πολλαῖς δέ εἰργόμενοι ἡσυχάσουσι καί ἐν τῷ μή μελετῶντι ἀξυνετώτεροι ἔσονται καί δι' αὐτό καί ὀκνηρότεροι. τό δέ ναυτικόν τέχνης ἐστίν, ὥσπερ καί ἄλλο τι, καί οὐκ ἐνδέχεται, ὅταν τύχῃ, ἐκ παρέργου μελετᾶσθαι, ἀλλά μᾶλλον μηδέν ἐκείνῳ πάρεργον ἄλλο γίγνεσθαι. ’εἴ τε καί κινήσαντες τῶν ὀλυμπίασιν ἤ δελφοῖς χρημάτων μισθῷ μείζονι πειρῷντο ἡμῶν ὑπολαβεῖν τούς ξένους τῶν ναυτῶν, μή ὄντων μέν ἡμῶν ἀντιπάλων ἐσβάντων αὐτῶν τε καί τῶν μετοίκων δεινόν ἄν ἦν: νῦν δέ τόδε τε ὑπάρχει, καί, ὅπερ κράτιστον, κυβερνήτας ἔχομεν πολίτας καί τήν ἄλλην ὑπηρεσίαν πλείους καί ἀμείνους ἤ ἅπασα ἡ ἄλλη ἑλλάς. καί ἐπί τῷ κινδύνῳ οὐδείς ἄν δέξαιτο τῶν ξένων τήν τε αὑτοῦ φεύγειν καί μετά τῆς ἥσσονος ἅμα ἐλπίδος ὀλίγων ἡμερῶν ἕνεκα μεγάλου μισθοῦ δόσεως ἐκείνοις ξυναγωνίζεσθαι. ‘καί τά μέν πελοποννησίων ἔμοιγε τοιαῦτα καί παραπλήσια δοκεῖ εἶναι, τά δέ ἡμέτερα τούτων τε ὧνπερ ἐκείνοις ἐμεμψάμην ἀπηλλάχθαι καί ἄλλα οὐκ ἀπό τοῦ ἴσου μεγάλα ἔχειν. ἤν τε ἐπί τήν χώραν ἡμῶν πεζῇ ἴωσιν, ἡμεῖς ἐπί τήν ἐκείνων πλευσούμεθα, καί οὐκέτι ἐκ τοῦ ὁμοίου ἔσται πελοποννήσου τε μέρος τι τμηθῆναι καί τήν ἀττικήν ἅπασαν: οἱ μέν γάρ οὐχ ἕξουσιν ἄλλην ἀντιλαβεῖν ἀμαχεί, ἡμῖν δ' ἐστί γῆ πολλή καί ἐν νήσοις καί κατ' ἤπειρον: μέγα γάρ τό τῆς θαλάσσης κράτος. σκέψασθε δέ: εἰ γάρ ἦμεν νησιῶται, τίνες ἄν ἀληπτότεροι ἦσαν; καί νῦν χρή ὅτι ἐγγύτατα τούτου διανοηθέντας τήν μέν γῆν καί οἰκίας ἀφεῖναι, τῆς δέ θαλάσσης καί πόλεως φυλακήν ἔχειν, καί πελοποννησίοις ὑπέρ αὐτῶν ὀργισθέντας πολλῷ πλέοσι μή διαμάχεσθαι (κρατήσαντές τε γάρ αὖθις οὐκ ἐλάσσοσι μαχούμεθα καί ἤν σφαλῶμεν, τά τῶν ξυμμάχων, ὅθεν ἰσχύομεν, προσαπόλλυται: οὐ γάρ ἡσυχάσουσι μή ἱκανῶν ἡμῶν ὄντων ἐπ' αὐτούς στρατεύειν), τήν τε ὀλόφυρσιν μή οἰκιῶν καί γῆς ποιεῖσθαι, ἀλλά τῶν σωμάτων: οὐ γάρ τάδε τούς ἄνδρας, ἀλλ' οἱ ἄνδρες ταῦτα κτῶνται. καί εἰ ᾤμην πείσειν ὑμᾶς, αὐτούς ἄν ἐξελθόντας ἐκέλευον αὐτά δῃῶσαι καί δεῖξαι πελοποννησίοις ὅτι τούτων γε ἕνεκα οὐχ ὑπακούσεσθε. ’πολλά δέ καί ἄλλα ἔχω ἐς ἐλπίδα τοῦ περιέσεσθαι, ἤν ἐθέλητε ἀρχήν τε μή ἐπικτᾶσθαι ἅμα πολεμοῦντες καί κινδύνους αὐθαιρέτους μή προστίθεσθαι: μᾶλλον γάρ πεφόβημαι τάς οἰκείας ἡμῶν ἁμαρτίας ἤ τάς τῶν ἐναντίων διανοίας. ἀλλ' ἐκεῖνα μέν καί ἐν ἄλλῳ λόγῳ ἅμα τοῖς ἔργοις δηλωθήσεται: νῦν δέ τούτοις ἀποκρινάμενοι ἀποπέμψωμεν, μεγαρέας μέν ὅτι ἐάσομεν ἀγορᾷ καί λιμέσι χρῆσθαι, ἤν καί λακεδαιμόνιοι ξενηλασίας μή ποιῶσι μήτε ἡμῶν μήτε τῶν ἡμετέρων ξυμμάχων (οὔτε γάρ ἐκεῖνο κωλύει ἐν ταῖς σπονδαῖς οὔτε τόδε), τάς δέ πόλεις ὅτι αὐτονόμους ἀφήσομεν, εἰ καί αὐτονόμους ἔχοντες ἐσπεισάμεθα, καί ὅταν κἀκεῖνοι ταῖς ἑαυτῶν ἀποδῶσι πόλεσι μή σφίσι [τοῖς λακεδαιμονίοις] ἐπιτηδείως αὐτονομεῖσθαι, ἀλλ' αὐτοῖς ἑκάστοις ὡς βούλονται: δίκας τε ὅτι ἐθέλομεν δοῦναι κατά τάς ξυνθήκας, πολέμου δέ οὐκ ἄρξομεν, ἀρχομένους δέ ἀμυνούμεθα. ταῦτα γάρ δίκαια καί πρέποντα ἅμα τῇδε τῇ πόλει ἀποκρίνασθαι. εἰδέναι δέ χρή ὅτι ἀνάγκη πολεμεῖν, ἤν δέ ἑκούσιοι μᾶλλον δεχώμεθα, ἧσσον ἐγκεισομένους τούς ἐναντίους ἕξομεν, ἔκ τε τῶν μεγίστων κινδύνων ὅτι καί πόλει καί ἰδιώτῃ μέγισται τιμαί περιγίγνονται. οἱ γοῦν πατέρες ἡμῶν ὑποστάντες μήδους καί οὐκ ἀπό τοσῶνδε ὁρμώμενοι, ἀλλά καί τά ὑπάρχοντα ἐκλιπόντες, γνώμῃ τε πλέονι ἤ τύχῃ καί τόλμῃ μείζονι ἤ δυνάμει τόν τε βάρβαρον ἀπεώσαντο καί ἐς τάδε προήγαγον αὐτά. ὧν οὐ χρή λείπεσθαι, ἀλλά τούς τε ἐχθρούς παντί τρόπῳ ἀμύνεσθαι καί τοῖς ἐπιγιγνομένοις πειρᾶσθαι αὐτά μή ἐλάσσω παραδοῦναι.‘ ὁ μέν περικλῆς τοιαῦτα εἶπεν, οἱ δέ ἀθηναῖοι νομίσαντες ἄριστα σφίσι παραινεῖν αὐτόν ἐψηφίσαντο ἅ ἐκέλευε, καί τοῖς λακεδαιμονίοις ἀπεκρίναντο τῇ ἐκείνου γνώμῃ, καθ' ἕκαστά τε ὡς ἔφρασε καί τό ξύμπαν, οὐδέν κελευόμενοι ποιήσειν, δίκῃ δέ κατά τάς ξυνθήκας ἑτοῖμοι εἶναι διαλύεσθαι περί τῶν ἐγκλημάτων ἐπί ἴσῃ καί ὁμοίᾳ. καί οἱ μέν ἀπεχώρησαν ἐπ' οἴκου καί οὐκέτι ὕστερον ἐπρεσβεύοντο: αἰτίαι δέ αὗται καί διαφοραί ἐγένοντο ἀμφοτέροις πρό τοῦ πολέμου, ἀρξάμεναι εὐθύς ἀπό τῶν ἐν ἐπιδάμνῳ καί κερκύρᾳ: ἐπεμείγνυντο δέ ὅμως ἐν αὐταῖς καί παρ' ἀλλήλους ἐφοίτων ἀκηρύκτως μέν, ἀνυπόπτως δέ οὔ: σπονδῶν γάρ ξύγχυσις τά γιγνόμενα ἦν καί πρόφασις τοῦ πολεμεῖν. {ιστοριων β} ἄρχεται δέ ὁ πόλεμος ἐνθένδε ἤδη ἀθηναίων καί πελοποννησίων καί τῶν ἑκατέροις ξυμμάχων, ἐν ᾧ οὔτε ἐπεμείγνυντο ἔτι ἀκηρυκτεί παρ' ἀλλήλους καταστάντες τε ξυνεχῶς ἐπολέμουν: γέγραπται δέ ἑξῆς ὡς ἕκαστα ἐγίγνετο κατά θέρος καί χειμῶνα. τέσσαρα μέν γάρ καί δέκα ἔτη ἐνέμειναν αἱ τριακοντούτεις σπονδαί αἵ ἐγένοντο μετ' εὐβοίας ἅλωσιν: τῷ δέ πέμπτῳ καί δεκάτῳ ἔτει, ἐπί χρυσίδος ἐν ἄργει τότε πεντήκοντα δυοῖν δέοντα ἔτη ἱερωμένης καί αἰνησίου ἐφόρου ἐν σπάρτῃ καί πυθοδώρου ἔτι δύο μῆνας ἄρχοντος ἀθηναίοις, μετά τήν ἐν ποτειδαίᾳ μάχην μηνί ἕκτῳ καί ἅμα ἦρι ἀρχομένῳ θηβαίων ἄνδρες ὀλίγῳ πλείους τριακοσίων (ἡγοῦντο δέ αὐτῶν βοιωταρχοῦντες πυθάγγελός τε ὁ φυλείδου καί διέμπορος ὁ ὀνητορίδου) ἐσῆλθον περί πρῶτον ὕπνον ξύν ὅπλοις ἐς πλάταιαν τῆς βοιωτίας οὖσαν ἀθηναίων ξυμμαχίδα. ἐπηγάγοντο δέ καί ἀνέῳξαν τάς πύλας πλαταιῶν ἄνδρες, ναυκλείδης τε καί οἱ μετ' αὐτοῦ, βουλόμενοι ἰδίας ἕνεκα δυνάμεως ἄνδρας τε τῶν πολιτῶν τούς σφίσιν ὑπεναντίους διαφθεῖραι καί τήν πόλιν θηβαίοις προσποιῆσαι. ἔπραξαν δέ ταῦτα δι' εὐρυμάχου τοῦ λεοντιάδου, ἀνδρός θηβαίων δυνατωτάτου. προϊδόντες γάρ οἱ θηβαῖοι ὅτι ἔσοιτο ὁ πόλεμος ἐβούλοντο τήν πλάταιαν αἰεί σφίσι διάφορον οὖσαν ἔτι ἐν εἰρήνῃ τε καί τοῦ πολέμου μήπω φανεροῦ καθεστῶτος προκαταλαβεῖν. ᾗ καί ῥᾷον ἔλαθον ἐσελθόντες, φυλακῆς οὐ προκαθεστηκυίας. θέμενοι δέ ἐς τήν ἀγοράν τά ὅπλα τοῖς μέν ἐπαγαγομένοις οὐκ ἐπείθοντο ὥστε εὐθύς ἔργου ἔχεσθαι καί ἰέναι ἐπί τάς οἰκίας τῶν ἐχθρῶν, γνώμην δ' ἐποιοῦντο κηρύγμασί τε χρήσασθαι ἐπιτηδείοις καί ἐς ξύμβασιν μᾶλλον καί φιλίαν τήν πόλιν ἀγαγεῖν (καί ἀνεῖπεν ὁ κῆρυξ, εἴ τις βούλεται κατά τά πάτρια τῶν πάντων βοιωτῶν ξυμμαχεῖν, τίθεσθαι παρ' αὑτούς τά ὅπλα), νομίζοντες σφίσι ῥᾳδίως τούτῳ τῷ τρόπῳ προσχωρήσειν τήν πόλιν. οἱ δέ πλαταιῆς ὡς ᾔσθοντο ἔνδον τε ὄντας τούς θηβαίους καί ἐξαπιναίως κατειλημμένην τήν πόλιν, καταδείσαντες καί νομίσαντες πολλῷ πλείους ἐσεληλυθέναι (οὐ γάρ ἑώρων ἐν τῇ νυκτί) πρός ξύμβασιν ἐχώρησαν καί τούς λόγους δεξάμενοι ἡσύχαζον, ἄλλως τε καί ἐπειδή ἐς οὐδένα οὐδέν ἐνεωτέριζον. πράσσοντες δέ πως ταῦτα κατενόησαν οὐ πολλούς τούς θηβαίους ὄντας καί ἐνόμισαν ἐπιθέμενοι ῥᾳδίως κρατήσειν: τῷ γάρ πλήθει τῶν πλαταιῶν οὐ βουλομένῳ ἦν τῶν ἀθηναίων ἀφίστασθαι. ἐδόκει οὖν ἐπιχειρητέα εἶναι, καί ξυνελέγοντο διορύσσοντες τούς κοινούς τοίχους παρ' ἀλλήλους, ὅπως μή διά τῶν ὁδῶν φανεροί ὦσιν ἰόντες, ἁμάξας τε ἄνευ τῶν ὑποζυγίων ἐς τάς ὁδούς καθίστασαν, ἵνα ἀντί τείχους ᾖ, καί τἆλλα ἐξήρτυον ᾗ ἕκαστον ἐφαίνετο πρός τά παρόντα ξύμφορον ἔσεσθαι. ἐπεί δέ ὡς ἐκ τῶν δυνατῶν ἑτοῖμα ἦν, φυλάξαντες ἔτι νύκτα καί αὐτό τό περίορθρον ἐχώρουν ἐκ τῶν οἰκιῶν ἐπ' αὐτούς, ὅπως μή κατά φῶς θαρσαλεωτέροις οὖσι προσφέροιντο καί σφίσιν ἐκ τοῦ ἴσου γίγνωνται, ἀλλ' ἐν νυκτί φοβερώτεροι ὄντες ἥσσους ὦσι τῆς σφετέρας ἐμπειρίας τῆς κατά τήν πόλιν. προσέβαλόν τε εὐθύς καί ἐς χεῖρας ᾖσαν κατά τάχος. οἱ δ' ὡς ἔγνωσαν ἐξηπατημένοι, ξυνεστρέφοντό τε ἐν σφίσιν αὐτοῖς καί τάς προσβολάς ᾗ προσπίπτοιεν ἀπεωθοῦντο. καί δίς μέν ἤ τρίς ἀπεκρούσαντο, ἔπειτα πολλῷ θορύβῳ αὐτῶν τε προσβαλόντων καί τῶν γυναικῶν καί τῶν οἰκετῶν ἅμα ἀπό τῶν οἰκιῶν κραυγῇ τε καί ὀλολυγῇ χρωμένων λίθοις τε καί κεράμῳ βαλλόντων, καί ὑετοῦ ἅμα διά νυκτός πολλοῦ ἐπιγενομένου, ἐφοβήθησαν καί τραπόμενοι ἔφευγον διά τῆς πόλεως, ἄπειροι μέν ὄντες οἱ πλείους ἐν σκότῳ καί πηλῷ τῶν διόδων ᾗ χρή σωθῆναι (καί γάρ τελευτῶντος τοῦ μηνός τά γιγνόμενα ἦν), ἐμπείρους δέ ἔχοντες τούς διώκοντας τοῦ μή ἐκφεύγειν, ὥστε διεφθείροντο οἱ πολλοί. τῶν δέ πλαταιῶν τις τάς πύλας ᾗ ἐσῆλθον καί αἵπερ ἦσαν μόναι ἀνεῳγμέναι ἔκλῃσε στυρακίῳ ἀκοντίου ἀντί βαλάνου χρησάμενος ἐς τόν μοχλόν, ὥστε μηδέ ταύτῃ ἔξοδον ἔτι εἶναι. διωκόμενοι δέ κατά τήν πόλιν οἱ μέν τινες αὐτῶν ἐπί τό τεῖχος ἀναβάντες ἔρριψαν ἐς τό ἔξω σφᾶς αὐτούς καί διεφθάρησαν οἱ πλείους, οἱ δέ κατά πύλας ἐρήμους γυναικός δούσης πέλεκυν λαθόντες καί διακόψαντες τόν μοχλόν ἐξῆλθον οὐ πολλοί (αἴσθησις γάρ ταχεῖα ἐπεγένετο), ἄλλοι δέ ἄλλῃ τῆς πόλεως σποράδες ἀπώλλυντο. τό δέ πλεῖστον καί ὅσον μάλιστα ἦν ξυνεστραμμένον ἐσπίπτουσιν ἐς οἴκημα μέγα, ὅ ἦν τοῦ τείχους καί αἱ θύραι ἀνεῳγμέναι ἔτυχον αὐτοῦ, οἰόμενοι πύλας τάς θύρας τοῦ οἰκήματος εἶναι καί ἄντικρυς δίοδον ἐς τό ἔξω. ὁρῶντες δέ αὐτούς οἱ πλαταιῆς ἀπειλημμένους ἐβουλεύοντο εἴτε κατακαύσωσιν ὥσπερ ἔχουσιν, ἐμπρήσαντες τό οἴκημα, εἴτε τι ἄλλο χρήσωνται. τέλος δέ οὗτοί τε καί ὅσοι ἄλλοι τῶν θηβαίων περιῆσαν κατά τήν πόλιν πλανώμενοι, ξυνέβησαν τοῖς πλαταιεῦσι παραδοῦναι σφᾶς τε αὐτούς καί τά ὅπλα χρήσασθαι ὅτι ἄν βούλωνται. οἱ μέν δή ἐν τῇ πλαταίᾳ οὕτως ἐπεπράγεσαν: οἱ δ' ἄλλοι θηβαῖοι, οὕς ἔδει ἔτι τῆς νυκτός παραγενέσθαι πανστρατιᾷ, εἴ τι ἄρα μή προχωροίη τοῖς ἐσεληλυθόσι, τῆς ἀγγελίας ἅμα καθ' ὁδόν αὐτοῖς ῥηθείσης περί τῶν γεγενημένων ἐπεβοήθουν. ἀπέχει δέ ἡ πλάταια τῶν θηβῶν σταδίους ἑβδομήκοντα, καί τό ὕδωρ τό γενόμενον τῆς νυκτός ἐποίησε βραδύτερον αὐτούς ἐλθεῖν: ὁ γάρ ἀσωπός ποταμός ἐρρύη μέγας καί οὐ ῥᾳδίως διαβατός ἦν. πορευόμενοί τε ἐν ὑετῷ καί τόν ποταμόν μόλις διαβάντες ὕστερον παρεγένοντο, ἤδη τῶν ἀνδρῶν τῶν μέν διεφθαρμένων, τῶν δέ ζώντων ἐχομένων. ὡς δ' ᾔσθοντο οἱ θηβαῖοι τό γεγενημένον, ἐπεβούλευον τοῖς ἔξω τῆς πόλεως τῶν πλαταιῶν: ἦσαν γάρ καί ἄνθρωποι κατά τούς ἀγρούς καί κατασκευή, οἷα ἀπροσδοκήτου κακοῦ ἐν εἰρήνῃ γενομένου: ἐβούλοντο γάρ σφίσιν, εἴ τινα λάβοιεν, ὑπάρχειν ἀντί τῶν ἔνδον, ἤν ἄρα τύχωσί τινες ἐζωγρημένοι. καί οἱ μέν ταῦτα διενοοῦντο, οἱ δέ πλαταιῆς ἔτι διαβουλευομένων αὐτῶν ὑποτοπήσαντες τοιοῦτόν τι ἔσεσθαι καί δείσαντες περί τοῖς ἔξω κήρυκα ἐξέπεμψαν παρά τούς θηβαίους, λέγοντες ὅτι οὔτε τά πεποιημένα ὅσια δράσειαν ἐν σπονδαῖς σφῶν πειράσαντες καταλαβεῖν τήν πόλιν, τά τε ἔξω ἔλεγον αὐτοῖς μή ἀδικεῖν: εἰ δέ μή, καί αὐτοί ἔφασαν αὐτῶν τούς ἄνδρας ἀποκτενεῖν οὕς ἔχουσι ζῶντας: ἀναχωρησάντων δέ πάλιν ἐκ τῆς γῆς ἀποδώσειν αὐτοῖς τούς ἄνδρας. θηβαῖοι μέν ταῦτα λέγουσι καί ἐπομόσαι φασίν αὐτούς: πλαταιῆς δ' οὐχ ὁμολογοῦσι τούς ἄνδρας εὐθύς ὑποσχέσθαι ἀποδώσειν, ἀλλά λόγων πρῶτον γενομένων ἤν τι ξυμβαίνωσι, καί ἐπομόσαι οὔ φασιν. ἐκ δ' οὖν τῆς γῆς ἀνεχώρησαν οἱ θηβαῖοι οὐδέν ἀδικήσαντες: οἱ δέ πλαταιῆς ἐπειδή τά ἐκ τῆς χώρας κατά τάχος ἐσεκομίσαντο, ἀπέκτειναν τούς ἄνδρας εὐθύς. ἦσαν δέ ὀγδοήκοντα καί ἑκατόν οἱ ληφθέντες, καί εὐρύμαχος εἷς αὐτῶν ἦν, πρός ὅν ἔπραξαν οἱ προδιδόντες. τοῦτο δέ ποιήσαντες ἔς τε τάς ἀθήνας ἄγγελον ἔπεμπον καί τούς νεκρούς ὑποσπόνδους ἀπέδοσαν τοῖς θηβαίοις, τά τε ἐν τῇ πόλει καθίσταντο πρός τά παρόντα ᾗ ἐδόκει αὐτοῖς. τοῖς δ' ἀθηναίοις ἠγγέλθη εὐθύς τά περί τῶν πλαταιῶν γεγενημένα, καί βοιωτῶν τε παραχρῆμα ξυνέλαβον ὅσοι ἦσαν ἐν τῇ ἀττικῇ καί ἐς τήν πλάταιαν ἔπεμψαν κήρυκα, κελεύοντες εἰπεῖν μηδέν νεώτερον ποιεῖν περί τῶν ἀνδρῶν οὕς ἔχουσι θηβαίων, πρίν ἄν τι καί αὐτοί βουλεύσωσι περί αὐτῶν: οὐ γάρ ἠγγέλθη αὐτοῖς ὅτι τεθνηκότες εἶεν. ἅμα γάρ τῇ ἐσόδῳ γιγνομένῃ τῶν θηβαίων ὁ πρῶτος ἄγγελος ἐξῄει, ὁ δέ δεύτερος ἄρτι νενικημένων τε καί ξυνειλημμένων: καί τῶν ὕστερον οὐδέν ᾔδεσαν. οὕτω δή οὐκ εἰδότες οἱ ἀθηναῖοι ἐπέστελλον: ὁ δέ κῆρυξ ἀφικόμενος ηὗρε τούς ἄνδρας διεφθαρμένους. καί μετά ταῦτα οἱ ἀθηναῖοι στρατεύσαντες ἐς πλάταιαν σῖτόν τε ἐσήγαγον καί φρουρούς ἐγκατέλιπον, τῶν τε ἀνθρώπων τούς ἀχρειοτάτους ξύν γυναιξί καί παισίν ἐξεκόμισαν. γεγενημένου δέ τοῦ ἐν πλαταιαῖς ἔργου καί λελυμένων λαμπρῶς τῶν σπονδῶν οἱ ἀθηναῖοι παρεσκευάζοντο ὡς πολεμήσοντες, παρεσκευάζοντο δέ καί λακεδαιμόνιοι καί οἱ ξύμμαχοι, πρεσβείας τε μέλλοντες πέμπειν παρά βασιλέα καί ἄλλοσε πρός τούς βαρβάρους, εἴ ποθέν τινα ὠφελίαν ἤλπιζον ἑκάτεροι προσλήψεσθαι, πόλεις τε ξυμμαχίδας ποιούμενοι ὅσαι ἦσαν ἐκτός τῆς ἑαυτῶν δυνάμεως. καί λακεδαιμονίοις μέν πρός ταῖς αὐτοῦ ὑπαρχούσαις ἐξ ἰταλίας καί σικελίας τοῖς τἀκείνων ἑλομένοις ναῦς ἐπετάχθη ποιεῖσθαι κατά μέγεθος τῶν πόλεων, ὡς ἐς τόν πάντα ἀριθμόν πεντακοσίων νεῶν ἐσομένων, καί ἀργύριον ῥητόν ἑτοιμάζειν, τά τε ἄλλα ἡσυχάζοντας καί ἀθηναίους δεχομένους μιᾷ νηί ἕως ἄν ταῦτα παρασκευασθῇ. ἀθηναῖοι δέ τήν τε ὑπάρχουσαν ξυμμαχίαν ἐξήταζον καί ἐς τά περί πελοπόννησον μᾶλλον χωρία ἐπρεσβεύοντο, κέρκυραν καί κεφαλληνίαν καί ἀκαρνᾶνας καί ζάκυνθον, ὁρῶντες, εἰ σφίσι φίλια ταῦτ' εἴη βεβαίως, πέριξ τήν πελοπόννησον καταπολεμήσοντες. ὀλίγον τε ἐπενόουν οὐδέν ἀμφότεροι, ἀλλ' ἔρρωντο ἐς τόν πόλεμον οὐκ ἀπεικότως: ἀρχόμενοι γάρ πάντες ὀξύτερον ἀντιλαμβάνονται, τότε δέ καί νεότης πολλή μέν οὖσα ἐν τῇ πελοποννήσῳ, πολλή δ' ἐν ταῖς ἀθήναις οὐκ ἀκουσίως ὑπό ἀπειρίας ἥπτετο τοῦ πολέμου, ἥ τε ἄλλη ἑλλάς ἅπασα μετέωρος ἦν ξυνιουσῶν τῶν πρώτων πόλεων. καί πολλά μέν λόγια ἐλέγετο, πολλά δέ χρησμολόγοι ᾖδον ἔν τε τοῖς μέλλουσι πολεμήσειν καί ἐν ταῖς ἄλλαις πόλεσιν. ἔτι δέ δῆλος ἐκινήθη ὀλίγον πρό τούτων, πρότερον οὔπω σεισθεῖσα ἀφ' οὗ ἕλληνες μέμνηνται: ἐλέγετο δέ καί ἐδόκει ἐπί τοῖς μέλλουσι γενήσεσθαι σημῆναι. εἴ τέ τι ἄλλο τοιουτότροπον ξυνέβη γενέσθαι, πάντα ἀνεζητεῖτο. ἡ δέ εὔνοια παρά πολύ ἐποίει τῶν ἀνθρώπων μᾶλλον ἐς τούς λακεδαιμονίους, ἄλλως τε καί προειπόντων ὅτι τήν ἑλλάδα ἐλευθεροῦσιν. ἔρρωτό τε πᾶς καί ἰδιώτης καί πόλις εἴ τι δύναιτο καί λόγῳ καί ἔργῳ ξυνεπιλαμβάνειν αὐτοῖς: ἐν τούτῳ τε κεκωλῦσθαι ἐδόκει ἑκάστῳ τά πράγματα ᾧ μή τις αὐτός παρέσται. οὕτως <ἐν> ὀργῇ εἶχον οἱ πλείους τούς ἀθηναίους, οἱ μέν τῆς ἀρχῆς ἀπολυθῆναι βουλόμενοι, οἱ δέ μή ἀρχθῶσι φοβούμενοι. παρασκευῇ μέν οὖν καί γνώμῃ τοιαύτῃ ὥρμηντο, πόλεις δέ ἑκάτεροι τάσδε ἔχοντες ξυμμάχους ἐς τόν πόλεμον καθίσταντο. λακεδαιμονίων μέν οἵδε ξύμμαχοι: πελοποννήσιοι μέν οἱ ἐντός ἰσθμοῦ πάντες πλήν ἀργείων καί ἀχαιῶν (τούτοις δέ ἐς ἀμφοτέρους φιλία ἦν: πελληνῆς δέ ἀχαιῶν μόνοι ξυνεπολέμουν τό πρῶτον, ἔπειτα δέ ὕστερον καί ἅπαντες), ἔξω δέ πελοποννήσου μεγαρῆς, βοιωτοί, λοκροί, φωκῆς, ἀμπρακιῶται, λευκάδιοι, ἀνακτόριοι. τούτων ναυ τικόν παρείχοντο κορίνθιοι, μεγαρῆς, σικυώνιοι, πελληνῆς, ἠλεῖοι, ἀμπρακιῶται, λευκάδιοι, ἱππέας δέ βοιωτοί, φωκῆς, λοκροί: αἱ δ' ἄλλαι πόλεις πεζόν παρεῖχον. αὕτη μέν λακεδαιμονίων ξυμμαχία: ἀθηναίων δέ χῖοι, λέσβιοι, πλαταιῆς, μεσσήνιοι οἱ ἐν ναυπάκτῳ, ἀκαρνάνων οἱ πλείους, κερκυραῖοι, ζακύνθιοι, καί ἄλλαι πόλεις αἱ ὑποτελεῖς οὖσαι ἐν ἔθνεσι τοσοῖσδε, καρία ἡ ἐπί θαλάσσῃ, δωριῆς καρσί πρόσοικοι, ἰωνία, ἑλλήσποντος, τά ἐπί θρᾴκης, νῆσοι ὅσαι ἐντός πελοποννήσου καί κρήτης πρός ἥλιον ἀνίσχοντα, πᾶσαι αἱ κυκλάδες πλήν μήλου καί θήρας. τούτων ναυτικόν παρείχοντο χῖοι, λέσβιοι, κερκυραῖοι, οἱ δ' ἄλλοι πεζόν καί χρήματα. ξυμμαχία μέν αὕτη ἑκατέρων καί παρασκευή ἐς τόν πόλεμον ἦν. οἱ δέ λακεδαιμόνιοι μετά τά ἐν πλαταιαῖς εὐθύς περιήγγελλον κατά τήν πελοπόννησον καί τήν ἔξω ξυμμαχίδα στρατιάν παρασκευάζεσθαι ταῖς πόλεσι τά τε ἐπιτήδεια οἷα εἰκός ἐπί ἔξοδον ἔκδημον ἔχειν, ὡς ἐσβαλοῦντες ἐς τήν ἀττικήν. ἐπειδή δέ ἑκάστοις ἑτοῖμα γίγνοιτο, κατά τόν χρόνον τόν εἰρημένον ξυνῇσαν τά δύο μέρη ἀπό πόλεως ἑκάστης ἐς τόν ἰσθμόν. καί ἐπειδή πᾶν τό στράτευμα ξυνειλεγμένον ἦν, ἀρχίδαμος ὁ βασιλεύς τῶν λακεδαιμονίων, ὅσπερ ἡγεῖτο τῆς ἐξόδου ταύτης, ξυγκαλέσας τούς στρατηγούς τῶν πόλεων πασῶν καί τούς μάλιστα ἐν τέλει καί ἀξιολογωτάτους παρῄνει τοιάδε. ’ἄνδρες πελοποννήσιοι καί ξύμμαχοι, καί οἱ πατέρες ἡμῶν πολλάς στρατείας καί ἐν αὐτῇ πελοποννήσῳ καί ἔξω ἐποιήσαντο, καί ἡμῶν αὐτῶν οἱ πρεσβύτεροι οὐκ ἄπειροι πολέμων εἰσίν: ὅμως δέ τῆσδε οὔπω μείζονα παρασκευήν ἔχοντες ἐξήλθομεν, ἀλλά καί ἐπί πόλιν δυνατωτάτην νῦν ἐρχόμεθα καί αὐτοί πλεῖστοι καί ἄριστοι στρατεύοντες. δίκαιον οὖν ἡμᾶς μήτε τῶν πατέρων χείρους φαίνεσθαι μήτε ἡμῶν αὐτῶν τῆς δόξης ἐνδεεστέρους. ἡ γάρ ἑλλάς πᾶσα τῇδε τῇ ὁρμῇ ἐπῆρται καί προσέχει τήν γνώμην, εὔνοιαν ἔχουσα διά τό ἀθηναίων ἔχθος πρᾶξαι ἡμᾶς ἅ ἐπινοοῦμεν. οὔκουν χρή, εἴ τῳ καί δοκοῦμεν πλήθει ἐπιέναι καί ἀσφάλεια πολλή εἶναι μή ἄν ἐλθεῖν τούς ἐναντίους ἡμῖν διά μάχης, τούτων ἕνεκα ἀμελέστερόν τι παρεσκευασμένους χωρεῖν, ἀλλά καί πόλεως ἑκάστης ἡγεμόνα καί στρατιώτην τό καθ' αὑτόν αἰεί προσδέχεσθαι ἐς κίνδυνόν τινα ἥξειν. ἄδηλα γάρ τά τῶν πολέμων, καί ἐξ ὀλίγου τά πολλά καί δι' ὀργῆς αἱ ἐπιχειρήσεις γίγνονται: πολλάκις τε τό ἔλασσον πλῆθος δεδιός ἄμεινον ἠμύνατο τούς πλέονας διά τό καταφρονοῦντας ἀπαρασκεύους γενέσθαι. χρή δέ αἰεί ἐν τῇ πολεμίᾳ τῇ μέν γνώμῃ θαρσαλέους στρατεύειν, τῷ δ' ἔργῳ δεδιότας παρεσκευάσθαι: οὕτω γάρ πρός τε τό ἐπιέναι τοῖς ἐναντίοις εὐψυχότατοι ἄν εἶεν πρός τε τό ἐπιχειρεῖσθαι ἀσφαλέστατοι. ἡμεῖς δέ οὐδ' ἐπί ἀδύνατον ἀμύνεσθαι οὕτω πόλιν ἐρχόμεθα, ἀλλά τοῖς πᾶσιν ἄριστα παρεσκευασμένην, ὥστε χρή καί πάνυ ἐλπίζειν διά μάχης ἰέναι αὐτούς, εἰ μή καί νῦν ὥρμηνται ἐν ᾧ οὔπω πάρεσμεν, ἀλλ' ὅταν ἐν τῇ γῇ ὁρῶσιν ἡμᾶς δῃοῦντάς τε καί τἀκείνων φθείροντας. πᾶσι γάρ ἐν τοῖς ὄμμασι καί ἐν τῷ παραυτίκα ὁρᾶν πάσχοντάς τι ἄηθες ὀργή προσπίπτει: καί οἱ λογισμῷ ἐλάχιστα χρώμενοι θυμῷ πλεῖστα ἐς ἔργον καθίστανται. ἀθηναίους δέ καί πλέον τι τῶν ἄλλων εἰκός τοῦτο δρᾶσαι, οἵ ἄρχειν τε τῶν ἄλλων ἀξιοῦσι καί ἐπιόντες τήν τῶν πέλας δῃοῦν μᾶλλον ἤ τήν αὑτῶν ὁρᾶν. ὡς οὖν ἐπί τοσαύτην πόλιν στρατεύοντες καί μεγίστην δόξαν οἰσόμενοι τοῖς τε προγόνοις καί ἡμῖν αὐτοῖς ἐπ' ἀμφότερα ἐκ τῶν ἀποβαινόντων, ἕπεσθ' ὅπῃ ἄν τις ἡγῆται, κόσμον καί φυλακήν περί παντός ποιούμενοι καί τά παραγγελλόμενα ὀξέως δεχόμενοι: κάλλιστον γάρ τόδε καί ἀσφαλέστατον, πολλούς ὄντας ἑνί κόσμῳ χρωμένους φαίνεσθαι.‘ τοσαῦτα εἰπών καί διαλύσας τόν ξύλλογον ὁ ἀρχίδαμος μελήσιππον πρῶτον ἀποστέλλει ἐς τάς ἀθήνας τόν διακρίτου ἄνδρα σπαρτιάτην, εἴ τι ἄρα μᾶλλον ἐνδοῖεν οἱ ἀθηναῖοι ὁρῶντες σφᾶς ἤδη ἐν ὁδῷ ὄντας. οἱ δέ οὐ προσεδέξαντο αὐτόν ἐς τήν πόλιν οὐδ' ἐπί τό κοινόν: ἦν γάρ περικλέους γνώμη πρότερον νενικηκυῖα κήρυκα καί πρεσβείαν μή προσδέχεσθαι λακεδαιμονίων ἐξεστρατευμένων: ἀποπέμπουσιν οὖν αὐτόν πρίν ἀκοῦσαι καί ἐκέλευον ἐκτός ὅρων εἶναι αὐθημερόν, τό τε λοιπόν ἀναχωρήσαντας ἐπί τά σφέτερα αὐτῶν, ἤν τι βούλωνται, πρεσβεύεσθαι. ξυμπέμπουσί τε τῷ μελησίππῳ ἀγωγούς, ὅπως μηδενί ξυγγένηται. ὁ δ' ἐπειδή ἐπί τοῖς ὁρίοις ἐγένετο καί ἔμελλε διαλύσεσθαι, τοσόνδε εἰπών ἐπορεύετο ὅτι ’ἥδε ἡ ἡμέρα τοῖς ἕλλησι μεγάλων κακῶν ἄρξει.‘ ὡς δέ ἀφίκετο ἐς τό στρατόπεδον καί ἔγνω ὁ ἀρχίδαμος ὅτι οἱ ἀθηναῖοι οὐδέν πω ἐνδώσουσιν, οὕτω δή ἄρας τῷ στρατῷ προυχώρει ἐς τήν γῆν αὐτῶν. βοιωτοί δέ μέρος μέν τό σφέτερον καί τούς ἱππέας παρείχοντο πελοποννησίοις ξυστρατεύειν, τοῖς δέ λειπομένοις ἐς πλάταιαν ἐλθόντες τήν γῆν ἐδῄουν. ἔτι δέ τῶν πελοποννησίων ξυλλεγομένων τε ἐς τόν ἰσθμόν καί ἐν ὁδῷ ὄντων, πρίν ἐσβαλεῖν ἐς τήν ἀττικήν, περικλῆς ὁ ξανθίππου στρατηγός ὤν ἀθηναίων δέκατος αὐτός, ὡς ἔγνω τήν ἐσβολήν ἐσομένην, ὑποτοπήσας, ὅτι ἀρχίδαμος αὐτῷ ξένος ὤν ἐτύγχανε, μή πολλάκις ἤ αὐτός ἰδίᾳ βουλόμενος χαρίζεσθαι τούς ἀγρούς αὐτοῦ παραλίπῃ καί μή δῃώσῃ, ἤ καί λακεδαιμονίων κελευσάντων ἐπί διαβολῇ τῇ ἑαυτοῦ γένηται τοῦτο, ὥσπερ καί τά ἄγη ἐλαύνειν προεῖπον ἕνεκα ἐκείνου, προηγόρευε τοῖς ἀθηναίοις ἐν τῇ ἐκκλησίᾳ ὅτι ἀρχίδαμος μέν οἱ ξένος εἴη, οὐ μέντοι ἐπί κακῷ γε τῆς πόλεως γένοιτο, τούς δέ ἀγρούς τούς ἑαυτοῦ καί οἰκίας ἤν ἄρα μή δῃώσωσιν οἱ πολέμιοι ὥσπερ καί τά τῶν ἄλλων, ἀφίησιν αὐτά δημόσια εἶναι καί μηδεμίαν οἱ ὑποψίαν κατά ταῦτα γίγνεσθαι. παρῄνει δέ καί περί τῶν παρόντων ἅπερ καί πρότερον, παρασκευάζεσθαί τε ἐς τόν πόλεμον καί τά ἐκ τῶν ἀγρῶν ἐσκομίζεσθαι, ἔς τε μάχην μή ἐπεξιέναι, ἀλλά τήν πόλιν ἐσελθόντας φυλάσσειν, καί τό ναυτικόν, ᾗπερ ἰσχύουσιν, ἐξαρτύεσθαι, τά τε τῶν ξυμμάχων διά χειρός ἔχειν, λέγων τήν ἰσχύν αὐτοῖς ἀπό τούτων εἶναι τῶν χρημάτων τῆς προσόδου, τά δέ πολλά τοῦ πολέμου γνώμῃ καί χρημάτων περιουσίᾳ κρατεῖσθαι. θαρσεῖν τε ἐκέλευε προσιόντων μέν ἑξακοσίων ταλάντων ὡς ἐπί τό πολύ φόρου κατ' ἐνιαυτόν ἀπό τῶν ξυμμάχων τῇ πόλει ἄνευ τῆς ἄλλης προσόδου, ὑπαρχόντων δέ ἐν τῇ ἀκροπόλει ἔτι τότε ἀργυρίου ἐπισήμου ἑξακισχιλίων ταλάντων (τά γάρ πλεῖστα τριακοσίων ἀποδέοντα μύρια ἐγένετο, ἀφ' ὧν ἔς τε τά προπύλαια τῆς ἀκροπόλεως καί τἆλλα οἰκοδομήματα καί ἐς ποτείδαιαν ἀπανηλώθη), χωρίς δέ χρυσίου ἀσήμου καί ἀργυρίου ἔν τε ἀναθήμασιν ἰδίοις καί δημοσίοις καί ὅσα ἱερά σκεύη περί τε τάς πομπάς καί τούς ἀγῶνας καί σκῦλα μηδικά καί εἴ τι τοιουτότροπον, οὐκ ἐλάσσονος [ἦν] ἤ πεντακοσίων ταλάντων. ἔτι δέ καί τά ἐκ τῶν ἄλλων ἱερῶν προσετίθει χρήματα οὐκ ὀλίγα, οἷς χρήσεσθαι αὐτούς, καί ἤν πάνυ ἐξείργωνται πάντων, καί αὐτῆς τῆς θεοῦ τοῖς περικειμένοις χρυσίοις: ἀπέφαινε δ' ἔχον τό ἄγαλμα τεσσαράκοντα τάλαντα σταθμόν χρυσίου ἀπέφθου, καί περιαιρετόν εἶναι ἅπαν. χρησαμένους τε ἐπί σωτηρίᾳ ἔφη χρῆναι μή ἐλάσσω ἀντικαταστῆσαι πάλιν. χρήμασι μέν οὖν οὕτως ἐθάρσυνεν αὐτούς, ὁπλίτας δέ τρισχιλίους καί μυρίους εἶναι ἄνευ τῶν ἐν τοῖς φρουρίοις καί τῶν παρ' ἔπαλξιν ἑξακισχιλίων καί μυρίων. τοσοῦτοι γάρ ἐφύλασσον τό πρῶτον ὁπότε οἱ πολέμιοι ἐσβάλοιεν, ἀπό τε τῶν πρεσβυτάτων καί τῶν νεωτάτων, καί μετοίκων ὅσοι ὁπλῖται ἦσαν. τοῦ τε γάρ φαληρικοῦ τείχους στάδιοι ἦσαν πέντε καί τριάκοντα πρός τόν κύκλον τοῦ ἄστεως, καί αὐτοῦ τοῦ κύκλου τό φυλασσόμενον τρεῖς καί τεσσαράκοντα (ἔστι δέ αὐτοῦ ὅ καί ἀφύλακτον ἦν, τό μεταξύ τοῦ τε μακροῦ καί τοῦ φαληρικοῦ), τά δέ μακρά τείχη πρός τόν πειραιᾶ τεσσαράκοντα σταδίων, ὧν τό ἔξωθεν ἐτηρεῖτο: καί τοῦ πειραιῶς ξύν μουνιχίᾳ ἑξήκοντα μέν σταδίων ὁ ἅπας περίβολος, τό δ' ἐν φυλακῇ ὄν ἥμισυ τούτου. ἱππέας δέ ἀπέφαινε διακοσίους καί χιλίους ξύν ἱπποτοξόταις, ἑξακοσίους δέ καί χιλίους τοξότας, καί τριήρεις τάς πλωίμους τριακοσίας. ταῦτα γάρ ὑπῆρχεν ἀθηναίοις καί οὐκ ἐλάσσω ἕκαστα τούτων, ὅτε ἡ ἐσβολή τό πρῶτον ἔμελλε πελοποννησίων ἔσεσθαι καί ἐς τόν πόλεμον καθίσταντο. ἔλεγε δέ καί ἄλλα οἷάπερ εἰώθει περικλῆς ἐς ἀπόδειξιν τοῦ περιέσεσθαι τῷ πολέμῳ. οἱ δέ ἀθηναῖοι ἀκούσαντες ἀνεπείθοντό τε καί ἐσεκομίζοντο ἐκ τῶν ἀγρῶν παῖδας καί γυναῖκας καί τήν ἄλλην κατασκευήν ᾗ κατ' οἶκον ἐχρῶντο, καί αὐτῶν τῶν οἰκιῶν καθαιροῦντες τήν ξύλωσιν: πρόβατα δέ καί ὑποζύγια ἐς τήν εὔβοιαν διεπέμψαντο καί ἐς τάς νήσους τάς ἐπικειμένας. χαλεπῶς δέ αὐτοῖς διά τό αἰεί εἰωθέναι τούς πολλούς ἐν τοῖς ἀγροῖς διαιτᾶσθαι ἡ ἀνάστασις ἐγίγνετο. ξυνεβεβήκει δέ ἀπό τοῦ πάνυ ἀρχαίου ἑτέρων μᾶλλον ἀθηναίοις τοῦτο. ἐπί γάρ κέκροπος καί τῶν πρώτων βασιλέων ἡ ἀττική ἐς θησέα αἰεί κατά πόλεις ᾠκεῖτο πρυτανεῖά τε ἐχούσας καί ἄρχοντας, καί ὁπότε μή τι δείσειαν, οὐ ξυνῇσαν βουλευσόμενοι ὡς τόν βασιλέα, ἀλλ' αὐτοί ἕκαστοι ἐπολίτευον καί ἐβουλεύοντο: καί τινες καί ἐπολέμησάν ποτε αὐτῶν, ὥσπερ καί ἐλευσίνιοι μετ' εὐμόλπου πρός ἐρεχθέα. ἐπειδή δέ θησεύς ἐβασίλευσε, γενόμενος μετά τοῦ ξυνετοῦ καί δυνατός τά τε ἄλλα διεκόσμησε τήν χώραν καί καταλύσας τῶν ἄλλων πόλεων τά τε βουλευτήρια καί τάς ἀρχάς ἐς τήν νῦν πόλιν οὖσαν, ἕν βουλευτήριον ἀποδείξας καί πρυτανεῖον, ξυνῴκισε πάντας, καί νεμομένους τά αὑτῶν ἑκάστους ἅπερ καί πρό τοῦ ἠνάγκασε μιᾷ πόλει ταύτῃ χρῆσθαι, ἥ ἁπάντων ἤδη ξυντελούντων ἐς αὐτήν μεγάλη γενομένη παρεδόθη ὑπό θησέως τοῖς ἔπειτα: καί ξυνοίκια ἐξ ἐκείνου ἀθηναῖοι ἔτι καί νῦν τῇ θεῷ ἑορτήν δημοτελῆ ποιοῦσιν. τό δέ πρό τοῦ ἡ ἀκρόπολις ἡ νῦν οὖσα πόλις ἦν, καί τό ὑπ' αὐτήν πρός νότον μάλιστα τετραμμένον. τεκμήριον δέ: τά γάρ ἱερά ἐν αὐτῇ τῇ ἀκροπόλει † καί ἄλλων θεῶν ἐστί καί τά ἔξω πρός τοῦτο τό μέρος τῆς πόλεως μᾶλλον ἵδρυται, τό τε τοῦ διός τοῦ ὀλυμπίου καί τό πύθιον καί τό τῆς γῆς καί τό <τοῦ> ἐν λίμναις διονύσου, ᾧ τά ἀρχαιότερα διονύσια [τῇ δωδεκάτῃ] ποιεῖται ἐν μηνί ἀνθεστηριῶνι, ὥσπερ καί οἱ ἀπ' ἀθηναίων ἴωνες ἔτι καί νῦν νομίζουσιν. ἵδρυται δέ καί ἄλλα ἱερά ταύτῃ ἀρχαῖα. καί τῇ κρήνῃ τῇ νῦν μέν τῶν τυράννων οὕτω σκευασάντων ἐννεακρούνῳ καλουμένῃ, τό δέ πάλαι φανερῶν τῶν πηγῶν οὐσῶν καλλιρρόῃ ὠνομασμένῃ, ἐκεῖνοί τε ἐγγύς οὔσῃ τά πλείστου ἄξια ἐχρῶντο, καί νῦν ἔτι ἀπό τοῦ ἀρχαίου πρό τε γαμικῶν καί ἐς ἄλλα τῶν ἱερῶν νομίζεται τῷ ὕδατι χρῆσθαι: καλεῖται δέ διά τήν παλαιάν ταύτῃ κατοίκησιν καί ἡ ἀκρόπολις μέχρι τοῦδε ἔτι ὑπ' ἀθηναίων πόλις. τῇ τε οὖν ἐπί πολύ κατά τήν χώραν αὐτονόμῳ οἰκήσει μετεῖχον οἱ ἀθηναῖοι, καί ἐπειδή ξυνῳκίσθησαν, διά τό ἔθος ἐν τοῖς ἀγροῖς ὅμως οἱ πλείους τῶν τε ἀρχαίων καί τῶν ὕστερον μέχρι τοῦδε τοῦ πολέμου γενόμενοί τε καί οἰκήσαντες οὐ ῥᾳδίως πανοικεσίᾳ τάς μεταναστάσεις ἐποι οῦντο, ἄλλως τε καί ἄρτι ἀνειληφότες τάς κατασκευάς μετά τά μηδικά: ἐβαρύνοντο δέ καί χαλεπῶς ἔφερον οἰκίας τε καταλείποντες καί ἱερά ἅ διά παντός ἦν αὐτοῖς ἐκ τῆς κατά τό ἀρχαῖον πολιτείας πάτρια δίαιτάν τε μέλλοντες μεταβάλλειν καί οὐδέν ἄλλο ἤ πόλιν τήν αὑτοῦ ἀπολείπων ἕκαστος. ἐπειδή τε ἀφίκοντο ἐς τό ἄστυ, ὀλίγοις μέν τισιν ὑπῆρχον οἰκήσεις καί παρά φίλων τινάς ἤ οἰκείων καταφυγή, οἱ δέ πολλοί τά τε ἐρῆμα τῆς πόλεως ᾤκησαν καί τά ἱερά καί τά ἡρῷα πάντα πλήν τῆς ἀκροπόλεως καί τοῦ ἐλευσινίου καί εἴ τι ἄλλο βεβαίως κλῃστόν ἦν: τό τε πελαργικόν καλούμενον τό ὑπό τήν ἀκρόπολιν, ὅ καί ἐπάρατόν τε ἦν μή οἰκεῖν καί τι καί πυθικοῦ μαντείου ἀκροτελεύτιον τοιόνδε διεκώλυε, λέγον ὡς ’τό πελαργικόν ἀργόν ἄμεινον,‘ ὅμως ὑπό τῆς παραχρῆμα ἀνάγκης ἐξῳκήθη. καί μοι δοκεῖ τό μαντεῖον τοὐναντίον ξυμβῆναι ἤ προσεδέχοντο: οὐ γάρ διά τήν παράνομον ἐνοίκησιν αἱ ξυμφοραί γενέσθαι τῇ πόλει, ἀλλά διά τόν πόλεμον ἡ ἀνάγκη τῆς οἰκήσεως, ὅν οὐκ ὀνομάζον τό μαντεῖον προῄδει μή ἐπ' ἀγαθῷ ποτέ αὐτό κατοικισθησόμενον. κατεσκευάσαντο δέ καί ἐν τοῖς πύργοις τῶν τειχῶν πολλοί καί ὡς ἕκαστός που ἐδύνατο: οὐ γάρ ἐχώρησε ξυνελθόντας αὐτούς ἡ πόλις, ἀλλ' ὕστερον δή τά τε μακρά τείχη ᾤκησαν κατανειμάμενοι καί τοῦ πειραιῶς τά πολλά. ἅμα δέ καί τῶν πρός τόν πόλεμον ἥπτοντο, ξυμμάχους τε ἀγείροντες καί τῇ πελοποννήσῳ ἑκατόν νεῶν ἐπίπλουν ἐξαρτύοντες. καί οἱ μέν ἐν τούτῳ παρασκευῆς ἦσαν. ὁ δέ στρατός τῶν πελοποννησίων προϊών ἀφίκετο τῆς ἀττικῆς ἐς οἰνόην πρῶτον, ᾗπερ ἔμελλον ἐσβαλεῖν. καί ὡς ἐκαθέζοντο, προσβολάς παρεσκευάζοντο τῷ τείχει ποιησόμενοι μηχαναῖς τε καί ἄλλῳ τρόπῳ: ἡ γάρ οἰνόη οὖσα ἐν μεθορίοις τῆς ἀττικῆς καί βοιωτίας ἐτετείχιστο, καί αὐτῷ φρουρίῳ οἱ ἀθηναῖοι ἐχρῶντο ὁπότε πόλεμος καταλάβοι. τάς τε οὖν προσβολάς ηὐτρεπίζοντο καί ἄλλως ἐνδιέτριψαν χρόνον περί αὐτήν. αἰτίαν τε οὐκ ἐλαχίστην ἀρχίδαμος ἔλαβεν ἀπ' αὐτοῦ, δοκῶν καί ἐν τῇ ξυναγωγῇ τοῦ πολέμου μαλακός εἶναι καί τοῖς ἀθηναίοις ἐπιτήδειος, οὐ παραινῶν προθύμως πολεμεῖν: ἐπειδή τε ξυνελέγετο ὁ στρατός, ἥ τε ἐν τῷ ἰσθμῷ ἐπιμονή γενομένη καί κατά τήν ἄλλην πορείαν ἡ σχολαιότης διέβαλεν αὐτόν, μάλιστα δέ ἡ ἐν τῇ οἰνόῃ ἐπίσχεσις. οἱ γάρ ἀθηναῖοι ἐσεκομίζοντο ἐν τῷ χρόνῳ τούτῳ, καί ἐδόκουν οἱ πελοποννήσιοι ἐπελθόντες ἄν διά τάχους πάντα ἔτι ἔξω καταλαβεῖν, εἰ μή διά τήν ἐκείνου μέλλησιν. ἐν τοιαύτῃ μέν ὀργῇ ὁ στρατός τόν ἀρχίδαμον ἐν τῇ καθέδρᾳ εἶχεν. ὁ δέ προσδεχόμενος, ὡς λέγεται, τούς ἀθηναίους τῆς γῆς ἔτι ἀκεραίου οὔσης ἐνδώσειν τι καί κατοκνήσειν περιιδεῖν αὐτήν τμηθεῖσαν, ἀνεῖχεν. ἐπειδή μέντοι προσβαλόντες τῇ οἰνόῃ καί πᾶσαν ἰδέαν πειράσαντες οὐκ ἐδύναντο ἑλεῖν, οἵ τε ἀθηναῖοι οὐδέν ἐπεκηρυκεύοντο, οὕτω δή ὁρμήσαντες ἀπ' αὐτῆς μετά τά ἐν πλαταίᾳ [τῶν ἐσελθόντων θηβαίων] γενόμενα ἡμέρᾳ ὀγδοηκοστῇ μάλιστα, θέρους καί τοῦ σίτου ἀκμάζοντος, ἐσέβαλον ἐς τήν ἀττικήν: ἡγεῖτο δέ ἀρχίδαμος ὁ ζευξιδάμου, λακεδαιμονίων βασιλεύς. καί καθεζόμενοι ἔτεμνον πρῶτον μέν ἐλευσῖνα καί τό θριάσιον πεδίον καί τροπήν τινα τῶν ἀθηναίων ἱππέων περί τούς ῥείτους καλουμένους ἐποιήσαντο: ἔπειτα προυχώρουν ἐν δεξιᾷ ἔχοντες τό αἰγάλεων ὄρος διά κρωπιᾶς, ἕως ἀφίκοντο ἐς ἀχαρνάς, χωρίον μέγιστον τῆς ἀττικῆς τῶν δήμων καλουμένων, καί καθεζόμενοι ἐς αὐτό στρατόπεδόν τε ἐποιήσαντο χρόνον τε πολύν ἐμμείναντες ἔτεμνον. γνώμῃ δέ τοιᾷδε λέγεται τόν ἀρχίδαμον περί τε τάς ἀχαρνάς ὡς ἐς μάχην ταξάμενον μεῖναι καί ἐς τό πεδίον ἐκείνῃ τῇ ἐσβολῇ οὐ καταβῆναι: τούς γάρ ἀθηναίους ἤλπιζεν, ἀκμά ζοντάς τε νεότητι πολλῇ καί παρεσκευασμένους ἐς πόλεμον ὡς οὔπω πρότερον, ἴσως ἄν ἐπεξελθεῖν καί τήν γῆν οὐκ ἄν περιιδεῖν τμηθῆναι. ἐπειδή οὖν αὐτῷ ἐς ἐλευσῖνα καί τό θριάσιον πεδίον οὐκ ἀπήντησαν, πεῖραν ἐποιεῖτο περί τάς ἀχαρνάς καθήμενος εἰ ἐπεξίασιν: ἅμα μέν γάρ αὐτῷ ὁ χῶρος ἐπιτήδειος ἐφαίνετο ἐνστρατοπεδεῦσαι, ἅμα δέ καί οἱ ἀχαρνῆς μέγα μέρος ὄντες τῆς πόλεως (τρισχίλιοι γάρ ὁπλῖται ἐγένοντο) οὐ περιόψεσθαι ἐδόκουν τά σφέτερα διαφθαρέντα, ἀλλ' ὁρμήσειν καί τούς πάντας ἐς μάχην. εἴ τε καί μή ἐπεξέλθοιεν ἐκείνῃ τῇ ἐσβολῇ οἱ ἀθηναῖοι, ἀδεέστερον ἤδη ἐς τό ὕστερον τό τε πεδίον τεμεῖν καί πρός αὐτήν τήν πόλιν χωρήσεσθαι: τούς γάρ ἀχαρνέας ἐστερημένους τῶν σφετέρων οὐχ ὁμοίως προθύμους ἔσεσθαι ὑπέρ τῆς τῶν ἄλλων κινδυνεύειν, στάσιν δ' ἐνέσεσθαι τῇ γνώμῃ. τοιαύτῃ μέν διανοίᾳ ὁ ἀρχίδαμος περί τάς ἀχαρνάς ἦν. ἀθηναῖοι δέ μέχρι μέν οὗ περί ἐλευσῖνα καί τό θριάσιον πεδίον ὁ στρατός ἦν, καί τινα ἐλπίδα εἶχον ἐς τό ἐγγυτέρω αὐτούς μή προϊέναι, μεμνημένοι καί πλειστοάνακτα τόν παυσανίου λακεδαιμονίων βασιλέα, ὅτε ἐσβαλών τῆς ἀττικῆς ἐς ἐλευσῖνα καί θριῶζε στρατῷ πελοποννησίων πρό τοῦδε τοῦ πολέμου τέσσαρσι καί δέκα ἔτεσιν ἀνεχώρησε πάλιν ἐς τό πλέον οὐκέτι προελθών (δι' ὅ δή καί ἡ φυγή αὐτῷ ἐγένετο ἐκ σπάρτης δόξαντι χρήμασι πεισθῆναι [τήν ἀναχώρησιν]): ἐπειδή δέ περί ἀχαρνάς εἶδον τόν στρατόν ἑξήκοντα σταδίους τῆς πόλεως ἀπέχοντα, οὐκέτι ἀνασχετόν ἐποιοῦντο, ἀλλ' αὐτοῖς, ὡς εἰκός, γῆς τεμνομένης ἐν τῷ ἐμφανεῖ, ὅ οὔπω ἑοράκεσαν οἵ γε νεώτεροι, οὐδ' οἱ πρεσβύτεροι πλήν τά μηδικά, δεινόν ἐφαίνετο καί ἐδόκει τοῖς τε ἄλλοις καί μάλιστα τῇ νεότητι ἐπεξιέναι καί μή περιορᾶν. κατά ξυστάσεις τε γιγνόμενοι ἐν πολλῇ ἔριδι ἦσαν, οἱ μέν κελεύοντες ἐπεξιέναι, οἱ δέ τινες οὐκ ἐῶντες. χρησμολόγοι τε ᾖδον χρησμούς παντοίους, ὧν ἀκροᾶσθαι ὡς ἕκαστος ὥρμητο. οἵ τε ἀχαρνῆς οἰόμενοι παρά σφίσιν αὐτοῖς οὐκ ἐλαχίστην μοῖραν εἶναι ἀθηναίων, ὡς αὐτῶν ἡ γῆ ἐτέμνετο, ἐνῆγον τήν ἔξοδον μάλιστα. παντί τε τρόπῳ ἀνηρέθιστο ἡ πόλις, καί τόν περικλέα ἐν ὀργῇ εἶχον, καί ὧν παρῄνεσε πρότερον ἐμέμνηντο οὐδέν, ἀλλ' ἐκάκιζον ὅτι στρατηγός ὤν οὐκ ἐπεξάγοι, αἴτιόν τε σφίσιν ἐνόμιζον πάντων ὧν ἔπασχον. περικλῆς δέ ὁρῶν μέν αὐτούς πρός τό παρόν χαλεπαίνοντας καί οὐ τά ἄριστα φρονοῦντας, πιστεύων δέ ὀρθῶς γιγνώσκειν περί τοῦ μή ἐπεξιέναι, ἐκκλησίαν τε οὐκ ἐποίει αὐτῶν οὐδέ ξύλλογον οὐδένα, τοῦ μή ὀργῇ τι μᾶλλον ἤ γνώμῃ ξυνελθόντας ἐξαμαρτεῖν, τήν τε πόλιν ἐφύλασσε καί δι' ἡσυχίας μάλιστα ὅσον ἐδύνατο εἶχεν. ἱππέας μέντοι ἐξέπεμπεν αἰεί τοῦ μή προδρόμους ἀπό τῆς στρατιᾶς ἐσπίπτοντας ἐς τούς ἀγρούς τούς ἐγγύς τῆς πόλεως κακουργεῖν: καί ἱππομαχία τις ἐγένετο βραχεῖα ἐν φρυγίοις τῶν τε ἀθηναίων τέλει ἑνί τῶν ἱππέων καί θεσσαλοῖς μετ' αὐτῶν πρός τούς βοιωτῶν ἱππέας, ἐν ᾗ οὐκ ἔλασσον ἔσχον οἱ ἀθηναῖοι καί θεσσαλοί, μέχρι οὗ προσβοηθησάντων τοῖς βοιωτοῖς τῶν ὁπλιτῶν τροπή ἐγένετο αὐτῶν καί ἀπέθανον τῶν θεσσαλῶν καί ἀθηναίων οὐ πολλοί: ἀνείλοντο μέντοι αὐτούς αὐθημερόν ἀσπόνδους. καί οἱ πελοποννήσιοι τροπαῖον τῇ ὑστεραίᾳ ἔστησαν. ἡ δέ βοήθεια αὕτη τῶν θεσσαλῶν κατά τό παλαιόν ξυμμαχικόν ἐγένετο τοῖς ἀθηναίοις, καί ἀφίκοντο παρ' αὐτούς λαρισαῖοι, φαρσάλιοι, [παράσιοι], κραννώνιοι, πυράσιοι, γυρτώνιοι, φεραῖοι. ἡγοῦντο δέ αὐτῶν ἐκ μέν λαρίσης πολυμήδης καί ἀριστόνους, ἀπό τῆς στάσεως ἑκάτερος, ἐκ δέ φαρσάλου μένων: ἦσαν δέ καί τῶν ἄλλων κατά πόλεις ἄρχοντες. οἱ δέ πελοποννήσιοι, ἐπειδή οὐκ ἐπεξῇσαν αὐτοῖς οἱ ἀθηναῖοι ἐς μάχην, ἄραντες ἐκ τῶν ἀχαρνῶν ἐδῄουν τῶν δήμων τινάς ἄλλους τῶν μεταξύ πάρνηθος καί βριλησσοῦ ὄρους. ὄντων δέ αὐτῶν ἐν τῇ γῇ οἱ ἀθηναῖοι ἀπέστειλαν τάς ἑκατόν ναῦς περί πελοπόννησον ἅσπερ παρεσκευάζοντο καί χιλίους ὁπλίτας ἐπ' αὐτῶν καί τοξότας τετρακοσίους: ἐστρατήγει δέ καρκίνος τε ὁ ξενοτίμου καί πρωτέας ὁ ἐπικλέους καί σωκράτης ὁ ἀντιγένους. καί οἱ μέν ἄραντες τῇ παρασκευῇ ταύτῃ περιέπλεον, οἱ δέ πελοποννήσιοι χρόνον ἐμμείναντες ἐν τῇ ἀττικῇ ὅσου εἶχον τά ἐπιτήδεια ἀνεχώρησαν διά βοιωτῶν, οὐχ ᾗπερ ἐσέβαλον: παριόντες δέ ὠρωπόν τήν γῆν τήν γραϊκήν καλουμένην, ἥν νέμονται ὠρώπιοι ἀθηναίων ὑπήκοοι, ἐδῄωσαν. ἀφικόμενοι δέ ἐς πελοπόννησον διελύθησαν κατά πόλεις ἕκαστοι. ἀναχωρησάντων δέ αὐτῶν οἱ ἀθηναῖοι φυλακάς κατεστήσαντο κατά γῆν καί κατά θάλασσαν, ὥσπερ δή ἔμελλον διά παντός τοῦ πολέμου φυλάξειν: καί χίλια τάλαντα ἀπό τῶν ἐν τῇ ἀκροπόλει χρημάτων ἔδοξεν αὐτοῖς ἐξαίρετα ποιησαμένοις χωρίς θέσθαι καί μή ἀναλοῦν, ἀλλ' ἀπό τῶν ἄλλων πολεμεῖν: ἤν δέ τις εἴπῃ ἤ ἐπιψηφίσῃ κινεῖν τά χρήματα ταῦτα ἐς ἄλλο τι, ἤν μή οἱ πολέμιοι νηίτῃ στρατῷ ἐπιπλέωσι τῇ πόλει καί δέῃ ἀμύνασθαι, θάνατον ζημίαν ἐπέθεντο. τριήρεις τε μετ' αὐτῶν ἐξαιρέτους ἑκατόν ἐποιήσαντο κατά τόν ἐνιαυτόν ἕκαστον τάς βελτίστας, καί τριηράρχους αὐταῖς, ὧν μή χρῆσθαι μηδεμιᾷ ἐς ἄλλο τι ἤ μετά τῶν χρημάτων περί τοῦ αὐτοῦ κινδύνου, ἤν δέῃ. οἱ δ' ἐν ταῖς ἑκατόν ναυσί περί πελοπόννησον ἀθηναῖοι καί κερκυραῖοι μετ' αὐτῶν πεντήκοντα ναυσί προσβεβοηθηκότες καί ἄλλοι τινές τῶν ἐκεῖ ξυμμάχων ἄλλα τε ἐκάκουν περιπλέοντες καί ἐς μεθώνην τῆς λακωνικῆς ἀποβάντες τῷ τείχει προσέβαλον ὄντι ἀσθενεῖ καί ἀνθρώπων οὐκ ἐνόντων. ἔτυχε δέ περί τούς χώρους τούτους βρασίδας ὁ τέλλιδος ἀνήρ σπαρτιάτης φρουράν ἔχων, καί αἰσθόμενος ἐβοήθει τοῖς ἐν τῷ χωρίῳ μετά ὁπλιτῶν ἑκατόν. διαδραμών δέ τό τῶν ἀθηναίων στρατόπεδον ἐσκεδασμένον κατά τήν χώραν καί πρός τό τεῖχος τετραμμένον ἐσπίπτει ἐς τήν μεθώνην καί ὀλίγους τινάς ἐν τῇ ἐσδρομῇ ἀπολέσας τῶν μεθ' αὑτοῦ τήν τε πόλιν περιεποίησε καί ἀπό τούτου τοῦ τολμήματος πρῶτος τῶν κατά τόν πόλεμον ἐπῃνέθη ἐν σπάρτῃ. οἱ δέ ἀθηναῖοι ἄραντες παρέπλεον, καί σχόντες τῆς ἠλείας ἐς φειάν ἐδῄουν τήν γῆν ἐπί δύο ἡμέρας καί προσβοηθήσαντας τῶν ἐκ τῆς κοίλης ἤλιδος τριακοσίους λογάδας καί τῶν αὐτόθεν ἐκ τῆς περιοικίδος ἠλείων μάχῃ ἐκράτησαν. ἀνέμου δέ κατιόντος μεγάλου χειμαζόμενοι ἐν ἀλιμένῳ χωρίῳ, οἱ μέν πολλοί ἐπέβησαν ἐπί τάς ναῦς καί περιέπλεον τόν ἰχθῦν καλούμενον τήν ἄκραν ἐς τόν ἐν τῇ φειᾷ λιμένα, οἱ δέ μεσσήνιοι ἐν τούτῳ καί ἄλλοι τινές οἱ οὐ δυνάμενοι ἐπιβῆναι κατά γῆν χωρήσαντες τήν φειάν αἱροῦσιν. καί ὕστερον αἵ τε νῆες περιπλεύσασαι ἀναλαμβάνουσιν αὐτούς καί ἐξανάγονται ἐκλιπόντες φειάν, καί τῶν ἠλείων ἡ πολλή ἤδη στρατιά προσεβεβοηθήκει. παραπλεύσαντες δέ οἱ ἀθηναῖοι ἐπί ἄλλα χωρία ἐδῄουν. ὑπό δέ τόν αὐτόν χρόνον τοῦτον ἀθηναῖοι τριάκοντα ναῦς ἐξέπεμψαν περί τήν λοκρίδα καί εὐβοίας ἅμα φυλακήν: ἐστρατήγει δέ αὐτῶν κλεόπομπος ὁ κλεινίου. καί ἀποβάσεις ποιησάμενος τῆς τε παραθαλασσίου ἔστιν ἅ ἐδῄωσε καί θρόνιον εἷλεν, ὁμήρους τε ἔλαβεν αὐτῶν, καί ἐν ἀλόπῃ τούς βοηθήσαντας λοκρῶν μάχῃ ἐκράτησεν. ἀνέστησαν δέ καί αἰγινήτας τῷ αὐτῷ θέρει τούτῳ ἐξ αἰγίνης ἀθηναῖοι, αὐτούς τε καί παῖδας καί γυναῖκας, ἐπικαλέσαντες οὐχ ἥκιστα τοῦ πολέμου σφίσιν αἰτίους εἶναι: καί τήν αἴγιναν ἀσφαλέστερον ἐφαίνετο τῇ πελοποννήσῳ ἐπικειμένην αὑτῶν πέμψαντας ἐποίκους ἔχειν. καί ἐξέπεμψαν ὕστερον οὐ πολλῷ ἐς αὐτήν τούς οἰκήτορας. ἐκ πεσοῦσι δέ τοῖς αἰγινήταις οἱ λακεδαιμόνιοι ἔδοσαν θυρέαν οἰκεῖν καί τήν γῆν νέμεσθαι, κατά τε τό ἀθηναίων διάφορον καί ὅτι σφῶν εὐεργέται ἦσαν ὑπό τόν σεισμόν καί τῶν εἱλώτων τήν ἐπανάστασιν. ἡ δέ θυρεᾶτις γῆ μεθορία τῆς ἀργείας καί λακωνικῆς ἐστίν, ἐπί θάλασσαν καθήκουσα. καί οἱ μέν αὐτῶν ἐνταῦθα ᾤκησαν, οἱ δ' ἐσπάρησαν κατά τήν ἄλλην ἑλλάδα. τοῦ δ' αὐτοῦ θέρους νουμηνίᾳ κατά σελήνην, ὥσπερ καί μόνον δοκεῖ εἶναι γίγνεσθαι δυνατόν, ὁ ἥλιος ἐξέλιπε μετά μεσημβρίαν καί πάλιν ἀνεπληρώθη, γενόμενος μηνοειδής καί ἀστέρων τινῶν ἐκφανέντων. καί ἐν τῷ αὐτῷ θέρει νυμφόδωρον τόν πύθεω ἄνδρα ἀβδηρίτην, οὗ εἶχε τήν ἀδελφήν σιτάλκης, δυνάμενον παρ' αὐτῷ μέγα οἱ ἀθηναῖοι πρότερον πολέμιον νομίζοντες πρόξενον ἐποιήσαντο καί μετεπέμψαντο, βουλόμενοι σιτάλκην σφίσι τόν τήρεω, θρᾳκῶν βασιλέα, ξύμμαχον γενέσθαι. ὁ δέ τήρης οὗτος ὁ τοῦ σιτάλκου πατήρ πρῶτος ὀδρύσαις τήν μεγάλην βασιλείαν ἐπί πλέον τῆς ἄλλης θρᾴκης ἐποίησεν: πολύ γάρ μέρος καί αὐτόνομόν ἐστι θρᾳκῶν. τηρεῖ δέ τῷ πρόκνην τήν πανδίονος ἀπ' ἀθηνῶν σχόντι γυναῖκα προσήκει ὁ τήρης οὗτος οὐδέν, οὐδέ τῆς αὐτῆς θρᾴκης ἐγένοντο, ἀλλ' ὁ μέν ἐν δαυλίᾳ τῆς φωκίδος νῦν καλουμένης γῆς [ὁ τηρεύς] ᾤκει, τότε ὑπό θρᾳκῶν οἰκουμένης, καί τό ἔργον τό περί τόν ἴτυν αἱ γυναῖκες ἐν τῇ γῇ ταύτῃ ἔπραξαν (πολλοῖς δέ καί τῶν ποιητῶν ἐν ἀηδόνος μνήμῃ δαυλιάς ἡ ὄρνις ἐπωνόμασται), εἰκός τε καί τό κῆδος πανδίονα ξυνάψασθαι τῆς θυγατρός διά τοσούτου ἐπ' ὠφελίᾳ τῇ πρός ἀλλήλους μᾶλλον ἤ διά πολλῶν ἡμερῶν ἐς ὀδρύσας ὁδοῦ. τήρης δέ οὐδέ τό αὐτό ὄνομα ἔχων βασιλεύς [τε] πρῶτος ἐν κράτει ὀδρυσῶν ἐγένετο. οὗ δή ὄντα τόν σιτάλκην οἱ ἀθηναῖοι ξύμμαχον ἐποιοῦντο, βουλόμενοι σφίσι τά ἐπί θρᾴκης χωρία καί περδίκκαν ξυνεξελεῖν αὐτόν. ἐλθών τε ἐς τάς ἀθήνας ὁ νυμφόδωρος τήν τε τοῦ σιτάλκου ξυμμαχίαν ἐποίησε καί σάδοκον τόν υἱόν αὐτοῦ ἀθηναῖον τόν τε ἐπί θρᾴκης πόλεμον ὑπεδέχετο καταλύσειν: πείσειν γάρ σιτάλκην πέμπειν στρατιάν θρᾳκίαν ἀθηναίοις ἱππέων τε καί πελταστῶν. ξυνεβίβασε δέ καί τόν περδίκκαν τοῖς ἀθηναίοις καί θέρμην αὐτῷ ἔπεισεν ἀποδοῦναι: ξυνεστράτευσέ τε εὐθύς περδίκκας ἐπί χαλκιδέας μετά ἀθηναίων καί φορμίωνος. οὕτω μέν σιτάλκης τε ὁ τήρεω θρᾳκῶν βασιλεύς ξύμμαχος ἐγένετο ἀθηναίοις καί περδίκκας ὁ ἀλεξάνδρου μακεδόνων βασιλεύς. οἱ δ' ἐν ταῖς ἑκατόν ναυσίν ἀθηναῖοι ἔτι ὄντες περί πελοπόννησον σόλλιόν τε κορινθίων πόλισμα αἱροῦσι καί παραδιδόασι παλαιρεῦσιν ἀκαρνάνων μόνοις τήν γῆν καί πόλιν νέμεσθαι: καί ἀστακόν, ἧς εὔαρχος ἐτυράννει, λαβόντες κατά κράτος καί ἐξελάσαντες αὐτόν τό χωρίον ἐς τήν ξυμμαχίαν προσεποιήσαντο. ἐπί τε κεφαλληνίαν τήν νῆσον προσπλεύσαντες προσηγάγοντο ἄνευ μάχης: κεῖται δέ ἡ κεφαλληνία κατά ἀκαρνανίαν καί λευκάδα τετράπολις οὖσα, παλῆς, κράνιοι, σαμαῖοι, προνναῖοι. ὕστερον δ' οὐ πολλῷ ἀνεχώρησαν αἱ νῆες ἐς τάς ἀθήνας. περί δέ τό φθινόπωρον τοῦ θέρους τούτου ἀθηναῖοι πανδημεί, αὐτοί καί οἱ μέτοικοι, ἐσέβαλον ἐς τήν μεγαρίδα περικλέους τοῦ ξανθίππου στρατηγοῦντος. καί οἱ περί πελοπόννησον ἀθηναῖοι ἐν ταῖς ἑκατόν ναυσίν (ἔτυχον γάρ ἤδη ἐν αἰγίνῃ ὄντες ἐπ' οἴκου ἀνακομιζόμενοι) ὡς ᾔσθοντο τούς ἐκ τῆς πόλεως πανστρατιᾷ ἐν μεγάροις ὄντας, ἔπλευσαν παρ' αὐτούς καί ξυνεμείχθησαν. στρατόπεδόν τε μέγιστον δή τοῦτο ἁθρόον ἀθηναίων ἐγένετο, ἀκμαζούσης ἔτι τῆς πόλεως καί οὔπω νενοσηκυίας: μυρίων γάρ ὁπλιτῶν οὐκ ἐλάσσους ἦσαν αὐτοί ἀθηναῖοι (χωρίς δέ αὐτοῖς οἱ ἐν ποτειδαίᾳ τρισχίλιοι ἦσαν), μέτοικοι δέ ξυνεσέβαλον οὐκ ἐλάσσους τρισχιλίων ὁπλιτῶν, χωρίς δέ ὁ ἄλλος ὅμιλος ψιλῶν οὐκ ὀλίγος. δῃώσαντες δέ τά πολλά τῆς γῆς ἀνεχώρησαν. ἐγένοντο δέ καί ἄλλαι ὕστερον ἐν τῷ πολέμῳ κατά ἔτος ἕκαστον ἐσβολαί ἀθηναίων ἐς τήν μεγαρίδα καί ἱππέων καί πανστρατιᾷ, μέχρι οὗ νίσαια ἑάλω ὑπ' ἀθηναίων. ἐτειχίσθη δέ καί ἀταλάντη ὑπό ἀθηναίων φρούριον τοῦ θέρους τούτου τελευτῶντος, ἡ ἐπί λοκροῖς τοῖς ὀπουντίοις νῆσος ἐρήμη πρότερον οὖσα, τοῦ μή λῃστάς ἐκπλέοντας ἐξ ὀποῦντος καί τῆς ἄλλης λοκρίδος κακουργεῖν τήν εὔβοιαν. ταῦτα μέν ἐν τῷ θέρει τούτῳ μετά τήν πελοποννησίων ἐκ τῆς ἀττικῆς ἀναχώρησιν ἐγένετο. τοῦ δ' ἐπιγιγνομένου χειμῶνος εὔαρχος ὁ ἀκαρνάν βουλόμενος ἐς τήν ἀστακόν κατελθεῖν πείθει κορινθίους τεσσαράκοντα ναυσί καί πεντακοσίοις καί χιλίοις ὁπλίταις ἑαυτόν κατάγειν πλεύσαντας, καί αὐτός ἐπικούρους τινάς προσεμισθώσατο: ἦρχον δέ τῆς στρατιᾶς εὐφαμίδας τε ὁ ἀριστωνύμου καί τιμόξενος ὁ τιμοκράτους καί εὔμαχος ὁ χρύσιδος. καί πλεύσαντες κατήγαγον: καί τῆς ἄλλης ἀκαρνανίας τῆς περί θάλασσαν ἔστιν ἅ χωρία βουλόμενοι προσποιήσασθαι καί πειραθέντες, ὡς οὐκ ἐδύναντο, ἀπέπλεον ἐπ' οἴκου. σχόντες δ' ἐν τῷ παράπλῳ ἐς κεφαλληνίαν καί ἀπόβασιν ποιησάμενοι ἐς τήν κρανίων γῆν, ἀπατηθέντες ὑπ' αὐτῶν ἐξ ὁμολογίας τινός ἄνδρας τε ἀποβάλλουσι σφῶν αὐτῶν, ἐπιθεμένων ἀπροσδοκήτοις τῶν κρανίων, καί βιαιότερον ἀναγαγόμενοι ἐκομίσθησαν ἐπ' οἴκου. ἐν δέ τῷ αὐτῷ χειμῶνι ἀθηναῖοι τῷ πατρίῳ νόμῳ χρώμενοι δημοσίᾳ ταφάς ἐποιήσαντο τῶν ἐν τῷδε τῷ πολέμῳ πρώτων ἀποθανόντων τρόπῳ τοιῷδε. τά μέν ὀστᾶ προτί θενται τῶν ἀπογενομένων πρότριτα σκηνήν ποιήσαντες, καί ἐπιφέρει τῷ αὑτοῦ ἕκαστος ἤν τι βούληται: ἐπειδάν δέ ἡ ἐκφορά ᾖ, λάρνακας κυπαρισσίνας ἄγουσιν ἅμαξαι, φυλῆς ἑκάστης μίαν: ἔνεστι δέ τά ὀστᾶ ἧς ἕκαστος ἦν φυλῆς. μία δέ κλίνη κενή φέρεται ἐστρωμένη τῶν ἀφανῶν, οἵ ἄν μή εὑρεθῶσιν ἐς ἀναίρεσιν. ξυνεκφέρει δέ ὁ βουλόμενος καί ἀστῶν καί ξένων, καί γυναῖκες πάρεισιν αἱ προσήκουσαι ἐπί τόν τάφον ὀλοφυρόμεναι. τιθέασιν οὖν ἐς τό δημόσιον σῆμα, ὅ ἐστιν ἐπί τοῦ καλλίστου προαστείου τῆς πόλεως, καί αἰεί ἐν αὐτῷ θάπτουσι τούς ἐκ τῶν πολέμων, πλήν γε τούς ἐν μαραθῶνι: ἐκείνων δέ διαπρεπῆ τήν ἀρετήν κρίναντες αὐτοῦ καί τόν τάφον ἐποίησαν. ἐπειδάν δέ κρύψωσι γῇ, ἀνήρ ᾑρημένος ὑπό τῆς πόλεως, ὅς ἄν γνώμῃ τε δοκῇ μή ἀξύνετος εἶναι καί ἀξιώσει προήκῃ, λέγει ἐπ' αὐτοῖς ἔπαινον τόν πρέποντα: μετά δέ τοῦτο ἀπέρχονται. ὧδε μέν θάπτουσιν: καί διά παντός τοῦ πολέμου, ὁπότε ξυμβαίη αὐτοῖς, ἐχρῶντο τῷ νόμῳ. ἐπί δ' οὖν τοῖς πρώτοις τοῖσδε περικλῆς ὁ ξανθίππου ᾑρέθη λέγειν. καί ἐπειδή καιρός ἐλάμβανε, προελθών ἀπό τοῦ σήματος ἐπί βῆμα ὑψηλόν πεποιημένον, ὅπως ἀκούοιτο ὡς ἐπί πλεῖστον τοῦ ὁμίλου, ἔλεγε τοιάδε. ’οἱ μέν πολλοί τῶν ἐνθάδε ἤδη εἰρηκότων ἐπαινοῦσι τόν προσθέντα τῷ νόμῳ τόν λόγον τόνδε, ὡς καλόν ἐπί τοῖς ἐκ τῶν πολέμων θαπτομένοις ἀγορεύεσθαι αὐτόν. ἐμοί δέ ἀρκοῦν ἄν ἐδόκει εἶναι ἀνδρῶν ἀγαθῶν ἔργῳ γενομένων ἔργῳ καί δηλοῦσθαι τάς τιμάς, οἷα καί νῦν περί τόν τάφον τόνδε δημοσίᾳ παρασκευασθέντα ὁρᾶτε, καί μή ἐν ἑνί ἀνδρί πολλῶν ἀρετάς κινδυνεύεσθαι εὖ τε καί χεῖρον εἰπόντι πιστευθῆναι. χαλεπόν γάρ τό μετρίως εἰπεῖν ἐν ᾧ μόλις καί ἡ δόκησις τῆς ἀληθείας βεβαιοῦται. ὅ τε γάρ ξυνειδώς καί εὔνους ἀκροατής τάχ' ἄν τι ἐνδεεστέρως πρός ἅ βούλεταί τε καί ἐπίσταται νομίσειε δηλοῦσθαι, ὅ τε ἄπειρος ἔστιν ἅ καί πλεονάζεσθαι, διά φθόνον, εἴ τι ὑπέρ τήν αὑτοῦ φύσιν ἀκούοι. μέχρι γάρ τοῦδε ἀνεκτοί οἱ ἔπαινοί εἰσι περί ἑτέρων λεγόμενοι, ἐς ὅσον ἄν καί αὐτός ἕκαστος οἴηται ἱκανός εἶναι δρᾶσαί τι ὧν ἤκουσεν: τῷ δέ ὑπερβάλλοντι αὐτῶν φθονοῦντες ἤδη καί ἀπιστοῦσιν. ἐπειδή δέ τοῖς πάλαι οὕτως ἐδοκιμάσθη ταῦτα καλῶς ἔχειν, χρή καί ἐμέ ἑπόμενον τῷ νόμῳ πειρᾶσθαι ὑμῶν τῆς ἑκάστου βουλήσεώς τε καί δόξης τυχεῖν ὡς ἐπί πλεῖστον. ‘ἄρξομαι δέ ἀπό τῶν προγόνων πρῶτον: δίκαιον γάρ αὐτοῖς καί πρέπον δέ ἅμα ἐν τῷ τοιῷδε τήν τιμήν ταύτην τῆς μνήμης δίδοσθαι. τήν γάρ χώραν οἱ αὐτοί αἰεί οἰκοῦντες διαδοχῇ τῶν ἐπιγιγνομένων μέχρι τοῦδε ἐλευθέραν δι' ἀρετήν παρέδοσαν. καί ἐκεῖνοί τε ἄξιοι ἐπαίνου καί ἔτι μᾶλλον οἱ πατέρες ἡμῶν: κτησάμενοι γάρ πρός οἷς ἐδέξαντο ὅσην ἔχομεν ἀρχήν οὐκ ἀπόνως ἡμῖν τοῖς νῦν προσκατέλιπον. τά δέ πλείω αὐτῆς αὐτοί ἡμεῖς οἵδε οἱ νῦν ἔτι ὄντες μάλιστα ἐν τῇ καθεστηκυίᾳ ἡλικίᾳ ἐπηυξήσαμεν καί τήν πόλιν τοῖς πᾶσι παρεσκευάσαμεν καί ἐς πόλεμον καί ἐς εἰρήνην αὐταρκεστάτην. ὧν ἐγώ τά μέν κατά πολέμους ἔργα, οἷς ἕκαστα ἐκτήθη, ἤ εἴ τι αὐτοί ἤ οἱ πατέρες ἡμῶν βάρβαρον ἤ ἕλληνα πολέμιον ἐπιόντα προθύμως ἠμυνάμεθα, μακρηγορεῖν ἐν εἰδόσιν οὐ βουλόμενος ἐάσω: ἀπό δέ οἵας τε ἐπιτηδεύσεως ἤλθομεν ἐπ' αὐτά καί μεθ' οἵας πολιτείας καί τρόπων ἐξ οἵων μεγάλα ἐγένετο, ταῦτα δηλώσας πρῶτον εἶμι καί ἐπί τόν τῶνδε ἔπαινον, νομίζων ἐπί τε τῷ παρόντι οὐκ ἄν ἀπρεπῆ λεχθῆναι αὐτά καί τόν πάντα ὅμιλον καί ἀστῶν καί ξένων ξύμφορον εἶναι ἐπακοῦσαι αὐτῶν. ’χρώμεθα γάρ πολιτείᾳ οὐ ζηλούσῃ τούς τῶν πέλας νόμους, παράδειγμα δέ μᾶλλον αὐτοί ὄντες τισίν ἤ μιμούμενοι ἑτέρους. καί ὄνομα μέν διά τό μή ἐς ὀλίγους ἀλλ' ἐς πλείονας οἰκεῖν δημοκρατία κέκληται: μέτεστι δέ κατά μέν τούς νόμους πρός τά ἴδια διάφορα πᾶσι τό ἴσον, κατά δέ τήν ἀξίωσιν, ὡς ἕκαστος ἔν τῳ εὐδοκιμεῖ, οὐκ ἀπό μέρους τό πλέον ἐς τά κοινά ἤ ἀπ' ἀρετῆς προτιμᾶται, οὐδ' αὖ κατά πενίαν, ἔχων γέ τι ἀγαθόν δρᾶσαι τήν πόλιν, ἀξιώματος ἀφανείᾳ κεκώλυται. ἐλευθέρως δέ τά τε πρός τό κοινόν πολιτεύομεν καί ἐς τήν πρός ἀλλήλους τῶν καθ' ἡμέραν ἐπιτηδευμάτων ὑποψίαν, οὐ δι' ὀργῆς τόν πέλας, εἰ καθ' ἡδονήν τι δρᾷ, ἔχοντες, οὐδέ ἀζημίους μέν, λυπηράς δέ τῇ ὄψει ἀχθηδόνας προστιθέμενοι. ἀνεπαχθῶς δέ τά ἴδια προσομιλοῦντες τά δημόσια διά δέος μάλιστα οὐ παρανομοῦμεν, τῶν τε αἰεί ἐν ἀρχῇ ὄντων ἀκροάσει καί τῶν νόμων, καί μάλιστα αὐτῶν ὅσοι τε ἐπ' ὠφελίᾳ τῶν ἀδικουμένων κεῖνται καί ὅσοι ἄγραφοι ὄντες αἰσχύνην ὁμολογουμένην φέρουσιν. ‘καί μήν καί τῶν πόνων πλείστας ἀναπαύλας τῇ γνώμῃ ἐπορισάμεθα, ἀγῶσι μέν γε καί θυσίαις διετησίοις νομίζοντες, ἰδίαις δέ κατασκευαῖς εὐπρεπέσιν, ὧν καθ' ἡμέραν ἡ τέρψις τό λυπηρόν ἐκπλήσσει. ἐπεσέρχεται δέ διά μέγεθος τῆς πόλεως ἐκ πάσης γῆς τά πάντα, καί ξυμβαίνει ἡμῖν μηδέν οἰκειοτέρᾳ τῇ ἀπολαύσει τά αὐτοῦ ἀγαθά γιγνόμενα καρποῦσθαι ἤ καί τά τῶν ἄλλων ἀνθρώπων. ’διαφέρομεν δέ καί ταῖς τῶν πολεμικῶν μελέταις τῶν ἐναντίων τοῖσδε. τήν τε γάρ πόλιν κοινήν παρέχομεν, καί οὐκ ἔστιν ὅτε ξενηλασίαις ἀπείργομέν τινα ἤ μαθήματος ἤ θεάματος, ὅ μή κρυφθέν ἄν τις τῶν πολεμίων ἰδών ὠφεληθείη, πιστεύοντες οὐ ταῖς παρασκευαῖς τό πλέον καί ἀπάταις ἤ τῷ ἀφ' ἡμῶν αὐτῶν ἐς τά ἔργα εὐψύχῳ: καί ἐν ταῖς παιδείαις οἱ μέν ἐπιπόνῳ ἀσκήσει εὐθύς νέοι ὄντες τό ἀνδρεῖον μετέρχονται, ἡμεῖς δέ ἀνειμένως διαιτώμενοι οὐδέν ἧσσον ἐπί τούς ἰσοπαλεῖς κινδύνους χωροῦμεν. τεκμήριον δέ: οὔτε γάρ λακεδαιμόνιοι καθ' ἑαυτούς, μεθ' ἁπάντων δέ ἐς τήν γῆν ἡμῶν στρατεύουσι, τήν τε τῶν πέλας αὐτοί ἐπελθόντες οὐ χαλεπῶς ἐν τῇ ἀλλοτρίᾳ τούς περί τῶν οἰκείων ἀμυνομένους μαχόμενοι τά πλείω κρατοῦμεν. ἁθρόᾳ τε τῇ δυνάμει ἡμῶν οὐδείς πω πολέμιος ἐνέτυχε διά τήν τοῦ ναυτικοῦ τε ἅμα ἐπιμέλειαν καί τήν ἐν τῇ γῇ ἐπί πολλά ἡμῶν αὐτῶν ἐπίπεμψιν: ἤν δέ που μορίῳ τινί προσμείξωσι, κρατήσαντές τέ τινας ἡμῶν πάντας αὐχοῦσιν ἀπεῶσθαι καί νικηθέντες ὑφ' ἁπάντων ἡσσῆσθαι. καίτοι εἰ ῥᾳθυμίᾳ μᾶλλον ἤ πόνων μελέτῃ καί μή μετά νόμων τό πλέον ἤ τρόπων ἀνδρείας ἐθέλομεν κινδυνεύειν, περιγίγνεται ἡμῖν τοῖς τε μέλλουσιν ἀλγεινοῖς μή προκάμνειν, καί ἐς αὐτά ἐλθοῦσι μή ἀτολμοτέρους τῶν αἰεί μοχθούντων φαίνεσθαι, καί ἔν τε τούτοις τήν πόλιν ἀξίαν εἶναι θαυμάζεσθαι καί ἔτι ἐν ἄλλοις. ‘φιλοκαλοῦμέν τε γάρ μετ' εὐτελείας καί φιλοσοφοῦμεν ἄνευ μαλακίας: πλούτῳ τε ἔργου μᾶλλον καιρῷ ἤ λόγου κόμπῳ χρώμεθα, καί τό πένεσθαι οὐχ ὁμολογεῖν τινί αἰσχρόν, ἀλλά μή διαφεύγειν ἔργῳ αἴσχιον. ἔνι τε τοῖς αὐτοῖς οἰκείων ἅμα καί πολιτικῶν ἐπιμέλεια, καί ἑτέροις πρός ἔργα τετραμμένοις τά πολιτικά μή ἐνδεῶς γνῶναι: μόνοι γάρ τόν τε μηδέν τῶνδε μετέχοντα οὐκ ἀπράγμονα, ἀλλ' ἀχρεῖον νομίζομεν, καί οἱ αὐτοί ἤτοι κρίνομέν γε ἤ ἐνθυμούμεθα ὀρθῶς τά πράγματα, οὐ τούς λόγους τοῖς ἔργοις βλάβην ἡγούμενοι, ἀλλά μή προδιδαχθῆναι μᾶλλον λόγῳ πρότερον ἤ ἐπί ἅ δεῖ ἔργῳ ἐλθεῖν. διαφερόντως γάρ δή καί τόδε ἔχομεν ὥστε τολμᾶν τε οἱ αὐτοί μάλιστα καί περί ὧν ἐπιχειρήσομεν ἐκλογίζεσθαι: ὅ τοῖς ἄλλοις ἀμαθία μέν θράσος, λογισμός δέ ὄκνον φέρει. κράτιστοι δ' ἄν τήν ψυχήν δικαίως κριθεῖεν οἱ τά τε δεινά καί ἡδέα σαφέστατα γιγνώσκοντες καί διά ταῦτα μή ἀποτρεπόμενοι ἐκ τῶν κινδύνων. καί τά ἐς ἀρετήν ἐνηντιώμεθα τοῖς πολλοῖς: οὐ γάρ πάσχοντες εὖ, ἀλλά δρῶντες κτώμεθα τούς φίλους. βεβαιότερος δέ ὁ δράσας τήν χάριν ὥστε ὀφειλομένην δι' εὐνοίας ᾧ δέδωκε σῴζειν: ὁ δέ ἀντοφείλων ἀμβλύτερος, εἰδώς οὐκ ἐς χάριν, ἀλλ' ἐς ὀφείλημα τήν ἀρετήν ἀποδώσων. καί μόνοι οὐ τοῦ ξυμφέροντος μᾶλλον λογισμῷ ἤ τῆς ἐλευθερίας τῷ πιστῷ ἀδεῶς τινά ὠφελοῦμεν. ’ξυνελών τε λέγω τήν τε πᾶσαν πόλιν τῆς ἑλλάδος παίδευσιν εἶναι καί καθ' ἕκαστον δοκεῖν ἄν μοι τόν αὐτόν ἄνδρα παρ' ἡμῶν ἐπί πλεῖστ' ἄν εἴδη καί μετά χαρίτων μάλιστ' ἄν εὐτραπέλως τό σῶμα αὔταρκες παρέχεσθαι. καί ὡς οὐ λόγων ἐν τῷ παρόντι κόμπος τάδε μᾶλλον ἤ ἔργων ἐστίν ἀλήθεια, αὐτή ἡ δύναμις τῆς πόλεως, ἥν ἀπό τῶνδε τῶν τρόπων ἐκτησάμεθα, σημαίνει. μόνη γάρ τῶν νῦν ἀκοῆς κρείσσων ἐς πεῖραν ἔρχεται, καί μόνη οὔτε τῷ πολεμίῳ ἐπελθόντι ἀγανάκτησιν ἔχει ὑφ' οἵων κακοπαθεῖ οὔτε τῷ ὑπηκόῳ κατάμεμψιν ὡς οὐχ ὑπ' ἀξίων ἄρχεται. μετά μεγάλων δέ σημείων καί οὐ δή τοι ἀμάρτυρόν γε τήν δύναμιν παρασχόμενοι τοῖς τε νῦν καί τοῖς ἔπειτα θαυμασθησόμεθα, καί οὐδέν προσδεόμενοι οὔτε ὁμήρου ἐπαινέτου οὔτε ὅστις ἔπεσι μέν τό αὐτίκα τέρψει, τῶν δ' ἔργων τήν ὑπόνοιαν ἡ ἀλήθεια βλάψει, ἀλλά πᾶσαν μέν θάλασσαν καί γῆν ἐσβατόν τῇ ἡμετέρᾳ τόλμῃ καταναγκάσαντες γενέσθαι, πανταχοῦ δέ μνημεῖα κακῶν τε κἀγαθῶν ἀίδια ξυγκατοικίσαντες. περί τοιαύτης οὖν πόλεως οἵδε τε γενναίως δικαιοῦντες μή ἀφαιρεθῆναι αὐτήν μαχόμενοι ἐτελεύτησαν, καί τῶν λειπομένων πάντα τινά εἰκός ἐθέλειν ὑπέρ αὐτῆς κάμνειν. ‘δι' ὅ δή καί ἐμήκυνα τά περί τῆς πόλεως, διδασκαλίαν τε ποιούμενος μή περί ἴσου ἡμῖν εἶναι τόν ἀγῶνα καί οἷς τῶνδε μηδέν ὑπάρχει ὁμοίως, καί τήν εὐλογίαν ἅμα ἐφ' οἷς νῦν λέγω φανεράν σημείοις καθιστάς. καί εἴρηται αὐτῆς τά μέγιστα: ἅ γάρ τήν πόλιν ὕμνησα, αἱ τῶνδε καί τῶν τοιῶνδε ἀρεταί ἐκόσμησαν, καί οὐκ ἄν πολλοῖς τῶν ἑλλήνων ἰσόρροπος ὥσπερ τῶνδε ὁ λόγος τῶν ἔργων φανείη. δοκεῖ δέ μοι δηλοῦν ἀνδρός ἀρετήν πρώτη τε μηνύουσα καί τελευταία βεβαιοῦσα ἡ νῦν τῶνδε καταστροφή. καί γάρ τοῖς τἆλλα χείροσι δίκαιον τήν ἐς τούς πολέμους ὑπέρ τῆς πατρίδος ἀνδραγαθίαν προτίθεσθαι: ἀγαθῷ γάρ κακόν ἀφανίσαντες κοινῶς μᾶλλον ὠφέλησαν ἤ ἐκ τῶν ἰδίων ἔβλαψαν. τῶνδε δέ οὔτε πλούτου τις τήν ἔτι ἀπόλαυσιν προτιμήσας ἐμαλακίσθη οὔτε πενίας ἐλπίδι, ὡς κἄν ἔτι διαφυγών αὐτήν πλουτήσειεν, ἀναβολήν τοῦ δεινοῦ ἐποιήσατο: τήν δέ τῶν ἐναντίων τιμωρίαν ποθεινοτέραν αὐτῶν λαβόντες καί κινδύνων ἅμα τόνδε κάλλιστον νομίσαντες ἐβουλήθησαν μετ' αὐτοῦ τούς μέν τιμωρεῖσθαι, τῶν δέ ἐφίεσθαι, ἐλπίδι μέν τό ἀφανές τοῦ κατορθώσειν ἐπιτρέψαντες, ἔργῳ δέ περί τοῦ ἤδη ὁρωμένου σφίσιν αὐτοῖς ἀξιοῦντες πεποιθέναι, καί ἐν αὐτῷ τῷ ἀμύνεσθαι καί παθεῖν μᾶλλον ἡγησάμενοι ἤ [τό] ἐνδόντες σῴζεσθαι, τό μέν αἰσχρόν τοῦ λόγου ἔφυγον, τό δ' ἔργον τῷ σώματι ὑπέμειναν καί δι' ἐλαχίστου καιροῦ τύχης ἅμα ἀκμῇ τῆς δόξης μᾶλλον ἤ τοῦ δέους ἀπηλλάγησαν. ’καί οἵδε μέν προσηκόντως τῇ πόλει τοιοίδε ἐγένοντο: τούς δέ λοιπούς χρή ἀσφαλεστέραν μέν εὔχεσθαι, ἀτολμοτέραν δέ μηδέν ἀξιοῦν τήν ἐς τούς πολεμίους διάνοιαν ἔχειν, σκοποῦντας μή λόγῳ μόνῳ τήν ὠφελίαν, ἥν ἄν τις πρός οὐδέν χεῖρον αὐτούς ὑμᾶς εἰδότας μηκύνοι, λέγων ὅσα ἐν τῷ τούς πολεμίους ἀμύνεσθαι ἀγαθά ἔνεστιν, ἀλλά μᾶλλον τήν τῆς πόλεως δύναμιν καθ' ἡμέραν ἔργῳ θεωμένους καί ἐραστάς γιγνομένους αὐτῆς, καί ὅταν ὑμῖν μεγάλη δόξῃ εἶναι, ἐνθυμουμένους ὅτι τολμῶντες καί γιγνώσκοντες τά δέοντα καί ἐν τοῖς ἔργοις αἰσχυνόμενοι ἄνδρες αὐτά ἐκτήσαντο, καί ὁπότε καί πείρᾳ του σφαλεῖεν, οὐκ οὖν καί τήν πόλιν γε τῆς σφετέρας ἀρετῆς ἀξιοῦντες στερίσκειν, κάλλιστον δέ ἔρανον αὐτῇ προϊέμενοι. κοινῇ γάρ τά σώματα διδόντες ἰδίᾳ τόν ἀγήρων ἔπαινον ἐλάμβανον καί τόν τάφον ἐπισημότατον, οὐκ ἐν ᾧ κεῖνται μᾶλλον, ἀλλ' ἐν ᾧ ἡ δόξα αὐτῶν παρά τῷ ἐντυχόντι αἰεί καί λόγου καί ἔργου καιρῷ αἰείμνηστος καταλείπεται. ἀνδρῶν γάρ ἐπιφανῶν πᾶσα γῆ τάφος, καί οὐ στηλῶν μόνον ἐν τῇ οἰκείᾳ σημαίνει ἐπιγραφή, ἀλλά καί ἐν τῇ μή προσηκούσῃ ἄγραφος μνήμη παρ' ἑκάστῳ τῆς γνώμης μᾶλλον ἤ τοῦ ἔργου ἐνδιαιτᾶται. οὕς νῦν ὑμεῖς ζηλώσαντες καί τό εὔδαιμον τό ἐλεύθερον, τό δ' ἐλεύθερον τό εὔψυχον κρίναντες μή περιορᾶσθε τούς πολεμικούς κινδύνους. οὐ γάρ οἱ κακοπραγοῦντες δικαιότερον ἀφειδοῖεν ἄν τοῦ βίου, οἷς ἐλπίς οὐκ ἔστιν ἀγαθοῦ, ἀλλ' οἷς ἡ ἐναντία μεταβολή ἐν τῷ ζῆν ἔτι κινδυνεύεται καί ἐν οἷς μάλιστα μεγάλα τά διαφέροντα, ἤν τι πταίσωσιν. ἀλγεινοτέρα γάρ ἀνδρί γε φρόνημα ἔχοντι ἡ μετά τοῦ [ἐν τῷ] μαλακισθῆναι κάκωσις ἤ ὁ μετά ῥώμης καί κοινῆς ἐλπίδος ἅμα γιγνόμενος ἀναίσθητος θάνατος. ‘δι' ὅπερ καί τούς τῶνδε νῦν τοκέας, ὅσοι πάρεστε, οὐκ ὀλοφύρομαι μᾶλλον ἤ παραμυθήσομαι. ἐν πολυτρόποις γάρ ξυμφοραῖς ἐπίστανται τραφέντες: τό δ' εὐτυχές, οἵ ἄν τῆς εὐπρεπεστάτης λάχωσιν, ὥσπερ οἵδε μέν νῦν, τελευτῆς, ὑμεῖς δέ λύπης, καί οἷς ἐνευδαιμονῆσαί τε ὁ βίος ὁμοίως καί ἐντελευτῆσαι ξυνεμετρήθη. χαλεπόν μέν οὖν οἶδα πείθειν ὄν, ὧν καί πολλάκις ἕξετε ὑπομνήματα ἐν ἄλλων εὐτυχίαις, αἷς ποτέ καί αὐτοί ἠγάλλεσθε: καί λύπη οὐχ ὧν ἄν τις μή πειρασάμενος ἀγαθῶν στερίσκηται, ἀλλ' οὗ ἄν ἐθάς γενόμενος ἀφαιρεθῇ. καρτερεῖν δέ χρή καί ἄλλων παίδων ἐλπίδι, οἷς ἔτι ἡλικία τέκνωσιν ποιεῖσθαι: ἰδίᾳ τε γάρ τῶν οὐκ ὄντων λήθη οἱ ἐπιγιγνόμενοί τισιν ἔσονται, καί τῇ πόλει διχόθεν, ἔκ τε τοῦ μή ἐρημοῦσθαι καί ἀσφαλείᾳ, ξυνοίσει: οὐ γάρ οἷόν τε ἴσον τι ἤ δίκαιον βουλεύεσθαι οἵ ἄν μή καί παῖδας ἐκ τοῦ ὁμοίου παραβαλλόμενοι κινδυνεύωσιν. ὅσοι δ' αὖ παρηβήκατε, τόν τε πλέονα κέρδος ὅν ηὐτυχεῖτε βίον ἡγεῖσθε καί τόνδε βραχύν ἔσεσθαι, καί τῇ τῶνδε εὐκλείᾳ κουφίζεσθε. τό γάρ φιλότιμον ἀγήρων μόνον, καί οὐκ ἐν τῷ ἀχρείῳ τῆς ἡλικίας τό κερδαίνειν, ὥσπερ τινές φασι, μᾶλλον τέρπει, ἀλλά τό τιμᾶσθαι. παισί δ' αὖ ὅσοι τῶνδε πάρεστε ἤ ἀδελφοῖς ὁρῶ μέγαν τόν ἀγῶνα (τόν γάρ οὐκ ὄντα ἅπας εἴωθεν ἐπαινεῖν), καί μόλις ἄν καθ' ὑπερβολήν ἀρετῆς οὐχ ὁμοῖοι, ἀλλ' ὀλίγῳ χείρους κριθεῖτε. φθόνος γάρ τοῖς ζῶσι πρός τό ἀντίπαλον, τό δέ μή ἐμποδών ἀνανταγωνίστῳ εὐνοίᾳ τετίμηται. εἰ δέ με δεῖ καί γυναικείας τι ἀρετῆς, ὅσαι νῦν ἐν χηρείᾳ ἔσονται, μνησθῆναι, βραχείᾳ παραινέσει ἅπαν σημανῶ. τῆς τε γάρ ὑπαρχούσης φύσεως μή χείροσι γενέσθαι ὑμῖν μεγάλη ἡ δόξα καί ἧς ἄν ἐπ' ἐλάχιστον ἀρετῆς πέρι ἤ ψόγου ἐν τοῖς ἄρσεσι κλέος ᾖ. ’εἴρηται καί ἐμοί λόγῳ κατά τόν νόμον ὅσα εἶχον πρόσφορα, καί ἔργῳ οἱ θαπτόμενοι τά μέν ἤδη κεκόσμηνται, τά δέ αὐτῶν τούς παῖδας τό ἀπό τοῦδε δημοσίᾳ ἡ πόλις μέχρι ἥβης θρέψει, ὠφέλιμον στέφανον τοῖσδέ τε καί τοῖς λειπομένοις τῶν τοιῶνδε ἀγώνων προτιθεῖσα: ἆθλα γάρ οἷς κεῖται ἀρετῆς μέγιστα, τοῖς δέ καί ἄνδρες ἄριστοι πολιτεύουσιν. νῦν δέ ἀπολοφυράμενοι ὅν προσήκει ἑκάστῳ ἄπιτε.‘ τοιόσδε μέν ὁ τάφος ἐγένετο ἐν τῷ χειμῶνι τούτῳ: καί διελθόντος αὐτοῦ πρῶτον ἔτος τοῦ πολέμου τοῦδε ἐτελεύτα. τοῦ δέ θέρους εὐθύς ἀρχομένου πελοποννήσιοι καί οἱ ξύμμαχοι τά δύο μέρη ὥσπερ καί τό πρῶτον ἐσέβαλον ἐς τήν ἀττικήν (ἡγεῖτο δέ ἀρχίδαμος ὁ ζευξιδάμου λακεδαιμονίων βασιλεύς), καί καθεζόμενοι ἐδῄουν τήν γῆν. καί ὄντων αὐτῶν οὐ πολλάς πω ἡμέρας ἐν τῇ ἀττικῇ ἡ νόσος πρῶτον ἤρξατο γενέσθαι τοῖς ἀθηναίοις, λεγόμενον μέν καί πρότερον πολλαχόσε ἐγκατασκῆψαι καί περί λῆμνον καί ἐν ἄλλοις χωρίοις, οὐ μέντοι τοσοῦτός γε λοιμός οὐδέ φθορά οὕτως ἀνθρώπων οὐδαμοῦ ἐμνημονεύετο γενέσθαι. οὔτε γάρ ἰατροί ἤρκουν τό πρῶτον θεραπεύοντες ἀγνοίᾳ, ἀλλ' αὐτοί μάλιστα ἔθνῃσκον ὅσῳ καί μάλιστα προσῇσαν, οὔτε ἄλλη ἀνθρωπεία τέχνη οὐδεμία: ὅσα τε πρός ἱεροῖς ἱκέτευσαν ἤ μαντείοις καί τοῖς τοιούτοις ἐχρήσαντο, πάντα ἀνωφελῆ ἦν, τελευτῶντές τε αὐτῶν ἀπέστησαν ὑπό τοῦ κακοῦ νικώμενοι. ἤρξατο δέ τό μέν πρῶτον, ὡς λέγεται, ἐξ αἰθιοπίας τῆς ὑπέρ αἰγύπτου, ἔπειτα δέ καί ἐς αἴγυπτον καί λιβύην κατέβη καί ἐς τήν βασιλέως γῆν τήν πολλήν. ἐς δέ τήν ἀθηναίων πόλιν ἐξαπιναίως ἐσέπεσε, καί τό πρῶτον ἐν τῷ πειραιεῖ ἥψατο τῶν ἀνθρώπων, ὥστε καί ἐλέχθη ὑπ' αὐτῶν ὡς οἱ πελοποννήσιοι φάρμακα ἐσβεβλήκοιεν ἐς τά φρέατα: κρῆναι γάρ οὔπω ἦσαν αὐτόθι. ὕστερον δέ καί ἐς τήν ἄνω πόλιν ἀφίκετο, καί ἔθνῃσκον πολλῷ μᾶλλον ἤδη. λεγέτω μέν οὖν περί αὐτοῦ ὡς ἕκαστος γιγνώσκει καί ἰατρός καί ἰδιώτης, ἀφ' ὅτου εἰκός ἦν γενέσθαι αὐτό, καί τάς αἰτίας ἅστινας νομίζει τοσαύτης μεταβολῆς ἱκανάς εἶναι δύναμιν ἐς τό μεταστῆσαι σχεῖν: ἐγώ δέ οἷόν τε ἐγίγνετο λέξω, καί ἀφ' ὧν ἄν τις σκοπῶν, εἴ ποτε καί αὖθις ἐπιπέσοι, μάλιστ' ἄν ἔχοι τι προειδώς μή ἀγνοεῖν, ταῦτα δηλώσω αὐτός τε νοσήσας καί αὐτός ἰδών ἄλλους πάσχοντας. τό μέν γάρ ἔτος, ὡς ὡμολογεῖτο, ἐκ πάντων μάλιστα δή ἐκεῖνο ἄνοσον ἐς τάς ἄλλας ἀσθενείας ἐτύγχανεν ὄν: εἰ δέ τις καί προύκαμνέ τι, ἐς τοῦτο πάντα ἀπεκρίθη. τούς δέ ἄλλους ἀπ' οὐδεμιᾶς προφάσεως, ἀλλ' ἐξαίφνης ὑγιεῖς ὄντας πρῶτον μέν τῆς κεφαλῆς θέρμαι ἰσχυραί καί τῶν ὀφθαλμῶν ἐρυθήματα καί φλόγωσις ἐλάμβανε, καί τά ἐντός, ἥ τε φάρυγξ καί ἡ γλῶσσα, εὐθύς αἱματώδη ἦν καί πνεῦμα ἄτοπον καί δυσῶδες ἠφίει: ἔπειτα ἐξ αὐτῶν πταρμός καί βράγχος ἐπεγίγνετο, καί ἐν οὐ πολλῷ χρόνῳ κατέβαινεν ἐς τά στήθη ὁ πόνος μετά βηχός ἰσχυροῦ: καί ὁπότε ἐς τήν καρδίαν στηρίξειεν, ἀνέστρεφέ τε αὐτήν καί ἀποκαθάρσεις χολῆς πᾶσαι ὅσαι ὑπό ἰατρῶν ὠνομασμέναι εἰσίν ἐπῇσαν, καί αὗται μετά ταλαιπωρίας μεγάλης. λύγξ τε τοῖς πλέοσιν ἐνέπιπτε κενή, σπασμόν ἐνδιδοῦσα ἰσχυρόν, τοῖς μέν μετά ταῦτα λωφήσαντα, τοῖς δέ καί πολλῷ ὕστερον. καί τό μέν ἔξωθεν ἁπτομένῳ σῶμα οὔτ' ἄγαν θερμόν ἦν οὔτε χλωρόν, ἀλλ' ὑπέρυθρον, πελιτνόν, φλυκταίναις μικραῖς καί ἕλκεσιν ἐξηνθηκός: τά δέ ἐντός οὕτως ἐκάετο ὥστε μήτε τῶν πάνυ λεπτῶν ἱματίων καί σινδόνων τάς ἐπιβολάς μηδ' ἄλλο τι ἤ γυμνοί ἀνέχεσθαι, ἥδιστά τε ἄν ἐς ὕδωρ ψυχρόν σφᾶς αὐτούς ῥίπτειν. καί πολλοί τοῦτο τῶν ἠμελημένων ἀνθρώπων καί ἔδρασαν ἐς φρέατα, τῇ δίψῃ ἀπαύστῳ ξυνεχόμενοι: καί ἐν τῷ ὁμοίῳ καθειστήκει τό τε πλέον καί ἔλασσον ποτόν. καί ἡ ἀπορία τοῦ μή ἡσυχάζειν καί ἡ ἀγρυπνία ἐπέκειτο διά παντός. καί τό σῶμα, ὅσονπερ χρόνον καί ἡ νόσος ἀκμάζοι, οὐκ ἐμαραίνετο, ἀλλ' ἀντεῖχε παρά δόξαν τῇ ταλαιπωρίᾳ, ὥστε ἤ διεφθείροντο οἱ πλεῖστοι ἐναταῖοι καί ἑβδομαῖοι ὑπό τοῦ ἐντός καύματος, ἔτι ἔχοντές τι δυνάμεως, ἤ εἰ διαφύγοιεν, ἐπικατιόντος τοῦ νοσήματος ἐς τήν κοιλίαν καί ἑλκώσεώς τε αὐτῇ ἰσχυρᾶς ἐγγιγνομένης καί διαρροίας ἅμα ἀκράτου ἐπιπιπτούσης οἱ πολλοί ὕστερον δι' αὐτήν ἀσθενείᾳ διεφθείροντο. διεξῄει γάρ διά παντός τοῦ σώματος ἄνωθεν ἀρξάμενον τό ἐν τῇ κεφαλῇ πρῶτον ἱδρυθέν κακόν, καί εἴ τις ἐκ τῶν μεγίστων περιγένοιτο, τῶν γε ἀκρωτηρίων ἀντίληψις αὐτοῦ ἐπεσήμαινεν. κατέσκηπτε γάρ ἐς αἰδοῖα καί ἐς ἄκρας χεῖρας καί πόδας, καί πολλοί στερισκόμενοι τούτων διέφευγον, εἰσί δ' οἵ καί τῶν ὀφθαλμῶν. τούς δέ καί λήθη ἐλάμβανε παραυτίκα ἀναστάντας τῶν πάντων ὁμοίως, καί ἠγνόησαν σφᾶς τε αὐτούς καί τούς ἐπιτηδείους. γενόμενον γάρ κρεῖσσον λόγου τό εἶδος τῆς νόσου τά τε ἄλλα χαλεπωτέρως ἤ κατά τήν ἀνθρωπείαν φύσιν προσέπιπτεν ἑκάστῳ καί ἐν τῷδε ἐδήλωσε μάλιστα ἄλλο τι ὄν ἤ τῶν ξυντρόφων τι: τά γάρ ὄρνεα καί τετράποδα ὅσα ἀνθρώπων ἅπτεται, πολλῶν ἀτάφων γιγνομένων ἤ οὐ προσῄει ἤ γευσάμενα διεφθείρετο. τεκμήριον δέ: τῶν μέν τοιούτων ὀρνίθων ἐπίλειψις σαφής ἐγένετο, καί οὐχ ἑωρῶντο οὔτε ἄλλως οὔτε περί τοιοῦτον οὐδέν: οἱ δέ κύνες μᾶλλον αἴσθησιν παρεῖχον τοῦ ἀποβαίνοντος διά τό ξυνδιαιτᾶσθαι. τό μέν οὖν νόσημα, πολλά καί ἄλλα παραλιπόντι ἀτοπίας, ὡς ἑκάστῳ ἐτύγχανέ τι διαφερόντως ἑτέρῳ πρός ἕτερον γιγνόμενον, τοιοῦτον ἦν ἐπί πᾶν τήν ἰδέαν. καί ἄλλο παρελύπει κατ' ἐκεῖνον τόν χρόνον οὐδέν τῶν εἰωθότων: ὅ δέ καί γένοιτο, ἐς τοῦτο ἐτελεύτα. ἔθνῃσκον δέ οἱ μέν ἀμελείᾳ, οἱ δέ καί πάνυ θεραπευόμενοι. ἕν τε οὐδέ ἕν κατέστη ἴαμα ὡς εἰπεῖν ὅτι χρῆν προσφέροντας ὠφελεῖν: τό γάρ τῳ ξυνενεγκόν ἄλλον τοῦτο ἔβλαπτεν. σῶμά τε αὔταρκες ὄν οὐδέν διεφάνη πρός αὐτό ἰσχύος πέρι ἤ ἀσθενείας, ἀλλά πάντα ξυνῄρει καί τά πάσῃ διαίτῃ θεραπευόμενα. δεινότατον δέ παντός ἦν τοῦ κακοῦ ἥ τε ἀθυμία ὁπότε τις αἴσθοιτο κάμνων (πρός γάρ τό ἀνέλπιστον εὐθύς τραπόμενοι τῇ γνώμῃ πολλῷ μᾶλλον προΐεντο σφᾶς αὐτούς καί οὐκ ἀντεῖχον), καί ὅτι ἕτερος ἀφ' ἑτέρου θεραπείας ἀναπιμπλάμενοι ὥσπερ τά πρόβατα ἔθνῃσκον: καί τόν πλεῖστον φθόρον τοῦτο ἐνεποίει. εἴτε γάρ μή 'θέλοιεν δεδιότες ἀλλήλοις προσιέναι, ἀπώλλυντο ἐρῆμοι, καί οἰκίαι πολλαί ἐκενώθησαν ἀπορίᾳ τοῦ θεραπεύσοντος: εἴτε προσίοιεν, διεφθείροντο, καί μάλιστα οἱ ἀρετῆς τι μεταποιούμενοι: αἰσχύνῃ γάρ ἠφείδουν σφῶν αὐτῶν ἐσιόντες παρά τούς φίλους, ἐπεί καί τάς ὀλοφύρσεις τῶν ἀπογιγνομένων τελευτῶντες καί οἱ οἰκεῖοι ἐξέκαμνον ὑπό τοῦ πολλοῦ κακοῦ νικώμενοι. ἐπί πλέον δ' ὅμως οἱ διαπεφευγότες τόν τε θνῄσκοντα καί τόν πονούμενον ᾠκτίζοντο διά τό προειδέναι τε καί αὐτοί ἤδη ἐν τῷ θαρσαλέῳ εἶναι: δίς γάρ τόν αὐτόν, ὥστε καί κτείνειν, οὐκ ἐπελάμβανεν. καί ἐμακαρίζοντό τε ὑπό τῶν ἄλλων, καί αὐτοί τῷ παραχρῆμα περιχαρεῖ καί ἐς τόν ἔπειτα χρόνον ἐλπίδος τι εἶχον κούφης μηδ' ἄν ὑπ' ἄλλου νοσήματός ποτε ἔτι διαφθαρῆναι. ἐπίεσε δ' αὐτούς μᾶλλον πρός τῷ ὑπάρχοντι πόνῳ καί ἡ ξυγκομιδή ἐκ τῶν ἀγρῶν ἐς τό ἄστυ, καί οὐχ ἧσσον τούς ἐπελθόντας. οἰκιῶν γάρ οὐχ ὑπαρχουσῶν, ἀλλ' ἐν καλύβαις πνιγηραῖς ὥρᾳ ἔτους διαιτωμένων ὁ φθόρος ἐγίγνετο οὐδενί κόσμῳ, ἀλλά καί νεκροί ἐπ' ἀλλήλοις ἀποθνῄσκοντες ἔκειντο καί ἐν ταῖς ὁδοῖς ἐκαλινδοῦντο καί περί τάς κρήνας ἁπάσας ἡμιθνῆτες τοῦ ὕδατος ἐπιθυμίᾳ. τά τε ἱερά ἐν οἷς ἐσκήνηντο νεκρῶν πλέα ἦν, αὐτοῦ ἐναποθνῃσκόντων: ὑπερβιαζομένου γάρ τοῦ κακοῦ οἱ ἄνθρωποι, οὐκ ἔχοντες ὅτι γένωνται, ἐς ὀλιγωρίαν ἐτράποντο καί ἱερῶν καί ὁσίων ὁμοίως. νόμοι τε πάντες ξυνεταράχθησαν οἷς ἐχρῶντο πρότερον περί τάς ταφάς, ἔθαπτον δέ ὡς ἕκαστος ἐδύνατο. καί πολλοί ἐς ἀναισχύντους θήκας ἐτράποντο σπάνει τῶν ἐπιτηδείων διά τό συχνούς ἤδη προτεθνάναι σφίσιν: ἐπί πυράς γάρ ἀλλοτρίας φθάσαντες τούς νήσαντας οἱ μέν ἐπιθέντες τόν ἑαυτῶν νεκρόν ὑφῆπτον, οἱ δέ καιομένου ἄλλου ἐπιβαλόντες ἄνωθεν ὅν φέροιεν ἀπῇσαν. πρῶτόν τε ἦρξε καί ἐς τἆλλα τῇ πόλει ἐπί πλέον ἀνομίας τό νόσημα. ῥᾷον γάρ ἐτόλμα τις ἅ πρότερον ἀπεκρύπτετο μή καθ' ἡδονήν ποιεῖν, ἀγχίστροφον τήν μεταβολήν ὁρῶντες τῶν τε εὐδαιμόνων καί αἰφνιδίως θνῃσκόντων καί τῶν οὐδέν πρότερον κεκτημένων, εὐθύς δέ τἀκείνων ἐχόντων. ὥστε ταχείας τάς ἐπαυρέσεις καί πρός τό τερπνόν ἠξίουν ποιεῖσθαι, ἐφήμερα τά τε σώματα καί τά χρήματα ὁμοίως ἡγούμενοι. καί τό μέν προσταλαιπωρεῖν τῷ δόξαντι καλῷ οὐδείς πρόθυμος ἦν, ἄδηλον νομίζων εἰ πρίν ἐπ' αὐτό ἐλθεῖν διαφθαρήσεται: ὅτι δέ ἤδη τε ἡδύ πανταχόθεν τε ἐς αὐτό κερδαλέον, τοῦτο καί καλόν καί χρήσιμον κατέστη. θεῶν δέ φόβος ἤ ἀνθρώπων νόμος οὐδείς ἀπεῖργε, τό μέν κρίνοντες ἐν ὁμοίῳ καί σέβειν καί μή ἐκ τοῦ πάντας ὁρᾶν ἐν ἴσῳ ἀπολλυμένους, τῶν δέ ἁμαρτημάτων οὐδείς ἐλπίζων μέχρι τοῦ δίκην γενέσθαι βιούς ἄν τήν τιμωρίαν ἀντιδοῦναι, πολύ δέ μείζω τήν ἤδη κατεψηφισμένην σφῶν ἐπικρεμασθῆναι, ἥν πρίν ἐμπεσεῖν εἰκός εἶναι τοῦ βίου τι ἀπολαῦσαι. τοιούτῳ μέν πάθει οἱ ἀθηναῖοι περιπεσόντες ἐπιέζοντο, ἀνθρώπων τ' ἔνδον θνῃσκόντων καί γῆς ἔξω δῃουμένης. ἐν δέ τῷ κακῷ οἷα εἰκός ἀνεμνήσθησαν καί τοῦδε τοῦ ἔπους, φάσκοντες οἱ πρεσβύτεροι πάλαι ᾄδεσθαι ’ἥξει δωριακός πόλεμος καί λοιμός ἅμ' αὐτῷ.‘ ἐγένετο μέν οὖν ἔρις τοῖς ἀνθρώποις μή λοιμόν ὠνομάσθαι ἐν τῷ ἔπει ὑπό τῶν παλαιῶν, ἀλλά λιμόν, ἐνίκησε δέ ἐπί τοῦ παρόντος εἰκότως λοιμόν εἰρῆσθαι: οἱ γάρ ἄνθρωποι πρός ἅ ἔπασχον τήν μνήμην ἐποιοῦντο. ἤν δέ γε οἶμαί ποτε ἄλλος πόλεμος καταλάβῃ δωρικός τοῦδε ὕστερος καί ξυμβῇ γενέσθαι λιμόν, κατά τό εἰκός οὕτως ᾄσονται. μνήμη δέ ἐγένετο καί τοῦ λακεδαιμονίων χρηστηρίου τοῖς εἰδόσιν, ὅτε ἐπερωτῶσιν αὐτοῖς τόν θεόν εἰ χρή πολεμεῖν ἀνεῖλε κατά κράτος πολεμοῦσι νίκην ἔσεσθαι, καί αὐτός ἔφη ξυλλήψεσθαι. περί μέν οὖν τοῦ χρηστηρίου τά γιγνόμενα ᾔκαζον ὁμοῖα εἶναι: ἐσβεβληκότων δέ τῶν πελοποννησίων ἡ νόσος ἤρξατο εὐθύς, καί ἐς μέν πελοπόννησον οὐκ ἐσῆλθεν, ὅτι καί ἄξιον εἰπεῖν, ἐπενείματο δέ ἀθήνας μέν μάλιστα, ἔπειτα δέ καί τῶν ἄλλων χωρίων τά πολυανθρωπότατα. ταῦτα μέν τά κατά τήν νόσον γενόμενα. οἱ δέ πελοποννήσιοι ἐπειδή ἔτεμον τό πεδίον, παρῆλθον ἐς τήν πάραλον γῆν καλουμένην μέχρι λαυρείου, οὗ τά ἀργύρεια μέταλλά ἐστιν ἀθηναίοις. καί πρῶτον μέν ἔτεμον ταύτην ᾗ πρός πελοπόννησον ὁρᾷ, ἔπειτα δέ τήν πρός εὔβοιάν τε καί ἄνδρον τετραμμένην. περικλῆς δέ στρατηγός ὤν καί τότε περί μέν τοῦ μή ἐπεξιέναι τούς ἀθηναίους τήν αὐτήν γνώμην εἶχεν ὥσπερ καί ἐν τῇ προτέρᾳ ἐσβολῇ. ἔτι δ' αὐτῶν ἐν τῷ πεδίῳ ὄντων, πρίν ἐς τήν παραλίαν ἐλθεῖν, ἑκατόν νεῶν ἐπίπλουν τῇ πελοποννήσῳ παρεσκευάζετο, καί ἐπειδή ἑτοῖμα ἦν, ἀνήγετο. ἦγε δ' ἐπί τῶν νεῶν ὁπλίτας ἀθηναίων τετρακισχιλίους καί ἱππέας τριακοσίους ἐν ναυσίν ἱππαγωγοῖς πρῶτον τότε ἐκ τῶν παλαιῶν νεῶν ποιηθείσαις: ξυνεστρατεύοντο δέ καί χῖοι καί λέσβιοι πεντήκοντα ναυσίν. ὅτε δέ ἀνήγετο ἡ στρατιά αὕτη ἀθηναίων, πελοποννησίους κατέλιπον τῆς ἀττικῆς ὄντας ἐν τῇ παραλίᾳ. ἀφικόμενοι δέ ἐς ἐπίδαυρον τῆς πελοποννήσου ἔτεμον τῆς γῆς τήν πολλήν, καί πρός τήν πόλιν προσβαλόντες ἐς ἐλπίδα μέν ἦλθον τοῦ ἑλεῖν, οὐ μέντοι προυχώρησέ γε. ἀναγαγόμενοι δέ ἐκ τῆς ἐπιδαύρου ἔτεμον τήν τε τροιζηνίδα γῆν καί ἁλιάδα καί ἑρμιονίδα: ἔστι δέ ταῦτα πάντα ἐπιθαλάσσια τῆς πελοποννήσου. ἄραντες δέ ἀπ' αὐτῶν ἀφίκοντο ἐς πρασιάς τῆς λακωνικῆς πόλισμα ἐπιθαλάσσιον, καί τῆς τε γῆς ἔτεμον καί αὐτό τό πόλισμα εἷλον καί ἐπόρθησαν. ταῦτα δέ ποιήσαντες ἐπ' οἴκου ἀνεχώρησαν. τούς δέ πελοποννησίους οὐκέτι κατέλαβον ἐν τῇ ἀττικῇ ὄντας, ἀλλ' ἀνακεχωρηκότας. ὅσον δέ χρόνον οἵ τε πελοποννήσιοι ἦσαν ἐν τῇ γῇ τῇ ἀθηναίων καί οἱ ἀθηναῖοι ἐστράτευον ἐπί τῶν νεῶν, ἡ νόσος ἔν τε τῇ στρατιᾷ τούς ἀθηναίους ἔφθειρε καί ἐν τῇ πόλει, ὥστε καί ἐλέχθη τούς πελοποννησίους δείσαντας τό νόσημα, ὡς ἐπυνθάνοντο τῶν αὐτομόλων ὅτι ἐν τῇ πόλει εἴη καί θάπτοντας ἅμα ᾐσθάνοντο, θᾶσσον ἐκ τῆς γῆς ἐξελθεῖν. τῇ δέ ἐσβολῇ ταύτῃ πλεῖστόν τε χρόνον ἐνέμειναν καί τήν γῆν πᾶσαν ἔτεμον: ἡμέρας γάρ τεσσαράκοντα μάλιστα ἐν τῇ γῇ τῇ ἀττικῇ ἐγένοντο. τοῦ δ' αὐτοῦ θέρους ἅγνων ὁ νικίου καί κλεόπομπος ὁ κλεινίου, ξυστράτηγοι ὄντες περικλέους, λαβόντες τήν στρατιάν ᾗπερ ἐκεῖνος ἐχρήσατο ἐστράτευσαν εὐθύς ἐπί χαλκιδέας τούς ἐπί θρᾴκης καί ποτείδαιαν ἔτι πολιορκουμένην, ἀφικόμενοι δέ μηχανάς τε τῇ ποτειδαίᾳ προσέφερον καί παντί τρόπῳ ἐπειρῶντο ἑλεῖν. προυχώρει δέ αὐτοῖς οὔτε ἡ αἵρεσις τῆς πόλεως οὔτε τἆλλα τῆς παρασκευῆς ἀξίως: ἐπιγενομένη γάρ ἡ νόσος ἐνταῦθα δή πάνυ ἐπίεσε τούς ἀθηναίους, φθείρουσα τήν στρατιάν, ὥστε καί τούς προτέρους στρατιώτας νοσῆσαι τῶν ἀθηναίων ἀπό τῆς ξύν ἅγνωνι στρατιᾶς, ἐν τῷ πρό τοῦ χρόνῳ ὑγιαίνοντας. φορμίων δέ καί οἱ ἑξακόσιοι καί χίλιοι οὐκέτι ἦσαν περί χαλκιδέας. ὁ μέν οὖν ἅγνων ἀνεχώρησε ταῖς ναυσίν ἐς τάς ἀθήνας, ἀπό τετρακισχιλίων ὁπλιτῶν χιλίους καί πεντήκοντα τῇ νόσῳ ἀπολέσας ἐν τεσσαράκοντα μάλιστα ἡμέραις: οἱ δέ πρότεροι στρατιῶται κατά χώραν μένοντες ἐπολιόρκουν τήν ποτείδαιαν. μετά δέ τήν δευτέραν ἐσβολήν τῶν πελοποννησίων οἱ ἀθηναῖοι, ὡς ἥ τε γῆ αὐτῶν ἐτέτμητο τό δεύτερον καί ἡ νόσος ἐπέκειτο ἅμα καί ὁ πόλεμος, ἠλλοίωντο τάς γνώμας, καί τόν μέν περικλέα ἐν αἰτίᾳ εἶχον ὡς πείσαντα σφᾶς πολεμεῖν καί δι' ἐκεῖνον ταῖς ξυμφοραῖς περιπεπτωκότες, πρός δέ τούς λακεδαιμονίους ὥρμηντο ξυγχωρεῖν: καί πρέσβεις τινάς πέμψαντες ὡς αὐτούς ἄπρακτοι ἐγένοντο. πανταχόθεν τε τῇ γνώμῃ ἄποροι καθεστηκότες ἐνέκειντο τῷ περικλεῖ. ὁ δέ ὁρῶν αὐτούς πρός τά παρόντα χαλεπαίνοντας καί πάντα ποιοῦντας ἅπερ αὐτός ἤλπιζε, ξύλλογον ποιήσας (ἔτι δ' ἐστρατήγει) ἐβούλετο θαρσῦναί τε καί ἀπαγαγών τό ὀργιζόμενον τῆς γνώμης πρός τό ἠπιώτερον καί ἀδεέστερον καταστῆσαι: παρελθών δέ ἔλεξε τοιάδε. ’καί προσδεχομένῳ μοι τά τῆς ὀργῆς ὑμῶν ἔς με γεγένηται (αἰσθάνομαι γάρ τάς αἰτίας) καί ἐκκλησίαν τούτου ἕνεκα ξυνήγαγον, ὅπως ὑπομνήσω καί μέμψωμαι εἴ τι μή ὀρθῶς ἤ ἐμοί χαλεπαίνετε ἤ ταῖς ξυμφοραῖς εἴκετε. ἐγώ γάρ ἡγοῦμαι πόλιν πλείω ξύμπασαν ὀρθουμένην ὠφελεῖν τούς ἰδιώτας ἤ καθ' ἕκαστον τῶν πολιτῶν εὐπραγοῦσαν, ἁθρόαν δέ σφαλλομένην. καλῶς μέν γάρ φερόμενος ἀνήρ τό καθ' ἑαυτόν διαφθειρομένης τῆς πατρίδος οὐδέν ἧσσον ξυναπόλλυται, κακοτυχῶν δέ ἐν εὐτυχούσῃ πολλῷ μᾶλλον διασῴζεται. ὁπότε οὖν πόλις μέν τάς ἰδίας ξυμφοράς οἵα τε φέρειν, εἷς δ' ἕκαστος τάς ἐκείνης ἀδύνατος, πῶς οὐ χρή πάντας ἀμύνειν αὐτῇ, καί μή ὅ νῦν ὑμεῖς δρᾶτε: ταῖς κατ' οἶκον κακοπραγίαις ἐκπεπληγμένοι τοῦ κοινοῦ τῆς σωτηρίας ἀφίεσθε, καί ἐμέ τε τόν παραινέσαντα πολεμεῖν καί ὑμᾶς αὐτούς οἵ ξυνέγνωτε δι' αἰτίας ἔχετε. καίτοι ἐμοί τοιούτῳ ἀνδρί ὀργίζεσθε ὅς οὐδενός ἥσσων οἴομαι εἶναι γνῶναί τε τά δέοντα καί ἑρμηνεῦσαι ταῦτα, φιλόπολίς τε καί χρημάτων κρείσσων. ὅ τε γάρ γνούς καί μή σαφῶς διδάξας ἐν ἴσῳ καί εἰ μή ἐνεθυμήθη: ὅ τε ἔχων ἀμφότερα, τῇ δέ πόλει δύσνους, οὐκ ἄν ὁμοίως τι οἰκείως φράζοι: προσόντος δέ καί τοῦδε, χρήμασι δέ νικωμένου, τά ξύμπαντα τούτου ἑνός ἄν πωλοῖτο. ὥστ' εἴ μοι καί μέσως ἡγούμενοι μᾶλλον ἑτέρων προσεῖναι αὐτά πολεμεῖν ἐπείσθητε, οὐκ ἄν εἰκότως νῦν τοῦ γε ἀδικεῖν αἰτίαν φεροίμην. ‘καί γάρ οἷς μέν αἵρεσις γεγένηται τἆλλα εὐτυχοῦσι, πολλή ἄνοια πολεμῆσαι: εἰ δ' ἀναγκαῖον ἦν ἤ εἴξαντας εὐθύς τοῖς πέλας ὑπακοῦσαι ἤ κινδυνεύσαντας περιγενέσθαι, ὁ φυγών τόν κίνδυνον τοῦ ὑποστάντος μεμπτότερος. καί ἐγώ μέν ὁ αὐτός εἰμι καί οὐκ ἐξίσταμαι: ὑμεῖς δέ μεταβάλλετε, ἐπειδή ξυνέβη ὑμῖν πεισθῆναι μέν ἀκεραίοις, μεταμέλειν δέ κακουμένοις, καί τόν ἐμόν λόγον ἐν τῷ ὑμετέρῳ ἀσθενεῖ τῆς γνώμης μή ὀρθόν φαίνεσθαι, διότι τό μέν λυποῦν ἔχει ἤδη τήν αἴσθησιν ἑκάστῳ, τῆς δέ ὠφελίας ἄπεστιν ἔτι ἡ δήλωσις ἅπασι, καί μεταβολῆς μεγάλης, καί ταύτης ἐξ ὀλίγου, ἐμπεσούσης ταπεινή ὑμῶν ἡ διάνοια ἐγκαρτερεῖν ἅ ἔγνωτε. δουλοῖ γάρ φρόνημα τό αἰφνίδιον καί ἀπροσδόκητον καί τό πλείστῳ παραλόγῳ ξυμβαῖνον: ὅ ὑμῖν πρός τοῖς ἄλλοις οὐχ ἥκιστα καί κατά τήν νόσον γεγένηται. ὅμως δέ πόλιν μεγάλην οἰκοῦντας καί ἐν ἤθεσιν ἀντιπάλοις αὐτῇ τεθραμμένους χρεών καί ξυμφοραῖς ταῖς μεγίσταις ἐθέλειν ὑφίστασθαι καί τήν ἀξίωσιν μή ἀφανίζειν (ἐν ἴσῳ γάρ οἱ ἄνθρωποι δικαιοῦσι τῆς τε ὑπαρχούσης δόξης αἰτιᾶσθαι ὅστις μαλακίᾳ ἐλλείπει καί τῆς μή προσηκούσης μισεῖν τόν θρασύτητι ὀρεγόμενον), ἀπαλγήσαντας δέ τά ἴδια τοῦ κοινοῦ τῆς σωτηρίας ἀντιλαμβάνεσθαι. ’τόν δέ πόνον τόν κατά τόν πόλεμον, μή γένηταί τε πολύς καί οὐδέν μᾶλλον περιγενώμεθα, ἀρκείτω μέν ὑμῖν καί ἐκεῖνα ἐν οἷς ἄλλοτε πολλάκις γε δή ἀπέδειξα οὐκ ὀρθῶς αὐτόν ὑποπτευόμενον, δηλώσω δέ καί τόδε, ὅ μοι δοκεῖτε οὔτ' αὐτοί πώποτε ἐνθυμηθῆναι ὑπάρχον ὑμῖν μεγέθους πέρι ἐς τήν ἀρχήν οὔτ' ἐγώ ἐν τοῖς πρίν λόγοις: οὐδ' ἄν νῦν ἐχρησάμην κομπωδεστέραν ἔχοντι τήν προσποίησιν, εἰ μή καταπεπληγμένους ὑμᾶς παρά τό εἰκός ἑώρων. οἴεσθε μέν γάρ τῶν ξυμμάχων μόνων ἄρχειν, ἐγώ δέ ἀποφαίνω δύο μερῶν τῶν ἐς χρῆσιν φανερῶν, γῆς καί θαλάσσης, τοῦ ἑτέρου ὑμᾶς παντός κυριωτάτους ὄντας, ἐφ' ὅσον τε νῦν νέμεσθε καί ἤν ἐπί πλέον βουληθῆτε: καί οὐκ ἔστιν ὅστις τῇ ὑπαρχούσῃ παρασκευῇ τοῦ ναυτικοῦ πλέοντας ὑμᾶς οὔτε βασιλεύς οὔτε ἄλλο οὐδέν ἔθνος τῶν ἐν τῷ παρόντι κωλύσει. ὥστε οὐ κατά τήν τῶν οἰκιῶν καί τῆς γῆς χρείαν, ὧν μεγάλων νομίζετε ἐστερῆσθαι, αὕτη ἡ δύναμις φαίνεται: οὐδ' εἰκός χαλεπῶς φέρειν αὐτῶν μᾶλλον ἤ οὐ κηπίον καί ἐγκαλλώπισμα πλούτου πρός ταύτην νομίσαντας ὀλιγωρῆσαι, καί γνῶναι ἐλευθερίαν μέν, ἤν ἀντιλαμβανόμενοι αὐτῆς διασώσωμεν, ῥᾳδίως ταῦτα ἀναληψομένην, ἄλλων δέ ὑπακούσασι καί τά προκεκτημένα φιλεῖν ἐλασσοῦσθαι, τῶν τε πατέρων μή χείρους κατ' ἀμφότερα φανῆναι, οἵ μετά πόνων καί οὐ παρ' ἄλλων δεξάμενοι κατέσχον τε καί προσέτι διασώσαντες παρέδοσαν ὑμῖν αὐτά (αἴσχιον δέ ἔχοντας ἀφαιρεθῆναι ἤ κτωμένους ἀτυχῆσαι), ἰέναι δέ τοῖς ἐχθροῖς ὁμόσε μή φρονήματι μόνον, ἀλλά καί καταφρονήματι. αὔχημα μέν γάρ καί ἀπό ἀμαθίας εὐτυχοῦς καί δειλῷ τινί ἐγγίγνεται, καταφρόνησις δέ ὅς ἄν καί γνώμῃ πιστεύῃ τῶν ἐναντίων προύχειν, ὅ ἡμῖν ὑπάρχει. καί τήν τόλμαν ἀπό τῆς ὁμοίας τύχης ἡ ξύνεσις ἐκ τοῦ ὑπέρφρονος ἐχυρωτέραν παρέχεται, ἐλπίδι τε ἧσσον πιστεύει, ἧς ἐν τῷ ἀπόρῳ ἡ ἰσχύς, γνώμῃ δέ ἀπό τῶν ὑπαρχόντων, ἧς βεβαιοτέρα ἡ πρόνοια. τῆς τε πόλεως ὑμᾶς εἰκός τῷ τιμωμένῳ ἀπό τοῦ ἄρχειν, ᾧπερ ἅπαντες ἀγάλλεσθε, βοηθεῖν, καί μή φεύγειν τούς πόνους ἤ μηδέ τάς τιμάς διώκειν: μηδέ νομίσαι περί ἑνός μόνου, δουλείας ἀντ' ἐλευθερίας, ἀγωνίζεσθαι, ἀλλά καί ἀρχῆς στερήσεως καί κινδύνου ὧν ἐν τῇ ἀρχῇ ἀπήχθεσθε. ἧς οὐδ' ἐκστῆναι ἔτι ὑμῖν ἔστιν, εἴ τις καί τόδε ἐν τῷ παρόντι δεδιώς ἀπραγμοσύνῃ ἀνδραγαθίζεται: ὡς τυραννίδα γάρ ἤδη ἔχετε αὐτήν, ἥν λαβεῖν μέν ἄδικον δοκεῖ εἶναι, ἀφεῖναι δέ ἐπικίνδυνον. τάχιστ' ἄν τε πόλιν οἱ τοιοῦτοι ἑτέρους τε πείσαντες ἀπολέσειαν καί εἴ που ἐπί σφῶν αὐτῶν αὐτόνομοι οἰκήσειαν: τό γάρ ἄπραγμον οὐ σῴζεται μή μετά τοῦ δραστηρίου τεταγμένον, οὐδέ ἐν ἀρχούσῃ πόλει ξυμφέρει, ἀλλ' ἐν ὑπηκόῳ, ἀσφαλῶς δουλεύειν. ‘ὑμεῖς δέ μήτε ὑπό τῶν τοιῶνδε πολιτῶν παράγεσθε μήτε ἐμέ δι' ὀργῆς ἔχετε, ᾧ καί αὐτοί ξυνδιέγνωτε πολεμεῖν, εἰ καί ἐπελθόντες οἱ ἐναντίοι ἔδρασαν ἅπερ εἰκός ἦν μή ἐθελησάντων ὑμῶν ὑπακούειν, ἐπιγεγένηταί τε πέρα ὧν προσεδεχόμεθα ἡ νόσος ἥδε, πρᾶγμα μόνον δή τῶν πάντων ἐλπίδος κρεῖσσον γεγενημένον. καί δι' αὐτήν οἶδ' ὅτι μέρος τι μᾶλλον ἔτι μισοῦμαι, οὐ δικαίως, εἰ μή καί ὅταν παρά λόγον τι εὖ πράξητε ἐμοί ἀναθήσετε. φέρειν δέ χρή τά τε δαιμόνια ἀναγκαίως τά τε ἀπό τῶν πολεμίων ἀνδρείως: ταῦτα γάρ ἐν ἔθει τῇδε τῇ πόλει πρότερόν τε ἦν νῦν τε μή ἐν ὑμῖν κωλυθῇ. γνῶτε δέ ὄνομα μέγιστον αὐτήν ἔχουσαν ἐν ἅπασιν ἀνθρώποις διά τό ταῖς ξυμφοραῖς μή εἴκειν, πλεῖστα δέ σώματα καί πόνους ἀνηλωκέναι πολέμῳ, καί δύναμιν μεγίστην δή μέχρι τοῦδε κεκτημένην, ἧς ἐς ἀΐδιον τοῖς ἐπιγιγνομένοις, ἤν καί νῦν ὑπενδῶμέν ποτε (πάντα γάρ πέφυκε καί ἐλασσοῦσθαι), μνήμη καταλελείψεται, ἑλλήνων τε ὅτι ἕλληνες πλείστων δή ἤρξαμεν, καί πολέμοις μεγίστοις ἀντέσχομεν πρός τε ξύμπαντας καί καθ' ἑκάστους, πόλιν τε τοῖς πᾶσιν εὐπορωτάτην καί μεγίστην ᾠκήσαμεν. καίτοι ταῦτα ὁ μέν ἀπράγμων μέμψαιτ' ἄν, ὁ δέ δρᾶν τι καί αὐτός βουλόμενος ζηλώσει: εἰ δέ τις μή κέκτηται, φθονήσει. τό δέ μισεῖσθαι καί λυπηρούς εἶναι ἐν τῷ παρόντι πᾶσι μέν ὑπῆρξε δή ὅσοι ἕτεροι ἑτέρων ἠξίωσαν ἄρχειν: ὅστις δέ ἐπί μεγίστοις τό ἐπίφθονον λαμβάνει, ὀρθῶς βουλεύεται. μῖσος μέν γάρ οὐκ ἐπί πολύ ἀντέχει, ἡ δέ παραυτίκα τε λαμπρότης καί ἐς τό ἔπειτα δόξα αἰείμνηστος καταλείπεται. ὑμεῖς δέ ἔς τε τό μέλλον καλόν προγνόντες ἔς τε τό αὐτίκα μή αἰσχρόν τῷ ἤδη προθύμῳ ἀμφότερα κτήσασθε, καί λακεδαιμονίοις μήτε ἐπικηρυκεύεσθε μήτε ἔνδηλοι ἔστε τοῖς παροῦσι πόνοις βαρυνόμενοι, ὡς οἵτινες πρός τάς ξυμφοράς γνώμῃ μέν ἥκιστα λυποῦνται, ἔργῳ δέ μάλιστα ἀντέχουσιν, οὗτοι καί πόλεων καί ἰδιωτῶν κράτιστοί εἰσιν.’ τοιαῦτα ὁ περικλῆς λέγων ἐπειρᾶτο τούς ἀθηναίους τῆς τε ἐς αὑτόν ὀργῆς παραλύειν καί ἀπό τῶν παρόντων δεινῶν ἀπάγειν τήν γνώμην. οἱ δέ δημοσίᾳ μέν τοῖς λόγοις ἀνεπείθοντο καί οὔτε πρός τούς λακεδαιμονίους ἔτι ἔπεμπον ἔς τε τόν πόλεμον μᾶλλον ὥρμηντο, ἰδίᾳ δέ τοῖς παθήμασιν ἐλυποῦντο, ὁ μέν δῆμος ὅτι ἀπ' ἐλασσόνων ὁρμώμενος ἐστέρητο καί τούτων, οἱ δέ δυνατοί καλά κτήματα κατά τήν χώραν οἰκοδομίαις τε καί πολυτελέσι κατασκευαῖς ἀπολωλεκότες, τό δέ μέγιστον, πόλεμον ἀντ' εἰρήνης ἔχοντες. οὐ μέντοι πρότερόν γε οἱ ξύμπαντες ἐπαύσαντο ἐν ὀργῇ ἔχοντες αὐτόν πρίν ἐζημίωσαν χρήμασιν. ὕστερον δ' αὖθις οὐ πολλῷ, ὅπερ φιλεῖ ὅμιλος ποιεῖν, στρατηγόν εἵλοντο καί πάντα τά πράγματα ἐπέτρεψαν, ὧν μέν περί τά οἰκεῖα ἕκαστος ἤλγει ἀμβλύτεροι ἤδη ὄντες, ὧν δέ ἡ ξύμπασα πόλις προσεδεῖτο πλείστου ἄξιον νομίζοντες εἶναι. ὅσον τε γάρ χρόνον προύστη τῆς πόλεως ἐν τῇ εἰρήνῃ, μετρίως ἐξηγεῖτο καί ἀσφαλῶς διεφύλαξεν αὐτήν, καί ἐγένετο ἐπ' ἐκείνου μεγίστη, ἐπειδή τε ὁ πόλεμος κατέστη, ὁ δέ φαίνεται καί ἐν τούτῳ προγνούς τήν δύναμιν. ἐπεβίω δέ δύο ἔτη καί ἕξ μῆνας: καί ἐπειδή ἀπέθανεν, ἐπί πλέον ἔτι ἐγνώσθη ἡ πρόνοια αὐτοῦ ἡ ἐς τόν πόλεμον. ὁ μέν γάρ ἡσυχάζοντάς τε καί τό ναυτικόν θεραπεύοντας καί ἀρχήν μή ἐπικτωμένους ἐν τῷ πολέμῳ μηδέ τῇ πόλει κινδυνεύοντας ἔφη περιέσεσθαι: οἱ δέ ταῦτά τε πάντα ἐς τοὐναντίον ἔπραξαν καί ἄλλα ἔξω τοῦ πολέμου δοκοῦντα εἶναι κατά τάς ἰδίας φιλοτιμίας καί ἴδια κέρδη κακῶς ἔς τε σφᾶς αὐτούς καί τούς ξυμμάχους ἐπολίτευσαν, ἅ κατορθούμενα μέν τοῖς ἰδιώταις τιμή καί ὠφελία μᾶλλον ἦν, σφαλέντα δέ τῇ πόλει ἐς τόν πόλεμον βλάβη καθίστατο. αἴτιον δ' ἦν ὅτι ἐκεῖνος μέν δυνατός ὤν τῷ τε ἀξιώματι καί τῇ γνώμῃ χρημάτων τε διαφανῶς ἀδωρότατος γενόμενος κατεῖχε τό πλῆθος ἐλευθέρως, καί οὐκ ἤγετο μᾶλλον ὑπ' αὐτοῦ ἤ αὐτός ἦγε, διά τό μή κτώμενος ἐξ οὐ προσηκόντων τήν δύναμιν πρός ἡδονήν τι λέγειν, ἀλλ' ἔχων ἐπ' ἀξιώσει καί πρός ὀργήν τι ἀντειπεῖν. ὁπότε γοῦν αἴσθοιτό τι αὐτούς παρά καιρόν ὕβρει θαρσοῦντας, λέγων κατέπλησσεν ἐπί τό φοβεῖσθαι, καί δεδιότας αὖ ἀλόγως ἀντικαθίστη πάλιν ἐπί τό θαρσεῖν. ἐγίγνετό τε λόγῳ μέν δημοκρατία, ἔργῳ δέ ὑπό τοῦ πρώτου ἀνδρός ἀρχή. οἱ δέ ὕστερον ἴσοι μᾶλλον αὐτοί πρός ἀλλήλους ὄντες καί ὀρεγόμενοι τοῦ πρῶτος ἕκαστος γίγνεσθαι ἐτράποντο καθ' ἡδονάς τῷ δήμῳ καί τά πράγματα ἐνδιδόναι. ἐξ ὧν ἄλλα τε πολλά, ὡς ἐν μεγάλῃ πόλει καί ἀρχήν ἐχούσῃ, ἡμαρτήθη καί ὁ ἐς σικελίαν πλοῦς, ὅς οὐ τοσοῦτον γνώμης ἁμάρτημα ἦν πρός οὕς ἐπῇσαν, ὅσον οἱ ἐκπέμψαντες οὐ τά πρόσφορα τοῖς οἰχομένοις ἐπιγιγνώσκοντες, ἀλλά κατά τάς ἰδίας διαβολάς περί τῆς τοῦ δήμου προστασίας τά τε ἐν τῷ στρατοπέδῳ ἀμβλύτερα ἐποίουν καί τά περί τήν πόλιν πρῶτον ἐν ἀλλήλοις ἐταράχθησαν. σφαλέντες δέ ἐν σικελίᾳ ἄλλῃ τε παρασκευῇ καί τοῦ ναυτικοῦ τῷ πλέονι μορίῳ καί κατά τήν πόλιν ἤδη ἐν στάσει ὄντες ὅμως † τρία † μέν ἔτη ἀντεῖχον τοῖς τε πρότερον ὑπάρχουσι πολεμίοις καί τοῖς ἀπό σικελίας μετ' αὐτῶν, καί τῶν ξυμμάχων ἔτι τοῖς πλέοσιν ἀφεστηκόσι, κύρῳ τε ὕστερον βασιλέως παιδί προσγενομένῳ, ὅς παρεῖχε χρήματα πελοποννησίοις ἐς τό ναυτικόν, καί οὐ πρότερον ἐνέδοσαν ἤ αὐτοί ἐν σφίσι κατά τάς ἰδίας διαφοράς περιπεσόντες ἐσφάλησαν. τοσοῦτον τῷ περικλεῖ ἐπερίσσευσε τότε ἀφ' ὧν αὐτός προέγνω καί πάνυ ἄν ῥᾳδίως περιγενέσθαι τήν πόλιν πελοποννησίων αὐτῶν τῷ πολέμῳ. οἱ δέ λακεδαιμόνιοι καί οἱ ξύμμαχοι τοῦ αὐτοῦ θέρους ἐστράτευσαν ναυσίν ἑκατόν ἐς ζάκυνθον τήν νῆσον, ἥ κεῖται ἀντιπέρας ἤλιδος: εἰσί δέ ἀχαιῶν τῶν ἐκ πελοποννήσου ἄποικοι καί ἀθηναίοις ξυνεμάχουν. ἐπέπλεον δέ λακεδαιμονίων χίλιοι ὁπλῖται καί κνῆμος σπαρτιάτης ναύαρχος. ἀποβάντες δέ ἐς τήν γῆν ἐδῄωσαν τά πολλά. καί ἐπειδή οὐ ξυνεχώρουν, ἀπέπλευσαν ἐπ' οἴκου. καί τοῦ αὐτοῦ θέρους τελευτῶντος ἀριστεύς κορίνθιος καί λακεδαιμονίων πρέσβεις ἀνήριστος καί νικόλαος καί πρατόδαμος καί τεγεάτης τιμαγόρας καί ἀργεῖος ἰδίᾳ πόλλις, πορευόμενοι ἐς τήν ἀσίαν ὡς βασιλέα, εἴ πως πείσειαν αὐτόν χρήματά τε παρασχεῖν καί ξυμπολεμεῖν, ἀφικνοῦνται ὡς σιτάλκην πρῶτον τόν τήρεω ἐς θρᾴκην, βουλόμενοι πεῖσαί τε αὐτόν, εἰ δύναιντο, μεταστάντα τῆς ἀθηναίων ξυμμαχίας στρατεῦσαι ἐπί τήν ποτείδαιαν, οὗ ἦν στράτευμα τῶν ἀθηναίων πολιορκοῦν, καί ᾗπερ ὥρμηντο, δι' ἐκείνου πορευθῆναι πέραν τοῦ ἑλλησπόντου ὡς φαρνάκην τόν φαρναβάζου, ὅς αὐτούς ἔμελλεν ὡς βασιλέα ἀναπέμψειν. παρατυχόντες δέ ἀθηναίων πρέσβεις λέαρχος καλλιμάχου καί ἀμεινιάδης φιλήμονος παρά τῷ σιτάλκῃ πείθουσι τόν σάδοκον τόν γεγενημένον ἀθηναῖον, σιτάλκου υἱόν, τούς ἄνδρας ἐγχειρίσαι σφίσιν, ὅπως μή διαβάντες ὡς βασιλέα τήν ἐκείνου πόλιν τό μέρος βλάψωσιν. ὁ δέ πεισθείς πορευομένους αὐτούς διά τῆς θρᾴκης ἐπί τό πλοῖον ᾧ ἔμελλον τόν ἑλλήσποντον περαιώσειν, πρίν ἐσβαίνειν ξυλλαμβάνει, ἄλλους ξυμπέμψας μετά τοῦ λεάρχου καί ἀμεινιάδου, καί ἐκέλευσεν ἐκείνοις παραδοῦναι: οἱ δέ λαβόντες ἐκόμισαν ἐς τάς ἀθήνας. ἀφικομένων δέ αὐτῶν δείσαντες οἱ ἀθηναῖοι τόν ἀριστέα μή αὖθις σφᾶς ἔτι πλείω κακουργῇ διαφυγών, ὅτι καί πρό τούτων τά τῆς ποτειδαίας καί τῶν ἐπί θρᾴκης πάντα ἐφαίνετο πράξας, ἀκρίτους καί βουλομένους ἔστιν ἅ εἰπεῖν αὐθημερόν ἀπέκτειναν πάντας καί ἐς φάραγγα ἐσέβαλον, δικαιοῦντες τοῖς αὐτοῖς ἀμύνεσθαι οἷσπερ καί οἱ λακεδαιμόνιοι ὑπῆρξαν, τούς ἐμπόρους οὕς ἔλαβον ἀθηναίων καί τῶν ξυμμάχων ἐν ὁλκάσι περί πελοπόννησον πλέοντας ἀποκτείναντες καί ἐς φάραγγας ἐσβαλόντες. πάντας γάρ δή κατ' ἀρχάς τοῦ πολέμου λακεδαιμόνιοι ὅσους λάβοιεν ἐν τῇ θαλάσσῃ ὡς πολεμίους διέφθειρον, καί τούς μετά ἀθηναίων ξυμπολεμοῦντας καί τούς μηδέ μεθ' ἑτέρων. κατά δέ τούς αὐτούς χρόνους, τοῦ θέρους τελευτῶντος, καί ἀμπρακιῶται αὐτοί τε καί τῶν βαρβάρων πολλούς ἀναστήσαντες ἐστράτευσαν ἐπ' ἄργος τό ἀμφιλοχικόν καί τήν ἄλλην ἀμφιλοχίαν. ἔχθρα δέ πρός τούς ἀργείους ἀπό τοῦδε αὐτοῖς ἤρξατο πρῶτον γενέσθαι. ἄργος τό ἀμφιλοχικόν καί ἀμφιλοχίαν τήν ἄλλην ἔκτισε μέν μετά τά τρωικά οἴκαδε ἀναχωρήσας καί οὐκ ἀρεσκόμενος τῇ ἐν ἄργει καταστάσει ἀμφίλοχος ὁ ἀμφιάρεω ἐν τῷ ἀμπρακικῷ κόλπῳ, ὁμώνυμον τῇ ἑαυτοῦ πατρίδι ἄργος ὀνομάσας (καί ἦν ἡ πόλις αὕτη μεγίστη τῆς ἀμφιλοχίας καί τούς δυνατωτάτους εἶχεν οἰκήτορας), ὑπό ξυμφορῶν δέ πολλαῖς γενεαῖς ὕστερον πιεζόμενοι ἀμπρακιώτας ὁμόρους ὄντας τῇ ἀμφιλοχικῇ ξυνοίκους ἐπηγάγοντο, καί ἡλληνίσθησαν τήν νῦν γλῶσσαν τότε πρῶτον ἀπό τῶν ἀμπρακιωτῶν ξυνοικησάντων: οἱ δέ ἄλλοι ἀμφίλοχοι βάρβαροί εἰσιν. ἐκβάλλουσιν οὖν τούς ἀργείους οἱ ἀμπρακιῶται χρόνῳ καί αὐτοί ἴσχουσι τήν πόλιν. οἱ δ' ἀμφίλοχοι γενομένου τούτου διδόασιν ἑαυτούς ἀκαρνᾶσι, καί προσπαρακαλέσαντες ἀμφότεροι ἀθηναίους, οἵ αὐτοῖς φορμίωνά τε στρατηγόν ἔπεμψαν καί ναῦς τριάκοντα, ἀφικομένου [δέ] τοῦ φορμίωνος αἱροῦσι κατά κράτος ἄργος καί τούς ἀμπρακιώτας ἠνδραπόδισαν, κοινῇ τε ᾤκισαν αὐτό ἀμφίλοχοι καί ἀκαρνᾶνες. μετά δέ τοῦτο ἡ ξυμμαχία πρῶτον ἐγένετο ἀθηναίοις καί ἀκαρνᾶσιν. οἱ δέ ἀμπρακιῶται τήν μέν ἔχθραν ἐς τούς ἀργείους ἀπό τοῦ ἀνδραποδισμοῦ σφῶν αὐτῶν πρῶτον ἐποιήσαντο, ὕστερον δέ ἐν τῷ πολέμῳ τήνδε τήν στρατείαν ποιοῦνται αὑτῶν τε καί χαόνων καί ἄλλων τινῶν τῶν πλησιοχώρων βαρβάρων: ἐλθόντες τε πρός τό ἄργος τῆς μέν χώρας ἐκράτουν, τήν δέ πόλιν ὡς οὐκ ἐδύναντο ἑλεῖν προσβαλόντες, ἀπεχώρησαν ἐπ' οἴκου καί διελύθησαν κατά ἔθνη. τοσαῦτα μέν ἐν τῷ θέρει ἐγένετο. τοῦ δ' ἐπιγιγνομένου χειμῶνος ἀθηναῖοι ναῦς ἔστειλαν εἴκοσι μέν περί πελοπόννησον καί φορμίωνα στρατηγόν, ὅς ὁρμώμενος ἐκ ναυπάκτου φυλακήν εἶχε μήτ' ἐκπλεῖν ἐκ κορίνθου καί τοῦ κρισαίου κόλπου μηδένα μήτ' ἐσπλεῖν, ἑτέρας δέ ἕξ ἐπί καρίας καί λυκίας καί μελήσανδρον στρατηγόν, ὅπως ταῦτά τε ἀργυρολογῶσι καί τό λῃστικόν τῶν πελοποννησίων μή ἐῶσιν αὐτόθεν ὁρμώμενον βλάπτειν τόν πλοῦν τῶν ὁλκάδων τῶν ἀπό φασήλιδος καί φοινίκης καί τῆς ἐκεῖθεν ἠπείρου. ἀναβάς δέ στρατιᾷ ἀθηναίων τε τῶν ἀπό τῶν νεῶν καί τῶν ξυμμάχων ἐς τήν λυκίαν ὁ μελήσανδρος ἀποθνῄσκει καί τῆς στρατιᾶς μέρος τι διέφθειρε νικηθείς μάχῃ. τοῦ δ' αὐτοῦ χειμῶνος οἱ ποτειδεᾶται ἐπειδή οὐκέτι ἐδύναντο πολιορκούμενοι ἀντέχειν, ἀλλ' αἵ τε ἐς τήν ἀττικήν ἐσβολαί πελοποννησίων οὐδέν μᾶλλον ἀπανίστασαν τούς ἀθηναίους ὅ τε σῖτος ἐπελελοίπει, καί ἄλλα τε πολλά ἐπεγεγένητο αὐτόθι ἤδη βρώσεως πέρι ἀναγκαίας καί τινες καί ἀλλήλων ἐγέγευντο, οὕτω δή λόγους προσφέρουσι περί ξυμβάσεως τοῖς στρατηγοῖς τῶν ἀθηναίων τοῖς ἐπί σφίσι τεταγμένοις, ξενοφῶντί τε τῷ εὐριπίδου καί ἑστιοδώρῳ τῷ ἀριστοκλείδου καί φανομάχῳ τῷ καλλιμάχου. οἱ δέ προσεδέξαντο, ὁρῶντες μέν τῆς στρατιᾶς τήν ταλαιπωρίαν ἐν χωρίῳ χειμερινῷ, ἀνηλωκυίας δέ ἤδη τῆς πόλεως δισχίλια τάλαντα ἐς τήν πολιορκίαν. ἐπί τοῖσδε οὖν ξυνέβησαν, ἐξελθεῖν αὐτούς καί παῖδας καί γυναῖκας καί τούς ἐπικούρους ξύν ἑνί ἱματίῳ, γυναῖκας δέ ξύν δυοῖν, καί ἀργύριόν τι ῥητόν ἔχοντας ἐφόδιον. καί οἱ μέν ὑπόσπονδοι ἐξῆλθον ἔς τε τήν χαλκιδικήν καί ᾗ ἕκαστος ἐδύνατο: ἀθηναῖοι δέ τούς τε στρατηγούς ἐπῃτιάσαντο ὅτι ἄνευ αὐτῶν ξυνέβησαν (ἐνόμιζον γάρ ἄν κρατῆσαι τῆς πόλεως ᾗ ἐβούλοντο), καί ὕστερον ἐποίκους ἔπεμψαν ἑαυτῶν ἐς τήν ποτείδαιαν καί κατῴκισαν. ταῦτα μέν ἐν τῷ χειμῶνι ἐγένετο, καί [τό] δεύτερον ἔτος ἐτελεύτα τῷ πολέμῳ τῷδε ὅν θουκυδίδης ξυνέγραψεν. τοῦ δ' ἐπιγιγνομένου θέρους οἱ πελοποννήσιοι καί οἱ ξύμμαχοι ἐς μέν τήν ἀττικήν οὐκ ἐσέβαλον, ἐστράτευσαν δέ ἐπί πλάταιαν: ἡγεῖτο δέ ἀρχίδαμος ὁ ζευξιδάμου λακεδαιμονίων βασιλεύς. καί καθίσας τόν στρατόν ἔμελλε δῃώσειν τήν γῆν: οἱ δέ πλαταιῆς εὐθύς πρέσβεις πέμψαντες πρός αὐτόν ἔλεγον τοιάδε: ‘ἀρχίδαμε καί λακεδαιμόνιοι, οὐ δίκαια ποιεῖτε οὐδ' ἄξια οὔτε ὑμῶν οὔτε πατέρων ὧν ἐστέ, ἐς γῆν τήν πλαταιῶν στρατεύοντες. παυσανίας γάρ ὁ κλεομβρότου λακεδαιμόνιος ἐλευθερώσας τήν ἑλλάδα ἀπό τῶν μήδων μετά ἑλλήνων τῶν ἐθελησάντων ξυνάρασθαι τόν κίνδυνον τῆς μάχης ἥ παρ' ἡμῖν ἐγένετο, θύσας ἐν τῇ πλαταιῶν ἀγορᾷ ἱερά διί ἐλευθερίῳ καί ξυγκαλέσας πάντας τούς ξυμμάχους ἀπεδίδου πλαταιεῦσι γῆν καί πόλιν τήν σφετέραν ἔχοντας αὐτονόμους οἰκεῖν, στρατεῦσαί τε μηδένα ποτέ ἀδίκως ἐπ' αὐτούς μηδ' ἐπί δουλείᾳ: εἰ δέ μή, ἀμύνειν τούς παρόντας ξυμμάχους κατά δύναμιν. τάδε μέν ἡμῖν πατέρες οἱ ὑμέτεροι ἔδοσαν ἀρετῆς ἕνεκα καί προθυμίας τῆς ἐν ἐκείνοις τοῖς κινδύνοις γενομένης, ὑμεῖς δέ τἀναντία δρᾶτε: μετά γάρ θηβαίων τῶν ἡμῖν ἐχθίστων ἐπί δουλείᾳ τῇ ἡμετέρᾳ ἥκετε. μάρτυρας δέ θεούς τούς τε ὁρκίους τότε γενομένους ποιούμενοι καί τούς ὑμετέρους πατρῴους καί ἡμετέρους ἐγχωρίους, λέγομεν ὑμῖν γῆν τήν πλαταιίδα μή ἀδικεῖν μηδέ παραβαίνειν τούς ὅρκους, ἐᾶν δέ οἰκεῖν αὐτονόμους καθάπερ παυσανίας ἐδικαίωσεν.’ τοσαῦτα εἰπόντων τῶν πλαταιῶν ἀρχίδαμος ὑπολαβών εἶπεν: ‘δίκαια λέγετε, ὦ ἄνδρες πλαταιῆς, ἤν ποιῆτε ὁμοῖα τοῖς λόγοις. καθάπερ γάρ παυσανίας ὑμῖν παρέδωκεν, αὐτοί τε αὐτονομεῖσθε καί τούς ἄλλους ξυνελευθεροῦτε, ὅσοι μετασχόντες τῶν τότε κινδύνων ὑμῖν τε ξυνώμοσαν καί εἰσί νῦν ὑπ' ἀθηναίοις, παρασκευή τε τοσήδε καί πόλεμος γεγένηται αὐτῶν ἕνεκα καί τῶν ἄλλων ἐλευθερώσεως. ἧς μάλιστα μέν μετασχόντες καί αὐτοί ἐμμείνατε τοῖς ὅρκοις: εἰ δέ μή, ἅπερ καί πρότερον ἤδη προυκαλεσάμεθα, ἡσυχίαν ἄγετε νεμόμενοι τά ὑμέτερα αὐτῶν, καί ἔστε μηδέ μεθ' ἑτέρων, δέχεσθε δέ ἀμφοτέρους φίλους, ἐπί πολέμῳ δέ μηδετέρους. καί τάδε ἡμῖν ἀρκέσει.’ ὁ μέν ἀρχίδαμος τοσαῦτα εἶπεν: οἱ δέ πλαταιῶν πρέσβεις ἀκούσαντες ταῦτα ἐσῆλθον ἐς τήν πόλιν, καί τῷ πλήθει τά ῥηθέντα κοινώσαντες ἀπεκρίναντο αὐτῷ ὅτι ἀδύνατα σφίσιν εἴη ποιεῖν ἅ προκαλεῖται ἄνευ ἀθηναίων (παῖδες γάρ σφῶν καί γυναῖκες παρ' ἐκείνοις εἶεν), δεδιέναι δέ καί περί τῇ πάσῃ πόλει μή ἐκείνων ἀποχωρησάντων ἀθηναῖοι ἐλθόντες σφίσιν οὐκ ἐπιτρέπωσιν, ἤ θηβαῖοι, ὡς ἔνορκοι ὄντες κατά τό ἀμφο τέρους δέχεσθαι, αὖθις σφῶν τήν πόλιν πειράσωσι καταλαβεῖν. ὁ δέ θαρσύνων αὐτούς πρός ταῦτα ἔφη: ‘ὑμεῖς δέ πόλιν μέν καί οἰκίας ἡμῖν παράδοτε τοῖς λακεδαιμονίοις, καί γῆς ὅρους ἀποδείξατε καί δένδρα ἀριθμῷ τά ὑμέτερα καί ἄλλο εἴ τι δυνατόν ἐς ἀριθμόν ἐλθεῖν: αὐτοί δέ μεταχωρήσατε ὅποι βούλεσθε, ἕως ἄν ὁ πόλεμος ᾖ: ἐπειδάν δέ παρέλθῃ, ἀποδώσομεν ὑμῖν ἅ ἄν παραλάβωμεν. μέχρι δέ τοῦδε ἕξομεν παρακαταθήκην, ἐργαζόμενοι καί φοράν φέροντες ἥ ἄν ὑμῖν μέλλῃ ἱκανή ἔσεσθαι.’ οἱ δ' ἀκούσαντες ἐσῆλθον αὖθις ἐς τήν πόλιν, καί βουλευσάμενοι μετά τοῦ πλήθους ἔλεξαν ὅτι βούλονται ἅ προκαλεῖται ἀθηναίοις κοινῶσαι πρῶτον, καί ἤν πείθωσιν αὐτούς, ποιεῖν ταῦτα: μέχρι δέ τούτου σπείσασθαι σφίσιν ἐκέλευον καί τήν γῆν μή δῃοῦν. ὁ δέ ἡμέρας τε ἐσπείσατο ἐν αἷς εἰκός ἦν κομισθῆναι, καί τήν γῆν οὐκ ἔτεμνεν. ἐλθόντες δέ οἱ [πλαταιῆς] πρέσβεις ὡς τούς ἀθηναίους καί βουλευσάμενοι μετ' αὐτῶν πάλιν ἦλθον ἀπαγγέλλοντες τοῖς ἐν τῇ πόλει τοιάδε: ‘οὔτ' ἐν τῷ πρό τοῦ χρόνῳ, ὦ ἄνδρες πλαταιῆς, ἀφ' οὗ ξύμμαχοι ἐγενόμεθα, ἀθηναῖοί φασιν ἐν οὐδενί ὑμᾶς προέσθαι ἀδικουμένους οὔτε νῦν περιόψεσθαι, βοηθήσειν δέ κατά δύναμιν. ἐπισκήπτουσί τε ὑμῖν πρός τῶν ὅρκων οὕς οἱ πατέρες ὤμοσαν μηδέν νεωτερίζειν περί τήν ξυμμαχίαν.’ τοιαῦτα τῶν πρέσβεων ἀπαγγειλάντων οἱ πλαταιῆς ἐβουλεύσαντο ἀθηναίους μή προδιδόναι, ἀλλ' ἀνέχεσθαι καί γῆν τεμνομένην, εἰ δεῖ, ὁρῶντας καί ἄλλο πάσχοντας ὅτι ἄν ξυμβαίνῃ: ἐξελθεῖν τε μηδένα ἔτι, ἀλλ' ἀπό τοῦ τείχους ἀποκρίνασθαι ὅτι ἀδύνατα σφίσι ποιεῖν ἐστίν ἅ λακεδαιμόνιοι προκαλοῦνται. ὡς δέ ἀπεκρίναντο, ἐντεῦθεν δή πρῶτον μέν ἐς ἐπιμαρτυρίαν καί θεῶν καί ἡρώων τῶν ἐγχωρίων ἀρχίδαμος ὁ βασιλεύς κατέστη, λέγων ὧδε: ‘θεοί ὅσοι γῆν τήν πλαταιίδα ἔχετε καί ἥρωες, ξυνίστορές ἐστε ὅτι οὔτε τήν ἀρχήν ἀδίκως, ἐκλιπόντων δέ τῶνδε προτέρων τό ξυνώμοτον, ἐπί γῆν τήνδε ἤλθομεν, ἐν ᾗ οἱ πατέρες ἡμῶν εὐξάμενοι ὑμῖν μήδων ἐκράτησαν καί παρέσχετε αὐτήν εὐμενῆ ἐναγωνίσασθαι τοῖς ἕλλησιν, οὔτε νῦν, ἤν τι ποιῶμεν, ἀδικήσομεν: προκαλεσάμενοι γάρ πολλά καί εἰκότα οὐ τυγχάνομεν. ξυγγνώμονες δέ ἔστε τῆς μέν ἀδικίας κολάζεσθαι τοῖς ὑπάρχουσι προτέροις, τῆς δέ τιμωρίας τυγχάνειν τοῖς ἐπιφέρουσι νομίμως.’ τοσαῦτα ἐπιθειάσας καθίστη ἐς πόλεμον τόν στρατόν, καί πρῶτον μέν περιεσταύρωσαν αὐτούς τοῖς δένδρεσιν ἅ ἔκοψαν, τοῦ μηδένα ἐπεξιέναι, ἔπειτα χῶμα ἔχουν πρός τήν πόλιν, ἐλπίζοντες ταχίστην αἵρεσιν ἔσεσθαι αὐτῶν στρατεύματος τοσούτου ἐργαζομένου. ξύλα μέν οὖν τέμνοντες ἐκ τοῦ κιθαιρῶνος παρῳκοδόμουν ἑκατέρωθεν, φορμηδόν ἀντί τοίχων τιθέντες, ὅπως μή διαχέοιτο ἐπί πολύ τό χῶμα: ἐφόρουν δέ ὕλην ἐς αὐτό καί λίθους καί γῆν καί εἴ τι ἄλλο ἁνύτειν μέλλοι ἐπιβαλλόμενον. ἡμέρας δέ ἔχουν † ἑβδομήκοντα † καί νύκτας ξυνεχῶς, διῃρημένοι κατ' ἀναπαύλας, ὥστε τούς μέν φέρειν, τούς δέ ὕπνον τε καί σῖτον αἱρεῖσθαι: λακεδαιμονίων τε οἱ ξεναγοί ἑκάστης πόλεως ξυνεφεστῶτες ἠνάγκαζον ἐς τό ἔργον. οἱ δέ πλαταιῆς ὁρῶντες τό χῶμα αἰρόμενον, ξύλινον τεῖχος ξυνθέντες καί ἐπιστήσαντες τῷ ἑαυτῶν τείχει ᾗ προσεχοῦτο, ἐσῳκοδόμουν ἐς αὐτό πλίνθους ἐκ τῶν ἐγγύς οἰκιῶν καθαιροῦντες. ξύνδεσμος δ' ἦν αὐτοῖς τά ξύλα, τοῦ μή ὑψηλόν γιγνόμενον ἀσθενές εἶναι τό οἰκοδόμημα, καί προκαλύμματα εἶχε δέρσεις καί διφθέρας, ὥστε τούς ἐργαζομένους καί τά ξύλα μήτε πυρφόροις οἰστοῖς βάλλεσθαι ἐν ἀσφαλείᾳ τε εἶναι. ᾔρετο δέ τό ὕψος τοῦ τείχους μέγα, καί τό χῶμα οὐ σχολαίτερον ἀντανῄει αὐτῷ. καί οἱ πλαταιῆς τοιόνδε τι ἐπινοοῦσιν: διελόντες τοῦ τείχους ᾗ προσέπιπτε τό χῶμα ἐσεφόρουν τήν γῆν. οἱ δέ πελοποννήσιοι αἰσθόμενοι ἐν ταρσοῖς καλάμου πηλόν ἐνίλλοντες ἐσέβαλλον ἐς τό διῃρημένον, ὅπως μή διαχεόμενον ὥσπερ ἡ γῆ φοροῖτο. οἱ δέ ταύτῃ ἀποκλῃόμενοι τοῦτο μέν ἐπέσχον, ὑπόνομον δέ ἐκ τῆς πόλεως ὀρύξαντες καί ξυντεκμηράμενοι ὑπό τό χῶμα ὑφεῖλκον αὖθις παρά σφᾶς τόν χοῦν: καί ἐλάνθανον ἐπί πολύ τούς ἔξω, ὥστε ἐπιβάλλοντας ἧσσον ἁνύτειν ὑπαγομένου αὐτοῖς κάτωθεν τοῦ χώματος καί ἱζάνοντος αἰεί ἐπί τό κενούμενον. δεδιότες δέ μή οὐδ' οὕτω δύνωνται ὀλίγοι πρός πολλούς ἀντέχειν, προσεπεξηῦρον τόδε: τό μέν μέγα οἰκοδόμημα ἐπαύσαντο ἐργαζόμενοι τό κατά τό χῶμα, ἔνθεν δέ καί ἔνθεν αὐτοῦ ἀρξάμενοι ἀπό τοῦ βραχέος τείχους ἐκ τοῦ ἐντός μηνοειδές ἐς τήν πόλιν ἐσῳκοδόμουν, ὅπως, εἰ τό μέγα τεῖχος ἁλίσκοιτο, τοῦτ' ἀντέχοι, καί δέοι τούς ἐναντίους αὖθις πρός αὐτό χοῦν καί προχωροῦντας ἔσω διπλάσιόν τε πόνον ἔχειν καί ἐν ἀμφιβόλῳ μᾶλλον γίγνεσθαι. ἅμα δέ τῇ χώσει καί μηχανάς προσῆγον οἱ πελοποννήσιοι τῇ πόλει, μίαν μέν ἥ τοῦ μεγάλου οἰκοδομήματος κατά τό χῶμα προσαχθεῖσα ἐπί μέγα τε κατέσεισε καί τούς πλαταιᾶς ἐφόβησεν, ἄλλας δέ ἄλλῃ τοῦ τείχους, ἅς βρόχους τε περιβάλλοντες ἀνέκλων οἱ πλαταιῆς, καί δοκούς μεγάλας ἀρτήσαντες ἁλύσεσι μακραῖς σιδηραῖς ἀπό τῆς τομῆς ἑκατέρωθεν ἀπό κεραιῶν δύο ἐπικεκλιμένων καί ὑπερτεινουσῶν ὑπέρ τοῦ τείχους ἀνελκύσαντες ἐγκαρσίας, ὁπότε προσπεσεῖσθαί πῃ μέλλοι ἡ μηχανή, ἀφίεσαν τήν δοκόν χαλαραῖς ταῖς ἁλύσεσι καί οὐ διά χειρός ἔχοντες, ἡ δέ ῥύμῃ ἐμπίπτουσα ἀπεκαύλιζε τό προῦχον τῆς ἐμβολῆς. μετά δέ τοῦτο οἱ πελοποννήσιοι, ὡς αἵ τε μηχαναί οὐδέν ὠφέλουν καί τῷ χώματι τό ἀντιτείχισμα ἐγίγνετο, νομίσαντες ἄπορον εἶναι ἀπό τῶν παρόντων δεινῶν ἑλεῖν τήν πόλιν πρός τήν περιτείχισιν παρεσκευάζοντο. πρότερον δέ πυρί ἔδοξεν αὐτοῖς πειρᾶσαι εἰ δύναιντο πνεύματος γενομένου ἐπιφλέξαι τήν πόλιν οὖσαν οὐ μεγάλην: πᾶσαν γάρ δή ἰδέαν ἐπενόουν, εἴ πως σφίσιν ἄνευ δαπάνης καί πολιορκίας προσαχθείη. φοροῦντες δέ ὕλης φακέλους παρέβαλον ἀπό τοῦ χώματος ἐς τό μεταξύ πρῶτον τοῦ τείχους καί τῆς προσχώσεως, ταχύ δέ πλήρους γενομένου διά πολυχειρίαν ἐπιπαρένησαν καί τῆς ἄλλης πόλεως ὅσον ἐδύναντο ἀπό τοῦ μετεώρου πλεῖστον ἐπισχεῖν, ἐμβαλόντες δέ πῦρ ξύν θείῳ καί πίσσῃ ἧψαν τήν ὕλην. καί ἐγένετο φλόξ τοσαύτη ὅσην οὐδείς πω ἔς γε ἐκεῖνον τόν χρόνον χειροποίητον εἶδεν: ἤδη γάρ ἐν ὄρεσιν ὕλη τριφθεῖσα ὑπ' ἀνέμων πρός αὑτήν ἀπό ταὐτομάτου πῦρ καί φλόγα ἀπ' αὐτοῦ ἀνῆκεν. τοῦτο δέ μέγα τε ἦν καί τούς πλαταιᾶς τἆλλα διαφυγόντας ἐλαχίστου ἐδέησε διαφθεῖραι: ἐντός γάρ πολλοῦ χωρίου τῆς πόλεως οὐκ ἦν πελάσαι, πνεῦμά τε εἰ ἐπεγένετο αὐτῇ ἐπίφορον, ὅπερ καί ἤλπιζον οἱ ἐναντίοι, οὐκ ἄν διέφυγον. νῦν δέ καί τόδε λέγεται ξυμβῆναι, ὕδωρ [ἐξ οὐρανοῦ] πολύ καί βροντάς γενομένας σβέσαι τήν φλόγα καί οὕτω παυσθῆναι τόν κίνδυνον. οἱ δέ πελοποννήσιοι ἐπειδή καί τούτου διήμαρτον, μέρος μέν τι καταλιπόντες τοῦ στρατοῦ, τό δέ πλέον ἀφέντες περιετείχιζον τήν πόλιν κύκλῳ, διελόμενοι κατά πόλεις τό χωρίον: τάφρος δέ ἐντός τε ἦν καί ἔξωθεν ἐξ ἧς ἐπλινθεύσαντο. καί ἐπειδή πᾶν ἐξείργαστο περί ἀρκτούρου ἐπιτολάς, καταλιπόντες φυλακάς τοῦ ἡμίσεος τείχους (τό δέ ἥμισυ βοιωτοί ἐφύλασσον) ἀνεχώρησαν τῷ στρατῷ καί διελύθησαν κατά πόλεις. πλαταιῆς δέ παῖδας μέν καί γυναῖκας καί τούς πρεσβυτάτους τε καί πλῆθος τό ἀχρεῖον τῶν ἀνθρώπων πρότερον ἐκκεκομισμένοι ἦσαν ἐς τάς ἀθήνας, αὐτοί δέ ἐπολιορκοῦντο ἐγκαταλελειμμένοι τετρακόσιοι, ἀθηναίων δέ ὀγδοήκοντα, γυναῖκες δέ δέκα καί ἑκατόν σιτοποιοί. τοσοῦτοι ἦσαν οἱ ξύμπαντες ὅτε ἐς τήν πολιορκίαν καθίσταντο, καί ἄλλος οὐδείς ἦν ἐν τῷ τείχει οὔτε δοῦλος οὔτ' ἐλεύθερος. τοιαύτη μέν ἡ πλαταιῶν πολιορκία κατεσκευάσθη. τοῦ δ' αὐτοῦ θέρους καί ἅμα τῇ τῶν πλαταιῶν ἐπιστρατείᾳ ἀθηναῖοι δισχιλίοις ὁπλίταις ἑαυτῶν καί ἱππεῦσι διακοσίοις ἐπεστράτευσαν ἐπί χαλκιδέας τούς ἐπί θρᾴκης καί βοττιαίους ἀκμάζοντος τοῦ σίτου: ἐστρατήγει δέ ξενοφῶν ὁ εὐριπίδου τρίτος αὐτός. ἐλθόντες δέ ὑπό σπάρτωλον τήν βοττικήν τόν σῖτον διέφθειραν. ἐδόκει δέ καί προσχωρήσειν ἡ πόλις ὑπό τινων ἔνδοθεν πρασσόντων. προσπεμψάντων δέ ἐς ὄλυνθον τῶν οὐ ταὐτά βουλομένων ὁπλῖταί τε ἦλθον καί στρατιά ἐς φυλακήν: ἧς ἐπεξελθούσης ἐκ τῆς σπαρτώλου ἐς μάχην καθίστανται οἱ ἀθηναῖοι ὑπ' αὐτῇ τῇ πόλει. καί οἱ μέν ὁπλῖται τῶν χαλκιδέων καί ἐπίκουροί τινες μετ' αὐτῶν νικῶνται ὑπό τῶν ἀθηναίων καί ἀναχωροῦσιν ἐς τήν σπάρτωλον, οἱ δέ ἱππῆς τῶν χαλκιδέων καί ψιλοί νικῶσι τούς τῶν ἀθηναίων ἱππέας καί ψιλούς: εἶχον δέ τινας οὐ πολλούς πελταστάς ἐκ τῆς κρουσίδος γῆς καλουμένης. ἄρτι δέ τῆς μάχης γεγενημένης ἐπιβοηθοῦσιν ἄλλοι πελτασταί ἐκ τῆς ὀλύνθου. καί οἱ ἐκ τῆς σπαρτώλου ψιλοί ὡς εἶδον, θαρσήσαντες τοῖς τε προσγιγνομένοις καί ὅτι πρότερον οὐχ ἥσσηντο, ἐπιτίθενται αὖθις μετά τῶν χαλκιδέων ἱππέων καί τῶν προσβοηθησάντων τοῖς ἀθηναίοις: καί ἀναχωροῦσι πρός τάς δύο τάξεις ἅς κατέλιπον παρά τοῖς σκευοφόροις. καί ὁπότε μέν ἐπίοιεν οἱ ἀθηναῖοι, ἐνεδίδοσαν, ἀναχωροῦσι δ' ἐνέκειντο καί ἐσηκόντιζον. οἵ τε ἱππῆς τῶν χαλκιδέων προσιππεύοντες ᾗ δοκοίη προσέβαλλον, καί οὐχ ἥκιστα φοβήσαντες ἔτρεψαν τούς ἀθηναίους καί ἐπεδίωξαν ἐπί πολύ. καί οἱ μέν ἀθηναῖοι ἐς τήν ποτείδαιαν καταφεύγουσι, καί ὕστερον τούς νεκρούς ὑποσπόνδους κομισάμενοι ἐς τάς ἀθήνας ἀναχωροῦσι τῷ περιόντι τοῦ στρατοῦ: ἀπέθανον δέ αὐτῶν τριάκοντα καί τετρακόσιοι καί οἱ στρατηγοί πάντες. οἱ δέ χαλκιδῆς καί βοττιαῖοι τροπαῖόν τε ἔστησαν καί τούς νεκρούς τούς αὑτῶν ἀνελόμενοι διελύθησαν κατά πόλεις. τοῦ δ' αὐτοῦ θέρους, οὐ πολλῷ ὕστερον τούτων, ἀμπρακιῶται καί χάονες βουλόμενοι ἀκαρνανίαν τήν πᾶσαν καταστρέψασθαι καί ἀθηναίων ἀποστῆσαι πείθουσι λακεδαιμονίους ναυτικόν τε παρασκευάσασθαι ἐκ τῆς ξυμμαχίδος καί ὁπλίτας χιλίους πέμψαι ἐπ' ἀκαρνανίαν, λέγοντες ὅτι, ἤν ναυσί καί πεζῷ ἅμα μετά σφῶν ἔλθωσιν, ἀδυνάτων ὄντων ξυμβοηθεῖν τῶν ἀπό θαλάσσης ἀκαρνάνων ῥᾳδίως ἀκαρνανίαν σχόντες καί τῆς ζακύνθου καί κεφαλληνίας κρατήσουσι, καί ὁ περίπλους οὐκέτι ἔσοιτο ἀθηναίοις ὁμοίως περί πελοπόννησον: ἐλπίδα δ' εἶναι καί ναύπακτον λαβεῖν. οἱ δέ λακεδαιμόνιοι πεισθέντες κνῆμον μέν ναύαρχον ἔτι ὄντα καί τούς ὁπλίτας ἐπί ναυσίν ὀλίγαις εὐθύς πέμπουσι, τῷ δέ ναυτικῷ περιήγγειλαν παρασκευασαμένῳ ὡς τάχιστα πλεῖν ἐς λευκάδα. ἦσαν δέ κορίνθιοι ξυμπροθυμούμενοι μάλιστα τοῖς ἀμπρακιώταις ἀποίκοις οὖσιν. καί τό μέν ναυτικόν ἔκ τε κορίνθου καί σικυῶνος καί τῶν ταύτῃ χωρίων ἐν παρασκευῇ ἦν, τό δ' ἐκ λευκάδος καί ἀνακτορίου καί ἀμπρακίας πρότερον ἀφικόμενον ἐν λευκάδι περιέμενεν. κνῆμος δέ καί οἱ μετ' αὐτοῦ χίλιοι ὁπλῖται ἐπειδή ἐπεραιώθησαν λαθόντες φορμίωνα, ὅς ἦρχε τῶν εἴκοσι νεῶν τῶν ἀττικῶν αἵ περί ναύπακτον ἐφρούρουν, εὐθύς παρεσκευάζοντο τήν κατά γῆν στρατείαν. καί αὐτῷ παρῆσαν ἑλλήνων μέν ἀμπρακιῶται καί λευκάδιοι καί ἀνακτόριοι καί οὕς αὐτός ἔχων ἦλθε χίλιοι πελοποννησίων, βάρβαροι δέ χάονες χίλιοι ἀβασίλευτοι, ὧν ἡγοῦντο ἐπετησίῳ προστατείᾳ ἐκ τοῦ ἀρχικοῦ γένους φώτιος καί νικάνωρ. ξυνεστρατεύοντο δέ μετά χαόνων καί θεσπρωτοί ἀβασίλευτοι. μολοσσούς δέ ἦγε καί ἀτιντᾶνας σαβύλινθος ἐπίτροπος ὤν θάρυπος τοῦ βασιλέως ἔτι παιδός ὄντος, καί παραυαίους ὄροιδος βασιλεύων. ὀρέσται δέ χίλιοι, ὧν ἐβασίλευεν ἀντίοχος, μετά παραυαίων ξυνεστρατεύοντο ὀροίδῳ ἀντιόχου ἐπιτρέψαντος. ἔπεμψε δέ καί περδίκκας κρύφα τῶν ἀθηναίων χιλίους μακεδόνων, οἵ ὕστερον ἦλθον. τούτῳ τῷ στρατῷ ἐπορεύετο κνῆμος οὐ περιμείνας τό ἀπό κορίνθου ναυτικόν, καί διά τῆς ἀργείας ἰόντες λιμναίαν, κώμην ἀτείχιστον, ἐπόρθησαν. ἀφικνοῦνταί τε ἐπί στράτον, πόλιν μεγίστην τῆς ἀκαρνανίας, νομίζοντες, εἰ ταύτην πρώτην λάβοιεν, ῥᾳδίως σφίσι τἆλλα προσχωρήσειν. ἀκαρνᾶνες δέ αἰσθόμενοι κατά τε γῆν πολλήν στρατιάν ἐσβεβληκυῖαν ἔκ τε θαλάσσης ναυσίν ἅμα τούς πολεμίους παρεσομένους, οὔτε ξυνεβοήθουν ἐφύλασσόν τε τά αὑτῶν ἕκαστοι, παρά τε φορμίωνα ἔπεμπον κελεύοντες ἀμύνειν: ὁ δέ ἀδύνατος ἔφη εἶναι ναυτικοῦ ἐκ κορίνθου μέλλοντος ἐκπλεῖν ναύπακτον ἐρήμην ἀπολιπεῖν. οἱ δέ πελοποννήσιοι καί οἱ ξύμμαχοι τρία τέλη ποιήσαντες σφῶν αὐτῶν ἐχώρουν πρός τήν τῶν στρατίων πόλιν, ὅπως ἐγγύς στρατοπεδευσάμενοι, εἰ μή λόγοις πείθοιεν, ἔργῳ πειρῷντο τοῦ τείχους. καί μέσον μέν ἔχοντες προσῇσαν χάονες καί οἱ ἄλλοι βάρβαροι, ἐκ δεξιᾶς δ' αὐτῶν λευκάδιοι καί ἀνακτόριοι καί οἱ μετά τούτων, ἐν ἀριστερᾷ δέ κνῆμος καί οἱ πελοποννήσιοι καί ἀμπρακιῶται: διεῖχον δέ πολύ ἀπ' ἀλλήλων καί ἔστιν ὅτε οὐδέ ἑωρῶντο. καί οἱ μέν ἕλληνες τεταγμένοι τε προσῇσαν καί διά φυλακῆς ἔχοντες, ἕως ἐστρατοπεδεύσαντο ἐν ἐπιτηδείῳ: οἱ δέ χάονες σφίσι τε αὐτοῖς πιστεύοντες καί ἀξιούμενοι ὑπό τῶν ἐκείνῃ ἠπειρωτῶν μαχιμώτατοι εἶναι οὔτε ἐπέσχον τό στρατόπεδον καταλαβεῖν, χωρήσαντές τε ῥύμῃ μετά τῶν ἄλλων βαρβάρων ἐνόμισαν αὐτοβοεί ἄν τήν πόλιν ἑλεῖν καί αὑτῶν τό ἔργον γενέσθαι. γνόντες δ' αὐτούς οἱ στράτιοι ἔτι προσιόντας καί ἡγησάμενοι, μεμονωμένων εἰ κρατήσειαν, οὐκ ἄν ἔτι σφίσι τούς ἕλληνας ὁμοίως προσελθεῖν, προλοχίζουσι δή τά περί τήν πόλιν ἐνέδραις, καί ἐπειδή ἐγγύς ἦσαν, ἔκ τε τῆς πόλεως ὁμόσε χωρήσαντες καί ἐκ τῶν ἐνεδρῶν προσπίπτουσιν. καί ἐς φόβον καταστάντων διαφθείρονταί τε πολλοί τῶν χαόνων, καί οἱ ἄλλοι βάρβαροι ὡς εἶδον αὐτούς ἐνδόντας, οὐκέτι ὑπέμειναν, ἀλλ' ἐς φυγήν κατέστησαν. τῶν δέ ἑλληνικῶν στρατοπέδων οὐδέτερον ᾔσθετο τῆς μάχης διά τό πολύ προελθεῖν αὐτούς καί στρατόπεδον οἰηθῆναι καταληψομένους ἐπείγεσθαι. ἐπεί δ' ἐνέκειντο φεύγοντες οἱ βάρβαροι, ἀνελάμβανόν τε αὐτούς καί ξυναγαγόντες τά στρατόπεδα ἡσύχαζον αὐτοῦ τήν ἡμέραν, ἐς χεῖρας μέν οὐκ ἰόντων σφίσι τῶν στρατίων διά τό μήπω τούς ἄλλους ἀκαρνᾶνας ξυμβεβοηθηκέναι, ἄπωθεν δέ σφενδονώντων καί ἐς ἀπορίαν καθιστάντων: οὐ γάρ ἦν ἄνευ ὅπλων κινηθῆναι. δοκοῦσι δέ οἱ ἀκαρνᾶνες κράτιστοι εἶναι τοῦτο ποιεῖν. ἐπειδή δέ νύξ ἐγένετο, ἀναχωρήσας ὁ κνῆμος τῇ στρατιᾷ κατά τάχος ἐπί τόν ἄναπον ποταμόν, ὅς ἀπέχει σταδίους ὀγδοήκοντα στράτου, τούς τε νεκρούς κομίζεται τῇ ὑστεραίᾳ ὑποσπόνδους, καί οἰνιαδῶν ξυμπαραγενομένων κατά φιλίαν ἀναχωρεῖ παρ' αὐτούς πρίν τήν ξυμβοήθειαν ἐλθεῖν. κἀκεῖθεν ἐπ' οἴκου ἀπῆλθον ἕκαστοι. οἱ δέ στράτιοι τροπαῖον ἔστησαν τῆς μάχης τῆς πρός τούς βαρβάρους. τό δ' ἐκ τῆς κορίνθου καί τῶν ἄλλων ξυμμάχων τῶν ἐκ τοῦ κρισαίου κόλπου ναυτικόν, ὅ ἔδει παραγενέσθαι τῷ κνήμῳ, ὅπως μή ξυμβοηθῶσιν οἱ ἀπό θαλάσσης ἄνω ἀκαρνᾶνες, οὐ παραγίγνεται, ἀλλ' ἠναγκάσθησαν περί τάς αὐτάς ἡμέρας τῆς ἐν στράτῳ μάχης ναυμαχῆσαι πρός φορμίωνα καί τάς εἴκοσι ναῦς τῶν ἀθηναίων αἵ ἐφρούρουν ἐν ναυπάκτῳ. ὁ γάρ φορμίων παραπλέοντας αὐτούς ἔξω τοῦ κόλπου ἐτήρει, βουλόμενος ἐν τῇ εὐρυχωρίᾳ ἐπιθέσθαι. οἱ δέ κορίνθιοι καί οἱ ξύμμαχοι ἔπλεον μέν οὐχ ὡς ἐπί ναυμαχίᾳ, ἀλλά στρατιωτικώτερον παρεσκευασμένοι ἐς τήν ἀκαρνανίαν καί οὐκ ἄν οἰόμενοι πρός ἑπτά καί τεσσαράκοντα ναῦς τάς σφετέρας τολμῆσαι τούς ἀθηναίους εἴκοσι ταῖς ἑαυτῶν ναυμαχίαν ποιήσασθαι: ἐπειδή μέντοι ἀντιπαραπλέοντάς τε ἑώρων αὐτούς, παρά γῆν σφῶν κομιζομένων, καί ἐκ πατρῶν τῆς ἀχαΐας πρός τήν ἀντιπέρας ἤπειρον διαβάλλοντες ἐπ' ἀκαρνανίας κατεῖδον τούς ἀθηναίους ἀπό τῆς χαλκίδος καί τοῦ εὐήνου ποταμοῦ προσπλέοντας σφίσι καί οὐκ ἔλαθον νυκτός ἀφορμισάμενοι, οὕτω δή ἀναγκάζονται ναυμαχεῖν κατά μέσον τόν πορθμόν. στρατηγοί δέ ἦσαν μέν καί κατά πόλεις ἑκάστων οἵ παρεσκευάζοντο, κορινθίων δέ μαχάων καί ἰσοκράτης καί ἀγαθαρχίδας. καί οἱ μέν πελοποννήσιοι ἐτάξαντο κύκλον τῶν νεῶν ὡς μέγιστον οἷοί τ' ἦσαν μή διδόντες διέκπλουν, τάς πρῴρας μέν ἔξω, ἔσω δέ τάς πρύμνας, καί τά τε λεπτά πλοῖα ἅ ξυνέπλει ἐντός ποιοῦνται καί πέντε ναῦς τάς ἄριστα πλεούσας, ὅπως ἐκπλέοιεν διά βραχέος παραγιγνόμενοι, εἴ πῃ προσπίπτοιεν οἱ ἐναντίοι. οἱ δ' ἀθηναῖοι κατά μίαν ναῦν τεταγμένοι περιέπλεον αὐτούς κύκλῳ καί ξυνῆγον ἐς ὀλίγον, ἐν χρῷ αἰεί παραπλέοντες καί δόκησιν παρέχοντες αὐτίκα ἐμβαλεῖν: προείρητο δ' αὐτοῖς ὑπό φορμίωνος μή ἐπιχειρεῖν πρίν ἄν αὐτός σημήνῃ. ἤλπιζε γάρ αὐτῶν οὐ μενεῖν τήν τάξιν, ὥσπερ ἐν γῇ πεζήν, ἀλλά ξυμπεσεῖσθαι πρός ἀλλήλας τάς ναῦς καί τά πλοῖα ταραχήν παρέξειν, εἴ τ' ἐκπνεύσειεν ἐκ τοῦ κόλπου τό πνεῦμα, ὅπερ ἀναμένων τε περιέπλει καί εἰώθει γίγνεσθαι ἐπί τήν ἕω, οὐδένα χρόνον ἡσυχάσειν αὐτούς: καί τήν ἐπιχείρησιν ἐφ' ἑαυτῷ τε ἐνόμιζεν εἶναι, ὁπόταν βούληται, τῶν νεῶν ἄμεινον πλεουσῶν, καί τότε καλλίστην γίγνεσθαι. ὡς δέ τό τε πνεῦμα κατῄει καί αἱ νῆες ἐν ὀλίγῳ ἤδη οὖσαι ὑπ' ἀμφοτέρων, τοῦ τε ἀνέμου τῶν τε πλοίων, ἅμα προσκειμένων ἐταράσσοντο, καί ναῦς τε νηί προσέπιπτε καί τοῖς κοντοῖς διεωθοῦντο, βοῇ τε χρώμενοι καί πρός ἀλλήλους ἀντιφυλακῇ τε καί λοιδορίᾳ οὐδέν κατήκουον οὔτε τῶν παραγγελλομένων οὔτε τῶν κελευστῶν, καί τάς κώπας ἀδύνατοι ὄντες ἐν κλύδωνι ἀναφέρειν ἄνθρωποι ἄπειροι τοῖς κυβερνήταις ἀπειθεστέρας τάς ναῦς παρεῖχον, τότε δή κατά τόν καιρόν τοῦτον σημαίνει, καί οἱ ἀθηναῖοι προσπεσόντες πρῶτον μέν καταδύουσι τῶν στρατηγίδων νεῶν μίαν, ἔπειτα δέ καί τάς ἄλλας ᾗ χωρήσειαν διέφθειρον, καί κατέστησαν ἐς ἀλκήν μέν μηδένα τρέπεσθαι αὐτῶν ὑπό τῆς ταραχῆς, φεύγειν δέ ἐς πάτρας καί δύμην τῆς ἀχαΐας. οἱ δέ ἀθηναῖοι καταδιώξαντες καί ναῦς δώδεκα λαβόντες τούς τε ἄνδρας ἐξ αὐτῶν τούς πλείστους ἀνελόμενοι ἐς μολύκρειον ἀπέπλεον, καί τροπαῖον στήσαντες ἐπί τῷ ῥίῳ καί ναῦν ἀναθέντες τῷ ποσειδῶνι ἀνεχώρησαν ἐς ναύπακτον. παρέπλευσαν δέ καί οἱ πελοποννήσιοι εὐθύς ταῖς περιλοίποις τῶν νεῶν ἐκ τῆς δύμης καί πατρῶν ἐς κυλλήνην τό ἠλείων ἐπίνειον: καί ἀπό λευκάδος κνῆμος καί αἱ ἐκείνων νῆες, ἅς ἔδει ταύταις ξυμμεῖξαι, ἀφικνοῦνται μετά τήν ἐν στράτῳ μάχην ἐς τήν κυλλήνην. πέμπουσι δέ καί οἱ λακεδαιμόνιοι τῷ κνήμῳ ξυμβούλους ἐπί τάς ναῦς τιμοκράτη καί βρασίδαν καί λυκόφρονα, κελεύοντες ἄλλην ναυμαχίαν βελτίω παρασκευάζεσθαι καί μή ὑπ' ὀλίγων νεῶν εἴργεσθαι τῆς θαλάσσης. ἐδόκει γάρ αὐτοῖς ἄλλως τε καί πρῶτον ναυμαχίας πειρασαμένοις πολύς ὁ παράλογος εἶναι, καί οὐ τοσούτῳ ᾤοντο σφῶν τό ναυτικόν λείπεσθαι, γεγενῆσθαι δέ τινα μαλακίαν, οὐκ ἀντιτιθέντες τήν ἀθηναίων ἐκ πολλοῦ ἐμπειρίαν τῆς σφετέρας δι' ὀλίγου μελέτης. ὀργῇ οὖν ἀπέστελλον. οἱ δέ ἀφικόμενοι μετά τοῦ κνήμου ναῦς τε προσπεριήγγειλαν κατά πόλεις καί τάς προϋπαρχούσας ἐξηρτύοντο ὡς ἐπί ναυμαχίαν. πέμπει δέ καί ὁ φορμίων ἐς τάς ἀθήνας τήν τε παρασκευήν αὐτῶν ἀγγελοῦντας καί περί τῆς ναυμαχίας ἥν ἐνίκησαν φράσοντας, καί κελεύων αὑτῷ ναῦς ὅτι πλείστας διά τάχους ἀποστεῖλαι, ὡς καθ' ἡμέραν ἑκάστην ἐλπίδος οὔσης αἰεί ναυμαχήσειν. οἱ δέ ἀποπέμπουσιν εἴκοσι ναῦς αὐτῷ, τῷ δέ κομίζοντι αὐτάς προσεπέστειλαν ἐς κρήτην πρῶτον ἀφικέσθαι. νικίας γάρ κρής γορτύνιος πρόξενος ὤν πείθει αὐτούς ἐπί κυδωνίαν πλεῦσαι, φάσκων προσποιήσειν αὐτήν οὖσαν πολεμίαν: ἐπῆγε δέ πολιχνίταις χαριζόμενος ὁμόροις τῶν κυδωνιατῶν. καί ὁ μέν λαβών τάς ναῦς ᾤχετο ἐς κρήτην, καί μετά τῶν πολιχνιτῶν ἐδῄου τήν γῆν τῶν κυδωνιατῶν, καί ὑπ' ἀνέμων καί ἀπλοίας ἐνδιέτριψεν οὐκ ὀλίγον χρόνον: οἱ δ' ἐν τῇ κυλλήνῃ πελοποννήσιοι, ἐν τούτῳ ἐν ᾧ οἱ ἀθηναῖοι περί κρήτην κατείχοντο, παρεσκευασμένοι ὡς ἐπί ναυμαχίαν παρέπλευσαν ἐς πάνορμον τόν ἀχαϊκόν, οὗπερ αὐτοῖς ὁ κατά γῆν στρατός τῶν πελοποννησίων προσεβεβοηθήκει. παρέπλευσε δέ καί ὁ φορμίων ἐπί τό ῥίον τό μολυκρικόν καί ὡρμίσατο ἔξω αὐτοῦ ναυσίν εἴκοσιν, αἷσπερ καί ἐναυμάχησεν. ἦν δέ τοῦτο μέν τό ῥίον φίλιον τοῖς ἀθηναίοις, τό δ' ἕτερον ῥίον ἐστίν ἀντιπέρας, τό ἐν τῇ πελοποννήσῳ: διέχετον δέ ἀπ' ἀλλήλων σταδίους μάλιστα ἑπτά τῆς θαλάσσης, τοῦ δέ κρισαίου κόλπου στόμα τοῦτό ἐστιν. ἐπί οὖν τῷ ῥίῳ τῷ ἀχαϊκῷ οἱ πελοποννήσιοι, ἀπέχοντι οὐ πολύ τοῦ πανόρμου, ἐν ᾧ αὐτοῖς ὁ πεζός ἦν, ὡρμίσαντο καί αὐτοί ναυσίν ἑπτά καί ἑβδομήκοντα, ἐπειδή καί τούς ἀθηναίους εἶδον. καί ἐπί μέν ἕξ ἤ ἑπτά ἡμέρας ἀνθώρμουν ἀλλήλοις μελετῶντές τε καί παρασκευαζόμενοι τήν ναυμαχίαν, γνώμην ἔχοντες οἱ μέν μή ἐκπλεῖν ἔξω τῶν ῥίων ἐς τήν εὐρυχωρίαν, φοβούμενοι τό πρότερον πάθος, οἱ δέ μή ἐσπλεῖν ἐς τά στενά, νομίζοντες πρός ἐκείνων εἶναι τήν ἐν ὀλίγῳ ναυμαχίαν. ἔπειτα ὁ κνῆμος καί ὁ βρασίδας καί οἱ ἄλλοι τῶν πελοποννησίων στρατηγοί, βουλόμενοι ἐν τάχει τήν ναυμαχίαν ποιῆσαι πρίν τι καί ἀπό τῶν ἀθηναίων ἐπιβοηθῆσαι, ξυνεκάλεσαν τούς στρατιώτας πρῶτον, καί ὁρῶντες αὐτῶν τούς πολλούς διά τήν προτέραν ἧσσαν φοβουμένους καί οὐ προθύμους ὄντας παρεκελεύσαντο καί ἔλεξαν τοιάδε. ‘ἡ μέν γενομένη ναυμαχία, ὦ ἄνδρες πελοποννήσιοι, εἴ τις ἄρα δι' αὐτήν ὑμῶν φοβεῖται τήν μέλλουσαν, οὐχί δικαίαν ἔχει τέκμαρσιν τό ἐκφοβῆσαι. τῇ τε γάρ παρασκευῇ ἐνδεής ἐγένετο, ὥσπερ ἴστε, καί οὐχί ἐς ναυμαχίαν μᾶλλον ἤ ἐπί στρατείαν ἐπλέομεν: ξυνέβη δέ καί τά ἀπό τῆς τύχης οὐκ ὀλίγα ἐναντιωθῆναι, καί πού τι καί ἡ ἀπειρία πρῶτον ναυμαχοῦντας ἔσφηλεν. ὥστε οὐ κατά τήν ἡμετέραν κακίαν τό ἡσσᾶσθαι προσεγένετο, οὐδέ δίκαιον τῆς γνώμης τό μή κατά κράτος νικηθέν, ἔχον δέ τινα ἐν αὑτῷ ἀντιλογίαν, τῆς γε ξυμφορᾶς τῷ ἀποβάντι ἀμβλύνεσθαι, νομίσαι δέ ταῖς μέν τύχαις ἐνδέχεσθαι σφάλλεσθαι τούς ἀνθρώπους, ταῖς δέ γνώμαις τούς αὐτούς αἰεί ὀρθῶς ἀνδρείους εἶναι, καί μή ἀπειρίαν τοῦ ἀνδρείου παρόντος προβαλλομένους εἰκότως ἄν ἔν τινι κακούς γενέσθαι. ὑμῶν δέ οὐδ' ἡ ἀπειρία τοσοῦτον λείπεται ὅσον τόλμῃ προύχετε: τῶνδε δέ ἡ ἐπιστήμη, ἥν μάλιστα φοβεῖσθε, ἀνδρείαν μέν ἔχουσα καί μνήμην ἕξει ἐν τῷ δεινῷ ἐπιτελεῖν ἅ ἔμαθεν, ἄνευ δέ εὐψυχίας οὐδεμία τέχνη πρός τούς κινδύνους ἰσχύει. φόβος γάρ μνήμην ἐκπλήσσει, τέχνη δέ ἄνευ ἀλκῆς οὐδέν ὠφελεῖ. πρός μέν οὖν τό ἐμπειρότερον αὐτῶν τό τολμηρότερον ἀντιτάξασθε, πρός δέ τό διά τήν ἧσσαν δεδιέναι τό ἀπαράσκευοι τότε τυχεῖν. περιγίγνεται δέ ὑμῖν πλῆθός τε νεῶν καί πρός τῇ γῇ οἰκείᾳ οὔσῃ ὁπλιτῶν παρόντων ναυμαχεῖν: τά δέ πολλά τῶν πλεόνων καί ἄμεινον παρεσκευασμένων τό κράτος ἐστίν. ὥστε οὐδέ καθ' ἕν εὑρίσκομεν εἰκότως ἄν ἡμᾶς σφαλλομένους: καί ὅσα ἡμάρτομεν πρότερον, νῦν αὐτά ταῦτα προσγενόμενα διδασκαλίαν παρέξει. θαρσοῦντες οὖν καί κυβερνῆται καί ναῦται τό καθ' ἑαυτόν ἕκαστος ἕπεσθε, χώραν μή προλείποντες ᾗ ἄν τις προσταχθῇ. τῶν δέ πρότερον ἡγεμόνων οὐ χεῖρον τήν ἐπιχείρησιν ἡμεῖς παρασκευάσομεν, καί οὐκ ἐνδώσομεν πρόφασιν οὐδενί κακῷ γενέσθαι: ἤν δέ τις ἄρα καί βουληθῇ, κολασθήσεται τῇ πρεπούσῃ ζημίᾳ, οἱ δέ ἀγαθοί τιμήσονται τοῖς προσήκουσιν ἄθλοις τῆς ἀρετῆς.’ τοιαῦτα μέν τοῖς πελοποννησίοις οἱ ἄρχοντες παρεκελεύσαντο. ὁ δέ φορμίων δεδιώς καί αὐτός τήν τῶν στρατιωτῶν ὀρρωδίαν καί αἰσθόμενος ὅτι τό πλῆθος τῶν νεῶν κατά σφᾶς αὐτούς ξυνιστάμενοι ἐφοβοῦντο, ἐβούλετο ξυγκαλέσας θαρσῦναί τε καί παραίνεσιν ἐν τῷ παρόντι ποιήσασθαι. πρότερον μέν γάρ αἰεί αὐτοῖς ἔλεγε καί προπαρεσκεύαζε τάς γνώμας ὡς οὐδέν αὐτοῖς πλῆθος νεῶν τοσοῦτον, ἤν ἐπιπλέῃ, ὅτι οὐχ ὑπομενετέον ἐστί, καί οἱ στρατιῶται ἐκ πολλοῦ ἐν σφίσιν αὐτοῖς τήν ἀξίωσιν ταύτην εἰλήφεσαν, μηδένα ὄχλον ἀθηναῖοι ὄντες πελοποννησίων νεῶν ὑποχωρεῖν: τότε δέ πρός τήν παροῦσαν ὄψιν ὁρῶν αὐτούς ἀθυμοῦντας ἐβούλετο ὑπόμνησιν ποιήσασθαι τοῦ θαρσεῖν, καί ξυγκαλέσας τούς ἀθηναίους ἔλεγε τοιάδε. ‘ὁρῶν ὑμᾶς, ὦ ἄνδρες στρατιῶται, πεφοβημένους τό πλῆθος τῶν ἐναντίων ξυνεκάλεσα, οὐκ ἀξιῶν τά μή δεινά ἐν ὀρρωδίᾳ ἔχειν. οὗτοι γάρ πρῶτον μέν διά τό προνενικῆσθαι καί μηδ' αὐτοί οἴεσθαι ὁμοῖοι ἡμῖν εἶναι τό πλῆθος τῶν νεῶν καί οὐκ ἀπό τοῦ ἴσου παρεσκευάσαντο: ἔπειτα ᾧ μάλιστα πιστεύοντες προσέρχονται, ὡς προσῆκον σφίσιν ἀνδρείοις εἶναι, οὐ δι' ἄλλο τι θαρσοῦσιν ἤ διά τήν ἐν τῷ πεζῷ ἐμπειρίαν τά πλείω κατορθοῦντες, καί οἴονται σφίσι καί ἐν τῷ ναυτικῷ ποιήσειν τό αὐτό. τό δ' ἐκ τοῦ δικαίου ἡμῖν μᾶλλον νῦν περιέσται, εἴπερ καί τούτοις ἐν ἐκείνῳ, ἐπεί εὐψυχίᾳ γε οὐδέν προφέρουσι, τῷ δέ ἑκάτεροί τι εἶναι ἐμπειρότεροι θρασύτεροί ἐσμεν. λακεδαιμόνιοί τε ἡγούμενοι αὐτῶν διά τήν σφετέραν δόξαν ἄκοντας προσάγουσι τούς πολλούς ἐς τόν κίνδυνον, ἐπεί οὐκ ἄν ποτε ἐνεχείρησαν ἡσσηθέντες παρά πολύ αὖθις ναυμαχεῖν. μή δή αὐτῶν τήν τόλμαν δείσητε. πολύ δέ ὑμεῖς ἐκείνοις πλείω φόβον παρέχετε καί πιστότερον κατά τε τό προνενικηκέναι καί ὅτι οὐκ ἄν ἡγοῦνται μή μέλλοντάς τι ἄξιον τοῦ παρά πολύ πράξειν ἀνθίστασθαι ὑμᾶς. ἀντίπαλοι μέν γάρ οἱ πλείους, ὥσπερ οὗτοι, τῇ δυνάμει τό πλέον πίσυνοι ἤ τῇ γνώμῃ ἐπέρχονται: οἱ δέ ἐκ πολλῷ ὑποδεεστέρων, καί ἅμα οὐκ ἀναγκαζόμενοι, μέγα τι τῆς διανοίας τό βέβαιον ἔχοντες ἀντιτολμῶσιν. ἅ λογιζόμενοι οὗτοι τῷ οὐκ εἰκότι πλέον πεφόβηνται ἡμᾶς ἤ τῇ κατά λόγον παρασκευῇ. πολλά δέ καί στρατόπεδα ἤδη ἔπεσεν ὑπ' ἐλασσόνων τῇ ἀπειρίᾳ, ἔστι δέ ἅ καί τῇ ἀτολμίᾳ: ὧν οὐδετέρου ἡμεῖς νῦν μετέχομεν. τόν δέ ἀγῶνα οὐκ ἐν τῷ κόλπῳ ἑκών εἶναι ποιήσομαι οὐδ' ἐσπλεύσομαι ἐς αὐτόν. ὁρῶ γάρ ὅτι πρός πολλάς ναῦς ἀνεπιστήμονας ὀλίγαις ναυσίν ἐμπείροις καί ἄμεινον πλεούσαις ἡ στενοχωρία οὐ ξυμφέρει. οὔτε γάρ ἄν ἐπιπλεύσειέ τις ὡς χρή ἐς ἐμβολήν, μή ἔχων τήν πρόσοψιν τῶν πολεμίων ἐκ πολλοῦ, οὔτ' ἄν ἀποχωρήσειεν ἐν δέοντι πιεζόμενος: διέκπλοι τε οὐκ εἰσίν οὐδ' ἀναστροφαί, ἅπερ νεῶν ἄμεινον πλεουσῶν ἔργα ἐστίν, ἀλλά ἀνάγκη ἄν εἴη τήν ναυμαχίαν πεζομαχίαν καθίστασθαι, καί ἐν τούτῳ αἱ πλείους νῆες κρείσσους γίγνονται. τούτων μέν οὖν ἐγώ ἕξω τήν πρόνοιαν κατά τό δυνατόν: ὑμεῖς δέ εὔτακτοι παρά ταῖς ναυσί μένοντες τά τε παραγγελλόμενα ὀξέως δέχεσθε, ἄλλως τε καί δι' ὀλίγου τῆς ἐφορμήσεως οὔσης, καί ἐν τῷ ἔργῳ κόσμον καί σιγήν περί πλείστου ἡγεῖσθε, ὅ ἔς τε τά πολλά τῶν πολεμίων ξυμφέρει καί ναυμαχίᾳ οὐχ ἥκιστα, ἀμύνεσθέ τε τούσδε ἀξίως τῶν προειργασμένων. ὁ δέ ἀγών μέγας ὑμῖν, ἤ καταλῦσαι πελοποννησίων τήν ἐλπίδα τοῦ ναυτικοῦ ἤ ἐγγυτέρω καταστῆσαι ἀθηναίοις τόν φόβον περί τῆς θαλάσσης. ἀναμιμνῄσκω δ' αὖ ὑμᾶς ὅτι νενικήκατε αὐτῶν τούς πολλούς: ἡσσημένων δέ ἀνδρῶν οὐκ ἐθέλουσιν αἱ γνῶμαι πρός τούς αὐτούς κινδύνους ὁμοῖαι εἶναι.’ τοιαῦτα δέ καί ὁ φορμίων παρεκελεύσατο. οἱ δέ πελοποννήσιοι, ἐπειδή αὐτοῖς οἱ ἀθηναῖοι οὐκ ἐπέπλεον ἐς τόν κόλπον καί τά στενά, βουλόμενοι ἄκοντας ἔσω προαγαγεῖν αὐτούς, ἀναγαγόμενοι ἅμα ἕῳ ἔπλεον, ἐπί τεσσάρων ταξάμενοι τάς ναῦς ἐπί τήν ἑαυτῶν γῆν, ἔσω ἐπί τοῦ κόλπου, δεξιῷ κέρᾳ ἡγουμένῳ, ὥσπερ καί ὥρμουν: ἐπί δ' αὐτῷ εἴκοσιν ἔταξαν τάς ἄριστα πλεούσας, ὅπως, εἰ ἄρα νομίσας ἐπί τήν ναύπακτον αὐτούς πλεῖν ὁ φορμίων καί αὐτός ἐπιβοηθῶν ταύτῃ παραπλέοι, μή διαφύγοιεν πλέοντα τόν ἐπίπλουν σφῶν οἱ ἀθηναῖοι ἔξω τοῦ ἑαυτῶν κέρως, ἀλλ' αὗται αἱ νῆες περικλῄσειαν. ὁ δέ, ὅπερ ἐκεῖνοι προσεδέχοντο, φοβηθείς περί τῷ χωρίῳ ἐρήμῳ ὄντι, ὡς ἑώρα ἀναγομένους αὐτούς, ἄκων καί κατά σπουδήν ἐμβιβάσας ἔπλει παρά τήν γῆν: καί ὁ πεζός ἅμα τῶν μεσσηνίων παρεβοήθει. ἰδόντες δέ οἱ πελοποννήσιοι κατά μίαν ἐπί κέρως παραπλέοντας καί ἤδη ὄντας ἐντός τοῦ κόλπου τε καί πρός τῇ γῇ, ὅπερ ἐβούλοντο μάλιστα, ἀπό σημείου ἑνός ἄφνω ἐπιστρέψαντες τάς ναῦς μετωπηδόν ἔπλεον, ὡς εἶχε τάχους ἕκαστος, ἐπί τούς ἀθηναίους, καί ἤλπιζον πάσας τάς ναῦς ἀπολήψεσθαι. τῶν δέ ἕνδεκα μέν τινες αἵπερ ἡγοῦντο ὑπεκφεύγουσι τό κέρας τῶν πελοποννησίων καί τήν ἐπιστροφήν ἐς τήν εὐρυχωρίαν: τάς δ' ἄλλας ἐπικαταλαβόντες ἐξέωσάν τε πρός τήν γῆν ὑποφευγούσας καί διέφθειραν, ἄνδρας τε τῶν ἀθηναίων ἀπέκτειναν ὅσοι μή ἐξένευσαν αὐτῶν. καί τῶν νεῶν τινάς ἀναδούμενοι εἷλκον κενάς (μίαν δέ αὐτοῖς ἀνδράσιν εἷλον ἤδη), τάς δέ τινας οἱ μεσσήνιοι παραβοηθήσαντες καί ἐπεσβαίνοντες ξύν τοῖς ὅπλοις ἐς τήν θάλασσαν καί ἐπιβάντες ἀπό τῶν καταστρωμάτων μαχόμενοι ἀφείλοντο ἑλκομένας ἤδη. ταύτῃ μέν οὖν οἱ πελοποννήσιοι ἐκράτουν τε καί διέφθειραν τάς ἀττικάς ναῦς: αἱ δέ εἴκοσι νῆες αὐτῶν αἱ ἀπό τοῦ δεξιοῦ κέρως ἐδίωκον τάς ἕνδεκα ναῦς τῶν ἀθηναίων αἵπερ ὑπεξέφυγον τήν ἐπιστροφήν ἐς τήν εὐρυχωρίαν. καί φθάνουσιν αὐτούς πλήν μιᾶς νεώς προκαταφυγοῦσαι ἐς τήν ναύπακτον, καί σχοῦσαι ἀντίπρωροι κατά τό ἀπολλώνιον παρεσκευάζοντο ἀμυνούμενοι, ἤν ἐς τήν γῆν ἐπί σφᾶς πλέωσιν. οἱ δέ παραγενόμενοι ὕστερον ἐπαιάνιζόν τε ἅμα πλέοντες ὡς νενικηκότες, καί τήν μίαν ναῦν τῶν ἀθηναίων τήν ὑπόλοιπον ἐδίωκε λευκαδία ναῦς μία πολύ πρό τῶν ἄλλων. ἔτυχε δέ ὁλκάς ὁρμοῦσα μετέωρος, περί ἥν ἡ ἀττική ναῦς φθάσασα καί περιπλεύσασα τῇ λευκαδίᾳ διωκούσῃ ἐμβάλλει μέσῃ καί καταδύει. τοῖς μέν οὖν πελοποννησίοις γενομένου τούτου ἀπροσδοκήτου τε καί παρά λόγον φόβος ἐμπίπτει, καί ἅμα ἀτάκτως διώκοντες διά τό κρατεῖν αἱ μέν τινες τῶν νεῶν καθεῖσαι τάς κώπας ἐπέστησαν τοῦ πλοῦ, ἀξύμφορον δρῶντες πρός τήν ἐξ ὀλίγου ἀντεφόρμησιν, βουλόμενοι τάς πλείους περιμεῖναι, αἱ δέ καί ἐς βράχεα ἀπειρίᾳ χωρίων ὤκειλαν. τούς δ' ἀθηναίους ἰδόντας ταῦτα γιγνόμενα θάρσος τε ἔλαβε, καί ἀπό ἑνός κελεύσματος ἐμβοήσαντες ἐπ' αὐτούς ὥρμησαν. οἱ δέ διά τά ὑπάρχοντα ἁμαρτήματα καί τήν παροῦσαν ἀταξίαν ὀλίγον μέν χρόνον ὑπέμειναν, ἔπειτα δέ ἐτράποντο ἐς τόν πάνορμον, ὅθενπερ ἀνηγάγοντο. ἐπιδιώκοντες δέ οἱ ἀθηναῖοι τάς τε ἐγγύς οὔσας μάλιστα ναῦς ἔλαβον ἕξ καί τάς ἑαυτῶν ἀφείλοντο, ἅς ἐκεῖνοι πρός τῇ γῇ διαφθείραντες τό πρῶτον ἀνεδήσαντο: ἄνδρας τε τούς μέν ἀπέκτειναν, τινάς δέ καί ἐζώγρησαν. ἐπί δέ τῆς λευκαδίας νεώς, ἥ περί τήν ὁλκάδα κατέδυ, τιμοκράτης ὁ λακεδαιμόνιος πλέων, ὡς ἡ ναῦς διεφθείρετο, ἔσφαξεν ἑαυτόν, καί ἐξέπεσεν ἐς τόν ναυπακτίων λιμένα. ἀναχωρήσαντες δέ οἱ ἀθηναῖοι τροπαῖον ἔστησαν, ὅθεν ἀναγαγόμενοι ἐκράτησαν, καί τούς νεκρούς καί τά ναυάγια ὅσα πρός τῇ ἑαυτῶν ἦν ἀνείλοντο, καί τοῖς ἐναντίοις τά ἐκείνων ὑπόσπονδα ἀπέδοσαν. ἔστησαν δέ καί οἱ πελοποννήσιοι τροπαῖον ὡς νενικηκότες τῆς τροπῆς, ἅς πρός τῇ γῇ διέφθειραν ναῦς: καί ἥνπερ ἔλαβον ναῦν, ἀνέθεσαν ἐπί τό ῥίον τό ἀχαϊκόν παρά τό τροπαῖον. μετά δέ ταῦτα φοβούμενοι τήν ἀπό τῶν ἀθηναίων βοήθειαν ὑπό νύκτα ἐσέπλευσαν ἐς τόν κόλπον τόν κρισαῖον καί κόρινθον ἅπαντες πλήν λευκαδίων. καί οἱ ἐκ τῆς κρήτης ἀθηναῖοι ταῖς εἴκοσι ναυσίν, αἷς ἔδει πρό τῆς ναυμαχίας τῷ φορμίωνι παραγενέσθαι, οὐ πολλῷ ὕστερον τῆς ἀναχωρήσεως τῶν νεῶν ἀφικνοῦνται ἐς τήν ναύπακτον. καί τό θέρος ἐτελεύτα. πρίν δέ διαλῦσαι τό ἐς κόρινθόν τε καί τόν κρισαῖον κόλπον ἀναχωρῆσαν ναυτικόν, ὁ κνῆμος καί ὁ βρασίδας καί οἱ ἄλλοι ἄρχοντες τῶν πελοποννησίων ἀρχομένου τοῦ χειμῶνος ἐβούλοντο διδαξάντων μεγαρέων ἀποπειρᾶσαι τοῦ πειραιῶς τοῦ λιμένος τῶν ἀθηναίων: ἦν δέ ἀφύλακτος καί ἄκλῃστος εἰκότως διά τό ἐπικρατεῖν πολύ τῷ ναυτικῷ. ἐδόκει δέ λαβόντα τῶν ναυτῶν ἕκαστον τήν κώπην καί τό ὑπηρέσιον καί τόν τροπωτῆρα πεζῇ ἰέναι ἐκ κορίνθου ἐπί τήν πρός ἀθήνας θάλασσαν καί ἀφικομένους κατά τάχος ἐς μέγαρα καθελκύσαντας ἐκ νισαίας τοῦ νεωρίου αὐτῶν τεσσαράκοντα ναῦς, αἵ ἔτυχον αὐτόθι οὖσαι, πλεῦσαι εὐθύς ἐπί τόν πειραιᾶ: οὔτε γάρ ναυτικόν ἦν προφυλάσσον ἐν αὐτῷ οὐδέν οὔτε προσδοκία οὐδεμία μή ἄν ποτε οἱ πολέμιοι ἐξαπιναίως οὕτως ἐπιπλεύσειαν, ἐπεί οὐδ' ἀπό τοῦ προφανοῦς τολμῆσαι ἄν καθ' ἡσυχίαν, οὐδ' εἰ διενοοῦντο, μή οὐκ ἄν προαισθέσθαι. ὡς δέ ἔδοξεν αὐτοῖς, καί ἐχώρουν εὐθύς: καί ἀφικόμενοι νυκτός καί καθελκύσαντες ἐκ τῆς νισαίας τάς ναῦς ἔπλεον ἐπί μέν τόν πειραιᾶ οὐκέτι, ὥσπερ διενοοῦντο, καταδείσαντες τόν κίνδυνον (καί τις καί ἄνεμος αὐτούς λέγεται κωλῦσαι), ἐπί δέ τῆς σαλαμῖνος τό ἀκρωτήριον τό πρός μέγαρα ὁρῶν: καί φρούριον ἐπ' αὐτοῦ ἦν καί νεῶν τριῶν φυλακή τοῦ μή ἐσπλεῖν μεγαρεῦσι μηδέ ἐκπλεῖν μηδέν. τῷ τε φρουρίῳ προσέβαλον καί τάς τριήρεις ἀφείλκυσαν κενάς, τήν τε ἄλλην σαλαμῖνα ἀπροσδοκήτοις ἐπιπεσόντες ἐπόρθουν. ἐς δέ τάς ἀθήνας φρυκτοί τε ᾔροντο πολέμιοι καί ἔκπληξις ἐγένετο οὐδεμιᾶς τῶν κατά τόν πόλεμον ἐλάσσων. οἱ μέν γάρ ἐν τῷ ἄστει ἐς τόν πειραιᾶ ᾤοντο τούς πολεμίους ἐσπεπλευκέναι ἤδη, οἱ δ' ἐν τῷ πειραιεῖ τήν τε σαλαμῖνα ᾑρῆσθαι καί παρά σφᾶς ὅσον οὐκ ἐσπλεῖν αὐτούς: ὅπερ ἄν, εἰ ἐβουλήθησαν μή κατοκνῆσαι, ῥᾳδίως ἐγένετο, καί οὐκ ἄν ἄνεμος ἐκώλυσεν. βοηθήσαντες δέ ἅμ' ἡμέρᾳ πανδημεί οἱ ἀθηναῖοι ἐς τόν πειραιᾶ ναῦς τε καθεῖλκον καί ἐσβάντες κατά σπουδήν καί πολλῷ θορύβῳ ταῖς μέν ναυσίν ἐπί τήν σαλαμῖνα ἔπλεον, τῷ πεζῷ δέ φυλακάς τοῦ πειραιῶς καθίσταντο. οἱ δέ πελοποννήσιοι ὡς ᾔσθοντο τήν βοήθειαν, καταδραμόντες τῆς σαλαμῖνος τά πολλά καί ἀνθρώπους καί λείαν λαβόντες καί τάς τρεῖς ναῦς ἐκ τοῦ βουδόρου τοῦ φρουρίου κατά τάχος ἐπί τῆς νισαίας ἀπέπλεον: ἔστι γάρ ὅτι καί αἱ νῆες αὐτούς διά χρόνου καθελκυσθεῖσαι καί οὐδέν στέγουσαι ἐφόβουν. ἀφικόμενοι δέ ἐς τά μέγαρα πάλιν ἐπί τῆς κορίνθου ἀπεχώρησαν πεζῇ: οἱ δ' ἀθηναῖοι οὐκέτι καταλαβόντες πρός τῇ σαλαμῖνι ἀπέπλευσαν καί αὐτοί, καί μετά τοῦτο φυλακήν ἤδη τοῦ πειραιῶς μᾶλλον τό λοιπόν ἐποιοῦντο λιμένων τε κλῄσει καί τῇ ἄλλῃ ἐπιμελείᾳ. ὑπό δέ τούς αὐτούς χρόνους, τοῦ χειμῶνος τούτου ἀρχομένου, σιτάλκης ὁ τήρεω ὀδρύσης θρᾳκῶν βασιλεύς ἐστράτευσεν ἐπί περδίκκαν τόν ἀλεξάνδρου μακεδονίας βασιλέα καί ἐπί χαλκιδέας τούς ἐπί θρᾴκης, δύο ὑποσχέσεις τήν μέν βουλόμενος ἀναπρᾶξαι, τήν δέ αὐτός ἀποδοῦναι. ὅ τε γάρ περδίκκας αὐτῷ ὑποσχόμενος, εἰ ἀθηναίοις τε διαλλάξειεν ἑαυτόν κατ' ἀρχάς τῷ πολέμῳ πιεζόμενον καί φίλιππον τόν ἀδελφόν αὐτοῦ πολέμιον ὄντα μή καταγάγοι ἐπί βασιλείᾳ, ἅ ὑπεδέξατο οὐκ ἐπετέλει: τοῖς τε ἀθηναίοις αὐτός ὡμολογήκει, ὅτε τήν ξυμμαχίαν ἐποιεῖτο, τόν ἐπί θρᾴκης χαλκιδικόν πόλεμον καταλύσειν. ἀμφοτέρων οὖν ἕνεκα τήν ἔφοδον ἐποιεῖτο καί τόν τε φιλίππου υἱόν ἀμύνταν ὡς ἐπί βασιλείᾳ τῶν μακεδόνων ἦγε καί τῶν ἀθηναίων πρέσβεις, οἵ ἔτυχον παρόντες τούτων ἕνεκα, καί ἡγεμόνα ἅγνωνα: ἔδει γάρ καί τούς ἀθηναίους ναυσί τε καί στρατιᾷ ὡς πλείστῃ ἐπί τούς χαλκιδέας παραγενέσθαι. ἀνίστησιν οὖν ἐκ τῶν ὀδρυσῶν ὁρμώμενος πρῶτον μέν τούς ἐντός τοῦ αἵμου τε ὄρους καί τῆς ῥοδόπης θρᾷκας, ὅσων ἦρχε μέχρι θαλάσσης [ἐς τόν εὔξεινόν τε πόντον καί τόν ἑλλήσποντον], ἔπειτα τούς ὑπερβάντι αἷμον γέτας καί ὅσα ἄλλα μέρη ἐντός τοῦ ἴστρου ποταμοῦ πρός θάλασσαν μᾶλλον τήν τοῦ εὐξείνου πόντου κατῴκητο: εἰσί δ' οἱ γέται καί οἱ ταύτῃ ὅμοροί τε τοῖς σκύθαις καί ὁμόσκευοι, πάντες ἱπποτοξόται. παρεκάλει δέ καί τῶν ὀρεινῶν θρᾳκῶν πολλούς τῶν αὐτονόμων καί μαχαιροφόρων, οἵ δῖοι καλοῦνται, τήν ῥοδόπην οἱ πλεῖστοι οἰκοῦντες: καί τούς μέν μισθῷ ἔπειθεν, οἱ δ' ἐθελονταί ξυνηκολούθουν. ἀνίστη δέ καί ἀγριᾶνας καί λαιαίους καί ἄλλα ὅσα ἔθνη παιονικά ὧν ἦρχε καί ἔσχατοι τῆς ἀρχῆς οὗτοι ἦσαν: μέχρι γάρ λαιαίων παιόνων καί τοῦ στρυμόνος ποταμοῦ, ὅς ἐκ τοῦ σκόμβρου ὄρους δι' ἀγριάνων καί λαιαίων ῥεῖ, [οὗ] ὡρίζετο ἡ ἀρχή τά πρός παίονας αὐτονόμους ἤδη. τά δέ πρός τριβαλλούς, καί τούτους αὐτονόμους, τρῆρες ὥριζον καί τιλαταῖοι: οἰκοῦσι δ' οὗτοι πρός βορέαν τοῦ σκόμβρου ὄρους καί παρήκουσι πρός ἡλίου δύσιν μέχρι τοῦ ὀσκίου ποταμοῦ. ῥεῖ δ' οὗτος ἐκ τοῦ ὄρους ὅθενπερ καί ὁ νέστος καί ὁ ἕβρος: ἔστι δέ ἐρῆμον τό ὄρος καί μέγα, ἐχόμενον τῆς ῥοδόπης. ἐγένετο δέ ἡ ἀρχή ἡ ὀδρυσῶν μέγεθος ἐπί μέν θάλασσαν καθήκουσα ἀπό ἀβδήρων πόλεως ἐς τόν εὔξεινον πόντον μέχρι ἴστρου ποταμοῦ: αὕτη περίπλους ἐστίν ἡ γῆ τά ξυντομώτατα, ἤν αἰεί κατά πρύμναν ἱστῆται τό πνεῦμα, νηί στρογγύλῃ τεσσάρων ἡμερῶν καί ἴσων νυκτῶν: ὁδῷ δέ τά ξυντομώτατα ἐξ ἀβδήρων ἐς ἴστρον ἀνήρ εὔζωνος ἑνδεκαταῖος τελεῖ. τά μέν πρός θάλασσαν τοσαύτη ἦν, ἐς ἤπειρον δέ ἀπό βυζαντίου ἐς λαιαίους καί ἐπί τόν στρυμόνα (ταύτῃ γάρ διά πλείστου ἀπό θαλάσσης ἄνω ἐγίγνετο) ἡμερῶν ἀνδρί εὐζώνῳ τριῶν καί δέκα ἁνύσαι. φόρος τε ἐκ πάσης τῆς βαρβάρου καί τῶν ἑλληνίδων πόλεων, ὅσον προσῆξαν ἐπί σεύθου, ὅς ὕστερον σιτάλκου βασιλεύσας πλεῖστον δή ἐποίησε, τετρακοσίων ταλάντων ἀργυρίου μάλιστα δύναμις, ἅ χρυσός καί ἄργυρος ᾔει: καί δῶρα οὐκ ἐλάσσω τούτων χρυσοῦ τε καί ἀργύρου προσεφέρετο, χωρίς δέ ὅσα ὑφαντά τε καί λεῖα καί ἡ ἄλλη κατασκευή, καί οὐ μόνον αὐτῷ, ἀλλά καί τοῖς παραδυναστεύουσί τε καί γενναίοις ὀδρυσῶν. κατεστήσαντο γάρ τοὐναντίον τῆς περσῶν βασιλείας τόν νόμον, ὄντα μέν καί τοῖς ἄλλοις θρᾳξί, λαμβάνειν μᾶλλον ἤ διδόναι (καί αἴσχιον ἦν αἰτηθέντα μή δοῦναι ἤ αἰτήσαντα μή τυχεῖν), ὅμως δέ κατά τό δύνασθαι ἐπί πλέον αὐτῷ ἐχρήσαντο: οὐ γάρ ἦν πρᾶξαι οὐδέν μή διδόντα δῶρα. ὥστε ἐπί μέγα ἡ βασιλεία ἦλθεν ἰσχύος. τῶν γάρ ἐν τῇ εὐρώπῃ ὅσαι μεταξύ τοῦ ἰονίου κόλπου καί τοῦ εὐξείνου πόντου μεγίστη ἐγένετο χρημάτων προσόδῳ καί τῇ ἄλλῃ εὐδαιμονίᾳ, ἰσχύι δέ μάχης καί στρατοῦ πλήθει πολύ δευτέρα μετά τήν σκυθῶν. ταύτῃ δέ ἀδύνατα ἐξισοῦσθαι οὐχ ὅτι τά ἐν τῇ εὐρώπῃ, ἀλλ' οὐδ' ἐν τῇ ἀσίᾳ ἔθνος ἕν πρός ἕν οὐκ ἔστιν ὅτι δυνατόν σκύθαις ὁμογνωμονοῦσι πᾶσιν ἀντιστῆναι. οὐ μήν οὐδ' ἐς τήν ἄλλην εὐβουλίαν καί ξύνεσιν περί τῶν παρόντων ἐς τόν βίον ἄλλοις ὁμοιοῦνται. σιτάλκης μέν οὖν χώρας τοσαύτης βασιλεύων παρεσκευάζετο τόν στρατόν. καί ἐπειδή αὐτῷ ἑτοῖμα ἦν, ἄρας ἐπορεύετο ἐπί τήν μακεδονίαν πρῶτον μέν διά τῆς αὑτοῦ ἀρχῆς, ἔπειτα διά κερκίνης ἐρήμου ὄρους, ὅ ἐστι μεθόριον σιντῶν καί παιόνων: ἐπορεύετο δέ δι' αὐτοῦ τῇ ὁδῷ ἥν πρότερον αὐτός ἐποιήσατο τεμών τήν ὕλην, ὅτε ἐπί παίονας ἐστράτευσεν. τό δέ ὄρος ἐξ ὀδρυσῶν διιόντες ἐν δεξιᾷ μέν εἶχον παίονας, ἐν ἀριστερᾷ δέ σιντούς καί μαιδούς. διελθόντες δέ αὐτό ἀφίκοντο ἐς δόβηρον τήν παιονικήν. πορευομένῳ δέ αὐτῷ ἀπεγίγνετο μέν οὐδέν τοῦ στρατοῦ εἰ μή τι νόσῳ, προσεγίγνετο δέ: πολλοί γάρ τῶν αὐτονόμων θρᾳκῶν ἀπαράκλητοι ἐφ' ἁρπαγήν ἠκολούθουν, ὥστε τό πᾶν πλῆθος λέγεται οὐκ ἔλασσον πέντε καί δέκα μυριάδων γενέσθαι: καί τούτου τό μέν πλέον πεζόν ἦν, τριτημόριον δέ μάλιστα ἱππικόν. τοῦ δ' ἱππικοῦ τό πλεῖστον αὐτοί ὀδρύσαι παρείχοντο καί μετ' αὐτούς γέται. τοῦ δέ πεζοῦ οἱ μαχαιροφόροι μαχιμώτατοι μέν ἦσαν οἱ ἐκ τῆς ῥοδόπης αὐτόνομοι καταβάντες, ὁ δέ ἄλλος ὅμιλος ξύμμεικτος πλήθει φοβερώτατος ἠκολούθει. ξυνηθροίζοντο οὖν ἐν τῇ δοβήρῳ καί παρεσκευάζοντο, ὅπως κατά κορυφήν ἐσβαλοῦσιν ἐς τήν κάτω μακεδονίαν, ἧς ὁ περδίκκας ἦρχεν. τῶν γάρ μακεδόνων εἰσί καί λυγκησταί καί ἐλιμιῶται καί ἄλλα ἔθνη ἐπάνωθεν, ἅ ξύμμαχα μέν ἐστι τούτοις καί ὑπήκοα, βασιλείας δ' ἔχει καθ' αὑτά. τήν δέ παρά θάλασσαν νῦν μακεδονίαν ἀλέξανδρος ὁ περδίκκου πατήρ καί οἱ πρόγονοι αὐτοῦ, τημενίδαι τό ἀρχαῖον ὄντες ἐξ ἄργους, πρῶτοι ἐκτήσαντο καί ἐβασίλευσαν ἀναστήσαντες μάχῃ ἐκ μέν πιερίας πίερας, οἵ ὕστερον ὑπό τό πάγγαιον πέραν στρυμόνος ᾤκησαν φάγρητα καί ἄλλα χωρία (καί ἔτι καί νῦν πιερικός κόλπος καλεῖται ἡ ὑπό τῷ παγγαίῳ πρός θάλασσαν γῆ), ἐκ δέ τῆς βοττίας καλουμένης βοττιαίους, οἵ νῦν ὅμοροι χαλκιδέων οἰκοῦσιν: τῆς δέ παιονίας παρά τόν ἀξιόν ποταμόν στενήν τινα καθήκουσαν ἄνωθεν μέχρι πέλλης καί θαλάσσης ἐκτήσαντο, καί πέραν ἀξιοῦ μέχρι στρυμόνος τήν μυγδονίαν καλουμένην ἠδῶνας ἐξελάσαντες νέμονται. ἀνέστησαν δέ καί ἐκ τῆς νῦν ἐορδίας καλουμένης ἐορδούς, ὧν οἱ μέν πολλοί ἐφθάρησαν, βραχύ δέ τι αὐτῶν περί φύσκαν κατῴκηται, καί ἐξ ἀλμωπίας ἄλμωπας. ἐκράτησαν δέ καί τῶν ἄλλων ἐθνῶν οἱ μακεδόνες οὗτοι, ἅ καί νῦν ἔτι ἔχουσι, τόν τε ἀνθεμοῦντα καί γρηστωνίαν καί βισαλτίαν καί μακεδόνων αὐτῶν πολλήν. τό δέ ξύμπαν μακεδονία καλεῖται, καί περδίκκας ἀλεξάνδρου βασιλεύς αὐτῶν ἦν ὅτε σιτάλκης ἐπῄει. καί οἱ μέν μακεδόνες οὗτοι ἐπιόντος πολλοῦ στρατοῦ ἀδύνατοι ὄντες ἀμύνεσθαι ἔς τε τά καρτερά καί τά τείχη, ὅσα ἦν ἐν τῇ χώρᾳ, ἐσεκομίσθησαν. ἦν δέ οὐ πολλά, ἀλλά ὕστερον ἀρχέλαος ὁ περδίκκου υἱός βασιλεύς γενόμενος τά νῦν ὄντα ἐν τῇ χώρᾳ ᾠκοδόμησε καί ὁδούς εὐθείας ἔτεμε καί τἆλλα διεκόσμησε τά [τε] κατά τόν πόλεμον ἵπποις καί ὅπλοις καί τῇ ἄλλῃ παρασκευῇ κρείσσονι ἤ ξύμπαντες οἱ ἄλλοι βασιλῆς ὀκτώ οἱ πρό αὐτοῦ γενόμενοι. ὁ δέ στρατός τῶν θρᾳκῶν ἐκ τῆς δοβήρου ἐσέβαλε πρῶτον μέν ἐς τήν φιλίππου πρότερον οὖσαν ἀρχήν, καί εἷλεν εἰδομενήν μέν κατά κράτος, γορτυνίαν δέ καί ἀταλάντην καί ἄλλα ἄττα χωρία ὁμολογίᾳ διά τήν ἀμύντου φιλίαν προσχωροῦντα τοῦ φιλίππου υἱέος παρόντος: εὐρωπόν δέ ἐπολιόρκησαν μέν, ἑλεῖν δέ οὐκ ἐδύναντο. ἔπειτα δέ καί ἐς τήν ἄλλην μακεδονίαν προυχώρει τήν ἐν ἀριστερᾷ πέλλης καί κύρρου. ἔσω δέ τούτων ἐς τήν βοττιαίαν καί πιερίαν οὐκ ἀφίκοντο, ἀλλά τήν τε μυγδονίαν καί γρηστωνίαν καί ἀνθεμοῦντα ἐδῄουν. οἱ δέ μακεδόνες πεζῷ μέν οὐδέ διενοοῦντο ἀμύνεσθαι, ἵππους δέ προσμεταπεμψάμενοι ἀπό τῶν ἄνω ξυμμάχων, ὅπῃ δοκοίη, ὀλίγοι πρός πολλούς ἐσέβαλλον ἐς τό στράτευμα τῶν θρᾳκῶν. καί ᾗ μέν προσπέσοιεν, οὐδείς ὑπέμενεν ἄνδρας ἱππέας τε ἀγαθούς καί τεθωρακισμένους, ὑπό δέ πλήθους περικλῃόμενοι αὑτούς πολλαπλασίῳ τῷ ὁμίλῳ ἐς κίνδυνον καθίστασαν, ὥστε τέλος ἡσυχίαν ἦγον, οὐ νομίζοντες ἱκανοί εἶναι πρός τό πλέον κινδυνεύειν. ὁ δέ σιτάλκης πρός τε τόν περδίκκαν λόγους ἐποιεῖτο ὧν ἕνεκα ἐστράτευσε, καί ἐπειδή οἱ ἀθηναῖοι οὐ παρῆσαν ταῖς ναυσίν, ἀπιστοῦντες αὐτόν μή ἥξειν, δῶρα δέ καί πρέσβεις ἔπεμψαν αὐτῷ, ἔς τε τούς χαλκιδέας καί βοττιαίους μέρος τι τοῦ στρατοῦ πέμπει, καί τειχήρεις ποιήσας ἐδῄου τήν γῆν. καθημένου δ' αὐτοῦ περί τούς χώρους τούτους οἱ πρός νότον οἰκοῦντες θεσσαλοί καί μάγνητες καί οἱ ἄλλοι ὑπήκοοι θεσσαλῶν καί οἱ μέχρι θερμοπυλῶν ἕλληνες ἐφοβήθησαν μή καί ἐπί σφᾶς ὁ στρατός χωρήσῃ, καί ἐν παρασκευῇ ἦσαν. ἐφοβήθησαν δέ καί οἱ πέραν στρυμόνος πρός βορέαν θρᾷκες, ὅσοι πεδία εἶχον, παναῖοι καί ὀδόμαντοι καί δρῶοι καί δερσαῖοι: αὐτόνομοι δ' εἰσί πάντες. παρέσχε δέ λόγον καί ἐπί τούς τῶν ἀθηναίων πολεμίους ἕλληνας, μή ὑπ' αὐτῶν ἀγόμενοι κατά τό ξυμμαχικόν καί ἐπί σφᾶς χωρήσωσιν. ὁ δέ τήν τε χαλκιδικήν καί βοττικήν καί μακεδονίαν ἅμα ἐπέχων ἔφθειρε, καί ἐπειδή αὐτῷ οὐδέν ἐπράσσετο ὧν ἕνεκα ἐσέβαλε καί ἡ στρατιά σῖτόν τε οὐκ εἶχεν αὐτῷ καί ὑπό χειμῶνος ἐταλαιπώρει, ἀναπείθεται ὑπό σεύθου τοῦ σπαραδόκου, ἀδελφιδοῦ ὄντος καί μέγιστον μεθ' ἑαυτόν δυναμένου, ὥστ' ἐν τάχει ἀπελθεῖν. τόν δέ σεύθην κρύφα περδίκκας ὑποσχόμενος ἀδελφήν ἑαυτοῦ δώσειν καί χρήματα ἐπ' αὐτῇ προσποιεῖται. καί ὁ μέν πεισθείς καί μείνας τριάκοντα τάς πάσας ἡμέρας, τούτων δέ ὀκτώ ἐν χαλκιδεῦσιν, ἀνεχώρησε τῷ στρατῷ κατά τάχος ἐπ' οἴκου: περδίκκας δέ ὕστερον στρατονίκην τήν ἑαυτοῦ ἀδελφήν δίδωσι σεύθῃ, ὥσπερ ὑπέσχετο. τά μέν οὖν κατά τήν σιτάλκου στρατείαν οὕτως ἐγένετο. οἱ δέ ἐν ναυπάκτῳ ἀθηναῖοι τοῦ αὐτοῦ χειμῶνος, ἐπειδή τό τῶν πελοποννησίων ναυτικόν διελύθη, φορμίωνος ἡγουμένου ἐστράτευσαν, παραπλεύσαντες ἐπ' ἀστακοῦ καί ἀποβάντες, ἐς τήν μεσόγειαν τῆς ἀκαρνανίας τετρακοσίοις μέν ὁπλίταις ἀθηναίων τῶν ἀπό τῶν νεῶν, τετρακοσίοις δέ μεσσηνίων, καί ἔκ τε στράτου καί κορόντων καί ἄλλων χωρίων ἄνδρας οὐ δοκοῦντας βεβαίους εἶναι ἐξήλασαν, καί κύνητα τόν θεολύτου ἐς κόροντα καταγαγόντες ἀνεχώρησαν πάλιν ἐπί τάς ναῦς. ἐς γάρ οἰνιάδας αἰεί ποτε πολεμίους ὄντας μόνους ἀκαρνάνων οὐκ ἐδόκει δυνατόν εἶναι χειμῶνος ὄντος στρατεύειν: ὁ γάρ ἀχελῷος ποταμός ῥέων ἐκ πίνδου ὄρους διά δολοπίας καί ἀγραίων καί ἀμφιλόχων καί διά τοῦ ἀκαρνανικοῦ πεδίου, ἄνωθεν μέν παρά στράτον πόλιν, ἐς θάλασσαν δ' ἐξιείς παρ' οἰνιάδας καί τήν πόλιν αὐτοῖς περιλιμνάζων, ἄπορον ποιεῖ ὑπό τοῦ ὕδατος ἐν χειμῶνι στρατεύειν. κεῖνται δέ καί τῶν νήσων τῶν ἐχινάδων αἱ πολλαί καταντικρύ οἰνιαδῶν τοῦ ἀχελῴου τῶν ἐκβολῶν οὐδέν ἀπέχουσαι, ὥστε μέγας ὤν ὁ ποταμός προσχοῖ αἰεί καί εἰσί τῶν νήσων αἵ ἠπείρωνται, ἐλπίς δέ καί πάσας οὐκ ἐν πολλῷ τινί ἄν χρόνῳ τοῦτο παθεῖν: τό τε γάρ ῥεῦμά ἐστι μέγα καί πολύ καί θολερόν, αἵ τε νῆσοι πυκναί, καί ἀλλήλαις τῆς προσχώσεως [τῷ μή σκεδάννυσθαι] ξύνδεσμοι γίγνονται, παραλλάξ καί οὐ κατά στοῖχον κείμεναι, οὐδ' ἔχουσαι εὐθείας διόδους τοῦ ὕδατος ἐς τό πέλαγος. ἐρῆμοι δ' εἰσί καί οὐ μεγάλαι. λέγεται δέ καί ἀλκμέωνι τῷ ἀμφιάρεω, ὅτε δή ἀλᾶσθαι αὐτόν μετά τόν φόνον τῆς μητρός, τόν ἀπόλλω ταύτην τήν γῆν χρῆσαι οἰκεῖν, ὑπειπόντα οὐκ εἶναι λύσιν τῶν δειμάτων πρίν ἄν εὑρών ἐν ταύτῃ τῇ χώρᾳ κατοικίσηται ἥτις ὅτε ἔκτεινε τήν μητέρα μήπω ὑπό ἡλίου ἑωρᾶτο μηδέ γῆ ἦν, ὡς τῆς γε ἄλλης αὐτῷ μεμιασμένης. ὁ δ' ἀπορῶν, ὥς φασι, μόλις κατενόησε τήν πρόσχωσιν ταύτην τοῦ ἀχελῴου, καί ἐδόκει αὐτῷ ἱκανή ἄν κεχῶσθαι δίαιτα τῷ σώματι ἀφ' οὗπερ κτείνας τήν μητέρα οὐκ ὀλίγον χρόνον ἐπλανᾶτο. καί κατοικισθείς ἐς τούς περί οἰνιάδας τόπους ἐδυνάστευσέ τε καί ἀπό ἀκαρνᾶνος παιδός ἑαυτοῦ τῆς χώρας τήν ἐπωνυμίαν ἐγκατέλιπεν. τά μέν περί ἀλκμέωνα τοιαῦτα λεγόμενα παρελάβομεν. οἱ δέ ἀθηναῖοι καί ὁ φορμίων ἄραντες ἐκ τῆς ἀκαρνανίας καί ἀφικόμενοι ἐς τήν ναύπακτον ἅμα ἦρι κατέπλευσαν ἐς τάς ἀθήνας, τούς τε ἐλευθέρους τῶν αἰχμαλώτων ἐκ τῶν ναυμαχιῶν ἄγοντες, οἵ ἀνήρ ἀντ' ἀνδρός ἐλύθησαν, καί τάς ναῦς ἅς εἷλον. καί ὁ χειμών ἐτελεύτα οὗτος, καί τρίτον ἔτος τῷ πολέμῳ ἐτελεύτα τῷδε ὅν θουκυδίδης ξυνέγραψεν. {ιστοριων γ} τοῦ δ' ἐπιγιγνομένου θέρους πελοποννήσιοι καί οἱ ξύμμαχοι ἅμα τῷ σίτῳ ἀκμάζοντι ἐστράτευσαν ἐς τήν ἀττικήν: ἡγεῖτο δέ αὐτῶν ἀρχίδαμος ὁ ζευξιδάμου λακεδαιμονίων βασιλεύς. καί ἐγκαθεζόμενοι ἐδῄουν τήν γῆν: καί προσβολαί, ὥσπερ εἰώθεσαν, ἐγίγνοντο τῶν ἀθηναίων ἱππέων ὅπῃ παρείκοι, καί τόν πλεῖστον ὅμιλον τῶν ψιλῶν εἶργον τό μή προεξιόντας τῶν ὅπλων τά ἐγγύς τῆς πόλεως κακουργεῖν. ἐμμείναντες δέ χρόνον οὗ εἶχον τά σιτία ἀνεχώρησαν καί διελύθησαν κατά πόλεις. μετά δέ τήν ἐσβολήν τῶν πελοποννησίων εὐθύς λέσβος πλήν μηθύμνης ἀπέστη ἀπ' ἀθηναίων, βουληθέντες μέν καί πρό τοῦ πολέμου, ἀλλ' οἱ λακεδαιμόνιοι οὐ προσεδέξαντο, ἀναγκασθέντες δέ καί ταύτην τήν ἀπόστασιν πρότερον ἤ διενοοῦντο ποιήσασθαι. τῶν τε γάρ λιμένων τήν χῶσιν καί τειχῶν οἰκοδόμησιν καί νεῶν ποίησιν ἐπέμενον τελεσθῆναι, καί ὅσα ἐκ τοῦ πόντου ἔδει ἀφικέσθαι, τοξότας τε καί σῖτον, καί ἅ μεταπεμπόμενοι ἦσαν. τενέδιοι γάρ ὄντες αὐτοῖς διάφοροι καί μηθυμναῖοι καί αὐτῶν μυτιληναίων ἰδίᾳ ἄνδρες κατά στάσιν, πρόξενοι ἀθηναίων, μηνυταί γίγνονται τοῖς ἀθηναίοις ὅτι ξυνοικίζουσί τε τήν λέσβον ἐς τήν μυτιλήνην βίᾳ καί τήν παρασκευήν ἅπασαν μετά λακεδαιμονίων καί βοιωτῶν ξυγγενῶν ὄντων ἐπί ἀποστάσει ἐπείγονται: καί εἰ μή τις προκαταλήψεται ἤδη, στερήσεσθαι αὐτούς λέσβου. οἱ δ' ἀθηναῖοι (ἦσαν γάρ τεταλαιπωρημένοι ὑπό τε τῆς νόσου καί τοῦ πολέμου ἄρτι καθισταμένου καί ἀκμάζοντος) μέγα μέν ἔργον ἡγοῦντο εἶναι λέσβον προσπολεμώσασθαι ναυτικόν ἔχουσαν καί δύναμιν ἀκέραιον, καί οὐκ ἀπεδέχοντο τό πρῶτον τάς κατηγορίας, μεῖζον μέρος νέμοντες τῷ μή βούλεσθαι ἀληθῆ εἶναι: ἐπειδή μέντοι καί πέμψαντες πρέσβεις οὐκ ἔπειθον τούς μυτιληναίους τήν τε ξυνοίκισιν καί τήν παρασκευήν διαλύειν, δείσαντες προκαταλαβεῖν ἐβούλοντο. καί πέμπουσιν ἐξαπιναίως τεσσαράκοντα ναῦς αἵ ἔτυχον περί πελοπόννησον παρεσκευασμέναι πλεῖν: κλεϊππίδης δέ ὁ δεινίου τρίτος αὐτός ἐστρατήγει. ἐσηγγέλθη γάρ αὐτοῖς ὡς εἴη ἀπόλλωνος μαλόεντος ἔξω τῆς πόλεως ἑορτή, ἐν ᾗ πανδημεί μυτιληναῖοι ἑορτάζουσι, καί ἐλπίδα εἶναι ἐπειχθέντας ἐπιπεσεῖν ἄφνω, καί ἤν μέν ξυμβῇ ἡ πεῖρα: εἰ δέ μή, μυτιληναίοις εἰπεῖν ναῦς τε παραδοῦναι καί τείχη καθελεῖν, μή πειθομένων δέ πολεμεῖν. καί αἱ μέν νῆες ᾤχοντο: τάς δέ τῶν μυτιληναίων δέκα τριήρεις, αἵ ἔτυχον βοηθοί παρά σφᾶς κατά τό ξυμμαχικόν παροῦσαι, κατέσχον οἱ ἀθηναῖοι καί τούς ἄνδρας ἐξ αὐτῶν ἐς φυλακήν ἐποιήσαντο. τοῖς δέ μυτιληναίοις ἀνήρ ἐκ τῶν ἀθηνῶν διαβάς ἐς εὔβοιαν καί πεζῇ ἐπί γεραιστόν ἐλθών, ὁλκάδος ἀναγομένης ἐπιτυχών, πλῷ χρησάμενος καί τριταῖος ἐκ τῶν ἀθηνῶν ἐς μυτιλήνην ἀφικόμενος ἀγγέλλει τόν ἐπίπλουν. οἱ δέ οὔτε ἐς τόν μαλόεντα ἐξῆλθον, τά τε ἄλλα τῶν τειχῶν καί λιμένων περί τά ἡμιτέλεστα φαρξάμενοι ἐφύλασσον. καί οἱ ἀθηναῖοι οὐ πολλῷ ὕστερον καταπλεύσαντες ὡς ἑώρων, ἀπήγγειλαν μέν οἱ στρατηγοί τά ἐπεσταλμένα, οὐκ ἐσακουόντων δέ τῶν μυτιληναίων ἐς πόλεμον καθίσταντο. ἀπαράσκευοι δέ οἱ μυτιληναῖοι καί ἐξαίφνης ἀναγκασθέντες πολεμεῖν ἔκπλουν μέν τινα ἐποιήσαντο τῶν νεῶν ὡς ἐπί ναυμαχίαν ὀλίγον πρό τοῦ λιμένος, ἔπειτα καταδιωχθέντες ὑπό τῶν ἀττικῶν νεῶν λόγους ἤδη προσέφερον τοῖς στρατηγοῖς, βουλόμενοι τάς ναῦς τό παραυτίκα, εἰ δύναιντο, ὁμολογίᾳ τινί ἐπιεικεῖ ἀποπέμψασθαι. καί οἱ στρατηγοί τῶν ἀθηναίων ἀπεδέξαντο καί αὐτοί φοβούμενοι μή οὐχ ἱκανοί ὦσι λέσβῳ πάσῃ πολεμεῖν. καί ἀνοκωχήν ποιησάμενοι πέμπουσιν ἐς τάς ἀθήνας οἱ μυτιληναῖοι τῶν τε διαβαλλόντων ἕνα, ᾧ μετέμελεν ἤδη, καί ἄλλους, εἴ πως πείσειαν τάς ναῦς ἀπελθεῖν ὡς σφῶν οὐδέν νεωτεριούντων. ἐν τούτῳ δέ ἀποστέλλουσι καί ἐς τήν λακεδαίμονα πρέσβεις τριήρει, λαθόντες τό τῶν ἀθηναίων ναυτικόν, οἵ ὥρμουν ἐν τῇ μαλέᾳ πρός βορέαν τῆς πόλεως: οὐ γάρ ἐπίστευον τοῖς ἀπό τῶν ἀθηναίων προχωρήσειν. καί οἱ μέν ἐς τήν λακεδαίμονα ταλαιπώρως διά τοῦ πελάγους κομισθέντες αὐτοῖς ἔπρασσον ὅπως τις βοήθεια ἥξει: οἱ δ' ἐκ τῶν ἀθηνῶν πρέσβεις ὡς οὐδέν ἦλθον πράξαντες, ἐς πόλεμον καθίσταντο οἱ μυτιληναῖοι καί ἡ ἄλλη λέσβος πλήν μηθύμνης: οὗτοι δέ τοῖς ἀθηναίοις ἐβεβοηθήκεσαν, καί ἴμβριοι καί λήμνιοι καί τῶν ἄλλων ὀλίγοι τινές ξυμμάχων. καί ἔξοδον μέν τινα πανδημεί ἐποιήσαντο οἱ μυτιληναῖοι ἐπί τό τῶν ἀθηναίων στρατόπεδον, καί μάχη ἐγένετο, ἐν ᾗ οὐκ ἔλασσον ἔχοντες οἱ μυτιληναῖοι οὔτε ἐπηυλίσαντο οὔτε ἐπίστευσαν σφίσιν αὐτοῖς, ἀλλ' ἀνεχώρησαν: ἔπειτα οἱ μέν ἡσύχαζον, ἐκ πελοποννήσου καί μετ' ἄλλης παρασκευῆς βουλόμενοι εἰ προσγένοιτό τι κινδυνεύειν: καί γάρ αὐτοῖς μελέας λάκων ἀφικνεῖται καί ἑρμαιώνδας θηβαῖος, οἵ προαπεστάλησαν μέν τῆς ἀποστάσεως, φθάσαι δέ οὐ δυνάμενοι τόν τῶν ἀθηναίων ἐπίπλουν κρύφα μετά τήν μάχην ὕστερον ἐσπλέουσι τριήρει, καί παρῄνουν πέμπειν τριήρη ἄλλην καί πρέσβεις μεθ' ἑαυτῶν: καί ἐκπέμπουσιν. οἱ δέ ἀθηναῖοι πολύ ἐπιρρωσθέντες διά τήν τῶν μυτιληναίων ἡσυχίαν ξυμμάχους τε προσεκάλουν, οἵ πολύ θᾶσσον παρῆσαν ὁρῶντες οὐδέν ἰσχυρόν ἀπό τῶν λεσβίων, καί περιορμισάμενοι τό πρός νότον τῆς πόλεως ἐτείχισαν στρατόπεδα δύο ἑκατέρωθεν τῆς πόλεως, καί τούς ἐφόρμους ἐπ' ἀμφοτέροις τοῖς λιμέσιν ἐποιοῦντο. καί τῆς μέν θαλάσσης εἶργον μή χρῆσθαι τούς μυτιληναίους, τῆς δέ γῆς τῆς μέν ἄλλης ἐκράτουν οἱ μυτιληναῖοι καί οἱ ἄλλοι λέσβιοι προσβεβοηθηκότες ἤδη, τό δέ περί τά στρατόπεδα οὐ πολύ κατεῖχον οἱ ἀθηναῖοι, ναύσταθμον δέ μᾶλλον ἦν αὐτοῖς πλοίων καί ἀγορά ἡ μαλέα. καί τά μέν περί μυτιλήνην οὕτως ἐπολεμεῖτο. κατά δέ τόν αὐτόν χρόνον τοῦ θέρους τούτου ἀθηναῖοι καί περί πελοπόννησον ναῦς ἀπέστειλαν τριάκοντα καί ἀσώπιον τόν φορμίωνος στρατηγόν, κελευσάντων ἀκαρνάνων τῶν φορμίωνός τινα σφίσι πέμψαι ἤ υἱόν ἤ ξυγγενῆ ἄρχοντα. καί παραπλέουσαι αἱ νῆες τῆς λακωνικῆς τά ἐπιθαλάσσια χωρία ἐπόρθησαν. ἔπειτα τάς μέν πλείους ἀποπέμπει τῶν νεῶν πάλιν ἐπ' οἴκου ὁ ἀσώπιος, αὐτός δ' ἔχων δώδεκα ἀφικνεῖται ἐς ναύπακτον, καί ὕστερον ἀκαρνᾶνας ἀναστήσας πανδημεί στρατεύει ἐπ' οἰνιάδας, καί ταῖς τε ναυσί κατά τόν ἀχελῷον ἔπλευσε καί ὁ κατά γῆν στρατός ἐδῄου τήν χώραν. ὡς δ' οὐ προσεχώρουν, τόν μέν πεζόν ἀφίησιν, αὐτός δέ πλεύσας ἐς λευκάδα καί ἀπόβασιν ἐς νήρικον ποιησάμενος ἀναχωρῶν διαφθείρεται αὐτός τε καί τῆς στρατιᾶς τι μέρος ὑπό τῶν αὐτόθεν τε ξυμβοηθησάντων καί φρουρῶν τινῶν ὀλίγων. καί ὕστερον ὑποσπόνδους τούς νεκρούς ἀποπλεύσαντες οἱ ἀθηναῖοι παρά τῶν λευκαδίων ἐκομίσαντο. οἱ δέ ἐπί τῆς πρώτης νεώς ἐκπεμφθέντες μυτιληναίων πρέσβεις, ὡς αὐτοῖς οἱ λακεδαιμόνιοι εἶπον ὀλυμπίαζε παρεῖναι, ὅπως καί οἱ ἄλλοι ξύμμαχοι ἀκούσαντες βουλεύσωνται, ἀφικνοῦνται ἐς τήν ὀλυμπίαν: ἦν δέ ὀλυμπιάς ᾗ δωριεύς ῥόδιος τό δεύτερον ἐνίκα. καί ἐπειδή μετά τήν ἑορτήν κατέστησαν ἐς λόγους, εἶπον τοιάδε. ‘τό μέν καθεστός τοῖς ἕλλησι νόμιμον, ὦ λακεδαι μόνιοι καί ξύμμαχοι, ἴσμεν: τούς γάρ ἀφισταμένους ἐν τοῖς πολέμοις καί ξυμμαχίαν τήν πρίν ἀπολείποντας οἱ δεξάμενοι, καθ' ὅσον μέν ὠφελοῦνται, ἐν ἡδονῇ ἔχουσι, νομίζοντες δέ εἶναι προδότας τῶν πρό τοῦ φίλων χείρους ἡγοῦνται. καί οὐκ ἄδικος αὕτη ἡ ἀξίωσίς ἐστιν, εἰ τύχοιεν πρός ἀλλήλους οἵ τε ἀφιστάμενοι καί ἀφ' ὧν διακρίνοιντο ἴσοι μέν τῇ γνώμῃ ὄντες καί εὐνοίᾳ, ἀντίπαλοι δέ τῇ παρασκευῇ καί δυνάμει, πρόφασίς τε ἐπιεικής μηδεμία ὑπάρχοι τῆς ἀποστάσεως: ὅ ἡμῖν καί ἀθηναίοις οὐκ ἦν. μηδέ τῳ χείρους δόξωμεν εἶναι εἰ ἐν τῇ εἰρήνῃ τιμώμενοι ὑπ' αὐτῶν ἐν τοῖς δεινοῖς ἀφιστάμεθα. ’περί γάρ τοῦ δικαίου καί ἀρετῆς πρῶτον ἄλλως τε καί ξυμμαχίας δεόμενοι τούς λόγους ποιησόμεθα, εἰδότες οὔτε φιλίαν ἰδιώταις βέβαιον γιγνομένην οὔτε κοινωνίαν πόλεσιν ἐς οὐδέν, εἰ μή μετ' ἀρετῆς δοκούσης ἐς ἀλλήλους γίγνοιντο καί τἆλλα ὁμοιότροποι εἶεν: ἐν γάρ τῷ διαλλάσσοντι τῆς γνώμης καί αἱ διαφοραί τῶν ἔργων καθίστανται. ἡμῖν δέ καί ἀθηναίοις ξυμμαχία ἐγένετο πρῶτον ἀπολιπόντων μέν ὑμῶν ἐκ τοῦ μηδικοῦ πολέμου, παραμεινάντων δέ ἐκείνων πρός τά ὑπόλοιπα τῶν ἔργων. ξύμμαχοι μέντοι ἐγενόμεθα οὐκ ἐπί καταδουλώσει τῶν ἑλλήνων ἀθηναίοις, ἀλλ' ἐπ' ἐλευθερώσει ἀπό τοῦ μήδου τοῖς ἕλλησιν. καί μέχρι μέν ἀπό τοῦ ἴσου ἡγοῦντο, προθύμως εἱπόμεθα: ἐπειδή δέ ἑωρῶμεν αὐτούς τήν μέν τοῦ μήδου ἔχθραν ἀνιέντας, τήν δέ τῶν ξυμμάχων δούλωσιν ἐπαγομένους, οὐκ ἀδεεῖς ἔτι ἦμεν. ἀδύνατοι δέ ὄντες καθ' ἕν γενόμενοι διά πολυψηφίαν ἀμύνασθαι οἱ ξύμμαχοι ἐδουλώθησαν πλήν ἡμῶν καί χίων: ἡμεῖς δέ αὐτόνομοι δή ὄντες καί ἐλεύθεροι τῷ ὀνόματι ξυνεστρατεύσαμεν. καί πιστούς οὐκέτι εἴχομεν ἡγεμόνας ἀθηναίους, παραδείγμασι τοῖς προγιγνομένοις χρώμενοι: οὐ γάρ εἰκός ἦν αὐτούς οὕς μέν μεθ' ἡμῶν ἐνσπόνδους ἐποιήσαντο κατα στρέψασθαι, τούς δέ ὑπολοίπους, εἴ ποτε ἄρα ἐδυνήθησαν, μή δρᾶσαι τοῦτο. καί εἰ μέν αὐτόνομοι ἔτι ἦμεν ἅπαντες, βεβαιότεροι ἄν ἡμῖν ἦσαν μηδέν νεωτεριεῖν: ὑποχειρίους δέ ἔχοντες τούς πλείους, ἡμῖν δέ ἀπό τοῦ ἴσου ὁμιλοῦντες, χαλεπώτερον εἰκότως ἔμελλον οἴσειν καί πρός τό πλέον ἤδη εἶκον τοῦ ἡμετέρου ἔτι μόνου ἀντισουμένου, ἄλλως τε καί ὅσῳ δυνατώτεροι αὐτοί αὑτῶν ἐγίγνοντο καί ἡμεῖς ἐρημότεροι. τό δέ ἀντίπαλον δέος μόνον πιστόν ἐς ξυμμαχίαν: ὁ γάρ παραβαίνειν τι βουλόμενος τῷ μή προύχων ἄν ἐπελθεῖν ἀποτρέπεται. αὐτόνομοί τε ἐλείφθημεν οὐ δι' ἄλλο τι ἤ ὅσον αὐτοῖς ἐς τήν ἀρχήν εὐπρεπείᾳ τε λόγου καί γνώμης μᾶλλον ἐφόδῳ ἤ ἰσχύος τά πράγματα ἐφαίνετο καταληπτά. ἅμα μέν γάρ μαρτυρίῳ ἐχρῶντο μή ἄν τούς γε ἰσοψήφους ἄκοντας, εἰ μή τι ἠδίκουν οἷς ἐπῇσαν, ξυστρατεύειν: ἐν τῷ αὐτῷ δέ καί τά κράτιστα ἐπί τε τούς ὑποδεεστέρους πρώτους ξυνεπῆγον καί τά τελευταῖα λιπόντες τοῦ ἄλλου περιῃρημένου ἀσθενέστερα ἔμελλον ἕξειν. εἰ δέ ἀφ' ἡμῶν ἤρξαντο, ἐχόντων ἔτι τῶν πάντων αὐτῶν τε ἰσχύν καί πρός ὅτι χρή στῆναι, οὐκ ἄν ὁμοίως ἐχειρώσαντο. τό τε ναυτικόν ἡμῶν παρεῖχέ τινα φόβον μή ποτε καθ' ἕν γενόμενον ἤ ὑμῖν ἤ ἄλλῳ τῳ προσθέμενον κίνδυνον σφίσι παράσχῃ. τά δέ καί ἀπό θεραπείας τοῦ τε κοινοῦ αὐτῶν καί τῶν αἰεί προεστώτων περιεγιγνόμεθα. οὐ μέντοι ἐπί πολύ γ' ἄν ἐδοκοῦμεν δυνηθῆναι, εἰ μή ὁ πόλεμος ὅδε κατέστη, παραδείγμασι χρώμενοι τοῖς ἐς τούς ἄλλους. τίς οὖν αὕτη ἤ φιλία ἐγίγνετο ἤ ἐλευθερία πιστή, ἐν ᾗ παρά γνώμην ἀλλήλους ὑπεδεχόμεθα, καί οἱ μέν ἡμᾶς ἐν τῷ πολέμῳ δεδιότες ἐθεράπευον, ἡμεῖς δέ ἐκείνους ἐν τῇ ἡσυχίᾳ τό αὐτό ἐποιοῦμεν: ὅ τε τοῖς ἄλλοις μάλιστα εὔνοια πίστιν βεβαιοῖ, ἡμῖν τοῦτο ὁ φόβος ἐχυρόν παρεῖχε, δέει τε τό πλέον ἤ φιλίᾳ κατεχόμενοι ξύμμαχοι ἦμεν: καί ὁποτέροις θᾶσσον παράσχοι ἀσφάλεια θάρσος, οὗτοι πρότεροί τι καί παραβήσεσθαι ἔμελλον. ὥστε εἴ τῳ δοκοῦμεν ἀδικεῖν προαποστάντες διά τήν ἐκείνων μέλλησιν τῶν ἐς ἡμᾶς δεινῶν, αὐτοί οὐκ ἀνταναμείναντες σαφῶς εἰδέναι εἴ τι αὐτῶν ἔσται, οὐκ ὀρθῶς σκοπεῖ. εἰ γάρ δυνατοί ἦμεν ἐκ τοῦ ἴσου καί ἀντεπιβουλεῦσαι καί ἀντιμελλῆσαι, τί ἔδει ἡμᾶς ἐκ τοῦ ὁμοίου ἐπ' ἐκείνοις εἶναι; ἐπ' ἐκείνοις δέ ὄντος αἰεί τοῦ ἐπιχειρεῖν καί ἐφ' ἡμῖν εἶναι δεῖ τό προαμύνασθαι. ‘τοιαύτας ἔχοντες προφάσεις καί αἰτίας, ὦ λακεδαιμόνιοι καί ξύμμαχοι, ἀπέστημεν, σαφεῖς μέν τοῖς ἀκούουσι γνῶναι ὡς εἰκότως ἐδράσαμεν, ἱκανάς δέ ἡμᾶς ἐκφοβῆσαι καί πρός ἀσφάλειάν τινα τρέψαι, βουλομένους μέν καί πάλαι, ὅτε ἔτι ἐν τῇ εἰρήνῃ ἐπέμψαμεν ὡς ὑμᾶς περί ἀποστάσεως, ὑμῶν δέ οὐ προσδεξαμένων κωλυθέντας: νῦν δέ ἐπειδή βοιωτοί προυκαλέσαντο εὐθύς ὑπηκούσαμεν, καί ἐνομίζομεν ἀποστήσεσθαι διπλῆν ἀπόστασιν, ἀπό τε τῶν ἑλλήνων μή ξύν κακῶς ποιεῖν αὐτούς μετ' ἀθηναίων ἀλλά ξυνελευθεροῦν, ἀπό τε ἀθηναίων μή αὐτοί διαφθαρῆναι ὑπ' ἐκείνων ἐν ὑστέρῳ ἀλλά προποιῆσαι. ἡ μέντοι ἀπόστασις ἡμῶν θᾶσσον γεγένηται καί ἀπαράσκευος: ᾗ καί μᾶλλον χρή ξυμμάχους δεξαμένους ἡμᾶς διά ταχέων βοήθειαν ἀποστέλλειν, ἵνα φαίνησθε ἀμύνοντές τε οἷς δεῖ καί ἐν τῷ αὐτῷ τούς πολεμίους βλάπτοντες. καιρός δέ ὡς οὔπω πρότερον. νόσῳ τε γάρ ἐφθάραται ἀθηναῖοι καί χρημάτων δαπάνῃ, νῆές τε αὐτοῖς αἱ μέν περί τήν ὑμετέραν εἰσίν, αἱ δ' ἐφ' ἡμῖν τετάχαται. ὥστε οὐκ εἰκός αὐτούς περιουσίαν νεῶν ἔχειν, ἤν ὑμεῖς ἐν τῷ θέρει τῷδε ναυσί τε καί πεζῷ ἅμα ἐπεσβάλητε τό δεύτερον, ἀλλ' ἤ ὑμᾶς οὐκ ἀμυνοῦνται ἐπιπλέοντας ἤ ἀπ' ἀμφοτέρων ἀποχωρήσονται. νομίσῃ τε μηδείς ἀλλοτρίας γῆς πέρι οἰκεῖον κίνδυνον ἕξειν. ᾧ γάρ δοκεῖ μακράν ἀπεῖναι ἡ λέσβος, τήν ὠφελίαν αὐτῷ ἐγγύθεν παρέξει. οὐ γάρ ἐν τῇ ἀττικῇ ἔσται ὁ πόλεμος, ὥς τις οἴεται, ἀλλά δι' ἥν ἡ ἀττική ὠφελεῖται. ἔστι δέ τῶν χρημάτων ἀπό τῶν ξυμμάχων ἡ πρόσοδος, καί ἔτι μείζων ἔσται, εἰ ἡμᾶς καταστρέψονται: οὔτε γάρ ἀποστήσεται ἄλλος τά τε ἡμέτερα προσγενήσεται, πάθοιμέν τ' ἄν δεινότερα ἤ οἱ πρίν δουλεύοντες. βοηθησάντων δέ ὑμῶν προθύμως πόλιν τε προσλήψεσθε ναυτικόν ἔχουσαν μέγα, οὗπερ ὑμῖν μάλιστα προσδεῖ, καί ἀθηναίους ῥᾷον καθαιρήσετε ὑφαιροῦντες αὐτῶν τούς ξυμμάχους (θρασύτερον γάρ πᾶς τις προσχωρήσεται), τήν τε αἰτίαν ἀποφεύξεσθε ἥν εἴχετε μή βοηθεῖν τοῖς ἀφισταμένοις. ἤν δ' ἐλευθεροῦντες φαίνησθε, τό κράτος τοῦ πολέμου βεβαιότερον ἕξετε. ’αἰσχυνθέντες οὖν τάς τε τῶν ἑλλήνων ἐς ὑμᾶς ἐλπίδας καί δία τόν ὀλύμπιον, ἐν οὗ τῷ ἱερῷ ἴσα καί ἱκέται ἐσμέν, ἐπαμύνατε μυτιληναίοις ξύμμαχοι γενόμενοι, καί μή προῆσθε ἡμᾶς ἴδιον μέν τόν κίνδυνον τῶν σωμάτων παραβαλλομένους, κοινήν δέ τήν ἐκ τοῦ κατορθῶσαι ὠφελίαν ἅπασι δώσοντας, ἔτι δέ κοινοτέραν τήν βλάβην, εἰ μή πεισθέντων ὑμῶν σφαλησόμεθα. γίγνεσθε δέ ἄνδρες οἵουσπερ ὑμᾶς οἵ τε ἕλληνες ἀξιοῦσι καί τό ἡμέτερον δέος βούλεται.‘ τοιαῦτα μέν οἱ μυτιληναῖοι εἶπον. οἱ δέ λακεδαιμόνιοι καί οἱ ξύμμαχοι ἐπειδή ἤκουσαν, προσδεξάμενοι τούς λόγους ξυμμάχους τε τούς λεσβίους ἐποιήσαντο, καί τήν ἐς τήν ἀττικήν ἐσβολήν τοῖς τε ξυμμάχοις παροῦσι κατά τάχος ἔφραζον ἰέναι ἐς τόν ἰσθμόν τοῖς δύο μέρεσιν ὡς ποιησόμενοι, καί αὐτοί πρῶτοι ἀφίκοντο, καί ὁλκούς παρεσκεύαζον τῶν νεῶν ἐν τῷ ἰσθμῷ ὡς ὑπεροίσοντες ἐκ τῆς κορίνθου ἐς τήν πρός ἀθήνας θάλασσαν καί ναυσί καί πεζῷ ἅμα ἐπιόντες. καί οἱ μέν προθύμως ταῦτα ἔπρασσον, οἱ δέ ἄλλοι ξύμμαχοι βραδέως τε ξυνελέγοντο καί ἐν καρποῦ ξυγκομιδῇ ἦσαν καί ἀρρωστίᾳ τοῦ στρατεύειν. αἰσθόμενοι δέ αὐτούς οἱ ἀθηναῖοι διά κατάγνωσιν ἀσθενείας σφῶν παρασκευαζομένους, δηλῶσαι βουλόμενοι ὅτι οὐκ ὀρθῶς ἐγνώκασιν ἀλλ' οἷοί τέ εἰσι μή κινοῦντες τό ἐπί λέσβῳ ναυτικόν καί τό ἀπό πελοποννήσου ἐπιόν ῥᾳδίως ἀμύνεσθαι, ἐπλήρωσαν ναῦς ἑκατόν ἐσβάντες αὐτοί τε πλήν ἱππέων καί πεντακοσιομεδίμνων καί οἱ μέτοικοι, καί παρά τόν ἰσθμόν ἀναγαγόντες ἐπίδειξίν τε ἐποιοῦντο καί ἀποβάσεις τῆς πελοποννήσου ᾗ δοκοίη αὐτοῖς. οἱ δέ λακεδαιμόνιοι ὁρῶντες πολύν τόν παράλογον τά τε ὑπό τῶν λεσβίων ῥηθέντα ἡγοῦντο οὐκ ἀληθῆ καί ἄπορα νομίζοντες, ὡς αὐτοῖς καί οἱ ξύμμαχοι ἅμα οὐ παρῆσαν καί ἠγγέλλοντο καί αἱ περί τήν πελοπόννησον τριάκοντα νῆες τῶν ἀθηναίων τήν περιοικίδα αὐτῶν πορθοῦσαι, ἀνεχώρησαν ἐπ' οἴκου. ὕστερον δέ ναυτικόν παρεσκεύαζον ὅτι πέμψουσιν ἐς τήν λέσβον, καί κατά πόλεις ἐπήγγελλον τεσσαράκοντα νεῶν πλῆθος καί ναύαρχον προσέταξαν ἀλκίδαν, ὅς ἔμελλεν ἐπιπλεύσεσθαι. ἀνεχώρησαν δέ καί οἱ ἀθηναῖοι ταῖς ἑκατόν ναυσίν, ἐπειδή καί ἐκείνους εἶδον. [καί κατά τόν χρόνον τοῦτον ὅν αἱ νῆες ἔπλεον ἐν τοῖς πλεῖσται δή νῆες ἅμ' αὐτοῖς ἐνεργοί † κάλλει ἐγένοντο, παραπλήσιαι δέ καί ἔτι πλείους ἀρχομένου τοῦ πολέμου. τήν τε γάρ ἀττικήν καί εὔβοιαν καί σαλαμῖνα ἑκατόν ἐφύλασσον, καί περί πελοπόννησον ἕτεραι ἑκατόν ἦσαν, χωρίς δέ αἱ περί ποτείδαιαν καί ἐν τοῖς ἄλλοις χωρίοις, ὥστε αἱ πᾶσαι ἅμα ἐγίγνοντο ἐν ἑνί θέρει διακόσιαι καί πεντήκοντα. καί τά χρήματα τοῦτο μάλιστα ὑπανήλωσε μετά ποτειδαίας. τήν τε γάρ ποτείδαιαν δίδραχμοι ὁπλῖται ἐφρούρουν (αὑτῷ γάρ καί ὑπηρέτῃ δραχμήν ἐλάμβανε τῆς ἡμέρας), τρισχίλιοι μέν οἱ πρῶτοι, ὧν οὐκ ἐλάσσους διεπολιόρκησαν, ἑξακόσιοι δέ καί χίλιοι μετά φορμίωνος, οἵ προαπῆλθον: νῆές τε αἱ πᾶσαι τόν αὐτόν μισθόν ἔφερον. τά μέν οὖν χρήματα οὕτως ὑπανηλώθη τό πρῶτον, καί νῆες τοσαῦται δή πλεῖσται ἐπληρώθησαν.] μυτιληναῖοι δέ κατά τόν αὐτόν χρόνον ὅν οἱ λακεδαιμόνιοι περί τόν ἰσθμόν ἦσαν ἐπί μήθυμναν ὡς προδιδομένην ἐστράτευσαν κατά γῆν αὐτοί τε καί οἱ ἐπίκουροι: καί προσβαλόντες τῇ πόλει, ἐπειδή οὐ προυχώρει ᾗ προσεδέχοντο, ἀπῆλθον ἐπ' ἀντίσσης καί πύρρας καί ἐρέσου, καί καταστησάμενοι τά ἐν ταῖς πόλεσι ταύταις βεβαιότερα καί τείχη κρατύναντες διά τάχους ἀπῆλθον ἐπ' οἴκου. ἐστράτευσαν δέ καί οἱ μηθυμναῖοι ἀναχωρησάντων αὐτῶν ἐπ' ἄντισσαν: καί ἐκβοηθείας τινός γενομένης πληγέντες ὑπό τε τῶν ἀντισσαίων καί τῶν ἐπικούρων ἀπέθανόν τε πολλοί καί ἀνεχώρησαν οἱ λοιποί κατά τάχος. οἱ δέ ἀθηναῖοι πυνθανόμενοι ταῦτα, τούς τε μυτιληναίους τῆς γῆς κρατοῦντας καί τούς σφετέρους στρατιώτας οὐχ ἱκανούς ὄντας εἴργειν, πέμπουσι περί τό φθινόπωρον ἤδη ἀρχόμενον πάχητα τόν ἐπικούρου στρατηγόν καί χιλίους ὁπλίτας ἑαυτῶν. οἱ δέ αὐτερέται πλεύσαντες τῶν νεῶν ἀφικνοῦνται καί περιτειχίζουσι μυτιλήνην ἐν κύκλῳ ἁπλῷ τείχει: φρούρια δ' ἔστιν ᾗ ἐπί τῶν καρτερῶν ἐγκατῳκοδόμηται. καί ἡ μέν μυτιλήνη κατά κράτος ἤδη ἀμφοτέρωθεν καί ἐκ γῆς καί ἐκ θαλάσσης εἴργετο, καί ὁ χειμών ἤρχετο γίγνεσθαι. προσδεόμενοι δέ οἱ ἀθηναῖοι χρημάτων ἐς τήν πολιορκίαν, καί αὐτοί ἐσενεγκόντες τότε πρῶτον ἐσφοράν διακόσια τάλαντα, ἐξέπεμψαν καί ἐπί τούς ξυμμάχους ἀργυρολόγους ναῦς δώδεκα καί λυσικλέα πέμπτον αὐτόν στρατηγόν. ὁ δέ ἄλλα τε ἠργυρολόγει καί περιέπλει, καί τῆς καρίας ἐκ μυοῦντος ἀναβάς διά τοῦ μαιάνδρου πεδίου μέχρι τοῦ σανδίου λόφου, ἐπιθεμένων τῶν καρῶν καί ἀναιιτῶν αὐτός τε διαφθείρεται καί τῆς ἄλλης στρατιᾶς πολλοί. τοῦ δ' αὐτοῦ χειμῶνος οἱ πλαταιῆς (ἔτι γάρ ἐπολιορκοῦντο ὑπό τῶν πελοποννησίων καί βοιωτῶν) ἐπειδή τῷ τε σίτῳ ἐπιλείποντι ἐπιέζοντο καί ἀπό τῶν ἀθηνῶν οὐδεμία ἐλπίς ἦν τιμωρίας οὐδέ ἄλλη σωτηρία ἐφαίνετο, ἐπιβου λεύουσιν αὐτοί τε καί ἀθηναίων οἱ ξυμπολιορκούμενοι πρῶτον μέν πάντες ἐξελθεῖν καί ὑπερβῆναι τά τείχη τῶν πολεμίων, ἤν δύνωνται βιάσασθαι, ἐσηγησαμένων τήν πεῖραν αὐτοῖς θεαινέτου τε τοῦ τολμίδου ἀνδρός μάντεως καί εὐπομπίδου τοῦ δαϊμάχου, ὅς καί ἐστρατήγει: ἔπειτα οἱ μέν ἡμίσεις ἀπώκνησάν πως τόν κίνδυνον μέγαν ἡγησάμενοι, ἐς δέ ἄνδρας διακοσίους καί εἴκοσι μάλιστα ἐνέμειναν τῇ ἐξόδῳ ἐθελονταί τρόπῳ τοιῷδε. κλίμακας ἐποιήσαντο ἴσας τῷ τείχει τῶν πολεμίων: ξυνεμετρήσαντο δέ ταῖς ἐπιβολαῖς τῶν πλίνθων, ᾗ ἔτυχε πρός σφᾶς οὐκ ἐξαληλιμμένον τό τεῖχος αὐτῶν. ἠριθμοῦντο δέ πολλοί ἅμα τάς ἐπιβολάς, καί ἔμελλον οἱ μέν τινες ἁμαρτήσεσθαι οἱ δέ πλείους τεύξεσθαι τοῦ ἀληθοῦς λογισμοῦ, ἄλλως τε καί πολλάκις ἀριθμοῦντες καί ἅμα οὐ πολύ ἀπέχοντες, ἀλλά ῥᾳδίως καθορωμένου ἐς ὅ ἐβούλοντο τοῦ τείχους. τήν μέν οὖν ξυμμέτρησιν τῶν κλιμάκων οὕτως ἔλαβον, ἐκ τοῦ πάχους τῆς πλίνθου εἰκάσαντες τό μέτρον. τό δέ τεῖχος ἦν τῶν πελοποννησίων τοιόνδε τῇ οἰκοδομήσει. εἶχε μέν δύο τούς περιβόλους, πρός τε πλαταιῶν καί εἴ τις ἔξωθεν ἀπ' ἀθηνῶν ἐπίοι, διεῖχον δέ οἱ περίβολοι ἑκκαίδεκα πόδας μάλιστα ἀπ' ἀλλήλων. τό οὖν μεταξύ τοῦτο [οἱ ἑκκαίδεκα πόδες] τοῖς φύλαξιν οἰκήματα διανενεμημένα ᾠκοδόμητο, καί ἦν ξυνεχῆ ὥστε ἕν φαίνεσθαι τεῖχος παχύ ἐπάλξεις ἔχον ἀμφοτέρωθεν. διά δέκα δέ ἐπάλξεων πύργοι ἦσαν μεγάλοι καί ἰσοπλατεῖς τῷ τείχει, διήκοντες ἔς τε τό ἔσω μέτωπον αὐτοῦ καί οἱ αὐτοί καί τό ἔξω, ὥστε πάροδον μή εἶναι παρά πύργον, ἀλλά δι' αὐτῶν μέσων διῇσαν. τάς οὖν νύκτας, ὁπότε χειμών εἴη νοτερός, τάς μέν ἐπάλξεις ἀπέλειπον, ἐκ δέ τῶν πύργων ὄντων δι' ὀλίγου καί ἄνωθεν στεγανῶν τήν φυλακήν ἐποιοῦντο. τό μέν οὖν τεῖχος ᾧ περιεφρουροῦντο οἱ πλαταιῆς τοιοῦτον ἦν. οἱ δ', ἐπειδή παρεσκεύαστο αὐτοῖς, τηρήσαντες νύκτα χειμέριον ὕδατι καί ἀνέμῳ καί ἅμ' ἀσέληνον ἐξῇσαν: ἡγοῦντο δέ οἵπερ καί τῆς πείρας αἴτιοι ἦσαν. καί πρῶτον μέν τήν τάφρον διέβησαν ἥ περιεῖχεν αὐτούς, ἔπειτα προσέμειξαν τῷ τείχει τῶν πολεμίων λαθόντες τούς φύλακας, ἀνά τό σκοτεινόν μέν οὐ προϊδόντων αὐτῶν, ψόφῳ δέ τῷ ἐκ τοῦ προσιέναι αὐτούς ἀντιπαταγοῦντος τοῦ ἀνέμου οὐ κατακουσάντων: ἅμα δέ καί διέχοντες πολύ ᾖσαν, ὅπως τά ὅπλα μή κρουόμενα πρός ἄλληλα αἴσθησιν παρέχοι. ἦσαν δέ εὐσταλεῖς τε τῇ ὁπλίσει καί τόν ἀριστερόν μόνον πόδα ὑποδεδεμένοι ἀσφαλείας ἕνεκα τῆς πρός τόν πηλόν. κατά οὖν μεταπύργιον προσέμισγον πρός τάς ἐπάλξεις, εἰδότες ὅτι ἐρῆμοί εἰσι, πρῶτον μέν οἱ τάς κλίμακας φέροντες, καί προσέθεσαν: ἔπειτα ψιλοί δώδεκα ξύν ξιφιδίῳ καί θώρακι ἀνέβαινον, ὧν ἡγεῖτο ἀμμέας ὁ κοροίβου καί πρῶτος ἀνέβη: μετά δέ αὐτόν οἱ ἑπόμενοι, ἕξ ἐφ' ἑκάτερον τῶν πύργων, ἀνέβαινον. ἔπειτα ψιλοί ἄλλοι μετά τούτους ξύν δορατίοις ἐχώρουν, οἷς ἕτεροι κατόπιν τάς ἀσπίδας ἔφερον, ὅπως ἐκεῖνοι ῥᾷον προσβαίνοιεν, καί ἔμελλον δώσειν ὁπότε πρός τοῖς πολεμίοις εἶεν. ὡς δέ ἄνω πλείους ἐγένοντο, ᾔσθοντο οἱ ἐκ τῶν πύργων φύλακες: κατέβαλε γάρ τις τῶν πλαταιῶν ἀντιλαμβανόμενος ἀπό τῶν ἐπάλξεων κεραμίδα, ἥ πεσοῦσα δοῦπον ἐποίησεν. καί αὐτίκα βοή ἦν, τό δέ στρατόπεδον ἐπί τό τεῖχος ὥρμησεν: οὐ γάρ ᾔδει ὅτι ἦν τό δεινόν σκοτεινῆς νυκτός καί χειμῶνος ὄντος, καί ἅμα οἱ ἐν τῇ πόλει τῶν πλαταιῶν ὑπολελειμμένοι ἐξελθόντες προσέβαλον τῷ τείχει τῶν πελοποννησίων ἐκ τοὔμπαλιν ἤ οἱ ἄνδρες αὐτῶν ὑπερέβαινον, ὅπως ἥκιστα πρός αὐτούς τόν νοῦν ἔχοιεν. ἐθορυβοῦντο μέν οὖν κατά χώραν μένοντες, βοηθεῖν δέ οὐδείς ἐτόλμα ἐκ τῆς ἑαυτῶν φυλακῆς, ἀλλ' ἐν ἀπόρῳ ἦσαν εἰκάσαι τό γιγνόμενον. καί οἱ τριακόσιοι αὐτῶν, οἷς ἐτέ τακτο παραβοηθεῖν εἴ τι δέοι, ἐχώρουν ἔξω τοῦ τείχους πρός τήν βοήν. φρυκτοί τε ᾔροντο ἐς τάς θήβας πολέμιοι: παρανῖσχον δέ καί οἱ ἐκ τῆς πόλεως πλαταιῆς ἀπό τοῦ τείχους φρυκτούς πολλούς πρότερον παρεσκευασμένους ἐς αὐτό τοῦτο, ὅπως ἀσαφῆ τά σημεῖα τῆς φρυκτωρίας τοῖς πολεμίοις ᾖ καί μή βοηθοῖεν, ἄλλο τι νομίσαντες τό γιγνόμενον εἶναι ἤ τό ὄν, πρίν σφῶν οἱ ἄνδρες οἱ ἐξιόντες διαφύγοιεν καί τοῦ ἀσφαλοῦς ἀντιλάβοιντο. οἱ δ' ὑπερβαίνοντες τῶν πλαταιῶν ἐν τούτῳ, ὡς οἱ πρῶτοι αὐτῶν ἀνεβεβήκεσαν καί τοῦ πύργου ἑκατέρου τούς φύλακας διαφθείραντες ἐκεκρατήκεσαν, τάς τε διόδους τῶν πύργων ἐνστάντες αὐτοί ἐφύλασσον μηδένα δι' αὐτῶν ἐπιβοηθεῖν, καί κλίμακας προσθέντες ἀπό τοῦ τείχους τοῖς πύργοις καί ἐπαναβιβάσαντες ἄνδρας πλείους, οἱ μέν ἀπό τῶν πύργων τούς ἐπιβοηθοῦντας καί κάτωθεν καί ἄνωθεν εἶργον βάλλοντες, οἱ δ' ἐν τούτῳ οἱ πλείους πολλάς προσθέντες κλίμακας ἅμα καί τάς ἐπάλξεις ἀπώσαντες διά τοῦ μεταπυργίου ὑπερέβαινον. ὁ δέ διακομιζόμενος αἰεί ἵστατο ἐπί τοῦ χείλους τῆς τάφρου καί ἐντεῦθεν ἐτόξευόν τε καί ἠκόντιζον, εἴ τις παραβοηθῶν παρά τό τεῖχος κωλυτής γίγνοιτο τῆς διαβάσεως. ἐπεί δέ πάντες διεπεπεραίωντο, οἱ ἀπό τῶν πύργων χαλεπῶς οἱ τελευταῖοι καταβαίνοντες ἐχώρουν ἐπί τήν τάφρον, καί ἐν τούτῳ οἱ τριακόσιοι αὐτοῖς ἐπεφέροντο λαμπάδας ἔχοντες. οἱ μέν οὖν πλαταιῆς ἐκείνους ἑώρων μᾶλλον ἐκ τοῦ σκότους ἑστῶτες ἐπί τοῦ χείλους τῆς τάφρου, καί ἐτόξευόν τε καί ἐσηκόντιζον ἐς τά γυμνά, αὐτοί δέ ἐν τῷ ἀφανεῖ ὄντες ἧσσον διά τάς λαμπάδας καθεωρῶντο, ὥστε φθάνουσι τῶν πλαταιῶν καί οἱ ὕστατοι διαβάντες τήν τάφρον, χαλεπῶς δέ καί βιαίως: κρύσταλλός τε γάρ ἐπεπήγει οὐ βέβαιος ἐν αὐτῇ ὥστ' ἐπελθεῖν, ἀλλ' οἷος ἀπηλιώτου [ἤ βορέου] ὑδατώδης μᾶλλον, καί ἡ νύξ τοιούτῳ ἀνέμῳ ὑπονειφομένη πολύ τό ὕδωρ ἐν αὐτῇ ἐπεποιήκει, ὅ μόλις ὑπερ έχοντες ἐπεραιώθησαν. ἐγένετο δέ καί ἡ διάφευξις αὐτοῖς μᾶλλον διά τοῦ χειμῶνος τό μέγεθος. ὁρμήσαντες δέ ἀπό τῆς τάφρου οἱ πλαταιῆς ἐχώρουν ἁθρόοι τήν ἐς θήβας φέρουσαν ὁδόν, ἐν δεξιᾷ ἔχοντες τό τοῦ ἀνδροκράτους ἡρῷον, νομίζοντες ἥκιστ' <ἄν> σφᾶς ταύτην αὐτούς ὑποτοπῆσαι τραπέσθαι τήν ἐς τούς πολεμίους: καί ἅμα ἑώρων τούς πελοποννησίους τήν πρός κιθαιρῶνα καί δρυός κεφαλάς τήν ἐπ' ἀθηνῶν φέρουσαν μετά λαμπάδων διώκοντας. καί ἐπί μέν ἕξ ἤ ἑπτά σταδίους οἱ πλαταιῆς τήν ἐπί τῶν θηβῶν ἐχώρησαν, ἔπειθ' ὑποστρέψαντες ᾖσαν τήν πρός τό ὄρος φέρουσαν ὁδόν ἐς ἐρύθρας καί ὑσιάς, καί λαβόμενοι τῶν ὀρῶν διαφεύγουσιν ἐς τάς ἀθήνας, ἄνδρες δώδεκα καί διακόσιοι ἀπό πλειόνων: εἰσί γάρ τινες αὐτῶν οἵ ἀπετράποντο ἐς τήν πόλιν πρίν ὑπερβαίνειν, εἷς δ' ἐπί τῇ ἔξω τάφρῳ τοξότης ἐλήφθη. οἱ μέν οὖν πελοποννήσιοι κατά χώραν ἐγένοντο τῆς βοηθείας παυσάμενοι: οἱ δ' ἐκ τῆς πόλεως πλαταιῆς τῶν μέν γεγενημένων εἰδότες οὐδέν, τῶν δέ ἀποτραπομένων σφίσιν ἀπαγγειλάντων ὡς οὐδείς περίεστι, κήρυκα ἐκπέμψαντες, ἐπεί ἡμέρα ἐγένετο, ἐσπένδοντο ἀναίρεσιν τοῖς νεκροῖς, μαθόντες δέ τό ἀληθές ἐπαύσαντο. οἱ μέν δή τῶν πλαταιῶν ἄνδρες οὕτως ὑπερβάντες ἐσώθησαν. ἐκ δέ τῆς λακεδαίμονος τοῦ αὐτοῦ χειμῶνος τελευτῶντος ἐκπέμπεται σάλαιθος ὁ λακεδαιμόνιος ἐς μυτιλήνην τριήρει. καί πλεύσας ἐς πύρραν καί ἐξ αὐτῆς πεζῇ κατά χαράδραν τινά, ᾗ ὑπερβατόν ἦν τό περιτείχισμα, διαλαθών ἐσέρχεται ἐς τήν μυτιλήνην, καί ἔλεγε τοῖς προέδροις ὅτι ἐσβολή τε ἅμα ἐς τήν ἀττικήν ἔσται καί αἱ τεσσαράκοντα νῆες παρέσονται ἅς ἔδει βοηθῆσαι αὐτοῖς, προαποπεμφθῆναί τε αὐτός τούτων ἕνεκα καί ἅμα τῶν ἄλλων ἐπιμελησόμενος. καί οἱ μέν μυτιληναῖοι ἐθάρσουν τε καί πρός τούς ἀθηναίους ἧσσον εἶχον τήν γνώμην ὥστε ξυμβαίνειν. ὅ τε χειμών ἐτελεύτα οὗτος, καί τέταρτον ἔτος τῷ πολέμῳ ἐτελεύτα τῷδε ὅν θουκυδίδης ξυνέγραψεν. τοῦ δ' ἐπιγιγνομένου θέρους οἱ πελοποννήσιοι ἐπειδή τάς ἐς τήν μυτιλήνην δύο καί τεσσαράκοντα ναῦς ἀπέστειλαν ἄρχοντα ἀλκίδαν, ὅς ἦν αὐτοῖς ναύαρχος, προστάξαντες, αὐτοί ἐς τήν ἀττικήν καί οἱ ξύμμαχοι ἐσέβαλον, ὅπως οἱ ἀθηναῖοι ἀμφοτέρωθεν θορυβούμενοι ἧσσον ταῖς ναυσίν ἐς τήν μυτιλήνην καταπλεούσαις ἐπιβοηθήσωσιν. ἡγεῖτο δέ τῆς ἐσβολῆς ταύτης κλεομένης ὑπέρ παυσανίου τοῦ πλειστοάνακτος υἱέος βασιλέως ὄντος καί νεωτέρου ἔτι, πατρός δέ ἀδελφός ὤν. ἐδῄωσαν δέ τῆς ἀττικῆς τά τε πρότερον τετμημένα [καί] εἴ τι ἐβεβλαστήκει καί ὅσα ἐν ταῖς πρίν ἐσβολαῖς παρελέλειπτο: καί ἡ ἐσβολή αὕτη χαλεπωτάτη ἐγένετο τοῖς ἀθηναίοις μετά τήν δευτέραν. ἐπιμένοντες γάρ αἰεί ἀπό τῆς λέσβου τι πεύσεσθαι τῶν νεῶν ἔργον ὡς ἤδη πεπεραιωμένων ἐπεξῆλθον τά πολλά τέμνοντες. ὡς δ' οὐδέν ἀπέβαινεν αὐτοῖς ὧν προσεδέχοντο καί ἐπελελοίπει ὁ σῖτος, ἀνεχώρησαν καί διελύθησαν κατά πόλεις. οἱ δέ μυτιληναῖοι ἐν τούτῳ, ὡς αἵ τε νῆες αὐτοῖς οὐχ ἧκον ἀπό τῆς πελοποννήσου ἀλλά ἐνεχρόνιζον καί ὁ σῖτος ἐπελελοίπει, ἀναγκάζονται ξυμβαίνειν πρός τούς ἀθηναίους διά τάδε. ὁ σάλαιθος καί αὐτός οὐ προσδεχόμενος ἔτι τάς ναῦς ὁπλίζει τόν δῆμον πρότερον ψιλόν ὄντα ὡς ἐπεξιών τοῖς ἀθηναίοις: οἱ δέ ἐπειδή ἔλαβον ὅπλα, οὔτε ἠκροῶντο ἔτι τῶν ἀρχόντων, κατά ξυλλόγους τε γιγνόμενοι ἤ τόν σῖτον ἐκέλευον τούς δυνατούς φέρειν ἐς τό φανερόν καί διανέμειν ἅπασιν, ἤ αὐτοί ξυγχωρήσαντες πρός ἀθηναίους ἔφασαν παραδώσειν τήν πόλιν. γνόντες δέ οἱ ἐν τοῖς πράγμασιν οὔτ' ἀποκωλύειν δυνατοί ὄντες, εἴ τ' ἀπομονωθήσονται τῆς ξυμβάσεως κινδυνεύσοντες, ποιοῦνται κοινῇ ὁμολογίαν πρός τε πάχητα καί τό στρατόπεδον, ὥστε ἀθηναίοις μέν ἐξεῖναι βουλεῦσαι περί μυτιληναίων ὁποῖον ἄν τι βούλωνται καί τήν στρατιάν ἐς τήν πόλιν δέχεσθαι αὐτούς, πρεσβείαν δέ ἀποστέλλειν ἐς τάς ἀθήνας μυτιληναίους περί ἑαυτῶν: ἐν ὅσῳ δ' ἄν πάλιν ἔλθωσι, πάχητα μήτε δῆσαι μυτιληναίων μηδένα μηδέ ἀνδραποδίσαι μήτε ἀποκτεῖναι. ἡ μέν ξύμβασις αὕτη ἐγένετο, οἱ δέ πράξαντες πρός τούς λακεδαιμονίους μάλιστα τῶν μυτιληναίων περιδεεῖς ὄντες, ὡς ἡ στρατιά ἐσῆλθεν, οὐκ ἠνέσχοντο, ἀλλ' ἐπί τούς βωμούς ὅμως καθίζουσιν: πάχης δ' ἀναστήσας αὐτούς ὥστε μή ἀδικῆσαι, κατατίθεται ἐς τένεδον μέχρι οὗ τοῖς ἀθηναίοις τι δόξῃ. πέμψας δέ καί ἐς τήν ἄντισσαν τριήρεις προσεκτήσατο καί τἆλλα τά περί τό στρατόπεδον καθίστατο ᾗ αὐτῷ ἐδόκει. οἱ δ' ἐν ταῖς τεσσαράκοντα ναυσί πελοποννήσιοι, οὕς ἔδει ἐν τάχει παραγενέσθαι, πλέοντες περί τε αὐτήν τήν πελοπόννησον ἐνδιέτριψαν καί κατά τόν ἄλλον πλοῦν σχολαῖοι κομισθέντες τούς μέν ἐκ τῆς πόλεως ἀθηναίους λανθάνουσι, πρίν δή τῇ δήλῳ ἔσχον, προσμείξαντες δ' ἀπ' αὐτῆς τῇ ἰκάρῳ καί μυκόνῳ πυνθάνονται πρῶτον ὅτι ἡ μυτιλήνη ἑάλωκεν. βουλόμενοι δέ τό σαφές εἰδέναι κατέπλευσαν ἐς ἔμβατον τῆς ἐρυθραίας: ἡμέραι δέ μάλιστα ἦσαν τῇ μυτιλήνῃ ἑαλωκυίᾳ ἑπτά ὅτε ἐς τό ἔμβατον κατέπλευσαν. πυθόμενοι δέ τό σαφές ἐβουλεύοντο ἐκ τῶν παρόντων, καί ἔλεξεν αὐτοῖς τευτίαπλος ἀνήρ ἠλεῖος τάδε. ’ἀλκίδα καί πελοποννησίων ὅσοι πάρεσμεν ἄρχοντες τῆς στρατιᾶς, ἐμοί δοκεῖ πλεῖν ἡμᾶς ἐπί μυτιλήνην πρίν ἐκπύστους γενέσθαι, ὥσπερ ἔχομεν. κατά γάρ τό εἰκός ἀνδρῶν νεωστί πόλιν ἐχόντων πολύ τό ἀφύλακτον εὑρήσομεν, κατά μέν θάλασσαν καί πάνυ, ᾗ ἐκεῖνοί τε ἀνέλπιστοι ἐπιγενέσθαι ἄν τινα σφίσι πολέμιον καί ἡμῶν ἡ ἀλκή τυγχάνει μάλιστα οὖσα: εἰκός δέ καί τό πεζόν αὐτῶν κατ' οἰκίας ἀμελέστερον ὡς κεκρατηκότων διεσπάρθαι. εἰ οὖν προσπέσοιμεν ἄφνω τε καί νυκτός, ἐλπίζω μετά τῶν ἔνδον, εἴ τις ἄρα ἡμῖν ἐστίν ὑπόλοιπος εὔνους, καταληφθῆναι ἄν τά πράγματα. καί μή ἀποκνήσωμεν τόν κίνδυνον, νομίσαντες οὐκ ἄλλο τι εἶναι τό κενόν τοῦ πολέμου ἤ τό τοιοῦτον, ὅ εἴ τις στρατηγός ἔν τε αὑτῷ φυλάσσοιτο καί τοῖς πολεμίοις ἐνορῶν ἐπιχειροίη, πλεῖστ' ἄν ὀρθοῖτο.‘ ὁ μέν τοσαῦτα εἰπών οὐκ ἔπειθε τόν ἀλκίδαν. ἄλλοι δέ τινες τῶν ἀπ' ἰωνίας φυγάδων καί οἱ λέσβιοι <οἱ> ξυμπλέοντες παρῄνουν, ἐπειδή τοῦτον τόν κίνδυνον φοβεῖται, τῶν ἐν ἰωνίᾳ πόλεων καταλαβεῖν τινά ἤ κύμην τήν αἰολίδα, ὅπως ἐκ πόλεως ὁρμώμενοι τήν ἰωνίαν ἀποστήσωσιν (ἐλπίδα δ' εἶναι: οὐδενί γάρ ἀκουσίως ἀφῖχθαι) καί τήν πρόσοδον ταύτην μεγίστην οὖσαν ἀθηναίων [ἤν] ὑφέλωσι, καί ἅμα, ἤν ἐφορμῶσι σφίσιν, αὐτοῖς δαπάνη γίγνηται: πείσειν τε οἴεσθαι καί πισσούθνην ὥστε ξυμπολεμεῖν. ὁ δέ οὐδέ ταῦτα ἐνεδέχετο, ἀλλά τό πλεῖστον τῆς γνώμης εἶχεν, ἐπειδή τῆς μυτιλήνης ὑστερήκει, ὅτι τάχιστα τῇ πελοποννήσῳ πάλιν προσμεῖξαι. ἄρας δέ ἐκ τοῦ ἐμβάτου παρέπλει, καί προσσχών μυοννήσῳ τῇ τηίων τούς αἰχμαλώτους οὕς κατά πλοῦν εἰλήφει ἀπέσφαξε τούς πολλούς. καί ἐς τήν ἔφεσον καθορμισαμένου αὐτοῦ σαμίων τῶν ἐξ ἀναίων ἀφικόμενοι πρέσβεις ἔλεγον οὐ καλῶς τήν ἑλλάδα ἐλευθεροῦν αὐτόν, εἰ ἄνδρας διέφθειρεν οὔτε χεῖρας ἀνταιρομένους οὔτε πολεμίους, ἀθηναίων δέ ὑπό ἀνάγκης ξυμμάχους: εἴ τε μή παύσεται, ὀλίγους μέν αὐτόν τῶν ἐχθρῶν ἐς φιλίαν προσάξεσθαι, πολύ δέ πλείους τῶν φίλων πολεμίους ἕξειν. καί ὁ μέν ἐπείσθη τε καί χίων ἄνδρας ὅσους εἶχεν ἔτι ἀφῆκε καί τῶν ἄλλων τινάς: ὁρῶντες γάρ τάς ναῦς οἱ ἄνθρωποι οὐκ ἔφευγον, ἀλλά προσεχώρουν μᾶλλον ὡς ἀττικαῖς καί ἐλπίδα οὐδέ τήν ἐλαχίστην εἶχον μή ποτε ἀθηναίων τῆς θαλάσσης κρατούντων ναῦς πελοποννησίων ἐς ἰωνίαν παραβαλεῖν. ἀπό δέ τῆς ἐφέσου ὁ ἀλκίδας ἔπλει κατά τάχος καί φυγήν ἐποιεῖτο: ὤφθη γάρ ὑπό τῆς σαλαμινίας καί παράλου ἔτι περί κλάρον ὁρμῶν (αἱ δ' ἀπ' ἀθηνῶν ἔτυχον πλέουσαι), καί δεδιώς τήν δίωξιν ἔπλει διά τοῦ πελάγους ὡς γῇ ἑκούσιος οὐ σχήσων ἄλλῃ ἤ πελοποννήσῳ. τῷ δέ πάχητι καί τοῖς ἀθηναίοις ἦλθε μέν καί ἀπό τῆς ἐρυθραίας ἀγγελία, ἀφικνεῖτο δέ καί πανταχόθεν: ἀτειχίστου γάρ οὔσης τῆς ἰωνίας μέγα τό δέος ἐγένετο μή παραπλέοντες οἱ πελοποννήσιοι, εἰ καί ὥς μή διενοοῦντο μένειν, πορθῶσιν ἅμα προσπίπτοντες τάς πόλεις. αὐτάγγελοι δ' αὐτόν ἰδοῦσαι ἐν τῇ κλάρῳ ἥ τε πάραλος καί ἡ σαλαμινία ἔφρασαν. ὁ δέ ὑπό σπουδῆς ἐποιεῖτο τήν δίωξιν: καί μέχρι μέν πάτμου τῆς νήσου ἐπεδίωξεν, ὡς δ' οὐκέτι ἐν καταλήψει ἐφαίνετο, ἐπανεχώρει. κέρδος δέ ἐνόμισεν, ἐπειδή οὐ μετεώροις περιέτυχεν, ὅτι οὐδαμοῦ ἐγκαταληφθεῖσαι ἠναγκάσθησαν στρατόπεδόν τε ποιεῖσθαι καί φυλακήν σφίσι καί ἐφόρμησιν παρασχεῖν. παραπλέων δέ πάλιν ἔσχε καί ἐς νότιον τό κολοφωνίων, οὗ κατῴκηντο κολοφώνιοι τῆς ἄνω πόλεως ἑαλωκυίας ὑπό ἰταμάνους καί τῶν βαρβάρων κατά στάσιν ἰδίαν ἐπαχθέντων: ἑάλω δέ μάλιστα αὕτη ὅτε ἡ δευτέρα πελοποννησίων ἐσβολή ἐς τήν ἀττικήν ἐγίγνετο. ἐν οὖν τῷ νοτίῳ οἱ καταφυγόντες καί κατοικήσαντες αὐτόθι αὖθις στασιάσαντες, οἱ μέν παρά πισσούθνου ἐπικούρους ἀρκάδων τε καί τῶν βαρβάρων ἐπαγαγόμενοι ἐν διατειχίσματι εἶχον, καί τῶν ἐκ τῆς ἄνω πόλεως κολοφωνίων οἱ μηδίσαντες ξυνεσελθόντες ἐπολίτευον, οἱ δέ ὑπεξελθόντες τούτους καί ὄντες φυγάδες τόν πάχητα ἐπάγονται. ὁ δέ προκαλεσάμενος ἐς λόγους ἱππίαν τῶν ἐν τῷ διατειχίσματι ἀρκάδων ἄρχοντα, ὥστε, ἤν μηδέν ἀρέσκον λέγῃ, πάλιν αὐτόν καταστήσειν ἐς τό τεῖχος σῶν καί ὑγιᾶ, ὁ μέν ἐξῆλθε παρ' αὐτόν, ὁ δ' ἐκεῖνον μέν ἐν φυλακῇ ἀδέσμῳ εἶχεν, αὐτός δέ προσβαλών τῷ τειχίσματι ἐξαπιναίως καί οὐ προσδεχο μένων αἱρεῖ, τούς τε ἀρκάδας καί τῶν βαρβάρων ὅσοι ἐνῆσαν διαφθείρει: καί τόν ἱππίαν ὕστερον ἐσαγαγών ὥσπερ ἐσπείσατο, ἐπειδή ἔνδον ἦν, ξυλλαμβάνει καί κατατοξεύει. κολοφωνίοις δέ νότιον παραδίδωσι πλήν τῶν μηδισάντων. καί ὕστερον ἀθηναῖοι οἰκιστάς πέμψαντες κατά τούς ἑαυτῶν νόμους κατῴκισαν τό νότιον, ξυναγαγόντες πάντας ἐκ τῶν πόλεων, εἴ πού τις ἦν κολοφωνίων. ὁ δέ πάχης ἀφικόμενος ἐς τήν μυτιλήνην τήν τε πύρραν καί ἔρεσον παρεστήσατο, καί σάλαιθον λαβών ἐν τῇ πόλει τόν λακεδαιμόνιον κεκρυμμένον ἀποπέμπει ἐς τάς ἀθήνας καί τούς ἐκ τῆς τενέδου μυτιληναίων ἄνδρας ἅμα οὕς κατέθετο καί εἴ τις ἄλλος αὐτῷ αἴτιος ἐδόκει εἶναι τῆς ἀποστάσεως: ἀποπέμπει δέ καί τῆς στρατιᾶς τό πλέον, τοῖς δέ λοιποῖς ὑπομένων καθίστατο τά περί τήν μυτιλήνην καί τήν ἄλλην λέσβον ᾗ αὐτῷ ἐδόκει. ἀφικομένων δέ τῶν ἀνδρῶν καί τοῦ σαλαίθου οἱ ἀθηναῖοι τόν μέν σάλαιθον εὐθύς ἀπέκτειναν, ἔστιν ἅ παρεχόμενον τά τ' ἄλλα καί ἀπό πλαταιῶν (ἔτι γάρ ἐπολιορκοῦντο) ἀπάξειν πελοποννησίους: περί δέ τῶν ἀνδρῶν γνώμας ἐποιοῦντο, καί ὑπό ὀργῆς ἔδοξεν αὐτοῖς οὐ τούς παρόντας μόνον ἀποκτεῖναι, ἀλλά καί τούς ἅπαντας μυτιληναίους ὅσοι ἡβῶσι, παῖδας δέ καί γυναῖκας ἀνδραποδίσαι, ἐπικαλοῦντες τήν τε ἄλλην ἀπόστασιν ὅτι οὐκ ἀρχόμενοι ὥσπερ οἱ ἄλλοι ἐποιήσαντο, καί προσξυνελάβοντο οὐκ ἐλάχιστον τῆς ὁρμῆς αἱ πελοποννησίων νῆες ἐς ἰωνίαν ἐκείνοις βοηθοί τολμήσασαι παρακινδυνεῦσαι: οὐ γάρ ἀπό βραχείας διανοίας ἐδόκουν τήν ἀπόστασιν ποιήσασθαι. πέμπουσιν οὖν τριήρη ὡς πάχητα ἄγγελον τῶν δεδογμένων, κατά τάχος κελεύοντες διαχρήσασθαι μυτιληναίους. καί τῇ ὑστεραίᾳ μετάνοιά τις εὐθύς ἦν αὐτοῖς καί ἀναλογισμός ὠμόν τό βούλευμα καί μέγα ἐγνῶσθαι, πόλιν ὅλην διαφθεῖραι μᾶλλον ἤ οὐ τούς αἰτίους. ὡς δ' ᾔσθοντο τοῦτο τῶν μυτιληναίων οἱ παρόντες πρέσβεις καί οἱ αὐτοῖς τῶν ἀθηναίων ξυμπράσσοντες, παρεσκεύασαν τούς ἐν τέλει ὥστε αὖθις γνώμας προθεῖναι: καί ἔπεισαν ῥᾷον, διότι καί ἐκείνοις ἔνδηλον ἦν βουλόμενον τό πλέον τῶν πολιτῶν αὖθίς τινας σφίσιν ἀποδοῦναι βουλεύσασθαι. καταστάσης δ' εὐθύς ἐκκλησίας ἄλλαι τε γνῶμαι ἀφ' ἑκάστων ἐλέγοντο καί κλέων ὁ κλεαινέτου, ὅσπερ καί τήν προτέραν ἐνενικήκει ὥστε ἀποκτεῖναι, ὤν καί ἐς τά ἄλλα βιαιότατος τῶν πολιτῶν τῷ τε δήμῳ παρά πολύ ἐν τῷ τότε πιθανώτατος, παρελθών αὖθις ἔλεγε τοιάδε. ’πολλάκις μέν ἤδη ἔγωγε καί ἄλλοτε ἔγνων δημοκρατίαν ὅτι ἀδύνατόν ἐστιν ἑτέρων ἄρχειν, μάλιστα δ' ἐν τῇ νῦν ὑμετέρᾳ περί μυτιληναίων μεταμελείᾳ. διά γάρ τό καθ' ἡμέραν ἀδεές καί ἀνεπιβούλευτον πρός ἀλλήλους καί ἐς τούς ξυμμάχους τό αὐτό ἔχετε, καί ὅτι ἄν ἤ λόγῳ πεισθέντες ὑπ' αὐτῶν ἁμάρτητε ἤ οἴκτῳ ἐνδῶτε, οὐκ ἐπικινδύνως ἡγεῖσθε ἐς ὑμᾶς καί οὐκ ἐς τήν τῶν ξυμμάχων χάριν μαλακίζεσθαι, οὐ σκοποῦντες ὅτι τυραννίδα ἔχετε τήν ἀρχήν καί πρός ἐπιβουλεύοντας αὐτούς καί ἄκοντας ἀρχομένους, οἵ οὐκ ἐξ ὧν ἄν χαρίζησθε βλαπτόμενοι αὐτοί ἀκροῶνται ὑμῶν, ἀλλ' ἐξ ὧν ἄν ἰσχύι μᾶλλον ἤ τῇ ἐκείνων εὐνοίᾳ περιγένησθε. πάντων δέ δεινότατον εἰ βέβαιον ἡμῖν μηδέν καθεστήξει ὧν ἄν δόξῃ πέρι, μηδέ γνωσόμεθα ὅτι χείροσι νόμοις ἀκινήτοις χρωμένη πόλις κρείσσων ἐστίν ἤ καλῶς ἔχουσιν ἀκύροις, ἀμαθία τε μετά σωφροσύνης ὠφελιμώτερον ἤ δεξιότης μετά ἀκολασίας, οἵ τε φαυλότεροι τῶν ἀνθρώπων πρός τούς ξυνετωτέρους ὡς ἐπί τό πλέον ἄμεινον οἰκοῦσι τάς πόλεις. οἱ μέν γάρ τῶν τε νόμων σοφώτεροι βούλονται φαίνεσθαι τῶν τε αἰεί λεγομένων ἐς τό κοινόν περιγίγνεσθαι, ὡς ἐν ἄλλοις μείζοσιν οὐκ ἄν δηλώσαντες τήν γνώμην, καί ἐκ τοῦ τοιούτου τά πολλά σφάλλουσι τάς πόλεις: οἱ δ' ἀπιστοῦντες τῇ ἐξ αὑτῶν ξυνέσει ἀμαθέστεροι μέν τῶν νόμων ἀξιοῦσιν εἶναι, ἀδυνατώτεροι δέ τοῦ καλῶς εἰπόντος μέμψασθαι λόγον, κριταί δέ ὄντες ἀπό τοῦ ἴσου μᾶλλον ἤ ἀγωνισταί ὀρθοῦνται τά πλείω. ὥς οὖν χρή καί ἡμᾶς ποιοῦντας μή δεινότητι καί ξυνέσεως ἀγῶνι ἐπαιρομένους παρά δόξαν τῷ ὑμετέρῳ πλήθει παραινεῖν. ‘ἐγώ μέν οὖν ὁ αὐτός εἰμι τῇ γνώμῃ καί θαυμάζω μέν τῶν προθέντων αὖθις περί μυτιληναίων λέγειν καί χρόνου διατριβήν ἐμποιησάντων, ὅ ἐστι πρός τῶν ἠδικηκότων μᾶλλον (ὁ γάρ παθών τῷ δράσαντι ἀμβλυτέρᾳ τῇ ὀργῇ ἐπεξέρχεται, ἀμύνεσθαι δέ τῷ παθεῖν ὅτι ἐγγυτάτω κείμενον ἀντίπαλον ὄν μάλιστα τήν τιμωρίαν ἀναλαμβάνει), θαυμάζω δέ καί ὅστις ἔσται ὁ ἀντερῶν καί ἀξιώσων ἀποφαίνειν τάς μέν μυτιληναίων ἀδικίας ἡμῖν ὠφελίμους οὔσας, τάς δ' ἡμετέρας ξυμφοράς τοῖς ξυμμάχοις βλάβας καθισταμένας. καί δῆλον ὅτι ἤ τῷ λέγειν πιστεύσας τό πάνυ δοκοῦν ἀνταποφῆναι ὡς οὐκ ἔγνωσται ἀγωνίσαιτ' ἄν, ἤ κέρδει ἐπαιρόμενος τό εὐπρεπές τοῦ λόγου ἐκπονήσας παράγειν πειράσεται. ἡ δέ πόλις ἐκ τῶν τοιῶνδε ἀγώνων τά μέν ἆθλα ἑτέροις δίδωσιν, αὐτή δέ τούς κινδύνους ἀναφέρει. αἴτιοι δ' ὑμεῖς κακῶς ἀγωνοθετοῦντες, οἵτινες εἰώθατε θεαταί μέν τῶν λόγων γίγνεσθαι, ἀκροαταί δέ τῶν ἔργων, τά μέν μέλλοντα ἔργα ἀπό τῶν εὖ εἰπόντων σκοποῦντες ὡς δυνατά γίγνεσθαι, τά δέ πεπραγμένα ἤδη, οὐ τό δρασθέν πιστότερον ὄψει λαβόντες ἤ τό ἀκουσθέν, ἀπό τῶν λόγῳ καλῶς ἐπιτιμησάντων: καί μετά καινότητος μέν λόγου ἀπατᾶσθαι ἄριστοι, μετά δεδοκιμασμένου δέ μή ξυνέπεσθαι ἐθέλειν, δοῦλοι ὄντες τῶν αἰεί ἀτόπων, ὑπερόπται δέ τῶν εἰωθότων, καί μάλιστα μέν αὐτός εἰπεῖν ἕκαστος βουλόμενος δύνασθαι, εἰ δέ μή, ἀνταγωνιζόμενοι τοῖς τοιαῦτα λέγουσι μή ὕστεροι ἀκολουθῆσαι δοκεῖν τῇ γνώμῃ, ὀξέως δέ τι λέγοντος προεπαινέσαι, καί προαισθέσθαι τε πρόθυμοι εἶναι τά λεγόμενα καί προνοῆσαι βραδεῖς τά ἐξ αὐτῶν ἀποβησόμενα, ζητοῦντές τε ἄλλο τι ὡς εἰπεῖν ἤ ἐν οἷς ζῶμεν, φρονοῦντες δέ οὐδέ περί τῶν παρόντων ἱκανῶς: ἁπλῶς τε ἀκοῆς ἡδονῇ ἡσσώμενοι καί σοφιστῶν θεαταῖς ἐοικότες καθημένοις μᾶλλον ἤ περί πόλεως βουλευομένοις. ’ὧν ἐγώ πειρώμενος ἀποτρέπειν ὑμᾶς ἀποφαίνω μυτιληναίους μάλιστα δή μίαν πόλιν ἠδικηκότας ὑμᾶς. ἐγώ γάρ, οἵτινες μέν μή δυνατοί φέρειν τήν ὑμετέραν ἀρχήν ἤ οἵτινες ὑπό τῶν πολεμίων ἀναγκασθέντες ἀπέστησαν, ξυγγνώμην ἔχω: νῆσον δέ οἵτινες ἔχοντες μετά τειχῶν καί κατά θάλασσαν μόνον φοβούμενοι τούς ἡμετέρους πολεμίους, ἐν ᾧ καί αὐτοί τριήρων παρασκευῇ οὐκ ἄφαρκτοι ἦσαν πρός αὐτούς, αὐτόνομοί τε οἰκοῦντες καί τιμώμενοι ἐς τά πρῶτα ὑπό ἡμῶν τοιαῦτα εἰργάσαντο, τί ἄλλο οὗτοι ἤ ἐπεβούλευσάν τε καί ἐπανέστησαν μᾶλλον ἤ ἀπέστησαν (ἀπόστασις μέν γε τῶν βίαιόν τι πασχόντων ἐστίν), ἐζήτησάν τε μετά τῶν πολεμιωτάτων ἡμᾶς στάντες διαφθεῖραι; καίτοι δεινότερόν ἐστιν ἤ εἰ καθ' αὑτούς δύναμιν κτώμενοι ἀντεπολέμησαν. παράδειγμα δέ αὐτοῖς οὔτε αἱ τῶν πέλας ξυμφοραί ἐγένοντο, ὅσοι ἀποστάντες ἤδη ἡμῶν ἐχειρώθησαν, οὔτε ἡ παροῦσα εὐδαιμονία παρέσχεν ὄκνον μή ἐλθεῖν ἐς τά δεινά: γενόμενοι δέ πρός τό μέλλον θρασεῖς καί ἐλπίσαντες μακρότερα μέν τῆς δυνάμεως, ἐλάσσω δέ τῆς βουλήσεως, πόλεμον ἤραντο, ἰσχύν ἀξιώσαντες τοῦ δικαίου προθεῖναι: ἐν ᾧ γάρ ᾠήθησαν περιέσεσθαι, ἐπέθεντο ἡμῖν οὐκ ἀδικούμενοι. εἴωθε δέ τῶν πόλεων αἷς ἄν μάλιστα καί δι' ἐλαχίστου ἀπροσδόκητος εὐπραγία ἔλθῃ, ἐς ὕβριν τρέπειν: τά δέ πολλά κατά λόγον τοῖς ἀνθρώποις εὐτυχοῦντα ἀσφαλέστερα ἤ παρά δόξαν, καί κακοπραγίαν ὡς εἰπεῖν ῥᾷον ἀπωθοῦνται ἤ εὐδαιμονίαν διασῴζονται. χρῆν δέ μυτιληναίους καί πάλαι μηδέν διαφερόντως τῶν ἄλλων ὑφ' ἡμῶν τετιμῆσθαι, καί οὐκ ἄν ἐς τόδε ἐξύβρισαν: πέφυκε γάρ καί ἄλλως ἄνθρωπος τό μέν θεραπεῦον ὑπερφρονεῖν, τό δέ μή ὑπεῖκον θαυμάζειν. κολασθέντων δέ καί νῦν ἀξίως τῆς ἀδικίας, καί μή τοῖς μέν ὀλίγοις ἡ αἰτία προστεθῇ, τόν δέ δῆμον ἀπολύσητε. πάντες γάρ ὑμῖν γε ὁμοίως ἐπέθεντο, οἷς γ' ἐξῆν ὡς ἡμᾶς τραπομένοις νῦν πάλιν ἐν τῇ πόλει εἶναι: ἀλλά τόν μετά τῶν ὀλίγων κίνδυνον ἡγησάμενοι βεβαιότερον ξυναπέστησαν. τῶν τε ξυμμάχων σκέψασθε εἰ τοῖς τε ἀναγκασθεῖσιν ὑπό τῶν πολεμίων καί τοῖς ἑκοῦσιν ἀποστᾶσι τάς αὐτάς ζημίας προσθήσετε, τίνα οἴεσθε ὅντινα οὐ βραχείᾳ προφάσει ἀποστήσεσθαι, ὅταν ἤ κατορθώσαντι ἐλευθέρωσις ᾖ ἤ σφαλέντι μηδέν παθεῖν ἀνήκεστον; ἡμῖν δέ πρός ἑκάστην πόλιν ἀποκεκινδυνεύσεται τά τε χρήματα καί αἱ ψυχαί, καί τυχόντες μέν πόλιν ἐφθαρμένην παραλαβόντες τῆς ἔπειτα προσόδου, δι' ἥν ἰσχύομεν, τό λοιπόν στερήσεσθε, σφαλέντες δέ πολεμίους πρός τοῖς ὑπάρχουσιν ἕξομεν, καί ὅν χρόνον τοῖς νῦν καθεστηκόσι δεῖ ἐχθροῖς ἀνθίστασθαι, τοῖς οἰκείοις ξυμμάχοις πολεμήσομεν. ‘οὔκουν δεῖ προθεῖναι ἐλπίδα οὔτε λόγῳ πιστήν οὔτε χρήμασιν ὠνητήν, ὡς ξυγγνώμην ἁμαρτεῖν ἀνθρωπίνως λήψονται. ἄκοντες μέν γάρ οὐκ ἔβλαψαν, εἰδότες δέ ἐπεβούλευσαν: ξύγγνωμον δ' ἐστί τό ἀκούσιον. ἐγώ μέν οὖν καί τότε πρῶτον καί νῦν διαμάχομαι μή μεταγνῶναι ὑμᾶς τά προδεδογμένα, μηδέ τρισί τοῖς ἀξυμφορωτάτοις τῇ ἀρχῇ, οἴκτῳ καί ἡδονῇ λόγων καί ἐπιεικείᾳ, ἁμαρτάνειν. ἔλεός τε γάρ πρός τούς ὁμοίους δίκαιος ἀντιδίδοσθαι, καί μή πρός τούς οὔτ' ἀντοικτιοῦντας ἐξ ἀνάγκης τε καθεστῶτας αἰεί πολεμίους: οἵ τε τέρποντες λόγῳ ῥήτορες ἕξουσι καί ἐν ἄλλοις ἐλάσσοσιν ἀγῶνα, καί μή ἐν ᾧ ἡ μέν πόλις βραχέα ἡσθεῖσα μεγάλα ζημιώσεται, αὐτοί δέ ἐκ τοῦ εὖ εἰπεῖν τό παθεῖν εὖ ἀντιλήψονται: καί ἡ ἐπιείκεια πρός τούς μέλλοντας ἐπιτη δείους καί τό λοιπόν ἔσεσθαι μᾶλλον δίδοται ἤ πρός τούς ὁμοίους τε καί οὐδέν ἧσσον πολεμίους ὑπολειπομένους. ἕν τε ξυνελών λέγω: πειθόμενοι μέν ἐμοί τά τε δίκαια ἐς μυτιληναίους καί τά ξύμφορα ἅμα ποιήσετε, ἄλλως δέ γνόντες τοῖς μέν οὐ χαριεῖσθε, ὑμᾶς δέ αὐτούς μᾶλλον δικαιώσεσθε. εἰ γάρ οὗτοι ὀρθῶς ἀπέστησαν, ὑμεῖς ἄν οὐ χρεών ἄρχοιτε. εἰ δέ δή καί οὐ προσῆκον ὅμως ἀξιοῦτε τοῦτο δρᾶν, παρά τό εἰκός τοι καί τούσδε ξυμφόρως δεῖ κολάζεσθαι, ἤ παύεσθαι τῆς ἀρχῆς καί ἐκ τοῦ ἀκινδύνου ἀνδραγαθίζεσθαι. τῇ τε αὐτῇ ζημίᾳ ἀξιώσατε ἀμύνασθαι καί μή ἀναλγητότεροι οἱ διαφεύγοντες τῶν ἐπιβουλευσάντων φανῆναι, ἐνθυμηθέντες ἅ εἰκός ἦν αὐτούς ποιῆσαι κρατήσαντας ὑμῶν, ἄλλως τε καί προϋπάρξαντας ἀδικίας. μάλιστα δέ οἱ μή ξύν προφάσει τινά κακῶς ποιοῦντες ἐπεξέρχονται καί διολλύναι, τόν κίνδυνον ὑφορώμενοι τοῦ ὑπολειπομένου ἐχθροῦ: ὁ γάρ μή ξύν ἀνάγκῃ τι παθών χαλεπώτερος διαφυγών τοῦ ἀπό τῆς ἴσης ἐχθροῦ. ’μή οὖν προδόται γένησθε ὑμῶν αὐτῶν, γενόμενοι δ' ὅτι ἐγγύτατα τῇ γνώμῃ τοῦ πάσχειν καί ὡς πρό παντός ἄν ἐτιμήσασθε αὐτούς χειρώσασθαι, νῦν ἀνταπόδοτε μή μαλακισθέντες πρός τό παρόν αὐτίκα μηδέ τοῦ ἐπικρεμασθέντος ποτέ δεινοῦ ἀμνημονοῦντες. κολάσατε δέ ἀξίως τούτους τε καί τοῖς ἄλλοις ξυμμάχοις παράδειγμα σαφές καταστήσατε, ὅς ἄν ἀφιστῆται, θανάτῳ ζημιωσόμενον. τόδε γάρ ἤν γνῶσιν, ἧσσον τῶν πολεμίων ἀμελήσαντες τοῖς ὑμετέροις αὐτῶν μαχεῖσθε ξυμμάχοις.‘ τοιαῦτα μέν ὁ κλέων εἶπεν: μετά δ' αὐτόν διόδοτος ὁ εὐκράτους, ὅσπερ καί ἐν τῇ προτέρᾳ ἐκκλησίᾳ ἀντέλεγε μάλιστα μή ἀποκτεῖναι μυτιληναίους, παρελθών καί τότε ἔλεγε τοιάδε. ’οὔτε τούς προθέντας τήν διαγνώμην αὖθις περί μυτι ληναίων αἰτιῶμαι, οὔτε τούς μεμφομένους μή πολλάκις περί τῶν μεγίστων βουλεύεσθαι ἐπαινῶ, νομίζω δέ δύο τά ἐναντιώτατα εὐβουλίᾳ εἶναι, τάχος τε καί ὀργήν, ὧν τό μέν μετά ἀνοίας φιλεῖ γίγνεσθαι, τό δέ μετά ἀπαιδευσίας καί βραχύτητος γνώμης. τούς τε λόγους ὅστις διαμάχεται μή διδασκάλους τῶν πραγμάτων γίγνεσθαι, ἤ ἀξύνετός ἐστιν ἤ ἰδίᾳ τι αὐτῷ διαφέρει: ἀξύνετος μέν, εἰ ἄλλῳ τινί ἡγεῖται περί τοῦ μέλλοντος δυνατόν εἶναι καί μή ἐμφανοῦς φράσαι, διαφέρει δ' αὐτῷ, εἰ βουλόμενός τι αἰσχρόν πεῖσαι εὖ μέν εἰπεῖν οὐκ ἄν ἡγεῖται περί τοῦ μή καλοῦ δύνασθαι, εὖ δέ διαβαλών ἐκπλῆξαι ἄν τούς τε ἀντεροῦντας καί τούς ἀκουσομένους. χαλεπώτατοι δέ καί οἱ ἐπί χρήμασι προσκατηγοροῦντες ἐπίδειξίν τινα. εἰ μέν γάρ ἀμαθίαν κατῃτιῶντο, ὁ μή πείσας ἀξυνετώτερος ἄν δόξας εἶναι ἤ ἀδικώτερος ἀπεχώρει: ἀδικίας δ' ἐπιφερομένης πείσας τε ὕποπτος γίγνεται καί μή τυχών μετά ἀξυνεσίας καί ἄδικος. ἥ τε πόλις οὐκ ὠφελεῖται ἐν τῷ τοιῷδε: φόβῳ γάρ ἀποστερεῖται τῶν ξυμβούλων. καί πλεῖστ' ἄν ὀρθοῖτο ἀδυνάτους λέγειν ἔχουσα τούς τοιούτους τῶν πολιτῶν: ἐλάχιστα γάρ ἄν πεισθεῖεν ἁμαρτάνειν. χρή δέ τόν μέν ἀγαθόν πολίτην μή ἐκφοβοῦντα τούς ἀντεροῦντας, ἀλλ' ἀπό τοῦ ἴσου φαίνεσθαι ἄμεινον λέγοντα, τήν δέ σώφρονα πόλιν τῷ τε πλεῖστα εὖ βουλεύοντι μή προστιθέναι τιμήν, ἀλλά μηδ' ἐλασσοῦν τῆς ὑπαρχούσης, καί τόν μή τυχόντα γνώμης οὐχ ὅπως ζημιοῦν ἀλλά μηδ' ἀτιμάζειν. οὕτω γάρ ὅ τε κατορθῶν ἥκιστα ἄν ἐπί τῷ ἔτι μειζόνων ἀξιοῦσθαι παρά γνώμην τι καί πρός χάριν λέγοι, ὅ τε μή ἐπιτυχών ὀρέγοιτο τῷ αὐτῷ χαριζόμενός τι καί αὐτός προσάγεσθαι τό πλῆθος. ‘ὧν ἡμεῖς τἀναντία δρῶμεν, καί προσέτι ἤν τις καί ὑποπτεύηται κέρδους μέν ἕνεκα τά βέλτιστα δέ ὅμως λέγειν, φθονήσαντες τῆς οὐ βεβαίου δοκήσεως τῶν κερδῶν τήν φανεράν ὠφελίαν τῆς πόλεως ἀφαιρούμεθα. καθέστηκε δέ τἀγαθά ἀπό τοῦ εὐθέος λεγόμενα μηδέν ἀνυποπτότερα εἶναι τῶν κακῶν, ὥστε δεῖν ὁμοίως τόν τε τά δεινότατα βουλόμενον πεῖσαι ἀπάτῃ προσάγεσθαι τό πλῆθος καί τόν τά ἀμείνω λέγοντα ψευσάμενον πιστόν γενέσθαι. μόνην τε πόλιν διά τάς περινοίας εὖ ποιῆσαι ἐκ τοῦ προφανοῦς μή ἐξαπατήσαντα ἀδύνατον: ὁ γάρ διδούς φανερῶς τι ἀγαθόν ἀνθυποπτεύεται ἀφανῶς πῃ πλέον ἕξειν. χρή δέ πρός τά μέγιστα καί ἐν τῷ τοιῷδε ἀξιοῦν τι ἡμᾶς περαιτέρω προνοοῦντας λέγειν ὑμῶν τῶν δι' ὀλίγου σκοπούντων, ἄλλως τε καί ὑπεύθυνον τήν παραίνεσιν ἔχοντας πρός ἀνεύθυνον τήν ὑμετέραν ἀκρόασιν. εἰ γάρ ὅ τε πείσας καί ὁ ἐπισπόμενος ὁμοίως ἐβλάπτοντο, σωφρονέστερον ἄν ἐκρίνετε: νῦν δέ πρός ὀργήν ἥντινα τύχητε ἔστιν ὅτε σφαλέντες τήν τοῦ πείσαντος μίαν γνώμην ζημιοῦτε καί οὐ τάς ὑμετέρας αὐτῶν, εἰ πολλαί οὖσαι ξυνεξήμαρτον. ’ἐγώ δέ παρῆλθον οὔτε ἀντερῶν περί μυτιληναίων οὔτε κατηγορήσων. οὐ γάρ περί τῆς ἐκείνων ἀδικίας ἡμῖν ὁ ἀγών, εἰ σωφρονοῦμεν, ἀλλά περί τῆς ἡμετέρας εὐβουλίας. ἤν τε γάρ ἀποφήνω πάνυ ἀδικοῦντας αὐτούς, οὐ διά τοῦτο καί ἀποκτεῖναι κελεύσω, εἰ μή ξυμφέρον, ἤν τε καί ἔχοντάς τι ξυγγνώμης † εἶεν †, εἰ τῇ πόλει μή ἀγαθόν φαίνοιτο. νομίζω δέ περί τοῦ μέλλοντος ἡμᾶς μᾶλλον βουλεύεσθαι ἤ τοῦ παρόντος. καί τοῦτο ὅ μάλιστα κλέων ἰσχυρίζεται, ἐς τό λοιπόν ξυμφέρον ἔσεσθαι πρός τό ἧσσον ἀφίστασθαι θάνατον ζημίαν προθεῖσι, καί αὐτός περί τοῦ ἐς τό μέλλον καλῶς ἔχοντος ἀντισχυριζόμενος τἀναντία γιγνώσκω. καί οὐκ ἀξιῶ ὑμᾶς τῷ εὐπρεπεῖ τοῦ ἐκείνου λόγου τό χρήσιμον τοῦ ἐμοῦ ἀπώσασθαι. δικαιότερος γάρ ὤν αὐτοῦ ὁ λόγος πρός τήν νῦν ὑμετέραν ὀργήν ἐς μυτιληναίους τάχ' ἄν ἐπισπάσαιτο: ἡμεῖς δέ οὐ δικαζόμεθα πρός αὐτούς, ὥστε τῶν δικαίων δεῖν, ἀλλά βουλευόμεθα περί αὐτῶν, ὅπως χρησίμως ἕξουσιν. ‘ἐν οὖν ταῖς πόλεσι πολλῶν θανάτου ζημίαι πρόκεινται, καί οὐκ ἴσων τῷδε, ἀλλ' ἐλασσόνων ἁμαρτημάτων: ὅμως δέ τῇ ἐλπίδι ἐπαιρόμενοι κινδυνεύουσι, καί οὐδείς πω καταγνούς ἑαυτοῦ μή περιέσεσθαι τῷ ἐπιβουλεύματι ἦλθεν ἐς τό δεινόν. πόλις τε ἀφισταμένη τίς πω ἥσσω τῇ δοκήσει ἔχουσα τήν παρασκευήν ἤ οἰκείαν ἤ ἄλλων ξυμμαχίᾳ τούτῳ ἐπεχείρησεν; πεφύκασί τε ἅπαντες καί ἰδίᾳ καί δημοσίᾳ ἁμαρτάνειν, καί οὐκ ἔστι νόμος ὅστις ἀπείρξει τούτου, ἐπεί διεξεληλύθασί γε διά πασῶν τῶν ζημιῶν οἱ ἄνθρωποι προστιθέντες, εἴ πως ἧσσον ἀδικοῖντο ὑπό τῶν κακούργων. καί εἰκός τό πάλαι τῶν μεγίστων ἀδικημάτων μαλακωτέρας κεῖσθαι αὐτάς, παραβαινομένων δέ τῷ χρόνῳ ἐς τόν θάνατον αἱ πολλαί ἀνήκουσιν: καί τοῦτο ὅμως παραβαίνεται. ἤ τοίνυν δεινότερόν τι τούτου δέος εὑρετέον ἐστίν ἤ τόδε γε οὐδέν ἐπίσχει, ἀλλ' ἡ μέν πενία ἀνάγκῃ τήν τόλμαν παρέχουσα, ἡ δ' ἐξουσία ὕβρει τήν πλεονεξίαν καί φρονήματι, αἱ δ' ἄλλαι ξυντυχίαι ὀργῇ τῶν ἀνθρώπων ὡς ἑκάστη τις κατέχεται ὑπ' ἀνηκέστου τινός κρείσσονος ἐξάγουσιν ἐς τούς κινδύνους. ἥ τε ἐλπίς καί ὁ ἔρως ἐπί παντί, ὁ μέν ἡγούμενος, ἡ δ' ἐφεπομένη, καί ὁ μέν τήν ἐπιβουλήν ἐκφροντίζων, ἡ δέ τήν εὐπορίαν τῆς τύχης ὑποτιθεῖσα, πλεῖστα βλάπτουσι, καί ὄντα ἀφανῆ κρείσσω ἐστί τῶν ὁρωμένων δεινῶν. καί ἡ τύχη ἐπ' αὐτοῖς οὐδέν ἔλασσον ξυμβάλλεται ἐς τό ἐπαίρειν: ἀδοκήτως γάρ ἔστιν ὅτε παρισταμένη καί ἐκ τῶν ὑποδεεστέρων κινδυνεύειν τινά προάγει, καί οὐχ ἧσσον τάς πόλεις, ὅσῳ περί τῶν μεγίστων τε, ἐλευθερίας ἤ ἄλλων ἀρχῆς, καί μετά πάντων ἕκαστος ἀλογίστως ἐπί πλέον τι αὑτόν ἐδόξασεν. ἁπλῶς τε ἀδύνατον καί πολλῆς εὐηθείας, ὅστις οἴεται τῆς ἀνθρωπείας φύσεως ὁρμωμένης προθύμως τι πρᾶξαι ἀποτροπήν τινα ἔχειν ἤ νόμων ἰσχύι ἤ ἄλλῳ τῳ δεινῷ. ’οὔκουν χρή οὔτε τοῦ θανάτου τῇ ζημίᾳ ὡς ἐχεγγύῳ πιστεύσαντας χεῖρον βουλεύσασθαι οὔτε ἀνέλπιστον καταστῆσαι τοῖς ἀποστᾶσιν ὡς οὐκ ἔσται μεταγνῶναι καί ὅτι ἐν βραχυτάτῳ τήν ἁμαρτίαν καταλῦσαι. σκέψασθε γάρ ὅτι νῦν μέν, ἤν τις καί ἀποστᾶσα πόλις γνῷ μή περιεσομένη, ἔλθοι ἄν ἐς ξύμβασιν δυνατή οὖσα ἔτι τήν δαπάνην ἀποδοῦναι καί τό λοιπόν ὑποτελεῖν: ἐκείνως δέ τίνα οἴεσθε ἥντινα οὐκ ἄμεινον μέν ἤ νῦν παρασκευάσεσθαι, πολιορκίᾳ δέ παρατενεῖσθαι ἐς τοὔσχατον, εἰ τό αὐτό δύναται σχολῇ καί ταχύ ξυμβῆναι; ἡμῖν τε πῶς οὐ βλάβη δαπανᾶν καθημένοις διά τό ἀξύμβατον καί, ἤν ἕλωμεν, πόλιν ἐφθαρμένην παραλαβεῖν καί τῆς προσόδου τό λοιπόν ἀπ' αὐτῆς στέρεσθαι; ἰσχύομεν δέ πρός τούς πολεμίους τῷδε. ὥστε οὐ δικαστάς ὄντας δεῖ ἡμᾶς μᾶλλον τῶν ἐξαμαρτανόντων ἀκριβεῖς βλάπτεσθαι ἤ ὁρᾶν ὅπως ἐς τόν ἔπειτα χρόνον μετρίως κολάζοντες ταῖς πόλεσιν ἕξομεν ἐς χρημάτων λόγον ἰσχυούσαις χρῆσθαι, καί τήν φυλακήν μή ἀπό τῶν νόμων τῆς δεινότητος ἀξιοῦν ποιεῖσθαι, ἀλλ' ἀπό τῶν ἔργων τῆς ἐπιμελείας. οὗ νῦν τοὐναντίον δρῶντες, ἤν τινα ἐλεύθερον καί βίᾳ ἀρχόμενον εἰκότως πρός αὐτονομίαν ἀποστάντα χειρωσώμεθα, χαλεπῶς οἰόμεθα χρῆναι τιμωρεῖσθαι. χρή δέ τούς ἐλευθέρους οὐκ ἀφισταμένους σφόδρα κολάζειν, ἀλλά πρίν ἀποστῆναι σφόδρα φυλάσσειν καί προκαταλαμβάνειν ὅπως μηδ' ἐς ἐπίνοιαν τούτου ἴωσι, κρατήσαντάς τε ὅτι ἐπ' ἐλάχιστον τήν αἰτίαν ἐπιφέρειν. ‘ὑμεῖς δέ σκέψασθε ὅσον ἄν καί τοῦτο ἁμαρτάνοιτε κλέωνι πειθόμενοι. νῦν μέν γάρ ὑμῖν ὁ δῆμος ἐν πάσαις ταῖς πόλεσιν εὔνους ἐστί, καί ἤ οὐ ξυναφίσταται τοῖς ὀλίγοις ἤ, ἐάν βιασθῇ, ὑπάρχει τοῖς ἀποστήσασι πολέμιος εὐθύς, καί τῆς ἀντικαθισταμένης πόλεως τό πλῆθος ξύμμαχον ἔχοντες ἐς πόλεμον ἐπέρχεσθε. εἰ δέ διαφθερεῖτε τόν δῆμον τόν μυτιληναίων, ὅς οὔτε μετέσχε τῆς ἀποστάσεως, ἐπειδή τε ὅπλων ἐκράτησεν, ἑκών παρέδωκε τήν πόλιν, πρῶτον μέν ἀδικήσετε τούς εὐεργέτας κτείνοντες, ἔπειτα καταστήσετε τοῖς δυνατοῖς τῶν ἀνθρώπων ὅ βούλονται μάλιστα: ἀφιστάντες γάρ τάς πόλεις τόν δῆμον εὐθύς ξύμμαχον ἕξουσι, προδειξάντων ὑμῶν τήν αὐτήν ζημίαν τοῖς τε ἀδικοῦσιν ὁμοίως κεῖσθαι καί τοῖς μή. δεῖ δέ, καί εἰ ἠδίκησαν, μή προσποιεῖσθαι, ὅπως ὅ μόνον ἡμῖν ἔτι ξύμμαχόν ἐστι μή πολέμιον γένηται. καί τοῦτο πολλῷ ξυμφορώτερον ἡγοῦμαι ἐς τήν κάθεξιν τῆς ἀρχῆς, ἑκόντας ἡμᾶς ἀδικηθῆναι ἤ δικαίως οὕς μή δεῖ διαφθεῖραι: καί τό κλέωνος τό αὐτό δίκαιον καί ξύμφορον τῆς τιμωρίας οὐχ εὑρίσκεται ἐν αὐτῷ δυνατόν ὄν ἅμα γίγνεσθαι. ’ὑμεῖς δέ γνόντες ἀμείνω τάδε εἶναι καί μήτε οἴκτῳ πλέον νείμαντες μήτ' ἐπιεικείᾳ, οἷς οὐδέ ἐγώ ἐῶ προσάγεσθαι, ἀπ' αὐτῶν δέ τῶν παραινουμένων πείθεσθέ μοι μυτιληναίων οὕς μέν πάχης ἀπέπεμψεν ὡς ἀδικοῦντας κρῖναι καθ' ἡσυχίαν, τούς δ' ἄλλους ἐᾶν οἰκεῖν. τάδε γάρ ἔς τε τό μέλλον ἀγαθά καί τοῖς πολεμίοις ἤδη φοβερά: ὅστις γάρ εὖ βουλεύεται πρός τούς ἐναντίους κρείσσων ἐστίν ἤ μετ' ἔργων ἰσχύος ἀνοίᾳ ἐπιών.‘ τοιαῦτα δέ ὁ διόδοτος εἶπεν. ῥηθεισῶν δέ τῶν γνωμῶν τούτων μάλιστα ἀντιπάλων πρός ἀλλήλας οἱ ἀθηναῖοι ἦλθον μέν ἐς ἀγῶνα ὅμως τῆς δόξης καί ἐγένοντο ἐν τῇ χειροτονίᾳ ἀγχώμαλοι, ἐκράτησε δέ ἡ τοῦ διοδότου. καί τριήρη εὐθύς ἄλλην ἀπέστελλον κατά σπουδήν, ὅπως μή φθασάσης τῆς προτέρας εὕρωσι διεφθαρμένην τήν πόλιν: προεῖχε δέ ἡμέρᾳ καί νυκτί μάλιστα. παρασκευασάντων δέ τῶν μυτιληναίων πρέσβεων τῇ νηί οἶνον καί ἄλφιτα καί μεγάλα ὑποσχομένων, εἰ φθάσειαν, ἐγένετο σπουδή τοῦ πλοῦ τοιαύτη ὥστε ἤσθιόν τε ἅμα ἐλαύνοντες οἴνῳ καί ἐλαίῳ ἄλφιτα πεφυραμένα, καί οἱ μέν ὕπνον ᾑροῦντο κατά μέρος, οἱ δέ ἤλαυνον. κατά τύχην δέ πνεύματος οὐδενός ἐναντιωθέντος καί τῆς μέν προτέρας νεώς οὐ σπουδῇ πλεούσης ἐπί πρᾶγμα ἀλλόκοτον, ταύτης δέ τοιούτῳ τρόπῳ ἐπειγομένης, ἡ μέν ἔφθασε τοσοῦτον ὅσον πάχητα ἀνεγνωκέναι τό ψήφισμα καί μέλλειν δράσειν τά δεδογμένα, ἡ δ' ὑστέρα αὐτῆς ἐπικατάγεται καί διεκώλυσε μή διαφθεῖραι. παρά τοσοῦτον μέν ἡ μυτιλήνη ἦλθε κινδύνου. τούς δ' ἄλλους ἄνδρας οὕς ὁ πάχης ἀπέπεμψεν ὡς αἰτιωτάτους ὄντας τῆς ἀποστάσεως κλέωνος γνώμῃ διέφθειραν οἱ ἀθηναῖοι (ἦσαν δέ ὀλίγῳ πλείους χιλίων), καί μυτιληναίων τείχη καθεῖλον καί ναῦς παρέλαβον. ὕστερον δέ φόρον μέν οὐκ ἔταξαν λεσβίοις, κλήρους δέ ποιήσαντες τῆς γῆς πλήν τῆς μηθυμναίων τρισχιλίους τριακοσίους μέν τοῖς θεοῖς ἱερούς ἐξεῖλον, ἐπί δέ τούς ἄλλους σφῶν αὐτῶν κληρούχους τούς λαχόντας ἀπέπεμψαν: οἷς ἀργύριον λέσβιοι ταξάμενοι τοῦ κλήρου ἑκάστου τοῦ ἐνιαυτοῦ δύο μνᾶς φέρειν αὐτοί εἰργάζοντο τήν γῆν. παρέλαβον δέ καί τά ἐν τῇ ἠπείρῳ πολίσματα οἱ ἀθηναῖοι ὅσων μυτιληναῖοι ἐκράτουν, καί ὑπήκουον ὕστερον ἀθηναίων. τά μέν κατά λέσβον οὕτως ἐγένετο. ἐν δέ τῷ αὐτῷ θέρει μετά τήν λέσβου ἅλωσιν ἀθηναῖοι νικίου τοῦ νικηράτου στρατηγοῦντος ἐστράτευσαν ἐπί μινῴαν τήν νῆσον, ἥ κεῖται πρό μεγάρων: ἐχρῶντο δέ αὐτῇ πύργον ἐνοικοδομήσαντες οἱ μεγαρῆς φρουρίῳ. ἐβούλετο δέ νικίας τήν φυλακήν αὐτόθεν δι' ἐλάσσονος τοῖς ἀθηναίοις καί μή ἀπό τοῦ βουδόρου καί τῆς σαλαμῖνος εἶναι, τούς τε πελοποννησίους, ὅπως μή ποιῶνται ἔκπλους αὐτόθεν λανθάνοντες τριήρων τε, οἷον καί τό πρίν γενόμενον, καί λῃστῶν ἐκπομπαῖς, τοῖς τε μεγαρεῦσιν ἅμα μηδέν ἐσπλεῖν. ἑλών οὖν ἀπό τῆς νισαίας πρῶτον δύο πύργω προύχοντε μηχαναῖς ἐκ θαλάσσης καί τόν ἔσπλουν ἐς τό μεταξύ τῆς νήσου ἐλευθερώσας ἀπετείχιζε καί τό ἐκ τῆς ἠπείρου, ᾗ κατά γέφυραν διά τενάγους ἐπιβοήθεια ἦν τῇ νήσῳ οὐ πολύ διεχούσῃ τῆς ἠπείρου. ὡς δέ τοῦτο ἐξειργάσαντο ἐν ἡμέραις ὀλίγαις, ὕστερον δή καί ἐν τῇ νήσῳ τεῖχος ἐγκαταλιπών καί φρουράν ἀνεχώρησε τῷ στρατῷ. ὑπό δέ τούς αὐτούς χρόνους τοῦ θέρους τούτου καί οἱ πλαταιῆς οὐκέτι ἔχοντες σῖτον οὐδέ δυνάμενοι πολιορκεῖσθαι ξυνέβησαν τοῖς πελοποννησίοις τοιῷδε τρόπῳ. προσέβαλλον αὐτῶν τῷ τείχει, οἱ δέ οὐκ ἐδύναντο ἀμύνεσθαι. γνούς δέ ὁ λακεδαιμόνιος ἄρχων τήν ἀσθένειαν αὐτῶν βίᾳ μέν οὐκ ἐβούλετο ἑλεῖν (εἰρημένον γάρ ἦν αὐτῷ ἐκ λακεδαίμονος, ὅπως, εἰ σπονδαί γίγνοιντό ποτε πρός ἀθηναίους καί ξυγχωροῖεν ὅσα πολέμῳ χωρία ἔχουσιν ἑκάτεροι ἀποδίδοσθαι, μή ἀνάδοτος εἴη ἡ πλάταια ὡς αὐτῶν ἑκόντων προσχωρησάντων), προσπέμπει δέ αὐτοῖς κήρυκα λέγοντα, εἰ βούλονται παραδοῦναι τήν πόλιν ἑκόντες τοῖς λακεδαιμονίοις καί δικασταῖς ἐκείνοις χρήσασθαι, τούς τε ἀδίκους κολάζειν, παρά δίκην δέ οὐδένα. τοσαῦτα μέν ὁ κῆρυξ εἶπεν: οἱ δέ (ἦσαν γάρ ἤδη ἐν τῷ ἀσθενεστάτῳ) παρέδοσαν τήν πόλιν. καί τούς πλαταιᾶς ἔτρεφον οἱ πελοποννήσιοι ἡμέρας τινάς, ἐν ὅσῳ οἱ ἐκ τῆς λακεδαίμονος δικασταί πέντε ἄνδρες ἀφίκοντο. ἐλθόντων δέ αὐτῶν κατηγορία μέν οὐδεμία προυτέθη, ἠρώτων δέ αὐτούς ἐπικαλεσάμενοι τοσοῦτον μόνον, εἴ τι λακεδαιμονίους καί τούς ξυμμάχους ἐν τῷ πολέμῳ τῷ καθεστῶτι ἀγαθόν [τι] εἰργασμένοι εἰσίν. οἱ δ' ἔλεγον αἰτησάμενοι μακρότερα εἰπεῖν καί προτάξαντες σφῶν αὐτῶν ἀστύμαχόν τε τόν ἀσωπολάου καί λάκωνα τόν αἰειμνήστου πρόξενον ὄντα λακεδαιμονίων: καί ἐπελθόντες ἔλεγον τοιάδε. ’τήν μέν παράδοσιν τῆς πόλεως, ὦ λακεδαιμόνιοι, πιστεύσαντες ὑμῖν ἐποιησάμεθα, οὐ τοιάνδε δίκην οἰόμενοι ὑφέξειν, νομιμωτέραν δέ τινα ἔσεσθαι, καί ἐν δικασταῖς οὐκ ἄν ἄλλοις δεξάμενοι, ὥσπερ καί ἐσμέν, γενέσθαι [ἤ ὑμῖν], ἡγούμενοι τό ἴσον μάλιστ' ἄν φέρεσθαι. νῦν δέ φοβούμεθα μή ἀμφοτέρων ἅμα ἡμαρτήκαμεν: τόν τε γάρ ἀγῶνα περί τῶν δεινοτάτων εἶναι εἰκότως ὑποπτεύομεν καί ὑμᾶς μή οὐ κοινοί ἀποβῆτε, τεκμαιρόμενοι προκατηγορίας τε ἡμῶν οὐ προγεγενημένης ᾗ χρή ἀντειπεῖν (ἀλλ' αὐτοί λόγον ᾐτησάμεθα) τό τε ἐπερώτημα βραχύ ὄν, ᾧ τά μέν ἀληθῆ ἀποκρίνασθαι ἐναντία γίγνεται, τά δέ ψευδῆ ἔλεγχον ἔχει. πανταχόθεν δέ ἄποροι καθεστῶτες ἀναγκαζόμεθα καί ἀσφαλέστερον δοκεῖ εἶναι εἰπόντας τι κινδυνεύειν: καί γάρ ὁ μή ῥηθείς λόγος τοῖς ὧδ' ἔχουσιν αἰτίαν ἄν παράσχοι ὡς, εἰ ἐλέχθη, σωτήριος ἄν ἦν. χαλεπῶς δέ ἔχει ἡμῖν πρός τοῖς ἄλλοις καί ἡ πειθώ. ἀγνῶτες μέν γάρ ὄντες ἀλλήλων ἐπεσενεγκάμενοι μαρτύρια ὧν ἄπειροι ἦτε ὠφελούμεθ' ἄν: νῦν δέ πρός εἰδότας πάντα λελέξεται, καί δέδιμεν οὐχί μή προκαταγνόντες ἡμῶν τάς ἀρετάς ἥσσους εἶναι τῶν ὑμετέρων ἔγκλημα αὐτό ποιῆτε, ἀλλά μή ἄλλοις χάριν φέροντες ἐπί διεγνωσμένην κρίσιν καθιστώμεθα. παρεχόμενοι δέ ὅμως ἅ ἔχομεν δίκαια πρός τε τά θηβαίων διάφορα καί ἐς ὑμᾶς καί τούς ἄλλους ἕλληνας, τῶν εὖ δεδραμένων ὑπόμνησιν ποιησόμεθα καί πείθειν πειρασόμεθα. ‘φαμέν γάρ πρός τό ἐρώτημα τό βραχύ, εἴ τι λακεδαιμονίους καί τούς ξυμμάχους ἐν τῷ πολέμῳ τῷδε ἀγαθόν πεποιήκαμεν, εἰ μέν ὡς πολεμίους ἐρωτᾶτε, οὐκ ἀδικεῖσθαι ὑμᾶς μή εὖ παθόντας, φίλους δέ νομίζοντας αὐτούς ἁμαρτάνειν μᾶλλον τούς ἡμῖν ἐπιστρατεύσαντας. τά δ' ἐν τῇ εἰρήνῃ καί πρός τόν μῆδον ἀγαθοί γεγενήμεθα, τήν μέν οὐ λύσαντες νῦν πρότεροι, τῷ δέ ξυνεπιθέμενοι τότε ἐς ἐλευ θερίαν τῆς ἑλλάδος μόνοι βοιωτῶν. καί γάρ ἠπειρῶταί τε ὄντες ἐναυμαχήσαμεν ἐπ' ἀρτεμισίῳ, μάχῃ τε τῇ ἐν τῇ ἡμετέρᾳ γῇ γενομένῃ παρεγενόμεθα ὑμῖν τε καί παυσανίᾳ: εἴ τέ τι ἄλλο κατ' ἐκεῖνον τόν χρόνον ἐγένετο ἐπικίνδυνον τοῖς ἕλλησι, πάντων παρά δύναμιν μετέσχομεν. καί ὑμῖν, ὦ λακεδαιμόνιοι, ἰδίᾳ, ὅτεπερ δή μέγιστος φόβος περιέστη τήν σπάρτην μετά τόν σεισμόν τῶν ἐς ἰθώμην εἱλώτων ἀποστάντων, τό τρίτον μέρος ἡμῶν αὐτῶν ἐξεπέμψαμεν ἐς ἐπικουρίαν: ὧν οὐκ εἰκός ἀμνημονεῖν. ’καί τά μέν παλαιά καί μέγιστα τοιοῦτοι ἠξιώσαμεν εἶναι, πολέμιοι δέ ἐγενόμεθα ὕστερον. ὑμεῖς δέ αἴτιοι: δεομένων γάρ ξυμμαχίας ὅτε θηβαῖοι ἡμᾶς ἐβιάσαντο, ὑμεῖς ἀπεώσασθε καί πρός ἀθηναίους ἐκελεύετε τραπέσθαι ὡς ἐγγύς ὄντας, ὑμῶν δέ μακράν ἀποικούντων. ἐν μέντοι τῷ πολέμῳ οὐδέν ἐκπρεπέστερον ὑπό ἡμῶν οὔτε ἐπάθετε οὔτε ἐμελλήσατε. εἰ δ' ἀποστῆναι ἀθηναίων οὐκ ἠθελήσαμεν ὑμῶν κελευσάντων, οὐκ ἠδικοῦμεν: καί γάρ ἐκεῖνοι ἐβοήθουν ἡμῖν ἐναντία θηβαίοις ὅτε ὑμεῖς ἀπωκνεῖτε, καί προδοῦναι αὐτούς οὐκέτι ἦν καλόν, ἄλλως τε καί οὕς εὖ παθών τις καί αὐτός δεόμενος προσηγάγετο ξυμμάχους καί πολιτείας μετέλαβεν, ἰέναι δέ ἐς τά παραγγελλόμενα εἰκός ἦν προθύμως. ἅ δέ ἑκάτεροι ἐξηγεῖσθε τοῖς ξυμμάχοις, οὐχ οἱ ἑπόμενοι αἴτιοι εἴ τι μή καλῶς ἐδρᾶτο, ἀλλ' οἱ ἄγοντες ἐπί τά μή ὀρθῶς ἔχοντα. ‘θηβαῖοι δέ πολλά μέν καί ἄλλα ἡμᾶς ἠδίκησαν, τό δέ τελευταῖον αὐτοί ξύνιστε, δι' ὅπερ καί τάδε πάσχομεν. πόλιν γάρ αὐτούς τήν ἡμετέραν καταλαμβάνοντας ἐν σπονδαῖς καί προσέτι ἱερομηνίᾳ ὀρθῶς τε ἐτιμωρησάμεθα κατά τόν πᾶσι νόμον καθεστῶτα, τόν ἐπιόντα πολέμιον ὅσιον εἶναι ἀμύνεσθαι, καί νῦν οὐκ ἄν εἰκότως δι' αὐτούς βλαπτοίμεθα. εἰ γάρ τῷ αὐτίκα χρησίμῳ ὑμῶν τε καί ἐκείνων πολεμίῳ τό δίκαιον λήψεσθε, τοῦ μέν ὀρθοῦ φανεῖσθε οὐκ ἀληθεῖς κριταί ὄντες, τό δέ ξυμφέρον μᾶλλον θεραπεύοντες. καίτοι εἰ νῦν ὑμῖν ὠφέλιμοι δοκοῦσιν εἶναι, πολύ καί ἡμεῖς καί οἱ ἄλλοι ἕλληνες μᾶλλον τότε ὅτε ἐν μείζονι κινδύνῳ ἦτε. νῦν μέν γάρ ἑτέροις ὑμεῖς ἐπέρχεσθε δεινοί, ἐν ἐκείνῳ δέ τῷ καιρῷ, ὅτε πᾶσι δουλείαν ἐπέφερεν ὁ βάρβαρος, οἵδε μετ' αὐτοῦ ἦσαν. καί δίκαιον ἡμῶν τῆς νῦν ἁμαρτίας, εἰ ἄρα ἡμάρτηταί τι, ἀντιθεῖναι τήν τότε προθυμίαν: καί μείζω τε πρός ἐλάσσω εὑρήσετε καί ἐν καιροῖς οἷς σπάνιον ἦν τῶν ἑλλήνων τινά ἀρετήν τῇ ξέρξου δυνάμει ἀντιτάξασθαι, ἐπῃνοῦντό τε μᾶλλον οἱ μή τά ξύμφορα πρός τήν ἔφοδον αὑτοῖς ἀσφαλείᾳ πράσσοντες, ἐθέλοντες δέ τολμᾶν μετά κινδύνων τά βέλτιστα. ὧν ἡμεῖς γενόμενοι καί τιμηθέντες ἐς τά πρῶτα νῦν ἐπί τοῖς αὐτοῖς δέδιμεν μή διαφθαρῶμεν, ἀθηναίους ἑλόμενοι δικαίως μᾶλλον ἤ ὑμᾶς κερδαλέως. καίτοι χρή ταὐτά περί τῶν αὐτῶν ὁμοίως φαίνεσθαι γιγνώσκοντας, καί τό ξυμφέρον μή ἄλλο τι νομίσαι ἤ τῶν ξυμμάχων τοῖς ἀγαθοῖς ὅταν αἰεί βέβαιον τήν χάριν τῆς ἀρετῆς ἔχωσι καί τό παραυτίκα που ὑμῖν ὠφέλιμον καθιστῆται. ’προσκέψασθέ τε ὅτι νῦν μέν παράδειγμα τοῖς πολλοῖς τῶν ἑλλήνων ἀνδραγαθίας νομίζεσθε: εἰ δέ περί ἡμῶν γνώσεσθε μή τά εἰκότα (οὐ γάρ ἀφανῆ κρινεῖτε τήν δίκην τήνδε, ἐπαινούμενοι δέ περί οὐδ' ἡμῶν μεμπτῶν), ὁρᾶτε ὅπως μή οὐκ ἀποδέξωνται ἀνδρῶν ἀγαθῶν πέρι αὐτούς ἀμείνους ὄντας ἀπρεπές τι ἐπιγνῶναι, οὐδέ πρός ἱεροῖς τοῖς κοινοῖς σκῦλα ἀπό ἡμῶν τῶν εὐεργετῶν τῆς ἑλλάδος ἀνατεθῆναι. δεινόν δέ δόξει εἶναι πλάταιαν λακεδαιμονίους πορθῆσαι, καί τούς μέν πατέρας ἀναγράψαι ἐς τόν τρίποδα τόν ἐν δελφοῖς δι' ἀρετήν τήν πόλιν, ὑμᾶς δέ καί ἐκ παντός τοῦ ἑλληνικοῦ πανοικεσίᾳ διά θηβαίους ἐξαλεῖψαι. ἐς τοῦτο γάρ δή ξυμφορᾶς προκεχωρήκαμεν, οἵτινες μήδων τε κρατησάντων ἀπωλλύμεθα καί νῦν ἐν ὑμῖν τοῖς πρίν φιλτάτοις θηβαίων ἡσσώμεθα καί δύο ἀγῶνας τούς μεγίστους ὑπέστημεν, τότε μέν, τήν πόλιν εἰ μή παρέδομεν, λιμῷ διαφθαρῆναι, νῦν δέ θανάτου δίκῃ κρίνεσθαι. καί περιεώσμεθα ἐκ πάντων πλαταιῆς οἱ παρά δύναμιν πρόθυμοι ἐς τούς ἕλληνας ἐρῆμοι καί ἀτιμώρητοι: καί οὔτε τῶν τότε ξυμμάχων ὠφελεῖ οὐδείς, ὑμεῖς τε, ὦ λακεδαιμόνιοι, ἡ μόνη ἐλπίς, δέδιμεν μή οὐ βέβαιοι ἦτε. ‘καίτοι ἀξιοῦμέν γε καί θεῶν ἕνεκα τῶν ξυμμαχικῶν ποτέ γενομένων καί τῆς ἀρετῆς τῆς ἐς τούς ἕλληνας καμφθῆναι ὑμᾶς καί μεταγνῶναι εἴ τι ὑπό θηβαίων ἐπείσθητε, τήν τε δωρεάν ἀνταπαιτῆσαι αὐτούς μή κτείνειν οὕς μή ὑμῖν πρέπει, σώφρονά τε ἀντί αἰσχρᾶς κομίσασθαι χάριν, καί μή ἡδονήν δόντας ἄλλοις κακίαν αὐτούς ἀντιλαβεῖν: βραχύ γάρ τό τά ἡμέτερα σώματα διαφθεῖραι, ἐπίπονον δέ τήν δύσκλειαν αὐτοῦ ἀφανίσαι. οὐκ ἐχθρούς γάρ ἡμᾶς εἰκότως τιμωρήσεσθε, ἀλλ' εὔνους, κατ' ἀνάγκην πολεμήσαντας. ὥστε καί τῶν σωμάτων ἄδειαν ποιοῦντες ὅσια ἄν δικάζοιτε καί προνοοῦντες ὅτι ἑκόντας τε ἐλάβετε καί χεῖρας προϊσχομένους (ὁ δέ νόμος τοῖς ἕλλησι μή κτείνειν τούτους), ἔτι δέ καί εὐεργέτας γεγενημένους διά παντός. ἀποβλέψατε γάρ ἐς πατέρων τῶν ὑμετέρων θήκας, οὕς ἀποθανόντας ὑπό μήδων καί ταφέντας ἐν τῇ ἡμετέρᾳ ἐτιμῶμεν κατά ἔτος ἕκαστον δημοσίᾳ ἐσθήμασί τε καί τοῖς ἄλλοις νομίμοις, ὅσα τε ἡ γῆ ἡμῶν ἀνεδίδου ὡραῖα, πάντων ἀπαρχάς ἐπιφέροντες, εὖνοι μέν ἐκ φιλίας χώρας, ξύμμαχοι δέ ὁμαίχμοις ποτέ γενομένοις. ὧν ὑμεῖς τοὐναντίον ἄν δράσαιτε μή ὀρθῶς γνόντες. σκέψασθέ τε: παυσανίας μέν γάρ ἔθαπτεν αὐτούς νομίζων ἐν γῇ τε φιλίᾳ τιθέναι καί παρ' ἀνδράσι τοιούτοις: ὑμεῖς δέ εἰ κτενεῖτε ἡμᾶς καί χώραν τήν πλαταιίδα θηβαΐδα ποιήσετε, τί ἄλλο ἤ ἐν πολεμίᾳ τε καί παρά τοῖς αὐθένταις πατέρας τούς ὑμετέρους καί ξυγγενεῖς ἀτίμους γερῶν ὧν νῦν ἴσχουσι καταλείψετε; πρός δέ καί γῆν ἐν ᾗ ἠλευθερώθησαν οἱ ἕλληνες δουλώσετε, ἱερά τε θεῶν οἷς εὐξάμενοι μήδων ἐκράτησαν ἐρημοῦτε καί θυσίας τάς πατρίους τῶν ἑσσαμένων καί κτισάντων ἀφαιρήσεσθε. ’οὐ πρός τῆς ὑμετέρας δόξης, ὦ λακεδαιμόνιοι, τάδε, οὔτε ἐς τά κοινά τῶν ἑλλήνων νόμιμα καί ἐς τούς προγόνους ἁμαρτάνειν οὔτε ἡμᾶς τούς εὐεργέτας ἀλλοτρίας ἕνεκα ἔχθρας μή αὐτούς ἀδικηθέντας διαφθεῖραι, φείσασθαι δέ καί ἐπικλασθῆναι τῇ γνώμῃ οἴκτῳ σώφρονι λαβόντας, μή ὧν πεισόμεθα μόνον δεινότητα κατανοοῦντας, ἀλλ' οἷοί τε ἄν ὄντες πάθοιμεν καί ὡς ἀστάθμητον τό τῆς ξυμφορᾶς ᾧτινί ποτ' ἄν καί ἀναξίῳ ξυμπέσοι. ἡμεῖς τε, ὡς πρέπον ἡμῖν καί ὡς ἡ χρεία προάγει, αἰτούμεθα ὑμᾶς, θεούς τούς ὁμοβωμίους καί κοινούς τῶν ἑλλήνων ἐπιβοώμενοι, πεῖσαι τάδε: προφερόμενοι ὅρκους οὕς οἱ πατέρες ὑμῶν ὤμοσαν μή ἀμνημονεῖν ἱκέται γιγνόμεθα ὑμῶν τῶν πατρῴων τάφων καί ἐπικαλούμεθα τούς κεκμηκότας μή γενέσθαι ὑπό θηβαίοις μηδέ τοῖς ἐχθίστοις φίλτατοι ὄντες παραδοθῆναι. ἡμέρας τε ἀναμιμνῄσκομεν ἐκείνης ᾗ τά λαμπρότατα μετ' αὐτῶν πράξαντες νῦν ἐν τῇδε τά δεινότατα κινδυνεύομεν παθεῖν. ὅπερ δέ ἀναγκαῖόν τε καί χαλεπώτατον τοῖς ὧδε ἔχουσι, λόγου τελευτᾶν, διότι καί τοῦ βίου ὁ κίνδυνος ἐγγύς μετ' αὐτοῦ, παυόμενοι λέγομεν ἤδη ὅτι οὐ θηβαίοις παρέδομεν τήν πόλιν (εἱλόμεθα γάρ ἄν πρό γε τούτου τῷ αἰσχίστῳ ὀλέθρῳ λιμῷ τελευτῆσαι), ὑμῖν δέ πιστεύσαντες προσήλθομεν (καί δίκαιον, εἰ μή πείθομεν, ἐς τά αὐτά καταστήσαντας τόν ξυντυχόντα κίνδυνον ἐᾶσαι ἡμᾶς αὐτούς ἑλέσθαι), ἐπισκήπτομέν τε ἅμα μή πλαταιῆς ὄντες οἱ προθυμότατοι περί τούς ἕλληνας γενόμενοι θηβαίοις τοῖς ἡμῖν ἐχθίστοις ἐκ τῶν ὑμετέρων χειρῶν καί τῆς ὑμετέρας πίστεως ἱκέται ὄντες, ὦ λακεδαιμόνιοι, παραδοθῆναι, γενέσθαι δέ σωτῆρας ἡμῶν καί μή τούς ἄλλους ἕλληνας ἐλευθεροῦντας ἡμᾶς διολέσαι.‘ τοιαῦτα μέν οἱ πλαταιῆς εἶπον. οἱ δέ θηβαῖοι δείσαντες πρός τόν λόγον αὐτῶν μή οἱ λακεδαιμόνιοί τι ἐνδῶσι, παρελθόντες ἔφασαν καί αὐτοί βούλεσθαι εἰπεῖν, ἐπειδή καί ἐκείνοις παρά γνώμην τήν αὑτῶν μακρότερος λόγος ἐδόθη τῆς πρός τό ἐρώτημα ἀποκρίσεως. ὡς δ' ἐκέλευσαν, ἔλεγον τοιάδε. ’τούς μέν λόγους οὐκ ἄν ᾐτησάμεθα εἰπεῖν, εἰ καί αὐτοί βραχέως τό ἐρωτηθέν ἀπεκρίναντο καί μή ἐπί ἡμᾶς τραπόμενοι κατηγορίαν ἐποιήσαντο καί περί αὑτῶν ἔξω τῶν προκειμένων καί ἅμα οὐδέ ᾐτιαμένων πολλήν τήν ἀπολογίαν καί ἔπαινον ὧν οὐδείς ἐμέμψατο. νῦν δέ πρός μέν τά ἀντειπεῖν δεῖ, τῶν δέ ἔλεγχον ποιήσασθαι, ἵνα μήτε ἡ ἡμετέρα αὐτούς κακία ὠφελῇ μήτε ἡ τούτων δόξα, τό δ' ἀληθές περί ἀμφοτέρων ἀκούσαντες κρίνητε. ‘ἡμεῖς δέ αὐτοῖς διάφοροι ἐγενόμεθα πρῶτον ὅτι ἡμῶν κτισάντων πλάταιαν ὕστερον τῆς ἄλλης βοιωτίας καί ἄλλα χωρία μετ' αὐτῆς, ἅ ξυμμείκτους ἀνθρώπους ἐξελάσαντες ἔσχομεν, οὐκ ἠξίουν οὗτοι, ὥσπερ ἐτάχθη τό πρῶτον, ἡγεμονεύεσθαι ὑφ' ἡμῶν, ἔξω δέ τῶν ἄλλων βοιωτῶν παραβαίνοντες τά πάτρια, ἐπειδή προσηναγκάζοντο, προσεχώρησαν πρός ἀθηναίους καί μετ' αὐτῶν πολλά ἡμᾶς ἔβλαπτον, ἀνθ' ὧν καί ἀντέπασχον. ’ἐπειδή δέ καί ὁ βάρβαρος ἦλθεν ἐπί τήν ἑλλάδα, φασί μόνοι βοιωτῶν οὐ μηδίσαι, καί τούτῳ μάλιστα αὐτοί τε ἀγάλλονται καί ἡμᾶς λοιδοροῦσιν. ἡμεῖς δέ μηδίσαι μέν αὐτούς οὔ φαμεν διότι οὐδ' ἀθηναίους, τῇ μέντοι αὐτῇ ἰδέᾳ ὕστερον ἰόντων ἀθηναίων ἐπί τούς ἕλληνας μόνους αὖ βοιωτῶν ἀττικίσαι. καίτοι σκέψασθε ἐν οἵῳ εἴδει ἑκάτεροι ἡμῶν τοῦτο ἔπραξαν. ἡμῖν μέν γάρ ἡ πόλις τότε ἐτύγχανεν οὔτε κατ' ὀλιγαρχίαν ἰσόνομον πολιτεύουσα οὔτε κατά δημοκρατίαν: ὅπερ δέ ἐστι νόμοις μέν καί τῷ σωφρονεστάτῳ ἐναντιώτατον, ἐγγυτάτω δέ τυράννου, δυναστεία ὀλίγων ἀνδρῶν εἶχε τά πράγματα. καί οὗτοι ἰδίας δυνάμεις ἐλπίσαντες ἔτι μᾶλλον σχήσειν εἰ τά τοῦ μήδου κρατήσειε, κατέχοντες ἰσχύι τό πλῆθος ἐπηγάγοντο αὐτόν: καί ἡ ξύμπασα πόλις οὐκ αὐτοκράτωρ οὖσα ἑαυτῆς τοῦτ' ἔπραξεν, οὐδ' ἄξιον αὐτῇ ὀνειδίσαι ὧν μή μετά νόμων ἥμαρτεν. ἐπειδή γοῦν ὅ τε μῆδος ἀπῆλθε καί τούς νόμους ἔλαβε, σκέψασθαι χρή, ἀθηναίων ὕστερον ἐπιόντων τήν τε ἄλλην ἑλλάδα καί τήν ἡμετέραν χώραν πειρωμένων ὑφ' αὑτοῖς ποιεῖσθαι καί κατά στάσιν ἤδη ἐχόντων αὐτῆς τά πολλά, εἰ μαχόμενοι ἐν κορωνείᾳ καί νικήσαντες αὐτούς ἠλευθερώσαμεν τήν βοιωτίαν καί τούς ἄλλους νῦν προθύμως ξυνελευθεροῦμεν, ἵππους τε παρέχοντες καί παρασκευήν ὅσην οὐκ ἄλλοι τῶν ξυμμάχων. ‘καί τά μέν ἐς τόν μηδισμόν τοσαῦτα ἀπολογούμεθα: ὡς δέ ὑμεῖς μᾶλλόν τε ἠδικήκατε τούς ἕλληνας καί ἀξιώτεροί ἐστε πάσης ζημίας, πειρασόμεθα ἀποφαίνειν. ἐγένεσθε ἐπί τῇ ἡμετέρᾳ τιμωρίᾳ, ὡς φατέ, ἀθηναίων ξύμμαχοι καί πολῖται. οὐκοῦν χρῆν τά πρός ἡμᾶς μόνον ὑμᾶς ἐπάγεσθαι αὐτούς καί μή ξυνεπιέναι μετ' αὐτῶν ἄλλοις, ὑπάρχον γε ὑμῖν, εἴ τι καί ἄκοντες προσήγεσθε ὑπ' ἀθηναίων, τῆς τῶν λακεδαιμονίων τῶνδε ἤδη ἐπί τῷ μήδῳ ξυμμαχίας γεγενημένης, ἥν αὐτοί μάλιστα προβάλλεσθε: ἱκανή γε ἦν ἡμᾶς τε ὑμῶν ἀποτρέπειν, καί, τό μέγιστον, ἀδεῶς παρέχειν βουλεύεσθαι. ἀλλ' ἑκόντες καί οὐ βιαζόμενοι ἔτι εἵλεσθε μᾶλλον τά ἀθηναίων. καί λέγετε ὡς αἰσχρόν ἦν προδοῦναι τούς εὐεργέτας: πολύ δέ γε αἴσχιον καί ἀδικώτερον τούς πάντας ἕλληνας καταπροδοῦναι, οἷς ξυνωμόσατε, ἤ ἀθηναίους μόνους, τούς μέν καταδουλουμένους τήν ἑλλάδα, τούς δέ ἐλευθεροῦντας. καί οὐκ ἴσην αὐτοῖς τήν χάριν ἀνταπέδοτε οὐδέ αἰσχύνης ἀπηλλαγμένην: ὑμεῖς μέν γάρ ἀδικούμενοι αὐτούς, ὡς φατέ, ἐπηγάγεσθε, τοῖς δέ ἀδικοῦσιν ἄλλους ξυνεργοί κατέστητε. καίτοι τάς ὁμοίας χάριτας μή ἀντιδιδόναι αἰσχρόν μᾶλλον ἤ τάς μετά δικαιοσύνης μέν ὀφειληθείσας, ἐς ἀδικίαν δέ ἀποδιδομένας. δῆλόν τε ἐποιήσατε οὐδέ τότε τῶν ἑλλήνων ἕνεκα μόνοι οὐ μηδίσαντες, ἀλλ' ὅτι οὐδ' ἀθηναῖοι, ὑμεῖς δέ τοῖς μέν ταὐτά βουλόμενοι ποιεῖν, τοῖς δέ τἀναντία. καί νῦν ἀξιοῦτε, ἀφ' ὧν δι' ἑτέρους ἐγένεσθε ἀγαθοί, ἀπό τούτων ὠφελεῖσθαι. ἀλλ' οὐκ εἰκός: ὥσπερ δέ ἀθηναίους εἵλεσθε, τούτοις ξυναγωνίζεσθε, καί μή προφέρετε τήν τότε γενομένην ξυνωμοσίαν ὡς χρή ἀπ' αὐτῆς νῦν σῴζεσθαι. ἀπελίπετε γάρ αὐτήν καί παραβάντες ξυγκατεδουλοῦσθε μᾶλλον αἰγινήτας καί ἄλλους τινάς τῶν ξυνομοσάντων ἤ διεκωλύετε, καί ταῦτα οὔτε ἄκοντες ἔχοντές τε τούς νόμους οὕσπερ μέχρι τοῦ δεῦρο καί οὐδενός ὑμᾶς βιασαμένου ὥσπερ ἡμᾶς. τήν τελευταίαν τε πρίν περιτειχίζεσθαι πρόκλησιν ἐς ἡσυχίαν ἡμῶν, ὥστε μηδετέροις ἀμύνειν, οὐκ ἐδέχεσθε. τίνες ἄν οὖν ὑμῶν δικαιότερον πᾶσι τοῖς ἕλλησι μισοῖντο, οἵτινες ἐπί τῷ ἐκείνων κακῷ ἀνδραγαθίαν προύθεσθε; καί ἅ μέν ποτε χρηστοί ἐγένεσθε, ὡς φατέ, οὐ προσήκοντα νῦν ἐπεδείξατε, ἅ δέ ἡ φύσις αἰεί ἐβούλετο, ἐξηλέγχθη ἐς τό ἀληθές: μετά γάρ ἀθηναίων ἄδικον ὁδόν ἰόντων ἐχωρήσατε. ’τά μέν οὖν ἐς τόν ἡμέτερόν τε ἀκούσιον μηδισμόν καί τόν ὑμέτερον ἑκούσιον ἀττικισμόν τοιαῦτα ἀποφαίνομεν: ἅ δέ τελευταῖά φατε ἀδικηθῆναι, παρανόμως γάρ ἐλθεῖν ἡμᾶς ἐν σπονδαῖς καί ἱερομηνίᾳ ἐπί τήν ὑμετέραν πόλιν, οὐ νομίζομεν οὐδ' ἐν τούτοις ὑμῶν μᾶλλον ἁμαρτεῖν. εἰ μέν γάρ ἡμεῖς αὐτοί πρός τε τήν πόλιν ἐλθόντες ἐμαχόμεθα καί τήν γῆν ἐδῃοῦμεν ὡς πολέμιοι, ἀδικοῦμεν: εἰ δέ ἄνδρες ὑμῶν οἱ πρῶτοι καί χρήμασι καί γένει, βουλόμενοι τῆς μέν ἔξω ξυμμαχίας ὑμᾶς παῦσαι, ἐς δέ τά κοινά τῶν πάντων βοιωτῶν πάτρια καταστῆσαι, ἐπεκαλέσαντο ἑκόντες, τί ἀδικοῦμεν; οἱ γάρ ἄγοντες παρανομοῦσι μᾶλλον τῶν ἑπομένων. ἀλλ' οὔτ' ἐκεῖνοι, ὡς ἡμεῖς κρίνομεν, οὔτε ἡμεῖς: πολῖται δέ ὄντες ὥσπερ ὑμεῖς καί πλείω παραβαλλόμενοι, τό ἑαυτῶν τεῖχος ἀνοίξαντες καί ἐς τήν αὑτῶν πόλιν φιλίως, οὐ πολεμίως κομίσαντες ἐβούλοντο τούς τε ὑμῶν χείρους μηκέτι μᾶλλον γενέσθαι τούς τε ἀμείνους τά ἄξια ἔχειν, σωφρονισταί ὄντες τῆς γνώμης καί τῶν σωμάτων τήν πόλιν οὐκ ἀλλοτριοῦντες ἀλλ' ἐς τήν ξυγγένειαν οἰκειοῦντες, ἐχθρούς οὐδενί καθιστάντες, ἅπασι δ' ὁμοίως ἐνσπόνδους. τεκμήριον δέ ὡς οὐ πολεμίως ἐπράσσομεν: οὔτε γάρ ἠδικήσαμεν οὐδένα, προείπομέν τε τόν βουλόμενον κατά τά τῶν πάντων βοιωτῶν πάτρια πολιτεύειν ἰέναι πρός ἡμᾶς. καί ὑμεῖς ἄσμενοι χωρήσαντες καί ξύμβασιν ποιησάμενοι τό μέν πρῶτον ἡσυχάζετε, ὕστερον δέ κατανοήσαντες ἡμᾶς ὀλίγους ὄντας, εἰ ἄρα καί ἐδοκοῦμέν τι ἀνεπιεικέστερον πρᾶξαι οὐ μετά τοῦ πλήθους ὑμῶν ἐσελθόντες, τά μέν ὁμοῖα οὐκ ἀνταπέδοτε ἡμῖν, μήτε νεωτερίσαι ἔργῳ λόγοις τε πείθειν ὥστε ἐξελθεῖν, ἐπιθέμενοι δέ παρά τήν ξύμβασιν, οὕς μέν ἐν χερσίν ἀπεκτείνατε, οὐχ ὁμοίως ἀλγοῦμεν (κατά νόμον γάρ δή τινα ἔπασχον), οὕς δέ χεῖρας προϊσχομένους καί ζωγρήσαντες ὑποσχόμενοί τε ἡμῖν ὕστερον μή κτενεῖν παρανόμως διεφθείρατε, πῶς οὐ δεινά εἴργασθε; καί ταῦτα τρεῖς ἀδικίας ἐν ὀλίγῳ πράξαντες, τήν τε λυθεῖσαν ὁμολογίαν καί τῶν ἀνδρῶν τόν ὕστερον θάνατον καί τήν περί αὐτῶν ἡμῖν μή κτενεῖν ψευσθεῖσαν ὑπόσχεσιν, ἤν τά ἐν τοῖς ἀγροῖς ὑμῖν μή ἀδικῶμεν, ὅμως φατέ ἡμᾶς παρανομῆσαι καί αὐτοί ἀξιοῦτε μή ἀντιδοῦναι δίκην. οὔκ, ἤν γε οὗτοι τά ὀρθά γιγνώσκωσιν: πάντων δέ αὐτῶν ἕνεκα κολασθήσεσθε. ‘καί ταῦτα, ὦ λακεδαιμόνιοι, τούτου ἕνεκα ἐπεξήλθομεν καί ὑπέρ ὑμῶν καί ἡμῶν, ἵνα ὑμεῖς μέν εἰδῆτε δικαίως αὐτῶν καταγνωσόμενοι, ἡμεῖς δέ ἔτι ὁσιώτερον τετιμωρημένοι. καί μή παλαιάς ἀρετάς, εἴ τις ἄρα καί ἐγένετο, ἀκούοντες ἐπικλασθῆτε, ἅς χρή τοῖς μέν ἀδικουμένοις ἐπικούρους εἶναι, τοῖς δέ αἰσχρόν τι δρῶσι διπλασίας ζημίας, ὅτι οὐκ ἐκ προσηκόντων ἁμαρτάνουσιν. μηδέ ὀλοφυρμῷ καί οἴκτῳ ὠφελείσθων, πατέρων τε τάφους τῶν ὑμετέρων ἐπιβοώμενοι καί τήν σφετέραν ἐρημίαν. καί γάρ ἡμεῖς ἀνταποφαίνομεν πολλῷ δεινότερα παθοῦσαν τήν ὑπό τούτων ἡλικίαν ἡμῶν διεφθαρμένην, ὧν πατέρες οἱ μέν πρός ὑμᾶς τήν βοιωτίαν ἄγοντες ἀπέθανον ἐν κορωνείᾳ, οἱ δέ πρεσβῦται λελειμμένοι καί οἰκίαι ἐρῆμοι πολλῷ δικαιοτέραν ὑμῶν ἱκετείαν ποιοῦνται τούσδε τιμωρήσασθαι. οἴκτου τε ἀξιώτεροι τυγχάνειν οἱ ἀπρεπές τι πάσχοντες τῶν ἀνθρώπων, οἱ δέ δικαίως, ὥσπερ οἵδε, τά ἐναντία ἐπίχαρτοι εἶναι. καί τήν νῦν ἐρημίαν δι' ἑαυτούς ἔχουσιν: τούς γάρ ἀμείνους ξυμμάχους ἑκόντες ἀπεώσαντο. παρενόμησάν τε οὐ προπαθόντες ὑφ' ἡμῶν, μίσει δέ πλέον ἤ δίκῃ κρίναντες καί οὐκ ἀνταποδόντες νῦν τήν ἴσην τιμωρίαν: ἔννομα γάρ πείσονται καί οὐχί ἐκ μάχης χεῖρας προϊσχόμενοι, ὥσπερ φασίν, ἀλλ' ἀπό ξυμβάσεως ἐς δίκην σφᾶς αὐτούς παραδόντες. ἀμύνατε οὖν, ὦ λακεδαιμόνιοι, καί τῷ τῶν ἑλλήνων νόμῳ ὑπό τῶνδε παραβαθέντι, καί ἡμῖν ἄνομα παθοῦσιν ἀνταπόδοτε χάριν δικαίαν ὧν πρόθυμοι γεγενήμεθα, καί μή τοῖς τῶνδε λόγοις περιωσθῶμεν ἐν ὑμῖν, ποιήσατε δέ τοῖς ἕλλησι παράδειγμα οὐ λόγων τούς ἀγῶνας προθήσοντες ἀλλ' ἔργων, ὧν ἀγαθῶν μέν ὄντων βραχεῖα ἡ ἀπαγγελία ἀρκεῖ, ἁμαρτανομένων δέ λόγοι ἔπεσι κοσμηθέντες προκαλύμματα γίγνονται. ἀλλ' ἤν οἱ ἡγεμόνες, ὥσπερ νῦν ὑμεῖς, κεφαλαιώσαντες πρός τούς ξύμπαντας διαγνώμας ποιήσησθε, ἧσσόν τις ἐπ' ἀδίκοις ἔργοις λόγους καλούς ζητήσει.’ τοιαῦτα δέ οἱ θηβαῖοι εἶπον. οἱ δέ λακεδαιμόνιοι δικασταί νομίζοντες τό ἐπερώτημα σφίσιν ὀρθῶς ἕξειν, εἴ τι ἐν τῷ πολέμῳ ὑπ' αὐτῶν ἀγαθόν πεπόνθασι, διότι τόν τε ἄλλον χρόνον ἠξίουν δῆθεν αὐτούς κατά τάς παλαιάς παυσανίου μετά τόν μῆδον σπονδάς ἡσυχάζειν καί ὅτε ὕστερον ἅ πρό τοῦ περιτειχίζεσθαι προείχοντο αὐτοῖς, κοινούς εἶναι κατ' ἐκεῖνα, ὡς οὐκ ἐδέξαντο, ἡγούμενοι τῇ ἑαυτῶν δικαίᾳ βουλήσει ἔκσπονδοι ἤδη ὑπ' αὐτῶν κακῶς πεπονθέναι, αὖθις τό αὐτό ἕνα ἕκαστον παραγαγόντες καί ἐρωτῶντες, εἴ τι λακεδαιμονίους καί τούς ξυμμάχους ἀγαθόν ἐν τῷ πολέμῳ δεδρακότες εἰσίν, ὁπότε μή φαῖεν, ἀπάγοντες ἀπέκτεινον καί ἐξαίρετον ἐποιήσαντο οὐδένα. διέφθειραν δέ πλαταιῶν μέν αὐτῶν οὐκ ἐλάσσους διακοσίων, ἀθηναίων δέ πέντε καί εἴκοσιν, οἵ ξυνεπολιορκοῦντο: γυναῖκας δέ ἠνδραπόδισαν. τήν δέ πόλιν ἐνιαυτόν μέν τινα [θηβαῖοι] μεγαρέων ἀνδράσι κατά στάσιν ἐκπεπτωκόσι καί ὅσοι τά σφέτερα φρονοῦντες πλαταιῶν περιῆσαν ἔδοσαν ἐνοικεῖν: ὕστερον δέ καθελόντες αὐτήν ἐς ἔδαφος πᾶσαν ἐκ τῶν θεμελίων ᾠκοδόμησαν πρός τῷ ἡραίῳ καταγώγιον διακοσίων ποδῶν πανταχῇ, κύκλῳ οἰκήματα ἔχον κάτωθεν καί ἄνωθεν, καί ὀροφαῖς καί θυρώμασι τοῖς τῶν πλαταιῶν ἐχρήσαντο, καί τοῖς ἄλλοις ἅ ἦν ἐν τῷ τείχει ἔπιπλα, χαλκός καί σίδηρος, κλίνας κατασκευάσαντες ἀνέθεσαν τῇ ἥρᾳ, καί νεών ἑκατόμπεδον λίθινον ᾠκοδόμησαν αὐτῇ. τήν δέ γῆν δημοσιώσαντες ἀπεμίσθωσαν ἐπί δέκα ἔτη, καί ἐνέμοντο θηβαῖοι. σχεδόν δέ τι καί τό ξύμπαν περί πλαταιῶν οἱ λακεδαιμόνιοι οὕτως ἀποτετραμμένοι ἐγένοντο θηβαίων ἕνεκα, νομίζοντες ἐς τόν πόλεμον αὐτούς ἄρτι τότε καθιστάμενον ὠφελίμους εἶναι. καί τά μέν κατά πλάταιαν ἔτει τρίτῳ καί ἐνενηκοστῷ ἐπειδή ἀθηναίων ξύμμαχοι ἐγένοντο οὕτως ἐτελεύτησεν. αἱ δέ τεσσαράκοντα νῆες τῶν πελοποννησίων αἱ λεσβίοις βοηθοί ἐλθοῦσαι, ὡς τότε φεύγουσαι διά τοῦ πελάγους ἔκ τε τῶν ἀθηναίων ἐπιδιωχθεῖσαι καί πρός τῇ κρήτῃ χειμασθεῖσαι καί ἀπ' αὐτῆς σποράδες πρός τήν πελοπόννησον κατηνέχθησαν, καταλαμβάνουσιν ἐν τῇ κυλλήνῃ τρεῖς καί δέκα τριήρεις λευκαδίων καί ἀμπρακιωτῶν καί βρασίδαν τόν τέλλιδος ξύμβουλον ἀλκίδᾳ ἐπεληλυθότα. ἐβούλοντο γάρ οἱ λακεδαιμόνιοι, ὡς τῆς λέσβου ἡμαρτήκεσαν, πλέον τό ναυτικόν ποιήσαντες ἐς τήν κέρκυραν πλεῦσαι στασιάζουσαν, δώδεκα μέν ναυσί μόναις παρόντων ἀθηναίων περί ναύπακτον, πρίν δέ πλέον τι ἐπιβοηθῆσαι ἐκ τῶν ἀθηνῶν ναυτικόν, ὅπως προφθάσωσι, καί παρεσκευάζοντο ὅ τε βρασίδας καί ὁ ἀλκίδας πρός ταῦτα. οἱ γάρ κερκυραῖοι ἐστασίαζον, ἐπειδή οἱ αἰχμάλωτοι ἦλθον αὐτοῖς οἱ ἐκ τῶν περί ἐπίδαμνον ναυμαχιῶν ὑπό κορινθίων ἀφεθέντες, τῷ μέν λόγῳ ὀκτακοσίων ταλάντων τοῖς προξένοις διηγγυημένοι, ἔργῳ δέ πεπεισμένοι κορινθίοις κέρκυραν προσποιῆσαι. καί ἔπρασσον οὗτοι, ἕκαστον τῶν πολιτῶν μετιόντες, ὅπως ἀποστήσωσιν ἀθηναίων τήν πόλιν. καί ἀφικομένης ἀττικῆς τε νεώς καί κορινθίας πρέσβεις ἀγουσῶν καί ἐς λόγους καταστάντων ἐψηφίσαντο κερκυραῖοι ἀθηναίοις μέν ξύμμαχοι εἶναι κατά τά ξυγκείμενα, πελοποννησίοις δέ φίλοι ὥσπερ καί πρότερον. καί (ἦν γάρ πειθίας ἐθελοπρόξενός τε τῶν ἀθηναίων καί τοῦ δήμου προειστήκει) ὑπάγουσιν αὐτόν οὗτοι οἱ ἄνδρες ἐς δίκην, λέγοντες ἀθηναίοις τήν κέρκυραν καταδουλοῦν. ὁ δέ ἀποφυγών ἀνθυπάγει αὐτῶν τούς πλουσιωτάτους πέντε ἄνδρας, φάσκων τέμνειν χάρακας ἐκ τοῦ τε διός τοῦ τεμένους καί τοῦ ἀλκίνου: ζημία δέ καθ' ἑκάστην χάρακα ἐπέκειτο στατήρ. ὀφλόντων δέ αὐτῶν καί πρός τά ἱερά ἱκετῶν καθεζομένων διά πλῆθος τῆς ζημίας, ὅπως ταξάμενοι ἀποδῶσιν, ὁ πειθίας (ἐτύγχανε γάρ καί βουλῆς ὤν) πείθει ὥστε τῷ νόμῳ χρήσασθαι. οἱ δ' ἐπειδή τῷ τε νόμῳ ἐξείργοντο καί ἅμα ἐπυνθάνοντο τόν πειθίαν, ἕως ἔτι βουλῆς ἐστί, μέλλειν τό πλῆθος ἀναπείσειν τούς αὐτούς ἀθηναίοις φίλους τε καί ἐχθρούς νομίζειν, ξυνίσταντό τε καί λαβόντες ἐγχειρίδια ἐξαπιναίως ἐς τήν βουλήν ἐσελθόντες τόν τε πειθίαν κτείνουσι καί ἄλλους τῶν τε βουλευτῶν καί ἰδιωτῶν ἐς ἑξήκοντα: οἱ δέ τινες τῆς αὐτῆς γνώμης τῷ πειθίᾳ ὀλίγοι ἐς τήν ἀττικήν τριήρη κατέφυγον ἔτι παροῦσαν. δράσαντες δέ τοῦτο καί ξυγκαλέσαντες κερκυραίους εἶπον ὅτι ταῦτα καί βέλτιστα εἴη καί ἥκιστ' ἄν δουλωθεῖεν ὑπ' ἀθηναίων, τό τε λοιπόν μηδετέρους δέχεσθαι ἀλλ' ἤ μιᾷ νηί ἡσυχάζοντας, τό δέ πλέον πολέμιον ἡγεῖσθαι. ὡς δέ εἶπον, καί ἐπικυρῶσαι ἠνάγκασαν τήν γνώμην. πέμπουσι δέ καί ἐς τάς ἀθήνας εὐθύς πρέσβεις περί τε τῶν πεπραγμένων διδάξοντας ὡς ξυνέφερε καί τούς ἐκεῖ καταπεφευγότας πείσοντας μηδέν ἀνεπιτήδειον πράσσειν, ὅπως μή τις ἐπιστροφή γένηται. ἐλθόντων δέ οἱ ἀθηναῖοι τούς τε πρέσβεις ὡς νεωτερίζοντας ξυλλαβόντες, καί ὅσους ἔπεισαν, κατέθεντο ἐς αἴγιναν. ἐν δέ τούτῳ τῶν κερκυραίων οἱ ἔχοντες τά πράγματα ἐλθούσης τριήρους κορινθίας καί λακεδαιμονίων πρέσβεων ἐπιτίθενται τῷ δήμῳ, καί μαχόμενοι ἐνίκησαν. ἀφικομένης δέ νυκτός ὁ μέν δῆμος ἐς τήν ἀκρόπολιν καί τά μετέωρα τῆς πόλεως καταφεύγει καί αὐτοῦ ξυλλεγείς ἱδρύθη, καί τόν ὑλλαϊκόν λιμένα εἶχον: οἱ δέ τήν τε ἀγοράν κατέλαβον, οὗπερ οἱ πολλοί ᾤκουν αὐτῶν, καί τόν λιμένα τόν πρός αὐτῇ καί πρός τήν ἤπειρον. τῇ δ' ὑστεραίᾳ ἠκροβολίσαντό τε ὀλίγα καί ἐς τούς ἀγρούς περιέπεμπον ἀμφότεροι, τούς δούλους παρακαλοῦντές τε καί ἐλευθερίαν ὑπισχνούμενοι: καί τῷ μέν δήμῳ τῶν οἰκετῶν τό πλῆθος παρεγένετο ξύμμαχον, τοῖς δ' ἑτέροις ἐκ τῆς ἠπείρου ἐπίκουροι ὀκτακόσιοι. διαλιπούσης δ' ἡμέρας μάχη αὖθις γίγνεται καί νικᾷ ὁ δῆμος χωρίων τε ἰσχύι καί πλήθει προύχων: αἵ τε γυναῖκες αὐτοῖς τολμηρῶς ξυνεπελάβοντο βάλλουσαι ἀπό τῶν οἰκιῶν τῷ κε ράμῳ καί παρά φύσιν ὑπομένουσαι τόν θόρυβον. γενομένης δέ τῆς τροπῆς περί δείλην ὀψίαν, δείσαντες οἱ ὀλίγοι μή αὐτοβοεί ὁ δῆμος τοῦ τε νεωρίου κρατήσειεν ἐπελθών καί σφᾶς διαφθείρειεν, ἐμπιπρᾶσι τάς οἰκίας τάς ἐν κύκλῳ τῆς ἀγορᾶς καί τάς ξυνοικίας, ὅπως μή ᾖ ἔφοδος, φειδόμενοι οὔτε οἰκείας οὔτε ἀλλοτρίας, ὥστε καί χρήματα πολλά ἐμπόρων κατεκαύθη καί ἡ πόλις ἐκινδύνευσε πᾶσα διαφθαρῆναι, εἰ ἄνεμος ἐπεγένετο τῇ φλογί ἐπίφορος ἐς αὐτήν. καί οἱ μέν παυσάμενοι τῆς μάχης ὡς ἑκάτεροι ἡσυχάσαντες τήν νύκτα ἐν φυλακῇ ἦσαν: καί ἡ κορινθία ναῦς τοῦ δήμου κεκρατηκότος ὑπεξανήγετο, καί τῶν ἐπικούρων οἱ πολλοί ἐς τήν ἤπειρον λαθόντες διεκομίσθησαν. τῇ δέ ἐπιγιγνομένῃ ἡμέρᾳ νικόστρατος ὁ διειτρέφους ἀθηναίων στρατηγός παραγίγνεται βοηθῶν ἐκ ναυπάκτου δώδεκα ναυσί καί μεσσηνίων πεντακοσίοις ὁπλίταις: ξύμβασίν τε ἔπρασσε καί πείθει ὥστε ξυγχωρῆσαι ἀλλήλοις δέκα μέν ἄνδρας τούς αἰτιωτάτους κρῖναι, οἵ οὐκέτι ἔμειναν, τούς δ' ἄλλους οἰκεῖν σπονδάς πρός ἀλλήλους ποιησαμένους καί πρός ἀθηναίους, ὥστε τούς αὐτούς ἐχθρούς καί φίλους νομίζειν. καί ὁ μέν ταῦτα πράξας ἔμελλεν ἀποπλεύσεσθαι: οἱ δέ τοῦ δήμου προστάται πείθουσιν αὐτόν πέντε μέν ναῦς τῶν αὐτοῦ σφίσι καταλιπεῖν, ὅπως ἧσσόν τι ἐν κινήσει ὦσιν οἱ ἐναντίοι, ἴσας δέ αὐτοί πληρώσαντες ἐκ σφῶν αὐτῶν ξυμπέμψειν. καί ὁ μέν ξυνεχώρησεν, οἱ δέ τούς ἐχθρούς κατέλεγον ἐς τάς ναῦς. δείσαντες δέ ἐκεῖνοι μή ἐς τάς ἀθήνας ἀποπεμφθῶσι καθίζουσιν ἐς τό τῶν διοσκόρων ἱερόν. νικόστρατος δέ αὐτούς ἀνίστη τε καί παρεμυθεῖτο. ὡς δ' οὐκ ἔπειθεν, ὁ δῆμος ὁπλισθείς ἐπί τῇ προφάσει ταύτῃ, ὡς οὐδέν αὐτῶν ὑγιές διανοουμένων τῇ τοῦ μή ξυμπλεῖν ἀπιστίᾳ, τά τε ὅπλα αὐτῶν ἐκ τῶν οἰκιῶν ἔλαβε καί αὐτῶν τινάς οἷς ἐπέτυχον, εἰ μή νικόστρατος ἐκώλυσε, διέφθειραν ἄν. ὁρῶντες δέ οἱ ἄλλοι τά γιγνόμενα καθίζουσιν ἐς τό ἥραιον ἱκέται καί γίγνονται οὐκ ἐλάσσους τετρακοσίων. ὁ δέ δῆμος δείσας μή τι νεωτερίσωσιν ἀνίστησί τε αὐτούς πείσας καί διακομίζει ἐς τήν πρό τοῦ ἡραίου νῆσον, καί τά ἐπιτήδεια ἐκεῖσε αὐτοῖς διεπέμπετο. τῆς δέ στάσεως ἐν τούτῳ οὔσης τετάρτῃ ἤ πέμπτῃ ἡμέρᾳ μετά τήν τῶν ἀνδρῶν ἐς τήν νῆσον διακομιδήν αἱ ἐκ τῆς κυλλήνης πελοποννησίων νῆες, μετά τόν ἐκ τῆς ἰωνίας πλοῦν ἔφορμοι οὖσαι, παραγίγνονται τρεῖς καί πεντήκοντα: ἦρχε δέ αὐτῶν ἀλκίδας, ὅσπερ καί πρότερον, καί βρασίδας αὐτῷ ξύμβουλος ἐπέπλει. ὁρμισάμενοι δέ ἐς σύβοτα λιμένα τῆς ἠπείρου ἅμα ἕῳ ἐπέπλεον τῇ κερκύρᾳ. οἱ δέ πολλῷ θορύβῳ καί πεφοβημένοι τά τ' ἐν τῇ πόλει καί τόν ἐπίπλουν παρεσκευάζοντό τε ἅμα ἑξήκοντα ναῦς καί τάς αἰεί πληρουμένας ἐξέπεμπον πρός τούς ἐναντίους, παραινούντων ἀθηναίων σφᾶς τε ἐᾶσαι πρῶτον ἐκπλεῦσαι καί ὕστερον πάσαις ἅμα ἐκείνους ἐπιγενέσθαι. ὡς δέ αὐτοῖς πρός τοῖς πολεμίοις ἦσαν σποράδες αἱ νῆες, δύο μέν εὐθύς ηὐτομόλησαν, ἐν ἑτέραις δέ ἀλλήλοις οἱ ἐμπλέοντες ἐμάχοντο, ἦν δέ οὐδείς κόσμος τῶν ποιουμένων. ἰδόντες δέ οἱ πελοποννήσιοι τήν ταραχήν εἴκοσι μέν ναυσί πρός τούς κερκυραίους ἐτάξαντο, ταῖς δέ λοιπαῖς πρός τάς δώδεκα ναῦς τῶν ἀθηναίων, ὧν ἦσαν αἱ δύο σαλαμινία καί πάραλος. καί οἱ μέν κερκυραῖοι κακῶς τε καί κατ' ὀλίγας προσπίπτοντες ἐταλαιπώρουν τό καθ' αὑτούς: οἱ δ' ἀθηναῖοι φοβούμενοι τό πλῆθος καί τήν περικύκλωσιν ἁθρόαις μέν οὐ προσέπιπτον οὐδέ κατά μέσον ταῖς ἐφ' ἑαυτούς τεταγμέναις, προσβαλόντες δέ κατά κέρας καταδύουσι μίαν ναῦν. καί μετά ταῦτα κύκλον ταξαμένων αὐτῶν περιέπλεον καί ἐπειρῶντο θορυβεῖν. γνόντες δέ οἱ πρός τοῖς κερκυραίοις καί δείσαντες μή ὅπερ ἐν ναυπάκτῳ γένοιτο, ἐπιβοηθοῦσι, καί γενόμεναι ἁθρόαι αἱ νῆες ἅμα τόν ἐπίπλουν τοῖς ἀθηναίοις ἐποιοῦντο. οἱ δ' ὑπεχώρουν ἤδη πρύμναν κρουόμενοι καί ἅμα τάς τῶν κερκυραίων ἐβούλοντο προκαταφυγεῖν ὅτι μάλιστα, ἑαυτῶν σχολῇ τε ὑποχωρούντων καί πρός σφᾶς τεταγμένων τῶν ἐναντίων. ἡ μέν οὖν ναυμαχία τοιαύτη γενομένη ἐτελεύτα ἐς ἡλίου δύσιν, καί οἱ κερκυραῖοι δείσαντες μή σφίσιν ἐπιπλεύσαντες ἐπί τήν πόλιν ὡς κρατοῦντες οἱ πολέμιοι ἤ τούς ἐκ τῆς νήσου ἀναλάβωσιν ἤ καί ἄλλο τι νεωτερίσωσι, τούς τε ἐκ τῆς νήσου πάλιν ἐς τό ἥραιον διεκόμισαν καί τήν πόλιν ἐφύλασσον. οἱ δ' ἐπί μέν τήν πόλιν οὐκ ἐτόλμησαν πλεῦσαι κρατοῦντες τῇ ναυμαχίᾳ, τρεῖς δέ καί δέκα ναῦς ἔχοντες τῶν κερκυραίων ἀπέπλευσαν ἐς τήν ἤπειρον, ὅθενπερ ἀνηγάγοντο. τῇ δ' ὑστεραίᾳ ἐπί μέν τήν πόλιν οὐδέν μᾶλλον ἐπέπλεον, καίπερ ἐν πολλῇ ταραχῇ καί φόβῳ ὄντας καί βρασίδου παραινοῦντος, ὡς λέγεται, ἀλκίδᾳ, ἰσοψήφου δέ οὐκ ὄντος: ἐπί δέ τήν λευκίμμην τό ἀκρωτήριον ἀποβάντες ἐπόρθουν τούς ἀγρούς. ὁ δέ δῆμος τῶν κερκυραίων ἐν τούτῳ περιδεής γενόμενος μή ἐπιπλεύσωσιν αἱ νῆες, τοῖς τε ἱκέταις ᾖσαν ἐς λόγους καί τοῖς ἄλλοις, ὅπως σωθήσεται ἡ πόλις, καί τινας αὐτῶν ἔπεισαν ἐς τάς ναῦς ἐσβῆναι: ἐπλήρωσαν γάρ ὅμως τριάκοντα προσδεχόμενοι τόν ἐπίπλουν. οἱ δέ πελοποννήσιοι μέχρι μέσου ἡμέρας δῃώσαντες τήν γῆν ἀπέπλευσαν, καί ὑπό νύκτα αὐτοῖς ἐφρυκτωρήθησαν ἑξήκοντα νῆες ἀθηναίων προσπλέουσαι ἀπό λευκάδος: ἅς οἱ ἀθηναῖοι πυνθανόμενοι τήν στάσιν καί τάς μετ' ἀλκίδου ναῦς ἐπί κέρκυραν μελλούσας πλεῖν ἀπέστειλαν καί εὐρυμέδοντα τόν θουκλέους στρατηγόν. οἱ μέν οὖν πελοποννήσιοι τῆς νυκτός εὐθύς κατά τάχος ἐκομίζοντο ἐπ' οἴκου παρά τήν γῆν: καί ὑπερενεγκόντες τόν λευκαδίων ἰσθμόν τάς ναῦς, ὅπως μή περιπλέοντες ὀφθῶσιν, ἀποκομίζονται. κερκυραῖοι δέ αἰσθόμενοι τάς τε ἀττικάς ναῦς προσπλεούσας τάς τε τῶν πολεμίων οἰχομένας, λαβόντες τούς τε μεσσηνίους ἐς τήν πόλιν ἤγαγον πρότερον ἔξω ὄντας, καί τάς ναῦς περιπλεῦσαι κελεύσαντες ἅς ἐπλήρωσαν ἐς τόν ὑλλαϊκόν λιμένα, ἐν ὅσῳ περιεκομίζοντο, τῶν ἐχθρῶν εἴ τινα λάβοιεν, ἀπέκτεινον: καί ἐκ τῶν νεῶν ὅσους ἔπεισαν ἐσβῆναι ἐκβιβάζοντες ἀπεχρῶντο, ἐς τό ἥραιόν τε ἐλθόντες τῶν ἱκετῶν ὡς πεντήκοντα ἄνδρας δίκην ὑποσχεῖν ἔπεισαν καί κατέγνωσαν πάντων θάνατον. οἱ δέ πολλοί τῶν ἱκετῶν, ὅσοι οὐκ ἐπείσθησαν, ὡς ἑώρων τά γιγνόμενα, διέφθειρον αὐτοῦ ἐν τῷ ἱερῷ ἀλλήλους, καί ἐκ τῶν δένδρων τινές ἀπήγχοντο, οἱ δ' ὡς ἕκαστοι ἐδύναντο ἀνηλοῦντο. ἡμέρας τε ἑπτά, ἅς ἀφικόμενος ὁ εὐρυμέδων ταῖς ἑξήκοντα ναυσί παρέμεινε, κερκυραῖοι σφῶν αὐτῶν τούς ἐχθρούς δοκοῦντας εἶναι ἐφόνευον, τήν μέν αἰτίαν ἐπιφέροντες τοῖς τόν δῆμον καταλύουσιν, ἀπέθανον δέ τινες καί ἰδίας ἔχθρας ἕνεκα, καί ἄλλοι χρημάτων σφίσιν ὀφειλομένων ὑπό τῶν λαβόντων: πᾶσά τε ἰδέα κατέστη θανάτου, καί οἷον φιλεῖ ἐν τῷ τοιούτῳ γίγνεσθαι, οὐδέν ὅτι οὐ ξυνέβη καί ἔτι περαιτέρω. καί γάρ πατήρ παῖδα ἀπέκτεινε καί ἀπό τῶν ἱερῶν ἀπεσπῶντο καί πρός αὐτοῖς ἐκτείνοντο, οἱ δέ τινες καί περιοικοδομηθέντες ἐν τοῦ διονύσου τῷ ἱερῷ ἀπέθανον. οὕτως ὠμή <ἡ> στάσις προυχώρησε, καί ἔδοξε μᾶλλον, διότι ἐν τοῖς πρώτη ἐγένετο, ἐπεί ὕστερόν γε καί πᾶν ὡς εἰπεῖν τό ἑλληνικόν ἐκινήθη, διαφορῶν οὐσῶν ἑκασταχοῦ τοῖς τε τῶν δήμων προστάταις τούς ἀθηναίους ἐπάγεσθαι καί τοῖς ὀλίγοις τούς λακεδαιμονίους. καί ἐν μέν εἰρήνῃ οὐκ ἄν ἐχόντων πρόφασιν οὐδ' ἑτοίμων παρακαλεῖν αὐτούς, πολεμουμένων δέ καί ξυμμαχίας ἅμα ἑκατέροις τῇ τῶν ἐναντίων κακώσει καί σφίσιν αὐτοῖς ἐκ τοῦ αὐτοῦ προσποιήσει ῥᾳδίως αἱ ἐπαγωγαί τοῖς νεωτερίζειν τι βουλομένοις ἐπορίζοντο. καί ἐπέπεσε πολλά καί χαλεπά κατά στάσιν ταῖς πόλεσι, γιγνόμενα μέν καί αἰεί ἐσόμενα, ἕως ἄν ἡ αὐτή φύσις ἀνθρώπων ᾖ, μᾶλλον δέ καί ἡσυχαίτερα καί τοῖς εἴδεσι διηλλαγμένα, ὡς ἄν ἕκασται αἱ μεταβολαί τῶν ξυντυχιῶν ἐφιστῶνται. ἐν μέν γάρ εἰρήνῃ καί ἀγαθοῖς πράγμασιν αἵ τε πόλεις καί οἱ ἰδιῶται ἀμείνους τάς γνώμας ἔχουσι διά τό μή ἐς ἀκουσίους ἀνάγκας πίπτειν: ὁ δέ πόλεμος ὑφελών τήν εὐπορίαν τοῦ καθ' ἡμέραν βίαιος διδάσκαλος καί πρός τά παρόντα τάς ὀργάς τῶν πολλῶν ὁμοιοῖ. ἐστασίαζέ τε οὖν τά τῶν πόλεων, καί τά ἐφυστερίζοντά που πύστει τῶν προγενομένων πολύ ἐπέφερε τήν ὑπερβολήν τοῦ καινοῦσθαι τάς διανοίας τῶν τ' ἐπιχειρήσεων περιτεχνήσει καί τῶν τιμωριῶν ἀτοπίᾳ. καί τήν εἰωθυῖαν ἀξίωσιν τῶν ὀνομάτων ἐς τά ἔργα ἀντήλλαξαν τῇ δικαιώσει. τόλμα μέν γάρ ἀλόγιστος ἀνδρεία φιλέταιρος ἐνομίσθη, μέλλησις δέ προμηθής δειλία εὐπρεπής, τό δέ σῶφρον τοῦ ἀνάνδρου πρόσχημα, καί τό πρός ἅπαν ξυνετόν ἐπί πᾶν ἀργόν: τό δ' ἐμπλήκτως ὀξύ ἀνδρός μοίρᾳ προσετέθη, ἀσφαλείᾳ δέ τό ἐπιβουλεύσασθαι ἀποτροπῆς πρόφασις εὔλογος. καί ὁ μέν χαλεπαίνων πιστός αἰεί, ὁ δ' ἀντιλέγων αὐτῷ ὕποπτος. ἐπιβουλεύσας δέ τις τυχών ξυνετός καί ὑπονοήσας ἔτι δεινότερος: προβουλεύσας δέ ὅπως μηδέν αὐτῶν δεήσει, τῆς τε ἑταιρίας διαλυτής καί τούς ἐναντίους ἐκπεπληγμένος. ἁπλῶς δέ ὁ φθάσας τόν μέλλοντα κακόν τι δρᾶν ἐπῃνεῖτο, καί ὁ ἐπικελεύσας τόν μή διανοούμενον. καί μήν καί τό ξυγγενές τοῦ ἑταιρικοῦ ἀλλοτριώτερον ἐγένετο διά τό ἑτοιμότερον εἶναι ἀπροφασίστως τολμᾶν: οὐ γάρ μετά τῶν κειμένων νόμων ὠφελίας αἱ τοιαῦται ξύνοδοι, ἀλλά παρά τούς καθεστῶτας πλεονεξίᾳ. καί τάς ἐς σφᾶς αὐτούς πίστεις οὐ τῷ θείῳ νόμῳ μᾶλλον ἐκρατύνοντο ἤ τῷ κοινῇ τι παρανομῆσαι. τά τε ἀπό τῶν ἐναντίων καλῶς λεγόμενα ἐνεδέχοντο ἔργων φυλακῇ, εἰ προύχοιεν, καί οὐ γενναιότητι. ἀντιτιμωρήσασθαί τέ τινα περί πλείονος ἦν ἤ αὐτόν μή προπαθεῖν. καί ὅρκοι εἴ που ἄρα γένοιντο ξυναλλαγῆς, ἐν τῷ αὐτίκα πρός τό ἄπορον ἑκατέρῳ διδόμενοι ἴσχυον οὐκ ἐχόντων ἄλλοθεν δύναμιν: ἐν δέ τῷ παρατυχόντι ὁ φθάσας θαρσῆσαι, εἰ ἴδοι ἄφαρκτον, ἥδιον διά τήν πίστιν ἐτιμωρεῖτο ἤ ἀπό τοῦ προφανοῦς, καί τό τε ἀσφαλές ἐλογίζετο καί ὅτι ἀπάτῃ περιγενόμενος ξυνέσεως ἀγώνισμα προσελάμβανεν. ῥᾷον δ' οἱ πολλοί κακοῦργοι ὄντες δεξιοί κέκληνται ἤ ἀμαθεῖς ἀγαθοί, καί τῷ μέν αἰσχύνονται, ἐπί δέ τῷ ἀγάλλονται. πάντων δ' αὐτῶν αἴτιον ἀρχή ἡ διά πλεονεξίαν καί φιλοτιμίαν: ἐκ δ' αὐτῶν καί ἐς τό φιλονικεῖν καθισταμένων τό πρόθυμον. οἱ γάρ ἐν ταῖς πόλεσι προστάντες μετά ὀνόματος ἑκάτεροι εὐπρεποῦς, πλήθους τε ἰσονομίας πολιτικῆς καί ἀριστοκρατίας σώφρονος προτιμήσει, τά μέν κοινά λόγῳ θεραπεύοντες ἆθλα ἐποιοῦντο, παντί δέ τρόπῳ ἀγωνιζόμενοι ἀλλήλων περιγίγνεσθαι ἐτόλμησάν τε τά δεινότατα ἐπεξῇσάν τε τάς τιμωρίας ἔτι μείζους, οὐ μέχρι τοῦ δικαίου καί τῇ πόλει ξυμφόρου προτιθέντες, ἐς δέ τό ἑκατέροις που αἰεί ἡδονήν ἔχον ὁρίζοντες, καί ἤ μετά ψήφου ἀδίκου καταγνώσεως ἤ χειρί κτώμενοι τό κρατεῖν ἑτοῖμοι ἦσαν τήν αὐτίκα φιλονικίαν ἐκπιμπλάναι. ὥστε εὐσεβείᾳ μέν οὐδέτεροι ἐνόμιζον, εὐπρεπείᾳ δέ λόγου οἷς ξυμβαίη ἐπιφθόνως τι διαπράξασθαι, ἄμεινον ἤκουον. τά δέ μέσα τῶν πολιτῶν ὑπ' ἀμφοτέρων ἤ ὅτι οὐ ξυνηγωνίζοντο ἤ φθόνῳ τοῦ περιεῖναι διεφθείροντο. οὕτω πᾶσα ἰδέα κατέστη κακοτροπίας διά τάς στάσεις τῷ ἑλληνικῷ, καί τό εὔηθες, οὗ τό γενναῖον πλεῖστον μετέχει, καταγελασθέν ἠφανίσθη, τό δέ ἀντιτετάχθαι ἀλλήλοις τῇ γνώμῃ ἀπίστως ἐπί πολύ διήνεγκεν: οὐ γάρ ἦν ὁ διαλύσων οὔτε λόγος ἐχυρός οὔτε ὅρκος φοβερός, κρείσσους δέ ὄντες ἅπαντες λογισμῷ ἐς τό ἀνέλπιστον τοῦ βεβαίου μή παθεῖν μᾶλλον προυσκόπουν ἤ πιστεῦσαι ἐδύναντο. καί οἱ φαυλότεροι γνώμην ὡς τά πλείω περιεγίγνοντο: τῷ γάρ δεδιέναι τό τε αὑτῶν ἐνδεές καί τό τῶν ἐναντίων ξυνετόν, μή λόγοις τε ἥσσους ὦσι καί ἐκ τοῦ πολυτρόπου αὐτῶν τῆς γνώμης φθάσωσι προεπιβουλευόμενοι, τολμηρῶς πρός τά ἔργα ἐχώρουν. οἱ δέ καταφρονοῦντες κἄν προαισθέσθαι καί ἔργῳ οὐδέν σφᾶς δεῖν λαμβάνειν ἅ γνώμῃ ἔξεστιν, ἄφαρκτοι μᾶλλον διεφθείροντο. [ἐν δ' οὖν τῇ κερκύρᾳ τά πολλά αὐτῶν προυτολμήθη, καί ὁπόσα ὕβρει μέν ἀρχόμενοι τό πλέον ἤ σωφροσύνῃ ὑπό τῶν τήν τιμωρίαν παρασχόντων οἱ ἀνταμυνόμενοι δράσειαν, πενίας δέ τῆς εἰωθυίας ἀπαλλαξείοντές τινες, μάλιστα δ' ἄν διά πάθους, ἐπιθυμοῦντες τά τῶν πέλας ἔχειν, παρά δίκην γιγνώσκοιεν, οἵ τε μή ἐπί πλεονεξίᾳ, ἀπό ἴσου δέ μάλιστα ἐπιόντες ἀπαιδευσίᾳ ὀργῆς πλεῖστον ἐκφερόμενοι ὠμῶς καί ἀπαραιτήτως ἐπέλθοιεν. ξυνταραχθέντος τε τοῦ βίου ἐς τόν καιρόν τοῦτον τῇ πόλει καί τῶν νόμων κρατήσασα ἡ ἀνθρωπεία φύσις, εἰωθυῖα καί παρά τούς νόμους ἀδικεῖν, ἀσμένη ἐδήλωσεν ἀκρατής μέν ὀργῆς οὖσα, κρείσσων δέ τοῦ δικαίου, πολεμία δέ τοῦ προύχοντος: οὐ γάρ ἄν τοῦ τε ὁσίου τό τιμωρεῖσθαι προυτίθεσαν τοῦ τε μή ἀδικεῖν τό κερδαίνειν, ἐν ᾧ μή βλάπτουσαν ἰσχύν εἶχε τό φθονεῖν. ἀξιοῦσί τε τούς κοινούς περί τῶν τοιούτων οἱ ἄνθρωποι νόμους, ἀφ' ὧν ἅπασιν ἐλπίς ὑπόκειται σφαλεῖσι κἄν αὐτούς διασῴζεσθαι, ἐν ἄλλων τιμωρίαις προκαταλύειν καί μή ὑπολείπεσθαι, εἴ ποτε ἄρα τις κινδυνεύσας τινός δεήσεται αὐτῶν.] οἱ μέν οὖν κατά τήν πόλιν κερκυραῖοι τοιαύταις ὀργαῖς ταῖς πρώταις ἐς ἀλλήλους ἐχρήσαντο, καί ὁ εὐρυμέδων καί οἱ ἀθηναῖοι ἀπέπλευσαν ταῖς ναυσίν: ὕστερον δέ οἱ φεύγοντες τῶν κερκυραίων (διεσώθησαν γάρ αὐτῶν ἐς πεντακοσίους) τείχη τε λαβόντες, ἅ ἦν ἐν τῇ ἠπείρῳ, ἐκράτουν τῆς πέραν οἰκείας γῆς καί ἐξ αὐτῆς ὁρμώμενοι ἐλῄζοντο τούς ἐν τῇ νήσῳ καί πολλά ἔβλαπτον, καί λιμός ἰσχυρός ἐγένετο ἐν τῇ πόλει. ἐπρεσβεύοντο δέ καί ἐς τήν λακεδαίμονα καί κόρινθον περί καθόδου: καί ὡς οὐδέν αὐτοῖς ἐπράσσετο, ὕστερον χρόνῳ πλοῖα καί ἐπικούρους παρασκευασάμενοι διέβησαν ἐς τήν νῆσον ἑξακόσιοι μάλιστα οἱ πάντες, καί τά πλοῖα ἐμπρήσαντες, ὅπως ἀπόγνοια ᾖ τοῦ ἄλλο τι ἤ κρατεῖν τῆς γῆς, ἀναβάντες ἐς τό ὄρος τήν ἰστώνην, τεῖχος ἐνοικοδομησάμενοι ἔφθειρον τούς ἐν τῇ πόλει καί τῆς γῆς ἐκράτουν. τοῦ δ' αὐτοῦ θέρους τελευτῶντος ἀθηναῖοι εἴκοσι ναῦς ἔστειλαν ἐς σικελίαν καί λάχητα τόν μελανώπου στρατηγόν αὐτῶν καί χαροιάδην τόν εὐφιλήτου. οἱ γάρ συρακόσιοι καί λεοντῖνοι ἐς πόλεμον ἀλλήλοις καθέστασαν. ξύμμαχοι δέ τοῖς μέν συρακοσίοις ἦσαν πλήν καμαριναίων αἱ ἄλλαι δωρίδες πόλεις, αἵπερ καί πρός τήν τῶν λακεδαιμονίων τό πρῶτον ἀρχομένου τοῦ πολέμου ξυμμαχίαν ἐτάχθησαν, οὐ μέντοι ξυνεπολέμησάν γε, τοῖς δέ λεοντίνοις αἱ χαλκιδικαί πόλεις καί καμάρινα: τῆς δέ ἰταλίας λοκροί μέν συρακοσίων ἦσαν, ῥηγῖνοι δέ κατά τό ξυγγενές λεοντίνων. ἐς οὖν τάς ἀθήνας πέμψαντες οἱ τῶν λεοντίνων ξύμμαχοι κατά τε παλαιάν ξυμμαχίαν καί ὅτι ἴωνες ἦσαν πείθουσι τούς ἀθηναίους πέμψαι σφίσι ναῦς: ὑπό γάρ τῶν συρακοσίων τῆς τε γῆς εἴργοντο καί τῆς θαλάσσης. καί ἔπεμψαν οἱ ἀθηναῖοι τῆς μέν οἰκειότητος προφάσει, βουλόμενοι δέ μήτε σῖτον ἐς τήν πελοπόννησον ἄγεσθαι αὐτόθεν πρόπειράν τε ποιούμενοι εἰ σφίσι δυνατά εἴη τά ἐν τῇ σικελίᾳ πράγματα ὑποχείρια γενέσθαι. καταστάντες οὖν ἐς ῥήγιον τῆς ἰταλίας τόν πόλεμον ἐποιοῦντο μετά τῶν ξυμμάχων. καί τό θέρος ἐτελεύτα. τοῦ δ' ἐπιγιγνομένου χειμῶνος ἡ νόσος τό δεύτερον ἐπέπεσε τοῖς ἀθηναίοις, ἐκλιποῦσα μέν οὐδένα χρόνον τό παντάπασιν, ἐγένετο δέ τις ὅμως διοκωχή. παρέμεινε δέ τό μέν ὕστερον οὐκ ἔλασσον ἐνιαυτοῦ, τό δέ πρότερον καί δύο ἔτη, ὥστε ἀθηναίους γε μή εἶναι ὅτι μᾶλλον τούτου ἐπίεσε καί ἐκάκωσε τήν δύναμιν: τετρακοσίων γάρ ὁπλιτῶν καί τετρακισχιλίων οὐκ ἐλάσσους ἀπέθανον ἐκ τῶν τάξεων καί τριακοσίων ἱππέων, τοῦ δέ ἄλλου ὄχλου ἀνεξεύρετος ἀριθμός. ἐγένοντο δέ καί οἱ πολλοί σεισμοί τότε τῆς γῆς, ἔν τε ἀθήναις καί ἐν εὐβοίᾳ καί ἐν βοιωτοῖς καί μάλιστα ἐν ὀρχομενῷ τῷ βοιωτίῳ. καί οἱ μέν ἐν σικελίᾳ ἀθηναῖοι καί ῥηγῖνοι τοῦ αὐτοῦ χειμῶνος τριάκοντα ναυσί στρατεύουσιν ἐπί τάς αἰόλου νήσους καλουμένας: θέρους γάρ δι' ἀνυδρίαν ἀδύνατα ἦν ἐπιστρατεύειν. νέμονται δέ λιπαραῖοι αὐτάς, κνιδίων ἄποικοι ὄντες. οἰκοῦσι δ' ἐν μιᾷ τῶν νήσων οὐ μεγάλῃ, καλεῖται δέ λιπάρα: τάς δέ ἄλλας ἐκ ταύτης ὁρμώμενοι γεωργοῦσι, διδύμην καί στρογγύλην καί ἱεράν. νομίζουσι δέ οἱ ἐκείνῃ ἄνθρωποι ἐν τῇ ἱερᾷ ὡς ὁ ἥφαιστος χαλκεύει, ὅτι τήν νύκτα φαίνεται πῦρ ἀναδιδοῦσα πολύ καί τήν ἡμέραν καπνόν. κεῖνται δέ αἱ νῆσοι αὗται κατά τήν σικελῶν καί μεσσηνίων γῆν, ξύμμαχοι δ' ἦσαν συρακοσίων. τεμόντες δ' οἱ ἀθηναῖοι τήν γῆν, ὡς οὐ προσεχώρουν, ἀπέπλευσαν ἐς τό ῥήγιον. καί ὁ χειμών ἐτελεύτα, καί πέμπτον ἔτος τῷ πολέμῳ ἐτελεύτα τῷδε ὅν θουκυδίδης ξυνέγραψεν. τοῦ δ' ἐπιγιγνομένου θέρους πελοποννήσιοι καί οἱ ξύμμαχοι μέχρι μέν τοῦ ἰσθμοῦ ἦλθον ὡς ἐς τήν ἀττικήν ἐσβαλοῦντες, ἄγιδος τοῦ ἀρχιδάμου ἡγουμένου λακεδαιμονίων βασιλέως, σεισμῶν δέ γενομένων πολλῶν ἀπετράποντο πάλιν καί οὐκ ἐγένετο ἐσβολή. καί περί τούτους τούς χρόνους, τῶν σεισμῶν κατεχόντων, τῆς εὐβοίας ἐν ὀροβίαις ἡ θάλασσα ἐπανελθοῦσα ἀπό τῆς τότε οὔσης γῆς καί κυματωθεῖσα ἐπῆλθε τῆς πόλεως μέρος τι, καί τό μέν κατέκλυσε, τό δ' ὑπενόστησε, καί θάλασσα νῦν ἐστί πρότερον οὖσα γῆ: καί ἀνθρώπους διέφθειρεν ὅσοι μή ἐδύναντο φθῆναι πρός τά μετέωρα ἀναδραμόντες. καί περί ἀταλάντην τήν ἐπί λοκροῖς τοῖς ὀπουντίοις νῆσον παραπλησία γίγνεται ἐπίκλυσις, καί τοῦ τε φρουρίου τῶν ἀθηναίων παρεῖλε καί δύο νεῶν ἀνειλκυσμένων τήν ἑτέραν κατέαξεν. ἐγένετο δέ καί ἐν πεπαρήθῳ κύματος ἐπαναχώρησίς τις, οὐ μέντοι ἐπέκλυσέ γε: καί σεισμός τοῦ τείχους τι κατέβαλε καί τό πρυτανεῖον καί ἄλλας οἰκίας ὀλίγας. αἴτιον δ' ἔγωγε νομίζω τοῦ τοιούτου, ᾗ ἰσχυρότατος ὁ σεισμός ἐγένετο, κατά τοῦτο ἀποστέλλειν τε τήν θάλασσαν καί ἐξαπίνης πάλιν ἐπισπωμένην βιαιότερον τήν ἐπίκλυσιν ποιεῖν: ἄνευ δέ σεισμοῦ οὐκ ἄν μοι δοκεῖ τό τοιοῦτο ξυμβῆναι γενέσθαι. τοῦ δ' αὐτοῦ θέρους ἐπολέμουν μέν καί ἄλλοι, ὡς ἑκάστοις ξυνέβαινεν, ἐν τῇ σικελίᾳ καί αὐτοί οἱ σικελιῶται ἐπ' ἀλλήλους στρατεύοντες καί οἱ ἀθηναῖοι ξύν τοῖς σφετέροις ξυμμάχοις: ἅ δέ λόγου μάλιστα ἄξια ἤ μετά τῶν ἀθηναίων οἱ ξύμμαχοι ἔπραξαν ἤ πρός τούς ἀθηναίους οἱ ἀντιπόλεμοι, τούτων μνησθήσομαι. χαροιάδου γάρ ἤδη τοῦ ἀθηναίων στρατηγοῦ τεθνηκότος ὑπό συρακοσίων πολέμῳ λάχης ἅπασαν ἔχων τῶν νεῶν τήν ἀρχήν ἐστράτευσε μετά τῶν ξυμμάχων ἐπί μυλάς τάς μεσσηνίων. ἔτυχον δέ δύο φυλαί ἐν ταῖς μυλαῖς τῶν μεσσηνίων φρουροῦσαι καί τινα καί ἐνέδραν πεποιημέναι τοῖς ἀπό τῶν νεῶν. οἱ δέ ἀθηναῖοι καί οἱ ξύμμαχοι τούς τε ἐκ τῆς ἐνέδρας τρέπουσι καί διαφθείρουσι πολλούς, καί τῷ ἐρύματι προσβαλόντες ἠνάγκασαν ὁμολογίᾳ τήν τε ἀκρόπολιν παραδοῦναι καί ἐπί μεσσήνην ξυστρατεῦσαι. καί μετά τοῦτο ἐπελθόντων οἱ μεσσήνιοι τῶν τε ἀθηναίων καί τῶν ξυμμάχων προσεχώρησαν καί αὐτοί, ὁμήρους τε δόντες καί τά ἄλλα πιστά παρασχόμενοι. τοῦ δ' αὐτοῦ θέρους οἱ ἀθηναῖοι τριάκοντα μέν ναῦς ἔστειλαν περί πελοπόννησον, ὧν ἐστρατήγει δημοσθένης τε ὁ ἀλκισθένους καί προκλῆς ὁ θεοδώρου, ἑξήκοντα δέ ἐς μῆλον καί δισχιλίους ὁπλίτας: ἐστρατήγει δέ αὐτῶν νικίας ὁ νικηράτου. τούς γάρ μηλίους ὄντας νησιώτας καί οὐκ ἐθέλοντας ὑπακούειν οὐδέ ἐς τό αὑτῶν ξυμμαχικόν ἰέναι ἐβούλοντο προσαγαγέσθαι. ὡς δέ αὐτοῖς δῃουμένης τῆς γῆς οὐ προσεχώρουν, ἄραντες ἐκ τῆς μήλου αὐτοί μέν ἔπλευσαν ἐς ὠρωπόν τῆς γραϊκῆς, ὑπό νύκτα δέ σχόντες εὐθύς ἐπορεύοντο οἱ ὁπλῖται ἀπό τῶν νεῶν πεζῇ ἐς τάναγραν τῆς βοιωτίας. οἱ δέ ἐκ τῆς πόλεως πανδημεί ἀθηναῖοι, ἱππονίκου τε τοῦ καλλίου στρατηγοῦντος καί εὐρυμέδοντος τοῦ θουκλέους, ἀπό σημείου ἐς τό αὐτό κατά γῆν ἀπήντων. καί στρατοπεδευσάμενοι ταύτην τήν ἡμέραν ἐν τῇ τανάγρᾳ ἐδῄουν καί ἐνηυλίσαντο. καί τῇ ὑστεραίᾳ μάχῃ κρατήσαντες τούς ἐπεξελθόντας τῶν ταναγραίων καί θηβαίων τινάς προσβεβοηθηκότας καί ὅπλα λαβόντες καί τροπαῖον στήσαντες ἀνεχώρησαν, οἱ μέν ἐς τήν πόλιν, οἱ δέ ἐπί τάς ναῦς. καί παραπλεύσας ὁ νικίας ταῖς ἑξήκοντα ναυσί τῆς λοκρίδος τά ἐπιθαλάσσια ἔτεμε καί ἀνεχώρησεν ἐπ' οἴκου. ὑπό δέ τόν χρόνον τοῦτον λακεδαιμόνιοι ἡράκλειαν τήν ἐν τραχινίᾳ ἀποικίαν καθίσταντο ἀπό τοιᾶσδε γνώμης. μηλιῆς οἱ ξύμπαντες εἰσί μέν τρία μέρη, παράλιοι ἰριῆς τραχίνιοι: τούτων δέ οἱ τραχίνιοι πολέμῳ ἐφθαρμένοι ὑπό οἰταίων ὁμόρων ὄντων, τό πρῶτον μελλήσαντες ἀθηναίοις προσθεῖναι σφᾶς αὐτούς, δείσαντες δέ μή οὐ σφίσι πιστοί ὦσι, πέμπουσιν ἐς λακεδαίμονα, ἑλόμενοι πρεσβευτήν τεισαμενόν. ξυνεπρεσβεύοντο δέ αὐτοῖς καί δωριῆς, ἡ μητρόπολις τῶν λακεδαιμονίων, τῶν αὐτῶν δεόμενοι: ὑπό γάρ τῶν οἰταίων καί αὐτοί ἐφθείροντο. ἀκούσαντες δέ οἱ λακεδαιμόνιοι γνώμην εἶχον τήν ἀποικίαν ἐκπέμπειν, τοῖς τε τραχινίοις βουλόμενοι καί τοῖς δωριεῦσι τιμωρεῖν, καί ἅμα τοῦ πρός ἀθηναίους πολέμου καλῶς αὐτοῖς ἐδόκει ἡ πόλις καθίστασθαι: ἐπί τε γάρ τῇ εὐβοίᾳ ναυτικόν παρασκευασθῆναι ἄν, ὥστ' ἐκ βραχέος τήν διάβασιν γίγνεσθαι, τῆς τε ἐπί θρᾴκης παρόδου χρησίμως ἕξειν. τό τε ξύμπαν ὥρμηντο τό χωρίον κτίζειν. πρῶτον μέν οὖν ἐν δελφοῖς τόν θεόν ἐπήροντο, κελεύοντος δέ ἐξέπεμψαν τούς οἰκήτορας αὑτῶν τε καί τῶν περιοίκων, καί τῶν ἄλλων ἑλλήνων τόν βουλόμενον ἐκέλευον ἕπεσθαι πλήν ἰώνων καί ἀχαιῶν καί ἔστιν ὧν ἄλλων ἐθνῶν. οἰκισταί δέ τρεῖς λακεδαιμονίων ἡγήσαντο, λέων καί ἀλκίδας καί δαμάγων. καταστάντες δέ ἐτείχισαν τήν πόλιν ἐκ καινῆς, ἥ νῦν ἡράκλεια καλεῖται, ἀπέχουσα θερμοπυλῶν σταδίους μάλιστα τεσσαράκοντα, τῆς δέ θαλάσσης εἴκοσι. νεώριά τε παρεσκευάζοντο, καί εἶρξαν τό κατά θερμοπύλας κατ' αὐτό τό στενόν, ὅπως εὐφύλακτα αὐτοῖς εἴη. οἱ δέ ἀθηναῖοι τῆς πόλεως ταύτης ξυνοικιζομένης τό πρῶτον ἔδεισάν τε καί ἐνόμισαν ἐπί τῇ εὐβοίᾳ μάλιστα καθίστασθαι, ὅτι βραχύς ἐστιν ὁ διάπλους πρός τό κήναιον τῆς εὐβοίας. ἔπειτα μέντοι παρά δόξαν αὐτοῖς ἀπέβη: οὐ γάρ ἐγένετο ἀπ' αὐτῆς δεινόν οὐδέν. αἴτιον δέ ἦν οἵ τε θεσσαλοί ἐν δυνάμει ὄντες τῶν ταύτῃ χωρίων, καί ὧν ἐπί τῇ γῇ ἐκτίζετο, φοβούμενοι μή σφίσι μεγάλῃ ἰσχύι παροικῶσιν, ἔφθειρον καί διά παντός ἐπολέμουν ἀνθρώποις νεοκαταστάτοις, ἕως ἐξετρύχωσαν γενομένους τό πρῶτον καί πάνυ πολλούς (πᾶς γάρ τις λακεδαιμονίων οἰκιζόντων θαρσαλέως ᾔει, βέβαιον νομίζων τήν πόλιν): οὐ μέντοι ἥκιστα οἱ ἄρχοντες αὐτῶν τῶν λακεδαιμονίων οἱ ἀφικνούμενοι τά πράγματά τε ἔφθειρον καί ἐς ὀλιγανθρωπίαν κατέστησαν, ἐκφοβήσαντες τούς πολλούς χαλεπῶς τε καί ἔστιν ἅ οὐ καλῶς ἐξηγούμενοι, ὥστε ῥᾷον ἤδη αὐτῶν οἱ πρόσοικοι ἐπεκράτουν. τοῦ δ' αὐτοῦ θέρους, καί περί τόν αὐτόν χρόνον ὅν ἐν τῇ μήλῳ οἱ ἀθηναῖοι κατείχοντο, καί οἱ ἀπό τῶν τριάκοντα νεῶν ἀθηναῖοι περί πελοπόννησον ὄντες πρῶτον ἐν ἐλλομενῷ τῆς λευκαδίας φρουρούς τινας λοχήσαντες διέφθειραν, ἔπειτα ὕστερον ἐπί λευκάδα μείζονι στόλῳ ἦλθον, ἀκαρνᾶσί τε πᾶσιν, οἵ πανδημεί πλήν οἰνιαδῶν ξυνέσποντο, καί ζακυνθίοις καί κεφαλλῆσι καί κερκυραίων πέντε καί δέκα ναυσίν. καί οἱ μέν λευκάδιοι τῆς τε ἔξω γῆς δῃουμένης καί τῆς ἐντός τοῦ ἰσθμοῦ, ἐν ᾗ καί ἡ λευκάς ἐστι καί τό ἱερόν τοῦ ἀπόλλωνος, πλήθει βιαζόμενοι ἡσύχαζον: οἱ δέ ἀκαρνᾶνες ἠξίουν δημοσθένη τόν στρατηγόν τῶν ἀθηναίων ἀποτειχίζειν αὐτούς, νομίζοντες ῥᾳδίως γ' ἄν ἐκπολιορκῆσαι καί πόλεως αἰεί σφίσι πολεμίας ἀπαλλαγῆναι. δημοσθένης δ' ἀναπείθεται κατά τόν χρόνον τοῦτον ὑπό μεσσηνίων ὡς καλόν αὐτῷ στρατιᾶς τοσαύτης ξυνειλεγμένης αἰτωλοῖς ἐπιθέσθαι, ναυπάκτῳ τε πολεμίοις οὖσι καί, ἤν κρατήσῃ αὐτῶν, ῥᾳδίως καί τό ἄλλο ἠπειρωτικόν τό ταύτῃ ἀθηναίοις προσποιήσειν. τό γάρ ἔθνος μέγα μέν εἶναι τό τῶν αἰτωλῶν καί μάχιμον, οἰκοῦν δέ κατά κώμας ἀτειχίστους, καί ταύτας διά πολλοῦ, καί σκευῇ ψιλῇ χρώμενον οὐ χαλεπόν ἀπέφαινον, πρίν ξυμβοηθῆσαι, καταστραφῆναι. ἐπιχειρεῖν δ' ἐκέλευον πρῶτον μέν ἀποδωτοῖς, ἔπειτα δέ ὀφιονεῦσι καί μετά τούτους εὐρυτᾶσιν, ὅπερ μέγιστον μέρος ἐστί τῶν αἰτωλῶν, ἀγνωστότατοι δέ γλῶσσαν καί ὠμοφάγοι εἰσίν, ὡς λέγονται: τούτων γάρ ληφθέντων ῥᾳδίως καί τἆλλα προσχωρήσειν. ὁ δέ τῶν μεσσηνίων χάριτι πεισθείς καί μάλιστα νομίσας ἄνευ τῆς τῶν ἀθηναίων δυνάμεως τοῖς ἠπειρώταις ξυμμάχοις μετά τῶν αἰτωλῶν δύνασθαι ἄν κατά γῆν ἐλθεῖν ἐπί βοιωτούς διά λοκρῶν τῶν ὀζολῶν ἐς κυτίνιον τό δωρικόν, ἐν δεξιᾷ ἔχων τόν παρνασσόν, ἕως καταβαίη ἐς φωκέας, οἵ προθύμως ἐδόκουν κατά τήν ἀθηναίων αἰεί ποτε φιλίαν ξυστρατεύσειν ἤ κἄν βίᾳ προσαχθῆναι (καί φωκεῦσιν ἤδη ὅμορος ἡ βοιωτία ἐστίν), ἄρας οὖν ξύμπαντι τῷ στρατεύματι ἀπό τῆς λευκάδος ἀκόντων τῶν ἀκαρνάνων παρέπλευσεν ἐς σόλλιον. κοινώσας δέ τήν ἐπίνοιαν τοῖς ἀκαρνᾶσιν, ὡς οὐ προσεδέξαντο διά τῆς λευκάδος τήν οὐ περιτείχισιν, αὐτός τῇ λοιπῇ στρατιᾷ, κεφαλλῆσι καί μεσσηνίοις καί ζακυνθίοις καί ἀθηναίων τριακοσίοις τοῖς ἐπιβάταις τῶν σφετέρων νεῶν (αἱ γάρ πέντε καί δέκα τῶν κερκυραίων ἀπῆλθον νῆες), ἐστράτευσεν ἐπ' αἰτωλούς. ὡρμᾶτο δέ ἐξ οἰνεῶνος τῆς λοκρίδος. οἱ δέ ὀζόλαι οὗτοι λοκροί ξύμμαχοι ἦσαν, καί ἔδει αὐτούς πανστρατιᾷ ἀπαντῆσαι τοῖς ἀθηναίοις ἐς τήν μεσόγειαν: ὄντες γάρ ὅμοροι τοῖς αἰτωλοῖς καί ὁμόσκευοι μεγάλη ὠφελία ἐδόκουν εἶναι ξυστρατεύοντες μάχης τε ἐμπειρίᾳ τῆς ἐκείνων καί χωρίων. αὐλισάμενος δέ τῷ στρατῷ ἐν τοῦ διός τοῦ νεμείου τῷ ἱερῷ, ἐν ᾧ ἡσίοδος ὁ ποιητής λέγεται ὑπό τῶν ταύτῃ ἀποθανεῖν, χρησθέν αὐτῷ ἐν νεμέᾳ τοῦτο παθεῖν, ἅμα τῇ ἕῳ ἄρας ἐπορεύετο ἐς τήν αἰτωλίαν. καί αἱρεῖ τῇ πρώτῃ ἡμέρᾳ ποτιδανίαν καί τῇ δευτέρᾳ κροκύλειον καί τῇ τρίτῃ τείχιον, ἔμενέ τε αὐτοῦ καί τήν λείαν ἐς εὐπάλιον τῆς λοκρίδος ἀπέπεμψεν: τήν γάρ γνώμην εἶχε τά ἄλλα καταστρεψάμενος οὕτως ἐπί ὀφιονέας, εἰ μή βούλοιντο ξυγχωρεῖν, ἐς ναύπακτον ἐπαναχωρήσας στρατεῦσαι ὕστερον. τούς δέ αἰτωλούς οὐκ ἐλάνθανεν αὕτη ἡ παρασκευή οὔτε ὅτε τό πρῶτον ἐπεβουλεύετο, ἐπειδή τε ὁ στρατός ἐσεβεβλήκει, πολλῇ χειρί ἐπεβοήθουν πάντες, ὥστε καί οἱ ἔσχατοι ὀφιονέων οἱ πρός τόν μηλιακόν κόλπον καθήκοντες βωμιῆς καί καλλιῆς ἐβοήθησαν. τῷ δέ δημοσθένει τοιόνδε τι οἱ μεσσήνιοι παρῄνουν: ὅπερ καί τό πρῶτον ἀναδιδάσκοντες αὐτόν τῶν αἰτωλῶν ὡς εἴη ῥᾳδία ἡ αἵρεσις, ἰέναι ἐκέλευον ὅτι τάχιστα ἐπί τάς κώμας καί μή μένειν ἕως ἄν ξύμπαντες ἁθροισθέντες ἀντιτάξωνται, τήν δ' ἐν ποσίν αἰεί πειρᾶσθαι αἱρεῖν. ὁ δέ τούτοις τε πεισθείς καί τῇ τύχῃ ἐλπίσας, ὅτι οὐδέν αὐτῷ ἠναντιοῦτο, τούς λοκρούς οὐκ ἀναμείνας οὕς αὐτῷ ἔδει προσβοηθῆσαι (ψιλῶν γάρ ἀκοντιστῶν ἐνδεής ἦν μάλιστα) ἐχώρει ἐπί αἰγιτίου, καί κατά κράτος αἱρεῖ ἐπιών. ὑπέφευγον γάρ οἱ ἄνθρωποι καί ἐκάθηντο ἐπί τῶν λόφων τῶν ὑπέρ τῆς πόλεως: ἦν γάρ ἐφ' ὑψηλῶν χωρίων ἀπέχουσα τῆς θαλάσσης ὀγδοήκοντα σταδίους μάλιστα. οἱ δέ αἰτωλοί (βεβοηθηκότες γάρ ἤδη ἦσαν ἐπί τό αἰγίτιον) προσέβαλλον τοῖς ἀθηναίοις καί τοῖς ξυμμάχοις καταθέοντες ἀπό τῶν λόφων ἄλλοι ἄλλοθεν καί ἐσηκόντιζον, καί ὅτε μέν ἐπίοι τό τῶν ἀθηναίων στρατόπεδον, ὑπεχώρουν, ἀναχωροῦσι δέ ἐπέκειντο: καί ἦν ἐπί πολύ τοιαύτη ἡ μάχη, διώξεις τε καί ὑπαγωγαί, ἐν οἷς ἀμφοτέροις ἥσσους ἦσαν οἱ ἀθηναῖοι. μέχρι μέν οὖν οἱ τοξόται εἶχόν τε τά βέλη αὐτοῖς καί οἷοί τε ἦσαν χρῆσθαι, οἱ δέ ἀντεῖχον (τοξευόμενοι γάρ οἱ αἰτωλοί ἄνθρωποι ψιλοί ἀνεστέλλοντο): ἐπειδή δέ τοῦ τε τοξάρχου ἀποθανόντος οὗτοι διεσκεδάσθησαν καί αὐτοί ἐκεκμήκεσαν καί ἐπί πολύ τῷ αὐτῷ πόνῳ ξυνεχόμενοι, οἵ τε αἰτωλοί ἐνέκειντο καί ἐσηκόντιζον, οὕτω δή τραπόμενοι ἔφευγον, καί ἐσπίπτοντες ἔς τε χαράδρας ἀνεκβάτους καί χωρία ὧν οὐκ ἦσαν ἔμπειροι διεφθείροντο: καί γάρ ὁ ἡγεμών αὐτοῖς τῶν ὁδῶν χρόμων ὁ μεσσήνιος ἐτύγχανε τεθνηκώς. οἱ δέ αἰτωλοί ἐσακοντίζοντες πολλούς μέν αὐτοῦ ἐν τῇ τροπῇ κατά πόδας αἱροῦντες ἄνθρωποι ποδώκεις καί ψιλοί διέφθειρον, τούς δέ πλείους τῶν ὁδῶν ἁμαρτάνοντας καί ἐς τήν ὕλην ἐσφερομένους, ὅθεν διέξοδοι οὐκ ἦσαν, πῦρ κομισάμενοι περιεπίμπρασαν: πᾶσά τε ἰδέα κατέστη τῆς φυγῆς καί τοῦ ὀλέθρου τῷ στρατοπέδῳ τῶν ἀθηναίων, μόλις τε ἐπί τήν θάλασσαν καί τόν οἰνεῶνα τῆς λοκρίδος, ὅθεν περ καί ὡρμήθησαν, οἱ περιγενόμενοι κατέφυγον. ἀπέθανον δέ τῶν τε ξυμμάχων πολλοί καί αὐτῶν ἀθηναίων ὁπλῖται περί εἴκοσι μάλιστα καί ἑκατόν. τοσοῦτοι μέν τό πλῆθος καί ἡλικία ἡ αὐτή οὗτοι βέλτιστοι δή ἄνδρες ἐν τῷ πολέμῳ τῷδε ἐκ τῆς ἀθηναίων πόλεως διεφθάρησαν: ἀπέθανε δέ καί ὁ ἕτερος στρατηγός προκλῆς. τούς δέ νεκρούς ὑποσπόνδους ἀνελόμενοι παρά τῶν αἰτωλῶν καί ἀναχωρήσαντες ἐς ναύπακτον ὕστερον ἐς τάς ἀθήνας ταῖς ναυσίν ἐκομίσθησαν. δημοσθένης δέ περί ναύπακτον καί τά χωρία ταῦτα ὑπελείφθη, τοῖς πεπραγμένοις φοβούμενος τούς ἀθηναίους. κατά δέ τούς αὐτούς χρόνους καί οἱ περί σικελίαν ἀθηναῖοι πλεύσαντες ἐς τήν λοκρίδα ἐν ἀποβάσει τέ τινι τούς προσβοηθήσαντας λοκρῶν ἐκράτησαν καί περιπόλιον αἱροῦσιν ὅ ἦν ἐπί τῷ ἄληκι ποταμῷ. τοῦ δ' αὐτοῦ θέρους αἰτωλοί προπέμψαντες πρότερον ἔς τε κόρινθον καί ἐς λακεδαίμονα πρέσβεις, τόλοφόν τε τόν ὀφιονέα καί βοριάδην τόν εὐρυτᾶνα καί τείσανδρον τόν ἀποδωτόν, πείθουσιν ὥστε σφίσι πέμψαι στρατιάν ἐπί ναύπακτον διά τήν τῶν ἀθηναίων ἐπαγωγήν. καί ἐξέπεμψαν λακεδαιμόνιοι περί τό φθινόπωρον τρισχιλίους ὁπλίτας τῶν ξυμμάχων. τούτων ἦσαν πεντακόσιοι ἐξ ἡρακλείας τῆς ἐν τραχῖνι πόλεως τότε νεοκτίστου οὔσης: σπαρτιάτης δ' ἦρχεν εὐρύλοχος τῆς στρατιᾶς, καί ξυνηκολούθουν αὐτῷ μακάριος καί μενεδάϊος οἱ σπαρτιᾶται. ξυλλεγέντος δέ τοῦ στρατεύματος ἐς δελφούς ἐπεκηρυκεύετο εὐρύλοχος λοκροῖς τοῖς ὀζόλαις: διά τούτων γάρ ἡ ὁδός ἦν ἐς ναύπακτον, καί ἅμα τῶν ἀθηναίων ἐβούλετο ἀποστῆσαι αὐτούς. ξυνέπρασσον δέ μάλιστα αὐτῷ τῶν λοκρῶν ἀμφισσῆς διά τό τῶν φωκέων ἔχθος δεδιότες: καί αὐτοί πρῶτοι δόντες ὁμήρους καί τούς ἄλλους ἔπεισαν δοῦναι φοβουμένους τόν ἐπιόντα στρατόν, πρῶτον μέν οὖν τούς ὁμόρους αὐτοῖς μυονέας (ταύτῃ γάρ δυσεσβολώτατος ἡ λοκρίς), ἔπειτα ἰπνέας καί μεσσαπίους καί τριταιέας καί χαλαίους καί τολοφωνίους καί ἡσσίους καί οἰανθέας. οὗτοι καί ξυνεστράτευον πάντες. ὀλπαῖοι δέ ὁμήρους μέν ἔδοσαν, ἠκολούθουν δέ οὔ: καί ὑαῖοι οὐκ ἔδοσαν ὁμήρους πρίν αὐτῶν εἷλον κώμην πόλιν ὄνομα ἔχουσαν. ἐπειδή δέ παρεσκεύαστο πάντα καί τούς ὁμήρους κατέθετο ἐς κυτίνιον τό δωρικόν, ἐχώρει τῷ στρατῷ ἐπί τήν ναύπακτον διά τῶν λοκρῶν, καί πορευόμενος οἰνεῶνα αἱρεῖ αὐτῶν καί εὐπάλιον: οὐ γάρ προσεχώρησαν. γενόμενοι δ' ἐν τῇ ναυπακτίᾳ καί οἱ αἰτωλοί ἅμα ἤδη προσβεβοηθηκότες ἐδῄουν τήν γῆν καί τό προάστειον ἀτείχιστον ὄν εἷλον: ἐπί τε μολύκρειον ἐλθόντες τήν κορινθίων μέν ἀποικίαν, ἀθηναίων δέ ὑπήκοον, αἱροῦσιν. δημοσθένης δέ ὁ ἀθηναῖος (ἔτι γάρ ἐτύγχανεν ὤν μετά τά ἐκ τῆς αἰτωλίας περί ναύπακτον) προαισθόμενος τοῦ στρατοῦ καί δείσας περί αὐτῆς, ἐλθών πείθει ἀκαρνᾶνας, χαλεπῶς διά τήν ἐκ τῆς λευκάδος ἀναχώρησιν, βοηθῆσαι ναυπάκτῳ. καί πέμπουσι μετ' αὐτοῦ ἐπί τῶν νεῶν χιλίους ὁπλίτας, οἵ ἐσελθόντες περιεποίησαν τό χωρίον: δεινόν γάρ ἦν μή μεγάλου ὄντος τοῦ τείχους, ὀλίγων δέ τῶν ἀμυνομένων, οὐκ ἀντίσχωσιν. εὐρύλοχος δέ καί οἱ μετ' αὐτοῦ ὡς ᾔσθοντο τήν στρατιάν ἐσεληλυθυῖαν καί ἀδύνατον ὄν τήν πόλιν βίᾳ ἑλεῖν, ἀνεχώρησαν οὐκ ἐπί πελοποννήσου, ἀλλ' ἐς τήν αἰολίδα τήν νῦν καλουμένην καλυδῶνα καί πλευρῶνα καί ἐς τά ταύτῃ χωρία καί ἐς πρόσχιον τῆς αἰτωλίας. οἱ γάρ ἀμπρακιῶται ἐλθόντες πρός αὐτούς πείθουσιν ὥστε μετά σφῶν ἄργει τε τῷ ἀμφιλοχικῷ καί ἀμφιλοχίᾳ τῇ ἄλλῃ ἐπιχειρῆσαι καί ἀκαρνανίᾳ ἅμα, λέγοντες ὅτι, ἤν τούτων κρατήσωσι, πᾶν τό ἠπειρωτικόν λακεδαιμονίοις ξύμμαχον καθεστήξει. καί ὁ μέν εὐρύλοχος πεισθείς καί τούς αἰτωλούς ἀφείς ἡσύχαζε τῷ στρατῷ περί τούς χώρους τούτους, ἕως τοῖς ἀμπρακιώταις ἐκστρατευσαμένοις περί τό ἄργος δέοι βοηθεῖν. καί τό θέρος ἐτελεύτα. οἱ δ' ἐν τῇ σικελίᾳ ἀθηναῖοι τοῦ ἐπιγιγνομένου χειμῶνος ἐπελθόντες μετά τῶν ἑλλήνων ξυμμάχων καί ὅσοι σικελῶν κατά κράτος ἀρχόμενοι ὑπό συρακοσίων καί ξύμμαχοι ὄντες ἀποστάντες αὐτοῖς [ἀπό συρακοσίων] ξυνεπολέμουν, ἐπ' ἴνησσαν τό σικελικόν πόλισμα, οὗ τήν ἀκρόπολιν συρακόσιοι εἶχον, προσέβαλον, καί ὡς οὐκ ἐδύναντο ἑλεῖν, ἀπῇσαν. ἐν δέ τῇ ἀναχωρήσει ὑστέροις ἀθηναίων τοῖς ξυμμάχοις ἀναχωροῦσιν ἐπιτίθενται οἱ ἐκ τοῦ τειχίσματος συρακόσιοι, καί προσπεσόντες τρέπουσί τε μέρος τι τοῦ στρατοῦ καί ἀπέκτειναν οὐκ ὀλίγους. καί μετά τοῦτο ἀπό τῶν νεῶν ὁ λάχης καί οἱ ἀθηναῖοι ἐς τήν λοκρίδα ἀποβάσεις τινάς ποιησάμενοι κατά τόν καϊκῖνον ποταμόν τούς προσβοηθοῦντας λοκρῶν μετά προξένου τοῦ καπάτωνος ὡς τριακοσίους μάχῃ ἐκράτησαν καί ὅπλα λαβόντες ἀπεχώρησαν. τοῦ δ' αὐτοῦ χειμῶνος καί δῆλον ἐκάθηραν ἀθηναῖοι κατά χρησμόν δή τινα. ἐκάθηρε μέν γάρ καί πεισίστρατος ὁ τύραννος πρότερον αὐτήν, οὐχ ἅπασαν, ἀλλ' ὅσον ἀπό τοῦ ἱεροῦ ἐφεωρᾶτο τῆς νήσου: τότε δέ πᾶσα ἐκαθάρθη τοιῷδε τρόπῳ. θῆκαι ὅσαι ἦσαν τῶν τεθνεώτων ἐν δήλῳ, πάσας ἀνεῖλον, καί τό λοιπόν προεῖπον μήτε ἐναποθνῄσκειν ἐν τῇ νήσῳ μήτε ἐντίκτειν, ἀλλ' ἐς τήν ῥήνειαν διακομίζεσθαι. ἀπέχει δέ ἡ ῥήνεια τῆς δήλου οὕτως ὀλίγον ὥστε πολυκράτης ὁ σαμίων τύραννος ἰσχύσας τινά χρόνον ναυτικῷ καί τῶν τε ἄλλων νήσων ἄρξας καί τήν ῥήνειαν ἑλών ἀνέθηκε τῷ ἀπόλλωνι τῷ δηλίῳ ἁλύσει δήσας πρός τήν δῆλον. καί τήν πεντετηρίδα τότε πρῶτον μετά τήν κάθαρσιν ἐποίησαν οἱ ἀθηναῖοι τά δήλια. ἦν δέ ποτε καί τό πάλαι μεγάλη ξύνοδος ἐς τήν δῆλον τῶν ἰώνων τε καί περικτιόνων νησιωτῶν: ξύν τε γάρ γυναιξί καί παισίν ἐθεώρουν, ὥσπερ νῦν ἐς τά ἐφέσια ἴωνες, καί ἀγών ἐποιεῖτο αὐτόθι καί γυμνικός καί μουσικός, χορούς τε ἀνῆγον αἱ πόλεις. δηλοῖ δέ μάλιστα ὅμηρος ὅτι τοιαῦτα ἦν ἐν τοῖς ἔπεσι τοῖσδε, ἅ ἐστιν ἐκ προοιμίου ἀπόλλωνος: ἀλλ' ὅτε δήλῳ, φοῖβε, μάλιστά γε θυμόν ἐτέρφθης, ἔνθα τοι ἑλκεχίτωνες ἰάονες ἠγερέθονται σύν σφοῖσιν τεκέεσσι γυναιξί τε σήν ἐς ἀγυιάν: ἔνθα σε πυγμαχίῃ τε καί ὀρχηστυῖ καί ἀοιδῇ μνησάμενοι τέρπουσιν, ὅταν καθέσωσιν ἀγῶνα. ὅτι δέ καί μουσικῆς ἀγών ἦν καί ἀγωνιούμενοι ἐφοίτων ἐν τοῖσδε αὖ δηλοῖ, ἅ ἐστιν ἐκ τοῦ αὐτοῦ προοιμίου: τόν γάρ δηλιακόν χορόν τῶν γυναικῶν ὑμνήσας ἐτελεύτα τοῦ ἐπαίνου ἐς τάδε τά ἔπη, ἐν οἷς καί ἑαυτοῦ ἐπεμνήσθη: ἀλλ' ἄγεθ', ἱλήκοι μέν ἀπόλλων ἀρτέμιδι ξύν, χαίρετε δ' ὑμεῖς πᾶσαι. ἐμεῖο δέ καί μετόπισθε μνήσασθ', ὁππότε κέν τις ἐπιχθονίων ἀνθρώπων ἐνθάδ' ἀνείρηται ταλαπείριος ἄλλος ἐπελθών: ‘ὦ κοῦραι, τίς δ' ὔμμιν ἀνήρ ἥδιστος ἀοιδῶν ἐνθάδε πωλεῖται, καί τέῳ τέρπεσθε μάλιστα;’ ὑμεῖς δ' εὖ μάλα πᾶσαι ὑποκρίνασθαι ἀφήμως: ‘τυφλός ἀνήρ, οἰκεῖ δέ χίῳ ἔνι παιπαλοέσσῃ.’ τοσαῦτα μέν ὅμηρος ἐτεκμηρίωσεν ὅτι ἦν καί τό πάλαι μεγάλη ξύνοδος καί ἑορτή ἐν τῇ δήλῳ: ὕστερον δέ τούς μέν χορούς οἱ νησιῶται καί οἱ ἀθηναῖοι μεθ' ἱερῶν ἔπεμπον, τά δέ περί τούς ἀγῶνας καί τά πλεῖστα κατελύθη ὑπό ξυμφορῶν, ὡς εἰκός, πρίν δή οἱ ἀθηναῖοι τότε τόν ἀγῶνα ἐποίησαν καί ἱπποδρομίας, ὅ πρότερον οὐκ ἦν. τοῦ δ' αὐτοῦ χειμῶνος ἀμπρακιῶται, ὥσπερ ὑποσχόμενοι εὐρυλόχῳ τήν στρατιάν κατέσχον, ἐκστρατεύονται ἐπί ἄργος τό ἀμφιλοχικόν τρισχιλίοις ὁπλίταις, καί ἐσβαλόντες ἐς τήν ἀργείαν καταλαμβάνουσιν ὄλπας, τεῖχος ἐπί λόφου ἰσχυρόν πρός τῇ θαλάσσῃ, ὅ ποτε ἀκαρνᾶνες τειχισάμενοι κοινῷ δικαστηρίῳ ἐχρῶντο: ἀπέχει δέ ἀπό τῆς ἀργείων πόλεως ἐπιθαλασσίας οὔσης πέντε καί εἴκοσι σταδίους μάλιστα. οἱ δέ ἀκαρνᾶνες οἱ μέν ἐς ἄργος ξυνεβοήθουν, οἱ δέ τῆς ἀμφιλοχίας ἐν τούτῳ τῷ χωρίῳ ὅ κρῆναι καλεῖται, φυλάσσοντες τούς μετά εὐρυλόχου πελοποννησίους μή λάθωσι πρός τούς ἀμπρακιώτας διελθόντες, ἐστρατοπεδεύσαντο. πέμπουσι δέ καί ἐπί δημοσθένη τόν ἐς τήν αἰτωλίαν ἀθηναίων στρατηγήσαντα, ὅπως σφίσιν ἡγεμών γίγνηται, καί ἐπί τάς εἴκοσι ναῦς ἀθηναίων αἵ ἔτυχον περί πελοπόννησον οὖσαι, ὧν ἦρχεν ἀριστοτέλης τε ὁ τιμοκράτους καί ἱεροφῶν ὁ ἀντιμνήστου. ἀπέστειλαν δέ καί ἄγγελον οἱ περί τάς ὄλπας ἀμπρακιῶται ἐς τήν πόλιν κελεύοντες σφίσι βοηθεῖν πανδημεί, δεδιότες μή οἱ μετ' εὐρυλόχου οὐ δύνωνται διελθεῖν τούς ἀκαρνᾶνας καί σφίσιν ἤ μονωθεῖσιν ἡ μάχη γένηται ἤ ἀναχωρεῖν βουλομένοις οὐκ ᾖ ἀσφαλές. οἱ μέν οὖν μετ' εὐρυλόχου πελοποννήσιοι ὡς ᾔσθοντο τούς ἐν ὄλπαις ἀμπρακιώτας ἥκοντας, ἄραντες ἐκ τοῦ προσχίου ἐβοήθουν κατά τάχος, καί διαβάντες τόν ἀχελῷον ἐχώρουν δι' ἀκαρνανίας οὔσης ἐρήμου διά τήν ἐς ἄργος βοήθειαν, ἐν δεξιᾷ μέν ἔχοντες τήν στρατίων πόλιν καί τήν φρουράν αὐτῶν, ἐν ἀριστερᾷ δέ τήν ἄλλην ἀκαρνανίαν. καί διελθόντες τήν στρατίων γῆν ἐχώρουν διά τῆς φυτίας καί αὖθις μεδεῶνος παρ' ἔσχατα, ἔπειτα διά λιμναίας: καί ἐπέβησαν τῆς ἀγραίων, οὐκέτι ἀκαρνανίας, φιλίας δέ σφίσιν. λαβόμενοι δέ τοῦ θυάμου ὄρους, ὅ ἐστιν ἀγραϊκόν, ἐχώρουν δι' αὐτοῦ καί κατέβησαν ἐς τήν ἀργείαν νυκτός ἤδη, καί διεξελθόντες μεταξύ τῆς τε ἀργείων πόλεως καί τῆς ἐπί κρήναις ἀκαρνάνων φυλακῆς ἔλαθον καί προσέμειξαν τοῖς ἐν ὄλπαις ἀμπρακιώταις. γενόμενοι δέ ἁθρόοι ἅμα τῇ ἡμέρᾳ καθίζουσιν ἐπί τήν μητρόπολιν καλουμένην καί στρατόπεδον ἐποιήσαντο. ἀθηναῖοι δέ ταῖς εἴκοσι ναυσίν οὐ πολλῷ ὕστερον παραγίγνονται ἐς τόν ἀμπρακικόν κόλπον βοηθοῦντες τοῖς ἀργείοις, καί δημοσθένης μεσσηνίων μέν ἔχων διακοσίους ὁπλίτας, ἑξήκοντα δέ τοξότας ἀθηναίων. καί αἱ μέν νῆες περί τάς ὄλπας τόν λόφον ἐκ θαλάσσης ἐφώρμουν: οἱ δέ ἀκαρνᾶνες καί ἀμφιλόχων ὀλίγοι (οἱ γάρ πλείους ὑπό ἀμπρακιωτῶν βίᾳ κατείχοντο) ἐς τό ἄργος ἤδη ξυνεληλυθότες παρεσκευάζοντο ὡς μαχούμενοι τοῖς ἐναντίοις, καί ἡγεμόνα τοῦ παντός ξυμμαχικοῦ αἱροῦνται δημοσθένη μετά τῶν σφετέρων στρατηγῶν. ὁ δέ προσαγαγών ἐγγύς τῆς ὄλπης ἐστρατοπεδεύσατο, χαράδρα δ' αὐτούς μεγάλη διεῖργεν. καί ἡμέρας μέν πέντε ἡσύχαζον, τῇ δ' ἕκτῃ ἐτάσσοντο ἀμφότεροι ὡς ἐς μάχην. καί (μεῖζον γάρ ἐγένετο καί περιέσχε τό τῶν πελοποννησίων στρατόπεδον) ὁ δημοσθένης δείσας μή κυκλωθῇ λοχίζει ἐς ὁδόν τινα κοίλην καί λοχμώδη ὁπλίτας καί ψιλούς ξυναμφοτέρους ἐς τετρακοσίους, ὅπως κατά τό ὑπερέχον τῶν ἐναντίων ἐν τῇ ξυνόδῳ αὐτῇ ἐξαναστάντες οὗτοι κατά νώτου γίγνωνται. ἐπεί δέ παρεσκεύαστο ἀμφοτέροις, ᾖσαν ἐς χεῖρας, δημοσθένης μέν τό δεξιόν κέρας ἔχων μετά μεσσηνίων καί ἀθηναίων ὀλίγων, τό δέ ἄλλο ἀκαρνᾶνες ὡς ἕκαστοι τεταγμένοι ἐπεῖχον, καί ἀμφιλόχων οἱ παρόντες ἀκοντισταί, πελοποννήσιοι δέ καί ἀμπρακιῶται ἀναμίξ τεταγμένοι πλήν μαντινέων: οὗτοι δέ ἐν τῷ εὐωνύμῳ μᾶλλον καί οὐ τό κέρας ἄκρον ἔχοντες ἁθρόοι ἦσαν, ἀλλ' εὐρύλοχος ἔσχατον εἶχε τό εὐώνυμον καί οἱ μετ' αὐτοῦ, κατά μεσσηνίους καί δημοσθένη. ὡς δ' ἐν χερσίν ἤδη ὄντες περιέσχον τῷ κέρᾳ οἱ πελοποννήσιοι καί ἐκυκλοῦντο τό δεξιόν τῶν ἐναντίων, οἱ ἐκ τῆς ἐνέδρας ἀκαρνᾶνες ἐπιγενόμενοι αὐτοῖς κατά νώτου προσπίπτουσί τε καί τρέπουσιν, ὥστε μήτε ἐς ἀλκήν ὑπομεῖναι φοβηθέντας τε ἐς φυγήν καί τό πλέον τοῦ στρατεύματος καταστῆσαι: ἐπειδή γάρ εἶδον τό κατ' εὐρύλοχον καί ὅ κράτιστον ἦν διαφθειρόμενον, πολλῷ μᾶλλον ἐφοβοῦντο. καί οἱ μεσσήνιοι ὄντες ταύτῃ μετά τοῦ δημοσθένους τό πολύ τοῦ ἔργου ἐπεξῆλθον. οἱ δέ ἀμπρακιῶται καί οἱ κατά τό δεξιόν κέρας ἐνίκων τό καθ' ἑαυτούς καί πρός τό ἄργος ἀπεδίωξαν: καί γάρ μαχιμώτατοι τῶν περί ἐκεῖνα τά χωρία τυγχάνουσιν ὄντες. ἐπαναχωροῦντες δέ ὡς ἑώρων τό πλέον νενικημένον καί οἱ ἄλλοι ἀκαρνᾶνες σφίσι προσέκειντο, χαλεπῶς διεσῴζοντο ἐς τάς ὄλπας, καί πολλοί ἀπέθανον αὐτῶν, ἀτάκτως καί οὐδενί κόσμῳ προσπίπτοντες πλήν μαντινέων: οὗτοι δέ μάλιστα ξυντεταγμένοι παντός τοῦ στρατοῦ ἀνεχώρησαν. καί ἡ μέν μάχη ἐτελεύτα ἐς ὀψέ. μενεδάϊος δέ τῇ ὑστεραίᾳ εὐρυλόχου τεθνεῶτος καί μακαρίου αὐτός παρειληφώς τήν ἀρχήν καί ἀπορῶν μεγάλης ἥσσης γεγενημένης ὅτῳ τρόπῳ ἤ μένων πολιορκήσεται ἔκ τε γῆς καί ἐκ θαλάσσης ταῖς ἀττικαῖς ναυσίν ἀποκεκλῃμένος ἤ καί ἀναχωρῶν διασωθήσεται, προσφέρει λόγον περί σπονδῶν καί ἀναχωρήσεως δημοσθένει καί τοῖς ἀκαρνάνων στρατηγοῖς, καί περί νεκρῶν ἅμα ἀναιρέσεως. οἱ δέ νεκρούς μέν ἀπέδοσαν καί τροπαῖον αὐτοί ἔστησαν καί τούς ἑαυτῶν τριακοσίους μάλιστα ἀποθανόντας ἀνείλοντο, ἀναχώρησιν δέ ἐκ μέν τοῦ προφανοῦς οὐκ ἐσπείσαντο ἅπασι, κρύφα δέ δημοσθένης μετά τῶν ξυστρατήγων ἀκαρνάνων σπένδονται μαντινεῦσι καί μενεδαΐῳ καί τοῖς ἄλλοις ἄρχουσι τῶν πελοποννησίων καί ὅσοι αὐτῶν ἦσαν ἀξιολογώτατοι ἀποχωρεῖν κατά τάχος, βουλόμενος ψιλῶσαι τούς ἀμπρακιώτας τε καί τόν μισθοφόρον ὄχλον [τόν ξενικόν], μάλιστα δέ λακεδαιμονίους καί πελοποννησίους διαβαλεῖν ἐς τούς ἐκείνῃ χρῄζων ἕλληνας ὡς καταπροδόντες τό ἑαυτῶν προυργιαίτερον ἐποιήσαντο. καί οἱ μέν τούς τε νεκρούς ἀνείλοντο καί διά τάχους ἔθαπτον, ὥσπερ ὑπῆρχε, καί τήν ἀποχώρησιν κρύφα οἷς ἐδέδοτο ἐπεβούλευον: τῷ δέ δημοσθένει καί τοῖς ἀκαρνᾶσιν ἀγγέλλεται τούς ἀμπρακιώτας τούς ἐκ τῆς πόλεως πανδημεί κατά τήν πρώτην ἐκ τῶν ὀλπῶν ἀγγε λίαν ἐπιβοηθεῖν διά τῶν ἀμφιλόχων, βουλομένους τοῖς ἐν ὄλπαις ξυμμεῖξαι, εἰδότας οὐδέν τῶν γεγενημένων. καί πέμπει εὐθύς τοῦ στρατοῦ μέρος τι τάς ὁδούς προλοχιοῦντας καί τά καρτερά προκαταληψομένους, καί τῇ ἄλλῃ στρατιᾷ ἅμα παρεσκευάζετο βοηθεῖν ἐπ' αὐτούς. ἐν τούτῳ δ' οἱ μαντινῆς καί οἷς ἔσπειστο πρόφασιν ἐπί λαχανισμόν καί φρυγάνων ξυλλογήν ἐξελθόντες ὑπαπῇσαν κατ' ὀλίγους, ἅμα ξυλλέγοντες ἐφ' ἅ ἐξῆλθον δῆθεν: προκεχωρηκότες δέ ἤδη ἄπωθεν τῆς ὄλπης θᾶσσον ἀπεχώρουν. οἱ δ' ἀμπρακιῶται καί οἱ ἄλλοι, ὅσοι † μέν ἐτύγχανον οὕτως † ἁθρόοι ξυνεξελθόντες, ὡς ἔγνωσαν ἀπιόντας, ὥρμησαν καί αὐτοί καί ἔθεον δρόμῳ, ἐπικαταλαβεῖν βουλόμενοι. οἱ δέ ἀκαρνᾶνες τό μέν πρῶτον καί πάντας ἐνόμισαν ἀπιέναι ἀσπόνδους ὁμοίως καί τούς πελοποννησίους ἐπεδίωκον, καί τινας αὐτῶν τῶν στρατηγῶν κωλύοντας καί φάσκοντας ἐσπεῖσθαι αὐτοῖς ἠκόντισέ τις, νομίσας καταπροδίδοσθαι σφᾶς: ἔπειτα μέντοι τούς μέν μαντινέας καί τούς πελοποννησίους ἀφίεσαν, τούς δ' ἀμπρακιώτας ἔκτεινον. καί ἦν πολλή ἔρις καί ἄγνοια εἴτε ἀμπρακιώτης τίς ἐστιν εἴτε πελοποννήσιος. καί ἐς διακοσίους μέν τινας αὐτῶν ἀπέκτειναν: οἱ δ' ἄλλοι διέφυγον ἐς τήν ἀγραΐδα ὅμορον οὖσαν, καί σαλύνθιος αὐτούς ὁ βασιλεύς τῶν ἀγραίων φίλος ὤν ὑπεδέξατο. οἱ δ' ἐκ τῆς πόλεως ἀμπρακιῶται ἀφικνοῦνται ἐπ' ἰδομενήν. ἐστόν δέ δύο λόφω ἡ ἰδομενή ὑψηλώ: τούτοιν τόν μέν μείζω νυκτός ἐπιγενομένης οἱ προαποσταλέντες ὑπό τοῦ δημοσθένους ἀπό τοῦ στρατοπέδου ἔλαθόν τε καί ἔφθασαν προκαταλαβόντες (τόν δ' ἐλάσσω ἔτυχον οἱ ἀμπρακιῶται προαναβάντες) καί ηὐλίσαντο. ὁ δέ δημοσθένης δειπνήσας ἐχώρει καί τό ἄλλο στράτευμα ἀπό ἑσπέρας εὐθύς, αὐτός μέν τό ἥμισυ ἔχων ἐπί τῆς ἐσβολῆς, τό δ' ἄλλο διά τῶν ἀμφιλοχικῶν ὀρῶν. καί ἅμα ὄρθρῳ ἐπιπίπτει τοῖς ἀμπρα κιώταις ἔτι ἐν ταῖς εὐναῖς καί οὐ προῃσθημένοις τά γεγενημένα, ἀλλά πολύ μᾶλλον νομίσασι τούς ἑαυτῶν εἶναι: καί γάρ τούς μεσσηνίους πρώτους ἐπίτηδες ὁ δημοσθένης προύταξε καί προσαγορεύειν ἐκέλευε, δωρίδα τε γλῶσσαν ἱέντας καί τοῖς προφύλαξι πίστιν παρεχομένους, ἅμα δέ καί οὐ καθορωμένους τῇ ὄψει νυκτός ἔτι οὔσης. ὡς οὖν ἐπέπεσε τῷ στρατεύματι αὐτῶν, τρέπουσι, καί τούς μέν πολλούς αὐτοῦ διέφθειραν, οἱ δέ λοιποί κατά τά ὄρη ἐς φυγήν ὥρμησαν. προκατειλημμένων δέ τῶν ὁδῶν, καί ἅμα τῶν μέν ἀμφιλόχων ἐμπείρων ὄντων τῆς ἑαυτῶν γῆς καί ψιλῶν πρός ὁπλίτας, τῶν δέ ἀπείρων καί ἀνεπιστημόνων ὅπῃ τράπωνται, ἐσπίπτοντες ἔς τε χαράδρας καί τάς προλελοχισμένας ἐνέδρας διεφθείροντο. καί ἐς πᾶσαν ἰδέαν χωρήσαντες τῆς φυγῆς ἐτράποντό τινες καί ἐς τήν θάλασσαν οὐ πολύ ἀπέχουσαν, καί ὡς εἶδον τάς ἀττικάς ναῦς παραπλεούσας ἅμα τοῦ ἔργου τῇ ξυντυχίᾳ, προσένευσαν, ἡγησάμενοι ἐν τῷ αὐτίκα φόβῳ κρεῖσσον εἶναι σφίσιν ὑπό τῶν ἐν ταῖς ναυσίν, εἰ δεῖ, διαφθαρῆναι ἤ ὑπό τῶν βαρβάρων καί ἐχθίστων ἀμφιλόχων. οἱ μέν οὖν ἀμπρακιῶται τοιούτῳ τρόπῳ κακωθέντες ὀλίγοι ἀπό πολλῶν ἐσώθησαν ἐς τήν πόλιν: ἀκαρνᾶνες δέ σκυλεύσαντες τούς νεκρούς καί τροπαῖα στήσαντες ἀπεχώρησαν ἐς ἄργος. καί αὐτοῖς τῇ ὑστεραίᾳ ἦλθε κῆρυξ ἀπό τῶν ἐς ἀγραίους καταφυγόντων ἐκ τῆς ὄλπης ἀμπρακιωτῶν, ἀναίρεσιν αἰτήσων τῶν νεκρῶν οὕς ἀπέκτειναν ὕστερον τῆς πρώτης μάχης, ὅτε μετά τῶν μαντινέων καί τῶν ὑποσπόνδων ξυνεξῇσαν ἄσπονδοι. ἰδών δ' ὁ κῆρυξ τά ὅπλα τῶν ἀπό τῆς πόλεως ἀμπρακιωτῶν ἐθαύμαζε τό πλῆθος: οὐ γάρ ᾔδει τό πάθος, ἀλλ' ᾤετο τῶν μετά σφῶν εἶναι. καί τις αὐτόν ἤρετο ὅτι θαυμάζοι καί ὁπόσοι αὐτῶν τεθνᾶσιν, οἰόμενος αὖ ὁ ἐρωτῶν εἶναι τόν κήρυκα ἀπό τῶν ἐν ἰδομεναῖς. ὁ δ' ἔφη διακοσίους μάλιστα. ὑπολαβών δ' ὁ ἐρωτῶν εἶπεν ‘οὔκουν τά ὅπλα ταυτί φαίνεται, ἀλλά πλέον ἤ χιλίων.’ αὖθις δέ εἶπεν ἐκεῖνος ‘οὐκ ἄρα τῶν μεθ' ἡμῶν μαχομένων ἐστίν.’ ὁ δ' ἀπεκρίνατο ‘εἴπερ γε ὑμεῖς ἐν ἰδομενῇ χθές ἐμάχεσθε.’ ‘ἀλλ' ἡμεῖς γε οὐδενί ἐμαχόμεθα χθές, ἀλλά πρῴην ἐν τῇ ἀποχωρήσει.’ ‘καί μέν δή τούτοις γε ἡμεῖς χθές ἀπό τῆς πόλεως βοηθήσασι τῆς ἀμπρακιωτῶν ἐμαχόμεθα.’ ὁ δέ κῆρυξ ὡς ἤκουσε καί ἔγνω ὅτι ἡ ἀπό τῆς πόλεως βοήθεια διέφθαρται, ἀνοιμώξας καί ἐκπλαγείς τῷ μεγέθει τῶν παρόντων κακῶν ἀπῆλθεν εὐθύς ἄπρακτος καί οὐκέτι ἀπῄτει τούς νεκρούς. πάθος γάρ τοῦτο μιᾷ πόλει ἑλληνίδι ἐν ἴσαις ἡμέραις μέγιστον δή τῶν κατά τόν πόλεμον τόνδε ἐγένετο. καί ἀριθμόν οὐκ ἔγραψα τῶν ἀποθανόντων, διότι ἄπιστον τό πλῆθος λέγεται ἀπολέσθαι ὡς πρός τό μέγεθος τῆς πόλεως. ἀμπρακίαν μέντοι οἶδα ὅτι, εἰ ἐβουλήθησαν ἀκαρνᾶνες καί ἀμφίλοχοι ἀθηναίοις καί δημοσθένει πειθόμενοι ἐξελεῖν, αὐτοβοεί ἄν εἷλον: νῦν δ' ἔδεισαν μή οἱ ἀθηναῖοι ἔχοντες αὐτήν χαλεπώτεροι σφίσι πάροικοι ὦσιν. μετά δέ ταῦτα τρίτον μέρος νείμαντες τῶν σκύλων τοῖς ἀθηναίοις τά ἄλλα κατά τάς πόλεις διείλοντο. καί τά μέν τῶν ἀθηναίων πλέοντα ἑάλω, τά δέ νῦν ἀνακείμενα ἐν τοῖς ἀττικοῖς ἱεροῖς δημοσθένει ἐξῃρέθησαν τριακόσιαι πανοπλίαι, καί ἄγων αὐτάς κατέπλευσεν: καί ἐγένετο ἅμα αὐτῷ μετά τήν ἐκ τῆς αἰτωλίας ξυμφοράν ἀπό ταύτης τῆς πράξεως ἀδεεστέρα ἡ κάθοδος. ἀπῆλθον δέ καί οἱ ἐν ταῖς εἴκοσι ναυσίν ἀθηναῖοι ἐς ναύπακτον. ἀκαρνᾶνες δέ καί ἀμφίλοχοι ἀπελθόντων ἀθηναίων καί δημοσθένους τοῖς ὡς σαλύνθιον καί ἀγραίους καταφυγοῦσιν ἀμπρακιώταις καί πελοποννησίοις ἀναχώρησιν ἐσπείσαντο ἐξ οἰνιαδῶν, οἷπερ καί μετανέστησαν παρά σαλυνθίου. καί ἐς τόν ἔπειτα χρόνον σπονδάς καί ξυμμαχίαν ἐποιήσαντο ἑκατόν ἔτη ἀκαρνᾶνες καί ἀμφίλοχοι πρός ἀμπρακιώτας ἐπί τοῖσδε, ὥστε μήτε ἀμπρακιώτας μετά ἀκαρνάνων στρατεύειν ἐπί πελοποννησίους μήτε ἀκαρνᾶνας μετά ἀμπρακιωτῶν ἐπ' ἀθηναίους, βοηθεῖν δέ τῇ ἀλλήλων, καί ἀποδοῦναι ἀμπρακιώτας ὁπόσα ἤ χωρία ἤ ὁμήρους ἀμφιλόχων ἔχουσι, καί ἐπί ἀνακτόριον μή βοηθεῖν πολέμιον ὄν ἀκαρνᾶσιν. ταῦτα ξυνθέμενοι διέλυσαν τόν πόλεμον. μετά δέ ταῦτα κορίνθιοι φυλακήν ἑαυτῶν ἐς τήν ἀμπρακίαν ἀπέστειλαν ἐς τριακοσίους ὁπλίτας καί ξενοκλείδαν τόν εὐθυκλέους ἄρχοντα: οἵ κομιζόμενοι χαλεπῶς διά τῆς ἠπείρου ἀφίκοντο. τά μέν κατ' ἀμπρακίαν οὕτως ἐγένετο. οἱ δ' ἐν τῇ σικελίᾳ ἀθηναῖοι τοῦ αὐτοῦ χειμῶνος ἔς τε τήν ἱμεραίαν ἀπόβασιν ἐποιήσαντο ἐκ τῶν νεῶν μετά τῶν σικελῶν τῶν ἄνωθεν ἐσβεβληκότων ἐς τά ἔσχατα τῆς ἱμεραίας, καί ἐπί τάς αἰόλου νήσους ἔπλευσαν. ἀναχωρήσαντες δέ ἐς ῥήγιον πυθόδωρον τόν ἰσολόχου ἀθηναίων στρατηγόν καταλαμβάνουσιν ἐπί τάς ναῦς διάδοχον ὧν ὁ λάχης ἦρχεν. οἱ γάρ ἐν σικελίᾳ ξύμμαχοι πλεύσαντες ἔπεισαν τούς ἀθηναίους βοηθεῖν σφίσι πλείοσι ναυσίν: τῆς μέν γάρ γῆς αὐτῶν οἱ συρακόσιοι ἐκράτουν, τῆς δέ θαλάσσης ὀλίγαις ναυσίν εἰργόμενοι παρεσκευάζοντο ναυτικόν ξυναγείροντες ὡς οὐ περιοψόμενοι. καί ἐπλήρουν ναῦς τεσσαράκοντα οἱ ἀθηναῖοι ὡς ἀποστελοῦντες αὐτοῖς, ἅμα μέν ἡγούμενοι θᾶσσον τόν ἐκεῖ πόλεμον καταλυθήσεσθαι, ἅμα δέ βουλόμενοι μελέτην τοῦ ναυτικοῦ ποιεῖσθαι. τόν μέν οὖν ἕνα τῶν στρατηγῶν ἀπέστειλαν πυθόδωρον ὀλίγαις ναυσί, σοφοκλέα δέ τόν σωστρατίδου καί εὐρυμέδοντα τόν θουκλέους ἐπί τῶν πλειόνων νεῶν ἀποπέμψειν ἔμελλον. ὁ δέ πυθόδωρος ἤδη ἔχων τήν τοῦ λάχητος τῶν νεῶν ἀρχήν ἔπλευσε τελευτῶντος τοῦ χειμῶνος ἐπί τό λοκρῶν φρούριον ὅ πρότερον λάχης εἷλε, καί νικηθείς μάχῃ ὑπό τῶν λοκρῶν ἀπεχώρησεν. ἐρρύη δέ περί αὐτό τό ἔαρ τοῦτο ὁ ῥύαξ τοῦ πυρός ἐκ τῆς αἴτνης, ὥσπερ καί πρότερον, καί γῆν τινά ἔφθειρε τῶν καταναίων, οἵ ὑπό τῇ αἴτνῃ τῷ ὄρει οἰκοῦσιν, ὅπερ μέγιστόν ἐστιν ὄρος ἐν τῇ σικελίᾳ. λέγεται δέ πεντηκοστῷ ἔτει ῥυῆναι τοῦτο μετά τό πρότερον ῥεῦμα, τό δέ ξύμπαν τρίς γεγενῆσθαι τό ῥεῦμα ἀφ' οὗ σικελία ὑπό ἑλλήνων οἰκεῖται. ταῦτα μέν κατά τόν χειμῶνα τοῦτον ἐγένετο, καί ἕκτον ἔτος τῷ πολέμῳ ἐτελεύτα τῷδε ὅν θουκυδίδης ξυνέγραψεν. {ιστοριων δ} τοῦ δ' ἐπιγιγνομένου θέρους περί σίτου ἐκβολήν συρακοσίων δέκα νῆες πλεύσασαι καί λοκρίδες ἴσαι μεσσήνην τήν ἐν σικελίᾳ κατέλαβον, αὐτῶν ἐπαγαγομένων, καί ἀπέστη μεσσήνη ἀθηναίων. ἔπραξαν δέ τοῦτο μάλιστα οἱ μέν συρακόσιοι ὁρῶντες προσβολήν ἔχον τό χωρίον τῆς σικελίας καί φοβούμενοι τούς ἀθηναίους μή ἐξ αὐτοῦ ὁρμώμενοί ποτε σφίσι μείζονι παρασκευῇ ἐπέλθωσιν, οἱ δέ λοκροί κατά ἔχθος τό ῥηγίνων, βουλόμενοι ἀμφοτέρωθεν αὐτούς καταπολεμεῖν. καί ἐσεβεβλήκεσαν ἅμα ἐς τήν ῥηγίνων οἱ λοκροί πανστρατιᾷ, ἵνα μή ἐπιβοηθῶσι τοῖς μεσσηνίοις, ἅμα δέ καί ξυνεπαγόντων ῥηγίνων φυγάδων, οἵ ἦσαν παρ' αὐτοῖς: τό γάρ ῥήγιον ἐπί πολύν χρόνον ἐστασίαζε καί ἀδύνατα ἦν ἐν τῷ παρόντι τούς λοκρούς ἀμύνεσθαι, ᾗ καί μᾶλλον ἐπετίθεντο. δῃώσαντες δέ οἱ μέν λοκροί τῷ πεζῷ ἀπεχώρησαν, αἱ δέ νῆες μεσσήνην ἐφρούρουν: καί ἄλλαι αἱ πληρούμεναι ἔμελλον αὐτόσε ἐγκαθορμισάμεναι τόν πόλεμον ἐντεῦθεν ποιήσεσθαι. ὑπό δέ τούς αὐτούς χρόνους τοῦ ἦρος, πρίν τόν σῖτον ἐν ἀκμῇ εἶναι, πελοποννήσιοι καί οἱ ξύμμαχοι ἐσέβαλον ἐς τήν ἀττικήν (ἡγεῖτο δέ ἆγις ὁ ἀρχιδάμου λακεδαιμονίων βασιλεύς), καί ἐγκαθεζόμενοι ἐδῄουν τήν γῆν. ἀθηναῖοι δέ τάς τε τεσσαράκοντα ναῦς ἐς σικελίαν ἀπέστειλαν, ὥσπερ παρεσκευάζοντο, καί στρατηγούς τούς ὑπολοίπους εὐρυμέ δοντα καί σοφοκλέα: πυθόδωρος γάρ ὁ τρίτος αὐτῶν ἤδη προαφῖκτο ἐς σικελίαν. εἶπον δέ τούτοις καί κερκυραίων ἅμα παραπλέοντας τῶν ἐν τῇ πόλει ἐπιμεληθῆναι, οἵ ἐλῃστεύοντο ὑπό τῶν ἐν τῷ ὄρει φυγάδων: καί πελοποννησίων αὐτόσε νῆες ἑξήκοντα παρεπεπλεύκεσαν τοῖς ἐν τῷ ὄρει τιμωροί καί λιμοῦ ὄντος μεγάλου ἐν τῇ πόλει νομίζοντες κατασχήσειν ῥᾳδίως τά πράγματα. δημοσθένει δέ ὄντι ἰδιώτῃ μετά τήν ἀναχώρησιν τήν ἐξ ἀκαρνανίας αὐτῷ δεηθέντι εἶπον χρῆσθαι ταῖς ναυσί ταύταις, ἤν βούληται, περί τήν πελοπόννησον. καί ὡς ἐγένοντο πλέοντες κατά τήν λακωνικήν καί ἐπυνθάνοντο ὅτι αἱ νῆες ἐν κερκύρᾳ ἤδη εἰσί τῶν πελοποννησίων, ὁ μέν εὐρυμέδων καί σοφοκλῆς ἠπείγοντο ἐς τήν κέρκυραν, ὁ δέ δημοσθένης ἐς τήν πύλον πρῶτον ἐκέλευε σχόντας αὐτούς καί πράξαντας ἅ δεῖ τόν πλοῦν ποιεῖσθαι: ἀντιλεγόντων δέ κατά τύχην χειμών ἐπιγενόμενος κατήνεγκε τάς ναῦς ἐς τήν πύλον. καί ὁ δημοσθένης εὐθύς ἠξίου τειχίζεσθαι τό χωρίον (ἐπί τοῦτο γάρ ξυνεκπλεῦσαι), καί ἀπέφαινε πολλήν εὐπορίαν ξύλων τε καί λίθων, καί φύσει καρτερόν ὄν καί ἐρῆμον αὐτό τε καί ἐπί πολύ τῆς χώρας: ἀπέχει γάρ σταδίους μάλιστα ἡ πύλος τῆς σπάρτης τετρακοσίους καί ἔστιν ἐν τῇ μεσσηνίᾳ ποτέ οὔσῃ γῇ, καλοῦσι δέ αὐτήν οἱ λακεδαιμόνιοι κορυφάσιον. οἱ δέ πολλάς ἔφασαν εἶναι ἄκρας ἐρήμους τῆς πελοποννήσου, ἤν βούληται καταλαμβάνων τήν πόλιν δαπανᾶν. τῷ δέ διάφορόν τι ἐδόκει εἶναι τοῦτο τό χωρίον ἑτέρου μᾶλλον, λιμένος τε προσόντος καί τούς μεσσηνίους οἰκείους ὄντας αὐτῷ τό ἀρχαῖον καί ὁμοφώνους τοῖς λακεδαιμονίοις πλεῖστ' ἄν βλάπτειν ἐξ αὐτοῦ ὁρμωμένους, καί βεβαίους ἅμα τοῦ χωρίου φύλακας ἔσεσθαι. ὡς δέ οὐκ ἔπειθεν οὔτε τούς στρατηγούς οὔτε τούς στρατιώτας, ὕστερον καί τοῖς ταξιάρχοις κοινώσας, ἡσύχαζεν ὑπό ἀπλοίας, μέχρι αὐτοῖς τοῖς στρατιώταις σχολάζουσιν ὁρμή ἐνέπεσε περιστᾶσιν ἐκτειχίσαι τό χωρίον. καί ἐγχειρήσαντες εἰργάζοντο, σιδήρια μέν λιθουργά οὐκ ἔχοντες, λογάδην δέ φέροντες λίθους, καί ξυνετίθεσαν ὡς ἕκαστόν τι ξυμβαίνοι: καί τόν πηλόν, εἴ που δέοι χρῆσθαι, ἀγγείων ἀπορίᾳ ἐπί τοῦ νώτου ἔφερον, ἐγκεκυφότες τε, ὡς μάλιστα μέλλοι ἐπιμένειν, καί τώ χεῖρε ἐς τοὐπίσω ξυμπλέκοντες, ὅπως μή ἀποπίπτοι. παντί τε τρόπῳ ἠπείγοντο φθῆναι τούς λακεδαιμονίους τά ἐπιμαχώτατα ἐξεργασάμενοι πρίν ἐπιβοηθῆσαι: τό γάρ πλέον τοῦ χωρίου αὐτό καρτερόν ὑπῆρχε καί οὐδέν ἔδει τείχους. οἱ δέ ἑορτήν τινα ἔτυχον ἄγοντες καί ἅμα πυνθανόμενοι ἐν ὀλιγωρίᾳ ἐποιοῦντο, ὡς, ὅταν ἐξέλθωσιν, ἤ οὐχ ὑπομενοῦντας σφᾶς ἤ ῥᾳδίως ληψόμενοι βίᾳ: καί τι καί αὐτούς ὁ στρατός ἔτι ἐν ταῖς ἀθήναις ὤν ἐπέσχεν. τειχίσαντες δέ οἱ ἀθηναῖοι τοῦ χωρίου τά πρός ἤπειρον καί ἅ μάλιστα ἔδει ἐν ἡμέραις ἕξ τόν μέν δημοσθένη μετά νεῶν πέντε αὐτοῦ φύλακα καταλείπουσι, ταῖς δέ πλείοσι ναυσί τόν ἐς τήν κέρκυραν πλοῦν καί σικελίαν ἠπείγοντο. οἱ δ' ἐν τῇ ἀττικῇ ὄντες πελοποννήσιοι ὡς ἐπύθοντο τῆς πύλου κατειλημμένης, ἀνεχώρουν κατά τάχος ἐπ' οἴκου, νομίζοντες μέν οἱ λακεδαιμόνιοι καί ἆγις ὁ βασιλεύς οἰκεῖον σφίσι τό περί τήν πύλον: ἅμα δέ πρῴ ἐσβαλόντες καί τοῦ σίτου ἔτι χλωροῦ ὄντος ἐσπάνιζον τροφῆς τοῖς πολλοῖς, χειμών τε ἐπιγενόμενος μείζων παρά τήν καθεστηκυῖαν ὥραν ἐπίεσε τό στράτευμα. ὥστε πολλαχόθεν ξυνέβη ἀναχωρῆσαί τε θᾶσσον αὐτούς καί βραχυτάτην γενέσθαι τήν ἐσβολήν ταύτην: ἡμέρας γάρ πέντε καί δέκα ἔμειναν ἐν τῇ ἀττικῇ. κατά δέ τόν αὐτόν χρόνον σιμωνίδης ἀθηναίων στρατηγός ἠιόνα τήν ἐπί θρᾴκης μενδαίων ἀποικίαν, πολεμίαν δέ οὖσαν, ξυλλέξας ἀθηναίους τε ὀλίγους ἐκ τῶν φρουρίων καί τῶν ἐκείνῃ ξυμμάχων πλῆθος προδιδομένην κατέλαβεν. καί παραχρῆμα ἐπιβοηθησάντων χαλκιδέων καί βοττιαίων ἐξεκρούσθη τε καί ἀπέβαλε πολλούς τῶν στρατιωτῶν. ἀναχωρησάντων δέ τῶν ἐκ τῆς ἀττικῆς πελοποννησίων οἱ σπαρτιᾶται αὐτοί μέν καί οἱ ἐγγύτατα τῶν περιοίκων εὐθύς ἐβοήθουν ἐπί τήν πύλον, τῶν δέ ἄλλων λακεδαιμονίων βραδυτέρα ἐγίγνετο ἡ ἔφοδος, ἄρτι ἀφιγμένων ἀφ' ἑτέρας στρατείας. περιήγγελλον δέ καί κατά τήν πελοπόννησον βοηθεῖν ὅτι τάχιστα ἐπί πύλον καί ἐπί τάς ἐν τῇ κερκύρᾳ ναῦς σφῶν τάς ἑξήκοντα ἔπεμψαν, αἵ ὑπερενεχθεῖσαι τόν λευκαδίων ἰσθμόν καί λαθοῦσαι τάς ἐν ζακύνθῳ ἀττικάς ναῦς ἀφικνοῦνται ἐπί πύλον: παρῆν δέ ἤδη καί ὁ πεζός στρατός. δημοσθένης δέ προσπλεόντων ἔτι τῶν πελοποννησίων ὑπεκπέμπει φθάσας δύο ναῦς ἀγγεῖλαι εὐρυμέδοντι καί τοῖς ἐν ταῖς ναυσίν ἐν ζακύνθῳ ἀθηναίοις παρεῖναι ὡς τοῦ χωρίου κινδυνεύοντος. καί αἱ μέν νῆες κατά τάχος ἔπλεον κατά τά ἐπεσταλμένα ὑπό δημοσθένους: οἱ δέ λακεδαιμόνιοι παρεσκευάζοντο ὡς τῷ τειχίσματι προσβαλοῦντες κατά τε γῆν καί κατά θάλασσαν, ἐλπίζοντες ῥᾳδίως αἱρήσειν οἰκοδόμημα διά ταχέων εἰργασμένον καί ἀνθρώπων ὀλίγων ἐνόντων. προσδεχόμενοι δέ καί τήν ἀπό τῆς ζακύνθου τῶν ἀττικῶν νεῶν βοήθειαν ἐν νῷ εἶχον, ἤν ἄρα μή πρότερον ἕλωσι, καί τούς ἔσπλους τοῦ λιμένος ἐμφάρξαι, ὅπως μή ᾖ τοῖς ἀθηναίοις ἐφορμίσασθαι ἐς αὐτόν. ἡ γάρ νῆσος ἡ σφακτηρία καλουμένη τόν τε λιμένα παρατείνουσα καί ἐγγύς ἐπικειμένη ἐχυρόν ποιεῖ καί τούς ἔσπλους στενούς, τῇ μέν δυοῖν νεοῖν διάπλουν κατά τό τείχισμα τῶν ἀθηναίων καί τήν πύλον, τῇ δέ πρός τήν ἄλλην ἤπειρον ὀκτώ ἤ ἐννέα: ὑλώδης τε καί ἀτριβής πᾶσα ὑπ' ἐρημίας ἦν καί μέγεθος περί πέντε καί δέκα σταδίους μάλιστα. τούς μέν οὖν ἔσπλους ταῖς ναυσίν ἀντιπρῴροις βύζην κλῄσειν ἔμελλον: τήν δέ νῆσον ταύτην φοβούμενοι μή ἐξ αὐτῆς τόν πόλεμον σφίσι ποιῶνται, ὁπλίτας διεβίβασαν ἐς αὐτήν καί παρά τήν ἤπειρον ἄλλους ἔταξαν. οὕτω γάρ τοῖς ἀθηναίοις τήν τε νῆσον πολεμίαν ἔσεσθαι τήν τε ἤπειρον, ἀπόβασιν οὐκ ἔχουσαν (τά γάρ αὐτῆς τῆς πύλου ἔξω τοῦ ἔσπλου πρός τό πέλαγος ἀλίμενα ὄντα οὐχ ἕξειν ὅθεν ὁρμώμενοι ὠφελήσουσι τούς αὑτῶν) σφεῖς δέ ἄνευ τε ναυμαχίας καί κινδύνου ἐκπολιορκήσειν τό χωρίον κατά τό εἰκός, σίτου τε οὐκ ἐνόντος καί δι' ὀλίγης παρασκευῆς κατειλημμένον. ὡς δ' ἐδόκει αὐτοῖς ταῦτα, καί διεβίβαζον ἐς τήν νῆσον τούς ὁπλίτας ἀποκληρώσαντες ἀπό πάντων τῶν λόχων. καί διέβησαν μέν καί ἄλλοι πρότερον κατά διαδοχήν, οἱ δέ τελευταῖοι καί ἐγκαταληφθέντες εἴκοσι καί τετρακόσιοι ἦσαν καί εἵλωτες οἱ περί αὐτούς: ἦρχε δέ αὐτῶν ἐπιτάδας ὁ μολόβρου. δημοσθένης δέ ὁρῶν τούς λακεδαιμονίους μέλλοντας προσβάλλειν ναυσί τε ἅμα καί πεζῷ παρεσκευάζετο καί αὐτός, καί τάς τριήρεις αἵ περιῆσαν αὐτῷ ἀπό τῶν καταλειφθεισῶν ἀνασπάσας ὑπό τό τείχισμα προσεσταύρωσε, καί τούς ναύτας ἐξ αὐτῶν ὥπλισεν ἀσπίσι [τε] φαύλαις καί οἰσυΐναις ταῖς πολλαῖς: οὐ γάρ ἦν ὅπλα ἐν χωρίῳ ἐρήμῳ πορίσασθαι, ἀλλά καί ταῦτα ἐκ λῃστρικῆς μεσσηνίων τριακοντόρου καί κέλητος ἔλαβον, οἵ ἔτυχον παραγενόμενοι. ὁπλῖταί τε τῶν μεσσηνίων τούτων ὡς τεσσαράκοντα ἐγένοντο, οἷς ἐχρῆτο μετά τῶν ἄλλων. τούς μέν οὖν πολλούς τῶν τε ἀόπλων καί ὡπλισμένων ἐπί τά τετειχισμένα μάλιστα καί ἐχυρά τοῦ χωρίου πρός τήν ἤπειρον ἔταξε, προειπών ἀμύνασθαι τόν πεζόν, ἤν προσβάλῃ: αὐτός δέ ἀπολεξάμενος ἐκ πάντων ἑξήκοντα ὁπλίτας καί τοξότας ὀλίγους ἐχώρει ἔξω τοῦ τείχους ἐπί τήν θάλασσαν, ᾗ μάλιστα ἐκείνους προσ εδέχετο πειράσειν ἀποβαίνειν, ἐς χωρία μέν χαλεπά καί πετρώδη πρός τό πέλαγος τετραμμένα, σφίσι δέ τοῦ τείχους ταύτῃ ἀσθενεστάτου ὄντος ἐσβιάσασθαι αὐτούς ἡγεῖτο προθυμήσεσθαι: οὔτε γάρ αὐτοί ἐλπίζοντές ποτε ναυσί κρατήσεσθαι οὐκ ἰσχυρόν ἐτείχιζον, ἐκείνοις τε βιαζομένοις τήν ἀπόβασιν ἁλώσιμον τό χωρίον γίγνεσθαι. κατά τοῦτο οὖν πρός αὐτήν τήν θάλασσαν χωρήσας ἔταξε τούς ὁπλίτας ὡς εἴρξων, ἤν δύνηται, καί παρεκελεύσατο τοιάδε. ‘ἄνδρες οἱ ξυναράμενοι τοῦδε τοῦ κινδύνου, μηδείς ὑμῶν ἐν τῇ τοιᾷδε ἀνάγκῃ ξυνετός βουλέσθω δοκεῖν εἶναι, ἐκλογιζόμενος ἅπαν τό περιεστός ἡμᾶς δεινόν, μᾶλλον ἤ ἀπερισκέπτως εὔελπις ὁμόσε χωρῆσαι τοῖς ἐναντίοις καί ἐκ τούτων ἄν περιγενόμενος. ὅσα γάρ ἐς ἀνάγκην ἀφῖκται ὥσπερ τάδε, λογισμόν ἥκιστα ἐνδεχόμενα κινδύνου τοῦ ταχίστου προσδεῖται. ἐγώ δέ καί τά πλείω ὁρῶ πρός ἡμῶν ὄντα, ἤν ἐθέλωμέν τε μεῖναι καί μή τῷ πλήθει αὐτῶν καταπλαγέντες τά ὑπάρχοντα ἡμῖν κρείσσω καταπροδοῦναι. τοῦ τε γάρ χωρίου τό δυσέμβατον ἡμέτερον νομίζω, ὅ μενόντων μέν ἡμῶν ξύμμαχον γίγνεται, ὑποχωρήσασι δέ καίπερ χαλεπόν ὄν εὔπορον ἔσται μηδενός κωλύοντος, καί τόν πολέμιον δεινότερον ἕξομεν μή ῥᾳδίας αὐτῷ πάλιν οὔσης τῆς ἀναχωρήσεως, ἤν καί ὑφ' ἡμῶν βιάζηται (ἐπί γάρ ταῖς ναυσί ῥᾷστοί εἰσιν ἀμύνεσθαι, ἀποβάντες δέ ἐν τῷ ἴσῳ ἤδη), τό τε πλῆθος αὐτῶν οὐκ ἄγαν δεῖ φοβεῖσθαι: κατ' ὀλίγον γάρ μαχεῖται καίπερ πολύ ὄν ἀπορίᾳ τῆς προσορμίσεως, καί οὐκ ἐν γῇ στρατός ἐστιν ἐκ τοῦ ὁμοίου μείζων, ἀλλ' ἀπό νεῶν, αἷς πολλά τά καίρια δεῖ ἐν τῇ θαλάσσῃ ξυμβῆναι. ὥστε τάς τούτων ἀπορίας ἀντιπάλους ἡγοῦμαι τῷ ἡμετέρῳ πλήθει, καί ἅμα ἀξιῶ ὑμᾶς, ἀθηναίους ὄντας καί ἐπισταμένους ἐμπειρίᾳ τήν ναυτικήν ἐπ' ἄλλους ἀπόβασιν ὅτι, εἴ τις ὑπομένοι καί μή φόβῳ ῥοθίου καί νεῶν δεινότητος κατάπλου ὑποχωροίη, οὐκ ἄν ποτε βιάζοιτο, καί αὐτούς νῦν μεῖναί τε καί ἀμυνομένους παρ' αὐτήν τήν ῥαχίαν σῴζειν ἡμᾶς τε αὐτούς καί τό χωρίον.’ τοσαῦτα τοῦ δημοσθένους παρακελευσαμένου οἱ ἀθηναῖοι ἐθάρσησάν τε μᾶλλον καί ἐπικαταβάντες ἐτάξαντο παρ' αὐτήν τήν θάλασσαν. οἱ δέ λακεδαιμόνιοι ἄραντες τῷ τε κατά γῆν στρατῷ προσέβαλλον τῷ τειχίσματι καί ταῖς ναυσίν ἅμα οὔσαις τεσσαράκοντα καί τρισί, ναύαρχος δέ αὐτῶν ἐπέπλει θρασυμηλίδας ὁ κρατησικλέους σπαρτιάτης. προσέβαλλε δέ ᾗπερ ὁ δημοσθένης προσεδέχετο. καί οἱ μέν ἀθηναῖοι ἀμφοτέρωθεν ἔκ τε γῆς καί ἐκ θαλάσσης ἠμύνοντο: οἱ δέ κατ' ὀλίγας ναῦς διελόμενοι, διότι οὐκ ἦν πλέοσι προσσχεῖν, καί ἀναπαύοντες ἐν τῷ μέρει τούς ἐπίπλους ἐποιοῦντο, προθυμίᾳ τε πάσῃ χρώμενοι καί παρακελευσμῷ, εἴ πως ὠσάμενοι ἕλοιεν τό τείχισμα. πάντων δέ φανερώτατος βρασίδας ἐγένετο. τριηραρχῶν γάρ καί ὁρῶν τοῦ χωρίου χαλεποῦ ὄντος τούς τριηράρχους καί κυβερνήτας, εἴ που καί δοκοίη δυνατόν εἶναι σχεῖν, ἀποκνοῦντας καί φυλασσομένους τῶν νεῶν μή ξυντρίψωσιν, ἐβόα λέγων ὡς οὐκ εἰκός εἴη ξύλων φειδομένους τούς πολεμίους ἐν τῇ χώρᾳ περιιδεῖν τεῖχος πεποιημένους, ἀλλά τάς τε σφετέρας ναῦς βιαζομένους τήν ἀπόβασιν καταγνύναι ἐκέλευε, καί τούς ξυμμάχους μή ἀποκνῆσαι ἀντί μεγάλων εὐεργεσιῶν τάς ναῦς τοῖς λακεδαιμονίοις ἐν τῷ παρόντι ἐπιδοῦναι, ὀκείλαντας δέ καί παντί τρόπῳ ἀποβάντας τῶν τε ἀνδρῶν καί τοῦ χωρίου κρατῆσαι. καί ὁ μέν τούς τε ἄλλους τοιαῦτα ἐπέσπερχε καί τόν ἑαυτοῦ κυβερνήτην ἀναγκάσας ὀκεῖλαι τήν ναῦν ἐχώρει ἐπί τήν ἀποβάθραν: καί πειρώμενος ἀποβαίνειν ἀνεκόπη ὑπό τῶν ἀθηναίων, καί τραυματισθείς πολλά ἐλιποψύχησέ τε καί πεσόντος αὐτοῦ ἐς τήν παρεξειρεσίαν ἡ ἀσπίς περιερρύη ἐς τήν θάλασσαν, καί ἐξενεχθείσης αὐτῆς ἐς τήν γῆν οἱ ἀθηναῖοι ἀνελόμενοι ὕστερον πρός τό τροπαῖον ἐχρήσαντο ὅ ἔστησαν τῆς προσβολῆς ταύτης. οἱ δ' ἄλλοι προυθυμοῦντο μέν, ἀδύνατοι δ' ἦσαν ἀποβῆναι τῶν τε χωρίων χαλεπότητι καί τῶν ἀθηναίων μενόντων καί οὐδέν ὑποχωρούντων. ἐς τοῦτό τε περιέστη ἡ τύχη ὥστε ἀθηναίους μέν ἐκ γῆς τε καί ταύτης λακωνικῆς ἀμύνεσθαι ἐκείνους ἐπιπλέοντας, λακεδαιμονίους δέ ἐκ νεῶν τε καί ἐς τήν ἑαυτῶν πολεμίαν οὖσαν ἐπ' ἀθηναίους ἀποβαίνειν: ἐπί πολύ γάρ ἐποίει τῆς δόξης ἐν τῷ τότε τοῖς μέν ἠπειρώταις μάλιστα εἶναι καί τά πεζά κρατίστοις, τοῖς δέ θαλασσίοις τε καί ταῖς ναυσί πλεῖστον προύχειν. ταύτην μέν οὖν τήν ἡμέραν καί τῆς ὑστεραίας μέρος τι προσβολάς ποιησάμενοι ἐπέπαυντο: καί τῇ τρίτῃ ἐπί ξύλα ἐς μηχανάς παρέπεμψαν τῶν νεῶν τινάς ἐς ἀσίνην, ἐλπίζοντες τό κατά τόν λιμένα τεῖχος ὕψος μέν ἔχειν, ἀποβάσεως δέ μάλιστα οὔσης ἑλεῖν <ἄν> μηχαναῖς. ἐν τούτῳ δέ αἱ ἐκ τῆς ζακύνθου νῆες τῶν ἀθηναίων παραγίγνονται τεσσαράκοντα: προσεβοήθησαν γάρ τῶν τε φρουρίδων τινές αὐτοῖς τῶν ἐκ ναυπάκτου καί χῖαι τέσσαρες. ὡς δέ εἶδον τήν τε ἤπειρον ὁπλιτῶν περίπλεων τήν τε νῆσον, ἔν τε τῷ λιμένι οὔσας τάς ναῦς καί οὐκ ἐκπλεούσας, ἀπορήσαντες ὅπῃ καθορμίσωνται, τότε μέν ἐς πρωτήν τήν νῆσον, ἥ οὐ πολύ ἀπέχει ἐρῆμος οὖσα, ἔπλευσαν καί ηὐλίσαντο, τῇ δ' ὑστεραίᾳ παρασκευασάμενοι ὡς ἐπί ναυμαχίαν ἀνήγοντο, ἤν μέν ἀντεκπλεῖν ἐθέλωσι σφίσιν ἐς τήν εὐρυχωρίαν, εἰ δέ μή, ὡς αὐτοί ἐπεσπλευσούμενοι. καί οἱ μέν οὔτε ἀντανήγοντο οὔτε ἅ διενοήθησαν, φάρξαι τούς ἔσπλους, ἔτυχον ποιήσαντες, ἡσυχάζοντες δ' ἐν τῇ γῇ τάς τε ναῦς ἐπλήρουν καί παρεσκευάζοντο, ἤν ἐσπλέῃ τις, ὡς ἐν τῷ λιμένι ὄντι οὐ σμικρῷ ναυμαχήσοντες. οἱ δ' ἀθηναῖοι γνόντες καθ' ἑκάτερον τόν ἔσπλουν ὥρμησαν ἐπ' αὐτούς, καί τάς μέν πλείους καί μετεώρους ἤδη τῶν νεῶν καί ἀντιπρῴρους προσπεσόντες ἐς φυγήν κατέστησαν, καί ἐπιδιώκοντες ὡς διά βραχέος ἔτρωσαν μέν πολλάς, πέντε δέ ἔλαβον, καί μίαν τούτων αὐτοῖς ἀνδράσιν: ταῖς δέ λοιπαῖς ἐν τῇ γῇ καταπεφευγυίαις ἐνέβαλλον. αἱ δέ καί πληρούμεναι ἔτι πρίν ἀνάγεσθαι ἐκόπτοντο: καί τινας καί ἀναδούμενοι κενάς εἷλκον τῶν ἀνδρῶν ἐς φυγήν ὡρμημένων. ἅ ὁρῶντες οἱ λακεδαιμόνιοι καί περιαλγοῦντες τῷ πάθει, ὅτιπερ αὐτῶν οἱ ἄνδρες ἀπελαμβάνοντο ἐν τῇ νήσῳ, παρεβοήθουν, καί ἐπεσβαίνοντες ἐς τήν θάλασσαν ξύν τοῖς ὅπλοις ἀνθεῖλκον ἐπιλαμβανόμενοι τῶν νεῶν: καί ἐν τούτῳ κεκωλῦσθαι ἐδόκει ἕκαστος ᾧ μή τινι καί αὐτός ἔργῳ παρῆν. ἐγένετό τε ὁ θόρυβος μέγας καί ἀντηλλαγμένου τοῦ ἑκατέρων τρόπου περί τάς ναῦς: οἵ τε γάρ λακεδαιμόνιοι ὑπό προθυμίας καί ἐκπλήξεως ὡς εἰπεῖν ἄλλο οὐδέν ἤ ἐκ γῆς ἐναυμάχουν, οἵ τε ἀθηναῖοι κρατοῦντες καί βουλόμενοι τῇ παρούσῃ τύχῃ ὡς ἐπί πλεῖστον ἐπεξελθεῖν ἀπό νεῶν ἐπεζομάχουν. πολύν τε πόνον παρασχόντες ἀλλήλοις καί τραυματίσαντες διεκρίθησαν, καί οἱ λακεδαιμόνιοι τάς κενάς ναῦς πλήν τῶν τό πρῶτον ληφθεισῶν διέσωσαν. καταστάντες δέ ἑκάτεροι ἐς τό στρατόπεδον οἱ μέν τροπαῖόν τε ἔστησαν καί νεκρούς ἀπέδοσαν καί ναυαγίων ἐκράτησαν, καί τήν νῆσον εὐθύς περιέπλεον καί ἐν φυλακῇ εἶχον ὡς τῶν ἀνδρῶν ἀπειλημμένων: οἱ δ' ἐν τῇ ἠπείρῳ πελοποννήσιοι καί ἀπό πάντων ἤδη βεβοηθηκότες ἔμενον κατά χώραν ἐπί τῇ πύλῳ. ἐς δέ τήν σπάρτην ὡς ἠγγέλθη τά γεγενημένα περί πύλον, ἔδοξεν αὐτοῖς ὡς ἐπί ξυμφορᾷ μεγάλῃ τά τέλη καταβάντας ἐς τό στρατόπεδον βουλεύειν παραχρῆμα ὁρῶντας ὅτι ἄν δοκῇ. καί ὡς εἶδον ἀδύνατον ὄν τιμωρεῖν τοῖς ἀνδράσι καί κινδυνεύειν οὐκ ἐβούλοντο ἤ ὑπό λιμοῦ τι παθεῖν αὐτούς ἤ ὑπό πλήθους βιασθέντας κρατηθῆναι, ἔδοξεν αὐτοῖς πρός τούς στρατηγούς τῶν ἀθηναίων, ἤν ἐθέλωσι, σπονδάς ποιησαμένους τά περί πύλον ἀποστεῖλαι ἐς τάς ἀθήνας πρέσβεις περί ξυμβάσεως καί τούς ἄνδρας ὡς τάχιστα πειρᾶσθαι κομίσασθαι. δεξαμένων δέ τῶν στρατηγῶν τόν λόγον ἐγίγνοντο σπονδαί τοιαίδε, λακεδαιμονίους μέν τάς ναῦς ἐν αἷς ἐναυμάχησαν καί τάς ἐν τῇ λακωνικῇ πάσας, ὅσαι ἦσαν μακραί, παραδοῦναι κομίσαντας ἐς πύλον ἀθηναίοις, καί ὅπλα μή ἐπιφέρειν τῷ τειχίσματι μήτε κατά γῆν μήτε κατά θάλασσαν, ἀθηναίους δέ τοῖς ἐν τῇ νήσῳ ἀνδράσι σῖτον ἐᾶν τούς ἐν τῇ ἠπείρῳ λακεδαιμονίους ἐκπέμπειν τακτόν καί μεμαγμένον, δύο χοίνικας ἑκάστῳ ἀττικάς ἀλφίτων καί δύο κοτύλας οἴνου καί κρέας, θεράποντι δέ τούτων ἡμίσεα: ταῦτα δέ ὁρώντων τῶν ἀθηναίων ἐσπέμπειν καί πλοῖον μηδέν ἐσπλεῖν λάθρᾳ: φυλάσσειν δέ καί τήν νῆσον ἀθηναίους μηδέν ἧσσον, ὅσα μή ἀποβαίνοντας, καί ὅπλα μή ἐπιφέρειν τῷ πελοποννησίων στρατῷ μήτε κατά γῆν μήτε κατά θάλασσαν. ὅτι δ' ἄν τούτων παραβαίνωσιν ἑκάτεροι καί ὁτιοῦν, τότε λελύσθαι τάς σπονδάς. ἐσπεῖσθαι δέ αὐτάς μέχρι οὗ ἐπανέλθωσιν οἱ ἐκ τῶν ἀθηνῶν λακεδαιμονίων πρέσβεις: ἀποστεῖλαι δέ αὐτούς τριήρει ἀθηναίους καί πάλιν κομίσαι. ἐλθόντων δέ τάς τε σπονδάς λελύσθαι ταύτας καί τάς ναῦς ἀποδοῦναι ἀθηναίους ὁμοίας οἵασπερ ἄν παραλάβωσιν. αἱ μέν σπονδαί ἐπί τούτοις ἐγένοντο, καί αἱ νῆες παρεδόθησαν οὖσαι περί ἑξήκοντα, καί οἱ πρέσβεις ἀπεστάλησαν. ἀφικόμενοι δέ ἐς τάς ἀθήνας ἔλεξαν τοιάδε. ‘ἔπεμψαν ἡμᾶς λακεδαιμόνιοι, ὦ ἀθηναῖοι, περί τῶν ἐν τῇ νήσῳ ἀνδρῶν πράξοντας ὅτι ἄν ὑμῖν τε ὠφέλιμον ὄν τό αὐτό πείθωμεν καί ἡμῖν ἐς τήν ξυμφοράν ὡς ἐκ τῶν παρόντων κόσμον μάλιστα μέλλῃ οἴσειν. τούς δέ λόγους μακροτέρους οὐ παρά τό εἰωθός μηκυνοῦμεν, ἀλλ' ἐπιχώριον ὄν ἡμῖν οὗ μέν βραχεῖς ἀρκῶσι μή πολλοῖς χρῆσθαι, πλέοσι δέ ἐν ᾧ ἄν καιρός ᾖ διδάσκοντάς τι τῶν προύργου λόγοις τό δέον πράσσειν. λάβετε δέ αὐτούς μή πολεμίως μηδ' ὡς ἀξύνετοι διδασκόμενοι, ὑπόμνησιν δέ τοῦ καλῶς βουλεύσασθαι πρός εἰδότας ἡγησάμενοι. ’ὑμῖν γάρ εὐτυχίαν τήν παροῦσαν ἔξεστι καλῶς θέσθαι, ἔχουσι μέν ὧν κρατεῖτε, προσλαβοῦσι δέ τιμήν καί δόξαν, καί μή παθεῖν ὅπερ οἱ ἀήθως τι ἀγαθόν λαμβάνοντες τῶν ἀνθρώπων: αἰεί γάρ τοῦ πλέονος ἐλπίδι ὀρέγονται διά τό καί τά παρόντα ἀδοκήτως εὐτυχῆσαι. οἷς δέ πλεῖσται μεταβολαί ἐπ' ἀμφότερα ξυμβεβήκασι, δίκαιοί εἰσι καί ἀπιστότατοι εἶναι ταῖς εὐπραγίαις: ὅ τῇ τε ὑμετέρᾳ πόλει δι' ἐμπειρίαν καί ἡμῖν μάλιστ' ἄν ἐκ τοῦ εἰκότος προσείη. γνῶτε δέ καί ἐς τάς ἡμετέρας νῦν ξυμφοράς ἀπιδόντες, οἵτινες ἀξίωμα μέγιστον τῶν ἑλλήνων ἔχοντες ἥκομεν παρ' ὑμᾶς, πρότερον αὐτοί κυριώτεροι νομίζοντες εἶναι δοῦναι ἐφ' ἅ νῦν ἀφιγμένοι ὑμᾶς αἰτούμεθα. καίτοι οὔτε δυνάμεως ἐνδείᾳ ἐπάθομεν αὐτό οὔτε μείζονος προσγενομένης ὑβρίσαντες, ἀπό δέ τῶν αἰεί ὑπαρχόντων γνώμῃ σφαλέντες, ἐν ᾧ πᾶσι τό αὐτό ὁμοίως ὑπάρχει. ὥστε οὐκ εἰκός ὑμᾶς διά τήν παροῦσαν νῦν ῥώμην πόλεώς τε καί τῶν προσγεγενημένων καί τό τῆς τύχης οἴεσθαι αἰεί μεθ' ὑμῶν ἔσεσθαι. σωφρόνων δέ ἀνδρῶν οἵτινες τἀγαθά ἐς ἀμφίβολον ἀσφαλῶς ἔθεντο (καί ταῖς ξυμφοραῖς οἱ αὐτοί εὐξυνετώτερον ἄν προσφέροιντο), τόν τε πόλεμον νομίσωσι μή καθ' ὅσον ἄν τις αὐτοῦ μέρος βούληται μεταχειρίζειν, τούτῳ ξυνεῖναι, ἀλλ' ὡς ἄν αἱ τύχαι αὐτῶν ἡγήσωνται: καί ἐλάχιστ' ἄν οἱ τοιοῦτοι πταίοντες διά τό μή τῷ ὀρθουμένῳ αὐτοῦ πιστεύοντες ἐπαίρεσθαι ἐν τῷ εὐτυχεῖν ἄν μάλιστα καταλύοιντο. ὅ νῦν ὑμῖν, ὦ ἀθηναῖοι, καλῶς ἔχει πρός ἡμᾶς πρᾶξαι, καί μή ποτε ὕστερον, ἤν ἄρα μή πειθόμενοι σφαλῆτε, ἅ πολλά ἐνδέχεται, νομισθῆναι τύχῃ καί τά νῦν προχωρήσαντα κρατῆσαι, ἐξόν ἀκίνδυνον δόκησιν ἰσχύος καί ξυνέσεως ἐς τό ἔπειτα καταλιπεῖν. ‘λακεδαιμόνιοι δέ ὑμᾶς προκαλοῦνται ἐς σπονδάς καί διάλυσιν πολέμου, διδόντες μέν εἰρήνην καί ξυμμαχίαν καί ἄλλην φιλίαν πολλήν καί οἰκειότητα ἐς ἀλλήλους ὑπάρχειν, ἀνταιτοῦντες δέ τούς ἐκ τῆς νήσου ἄνδρας, καί ἄμεινον ἡγούμενοι ἀμφοτέροις μή διακινδυνεύεσθαι, εἴτε βίᾳ διαφύγοιεν παρατυχούσης τινός σωτηρίας εἴτε καί ἐκπολιορκηθέντες μᾶλλον ἄν χειρωθεῖεν. νομίζομέν τε τάς μεγάλας ἔχθρας μάλιστ' ἄν διαλύεσθαι βεβαίως, οὐκ ἤν ἀνταμυνόμενός τις καί ἐπικρατήσας τά πλείω τοῦ πολέμου κατ' ἀνάγκην ὅρκοις ἐγκαταλαμβάνων μή ἀπό τοῦ ἴσου ξυμβῇ, ἀλλ' ἤν παρόν τό αὐτό δρᾶσαι πρός τό ἐπιεικές καί ἀρετῇ αὐτόν νικήσας παρά ἅ προσεδέχετο μετρίως ξυναλλαγῇ. ὀφείλων γάρ ἤδη ὁ ἐναντίος μή ἀνταμύνεσθαι ὡς βιασθείς, ἀλλ' ἀνταποδοῦναι ἀρετήν, ἑτοιμότερός ἐστιν αἰσχύνῃ ἐμμένειν οἷς ξυνέθετο. καί μᾶλλον πρός τούς μειζόνως ἐχθρούς τοῦτο δρῶσιν οἱ ἄνθρωποι ἤ πρός τούς τά μέτρια διενεχθέντας: πεφύκασί τε τοῖς μέν ἑκουσίως ἐνδοῦσιν ἀνθησσᾶσθαι μεθ' ἡδονῆς, πρός δέ τά ὑπεραυχοῦντα καί παρά γνώμην διακινδυνεύειν. ’ἡμῖν δέ καλῶς, εἴπερ ποτέ, ἔχει ἀμφοτέροις ἡ ξυναλλαγή, πρίν τι ἀνήκεστον διά μέσου γενόμενον ἡμᾶς καταλαβεῖν, ἐν ᾧ ἀνάγκη ἀίδιον ὑμῖν ἔχθραν πρός τῇ κοινῇ καί ἰδίαν ἔχειν, ὑμᾶς δέ στερηθῆναι ὧν νῦν προκαλούμεθα. ἔτι δ' ὄντων ἀκρίτων καί ὑμῖν μέν δόξης καί ἡμετέρας φιλίας προσγιγνομένης, ἡμῖν δέ πρό αἰσχροῦ τινός ξυμφορᾶς μετρίως κατατιθεμένης διαλλαγῶμεν, καί αὐτοί τε ἀντί πολέμου εἰρήνην ἑλώμεθα καί τοῖς ἄλλοις ἕλλησιν ἀνάπαυσιν κακῶν ποιήσωμεν: οἵ καί ἐν τούτῳ ὑμᾶς αἰτιωτέρους ἡγήσονται. πολεμοῦνται μέν γάρ ἀσαφῶς ὁποτέρων ἀρξάντων: καταλύσεως δέ γενομένης, ἧς νῦν ὑμεῖς τό πλέον κύριοί ἐστε, τήν χάριν ὑμῖν προσθήσουσιν. ἤν τε γνῶτε, λακεδαιμονίοις ἔξεστιν ὑμῖν φίλους γενέσθαι βεβαίως, αὐτῶν τε προκαλεσαμένων χαρισαμένοις τε μᾶλλον ἤ βιασαμένοις. καί ἐν τούτῳ τά ἐνόντα ἀγαθά σκοπεῖτε ὅσα εἰκός εἶναι: ἡμῶν γάρ καί ὑμῶν ταὐτά λεγόντων τό γε ἄλλο ἑλληνικόν ἴστε ὅτι ὑποδεέστερον ὄν τά μέγιστα τιμήσει.‘ οἱ μέν οὖν λακεδαιμόνιοι τοσαῦτα εἶπον, νομίζοντες τούς ἀθηναίους ἐν τῷ πρίν χρόνῳ σπονδῶν μέν ἐπιθυμεῖν, σφῶν δέ ἐναντιουμένων κωλύεσθαι, διδομένης δέ εἰρήνης ἀσμένους δέξεσθαί τε καί τούς ἄνδρας ἀποδώσειν. οἱ δέ τάς μέν σπονδάς, ἔχοντες τούς ἄνδρας ἐν τῇ νήσῳ, ἤδη σφίσιν ἐνόμιζον ἑτοίμους εἶναι, ὁπόταν βούλωνται ποιεῖσθαι πρός αὐτούς, τοῦ δέ πλέονος ὠρέγοντο. μάλιστα δέ αὐτούς ἐνῆγε κλέων ὁ κλεαινέτου, ἀνήρ δημαγωγός κατ' ἐκεῖνον τόν χρόνον ὤν καί τῷ πλήθει πιθανώτατος: καί ἔπεισεν ἀποκρίνασθαι ὡς χρή τά μέν ὅπλα καί σφᾶς αὐτούς τούς ἐν τῇ νήσῳ παραδόντας πρῶτον κομισθῆναι ἀθήναζε, ἐλθόντων δέ ἀποδόντας λακεδαιμονίους νίσαιαν καί πηγάς καί τροιζῆνα καί ἀχαΐαν, ἅ οὐ πολέμῳ ἔλαβον, ἀλλ' ἀπό τῆς προτέρας ξυμβάσεως ἀθηναίων ξυγχωρησάντων κατά ξυμφοράς καί ἐν τῷ τότε δεομένων τι μᾶλλον σπονδῶν, κομίσασθαι τούς ἄνδρας καί σπονδάς ποιήσασθαι ὁπόσον ἄν δοκῇ χρόνον ἀμφοτέροις. οἱ δέ πρός μέν τήν ἀπόκρισιν οὐδέν ἀντεῖπον, ξυνέδρους δέ σφίσιν ἐκέλευον ἑλέσθαι οἵτινες λέγοντες καί ἀκούοντες περί ἑκάστου ξυμβήσονται κατά ἡσυχίαν ὅτι ἄν πείθωσιν ἀλλήλους. κλέων δέ ἐνταῦθα δή πολύς ἐνέκειτο, λέγων γιγνώσκειν μέν καί πρότερον οὐδέν ἐν νῷ ἔχοντας δίκαιον αὐτούς, σαφές δ' εἶναι καί νῦν, οἵτινες τῷ μέν πλήθει οὐδέν ἐθέλουσιν εἰπεῖν, ὀλίγοις δέ ἀνδράσι ξύνεδροι βούλονται γίγνεσθαι: ἀλλά εἴ τι ὑγιές διανοοῦνται, λέγειν ἐκέλευσεν ἅπασιν. ὁρῶντες δέ οἱ λακεδαιμόνιοι οὔτε σφίσιν οἷόν τε ὄν ἐν πλήθει εἰπεῖν, εἴ τι καί ὑπό τῆς ξυμφορᾶς ἐδόκει αὐτοῖς ξυγχωρεῖν, μή ἐς τούς ξυμμάχους διαβληθῶσιν εἰπόντες καί οὐ τυχόντες, οὔτε τούς ἀθηναίους ἐπί μετρίοις ποιήσοντας ἅ προυκαλοῦντο, ἀνεχώρησαν ἐκ τῶν ἀθηνῶν ἄπρακτοι. ἀφικομένων δέ αὐτῶν διελέλυντο εὐθύς αἱ σπονδαί αἱ περί πύλον, καί τάς ναῦς οἱ λακεδαιμόνιοι ἀπῄτουν, καθάπερ ξυνέκειτο: οἱ δ' ἀθηναῖοι ἐγκλήματα ἔχοντες ἐπιδρομήν τε τῷ τειχίσματι παράσπονδον καί ἄλλα οὐκ ἀξιόλογα δοκοῦντα εἶναι οὐκ ἀπεδίδοσαν, ἰσχυριζόμενοι ὅτι δή εἴρητο, ἐάν καί ὁτιοῦν παραβαθῇ, λελύσθαι τάς σπονδάς. οἱ δέ λακεδαιμόνιοι ἀντέλεγόν τε καί ἀδίκημα ἐπικαλέσαντες τό τῶν νεῶν ἀπελθόντες ἐς πόλεμον καθίσταντο. καί τά περί πύλον ὑπ' ἀμφοτέρων κατά κράτος ἐπολεμεῖτο, ἀθηναῖοι μέν δυοῖν νεοῖν ἐναντίαιν αἰεί τήν νῆσον περιπλέοντες τῆς ἡμέρας (τῆς δέ νυκτός καί ἅπασαι περιώρμουν, πλήν τά πρός τό πέλαγος, ὁπότε ἄνεμος εἴη: καί ἐκ τῶν ἀθηνῶν αὐτοῖς εἴκοσι νῆες ἀφίκοντο ἐς τήν φυλακήν, ὥστε αἱ πᾶσαι ἑβδομήκοντα ἐγένοντο), πελοποννήσιοι δέ ἔν τε τῇ ἠπείρῳ στρατοπεδευόμενοι καί προσβολάς ποιούμενοι τῷ τείχει, σκοποῦντες καιρόν εἴ τις παραπέσοι ὥστε τούς ἄνδρας σῶσαι. ἐν τούτῳ δέ οἱ ἐν τῇ σικελίᾳ συρακόσιοι καί οἱ ξύμμαχοι πρός ταῖς ἐν μεσσήνῃ φρουρούσαις ναυσί τό ἄλλο ναυτικόν ὅ παρεσκευάζοντο προσκομίσαντες τόν πόλεμον ἐποιοῦντο ἐκ τῆς μεσσήνης (καί μάλιστα ἐνῆγον οἱ λοκροί τῶν ῥηγίνων κατά ἔχθραν, καί αὐτοί δέ ἐσεβεβλήκεσαν πανδημεί ἐς τήν γῆν αὐτῶν), καί ναυμαχίας ἀπο πειρᾶσθαι ἐβούλοντο, ὁρῶντες τοῖς ἀθηναίοις τάς μέν παρούσας ὀλίγας ναῦς, ταῖς δέ πλέοσι καί μελλούσαις ἥξειν πυνθανόμενοι τήν νῆσον πολιορκεῖσθαι. εἰ γάρ κρατήσειαν τῷ ναυτικῷ, τό ῥήγιον ἤλπιζον πεζῇ τε καί ναυσίν ἐφορμοῦντες ῥᾳδίως χειρώσεσθαι, καί ἤδη σφῶν ἰσχυρά τά πράγματα γίγνεσθαι: ξύνεγγυς γάρ κειμένου τοῦ τε ῥηγίου ἀκρωτηρίου τῆς ἰταλίας τῆς τε μεσσήνης τῆς σικελίας, τοῖς ἀθηναίοις [τε] οὐκ ἄν εἶναι ἐφορμεῖν καί τοῦ πορθμοῦ κρατεῖν. ἔστι δέ ὁ πορθμός ἡ μεταξύ ῥηγίου θάλασσα καί μεσσήνης, ᾗπερ βραχύτατον σικελία τῆς ἠπείρου ἀπέχει: καί ἔστιν ἡ χάρυβδις κληθεῖσα τοῦτο, ᾗ ὀδυσσεύς λέγεται διαπλεῦσαι. διά στενότητα δέ καί ἐκ μεγάλων πελαγῶν, τοῦ τε τυρσηνικοῦ καί τοῦ σικελικοῦ, ἐσπίπτουσα ἡ θάλασσα ἐς αὐτό καί ῥοώδης οὖσα εἰκότως χαλεπή ἐνομίσθη. ἐν τούτῳ οὖν τῷ μεταξύ οἱ συρακόσιοι καί οἱ ξύμμαχοι ναυσίν ὀλίγῳ πλέοσιν ἤ τριάκοντα ἠναγκάσθησαν ὀψέ τῆς ἡμέρας ναυμαχῆσαι περί πλοίου διαπλέοντος, ἀντεπαναγόμενοι πρός τε ἀθηναίων ναῦς ἑκκαίδεκα καί ῥηγίνας ὀκτώ. καί νικηθέντες ὑπό τῶν ἀθηναίων διά τάχους ἀπέπλευσαν ὡς ἕκαστοι ἔτυχον ἐς τά οἰκεῖα στρατόπεδα, τό τε ἐν τῇ μεσσήνῃ καί ἐν τῷ ῥηγίῳ, μίαν ναῦν ἀπολέσαντες: καί νύξ ἐπεγένετο τῷ ἔργῳ. μετά δέ τοῦτο οἱ μέν λοκροί ἀπῆλθον ἐκ τῆς ῥηγίνων, ἐπί δέ τήν πελωρίδα τῆς μεσσήνης ξυλλεγεῖσαι αἱ τῶν συρακοσίων καί ξυμμάχων νῆες ὥρμουν καί ὁ πεζός αὐτοῖς παρῆν. προσπλεύσαντες δέ οἱ ἀθηναῖοι καί ῥηγῖνοι ὁρῶντες τάς ναῦς κενάς ἐνέβαλον, καί χειρί σιδηρᾷ ἐπιβληθείσῃ μίαν ναῦν αὐτοί ἀπώλεσαν τῶν ἀνδρῶν ἀποκολυμβησάντων. καί μετά τοῦτο τῶν συρακοσίων ἐσβάντων ἐς τάς ναῦς καί παραπλεόντων ἀπό κάλω ἐς τήν μεσσήνην, αὖθις προσβαλόντες οἱ ἀθηναῖοι, ἀποσιμωσάντων ἐκείνων καί προεμ βαλόντων, ἑτέραν ναῦν ἀπολλύουσιν. καί ἐν τῷ παράπλῳ καί τῇ ναυμαχίᾳ τοιουτοτρόπῳ γενομένῃ οὐκ ἔλασσον ἔχοντες οἱ συρακόσιοι παρεκομίσθησαν ἐς τόν ἐν τῇ μεσσήνῃ λιμένα. καί οἱ μέν ἀθηναῖοι, καμαρίνης ἀγγελθείσης προδίδοσθαι συρακοσίοις ὑπ' ἀρχίου καί τῶν μετ' αὐτοῦ, ἔπλευσαν ἐκεῖσε: μεσσήνιοι δ' ἐν τούτῳ πανδημεί κατά γῆν καί ταῖς ναυσίν ἅμα ἐστράτευσαν ἐπί νάξον τήν χαλκιδικήν ὅμορον οὖσαν. καί τῇ πρώτῃ ἡμέρᾳ τειχήρεις ποιήσαντες τούς ναξίους ἐδῄουν τήν γῆν, τῇ δ' ὑστεραίᾳ ταῖς μέν ναυσί περιπλεύσαντες κατά τόν ἀκεσίνην ποταμόν τήν γῆν ἐδῄουν, τῷ δέ πεζῷ πρός τήν πόλιν ἐσέβαλλον. ἐν τούτῳ δέ οἱ σικελοί ὑπέρ τῶν ἄκρων πολλοί κατέβαινον βοηθοῦντες ἐπί τούς μεσσηνίους. καί οἱ νάξιοι ὡς εἶδον, θαρσήσαντες καί παρακελευόμενοι ἐν ἑαυτοῖς ὡς οἱ λεοντῖνοι σφίσι καί οἱ ἄλλοι ἕλληνες ξύμμαχοι ἐς τιμωρίαν ἐπέρχονται, ἐκδραμόντες ἄφνω ἐκ τῆς πόλεως προσπίπτουσι τοῖς μεσσηνίοις, καί τρέψαντες ἀπέκτεινάν τε ὑπέρ χιλίους καί οἱ λοιποί χαλεπῶς ἀπεχώρησαν ἐπ' οἴκου: καί γάρ οἱ βάρβαροι ἐν ταῖς ὁδοῖς ἐπιπεσόντες τούς πλείστους διέφθειραν. καί αἱ νῆες σχοῦσαι ἐς τήν μεσσήνην ὕστερον ἐπ' οἴκου ἕκασται διεκρίθησαν. λεοντῖνοι δέ εὐθύς καί οἱ ξύμμαχοι μετά ἀθηναίων ἐς τήν μεσσήνην ὡς κεκακωμένην ἐστράτευον, καί προσβάλλοντες οἱ μέν ἀθηναῖοι κατά τόν λιμένα ταῖς ναυσίν ἐπείρων, ὁ δέ πεζός πρός τήν πόλιν. ἐπεκδρομήν δέ ποιησάμενοι οἱ μεσσήνιοι καί λοκρῶν τινές μετά τοῦ δημοτέλους, οἵ μετά τό πάθος ἐγκατελείφθησαν φρουροί, ἐξαπιναίως προσπεσόντες τρέπουσι τοῦ στρατεύματος τῶν λεοντίνων τό πολύ καί ἀπέκτειναν πολλούς. ἰδόντες δέ οἱ ἀθηναῖοι καί ἀποβάντες ἀπό τῶν νεῶν ἐβοήθουν, καί κατεδίωξαν τούς μεσσηνίους πάλιν ἐς τήν πόλιν, τεταραγμένοις ἐπιγενόμενοι: καί τροπαῖον στήσαντες ἀνεχώρησαν ἐς τό ῥήγιον. μετά δέ τοῦτο οἱ μέν ἐν τῇ σικελίᾳ ἕλληνες ἄνευ τῶν ἀθηναίων κατά γῆν ἐστράτευον ἐπ' ἀλλήλους. ἐν δέ τῇ πύλῳ ἔτι ἐπολιόρκουν τούς ἐν τῇ νήσῳ λακεδαιμονίους οἱ ἀθηναῖοι, καί τό ἐν τῇ ἠπείρῳ στρατόπεδον τῶν πελοποννησίων κατά χώραν ἔμενεν. ἐπίπονος δ' ἦν τοῖς ἀθηναίοις ἡ φυλακή σίτου τε ἀπορίᾳ καί ὕδατος: οὐ γάρ ἦν κρήνη ὅτι μή μία ἐν αὐτῇ τῇ ἀκροπόλει τῆς πύλου καί αὕτη οὐ μεγάλη, ἀλλά διαμώμενοι τόν κάχληκα οἱ πλεῖστοι ἐπί τῇ θαλάσσῃ ἔπινον οἷον εἰκός ὕδωρ. στενοχωρία τε ἐν ὀλίγῳ στρατοπεδευομένοις ἐγίγνετο, καί τῶν νεῶν οὐκ ἐχουσῶν ὅρμον αἱ μέν σῖτον ἐν τῇ γῇ ᾑροῦντο κατά μέρος, αἱ δέ μετέωροι ὥρμουν. ἀθυμίαν τε πλείστην ὁ χρόνος παρεῖχε παρά λόγον ἐπιγιγνόμενος, οὕς ᾤοντο ἡμερῶν ὀλίγων ἐκπολιορκήσειν ἐν νήσῳ τε ἐρήμῃ καί ὕδατι ἁλμυρῷ χρωμένους. αἴτιον δέ ἦν οἱ λακεδαιμόνιοι προειπόντες ἐς τήν νῆσον ἐσάγειν σῖτόν τε τόν βουλόμενον ἀληλεμένον καί οἶνον καί τυρόν καί εἴ τι ἄλλο βρῶμα, οἷ' ἄν ἐς πολιορκίαν ξυμφέρῃ, τάξαντες ἀργυρίου πολλοῦ καί τῶν εἱλώτων τῷ ἐσαγαγόντι ἐλευθερίαν ὑπισχνούμενοι. καί ἐσῆγον ἄλλοι τε παρακινδυνεύοντες καί μάλιστα οἱ εἵλωτες, ἀπαίροντες ἀπό τῆς πελοποννήσου ὁπόθεν τύχοιεν καί καταπλέοντες ἔτι νυκτός ἐς τά πρός τό πέλαγος τῆς νήσου. μάλιστα δέ ἐτήρουν ἀνέμῳ καταφέρεσθαι: ῥᾷον γάρ τήν φυλακήν τῶν τριήρων ἐλάνθανον, ὁπότε πνεῦμα ἐκ πόντου εἴη: ἄπορον γάρ ἐγίγνετο περιορμεῖν, τοῖς δέ ἀφειδής ὁ κατάπλους καθειστήκει: ἐπώκελλον γάρ τά πλοῖα τετιμημένα χρημάτων, καί οἱ ὁπλῖται περί τάς κατάρσεις τῆς νήσου ἐφύλασσον. ὅσοι δέ γαλήνῃ κινδυνεύσειαν, ἡλίσκοντο. ἐσένεον δέ καί κατά τόν λιμένα κολυμβηταί ὕφυδροι, καλῳδίῳ ἐν ἀσκοῖς ἐφέλκοντες μήκωνα μεμελιτωμένην καί λίνου σπέρμα κεκομμένον: ὧν τό πρῶτον λανθανόντων φυλακαί ὕστερον ἐγένοντο. παντί τε τρόπῳ ἑκάτεροι ἐτεχνῶντο οἱ μέν ἐσπέμπειν τά σιτία, οἱ δέ μή λανθάνειν σφᾶς. ἐν δέ ταῖς ἀθήναις πυνθανόμενοι περί τῆς στρατιᾶς ὅτι ταλαιπωρεῖται καί σῖτος τοῖς ἐν τῇ νήσῳ ὅτι ἐσπλεῖ, ἠπόρουν καί ἐδεδοίκεσαν μή σφῶν χειμών τήν φυλακήν ἐπιλάβοι, ὁρῶντες τῶν τε ἐπιτηδείων τήν περί τήν πελοπόννησον κομιδήν ἀδύνατον ἐσομένην, ἅμα ἐν χωρίῳ ἐρήμῳ καί οὐδ' ἐν θέρει οἷοί τε ὄντες ἱκανά περιπέμπειν, τόν τε ἔφορμον χωρίων ἀλιμένων ὄντων οὐκ ἐσόμενον, ἀλλ' ἤ σφῶν ἀνέντων τήν φυλακήν περιγενήσεσθαι τούς ἄνδρας ἤ τοῖς πλοίοις ἅ τόν σῖτον αὐτοῖς ἦγε χειμῶνα τηρήσαντας ἐκπλεύσεσθαι. πάντων τε ἐφοβοῦντο μάλιστα τούς λακεδαιμονίους, ὅτι ἔχοντάς τι ἰσχυρόν αὐτούς ἐνόμιζον οὐκέτι σφίσιν ἐπικηρυκεύεσθαι: καί μετεμέλοντο τάς σπονδάς οὐ δεξάμενοι. κλέων δέ γνούς αὐτῶν τήν ἐς αὑτόν ὑποψίαν περί τῆς κωλύμης τῆς ξυμβάσεως οὐ τἀληθῆ ἔφη λέγειν τούς ἐξαγγέλλοντας. παραινούντων δέ τῶν ἀφιγμένων, εἰ μή σφίσι πιστεύουσι, κατασκόπους τινάς πέμψαι, ᾑρέθη κατάσκοπος αὐτός μετά θεαγένους ὑπό ἀθηναίων. καί γνούς ὅτι ἀναγκασθήσεται ἤ ταὐτά λέγειν οἷς διέβαλλεν ἤ τἀναντία εἰπών ψευδής φανήσεσθαι, παρῄνει τοῖς ἀθηναίοις, ὁρῶν αὐτούς καί ὡρμημένους τι τό πλέον τῇ γνώμῃ στρατεύειν, ὡς χρή κατασκόπους μέν μή πέμπειν μηδέ διαμέλλειν καιρόν παριέντας, εἰ δέ δοκεῖ αὐτοῖς ἀληθῆ εἶναι τά ἀγγελλόμενα, πλεῖν ἐπί τούς ἄνδρας. καί ἐς νικίαν τόν νικηράτου στρατηγόν ὄντα ἀπεσήμαινεν, ἐχθρός ὤν καί ἐπιτιμῶν, ῥᾴδιον εἶναι παρασκευῇ, εἰ ἄνδρες εἶεν οἱ στρατηγοί, πλεύσαντας λαβεῖν τούς ἐν τῇ νήσῳ, καί αὐτός γ' ἄν, εἰ ἦρχε, ποιῆσαι τοῦτο. ὁ δέ νικίας τῶν τε ἀθηναίων τι ὑποθορυβησάντων ἐς τόν κλέωνα, ὅτι οὐ καί νῦν πλεῖ, εἰ ῥᾴδιόν γε αὐτῷ φαίνεται, καί ἅμα ὁρῶν αὐτόν ἐπιτιμῶντα, ἐκέλευεν ἥντινα βούλεται δύναμιν λαβόντα τό ἐπί σφᾶς εἶναι ἐπιχειρεῖν. ὁ δέ τό μέν πρῶτον οἰόμενος αὐτόν λόγῳ μόνον ἀφιέναι ἑτοῖμος ἦν, γνούς δέ τῷ ὄντι παραδωσείοντα ἀνεχώρει καί οὐκ ἔφη αὐτός ἀλλ' ἐκεῖνον στρατηγεῖν, δεδιώς ἤδη καί οὐκ ἄν οἰόμενός οἱ αὐτόν τολμῆσαι ὑποχωρῆσαι. αὖθις δέ ὁ νικίας ἐκέλευε καί ἐξίστατο τῆς ἐπί πύλῳ ἀρχῆς καί μάρτυρας τούς ἀθηναίους ἐποιεῖτο. οἱ δέ, οἷον ὄχλος φιλεῖ ποιεῖν, ὅσῳ μᾶλλον ὁ κλέων ὑπέφευγε τόν πλοῦν καί ἐξανεχώρει τά εἰρημένα, τόσῳ ἐπεκελεύοντο τῷ νικίᾳ παραδιδόναι τήν ἀρχήν καί ἐκείνῳ ἐπεβόων πλεῖν. ὥστε οὐκ ἔχων ὅπως τῶν εἰρημένων ἔτι ἐξαπαλλαγῇ, ὑφίσταται τόν πλοῦν, καί παρελθών οὔτε φοβεῖσθαι ἔφη λακεδαιμονίους πλεύσεσθαί τε λαβών ἐκ μέν τῆς πόλεως οὐδένα, λημνίους δέ καί ἰμβρίους τούς παρόντας καί πελταστάς οἵ ἦσαν ἔκ τε αἴνου βεβοηθηκότες καί ἄλλοθεν τοξότας τετρακοσίους: ταῦτα δέ ἔχων ἔφη πρός τοῖς ἐν πύλῳ στρατιώταις ἐντός ἡμερῶν εἴκοσιν ἤ ἄξειν λακεδαιμονίους ζῶντας ἤ αὐτοῦ ἀποκτενεῖν. τοῖς δέ ἀθηναίοις ἐνέπεσε μέν τι καί γέλωτος τῇ κουφολογίᾳ αὐτοῦ, ἀσμένοις δ' ὅμως ἐγίγνετο τοῖς σώφροσι τῶν ἀνθρώπων, λογιζομένοις δυοῖν ἀγαθοῖν τοῦ ἑτέρου τεύξεσθαι, ἤ κλέωνος ἀπαλλαγήσεσθαι, ὅ μᾶλλον ἤλπιζον, ἤ σφαλεῖσι γνώμης λακεδαιμονίους σφίσι χειρώσεσθαι. καί πάντα διαπραξάμενος ἐν τῇ ἐκκλησίᾳ καί ψηφισαμένων ἀθηναίων αὐτῷ τόν πλοῦν, τῶν τε ἐν πύλῳ στρατηγῶν ἕνα προσελόμενος δημοσθένη, τήν ἀναγωγήν διά τάχους ἐποιεῖτο. τόν δέ δημοσθένη προσέλαβε πυνθανόμενος τήν ἀπόβασιν αὐτόν ἐς τήν νῆσον διανοεῖσθαι. οἱ γάρ στρατιῶται κακοπαθοῦντες τοῦ χωρίου τῇ ἀπορίᾳ καί μᾶλλον πολιορκούμενοι ἤ πολιορκοῦντες ὥρμηντο διακινδυνεῦσαι. καί αὐτῷ ἔτι ῥώμην καί ἡ νῆσος ἐμπρησθεῖσα παρέσχεν. πρότερον μέν γάρ οὔσης αὐτῆς ὑλώδους ἐπί τό πολύ καί ἀτριβοῦς διά τήν αἰεί ἐρημίαν ἐφοβεῖτο καί πρός τῶν πολεμίων τοῦτο ἐνόμιζε μᾶλλον εἶναι: πολλῷ γάρ ἄν στρατοπέδῳ ἀποβάντι ἐξ ἀφανοῦς χωρίου προσβάλλοντας αὐτούς βλάπτειν. σφίσι μέν γάρ τάς ἐκείνων ἁμαρτίας καί παρασκευήν ὑπό τῆς ὕλης οὐκ ἄν ὁμοίως δῆλα εἶναι, τοῦ δέ αὑτῶν στρατοπέδου καταφανῆ ἄν εἶναι πάντα τά ἁμαρτήματα, ὥστε προσπίπτειν ἄν αὐτούς ἀπροσδοκήτως ᾗ βούλοιντο: ἐπ' ἐκείνοις γάρ εἶναι ἄν τήν ἐπιχείρησιν. εἰ δ' αὖ ἐς δασύ χωρίον βιάζοιτο ὁμόσε ἰέναι, τούς ἐλάσσους, ἐμπείρους δέ τῆς χώρας, κρείσσους ἐνόμιζε τῶν πλεόνων ἀπείρων: λανθάνειν τε ἄν τό ἑαυτῶν στρατόπεδον πολύ ὄν διαφθειρόμενον, οὐκ οὔσης τῆς προσόψεως ᾗ χρῆν ἀλλήλοις ἐπιβοηθεῖν. ἀπό δέ τοῦ αἰτωλικοῦ πάθους, ὅ διά τήν ὕλην μέρος τι ἐγένετο, οὐχ ἥκιστα αὐτόν ταῦτα ἐσῄει. τῶν δέ στρατιωτῶν ἀναγκασθέντων διά τήν στενοχωρίαν τῆς νήσου τοῖς ἐσχάτοις προσίσχοντας ἀριστοποιεῖσθαι διά προφυλακῆς καί ἐμπρήσαντός τινος κατά μικρόν τῆς ὕλης ἄκοντος καί ἀπό τούτου πνεύματος ἐπιγενομένου τό πολύ αὐτῆς ἔλαθε κατακαυθέν. οὕτω δή τούς τε λακεδαιμονίους μᾶλλον κατιδών πλείους ὄντας, ὑπονοῶν πρότερον ἐλάσσοσι τόν σῖτον αὐτοῦ ἐσπέμπειν, τήν τε νῆσον εὐαποβατωτέραν οὖσαν, τότε ὡς ἐπ' ἀξιόχρεων τούς ἀθηναίους μᾶλλον σπουδήν ποιεῖσθαι τήν ἐπιχείρησιν παρεσκευάζετο, στρατιάν τε μεταπέμπων ἐκ τῶν ἐγγύς ξυμμάχων καί τά ἄλλα ἑτοιμάζων. κλέων δέ ἐκείνῳ τε προπέμψας ἄγγελον ὡς ἥξων καί ἔχων στρατιάν ἥν ᾐτήσατο, ἀφικνεῖται ἐς πύλον. καί ἅμα γενόμενοι πέμπουσι πρῶτον ἐς τό ἐν τῇ ἠπείρῳ στρατόπεδον κήρυκα, προκαλούμενοι, εἰ βούλοιντο, ἄνευ κινδύνου τούς ἐν τῇ νήσῳ ἄνδρας σφίσι τά τε ὅπλα καί σφᾶς αὐτούς κελεύειν παραδοῦναι, ἐφ' ᾧ φυλακῇ τῇ μετρίᾳ τηρήσονται, ἕως ἄν τι περί τοῦ πλέονος ξυμβαθῇ. οὐ προσδεξαμένων δέ αὐτῶν μίαν μέν ἡμέραν ἐπέσχον, τῇ δ' ὑστεραίᾳ ἀνηγάγοντο μέν νυκτός ἐπ' ὀλίγας ναῦς τούς ὁπλίτας πάντας ἐπιβιβάσαντες, πρό δέ τῆς ἕω ὀλίγον ἀπέβαινον τῆς νήσου ἑκατέρωθεν, ἔκ τε τοῦ πελάγους καί πρός τοῦ λιμένος, ὀκτακόσιοι μάλιστα ὄντες ὁπλῖται, καί ἐχώρουν δρόμῳ ἐπί τό πρῶτον φυλακτήριον τῆς νήσου. ὧδε γάρ διετετάχατο: ἐν ταύτῃ μέν τῇ πρώτῃ φυλακῇ ὡς τριάκοντα ἦσαν ὁπλῖται, μέσον δέ καί ὁμαλώτατόν τε καί περί τό ὕδωρ οἱ πλεῖστοι αὐτῶν καί ἐπιτάδας ὁ ἄρχων εἶχε, μέρος δέ τι οὐ πολύ αὐτό τό ἔσχατον ἐφύλασσε τῆς νήσου τό πρός τήν πύλον, ὅ ἦν ἔκ τε θαλάσσης ἀπόκρημνον καί ἐκ τῆς γῆς ἥκιστα ἐπίμαχον: καί γάρ τι καί ἔρυμα αὐτόθι ἦν παλαιόν λίθων λογάδην πεποιημένον, ὅ ἐνόμιζον σφίσιν ὠφέλιμον ἄν εἶναι, εἰ καταλαμβάνοι ἀναχώρησις βιαιοτέρα. οὕτω μέν τεταγμένοι ἦσαν. οἱ δέ ἀθηναῖοι τούς μέν πρώτους φύλακας, οἷς ἐπέδραμον, εὐθύς διαφθείρουσιν ἔν τε ταῖς εὐναῖς ἔτι καί ἀναλαμβάνοντας τά ὅπλα, λαθόντες τήν ἀπόβασιν, οἰομένων αὐτῶν τάς ναῦς κατά τό ἔθος ἐς ἔφορμον τῆς νυκτός πλεῖν. ἅμα δέ ἕῳ γιγνομένῃ καί ὁ ἄλλος στρατός ἀπέβαινεν, ἐκ μέν νεῶν ἑβδομήκοντα καί ὀλίγῳ πλεόνων πάντες πλήν θαλαμιῶν, ὡς ἕκαστοι ἐσκευασμένοι, τοξόται δέ ὀκτακόσιοι καί πελτασταί οὐκ ἐλάσσους τούτων, μεσσηνίων τε οἱ βεβοηθηκότες καί οἱ ἄλλοι ὅσοι περί πύλον κατεῖχον πάντες πλήν τῶν ἐπί τοῦ τείχους φυλάκων. δημοσθένους δέ τάξαν τος διέστησαν κατά διακοσίους τε καί πλείους, ἔστι δ' ᾗ ἐλάσσους, τῶν χωρίων τά μετεωρότατα λαβόντες, ὅπως ὅτι πλείστη ἀπορία ᾖ τοῖς πολεμίοις πανταχόθεν κεκυκλωμένοις καί μή ἔχωσι πρός ὅτι ἀντιτάξωνται, ἀλλ' ἀμφίβολοι γίγνωνται τῷ πλήθει, εἰ μέν τοῖς πρόσθεν ἐπίοιεν, ὑπό τῶν κατόπιν βαλλόμενοι, εἰ δέ τοῖς πλαγίοις, ὑπό τῶν ἑκατέρωθεν παρατεταγμένων. κατά νώτου τε αἰεί ἔμελλον αὐτοῖς, ᾗ χωρήσειαν, οἱ πολέμιοι ἔσεσθαι ψιλοί καί οἱ ἀπορώτατοι, τοξεύμασι καί ἀκοντίοις καί λίθοις καί σφενδόναις ἐκ πολλοῦ ἔχοντες ἀλκήν, οἷς μηδέ ἐπελθεῖν οἷόν τε ἦν: φεύγοντές τε γάρ ἐκράτουν καί ἀναχωροῦσιν ἐπέκειντο. τοιαύτῃ μέν γνώμῃ ὁ δημοσθένης τό τε πρῶτον τήν ἀπόβασιν ἐπενόει καί ἐν τῷ ἔργῳ ἔταξεν: οἱ δέ περί τόν ἐπιτάδαν καί ὅπερ ἦν πλεῖστον τῶν ἐν τῇ νήσῳ, ὡς εἶδον τό τε πρῶτον φυλακτήριον διεφθαρμένον καί στρατόν σφίσιν ἐπιόντα, ξυνετάξαντο καί τοῖς ὁπλίταις τῶν ἀθηναίων ἐπῇσαν, βουλόμενοι ἐς χεῖρας ἐλθεῖν: ἐξ ἐναντίας γάρ οὗτοι καθειστήκεσαν, ἐκ πλαγίου δέ οἱ ψιλοί καί κατά νώτου. τοῖς μέν οὖν ὁπλίταις οὐκ ἐδυνήθησαν προσμεῖξαι οὐδέ τῇ σφετέρᾳ ἐμπειρίᾳ χρήσασθαι: οἱ γάρ ψιλοί ἑκατέρωθεν βάλλοντες εἶργον, καί ἅμα ἐκεῖνοι οὐκ ἀντεπῇσαν, ἀλλ' ἡσύχαζον: τούς δέ ψιλούς, ᾗ μάλιστα αὐτοῖς ἐπιθέοντες προσκέοιντο, ἔτρεπον, καί οἵ ὑποστρέφοντες ἠμύνοντο, ἄνθρωποι κούφως τε ἐσκευασμένοι καί προλαμβάνοντες ῥᾳδίως τῆς φυγῆς χωρίων τε χαλεπότητι καί ὑπό τῆς πρίν ἐρημίας τραχέων ὄντων, ἐν οἷς οἱ λακεδαιμόνιοι οὐκ ἐδύναντο διώκειν ὅπλα ἔχοντες. χρόνον μέν οὖν τινά ὀλίγον οὕτω πρός ἀλλήλους ἠκροβολίσαντο: τῶν δέ λακεδαιμονίων οὐκέτι ὀξέως ἐπεκθεῖν ᾗ προσπίπτοιεν δυναμένων, γνόντες αὐτούς οἱ ψιλοί βραδυτέρους ἤδη ὄντας τῷ ἀμύνασθαι, καί αὐτοί τῇ τε ὄψει τοῦ θαρσεῖν τό πλεῖστον εἰληφότες πολλαπλάσιοι φαινόμενοι καί ξυνειθισμένοι μᾶλλον μηκέτι δεινούς αὐτούς ὁμοίως σφίσι φαίνεσθαι, ὅτι οὐκ εὐθύς ἄξια τῆς προσδοκίας ἐπεπόνθεσαν, ὥσπερ ὅτε πρῶτον ἀπέβαινον τῇ γνώμῃ δεδουλωμένοι ὡς ἐπί λακεδαιμονίους, καταφρονήσαντες καί ἐμβοήσαντες ἁθρόοι ὥρμησαν ἐπ' αὐτούς καί ἔβαλλον λίθοις τε καί τοξεύμασι καί ἀκοντίοις, ὡς ἕκαστός τι πρόχειρον εἶχεν. γενομένης δέ τῆς βοῆς ἅμα τῇ ἐπιδρομῇ ἔκπληξίς τε ἐνέπεσεν ἀνθρώποις ἀήθεσι τοιαύτης μάχης καί ὁ κονιορτός τῆς ὕλης νεωστί κεκαυμένης ἐχώρει πολύς ἄνω, ἄπορόν τε ἦν ἰδεῖν τό πρό αὑτοῦ ὑπό τῶν τοξευμάτων καί λίθων ἀπό πολλῶν ἀνθρώπων μετά τοῦ κονιορτοῦ ἅμα φερομένων. τό τε ἔργον ἐνταῦθα χαλεπόν τοῖς λακεδαιμονίοις καθίστατο: οὔτε γάρ οἱ πῖλοι ἔστεγον τά τοξεύματα, δοράτιά τε ἐναπεκέκλαστο βαλλομένων, εἶχόν τε οὐδέν σφίσιν αὐτοῖς χρήσασθαι ἀποκεκλῃμένοι μέν τῇ ὄψει τοῦ προορᾶν, ὑπό δέ τῆς μείζονος βοῆς τῶν πολεμίων τά ἐν αὐτοῖς παραγγελλόμενα οὐκ ἐσακούοντες, κινδύνου τε πανταχόθεν περιεστῶτος καί οὐκ ἔχοντες ἐλπίδα καθ' ὅτι χρή ἀμυνομένους σωθῆναι. τέλος δέ τραυματιζομένων ἤδη πολλῶν διά τό αἰεί ἐν τῷ αὐτῷ ἀναστρέφεσθαι, ξυγκλῄσαντες ἐχώρησαν ἐς τό ἔσχατον ἔρυμα τῆς νήσου, ὅ οὐ πολύ ἀπεῖχε, καί τούς ἑαυτῶν φύλακας. ὡς δέ ἐνέδοσαν, ἐνταῦθα ἤδη πολλῷ ἔτι πλέονι βοῇ τεθαρσηκότες οἱ ψιλοί ἐπέκειντο, καί τῶν λακεδαιμονίων ὅσοι μέν ὑποχωροῦντες ἐγκατελαμβάνοντο, ἀπέθνῃσκον, οἱ δέ πολλοί διαφυγόντες ἐς τό ἔρυμα μετά τῶν ταύτῃ φυλάκων ἐτάξαντο παρά πᾶν ὡς ἀμυνούμενοι ᾗπερ ἦν ἐπίμαχον. καί οἱ ἀθηναῖοι ἐπισπόμενοι περίοδον μέν αὐτῶν καί κύκλωσιν χωρίου ἰσχύι οὐκ εἶχον, προσιόντες δέ ἐξ ἐναντίας ὤσασθαι ἐπειρῶντο. καί χρόνον μέν πολύν καί τῆς ἡμέρας τό πλεῖστον ταλαιπωρούμενοι ἀμφότεροι ὑπό τε τῆς μάχης καί δίψης καί ἡλίου ἀντεῖχον, πειρώμενοι οἱ μέν ἐξελάσασθαι ἐκ τοῦ μετεώρου, οἱ δέ μή ἐνδοῦναι: ῥᾷον δ' οἱ λακεδαιμόνιοι ἠμύνοντο ἤ ἐν τῷ πρίν, οὐκ οὔσης σφῶν τῆς κυκλώσεως ἐς τά πλάγια. ἐπειδή δέ ἀπέραντον ἦν, προσελθών ὁ τῶν μεσσηνίων στρατηγός κλέωνι καί δημοσθένει ἄλλως ἔφη πονεῖν σφᾶς: εἰ δέ βούλονται ἑαυτῷ δοῦναι τῶν τοξοτῶν μέρος τι καί τῶν ψιλῶν περιιέναι κατά νώτου αὐτοῖς ὁδῷ ᾗ ἄν αὐτός εὕρῃ, δοκεῖν βιάσεσθαι τήν ἔφοδον. λαβών δέ ἅ ᾐτήσατο, ἐκ τοῦ ἀφανοῦς ὁρμήσας ὥστε μή ἰδεῖν ἐκείνους, κατά τό αἰεί παρεῖκον τοῦ κρημνώδους τῆς νήσου προσβαίνων, καί ᾗ οἱ λακεδαιμόνιοι χωρίου ἰσχύι πιστεύσαντες οὐκ ἐφύλασσον, χαλεπῶς τε καί μόλις περιελθών ἔλαθε, καί ἐπί τοῦ μετεώρου ἐξαπίνης ἀναφανείς κατά νώτου αὐτῶν τούς μέν τῷ ἀδοκήτῳ ἐξέπληξε, τούς δέ ἅ προσεδέχοντο ἰδόντας πολλῷ μᾶλλον ἐπέρρωσεν. καί οἱ λακεδαιμόνιοι βαλλόμενοί τε ἀμφοτέρωθεν ἤδη καί γιγνόμενοι ἐν τῷ αὐτῷ ξυμπτώματι, ὡς μικρόν μεγάλῳ εἰκάσαι, τῷ ἐν θερμοπύλαις, ἐκεῖνοί τε γάρ τῇ ἀτραπῷ περιελθόντων τῶν περσῶν διεφθάρησαν, οὗτοί τε ἀμφίβολοι ἤδη ὄντες οὐκέτι ἀντεῖχον, ἀλλά πολλοῖς τε ὀλίγοι μαχόμενοι καί ἀσθενείᾳ σωμάτων διά τήν σιτοδείαν ὑπεχώρουν, καί οἱ ἀθηναῖοι ἐκράτουν ἤδη τῶν ἐφόδων. γνούς δέ ὁ κλέων καί ὁ δημοσθένης [ὅτι], εἰ καί ὁποσονοῦν μᾶλλον ἐνδώσουσι, διαφθαρησομένους αὐτούς ὑπό τῆς σφετέρας στρατιᾶς, ἔπαυσαν τήν μάχην καί τούς ἑαυτῶν ἀπεῖρξαν, βουλόμενοι ἀγαγεῖν αὐτούς ἀθηναίοις ζῶντας, εἴ πως τοῦ κηρύγματος ἀκούσαντες ἐπικλασθεῖεν τῇ γνώμῃ τά ὅπλα παραδοῦναι καί ἡσσηθεῖεν τοῦ παρόντος δεινοῦ. ἐκήρυξάν τε, εἰ βούλονται, τά ὅπλα παραδοῦναι καί σφᾶς αὐτούς ἀθηναίοις ὥστε βουλεῦσαι ὅτι ἄν ἐκείνοις δοκῇ. οἱ δέ ἀκούσαντες παρῆκαν τάς ἀσπίδας οἱ πλεῖστοι καί τάς χεῖρας ἀνέσεισαν, δηλοῦντες προσίεσθαι τά κεκηρυγμένα. μετά δέ ταῦτα γενομένης τῆς ἀνοκωχῆς ξυνῆλθον ἐς λόγους ὅ τε κλέων καί ὁ δημοσθένης καί ἐκείνων στύφων ὁ φάρακος, τῶν πρότερον ἀρχόντων τοῦ μέν πρώτου τεθνηκότος ἐπιτάδου, τοῦ δέ μετ' αὐτόν ἱππαγρέτου ἐφῃρημένου ἐν τοῖς νεκροῖς ἔτι ζῶντος κειμένου ὡς τεθνεῶτος, αὐτός τρίτος ἐφῃρημένος ἄρχειν κατά νόμον, εἴ τι ἐκεῖνοι πάσχοιεν. ἔλεγε δέ ὁ στύφων καί οἱ μετ' αὐτοῦ ὅτι βούλονται διακηρυκεύσασθαι πρός τούς ἐν τῇ ἠπείρῳ λακεδαιμονίους ὅτι χρή σφᾶς ποιεῖν. καί ἐκείνων μέν οὐδένα ἀφέντων, αὐτῶν δέ τῶν ἀθηναίων καλούντων ἐκ τῆς ἠπείρου κήρυκας καί γενομένων ἐπερωτήσεων δίς ἤ τρίς, ὁ τελευταῖος διαπλεύσας αὐτοῖς ἀπό τῶν ἐκ τῆς ἠπείρου λακεδαιμονίων ἀνήρ ἀπήγγειλεν ὅτι [οἱ] ’λακεδαιμόνιοι κελεύουσιν ὑμᾶς αὐτούς περί ὑμῶν αὐτῶν βουλεύεσθαι μηδέν αἰσχρόν ποιοῦντας‘: οἱ δέ καθ' ἑαυτούς βουλευσάμενοι τά ὅπλα παρέδοσαν καί σφᾶς αὐτούς. καί ταύτην μέν τήν ἡμέραν καί τήν ἐπιοῦσαν νύκτα ἐν φυλακῇ εἶχον αὐτούς οἱ ἀθηναῖοι: τῇ δ' ὑστεραίᾳ οἱ μέν ἀθηναῖοι τροπαῖον στήσαντες ἐν τῇ νήσῳ τἆλλα διεσκευάζοντο ὡς ἐς πλοῦν, καί τούς ἄνδρας τοῖς τριηράρχοις διεδίδοσαν ἐς φυλακήν, οἱ δέ λακεδαιμόνιοι κήρυκα πέμψαντες τούς νεκρούς διεκομίσαντο. ἀπέθανον δ' ἐν τῇ νήσῳ καί ζῶντες ἐλήφθησαν τοσοίδε: εἴκοσι μέν ὁπλῖται διέβησαν καί τετρακόσιοι οἱ πάντες: τούτων ζῶντες ἐκομίσθησαν ὀκτώ ἀποδέοντες τριακόσιοι, οἱ δέ ἄλλοι ἀπέθανον. καί σπαρτιᾶται τούτων ἦσαν τῶν ζώντων περί εἴκοσι καί ἑκατόν. ἀθηναίων δέ οὐ πολλοί διεφθάρησαν: ἡ γάρ μάχη οὐ σταδαία ἦν. χρόνος δέ ὁ ξύμπας ἐγένετο ὅσον οἱ ἄνδρες [οἱ] ἐν τῇ νήσῳ ἐπολιορκήθησαν, ἀπό τῆς ναυμαχίας μέχρι τῆς ἐν τῇ νήσῳ μάχης, ἑβδομήκοντα ἡμέραι καί δύο. τούτων περί εἴκοσιν ἡμέρας, ἐν αἷς οἱ πρέσβεις περί τῶν σπονδῶν ἀπῇσαν, ἐσιτοδοτοῦντο, τάς δέ ἄλλας τοῖς ἐσπλέουσι λάθρᾳ διετρέφοντο. καί ἦν σῖτός τις ἐν τῇ νήσῳ καί ἄλλα βρώματα ἐγκατελήφθη: ὁ γάρ ἄρχων ἐπιτάδας ἐνδεεστέρως ἑκάστῳ παρεῖχεν ἤ πρός τήν ἐξουσίαν. οἱ μέν δή ἀθηναῖοι καί οἱ πελοποννήσιοι ἀνεχώρησαν τῷ στρατῷ ἐκ τῆς πύλου ἑκάτεροι ἐπ' οἴκου, καί τοῦ κλέωνος καίπερ μανιώδης οὖσα ἡ ὑπόσχεσις ἀπέβη: ἐντός γάρ εἴκοσιν ἡμερῶν ἤγαγε τούς ἄνδρας, ὥσπερ ὑπέστη. παρά γνώμην τε δή μάλιστα τῶν κατά τόν πόλεμον τοῦτο τοῖς ἕλλησιν ἐγένετο: τούς γάρ λακεδαιμονίους οὔτε λιμῷ οὔτ' ἀνάγκῃ οὐδεμιᾷ ἠξίουν τά ὅπλα παραδοῦναι, ἀλλά ἔχοντας καί μαχομένους ὡς ἐδύναντο ἀποθνῄσκειν. ἀπιστοῦντές τε μή εἶναι τούς παραδόντας τοῖς τεθνεῶσιν ὁμοίους, καί τινος ἐρομένου ποτέ ὕστερον τῶν ἀθηναίων ξυμμάχων δι' ἀχθηδόνα ἕνα τῶν ἐκ τῆς νήσου αἰχμαλώτων εἰ οἱ τεθνεῶτες αὐτῶν καλοί κἀγαθοί, ἀπεκρίνατο αὐτῷ πολλοῦ ἄν ἄξιον εἶναι τόν ἄτρακτον, λέγων τόν οἰστόν, εἰ τούς ἀγαθούς διεγίγνωσκε, δήλωσιν ποιούμενος ὅτι ὁ ἐντυγχάνων τοῖς τε λίθοις καί τοξεύμασι διεφθείρετο. κομισθέντων δέ τῶν ἀνδρῶν οἱ ἀθηναῖοι ἐβούλευσαν δεσμοῖς μέν αὐτούς φυλάσσειν μέχρι οὗ τι ξυμβῶσιν, ἤν δ' οἱ πελοποννήσιοι πρό τούτου ἐς τήν γῆν ἐσβάλωσιν, ἐξαγαγόντες ἀποκτεῖναι. τῆς δέ πύλου φυλακήν κατεστήσαντο, καί οἱ ἐκ τῆς ναυπάκτου μεσσήνιοι ὡς ἐς πατρίδα ταύτην (ἔστι γάρ ἡ πύλος τῆς μεσσηνίδος ποτέ οὔσης γῆς) πέμψαντες σφῶν αὐτῶν τούς ἐπιτηδειοτάτους ἐλῄζοντό τε τήν λακωνικήν καί πλεῖστα ἔβλαπτον ὁμόφωνοι ὄντες. οἱ δέ λακεδαιμόνιοι ἀμαθεῖς ὄντες ἐν τῷ πρίν χρόνῳ λῃστείας καί τοῦ τοιούτου πολέμου, τῶν τε εἱλώτων αὐτομολούντων καί φοβούμενοι μή καί ἐπί μακρότερον σφίσι τι νεωτερισθῇ τῶν κατά τήν χώραν, οὐ ῥᾳδίως ἔφερον, ἀλλά καίπερ οὐ βουλόμενοι ἔνδηλοι εἶναι τοῖς ἀθηναίοις ἐπρεσβεύοντο παρ' αὐτούς καί ἐπειρῶντο τήν τε πύλον καί τούς ἄνδρας κομίζεσθαι. οἱ δέ μειζόνων τε ὠρέγοντο καί πολλάκις φοιτώντων αὐτούς ἀπράκτους ἀπέπεμπον. ταῦτα μέν τά περί πύλον γενόμενα. τοῦ δ' αὐτοῦ θέρους μετά ταῦτα εὐθύς ἀθηναῖοι ἐς τήν κορινθίαν ἐστράτευσαν ναυσίν ὀγδοήκοντα καί δισχιλίοις ὁπλίταις ἑαυτῶν καί ἐν ἱππαγωγοῖς ναυσί διακοσίοις ἱππεῦσιν: ἠκολούθουν δέ καί τῶν ξυμμάχων μιλήσιοι καί ἄνδριοι καί καρύστιοι, ἐστρατήγει δέ νικίας ὁ νικηράτου τρίτος αὐτός. πλέοντες δέ ἅμα ἕῳ ἔσχον μεταξύ χερσονήσου τε καί ῥείτου ἐς τόν αἰγιαλόν τοῦ χωρίου ὑπέρ οὗ ὁ σολύγειος λόφος ἐστίν, ἐφ' ὅν δωριῆς τό πάλαι ἱδρυθέντες τοῖς ἐν τῇ πόλει κορινθίοις ἐπολέμουν οὖσιν αἰολεῦσιν: καί κώμη νῦν ἐπ' αὐτοῦ σολύγεια καλουμένη ἐστίν. ἀπό δέ τοῦ αἰγιαλοῦ τούτου ἔνθα αἱ νῆες κατέσχον ἡ μέν κώμη αὕτη δώδεκα σταδίους ἀπέχει, ἡ δέ κορινθίων πόλις ἑξήκοντα, ὁ δέ ἰσθμός εἴκοσι. κορίνθιοι δέ προπυθόμενοι ἐξ ἄργους ὅτι ἡ στρατιά ἥξει τῶν ἀθηναίων, ἐκ πλείονος ἐβοήθησαν ἐς ἰσθμόν πάντες πλήν τῶν ἔξω ἰσθμοῦ: καί ἐν ἀμπρακίᾳ καί ἐν λευκάδι ἀπῆσαν αὐτῶν πεντακόσιοι φρουροί: οἱ δ' ἄλλοι πανδημεί ἐπετήρουν τούς ἀθηναίους οἷ κατασχήσουσιν. ὡς δέ αὐτούς ἔλαθον νυκτός καταπλεύσαντες καί τά σημεῖα αὐτοῖς ἤρθη, καταλιπόντες τούς ἡμίσεις αὐτῶν ἐν κεγχρειᾷ, ἤν ἄρα οἱ ἀθηναῖοι ἐπί τόν κρομμυῶνα ἴωσιν, ἐβοήθουν κατά τάχος. καί βάττος μέν ὁ ἕτερος τῶν στρατηγῶν (δύο γάρ ἦσαν ἐν τῇ μάχῃ οἱ παρόντες) λαβών λόχον ἦλθεν ἐπί τήν σολύγειαν κώμην φυλάξων ἀτείχιστον οὖσαν, λυκόφρων δέ τοῖς ἄλλοις ξυνέβαλεν. καί πρῶτα μέν τῷ δεξιῷ κέρᾳ τῶν ἀθηναίων εὐθύς ἀποβεβηκότι πρό τῆς χερσονήσου οἱ κορίνθιοι ἐπέκειντο, ἔπειτα δέ καί τῷ ἄλλῳ στρατεύματι. καί ἦν ἡ μάχη καρτερά καί ἐν χερσί πᾶσα. καί τό μέν δεξιόν κέρας τῶν ἀθηναίων καί καρυστίων (οὗτοι γάρ παρατεταγμένοι ἦσαν ἔσχατοι) ἐδέξαντό τε τούς κορινθίους καί ἐώσαντο μόλις: οἱ δέ ὑποχωρήσαντες πρός αἱμασιάν (ἦν γάρ τό χωρίον πρόσαντες πᾶν) βάλλοντες τοῖς λίθοις καθύπερθεν ὄντες καί παιανίσαντες ἐπῇσαν αὖθις, δεξαμένων δέ τῶν ἀθηναίων ἐν χερσίν ἦν πάλιν ἡ μάχη. λόχος δέ τις τῶν κορινθίων ἐπιβοηθήσας τῷ εὐωνύμῳ κέρᾳ ἑαυτῶν ἔτρεψε τῶν ἀθηναίων τό δεξιόν κέρας καί ἐπεδίωξεν ἐς τήν θάλασσαν: πάλιν δέ ἀπό τῶν νεῶν ἀνέστρεψαν οἵ τε ἀθηναῖοι καί οἱ καρύστιοι. τό δέ ἄλλο στρατόπεδον ἀμφοτέρωθεν ἐμάχετο ξυνεχῶς, μάλιστα δέ τό δεξιόν κέρας τῶν κορινθίων, ἐφ' ᾧ ὁ λυκόφρων ὤν κατά τό εὐώνυμον τῶν ἀθηναίων ἠμύνετο: ἤλπιζον γάρ αὐτούς ἐπί τήν σολύγειαν κώμην πειράσειν. χρόνον μέν οὖν πολύν ἀντεῖχον οὐκ ἐνδιδόντες ἀλλήλοις: ἔπειτα (ἦσαν γάρ τοῖς ἀθηναίοις οἱ ἱππῆς ὠφέλιμοι ξυμμαχόμενοι, τῶν ἑτέρων οὐκ ἐχόντων ἵππους) ἐτράποντο οἱ κορίνθιοι καί ὑπεχώρησαν πρός τόν λόφον καί ἔθεντο τά ὅπλα καί οὐκέτι κατέβαινον, ἀλλ' ἡσύχαζον. ἐν δέ τῇ τροπῇ ταύτῃ κατά τό δεξιόν κέρας οἱ πλεῖστοί τε αὐτῶν ἀπέθανον καί λυκόφρων ὁ στρατηγός. ἡ δέ ἄλλη στρατιά τούτῳ τῷ τρόπῳ οὐ κατά δίωξιν πολλήν οὐδέ ταχείας φυγῆς γενομένης, ἐπεί ἐβιάσθη, ἐπαναχωρήσασα πρός τά μετέωρα ἱδρύθη. οἱ δέ ἀθηναῖοι, ὡς οὐκέτι αὐτοῖς ἐπῇσαν ἐς μάχην, τούς τε νεκρούς ἐσκύλευον καί τούς ἑαυτῶν ἀνῃροῦντο, τροπαῖόν τε εὐθέως ἔστησαν. τοῖς δ' ἡμίσεσι τῶν κορινθίων, οἵ ἐν τῇ κεγχρειᾷ ἐκάθηντο φύλακες μή ἐπί τόν κρομμυῶνα πλεύσωσι, τούτοις οὐ κατάδηλος ἡ μάχη ἦν ὑπό τοῦ ὄρους τοῦ ὀνείου: κονιορτόν δέ ὡς εἶδον καί [ὡς] ἔγνωσαν, ἐβοήθουν εὐθύς. ἐβοήθησαν δέ καί οἱ ἐκ τῆς πόλεως πρεσβύτεροι τῶν κορινθίων αἰσθόμενοι τό γεγενημένον. ἰδόντες δέ οἱ ἀθηναῖοι ξύμπαντας αὐτούς ἐπιόντας καί νομίσαντες τῶν ἐγγύς ἀστυγειτόνων πελοποννησίων βοήθειαν ἐπιέναι, ἀνεχώρουν κατά τάχος ἐπί τάς ναῦς, ἔχοντες τά σκυλεύματα καί τούς ἑαυτῶν νεκρούς πλήν δυοῖν, οὕς ἐγκατέλιπον οὐ δυνάμενοι εὑρεῖν. καί ἀναβάντες ἐπί τάς ναῦς ἐπεραιώθησαν ἐς τάς ἐπικειμένας νήσους, ἐκ δ' αὐτῶν ἐπικηρυκευσάμενοι τούς νεκρούς οὕς ἐγκατέλιπον ὑποσπόνδους ἀνείλοντο. ἀπέθανον δέ κορινθίων μέν ἐν τῇ μάχῃ δώδεκα καί διακόσιοι, ἀθηναίων δέ ὀλίγῳ ἐλάσσους πεντήκοντα. ἄραντες δέ ἐκ τῶν νήσων οἱ ἀθηναῖοι ἔπλευσαν αὐθημερόν ἐς κρομμυῶνα τῆς κορινθίας: ἀπέχει δέ τῆς πόλεως εἴκοσι καί ἑκατόν σταδίους. καί καθορμισάμενοι τήν τε γῆν ἐδῄωσαν καί τήν νύκτα ηὐλίσαντο. τῇ δ' ὑστεραίᾳ παραπλεύσαντες ἐς τήν ἐπιδαυρίαν πρῶτον καί ἀπόβασίν τινα ποιησάμενοι ἀφίκοντο ἐς μέθανα τήν μεταξύ ἐπιδαύρου καί τροιζῆνος, καί ἀπολαβόντες τόν τῆς χερσονήσου ἰσθμόν ἐτείχισαν, [ἐν ᾧ ἡ μεθώνη ἐστί,] καί φρούριον καταστησάμενοι ἐλῄστευον τόν ἔπειτα χρόνον τήν τε τροιζηνίαν γῆν καί ἁλιάδα καί ἐπιδαυρίαν. ταῖς δέ ναυσίν, ἐπειδή ἐξετείχισαν τό χωρίον, ἀπέπλευσαν ἐπ' οἴκου. κατά δέ τόν αὐτόν χρόνον, καθ' ὅν ταῦτα ἐγίγνετο, καί εὐρυμέδων καί σοφοκλῆς, ἐπειδή ἐκ τῆς πύλου ἀπῆραν ἐς τήν σικελίαν ναυσίν ἀθηναίων, ἀφικόμενοι ἐς κέρκυραν ἐστράτευσαν μετά τῶν ἐκ τῆς πόλεως ἐπί τούς ἐν τῷ ὄρει τῆς ἰστώνης κερκυραίων καθιδρυμένους, οἵ τότε μετά τήν στάσιν διαβάντες ἐκράτουν τε τῆς γῆς καί πολλά ἔβλαπτον. προσβαλόντες δέ τό μέν τείχισμα εἷλον, οἱ δέ ἄνδρες καταπεφευγότες ἁθρόοι πρός μετέωρόν τι ξυνέβησαν ὥστε τούς μέν ἐπικούρους παραδοῦναι, περί δέ σφῶν τά ὅπλα παραδόντων τόν ἀθηναίων δῆμον διαγνῶναι. καί αὐτούς ἐς τήν νῆσον οἱ στρατηγοί τήν πτυχίαν ἐς φυλακήν διεκόμισαν ὑποσπόνδους, μέχρι οὗ ἀθήναζε πεμφθῶσιν, ὥστ', ἐάν τις ἁλῷ ἀποδιδράσκων, ἅπασι λελύσθαι τάς σπονδάς. οἱ δέ τοῦ δήμου προστάται τῶν κερκυραίων, δεδιότες μή οἱ ἀθηναῖοι τούς ἐλθόντας οὐκ ἀποκτείνωσι, μηχανῶνται τοιόνδε τι: τῶν ἐν τῇ νήσῳ πείθουσί τινας ὀλίγους, ὑποπέμψαντες φίλους καί διδάξαντες ὡς κατ' εὔνοιαν δή λέγειν ὅτι κράτιστον αὐτοῖς εἴη ὡς τάχιστα ἀποδρᾶναι, πλοῖον δέ τι αὐτοί ἑτοιμάσειν: μέλλειν γάρ δή τούς στρατηγούς τῶν ἀθηναίων παραδώσειν αὐτούς τῷ δήμῳ τῶν κερκυραίων. ὡς δέ ἔπεισαν, καί μηχανησαμένων τό πλοῖον ἐκπλέοντες ἐλήφθησαν, ἐλέλυντό τε αἱ σπονδαί καί τοῖς κερκυραίοις παρεδίδοντο οἱ πάντες. ξυνελάβοντο δέ τοῦ τοιούτου οὐχ ἥκιστα, ὥστε ἀκριβῆ τήν πρόφασιν γενέσθαι καί τούς τεχνησαμένους ἀδεέστερον ἐγχειρῆσαι, οἱ στρατηγοί τῶν ἀθηναίων κατάδηλοι ὄντες τούς ἄνδρας μή ἄν βούλεσθαι ὑπ' ἄλλων κομισθέντας, διότι αὐτοί ἐς σικελίαν ἔπλεον, τήν τιμήν τοῖς ἄγουσι προσποιῆσαι. παραλαβόντες δέ αὐτούς οἱ κερκυραῖοι ἐς οἴκημα μέγα κατεῖρξαν, καί ὕστερον ἐξάγοντες κατά εἴκοσιν ἄνδρας διῆγον διά δυοῖν στοίχοιν ὁπλιτῶν ἑκατέρωθεν παρατεταγμένων, δεδεμένους τε πρός ἀλλήλους καί παιομένους καί κεντουμένους ὑπό τῶν παρατεταγμένων, εἴ πού τίς τινα ἴδοι ἐχθρόν ἑαυτοῦ: μαστιγοφόροι τε παριόντες ἐπετάχυνον τῆς ὁδοῦ τούς σχολαίτερον προϊόντας. καί ἐς μέν ἄνδρας ἑξήκοντα ἔλαθον τούς ἐν τῷ οἰκήματι τούτῳ τῷ τρόπῳ ἐξαγαγόντες καί διαφθείραντες (ᾤοντο γάρ αὐτούς μεταστήσοντάς ποι ἄλλοσε ἄγειν): ὡς δέ ᾔσθοντο καί τις αὐτοῖς ἐδήλωσε, τούς τε ἀθηναίους ἐπεκαλοῦντο καί ἐκέλευον σφᾶς, εἰ βούλονται, αὐτούς διαφθείρειν, ἔκ τε τοῦ οἰκήματος οὐκέτι ἤθελον ἐξιέναι, οὐδ' ἐσιέναι ἔφασαν κατά δύναμιν περιόψεσθαι οὐδένα. οἱ δέ κερκυραῖοι κατά μέν τάς θύρας οὐδ' αὐτοί διενοοῦντο βιάζεσθαι, ἀναβάντες δέ ἐπί τό τέγος τοῦ οἰκήματος καί διελόντες τήν ὀροφήν ἔβαλλον τῷ κεράμῳ καί ἐτόξευον κάτω. οἱ δέ ἐφυλάσσοντό τε ὡς ἐδύναντο καί ἅμα οἱ πολλοί σφᾶς αὐτούς διέφθειρον, οἰστούς τε οὕς ἀφίεσαν ἐκεῖνοι ἐς τάς σφαγάς καθιέντες καί ἐκ κλινῶν τινῶν αἵ ἔτυχον αὐτοῖς ἐνοῦσαι τοῖς σπάρτοις καί ἐκ τῶν ἱματίων παραιρήματα ποιοῦντες ἀπαγχόμενοι, παντί <τε> τρόπῳ τό πολύ τῆς νυκτός (ἐπεγένετο γάρ νύξ τῷ παθήματι) ἀναλοῦντες σφᾶς αὐτούς καί βαλλόμενοι ὑπό τῶν ἄνω διεφθάρησαν. καί αὐτούς οἱ κερκυραῖοι, ἐπειδή ἡμέρα ἐγένετο, φορμηδόν ἐπί ἁμάξας ἐπιβαλόντες ἀπήγαγον ἔξω τῆς πόλεως. τάς δέ γυναῖκας, ὅσαι ἐν τῷ τειχίσματι ἑάλωσαν, ἠνδραποδίσαντο. τοιούτῳ μέν τρόπῳ οἱ ἐκ τοῦ ὄρους κερκυραῖοι ὑπό τοῦ δήμου διεφθάρησαν, καί ἡ στάσις πολλή γενομένη ἐτελεύτησεν ἐς τοῦτο, ὅσα γε κατά τόν πόλεμον τόνδε: οὐ γάρ ἔτι ἦν ὑπόλοιπον τῶν ἑτέρων ὅτι καί ἀξιόλογον. οἱ δέ ἀθηναῖοι ἐς τήν σικελίαν, ἵναπερ τό πρῶτον ὥρμηντο, ἀποπλεύσαντες μετά τῶν ἐκεῖ ξυμμάχων ἐπολέμουν. καί οἱ ἐν τῇ ναυπάκτῳ ἀθηναῖοι καί ἀκαρνᾶνες ἅμα τελευτῶντος τοῦ θέρους στρατευσάμενοι ἀνακτόριον κορινθίων πόλιν, ἥ κεῖται ἐπί τῷ στόματι τοῦ ἀμπρακικοῦ κόλπου, ἔλαβον προδοσίᾳ: καί ἐκπέμψαντες [κορινθίους] αὐτοί ἀκαρνᾶνες οἰκήτορας ἀπό πάντων ἔσχον τό χωρίον. καί τό θέρος ἐτελεύτα. τοῦ δ' ἐπιγιγνομένου χειμῶνος ἀριστείδης ὁ ἀρχίππου, εἷς τῶν ἀργυρολόγων νεῶν ἀθηναίων στρατηγός, αἵ ἐξεπέμφθησαν πρός τούς ξυμμάχους, ἀρταφέρνην ἄνδρα πέρσην παρά βασιλέως πορευόμενον ἐς λακεδαίμονα ξυλλαμβάνει ἐν ἠιόνι τῇ ἐπί στρυμόνι. καί αὐτοῦ κομισθέντος οἱ ἀθηναῖοι τάς μέν ἐπιστολάς μεταγραψάμενοι ἐκ τῶν ἀσσυρίων γραμμάτων ἀνέγνωσαν, ἐν αἷς πολλῶν ἄλλων γεγραμμένων κεφάλαιον ἦν πρός λακεδαιμονίους, οὐ γιγνώσκειν ὅτι βούλονται: πολλῶν γάρ ἐλθόντων πρέσβεων οὐδένα ταὐτά λέγειν: εἰ οὖν τι βούλονται σαφές λέγειν, πέμψαι μετά τοῦ πέρσου ἄνδρας ὡς αὐτόν. τόν δέ ἀρταφέρνην ὕστερον οἱ ἀθηναῖοι ἀποστέλλουσι τριήρει ἐς ἔφεσον καί πρέσβεις ἅμα: οἵ πυθόμενοι αὐτόθι βασιλέα ἀρταξέρξην τόν ξέρξου νεωστί τεθνηκότα (κατά γάρ τοῦτον τόν χρόνον ἐτελεύτησεν) ἐπ' οἴκου ἀνεχώρησαν. τοῦ δ' αὐτοῦ χειμῶνος καί χῖοι τό τεῖχος περιεῖλον τό καινόν κελευσάντων ἀθηναίων καί ὑποπτευσάντων ἐς αὐτούς τι νεωτεριεῖν, ποιησάμενοι μέντοι πρός ἀθηναίους πίστεις καί βεβαιότητα ἐκ τῶν δυνατῶν μηδέν περί σφᾶς νεώτερον βουλεύσειν. καί ὁ χειμών ἐτελεύτα, καί ἕβδομον ἔτος τῷ πολέμῳ ἐτελεύτα τῷδε ὅν θουκυδίδης ξυνέγραψεν. τοῦ δ' ἐπιγιγνομένου θέρους εὐθύς τοῦ τε ἡλίου ἐκλιπές τι ἐγένετο περί νουμηνίαν καί τοῦ αὐτοῦ μηνός ἱσταμένου ἔσεισεν. καί οἱ μυτιληναίων φυγάδες καί τῶν ἄλλων λεσβίων, ὁρμώμενοι οἱ πολλοί ἐκ τῆς ἠπείρου καί μισθωσάμενοι ἔκ τε πελοποννήσου ἐπικουρικόν καί αὐτόθεν ξυναγείραντες, αἱροῦσι ῥοίτειον, καί λαβόντες δισχιλίους στατῆρας φωκαΐτας ἀπέδοσαν πάλιν οὐδέν ἀδικήσαντες: καί μετά τοῦτο ἐπί ἄντανδρον στρατεύσαντες προδοσίας γενομένης λαμβά νουσι τήν πόλιν. καί ἦν αὐτῶν ἡ διάνοια τάς τε ἄλλας πόλεις τάς ἀκταίας καλουμένας, ἅς πρότερον μυτιληναίων νεμομένων ἀθηναῖοι εἶχον, ἐλευθεροῦν, καί πάντων μάλιστα τήν ἄντανδρον: καί κρατυνάμενοι αὐτήν (ναῦς τε γάρ εὐπορία ἦν ποιεῖσθαι, αὐτόθεν ξύλων ὑπαρχόντων καί τῆς ἴδης ἐπικειμένης, καί τῇ ἄλλῃ σκευῇ) ῥᾳδίως ἀπ' αὐτῆς ὁρμώμενοι τήν τε λέσβον ἐγγύς οὖσαν κακώσειν καί τά ἐν τῇ ἠπείρῳ αἰολικά πολίσματα χειρώσεσθαι. καί οἱ μέν ταῦτα παρασκευάζεσθαι ἔμελλον. ἀθηναῖοι δέ ἐν τῷ αὐτῷ θέρει ἑξήκοντα ναυσί καί δισχιλίοις ὁπλίταις ἱππεῦσί τε ὀλίγοις καί τῶν ξυμμάχων μιλησίους καί ἄλλους τινάς ἀγαγόντες ἐστράτευσαν ἐπί κύθηρα: ἐστρατήγει δέ αὐτῶν νικίας ὁ νικηράτου καί νικόστρατος ὁ διειτρέφους καί αὐτοκλῆς ὁ τολμαίου. τά δέ κύθηρα νῆσός ἐστιν, ἐπίκειται δέ τῇ λακωνικῇ κατά μαλέαν: λακεδαιμόνιοι δ' εἰσί τῶν περιοίκων, καί κυθηροδίκης ἀρχή ἐκ τῆς σπάρτης διέβαινεν αὐτόσε κατά ἔτος, ὁπλιτῶν τε φρουράν διέπεμπον αἰεί καί πολλήν ἐπιμέλειαν ἐποιοῦντο. ἦν γάρ αὐτοῖς τῶν τε ἀπ' αἰγύπτου καί λιβύης ὁλκάδων προσβολή, καί λῃσταί ἅμα τήν λακωνικήν ἧσσον ἐλύπουν ἐκ θαλάσσης, ᾗπερ μόνον οἷόν τε ἦν κακουργεῖσθαι: πᾶσα γάρ ἀνέχει πρός τό σικελικόν καί κρητικόν πέλαγος. κατασχόντες οὖν οἱ ἀθηναῖοι τῷ στρατῷ, δέκα μέν ναυσί καί δισχιλίοις μιλησίων ὁπλίταις τήν ἐπί θαλάσσῃ πόλιν σκάνδειαν καλουμένην αἱροῦσι, τῷ δέ ἄλλῳ στρατεύματι ἀποβάντες τῆς νήσου ἐς τά πρός μαλέαν τετραμμένα ἐχώρουν ἐπί τήν [ἐπί θαλάσσῃ] πόλιν τῶν κυθηρίων, καί ηὗρον εὐθύς αὐτούς ἐστρατοπεδευμένους ἅπαντας. καί μάχης γενομένης ὀλίγον μέν τινα χρόνον ὑπέστησαν οἱ κυθήριοι, ἔπειτα τραπόμενοι κατέφυγον ἐς τήν ἄνω πόλιν, καί ὕστερον ξυνέβησαν πρός νικίαν καί τούς ξυνάρχοντας ἀθηναίοις ἐπιτρέψαι περί σφῶν αὐτῶν πλήν θανάτου. ἦσαν δέ τινες καί γενόμενοι τῷ νικίᾳ λόγοι πρότερον πρός τινας τῶν κυθηρίων, δι' ὅ καί θᾶσσον καί ἐπιτηδειότερον τό τε παραυτίκα καί τό ἔπειτα τά τῆς ὁμολογίας ἐπράχθη αὐτοῖς: ἀνέστησαν γάρ <ἄν> οἱ ἀθηναῖοι κυθηρίους, λακεδαιμονίους τε ὄντας καί ἐπί τῇ λακωνικῇ τῆς νήσου οὕτως ἐπικειμένης. μετά δέ τήν ξύμβασιν οἱ ἀθηναῖοι τήν τε σκάνδειαν τό ἐπί τῷ λιμένι πόλισμα παραλαβόντες καί τῶν κυθήρων φυλακήν ποιησάμενοι ἔπλευσαν ἔς τε ἀσίνην καί ἕλος καί τά πλεῖστα τῶν περί θάλασσαν, καί ἀποβάσεις ποιούμενοι καί ἐναυλιζόμενοι τῶν χωρίων οὗ καιρός εἴη ἐδῄουν τήν γῆν ἡμέρας μάλιστα ἑπτά. οἱ δέ λακεδαιμόνιοι ἰδόντες μέν τούς ἀθηναίους τά κύθηρα ἔχοντας, προσδεχόμενοι δέ καί ἐς τήν γῆν σφῶν ἀποβάσεις τοιαύτας ποιήσεσθαι, ἁθρόᾳ μέν οὐδαμοῦ τῇ δυνάμει ἀντετάξαντο, κατά δέ τήν χώραν φρουράς διέπεμψαν, ὁπλιτῶν πλῆθος, ὡς ἑκασταχόσε ἔδει, καί τά ἄλλα ἐν φυλακῇ πολλῇ ἦσαν, φοβούμενοι μή σφίσι νεώτερόν τι γένηται τῶν περί τήν κατάστασιν, γεγενημένου μέν τοῦ ἐν τῇ νήσῳ πάθους ἀνελπίστου καί μεγάλου, πύλου δέ ἐχομένης καί κυθήρων καί πανταχόθεν σφᾶς περιεστῶτος πολέμου ταχέος καί ἀπροφυλάκτου, ὥστε παρά τό εἰωθός ἱππέας τετρακοσίους κατεστήσαντο καί τοξότας, ἔς τε τά πολεμικά, εἴπερ ποτέ, μάλιστα δή ὀκνηρότεροι ἐγένοντο, ξυνεστῶτες παρά τήν ὑπάρχουσαν σφῶν ἰδέαν τῆς παρασκευῆς ναυτικῷ ἀγῶνι, καί τούτῳ πρός ἀθηναίους, οἷς τό μή ἐπιχειρούμενον αἰεί ἐλλιπές ἦν τῆς δοκήσεώς τι πράξειν: καί ἅμα τά τῆς τύχης πολλά καί ἐν ὀλίγῳ ξυμβάντα παρά λόγον αὐτοῖς ἔκπληξιν μεγίστην παρεῖχε, καί ἐδέδισαν μή ποτε αὖθις ξυμφορά τις αὐτοῖς περιτύχῃ οἵα καί ἐν τῇ νήσῳ. ἀτολμότεροι δέ δι' αὐτό ἐς τάς μάχας ἦσαν, καί πᾶν ὅτι κινήσειαν ᾤοντο ἁμαρτήσεσθαι διά τό τήν γνώμην ἀνεχέγγυον γεγενῆσθαι ἐκ τῆς πρίν ἀηθείας τοῦ κακοπραγεῖν. τοῖς δέ ἀθηναίοις τότε τήν παραθαλάσσιον δῃοῦσι τά μέν πολλά ἡσύχασαν, ὡς καθ' ἑκάστην φρουράν γίγνοιτό τις ἀπόβασις, πλήθει τε ἐλάσσους ἕκαστοι ἡγούμενοι εἶναι καί ἐν τῷ τοιούτῳ: μία δέ φρουρά, ἥπερ καί ἠμύνατο περί κοτύρταν καί ἀφροδιτίαν, τόν μέν ὄχλον τῶν ψιλῶν ἐσκεδασμένον ἐφόβησεν ἐπιδρομῇ, τῶν δέ ὁπλιτῶν δεξαμένων ὑπεχώρησε πάλιν, καί ἄνδρες τέ τινες ἀπέθανον αὐτῶν ὀλίγοι καί ὅπλα ἐλήφθη, τροπαῖόν τε στήσαντες οἱ ἀθηναῖοι ἀπέπλευσαν ἐς κύθηρα. ἐκ δέ αὐτῶν περιέπλευσαν ἐς ἐπίδαυρον τήν λιμηράν, καί δῃώσαντες μέρος τι τῆς γῆς ἀφικνοῦνται ἐπί θυρέαν, ἥ ἐστι μέν τῆς κυνουρίας γῆς καλουμένης, μεθορία δέ τῆς ἀργείας καί λακωνικῆς: νεμόμενοι δέ αὐτήν ἔδοσαν λακεδαιμόνιοι αἰγινήταις ἐκπεσοῦσιν ἐνοικεῖν διά τε τάς ὑπό τόν σεισμόν σφίσι γενομένας καί τῶν εἱλώτων τήν ἐπανάστασιν εὐεργεσίας καί ὅτι ἀθηναίων ὑπακούοντες ὅμως πρός τήν ἐκείνων γνώμην αἰεί ἕστασαν. προσπλεόντων οὖν ἔτι τῶν ἀθηναίων οἱ αἰγινῆται τό μέν ἐπί τῇ θαλάσσῃ ὅ ἔτυχον οἰκοδομοῦντες τεῖχος ἐκλείπουσιν, ἐς δέ τήν ἄνω πόλιν, ἐν ᾗ ᾤκουν, ἀπεχώρησαν, ἀπέχουσαν σταδίους μάλιστα δέκα τῆς θαλάσσης. καί αὐτοῖς τῶν λακεδαιμονίων φρουρά μία τῶν περί τήν χώραν, ἥπερ καί ξυνετείχιζε, ξυνεσελθεῖν μέν ἐς τό τεῖχος οὐκ ἠθέλησαν δεομένων τῶν αἰγινητῶν, ἀλλ' αὐτοῖς κίνδυνος ἐφαίνετο ἐς τό τεῖχος κατακλῄεσθαι: ἀναχωρήσαντες δέ ἐπί τά μετέωρα, ὡς οὐκ ἐνόμιζον ἀξιόμαχοι εἶναι, ἡσύχαζον. ἐν τούτῳ δέ οἱ ἀθηναῖοι κατασχόντες καί χωρήσαντες εὐθύς πάσῃ τῇ στρατιᾷ αἱροῦσι τήν θυρέαν. καί τήν τε πόλιν κατέκαυσαν καί τά ἐνόντα ἐξεπόρθησαν, τούς τε αἰγινήτας, ὅσοι μή ἐν χερσί διεφθάρησαν, ἄγοντες ἀφίκοντο ἐς τάς ἀθήνας καί τόν ἄρχοντα ὅς παρ' αὐτοῖς ἦν τῶν λακεδαιμονίων, τάνταλον τόν πατροκλέους: ἐζωγρήθη γάρ τετρωμένος. ἦγον δέ τινας καί ἐκ τῶν κυθήρων ἄνδρας ὀλίγους, οὕς ἐδόκει ἀσφαλείας ἕνεκα μεταστῆσαι. καί τούτους μέν οἱ ἀθηναῖοι ἐβουλεύσαντο καταθέσθαι ἐς τάς νήσους, καί τούς ἄλλους κυθηρίους οἰκοῦντας τήν ἑαυτῶν φόρον τέσσαρα τάλαντα φέρειν, αἰγινήτας δέ ἀποκτεῖναι πάντας ὅσοι ἑάλωσαν διά τήν προτέραν αἰεί ποτε ἔχθραν, τάνταλον δέ παρά τούς ἄλλους τούς ἐν τῇ νήσῳ λακεδαιμονίους καταδῆσαι. τοῦ δ' αὐτοῦ θέρους ἐν σικελίᾳ καμαριναίοις καί γελῴοις ἐκεχειρία γίγνεται πρῶτον πρός ἀλλήλους: εἶτα καί οἱ ἄλλοι σικελιῶται ξυνελθόντες ἐς γέλαν, ἀπό πασῶν τῶν πόλεων πρέσβεις, ἐς λόγους κατέστησαν ἀλλήλοις, εἴ πως ξυναλλαγεῖεν. καί ἄλλαι τε πολλαί γνῶμαι ἐλέγοντο ἐπ' ἀμφότερα, διαφερομένων καί ἀξιούντων, ὡς ἕκαστοί τι ἐλασσοῦσθαι ἐνόμιζον, καί ἑρμοκράτης ὁ ἕρμωνος συρακόσιος, ὅσπερ καί ἔπεισε μάλιστα αὐτούς, ἐς τό κοινόν τοιούτους δή λόγους εἶπεν. ’οὔτε πόλεως ὤν ἐλαχίστης, ὦ σικελιῶται, τούς λόγους ποιήσομαι οὔτε πονουμένης μάλιστα τῷ πολέμῳ, ἐς κοινόν δέ τήν δοκοῦσάν μοι βελτίστην γνώμην εἶναι ἀποφαινόμενος τῇ σικελίᾳ πάσῃ. καί περί μέν τοῦ πολεμεῖν ὡς χαλεπόν τί ἄν τις πᾶν τό ἐνόν ἐκλέγων ἐν εἰδόσι μακρηγοροίη; οὐδείς γάρ οὔτε ἀμαθίᾳ ἀναγκάζεται αὐτό δρᾶν, οὔτε φόβῳ, ἤν οἴηταί τι πλέον σχήσειν, ἀποτρέπεται. ξυμβαίνει δέ τοῖς μέν τά κέρδη μείζω φαίνεσθαι τῶν δεινῶν, οἱ δέ τούς κινδύνους ἐθέλουσιν ὑφίστασθαι πρό τοῦ αὐτίκα τι ἐλασσοῦσθαι: αὐτά δέ ταῦτα εἰ μή ἐν καιρῷ τύχοιεν ἑκάτεροι πράσσοντες, αἱ παραινέσεις τῶν ξυναλλαγῶν ὠφέλιμοι. ὅ καί ἡμῖν ἐν τῷ παρόντι πειθομένοις πλείστου ἄν ἄξιον γένοιτο: τά γάρ ἴδια ἕκαστοι εὖ βουλευόμενοι δή θέσθαι τό τε πρῶτον ἐπολεμήσαμεν καί νῦν πρός ἀλλήλους δι' ἀντιλογιῶν πειρώμεθα καταλλαγῆναι καί, ἤν ἄρα μή προχωρήσῃ ἴσον ἑκάστῳ ἔχοντι ἀπελθεῖν, πάλιν πολεμήσομεν. ‘καίτοι γνῶναι χρή ὅτι οὐ περί τῶν ἰδίων μόνον, εἰ σωφρονοῦμεν, ἡ ξύνοδος ἔσται, ἀλλ' εἰ ἐπιβουλευομένην τήν πᾶσαν σικελίαν, ὡς ἐγώ κρίνω, ὑπ' ἀθηναίων δυνησόμεθα ἔτι διασῶσαι: καί διαλλακτάς πολύ τῶν ἐμῶν λόγων ἀναγκαιοτέρους περί τῶνδε ἀθηναίους νομίσαι, οἵ δύναμιν ἔχοντες μεγίστην τῶν ἑλλήνων τάς τε ἁμαρτίας ἡμῶν τηροῦσιν ὀλίγαις ναυσί παρόντες, καί ὀνόματι ἐννόμῳ ξυμμαχίας τό φύσει πολέμιον εὐπρεπῶς ἐς τό ξυμφέρον καθίστανται. πόλεμον γάρ αἰρομένων ἡμῶν καί ἐπαγομένων αὐτούς, ἄνδρας οἵ καί τοῖς μή ἐπικαλουμένοις αὐτοί ἐπιστρατεύουσι, κακῶς τε ἡμᾶς αὐτούς ποιούντων τέλεσι τοῖς οἰκείοις, καί τῆς ἀρχῆς ἅμα προκοπτόντων ἐκείνοις, εἰκός, ὅταν γνῶσιν ἡμᾶς τετρυχωμένους, καί πλέονί ποτε στόλῳ ἐλθόντας αὐτούς τάδε πάντα πειράσασθαι ὑπό σφᾶς ποιεῖσθαι. ’καίτοι τῇ ἑαυτῶν ἑκάστους, εἰ σωφρονοῦμεν, χρή τά μή προσήκοντα ἐπικτωμένους μᾶλλον ἤ τά ἑτοῖμα βλάπτοντας ξυμμάχους τε ἐπάγεσθαι καί τούς κινδύνους προσλαμβάνειν, νομίσαι τε στάσιν μάλιστα φθείρειν τάς πόλεις καί τήν σικελίαν, ἧς γε οἱ ἔνοικοι ξύμπαντες μέν ἐπιβουλευόμεθα, κατά πόλεις δέ διέσταμεν. ἅ χρή γνόντας καί ἰδιώτην ἰδιώτῃ καταλλαγῆναι καί πόλιν πόλει, καί πειρᾶσθαι κοινῇ σῴζειν τήν πᾶσαν σικελίαν, παρεστάναι δέ μηδενί ὡς οἱ μέν δωριῆς ἡμῶν πολέμιοι τοῖς ἀθηναίοις, τό δέ χαλκιδικόν τῇ ἰάδι ξυγγενείᾳ ἀσφαλές. οὐ γάρ τοῖς ἔθνεσιν, ὅτι δίχα πέφυκε, τοῦ ἑτέρου ἔχθει ἐπίασιν, ἀλλά τῶν ἐν τῇ σικελίᾳ ἀγαθῶν ἐφιέμενοι, ἅ κοινῇ κεκτήμεθα. ἐδήλωσαν δέ νῦν ἐν τῇ τοῦ χαλκιδικοῦ γένους παρακλήσει: τοῖς γάρ οὐδεπώποτε σφίσι κατά τό ξυμμαχικόν προσβοηθήσασιν αὐτοί τό δίκαιον μᾶλλον τῆς ξυνθήκης προθύμως παρέσχοντο. καί τούς μέν ἀθηναίους ταῦτα πλεονεκτεῖν τε καί προνοεῖσθαι πολλή ξυγγνώμη, καί οὐ τοῖς ἄρχειν βουλομένοις μέμφομαι, ἀλλά τοῖς ὑπακούειν ἑτοιμοτέροις οὖσιν: πέφυκε γάρ τό ἀνθρώπειον διά παντός ἄρχειν μέν τοῦ εἴκοντος, φυλάσσεσθαι δέ τό ἐπιόν. ὅσοι δέ γιγνώσκοντες αὐτά μή ὀρθῶς προσκοποῦμεν, μηδέ τοῦτό τις πρεσβύτατον ἥκει κρίνας, τό κοινῶς φοβερόν ἅπαντας εὖ θέσθαι, ἁμαρτάνομεν. τάχιστα δ' ἄν ἀπαλλαγή αὐτοῦ γένοιτο, εἰ πρός ἀλλήλους ξυμβαῖμεν: οὐ γάρ ἀπό τῆς αὑτῶν ὁρμῶνται ἀθηναῖοι, ἀλλ' ἐκ τῆς τῶν ἐπικαλεσαμένων. καί οὕτως οὐ πόλεμος πολέμῳ, εἰρήνῃ δέ διαφοραί ἀπραγμόνως παύονται, οἵ τ' ἐπίκλητοι εὐπρεπῶς ἄδικοι ἐλθόντες εὐλόγως ἄπρακτοι ἀπίασιν. ‘καί τό μέν πρός τούς ἀθηναίους τοσοῦτον ἀγαθόν εὖ βουλευομένοις εὑρίσκεται: τήν δέ ὑπό πάντων ὁμολογουμένην ἄριστον εἶναι εἰρήνην πῶς οὐ χρή καί ἐν ἡμῖν αὐτοῖς ποιήσασθαι; ἤ δοκεῖτε, εἴ τῴ τι ἔστιν ἀγαθόν ἤ εἴ τῳ τά ἐναντία, οὐχ ἡσυχίαν μᾶλλον ἤ πόλεμον τό μέν παῦσαι ἄν ἑκατέρῳ, τό δέ ξυνδιασῶσαι, καί τάς τιμάς καί λαμπρότητας ἀκινδυνοτέρας ἔχειν τήν εἰρήνην, ἄλλα τε ὅσα ἐν μήκει λόγων ἄν τις διέλθοι, ὥσπερ περί τοῦ πολεμεῖν; ἅ χρή σκεψαμένους μή τούς ἐμούς λόγους ὑπεριδεῖν, τήν δέ αὑτοῦ τινά σωτηρίαν μᾶλλον ἀπ' αὐτῶν προϊδεῖν. καί εἴ τις βεβαίως τι ἤ τῷ δικαίῳ ἤ βίᾳ πράξειν οἴεται, τῷ παρ' ἐλπίδα μή χαλεπῶς σφαλλέσθω, γνούς ὅτι πλείους ἤδη καί τιμωρίαις μετιόντες τούς ἀδικοῦντας καί ἐλπίσαντες ἕτεροι δυνάμει τινί πλεονεκτήσειν, οἱ μέν οὐχ ὅσον οὐκ ἠμύναντο, ἀλλ' οὐδ' ἐσώθησαν, τούς δ' ἀντί τοῦ πλέον ἔχειν προσκαταλιπεῖν τά αὑτῶν ξυνέβη. τιμωρία γάρ οὐκ εὐτυχεῖ δικαίως, ὅτι καί ἀδικεῖται: οὐδέ ἰσχύς βέβαιον, διότι καί εὔελπι. τό δέ ἀστάθμητον τοῦ μέλλοντος ὡς ἐπί πλεῖστον κρατεῖ, πάντων τε σφαλερώτατον ὄν ὅμως καί χρησιμώτατον φαίνεται: ἐξ ἴσου γάρ δεδιότες προμηθίᾳ μᾶλλον ἐπ' ἀλλήλους ἐρχόμεθα. ’καί νῦν τοῦ ἀφανοῦς τε τούτου διά τό ἀτέκμαρτον δέος καί διά τό ἤδη † φοβερούς παρόντας ἀθηναίους, κατ' ἀμφότερα ἐκπλαγέντες, καί τό ἐλλιπές τῆς γνώμης, ὧν ἕκαστός τι ᾠήθημεν πράξειν, ταῖς κωλύμαις ταύταις ἱκανῶς νομίσαντες εἰρχθῆναι, τούς ἐφεστῶτας πολεμίους ἐκ τῆς χώρας ἀποπέμπωμεν, καί αὐτοί μάλιστα μέν ἐς ἀίδιον ξυμβῶμεν, εἰ δέ μή, χρόνον ὡς πλεῖστον σπεισάμενοι τάς ἰδίας διαφοράς ἐς αὖθις ἀναβαλώμεθα. τό ξύμπαν τε δή γνῶμεν πειθόμενοι μέν ἐμοί πόλιν ἕξοντες ἕκαστος ἐλευθέραν, ἀφ' ἧς αὐτοκράτορες ὄντες τόν εὖ καί κακῶς δρῶντα ἐξ ἴσου ἀρετῇ ἀμυνούμεθα: ἤν δ' ἀπιστήσαντες ἄλλοις ὑπακούσωμεν, οὐ περί τοῦ τιμωρήσασθαί τινα, ἀλλά καί ἄγαν εἰ τύχοιμεν, φίλοι μέν ἄν τοῖς ἐχθίστοις, διάφοροι δέ οἷς οὐ χρή κατ' ἀνάγκην γιγνοίμεθα. ‘καί ἐγώ μέν, ἅπερ καί ἀρχόμενος εἶπον, πόλιν τε μεγίστην παρεχόμενος καί ἐπιών τῳ μᾶλλον ἤ ἀμυνούμενος ἀξιῶ προιδόμενος αὐτῶν ξυγχωρεῖν, καί μή τούς ἐναντίους οὕτω κακῶς δρᾶν ὥστε αὐτός τά πλείω βλάπτεσθαι, μηδέ μωρίᾳ φιλονικῶν ἡγεῖσθαι τῆς τε οἰκείας γνώμης ὁμοίως αὐτοκράτωρ εἶναι καί ἧς οὐκ ἄρχω τύχης, ἀλλ' ὅσον εἰκός ἡσσᾶσθαι. καί τούς ἄλλους δικαιῶ ταὐτό μοι ποιῆσαι, ὑφ' ὑμῶν αὐτῶν καί μή ὑπό τῶν πολεμίων τοῦτο παθεῖν. οὐδέν γάρ αἰσχρόν οἰκείους οἰκείων ἡσσᾶσθαι, ἤ δωριᾶ τινά δωριῶς ἤ χαλκιδέα τῶν ξυγγενῶν, τό δέ ξύμπαν γείτονας ὄντας καί ξυνοίκους μιᾶς χώρας καί περιρρύτου καί ὄνομα ἕν κεκλημένους σικελιώτας: οἵ πολεμήσομέν τε, οἶμαι, ὅταν ξυμβῇ, καί ξυγχωρησόμεθά γε πάλιν καθ' ἡμᾶς αὐτούς λόγοις κοινοῖς χρώμενοι: τούς δέ ἀλλοφύλους ἐπελθόντας ἁθρόοι αἰεί, ἤν σωφρονῶμεν, ἀμυνούμεθα, εἴπερ καί καθ' ἑκάστους βλαπτόμενοι ξύμπαντες κινδυνεύομεν: ξυμμάχους δέ οὐδέποτε τό λοιπόν ἐπαξόμεθα οὐδέ διαλλακτάς. τάδε γάρ ποιοῦντες ἔν τε τῷ παρόντι δυοῖν ἀγαθοῖν οὐ στερήσομεν τήν σικελίαν, ἀθηναίων τε ἀπαλλαγῆναι καί οἰκείου πολέμου, καί ἐς τό ἔπειτα καθ' ἡμᾶς αὐτούς ἐλευθέραν νεμούμεθα καί ὑπό ἄλλων ἧσσον ἐπιβουλευομένην.’ τοιαῦτα τοῦ ἑρμοκράτους εἰπόντος πειθόμενοι οἱ σικελιῶται αὐτοί μέν κατά σφᾶς αὐτούς ξυνηνέχθησαν γνώμῃ ὥστε ἀπαλλάσσεσθαι τοῦ πολέμου ἔχοντες ἅ ἕκαστοι ἔχουσι, τοῖς δέ καμαριναίοις μοργαντίνην εἶναι ἀργύριον τακτόν τοῖς συρακοσίοις ἀποδοῦσιν: οἱ δέ τῶν ἀθηναίων ξύμμαχοι παρακαλέσαντες αὐτῶν τούς ἐν τέλει ὄντας εἶπον ὅτι ξυμβήσονται καί αἱ σπονδαί ἔσονται κἀκείνοις κοιναί. ἐπαινεσάντων δέ αὐτῶν ἐποιοῦντο τήν ὁμολογίαν, καί αἱ νῆες τῶν ἀθηναίων ἀπέπλευσαν μετά ταῦτα ἐκ σικελίας. ἐλθόντας δέ τούς στρατηγούς οἱ ἐν τῇ πόλει ἀθηναῖοι τούς μέν φυγῇ ἐζημίωσαν, πυθόδωρον καί σοφοκλέα, τόν δέ τρίτον εὐρυμέδοντα χρήματα ἐπράξαντο, ὡς ἐξόν αὐτοῖς τά ἐν σικελίᾳ καταστρέψασθαι δώροις πεισθέντες ἀποχωρήσειαν. οὕτω τῇ [τε] παρούσῃ εὐτυχίᾳ χρώμενοι ἠξίουν σφίσι μηδέν ἐναντιοῦσθαι, ἀλλά καί τά δυνατά ἐν ἴσῳ καί τά ἀπορώτερα μεγάλῃ τε ὁμοίως καί ἐνδεεστέρᾳ παρασκευῇ κατεργάζεσθαι. αἰτία δ' ἦν ἡ παρά λόγον τῶν πλεόνων εὐπραγία αὐτοῖς ὑποτιθεῖσα ἰσχύν τῆς ἐλπίδος. τοῦ δ' αὐτοῦ θέρους μεγαρῆς οἱ ἐν τῇ πόλει πιεζόμενοι ὑπό τε ἀθηναίων τῷ πολέμῳ, αἰεί κατά ἔτος ἕκαστον δίς ἐσβαλλόντων πανστρατιᾷ ἐς τήν χώραν, καί ὑπό τῶν σφετέρων φυγάδων τῶν ἐκ πηγῶν, οἵ στασιασάντων ἐκπεσόντες ὑπό τοῦ πλήθους χαλεποί ἦσαν λῃστεύοντες, ἐποιοῦντο λόγους ἐν ἀλλήλοις ὡς χρή δεξαμένους τούς φεύγοντας μή ἀμφοτέρωθεν τήν πόλιν φθείρειν. οἱ δέ φίλοι τῶν ἔξω τόν θροῦν αἰσθόμενοι φανερῶς μᾶλλον ἤ πρότερον καί αὐτοί ἠξίουν τούτου τοῦ λόγου ἔχεσθαι. γνόντες δέ οἱ τοῦ δήμου προστάται οὐ δυνατόν τόν δῆμον ἐσόμενον ὑπό τῶν κακῶν μετά σφῶν καρτερεῖν, ποιοῦνται λόγους δείσαντες πρός τούς τῶν ἀθηναίων στρατηγούς, ἱπποκράτη τε τόν ἀρίφρονος καί δημοσθένη τόν ἀλκισθένους, βουλόμενοι ἐνδοῦναι τήν πόλιν καί νομίζοντες ἐλάσσω σφίσι τόν κίνδυνον ἤ τούς ἐκπεσόντας ὑπό σφῶν κατελθεῖν. ξυνέβησάν τε πρῶτα μέν τά μακρά τείχη ἑλεῖν ἀθηναίους (ἦν δέ σταδίων μάλιστα ὀκτώ ἀπό τῆς πόλεως ἐπί τήν νίσαιαν τόν λιμένα αὐτῶν), ὅπως μή ἐπιβοηθήσωσιν ἐκ τῆς νισαίας οἱ πελοποννήσιοι, ἐν ᾗ αὐτοί μόνοι ἐφρούρουν βεβαιότητος ἕνεκα τῶν μεγάρων, ἔπειτα δέ καί τήν ἄνω πόλιν πειρᾶσθαι ἐνδοῦναι: ῥᾷον δ' ἤδη ἔμελλον προσχωρήσειν τούτου γεγενημένου. οἱ οὖν ἀθηναῖοι, ἐπειδή ἀπό τε τῶν ἔργων καί τῶν λόγων παρεσκεύαστο ἀμφοτέροις, ὑπό νύκτα πλεύσαντες ἐς μινῴαν τήν μεγαρέων νῆσον ὁπλίταις ἑξακοσίοις, ὧν ἱπποκράτης ἦρχεν, ἐν ὀρύγματι ἐκαθέζοντο, ὅθεν ἐπλίνθευον τά τείχη καί ἀπεῖχεν οὐ πολύ: οἱ δέ μετά τοῦ κημοσθένους τοῦ ἑτέρου στρατηγοῦ πλαταιῆς τε ψιλοί καί ἕτεροι περίπολοι ἐνήδρευσαν ἐς τό ἐνυάλιον, ὅ ἐστιν ἔλασσον ἄπωθεν. καί ᾔσθετο οὐδείς εἰ μή οἱ ἄνδρες οἷς ἐπιμελές ἦν εἰδέναι τήν νύκτα ταύτην. καί ἐπειδή ἕως ἔμελλε γίγνεσθαι, οἱ προδιδόντες τῶν μεγαρέων οὗτοι τοιόνδε ἐποίησαν. ἀκάτιον ἀμφηρικόν ὡς λῃσταί, ἐκ πολλοῦ τεθεραπευκότες τήν ἄνοιξιν τῶν πυλῶν, εἰώθεσαν ἐπί ἁμάξῃ, πείθοντες τόν ἄρχοντα, διά τῆς τάφρου κατακομίζειν τῆς νυκτός ἐπί τήν θάλασσαν καί ἐκπλεῖν: καί πρίν ἡμέραν εἶναι πάλιν αὐτό τῇ ἁμάξῃ κομίσαντες ἐς τό τεῖχος κατά τάς πύλας ἐσῆγον, ὅπως τοῖς ἐκ τῆς μινῴας ἀθηναίοις ἀφανής δή εἴη ἡ φυλακή, μή ὄντος ἐν τῷ λιμένι πλοίου φανεροῦ μηδενός. καί τότε πρός ταῖς πύλαις ἤδη ἦν ἡ ἅμαξα, καί ἀνοιχθεισῶν κατά τό εἰωθός ὡς τῷ ἀκατίῳ οἱ ἀθηναῖοι (ἐγίγνετο γάρ ἀπό ξυνθήματος τό τοιοῦτον) ἰδόντες ἔθεον δρόμῳ ἐκ τῆς ἐνέδρας, βουλόμενοι φθάσαι πρίν ξυγκλῃσθῆναι πάλιν τάς πύλας καί ἕως ἔτι ἡ ἅμαξα ἐν αὐταῖς ἦν, κώλυμα οὖσα προσθεῖναι: καί αὐτοῖς ἅμα καί οἱ ξυμπράσσοντες μεγαρῆς τούς κατά τάς πύλας φύλακας κτείνουσιν. καί πρῶτον μέν οἱ περί τόν δημοσθένη πλαταιῆς τε καί περίπολοι ἐσέδραμον οὗ νῦν τό τροπαῖόν ἐστι, καί εὐθύς ἐντός τῶν πυλῶν (ᾔσθοντο γάρ οἱ ἐγγύτατα πελοποννήσιοι) μαχόμενοι τούς προσβοηθοῦντας οἱ πλαταιῆς ἐκράτησαν καί τοῖς τῶν ἀθηναίων ὁπλίταις ἐπιφερομένοις βεβαίους τάς πύλας παρέσχον: ἔπειτα δέ καί τῶν ἀθηναίων ἤδη ὁ αἰεί ἐντός γιγνόμενος ἐχώρει ἐπί τό τεῖχος. καί οἱ πελοποννήσιοι φρουροί τό μέν πρῶτον ἀντίσχοντες ἠμύνοντο ὀλίγοι, καί ἀπέθανόν τινες αὐτῶν, οἱ δέ πλείους ἐς φυγήν κατέστησαν, φοβηθέντες ἐν νυκτί τε πολεμίων προσπεπτωκότων καί τῶν προδιδόντων μεγαρέων ἀντιμαχομένων, νομίσαντες τούς ἅπαντας σφᾶς μεγαρέας προδεδωκέναι. ξυνέπεσε γάρ καί τόν τῶν ἀθηναίων κήρυκα ἀφ' ἑαυτοῦ γνώμης κηρύξαι τόν βουλόμενον ἰέναι μεγαρέων μετά ἀθηναίων θησόμενον τά ὅπλα. οἱ δ' ὡς ἤκουσαν, οὐκέτι ἀνέμενον, ἀλλά τῷ ὄντι νομίσαντες κοινῇ πολεμεῖσθαι κατέφυγον ἐς τήν νίσαιαν. ἅμα δέ ἕῳ ἑαλωκότων ἤδη τῶν τειχῶν καί τῶν ἐν τῇ πόλει μεγαρέων θορυβουμένων οἱ πρός τούς ἀθηναίους πράξαντες καί ἄλλο μετ' αὐτῶν πλῆθος, ὅ ξυνῄδει, ἔφασαν χρῆναι ἀνοίγειν τάς πύλας καί ἐπεξιέναι ἐς μάχην. ξυνέκειτο δέ αὐτοῖς τῶν πυλῶν ἀνοιχθεισῶν ἐσπίπτειν τούς ἀθηναίους, αὐτοί δέ διάδηλοι ἔμελλον ἔσεσθαι (λίπα γάρ ἀλείψεσθαι), ὅπως μή ἀδικῶνται. ἀσφάλεια δέ αὐτοῖς μᾶλλον ἐγίγνετο τῆς ἀνοίξεως: καί γάρ οἱ ἀπό τῆς ἐλευσῖνος κατά τό ξυγκείμενον τετρακισχίλιοι ὁπλῖται τῶν ἀθηναίων καί ἱππῆς ἑξακόσιοι [οἱ] τήν νύκτα πορευόμενοι παρῆσαν. ἀληλιμμένων δέ αὐτῶν καί ὄντων ἤδη περί τάς πύλας καταγορεύει τις ξυνειδώς τοῖς ἑτέροις τό ἐπιβούλευμα. καί οἵ ξυστραφέντες ἁθρόοι ἦλθον καί οὐκ ἔφασαν χρῆναι οὔτε ἐπεξιέναι (οὐδέ γάρ πρότερόν πω τοῦτο ἰσχύοντες μᾶλλον τολμῆσαι) οὔτε ἐς κίνδυνον φανερόν τήν πόλιν καταγαγεῖν: εἴ τε μή πείσεταί τις, αὐτοῦ τήν μάχην ἔσεσθαι. ἐδήλουν δέ οὐδέν ὅτι ἴσασι τά πρασσόμενα, ἀλλά ὡς τά βέλτιστα βουλεύοντες ἰσχυρίζοντο, καί ἅμα περί τάς πύλας παρέμενον φυλάσσοντες, ὥστε οὐκ ἐγένετο τοῖς ἐπιβουλεύουσι πρᾶξαι ὅ ἔμελλον. γνόντες δέ οἱ τῶν ἀθηναίων στρατηγοί ὅτι ἐναντίωμά τι ἐγένετο καί τήν πόλιν βίᾳ οὐχ οἷοί τε ἔσονται λαβεῖν, τήν νίσαιαν εὐθύς περιετείχιζον, νομίζοντες, εἰ πρίν ἐπιβοηθῆσαί τινας ἐξέλοιεν, θᾶσσον ἄν καί τά μέγαρα προσχωρῆσαι (παρεγένετο δέ σίδηρός τε ἐκ τῶν ἀθηνῶν ταχύ καί λιθουργοί καί τἆλλα ἐπιτήδεια): ἀρξάμενοι δ' ἀπό τοῦ τείχους ὅ εἶχον καί διοικοδομήσαντες τό πρός μεγαρέας, ἀπ' ἐκείνου ἑκατέρωθεν ἐς θάλασσαν τῆς νισαίας τάφρον τε καί τείχη διελομένη ἡ στρατιά, ἔκ τε τοῦ προαστείου λίθοις καί πλίνθοις χρώμενοι, καί κόπτοντες τά δένδρα καί ὕλην ἀπεσταύρουν εἴ πῃ δέοιτό τι: καί αἱ οἰκίαι τοῦ προαστείου ἐπάλξεις λαμβάνουσαι αὐταί ὑπῆρχον ἔρυμα. καί ταύτην μέν τήν ἡμέραν ὅλην εἰργάζοντο: τῇ δέ ὑστεραίᾳ περί δείλην τό τεῖχος ὅσον οὐκ ἀπετετέλεστο, καί οἱ ἐν τῇ νισαίᾳ δείσαντες, σίτου τε ἀπορίᾳ (ἐφ' ἡμέραν γάρ ἐκ τῆς ἄνω πόλεως ἐχρῶντο) καί τούς πελοποννησίους οὐ νομίζοντες ταχύ ἐπιβοηθήσειν, τούς τε μεγαρέας πολεμίους ἡγούμενοι, ξυνέβησαν τοῖς ἀθηναίοις ῥητοῦ μέν ἕκαστον ἀργυρίου ἀπολυθῆναι ὅπλα παραδόντας, τοῖς δέ λακεδαιμονίοις, τῷ τε ἄρχοντι καί εἴ τις ἄλλος ἐνῆν, χρῆσθαι ἀθηναίους ὅτι ἄν βούλωνται. ἐπί τούτοις ὁμολογήσαντες ἐξῆλθον, καί οἱ ἀθηναῖοι τά μακρά τείχη ἀπορρήξαντες ἀπό τῆς τῶν μεγαρέων πόλεως καί τήν νίσαιαν παραλαβόντες τἆλλα παρεσκευάζοντο. βρασίδας δέ ὁ τέλλιδος λακεδαιμόνιος κατά τοῦτον τόν χρόνον ἐτύγχανε περί σικυῶνα καί κόρινθον ὤν, ἐπί θρᾴκης στρατείαν παρασκευαζόμενος. καί ὡς ᾔσθετο τῶν τειχῶν τήν ἅλωσιν, δείσας περί τε τοῖς ἐν τῇ νισαίᾳ πελοποννησίοις καί μή τά μέγαρα ληφθῇ, πέμπει ἔς τε τούς βοιωτούς κελεύων κατά τάχος στρατιᾷ ἀπαντῆσαι ἐπί τριποδίσκον (ἔστι δέ κώμη τῆς μεγαρίδος ὄνομα τοῦτο ἔχουσα ὑπό τῷ ὄρει τῇ γερανείᾳ), καί αὐτός ἔχων ἦλθεν ἑπτακοσίους μέν καί δισχιλίους κορινθίων ὁπλίτας, φλειασίων δέ τετρακοσίους, σικυωνίων δέ ἑξακοσίους, καί τούς μεθ' αὑτοῦ ὅσοι ἤδη ξυνειλεγμένοι ἦσαν, οἰόμενος τήν νίσαιαν ἔτι καταλήψεσθαι ἀνάλωτον. ὡς δέ ἐπύθετο (ἔτυχε γάρ νυκτός ἐπί τόν τριποδίσκον ἐξελθών), ἀπολέξας τριακοσίους τοῦ στρατοῦ, πρίν ἔκπυστος γενέσθαι, προσῆλθε τῇ τῶν μεγαρέων πόλει λαθών τούς ἀθηναίους ὄντας περί τήν θάλασσαν, βουλόμενος μέν τῷ λόγῳ καί ἅμα, εἰ δύναιτο, ἔργῳ τῆς νισαίας πειρᾶσαι, τό δέ μέγιστον, τήν τῶν μεγαρέων πόλιν ἐσελθών βεβαιώσασθαι. καί ἠξίου δέξασθαι σφᾶς, λέγων ἐν ἐλπίδι εἶναι ἀναλαβεῖν νίσαιαν. αἱ δέ τῶν μεγαρέων στάσεις φοβούμεναι, οἱ μέν μή τούς φεύγοντας σφίσιν ἐσαγαγών αὐτούς ἐκβάλῃ, οἱ δέ μή αὐτό τοῦτο ὁ δῆμος δείσας ἐπίθηται σφίσι καί ἡ πόλις ἐν μάχῃ καθ' αὑτήν οὖσα ἐγγύς ἐφεδρευόντων ἀθηναίων ἀπόληται, οὐκ ἐδέξαντο, ἀλλ' ἀμφοτέροις ἐδόκει ἡσυχάσασι τό μέλλον περιιδεῖν. ἤλπιζον γάρ καί μάχην ἑκάτεροι ἔσεσθαι τῶν τε ἀθηναίων καί τῶν προσβοηθησάντων, καί οὕτω σφίσιν ἀσφαλεστέρως ἔχειν, οἷς τις εἴη εὔνους, κρατήσασι προσχωρῆσαι: ὁ δέ βρασίδας ὡς οὐκ ἔπειθεν, ἀνεχώρησε πάλιν ἐς τό ἄλλο στράτευμα. ἅμα δέ τῇ ἕῳ οἱ βοιωτοί παρῆσαν, διανενοημένοι μέν καί πρίν βρασίδαν πέμψαι βοηθεῖν ἐπί τά μέγαρα, ὡς οὐκ ἀλλοτρίου ὄντος τοῦ κινδύνου, καί ἤδη ὄντες πανστρατιᾷ πλαταιᾶσιν: ἐπειδή δέ καί ἦλθεν ὁ ἄγγελος, πολλῷ μᾶλλον ἐρρώσθησαν, καί ἀποστείλαντες διακοσίους καί δισχιλίους ὁπλίτας καί ἱππέας ἑξακοσίους τοῖς πλέοσιν ἀπῆλθον πάλιν. παρόντος δέ ἤδη ξύμπαντος τοῦ στρατεύματος, ὁπλιτῶν οὐκ ἔλασσον ἑξακισχιλίων, καί τῶν ἀθηναίων τῶν μέν ὁπλιτῶν περί τε τήν νίσαιαν ὄντων καί τήν θάλασσαν ἐν τάξει, τῶν δέ ψιλῶν ἀνά τό πεδίον ἐσκεδασμένων, οἱ ἱππῆς οἱ τῶν βοιωτῶν ἀπροσδοκήτοις ἐπιπεσόντες τοῖς ψιλοῖς ἔτρεψαν ἐπί τήν θάλασσαν (ἐν γάρ τῷ πρό τοῦ οὐδεμία βοήθειά πω τοῖς μεγαρεῦσιν οὐδαμόθεν ἐπῆλθεν): ἀντεπεξελάσαντες δέ καί οἱ τῶν ἀθηναίων ἐς χεῖρας ᾖσαν, καί ἐγένετο ἱππομαχία ἐπί πολύ, ἐν ᾗ ἀξιοῦσιν ἑκάτεροι οὐχ ἥσσους γενέσθαι. τόν μέν γάρ ἵππαρχον τῶν βοιωτῶν καί ἄλλους τινάς οὐ πολλούς πρός αὐτήν τήν νίσαιαν προσελάσαντας οἱ ἀθηναῖοι [καί] ἀποκτείναντες ἐσκύλευσαν, καί τῶν τε νεκρῶν τούτων κρατήσαντες ὑποσπόνδους ἀπέδοσαν καί τροπαῖον ἔστησαν: οὐ μέντοι ἔν γε τῷ παντί ἔργῳ βεβαίως οὐδέτεροι τελευτήσαντες ἀπεκρίθησαν, ἀλλ' οἱ μέν βοιωτοί πρός τούς ἑαυτῶν, οἱ δέ ἐπί τήν νίσαιαν. μετά δέ τοῦτο βρασίδας καί τό στράτευμα ἐχώρουν ἐγγυτέρω τῆς θαλάσσης καί τῆς τῶν μεγαρέων πόλεως, καί καταλαβόντες χωρίον ἐπιτήδειον παραταξάμενοι ἡσύχαζον, οἰόμενοι σφίσιν ἐπιέναι τούς ἀθηναίους καί τούς μεγαρέας ἐπιστάμενοι περιορωμένους ὁποτέρων ἡ νίκη ἔσται. καλῶς δέ ἐνόμιζον σφίσιν ἀμφότερα ἔχειν, ἅμα μέν τό μή ἐπιχειρεῖν προτέρους μηδέ μάχης καί κινδύνου ἑκόντας ἄρξαι, ἐπειδή γε ἐν φανερῷ ἔδειξαν ἑτοῖμοι ὄντες ἀμύνεσθαι, καί αὐτοῖς ὥσπερ ἀκονιτί τήν νίκην δικαίως ἄν τίθεσθαι, ἐν τῷ αὐτῷ δέ καί πρός τούς μεγαρέας ὀρθῶς ξυμβαίνειν: εἰ μέν γάρ μή ὤφθησαν ἐλθόντες, οὐκ ἄν ἐν τύχῃ γίγνεσθαι σφίσιν, ἀλλά σαφῶς ἄν ὥσπερ ἡσσηθέντων στερηθῆναι εὐθύς τῆς πόλεως: νῦν δέ κἄν τυχεῖν αὐτούς ἀθηναίους μή βουληθέντας ἀγωνίζεσθαι, ὥστε ἀμαχητί ἄν περιγενέσθαι αὐτοῖς ὧν ἕνεκα ἦλθον. ὅπερ καί ἐγένετο. οἱ γάρ μεγαρῆς, ὡς οἱ ἀθηναῖοι ἐτάξαντο μέν παρά τά μακρά τείχη ἐξελθόντες, ἡσύχαζον δέ καί αὐτοί μή ἐπιόντων, λογιζόμενοι καί οἱ ἐκείνων στρατηγοί μή ἀντίπαλον εἶναι σφίσι τόν κίνδυνον, ἐπειδή καί τά πλείω αὐτοῖς προυκεχωρήκει, ἄρξασι μάχης πρός πλέονας αὐτῶν ἤ λαβεῖν νικήσαντας μέγαρα ἤ σφαλέντας τῷ βελτίστῳ τοῦ ὁπλιτικοῦ βλαφθῆναι, τοῖς δέ ξυμπάσης τῆς δυνάμεως καί τῶν παρόντων μέρος ἕκαστον κινδυνεύειν εἰκότως ἐθέλειν τολμᾶν, χρόνον δέ ἐπισχόντες καί ὡς οὐδέν ἀφ' ἑκατέρων ἐπεχειρεῖτο, ἀπῆλθον πρότερον οἱ ἀθηναῖοι ἐς τήν νίσαιαν καί αὖθις οἱ πελοποννήσιοι ὅθενπερ ὡρμήθησαν. οὕτω δή τῷ μέν βρασίδᾳ αὐτῷ καί τοῖς ἀπό τῶν πόλεων ἄρχουσιν οἱ τῶν φευγόντων φίλοι μεγαρῆς, ὡς ἐπικρατήσαντι καί τῶν ἀθηναίων οὐκέτι ἐθελησάντων μάχεσθαι, θαρσοῦντες μᾶλλον ἀνοίγουσί τε τάς πύλας καί δεξάμενοι καταπεπληγμένων ἤδη τῶν πρός τούς ἀθηναίους πραξάντων ἐς λόγους ἔρχονται. καί ὕστερον ὁ μέν διαλυθέντων τῶν ξυμμάχων κατά πόλεις ἐπανελθών καί αὐτός ἐς τήν κόρινθον τήν ἐπί θρᾴκης στρατείαν παρεσκεύαζεν, ἵναπερ καί τό πρῶτον ὥρμητο: οἱ δέ ἐν τῇ πόλει μεγαρῆς, ἀποχωρησάντων καί τῶν ἀθηναίων ἐπ' οἴκου, ὅσοι μέν τῶν πραγμάτων πρός τούς ἀθηναίους μάλιστα μετέσχον, εἰδότες ὅτι ὤφθησαν εὐθύς ὑπεξῆλθον, οἱ δέ ἄλλοι κοινολογησάμενοι τοῖς τῶν φευγόντων φίλοις κατάγουσι τούς ἐκ πηγῶν, ὁρκώσαντες πίστεσι μεγάλαις μηδέν μνησικακήσειν, βουλεύσειν δέ τῇ πόλει τά ἄριστα. οἱ δέ ἐπειδή ἐν ταῖς ἀρχαῖς ἐγένοντο καί ἐξέτασιν ὅπλων ἐποιήσαντο, διαστήσαντες τούς λόχους ἐξελέξαντο τῶν τε ἐχθρῶν καί οἵ ἐδόκουν μάλιστα ξυμπρᾶξαι τά πρός τούς ἀθηναίους ἄνδρας ὡς ἑκατόν, καί τούτων πέρι ἀναγκάσαντες τόν δῆμον ψῆφον φανεράν διενεγκεῖν, ὡς κατεγνώσθησαν, ἔκτειναν, καί ἐς ὀλιγαρχίαν τά μάλιστα κατέστησαν τήν πόλιν. καί πλεῖστον δή χρόνον αὕτη ὑπ' ἐλαχίστων γενομένη ἐκ στάσεως μετάστασις ξυνέμεινεν. τοῦ δ' αὐτοῦ θέρους τῆς ἀντάνδρου ὑπό τῶν μυτιληναίων, ὥσπερ διενοοῦντο, μελλούσης κατασκευάζεσθαι, οἱ τῶν ἀργυρολόγων νεῶν ἀθηναίων στρατηγοί δημόδοκος καί ἀριστείδης, ὄντες περί ἑλλήσποντον (ὁ γάρ τρίτος αὐτῶν λάμαχος δέκα ναυσίν ἐς τόν πόντον ἐσεπεπλεύκει) ὡς ᾐσθάνοντο τήν παρασκευήν τοῦ χωρίου καί ἐδόκει αὐτοῖς δεινόν εἶναι μή ὥσπερ τά ἄναια ἐπί τῇ σάμῳ γένηται, ἔνθα οἱ φεύγοντες τῶν σαμίων καταστάντες τούς τε πελοποννησίους ὠφέλουν ἐς τά ναυτικά κυβερνήτας πέμποντες καί τούς ἐν τῇ πόλει σαμίους ἐς ταραχήν καθίστασαν καί τούς ἐξιόντας ἐδέχοντο: οὕτω δή ξυναγείραντες ἀπό τῶν ξυμμάχων στρατιάν καί πλεύσαντες, μάχῃ τε νικήσαντες τούς ἐκ τῆς ἀντάνδρου ἐπεξελθόντας, ἀναλαμβάνουσι τό χωρίον πάλιν. καί οὐ πολύ ὕστερον ἐς τόν πόντον ἐσπλεύσας λάμαχος, ἐν τῇ ἡρακλεώτιδι ὁρμίσας ἐς τόν κάλητα ποταμόν ἀπόλλυσι τάς ναῦς ὕδατος ἄνωθεν γενομένου καί κατελθόντος αἰφνιδίου τοῦ ῥεύματος: αὐτός δέ καί ἡ στρατιά πεζῇ διά βιθυνῶν θρᾳκῶν, οἵ εἰσι πέραν ἐν τῇ ἀσίᾳ, ἀφικνεῖται ἐς καλχηδόνα τήν ἐπί τῷ στόματι τοῦ πόντου μεγαρέων ἀποικίαν. ἐν δέ τῷ αὐτῷ θέρει καί δημοσθένης ἀθηναίων στρατηγός τεσσαράκοντα ναυσίν ἀφικνεῖται ἐς ναύπακτον, εὐθύς μετά τήν ἐκ τῆς μεγαρίδος ἀναχώρησιν. τῷ γάρ ἱπποκράτει καί ἐκείνῳ τά βοιώτια πράγματα ἀπό τινων ἀνδρῶν ἐν ταῖς πόλεσιν ἐπράσσετο, βουλομένων μεταστῆσαι τόν κόσμον καί ἐς δημοκρατίαν ὥσπερ οἱ ἀθηναῖοι τρέψαι: καί πτοιοδώρου μάλιστ' ἀνδρός φυγάδος ἐκ θηβῶν ἐσηγου μένου τάδε αὐτοῖς παρεσκευάσθη. σίφας μέν ἔμελλόν τινες προδώσειν (αἱ δέ σῖφαί εἰσι τῆς θεσπικῆς γῆς ἐν τῷ κρισαίῳ κόλπῳ ἐπιθαλασσίδιοι): χαιρώνειαν δέ, ἥ ἐς ὀρχομενόν τόν μινύειον πρότερον καλούμενον, νῦν δέ βοιώτιον, ξυντελεῖ, ἄλλοι ἐξ ὀρχομενοῦ ἐνεδίδοσαν, καί οἱ ὀρχομενίων φυγάδες ξυνέπρασσον τά μάλιστα καί ἄνδρας ἐμισθοῦντο ἐκ πελοποννήσου (ἔστι δέ ἡ χαιρώνεια ἔσχατον τῆς βοιωτίας πρός τῇ φανοτίδι τῆς φωκίδος), καί φωκέων μετεῖχόν τινες. τούς δέ ἀθηναίους ἔδει δήλιον καταλαβεῖν τό ἐν τῇ ταναγραίᾳ πρός εὔβοιαν τετραμμένον ἀπόλλωνος ἱερόν, ἅμα δέ ταῦτα ἐν ἡμέρᾳ ῥητῇ γίγνεσθαι, ὅπως μή ξυμβοηθήσωσιν ἐπί τό δήλιον οἱ βοιωτοί ἁθρόοι, ἀλλ' ἐπί τά σφέτερα αὐτῶν ἕκαστοι κινούμενα. καί εἰ κατορθοῖτο ἡ πεῖρα καί τό δήλιον τειχισθείη, ῥᾳδίως ἤλπιζον, εἰ καί μή παραυτίκα νεωτερίζοιτό τι τῶν κατά τάς πολιτείας τοῖς βοιωτοῖς, ἐχομένων τούτων τῶν χωρίων καί λῃστευομένης τῆς γῆς καί οὔσης ἑκάστοις διά βραχέος ἀποστροφῆς, οὐ μενεῖν κατά χώραν τά πράγματα, ἀλλά χρόνῳ τῶν ἀθηναίων μέν προσιόντων τοῖς ἀφεστηκόσι, τοῖς δέ οὐκ οὔσης ἁθρόας τῆς δυνάμεως, καταστήσειν αὐτά ἐς τό ἐπιτήδειον. ἡ μέν οὖν ἐπιβουλή τοιαύτη παρεσκευάζετο, ὁ δέ ἱπποκράτης αὐτός μέν ἐκ τῆς πόλεως δύναμιν ἔχων, ὁπότε καιρός εἴη, ἔμελλε στρατεύειν ἐς τούς βοιωτούς, τόν δέ δημοσθένη προαπέστειλε ταῖς τεσσαράκοντα ναυσίν ἐς τήν ναύπακτον, ὅπως ἐξ ἐκείνων τῶν χωρίων στρατόν ξυλλέξας ἀκαρνάνων τε καί τῶν ἄλλων ξυμμάχων πλέοι ἐπί τάς σίφας ὡς προδοθησομένας: ἡμέρα δ' αὐτοῖς εἴρητο ᾗ ἔδει ἅμα ταῦτα πράσσειν. καί ὁ μέν δημοσθένης ἀφικόμενος, οἰνιάδας δέ ὑπό τε ἀκαρνάνων πάντων κατηναγκασμένους καταλαβών ἐς τήν ἀθηναίων ξυμμαχίαν καί αὐτός ἀναστήσας τό ξυμμαχικόν τό ἐκείνῃ πᾶν, ἐπί σαλύνθιον καί ἀγραίους στρατεύσας πρῶτον καί προσποιησάμενος τἆλλα ἡτοιμάζετο ὡς ἐπί τάς σίφας, ὅταν δέῃ, ἀπαντησόμενος. βρασίδας δέ κατά τόν αὐτόν χρόνον τοῦ θέρους πορευόμενος ἑπτακοσίοις καί χιλίοις ὁπλίταις ἐς τά ἐπί θρᾴκης ἐπειδή ἐγένετο ἐν ἡρακλείᾳ τῇ ἐν τραχῖνι καί, προπέμψαντος αὐτοῦ ἄγγελον ἐς φάρσαλον παρά τούς ἐπιτηδείους, ἀξιοῦντος διάγειν ἑαυτόν καί τήν στρατιάν, ἦλθον ἐς μελίτειαν τῆς ἀχαΐας πάναιρός τε καί δῶρος καί ἱππολοχίδας καί τορύλαος καί στρόφακος πρόξενος ὤν χαλκιδέων, τότε δή ἐπορεύετο. ἦγον δέ καί ἄλλοι θεσσαλῶν αὐτόν καί ἐκ λαρίσης νικονίδας περδίκκᾳ ἐπιτήδειος ὤν. τήν γάρ θεσσαλίαν ἄλλως τε οὐκ εὔπορον ἦν διιέναι ἄνευ ἀγωγοῦ καί μετά ὅπλων γε δή, καί τοῖς πᾶσί γε ὁμοίως ἕλλησιν ὕποπτον καθειστήκει τήν τῶν πέλας μή πείσαντας διιέναι: τοῖς τε ἀθηναίοις αἰεί ποτε τό πλῆθος τῶν θεσσαλῶν εὔνουν ὑπῆρχεν. ὥστε εἰ μή δυναστείᾳ μᾶλλον ἤ ἰσονομίᾳ ἐχρῶντο τό ἐγχώριον οἱ θεσσαλοί, οὐκ ἄν ποτε προῆλθεν, ἐπεί καί τότε πορευομένῳ αὐτῷ ἀπαντήσαντες ἄλλοι τῶν τἀναντία τούτοις βουλομένων ἐπί τῷ ἐνιπεῖ ποταμῷ ἐκώλυον καί ἀδικεῖν ἔφασαν ἄνευ τοῦ πάντων κοινοῦ πορευόμενον. οἱ δέ ἄγοντες οὔτε ἀκόντων ἔφασαν διάξειν, αἰφνίδιόν τε παραγενόμενον ξένοι ὄντες κομίζειν. ἔλεγε δέ καί αὐτός ὁ βρασίδας τῇ θεσσαλῶν γῇ καί αὐτοῖς φίλος ὤν ἰέναι καί ἀθηναίοις πολεμίοις οὖσι καί οὐκ ἐκείνοις ὅπλα ἐπιφέρειν, θεσσαλοῖς τε οὐκ εἰδέναι καί λακεδαιμονίοις ἔχθραν οὖσαν ὥστε τῇ ἀλλήλων γῇ μή χρῆσθαι, νῦν τε ἀκόντων ἐκείνων οὐκ ἄν προελθεῖν (οὐδέ γάρ ἄν δύνασθαι), οὐ μέντοι ἀξιοῦν γε εἴργεσθαι. καί οἱ μέν ἀκούσαντες ταῦτα ἀπῆλθον, ὁ δέ κελευόντων τῶν ἀγωγῶν, πρίν τι πλέον ξυστῆναι τό κωλῦσον, ἐχώρει οὐδέν ἐπισχών δρόμῳ. καί ταύτῃ μέν τῇ ἡμέρᾳ, ᾗ ἐκ τῆς μελιτείας ἀφώρμησεν, ἐς φάρσαλόν τε ἐτέλεσε καί ἐστρατοπεδεύσατο ἐπί τῷ ἀπιδανῷ ποταμῷ, ἐκεῖθεν δέ ἐς φάκιον, καί ἐξ αὐτοῦ ἐς περραιβίαν. ἀπό δέ τούτου ἤδη οἱ μέν τῶν θεσσαλῶν ἀγωγοί πάλιν ἀπῆλθον, οἱ δέ περραιβοί αὐτόν, ὑπήκοοι ὄντες θεσσαλῶν, κατέστησαν ἐς δῖον τῆς περδίκκου ἀρχῆς, ὅ ὑπό τῷ ὀλύμπῳ μακεδονίας πρός θεσσαλούς πόλισμα κεῖται. τούτῳ τῷ τρόπῳ βρασίδας θεσσαλίαν φθάσας διέδραμε πρίν τινα κωλύειν παρασκευάσασθαι, καί ἀφίκετο ὡς περδίκκαν καί ἐς τήν χαλκιδικήν. ἐκ γάρ τῆς πελοποννήσου, ὡς τά τῶν ἀθηναίων ηὐτύχει, δείσαντες οἵ τε ἐπί θρᾴκης ἀφεστῶτες ἀθηναίων καί περδίκκας ἐξήγαγον τόν στρατόν, οἱ μέν χαλκιδῆς νομίζοντες ἐπί σφᾶς πρῶτον ὁρμήσειν τούς ἀθηναίους (καί ἅμα αἱ πλησιόχωροι πόλεις αὐτῶν αἱ οὐκ ἀφεστηκυῖαι ξυνεπῆγον κρύφα), περδίκκας δέ πολέμιος μέν οὐκ ὤν ἐκ τοῦ φανεροῦ, φοβούμενος δέ καί αὐτός τά παλαιά διάφορα τῶν ἀθηναίων καί μάλιστα βουλόμενος ἀρραβαῖον τόν λυγκηστῶν βασιλέα παραστήσασθαι. ξυνέβη δέ αὐτοῖς, ὥστε ῥᾷον ἐκ τῆς πελοποννήσου στρατόν ἐξαγαγεῖν, ἡ τῶν λακεδαιμονίων ἐν τῷ παρόντι κακοπραγία. τῶν γάρ ἀθηναίων ἐγκειμένων τῇ πελοποννήσῳ καί οὐχ ἥκιστα τῇ ἐκείνων γῇ ἤλπιζον ἀποτρέψειν αὐτούς μάλιστα, εἰ ἀντιπαραλυποῖεν πέμψαντες ἐπί τούς ξυμμάχους αὐτῶν στρατιάν, ἄλλως τε καί ἑτοίμων ὄντων τρέφειν τε καί ἐπί ἀποστάσει σφᾶς ἐπικαλουμένων. καί ἅμα τῶν εἱλώτων βουλομένοις ἦν ἐπί προφάσει ἐκπέμψαι, μή τι πρός τά παρόντα τῆς πύλου ἐχομένης νεωτερίσωσιν: ἐπεί καί τόδε ἔπραξαν φοβούμενοι αὐτῶν τήν σκαιότητα καί τό πλῆθος (αἰεί γάρ τά πολλά λακεδαιμονίοις πρός τούς εἵλωτας τῆς φυλακῆς πέρι μάλιστα καθειστήκει): προεῖπον αὐτῶν ὅσοι ἀξιοῦσιν ἐν τοῖς πολέμοις γεγενῆσθαι σφίσιν ἄριστοι, κρίνεσθαι, ὡς ἐλευθερώσοντες, πεῖραν ποιούμενοι καί ἡγούμενοι τούτους σφίσιν ὑπό φρονήματος, οἵπερ καί ἠξίωσαν πρῶτος ἕκαστος ἐλευθεροῦσθαι, μάλιστα ἄν καί ἐπιθέσθαι. καί προκρίναντες ἐς δισχιλίους, οἱ μέν ἐστεφανώσαντό τε καί τά ἱερά περιῆλθον ὡς ἠλευθερωμένοι, οἱ δέ οὐ πολλῷ ὕστερον ἠφάνισάν τε αὐτούς καί οὐδείς ᾔσθετο ὅτῳ τρόπῳ ἕκαστος διεφθάρη. καί τότε προθύμως τῷ βρασίδᾳ αὐτῶν ξυνέπεμψαν ἑπτακοσίους ὁπλίτας, τούς δ' ἄλλους ἐκ τῆς πελοποννήσου μισθῷ πείσας ἐξήγαγεν. αὐτόν τε βρασίδαν βουλόμενον μάλιστα λακεδαιμόνιοι ἀπέστειλαν (προυθυμήθησαν δέ καί οἱ χαλκιδῆς), ἄνδρα ἔν τε τῇ σπάρτῃ δοκοῦντα δραστήριον εἶναι ἐς τά πάντα καί ἐπειδή ἐξῆλθε πλείστου ἄξιον λακεδαιμονίοις γενόμενον. τό τε γάρ παραυτίκα ἑαυτόν παρασχών δίκαιον καί μέτριον ἐς τάς πόλεις ἀπέστησε τά πολλά, τά δέ προδοσίᾳ εἷλε τῶν χωρίων, ὥστε τοῖς λακεδαιμονίοις γίγνεσθαι ξυμβαίνειν τε βουλομένοις, ὅπερ ἐποίησαν, ἀνταπόδοσιν καί ἀποδοχήν χωρίων καί τοῦ πολέμου ἀπό τῆς πελοποννήσου λώφησιν: ἔς τε τόν χρόνῳ ὕστερον μετά τά ἐκ σικελίας πόλεμον ἡ τότε βρασίδου ἀρετή καί ξύνεσις, τῶν μέν πείρᾳ αἰσθομένων, τῶν δέ ἀκοῇ νομισάντων, μάλιστα ἐπιθυμίαν ἐνεποίει τοῖς ἀθηναίων ξυμμάχοις ἐς τούς λακεδαιμονίους. πρῶτος γάρ ἐξελθών καί δόξας εἶναι κατά πάντα ἀγαθός ἐλπίδα ἐγκατέλιπε βέβαιον ὡς καί οἱ ἄλλοι τοιοῦτοί εἰσιν. τότε δ' οὖν ἀφικομένου αὐτοῦ ἐς τά ἐπί θρᾴκης οἱ ἀθηναῖοι πυθόμενοι τόν τε περδίκκαν πολέμιον ποιοῦνται, νομίσαντες αἴτιον εἶναι τῆς παρόδου, καί τῶν ταύτῃ ξυμμάχων φυλακήν πλέονα κατεστήσαντο. περδίκκας δέ βρασίδαν καί τήν στρατιάν εὐθύς λαβών μετά τῆς ἑαυτοῦ δυνάμεως στρατεύει ἐπί ἀρραβαῖον τόν βρομεροῦ λυγκηστῶν μακεδόνων βασιλέα ὅμορον ὄντα, διαφορᾶς τε αὐτῷ οὔσης καί βουλόμενος καταστρέψασθαι. ἐπεί δέ ἐγένετο τῷ στρατῷ μετά τοῦ βρασίδου ἐπί τῇ ἐσβολῇ τῆς λύγκου, βρασίδας λόγοις ἔφη βούλεσθαι πρῶτον ἐλθών πρό πολέμου ἀρραβαῖον ξύμμαχον λακεδαιμονίων, ἤν δύνηται, ποιῆσαι. καί γάρ τι καί ἀρραβαῖος ἐπεκηρυκεύετο, ἑτοῖμος ὤν βρασίδᾳ μέσῳ δικαστῇ ἐπιτρέπειν: καί οἱ χαλκιδέων πρέσβεις ξυμπαρόντες ἐδίδασκον αὐτόν μή ὑπεξελεῖν τῷ περδίκκᾳ τά δεινά, ἵνα προθυμοτέρῳ ἔχοιεν καί ἐς τά ἑαυτῶν χρῆσθαι. ἅμα δέ τι καί εἰρήκεσαν τοιοῦτον οἱ παρά τοῦ περδίκκου ἐν τῇ λακεδαίμονι, ὡς πολλά αὐτοῖς τῶν περί αὑτόν χωρίων ξύμμαχα ποιήσοι, ὥστε ἐκ τοῦ τοιούτου κοινῇ μᾶλλον ὁ βρασίδας τά τοῦ ἀρραβαίου ἠξίου πράσσειν. περδίκκας δέ οὔτε δικαστήν ἔφη βρασίδαν τῶν σφετέρων διαφορῶν ἀγαγεῖν, μᾶλλον δέ καθαιρέτην ὧν ἄν αὐτός ἀποφαίνῃ πολεμίων, ἀδικήσειν τε εἰ αὐτοῦ τρέφοντος τό ἥμισυ τοῦ στρατοῦ ξυνέσται ἀρραβαίῳ. ὁ δέ ἄκοντος καί ἐκ διαφορᾶς ξυγγίγνεται, καί πεισθείς τοῖς λόγοις ἀπήγαγε τήν στρατιάν πρίν ἐσβαλεῖν ἐς τήν χώραν. περδίκκας δέ μετά τοῦτο τρίτον μέρος ἀνθ' ἡμίσεος τῆς τροφῆς ἐδίδου, νομίζων ἀδικεῖσθαι. ἐν δέ τῷ αὐτῷ θέρει εὐθύς ὁ βρασίδας ἔχων καί χαλκιδέας ἐπί ἄκανθον τήν ἀνδρίων ἀποικίαν ὀλίγον πρό τρυγήτου ἐστράτευσεν. οἱ δέ περί τοῦ δέχεσθαι αὐτόν κατ' ἀλλήλους ἐστασίαζον, οἵ τε μετά τῶν χαλκιδέων ξυνεπάγοντες καί ὁ δῆμος. ὅμως δέ διά τοῦ καρποῦ τό δέος ἔτι ἔξω ὄντος πεισθέν τό πλῆθος ὑπό τοῦ βρασίδου δέξασθαί τε αὐτόν μόνον καί ἀκούσαντας βουλεύσασθαι, δέχεται: καί καταστάς ἐπί τό πλῆθος (ἦν δέ οὐδέ ἀδύνατος, ὡς λακεδαιμόνιος, εἰπεῖν) ἔλεγε τοιάδε. ‘ἡ μέν ἔκπεμψίς μου καί τῆς στρατιᾶς ὑπό λακεδαιμονίων, ὦ ἀκάνθιοι, γεγένηται τήν αἰτίαν ἐπαληθεύουσα ἥν ἀρχόμενοι τοῦ πολέμου προείπομεν, ἀθηναίοις ἐλευθεροῦντες τήν ἑλλάδα πολεμήσειν: εἰ δέ χρόνῳ ἐπήλθομεν, σφαλέντες τῆς ἀπό τοῦ ἐκεῖ πολέμου δόξης, ᾗ διά τάχους αὐτοί ἄνευ τοῦ ὑμετέρου κινδύνου ἠλπίσαμεν ἀθηναίους καθαιρήσειν, μηδείς μεμφθῇ: νῦν γάρ, ὅτε παρέσχεν, ἀφιγμένοι καί μετά ὑμῶν πειρασόμεθα κατεργάζεσθαι αὐτούς. θαυμάζω δέ τῇ τε ἀποκλῄσει μου τῶν πυλῶν, καί εἰ μή ἀσμένοις ὑμῖν ἀφῖγμαι. ἡμεῖς μέν γάρ οἱ λακεδαιμόνιοι οἰόμενοί τε παρά ξυμμάχους, καί πρίν ἔργῳ ἀφικέσθαι, τῇ γοῦν γνώμῃ ἥξειν καί βουλομένοις ἔσεσθαι, κίνδυνόν [τε] τοσόνδε ἀνερρίψαμεν διά τῆς ἀλλοτρίας πολλῶν ἡμερῶν ὁδόν ἰόντες καί πᾶν τό πρόθυμον παρεχόμενοι: ὑμεῖς δέ εἴ τι ἄλλο ἐν νῷ ἔχετε ἤ εἰ ἐναντιώσεσθε τῇ τε ὑμετέρᾳ αὐτῶν ἐλευθερίᾳ καί τῶν ἄλλων ἑλλήνων, δεινόν ἄν εἴη. καί γάρ οὐ μόνον ὅτι αὐτοί ἀνθίστασθε, ἀλλά καί οἷς ἄν ἐπίω, ἧσσόν τις ἐμοί πρόσεισι, δυσχερές ποιούμενοι εἰ ἐπί οὕς πρῶτον ἦλθον ὑμᾶς, καί πόλιν ἀξιόχρεων παρεχομένους καί ξύνεσιν δοκοῦντας ἔχειν, μή ἐδέξασθε: καί τήν αἰτίαν οὐχ ἕξω πιστήν ἀποδεικνύναι, ἀλλ' ἤ ἄδικον τήν ἐλευθερίαν ἐπιφέρειν ἤ ἀσθενής καί ἀδύνατος τιμωρῆσαι τά πρός ἀθηναίους, ἤν ἐπίωσιν, ἀφῖχθαι. καίτοι στρατιᾷ γε τῇδ' ἥν νῦν [ἐγώ] ἔχω ἐπί νίσαιαν ἐμοῦ βοηθήσαντος οὐκ ἠθέλησαν ἀθηναῖοι πλέονες ὄντες προσμεῖξαι, ὥστε οὐκ εἰκός νηίτῃ γε αὐτούς τῷ ἐν νισαίᾳ στρατῷ ἴσον πλῆθος ἐφ' ὑμᾶς ἀποστεῖλαι. αὐτός τε οὐκ ἐπί κακῷ, ἐπ' ἐλευθερώσει δέ τῶν ἑλλήνων παρελήλυθα, ὅρκοις τε λακεδαιμονίων καταλαβών τά τέλη τοῖς μεγίστοις ἦ μήν οὕς ἄν ἔγωγε προσαγάγωμαι ξυμμάχους ἔσεσθαι αὐτονόμους, καί ἅμα οὐχ ἵνα ξυμμάχους ὑμᾶς ἔχωμεν ἤ βίᾳ ἤ ἀπάτῃ προσλαβόντες, ἀλλά τοὐναντίον ὑμῖν δεδουλωμένοις ὑπό ἀθηναίων ξυμμαχήσοντες. οὔκουν ἀξιῶ οὔτ' αὐτός ὑποπτεύεσθαι, πίστεις γε διδούς τάς μεγίστας, οὐδέ τιμωρός ἀδύνατος νομισθῆναι, προσχωρεῖν τε ὑμᾶς θαρσήσαντας. καί εἴ τις ἰδίᾳ τινά δεδιώς ἄρα, μή ἐγώ τισι προσθῶ τήν πόλιν, ἀπρόθυμός ἐστι, πάντων μάλιστα πιστευσάτω. οὐ γάρ ξυστασιάσων ἥκω, οὐδέ ἄν σαφῆ τήν ἐλευθερίαν νομίζω ἐπιφέρειν, εἰ τό πάτριον παρείς τό πλέον τοῖς ὀλίγοις ἤ τό ἔλασσον τοῖς πᾶσι δουλώσαιμι. χαλεπωτέρα γάρ ἄν τῆς ἀλλοφύλου ἀρχῆς εἴη, καί ἡμῖν τοῖς λακεδαιμονίοις οὐκ ἄν ἀντί πόνων χάρις καθίσταιτο, ἀντί δέ τιμῆς καί δόξης αἰτία μᾶλλον: οἷς τε τούς ἀθηναίους ἐγκλήμασι καταπολεμοῦμεν, αὐτοί ἄν φαινοίμεθα ἐχθίονα ἤ ὁ μή ὑποδείξας ἀρετήν κατακτώμενοι. ἀπάτῃ γάρ εὐπρεπεῖ αἴσχιον τοῖς γε ἐν ἀξιώματι πλεονεκτῆσαι ἤ βίᾳ ἐμφανεῖ: τό μέν γάρ ἰσχύος δικαιώσει, ἥν ἡ τύχη ἔδωκεν, ἐπέρχεται, τό δέ γνώμης ἀδίκου ἐπιβουλῇ. οὕτω πολλήν περιωπήν τῶν ἡμῖν ἐς τά μέγιστα διαφόρων ποιούμεθα, καί οὐκ ἄν μείζω πρός τοῖς ὅρκοις βεβαίωσιν λάβοιτε ἤ οἷς τά ἔργα ἐκ τῶν λόγων ἀναθρούμενα δόκησιν ἀναγκαίαν παρέχεται ὡς καί ξυμφέρει ὁμοίως ὡς εἶπον. ’εἰ δ' ἐμοῦ ταῦτα προϊσχομένου ἀδύνατοι μέν φήσετε εἶναι, εὖνοι δ' ὄντες ἀξιώσετε μή κακούμενοι διωθεῖσθαι καί τήν ἐλευθερίαν μή ἀκίνδυνον ὑμῖν φαίνεσθαι, δίκαιόν τε εἶναι, οἷς καί δυνατόν δέχεσθαι αὐτήν, τούτοις καί ἐπιφέρειν, ἄκοντα δέ μηδένα προσαναγκάζειν, μάρτυρας μέν θεούς καί ἥρως τούς ἐγχωρίους ποιήσομαι ὡς ἐπ' ἀγαθῷ ἥκων οὐ πείθω, γῆν δέ τήν ὑμετέραν δῃῶν πειράσομαι βιάζεσθαι, καί οὐκ ἀδικεῖν ἔτι νομιῶ, προσεῖναι δέ τί μοι καί κατά δύο ἀνάγκας τό εὔλογον, τῶν μέν λακεδαιμονίων, ὅπως μή τῷ ὑμετέρῳ εὔνῳ, εἰ μή προσαχθήσεσθε, τοῖς ἀπό ὑμῶν χρήμασι φερομένοις παρ' ἀθηναίους βλάπτωνται, οἱ δέ ἕλληνες ἵνα μή κωλύωνται ὑφ' ὑμῶν δουλείας ἀπαλλαγῆναι. οὐ γάρ δή εἰκότως γ' ἄν τάδε πράσσοιμεν, οὐδέ ὀφείλομεν οἱ λακεδαιμόνιοι μή κοινοῦ τινός ἀγαθοῦ αἰτίᾳ τούς μή βουλομένους ἐλευθεροῦν: οὐδ' αὖ ἀρχῆς ἐφιέμεθα, παῦσαι δέ μᾶλλον ἑτέρους σπεύδοντες τούς πλείους ἄν ἀδικοῖμεν, εἰ ξύμπασιν αὐτονομίαν ἐπιφέροντες ὑμᾶς τούς ἐναντιουμένους περιίδοιμεν. πρός ταῦτα βουλεύεσθε εὖ, καί ἀγωνίσασθε τοῖς τε ἕλλησιν ἄρξαι πρῶτοι ἐλευθερίας καί ἀίδιον δόξαν καταθέσθαι, καί αὐτοί τά τε ἴδια μή βλαφθῆναι καί ξυμπάσῃ τῇ πόλει τό κάλλιστον ὄνομα περιθεῖναι.‘ ὁ μέν βρασίδας τοσαῦτα εἶπεν. οἱ δέ ἀκάνθιοι, πολλῶν λεχθέντων πρότερον ἐπ' ἀμφότερα, κρύφα διαψηφισάμενοι, διά τε τό ἐπαγωγά εἰπεῖν τόν βρασίδαν καί περί τοῦ καρποῦ φόβῳ ἔγνωσαν οἱ πλείους ἀφίστασθαι ἀθηναίων, καί πιστώσαντες αὐτόν τοῖς ὅρκοις οὕς τά τέλη τῶν λακεδαιμονίων ὀμόσαντα αὐτόν ἐξέπεμψαν, ἦ μήν ἔσεσθαι ξυμμάχους αὐτονόμους οὕς ἄν προσαγάγηται, οὕτω δέχονται τόν στρατόν. καί οὐ πολύ ὕστερον καί στάγιρος ἀνδρίων ἀποικία ξυναπέστη. ταῦτα μέν οὖν ἐν τῷ θέρει τούτῳ ἐγένετο. τοῦ δ' ἐπιγιγνομένου χειμῶνος εὐθύς ἀρχομένου, ὡς τῷ ἱπποκράτει καί δημοσθένει στρατηγοῖς οὖσιν ἀθηναίων τά ἐν τοῖς βοιωτοῖς ἐνεδίδοτο καί ἔδει τόν μέν δημοσθένη ταῖς ναυσίν ἐς τάς σίφας ἀπαντῆσαι, τόν δ' ἐπί τό δήλιον, γενομένης διαμαρτίας τῶν ἡμερῶν ἐς ἅς ἔδει ἀμφοτέρους στρατεύειν, ὁ μέν δημοσθένης πρότερον πλεύσας πρός τάς σίφας καί ἔχων ἐν ταῖς ναυσίν ἀκαρνᾶνας καί τῶν ἐκεῖ πολλούς ξυμμάχων, ἄπρακτος γίγνεται μηνυθέντος τοῦ ἐπιβουλεύματος ὑπό νικομάχου ἀνδρός φωκέως ἐκ φανοτέως, ὅς λακεδαιμονίοις εἶπεν, ἐκεῖνοι δέ βοιωτοῖς: καί βοηθείας γενομένης πάντων βοιωτῶν (οὐ γάρ πω ἱπποκράτης παρελύπει ἐν τῇ γῇ ὤν) προκαταλαμβάνονται αἵ τε σῖφαι καί ἡ χαιρώνεια. ὡς δέ ᾔσθοντο οἱ πράσσοντες τό ἁμάρτημα, οὐδέν ἐκίνησαν τῶν ἐν ταῖς πόλεσιν. ὁ δέ ἱπποκράτης ἀναστήσας ἀθηναίους πανδημεί, αὐτούς καί τούς μετοίκους καί ξένων ὅσοι παρῆσαν ὕστερος ἀφικνεῖται ἐπί τό δήλιον, ἤδη τῶν βοιωτῶν ἀνακεχωρηκότων ἀπό τῶν σιφῶν: καί καθίσας τόν στρατόν δήλιον ἐτείχιζε τοιῷδε τρόπῳ [τό ἱερόν τοῦ ἀπόλλωνος]. τάφρον μέν κύκλῳ περί τό ἱερόν καί τόν νεών ἔσκαπτον, ἐκ δέ τοῦ ὀρύγματος ἀνέβαλλον ἀντί τείχους τόν χοῦν, καί σταυρούς παρακαταπηγνύντες, ἄμπελον κόπτοντες τήν περί τό ἱερόν ἐσέβαλλον καί λίθους ἅμα καί πλίνθον ἐκ τῶν οἰκοπέδων τῶν ἐγγύς καθαιροῦντες, καί παντί τρόπῳ ἐμετεώριζον τό ἔρυμα. πύργους τε ξυλίνους κατέστησαν ᾗ καιρός ἦν καί τοῦ ἱεροῦ οἰκοδόμημα οὐδέν ὑπῆρχεν: ἥπερ γάρ ἦν στοά κατεπεπτώκει. ἡμέρᾳ δέ ἀρξάμενοι τρίτῃ ὡς οἴκοθεν ὥρμησαν ταύτην τε εἰργάζοντο καί τήν τετάρτην καί τῆς πέμπτης μέχρι ἀρίστου. ἔπειτα, ὡς τά πλεῖστα ἀπετετέλεστο, τό μέν στρατόπεδον προαπεχώρησεν ἀπό τοῦ δηλίου οἷον δέκα σταδίους ὡς ἐπ' οἴκου πορευόμενον, καί οἱ μέν ψιλοί οἱ πλεῖστοι εὐθύς ἐχώρουν, οἱ δ' ὁπλῖται θέμενοι τά ὅπλα ἡσύχαζον: ἱπποκράτης δέ ὑπομένων ἔτι καθίστατο φυλακάς τε καί τά περί τό προτείχισμα, ὅσα ἦν ὑπόλοιπα, ὡς χρῆν ἐπιτελέσαι. οἱ δέ βοιωτοί ἐν ταῖς ἡμέραις ταύταις ξυνελέγοντο ἐς τήν τάναγραν: καί ἐπειδή ἀπό πασῶν τῶν πόλεων παρῆσαν καί ᾐσθάνοντο τούς ἀθηναίους προχωροῦντας ἐπ' οἴκου, τῶν ἄλλων βοιωταρχῶν, οἵ εἰσιν ἕνδεκα, οὐ ξυνεπαινούντων μάχεσθαι, ἐπειδή οὐκ ἐν τῇ βοιωτίᾳ ἔτι εἰσί (μάλιστα γάρ ἐν μεθορίοις τῆς ὠρωπίας οἱ ἀθηναῖοι ἦσαν, ὅτε ἔθεντο τά ὅπλα), παγώνδας ὁ αἰολάδου βοιωταρχῶν ἐκ θηβῶν μετ' ἀριανθίδου τοῦ λυσιμαχίδου καί ἡγεμονίας οὔσης αὐτοῦ βουλόμενος τήν μάχην ποιῆσαι καί νομίζων ἄμεινον εἶναι κινδυνεῦσαι, προσκαλῶν ἑκάστους κατά λόχους, ὅπως μή ἁθρόοι ἐκλίποιεν τά ὅπλα, ἔπειθε τούς βοιωτούς ἰέναι ἐπί τούς ἀθηναίους καί τόν ἀγῶνα ποιεῖσθαι, λέγων τοιάδε. ’χρῆν μέν, ὦ ἄνδρες βοιωτοί, μηδ' ἐς ἐπίνοιάν τινα ἡμῶν ἐλθεῖν τῶν ἀρχόντων ὡς οὐκ εἰκός ἀθηναίοις, ἤν ἄρα μή ἐν τῇ βοιωτίᾳ ἔτι καταλάβωμεν αὐτούς, διά μάχης ἐλθεῖν. τήν γάρ βοιωτίαν ἐκ τῆς ὁμόρου ἐλθόντες τεῖχος ἐνοικοδομησάμενοι μέλλουσι φθείρειν, καί εἰσί δήπου πολέμιοι ἐν ᾧ τε ἄν χωρίῳ καταληφθῶσι καί ὅθεν ἐπελθόντες πολέμια ἔδρασαν. νυνί δ' εἴ τῳ καί ἀσφαλέστερον ἔδοξεν εἶναι, μεταγνώτω. οὐ γάρ τό προμηθές, οἷς ἄν ἄλλος ἐπίῃ, περί τῆς σφετέρας ὁμοίως ἐνδέχεται λογισμόν καί ὅστις τά μέν ἑαυτοῦ ἔχει, τοῦ πλέονος δέ ὀρεγόμενος ἑκών τινι ἐπέρχεται. πάτριόν τε ὑμῖν στρατόν ἀλλόφυλον ἐπελθόντα καί ἐν τῇ οἰκείᾳ καί ἐν τῇ τῶν πέλας ὁμοίως ἀμύνεσθαι. ἀθηναίους δέ καί προσέτι ὁμόρους ὄντας πολλῷ μάλιστα δεῖ. πρός τε γάρ τούς ἀστυγείτονας πᾶσι τό ἀντίπαλον καί ἐλεύθερον καθίσταται, καί πρός τούτους γε δή, οἵ καί μή τούς ἐγγύς, ἀλλά καί τούς ἄπωθεν πειρῶνται δουλοῦσθαι, πῶς οὐ χρή καί ἐπί τό ἔσχατον ἀγῶνος ἐλθεῖν (παράδειγμα δέ ἔχομεν τούς τε ἀντιπέρας εὐβοέας καί τῆς ἄλλης ἑλλάδος τό πολύ ὡς αὐτοῖς διάκειται), καί γνῶναι ὅτι τοῖς μέν ἄλλοις οἱ πλησιόχωροι περί γῆς ὅρων τάς μάχας ποιοῦνται, ἡμῖν δέ ἐς πᾶσαν, ἤν νικηθῶμεν, εἷς ὅρος οὐκ ἀντίλεκτος παγήσεται; ἐσελθόντες γάρ βίᾳ τά ἡμέτερα ἕξουσιν. τοσούτῳ ἐπικινδυνοτέραν ἑτέρων τήν παροίκησιν τῶνδε ἔχομεν. εἰώθασί τε οἱ ἰσχύος που θράσει τοῖς πέλας, ὥσπερ ἀθηναῖοι νῦν, ἐπιόντες τόν μέν ἡσυχάζοντα καί ἐν τῇ ἑαυτοῦ μόνον ἀμυνόμενον ἀδεέστερον ἐπιστρατεύειν, τόν δέ ἔξω ὅρων προαπαντῶντα καί, ἤν καιρός ᾖ, πολέμου ἄρχοντα ἧσσον ἑτοίμως κατέχειν. πεῖραν δέ ἔχομεν ἡμεῖς αὐτοῦ ἐς τούσδε: νικήσαντες γάρ ἐν κορωνείᾳ αὐτούς, ὅτε τήν γῆν ἡμῶν στασιαζόντων κατέσχον, πολλήν ἄδειαν τῇ βοιωτίᾳ μέχρι τοῦδε κατεστήσαμεν. ὧν χρή μνησθέντας ἡμᾶς τούς τε πρεσβυτέρους ὁμοιωθῆναι τοῖς πρίν ἔργοις, τούς τε νεωτέρους πατέρων τῶν τότε ἀγαθῶν γενομένων παῖδας πειρᾶσθαι μή αἰσχῦναι τάς προσηκούσας ἀρετάς, πιστεύσαντας δέ τῷ θεῷ πρός ἡμῶν ἔσεσθαι, οὗ τό ἱερόν ἀνόμως τειχίσαντες νέμονται, καί τοῖς ἱεροῖς ἅ ἡμῖν θυσαμένοις καλά φαίνεται, ὁμόσε χωρῆσαι τοῖσδε καί δεῖξαι ὅτι ὧν μέν ἐφίενται πρός τούς μή ἀμυνομένους ἐπιόντες κτάσθων, οἷς δέ γενναῖον τήν τε αὑτῶν αἰεί ἐλευθεροῦν μάχῃ καί τήν ἄλλων μή δουλοῦσθαι ἀδίκως, ἀνανταγώνιστοι ἀπ' αὐτῶν οὐκ ἀπίασιν.‘ τοιαῦτα ὁ παγώνδας τοῖς βοιωτοῖς παραινέσας ἔπεισεν ἰέναι ἐπί τούς ἀθηναίους. καί κατά τάχος ἀναστήσας ἦγε τόν στρατόν (ἤδη γάρ καί τῆς ἡμέρας ὀψέ ἦν), καί ἐπειδή προσέμειξεν ἐγγύς τοῦ στρατεύματος αὐτῶν, ἐς χωρίον καθίσας ὅθεν λόφου ὄντος μεταξύ οὐκ ἐθεώρουν ἀλλήλους, ἔτασσέ τε καί παρεσκευάζετο ὡς ἐς μάχην. τῷ δέ ἱπποκράτει ὄντι περί τό δήλιον ὡς αὐτῷ ἠγγέλθη ὅτι βοιωτοί ἐπέρχονται, πέμπει ἐς τό στράτευμα κελεύων ἐς τάξιν καθίστασθαι, καί αὐτός οὐ πολλῷ ὕστερον ἐπῆλθε, καταλιπών ὡς τριακοσίους ἱππέας περί τό δήλιον, ὅπως φύλακές τε ἅμα εἶεν, εἴ τις ἐπίοι αὐτῷ, καί τοῖς βοιωτοῖς καιρόν φυλάξαντες ἐπιγένοιντο ἐν τῇ μάχῃ. βοιωτοί δέ πρός τούτους ἀντικατέστησαν τούς ἀμυνουμένους, καί ἐπειδή καλῶς αὐτοῖς εἶχεν, ὑπερεφάνησαν τοῦ λόφου καί ἔθεντο τά ὅπλα τεταγμένοι ὥσπερ ἔμελλον, ὁπλῖται ἑπτακισχίλιοι μάλιστα καί ψιλοί ὑπέρ μυρίους, ἱππῆς δέ χίλιοι καί πελτασταί πεντακόσιοι. εἶχον δέ δεξιόν μέν κέρας θηβαῖοι καί οἱ ξύμμοροι αὐτοῖς: μέσοι δέ ἁλιάρτιοι καί κορωναῖοι καί κωπαιῆς καί οἱ ἄλλοι οἱ περί τήν λίμνην: τό δέ εὐώνυμον εἶχον θεσπιῆς καί ταναγραῖοι καί ὀρχομένιοι. ἐπί δέ τῷ κέρᾳ ἑκατέρῳ οἱ ἱππῆς καί ψιλοί ἦσαν. ἐπ' ἀσπίδας δέ πέντε μέν καί εἴκοσι θηβαῖοι ἐτάξαντο, οἱ δέ ἄλλοι ὡς ἕκαστοι ἔτυχον. αὕτη μέν βοιωτῶν παρασκευή καί διάκοσμος ἦν: ἀθηναῖοι δέ οἱ μέν ὁπλῖται ἐπί ὀκτώ πᾶν τό στρατόπεδον ἐτάξαντο ὄντες πλήθει ἰσοπαλεῖς τοῖς ἐναντίοις, ἱππῆς δέ ἐφ' ἑκατέρῳ τῷ κέρᾳ. ψιλοί δέ ἐκ παρασκευῆς μέν ὡπλισμένοι οὔτε τότε παρῆσαν οὔτε ἐγένοντο τῇ πόλει: οἵπερ δέ ξυνεσέβαλον ὄντες πολλαπλάσιοι τῶν ἐναντίων, ἄοπλοί τε πολλοί ἠκολούθησαν, ἅτε πανστρατιᾶς ξένων τῶν παρόντων καί ἀστῶν γενομένης, καί ὡς τό πρῶτον ὥρμησαν ἐπ' οἴκου, οὐ παρεγένοντο ὅτι μή ὀλίγοι. καθεστώτων δέ ἐς τήν τάξιν καί ἤδη μελλόντων ξυνιέναι, ἱπποκράτης ὁ στρατηγός ἐπιπαριών τό στρατόπεδον τῶν ἀθηναίων παρεκελεύετό τε καί ἔλεγε τοιάδε. ’ὦ ἀθηναῖοι, δι' ὀλίγου μέν ἡ παραίνεσις γίγνεται, τό ἴσον δέ πρός γε τούς ἀγαθούς ἄνδρας δύναται καί ὑπόμνησιν μᾶλλον ἔχει ἤ ἐπικέλευσιν. παραστῇ δέ μηδενί ὑμῶν ὡς ἐν τῇ ἀλλοτρίᾳ οὐ προσῆκον τοσόνδε κίνδυνον ἀναρριπτοῦμεν. ἐν γάρ τῇ τούτων ὑπέρ τῆς ἡμετέρας ὁ ἀγών ἔσται: καί ἤν νικήσωμεν, οὐ μή ποτε ὑμῖν πελοποννήσιοι ἐς τήν χώραν ἄνευ τῆς τῶνδε ἵππου ἐσβάλωσιν, ἐν δέ μιᾷ μάχῃ τήνδε τε προσκτᾶσθε καί ἐκείνην μᾶλλον ἐλευθεροῦτε. χωρήσατε οὖν ἀξίως ἐς αὐτούς τῆς τε πόλεως, ἥν ἕκαστος πατρίδα ἔχων πρώτην ἐν τοῖς ἕλλησιν ἀγάλλεται, καί τῶν πατέρων, οἵ τούσδε μάχῃ κρατοῦντες μετά μυρωνίδου ἐν οἰνοφύτοις τήν βοιωτίαν ποτέ ἔσχον.‘ τοιαῦτα τοῦ ἱπποκράτους παρακελευομένου καί μέχρι μέν μέσου τοῦ στρατοπέδου ἐπελθόντος, τό δέ πλέον οὐκέτι φθάσαντος, οἱ βοιωτοί, παρακελευσαμένου καί σφίσιν ὡς διά ταχέων καί ἐνταῦθα παγώνδου, παιανίσαντες ἐπῇσαν ἀπό τοῦ λόφου. ἀντεπῇσαν δέ καί οἱ ἀθηναῖοι καί προσέμειξαν δρόμῳ. καί ἑκατέρων τῶν στρατοπέδων τά ἔσχατα οὐκ ἦλθεν ἐς χεῖρας, ἀλλά τό αὐτό ἔπαθεν: ῥύακες γάρ ἐκώλυσαν. τό δέ ἄλλο καρτερᾷ μάχῃ καί ὠθισμῷ ἀσπίδων ξυνειστήκει. καί τό μέν εὐώνυμον τῶν βοιωτῶν καί μέχρι μέσου ἡσσᾶτο ὑπό τῶν ἀθηναίων, καί ἐπίεσαν τούς τε ἄλλους ταύτῃ καί οὐχ ἥκιστα τούς θεσπιᾶς. ὑποχωρησάντων γάρ αὐτοῖς τῶν παρατεταγμένων, καί κυκλωθέντων ἐν ὀλίγῳ, οἵπερ διεφθάρησαν θεσπιῶν, ἐν χερσίν ἀμυνόμενοι κατεκόπησαν: καί τινες καί τῶν ἀθηναίων διά τήν κύκλωσιν ταραχθέντες ἠγνόησάν τε καί ἀπέκτειναν ἀλλήλους. τό μέν οὖν ταύτῃ ἡσσᾶτο τῶν βοιωτῶν καί πρός τό μαχόμενον κατέφυγε, τό δέ δεξιόν, ᾗ οἱ θηβαῖοι ἦσαν, ἐκράτει τῶν ἀθηναίων, καί ὠσάμενοι κατά βραχύ τό πρῶτον ἐπηκολούθουν. καί ξυνέβη, παγώνδου περιπέμψαντος δύο τέλη τῶν ἱππέων ἐκ τοῦ ἀφανοῦς περί τόν λόφον, ὡς ἐπόνει τό εὐώνυμον αὐτῶν, καί ὑπερφανέντων αἰφνιδίως, τό νικῶν τῶν ἀθηναίων κέρας, νομίσαν ἄλλο στράτευμα ἐπιέναι, ἐς φόβον καταστῆναι: καί ἀμφοτέρωθεν ἤδη, ὑπό τε τοῦ τοιούτου καί ὑπό τῶν θηβαίων ἐφεπομένων καί παραρρηγνύντων, φυγή καθειστήκει παντός τοῦ στρατοῦ τῶν ἀθηναίων. καί οἱ μέν πρός τό δήλιόν τε καί τήν θάλασσαν ὥρμησαν, οἱ δέ ἐπί τοῦ ὠρωποῦ, ἄλλοι δέ πρός πάρνηθα τό ὄρος, οἱ δέ ὡς ἕκαστοί τινα εἶχον ἐλπίδα σωτηρίας. βοιωτοί δέ ἐφεπόμενοι ἔκτεινον, καί μάλιστα οἱ ἱππῆς οἵ τε αὐτῶν καί οἱ λοκροί βεβοηθηκότες ἄρτι τῆς τροπῆς γιγνομένης: νυκτός δέ ἐπιλαβούσης τό ἔργον ῥᾷον τό πλῆθος τῶν φευγόντων διεσώθη. καί τῇ ὑστεραίᾳ οἵ τε ἐκ τοῦ ὠρωποῦ καί οἱ ἐκ τοῦ δηλίου φυλακήν ἐγκαταλιπόντες (εἶχον γάρ αὐτό ὅμως ἔτι) ἀπεκομίσθησαν κατά θάλασσαν ἐπ' οἴκου. καί οἱ βοιωτοί τροπαῖον στήσαντες καί τούς ἑαυτῶν ἀνελόμενοι νεκρούς τούς τε τῶν πολεμίων σκυλεύσαντες καί φυλακήν καταλιπόντες ἀνεχώρησαν ἐς τήν τάναγραν, καί τῷ δηλίῳ ἐπεβούλευον ὡς προσβαλοῦντες. ἐκ δέ τῶν ἀθηναίων κῆρυξ πορευόμενος ἐπί τούς νεκρούς ἀπαντᾷ κήρυκι βοιωτῷ, ὅς αὐτόν ἀποστρέψας καί εἰπών ὅτι οὐδέν πράξει πρίν ἄν αὐτός ἀναχωρήσῃ πάλιν, καταστάς ἐπί τούς ἀθηναίους ἔλεγε τά παρά τῶν βοιωτῶν, ὅτι οὐ δικαίως δράσειαν παραβαίνοντες τά νόμιμα τῶν ἑλλήνων: πᾶσι γάρ εἶναι καθεστηκός ἰόντας ἐπί τήν ἀλλήλων ἱερῶν τῶν ἐνόντων ἀπέχεσθαι, ἀθηναίους δέ δήλιον τειχίσαντας ἐνοικεῖν, καί ὅσα ἄνθρωποι ἐν βεβήλῳ δρῶσι πάντα γίγνεσθαι αὐτόθι, ὕδωρ τε ὅ ἦν ἄψαυστον σφίσι πλήν πρός τά ἱερά χέρνιβι χρῆσθαι, ἀνασπάσαντας ὑδρεύεσθαι: ὥστε ὑπέρ τε τοῦ θεοῦ καί ἑαυτῶν βοιωτούς, ἐπικαλουμένους τούς ὁμωχέτας δαίμονας καί τόν ἀπόλλω, προαγορεύειν αὐτούς ἐκ τοῦ ἱεροῦ ἀπιόντας ἀποφέρεσθαι τά σφέτερα αὐτῶν. τοσαῦτα τοῦ κήρυκος εἰπόντος οἱ ἀθηναῖοι πέμψαντες παρά τούς βοιωτούς ἑαυτῶν κήρυκα τοῦ μέν ἱεροῦ οὔτε ἀδικῆσαι ἔφασαν οὐδέν οὔτε τοῦ λοιποῦ ἑκόντες βλάψειν: οὐδέ γάρ τήν ἀρχήν ἐσελθεῖν ἐπί τούτῳ, ἀλλ' ἵνα ἐξ αὐτοῦ τούς ἀδικοῦντας μᾶλλον σφᾶς ἀμύνωνται. τόν δέ νόμον τοῖς ἕλλησιν εἶναι, ὧν ἄν ᾖ τό κράτος τῆς γῆς ἑκάστης ἤν τε πλέονος ἤν τε βραχυτέρας, τούτων καί τά ἱερά αἰεί γίγνεσθαι, τρόποις θεραπευόμενα οἷς ἄν πρός τοῖς εἰωθόσι καί δύνωνται. καί γάρ βοιωτούς καί τούς πολλούς τῶν ἄλλων, ὅσοι ἐξαναστήσαντές τινα βίᾳ νέμονται γῆν, ἀλλοτρίοις ἱεροῖς τό πρῶτον ἐπελθόντας οἰκεῖα νῦν κεκτῆσθαι. καί αὐτοί, εἰ μέν ἐπί πλέον δυνηθῆναι τῆς ἐκείνων κρατῆσαι, τοῦτ' ἄν ἔχειν: νῦν δέ ἐν ᾧ μέρει εἰσίν, ἑκόντες εἶναι ὡς ἐκ σφετέρου οὐκ ἀπιέναι. ὕδωρ τε ἐν τῇ ἀνάγκῃ κινῆσαι, ἥν οὐκ αὐτοί ὕβρει προσθέσθαι, ἀλλ' ἐκείνους προτέρους ἐπί τήν σφετέραν ἐλθόντας ἀμυνόμενοι βιάζεσθαι χρῆσθαι. πᾶν δ' εἰκός εἶναι τό πολέμῳ καί δεινῷ τινί κατειργόμενον ξύγγνωμόν τι γίγνεσθαι καί πρός τοῦ θεοῦ. καί γάρ τῶν ἀκουσίων ἁμαρτημάτων καταφυγήν εἶναι τούς βωμούς, παρανομίαν τε ἐπί τοῖς μή ἀνάγκῃ κακοῖς ὀνομασθῆναι καί οὐκ ἐπί τοῖς ἀπό τῶν ξυμφορῶν τι τολμήσασιν. τούς τε νεκρούς πολύ μειζόνως ἐκείνους ἀντί ἱερῶν ἀξιοῦντας ἀποδιδόναι ἀσεβεῖν ἤ τούς μή ἐθέλοντας ἱεροῖς τά πρέποντα κομίζεσθαι. σαφῶς τε ἐκέλευον σφίσιν εἰπεῖν μή ἀπιοῦσιν ἐκ τῆς βοιωτῶν γῆς (οὐ γάρ ἐν τῇ ἐκείνων ἔτι εἶναι, ἐν ᾗ δέ δορί ἐκτήσαντο), ἀλλά κατά τά πάτρια τούς νεκρούς σπένδουσιν ἀναιρεῖσθαι. οἱ δέ βοιωτοί ἀπεκρίναντο, εἰ μέν ἐν τῇ βοιωτίᾳ εἰσίν, ἀπιόντας ἐκ τῆς ἑαυτῶν ἀποφέρεσθαι τά σφέτερα, εἰ δέ ἐν τῇ ἐκείνων, αὐτούς γιγνώσκειν τό ποιητέον, νομίζοντες, τήν μέν ὠρωπίαν, ἐν ᾗ τούς νεκρούς ἐν μεθορίοις τῆς μάχης γενομένης κεῖσθαι ξυνέβη, ἀθηναίων κατά τό ὑπήκοον εἶναι, καί οὐκ ἄν αὐτούς βίᾳ σφῶν κρατῆσαι αὐτῶν: οὐδ' αὖ ἐσπένδοντο δῆθεν ὑπέρ τῆς ἐκείνων: τό δέ ’ἐκ τῆς ἑαυτῶν‘ εὐπρεπές εἶναι ἀποκρίνασθαι ’ἀπιόντας καί ἀπολαβεῖν ἅ ἀπαιτοῦσιν.‘ ὁ δέ κῆρυξ τῶν ἀθηναίων ἀκούσας ἀπῆλθεν ἄπρακτος. καί οἱ βοιωτοί εὐθύς μεταπεμψάμενοι ἔκ τε τοῦ μηλιῶς κόλπου ἀκοντιστάς καί σφενδονήτας, καί βεβοηθηκότων αὐτοῖς μετά τήν μάχην κορινθίων τε δισχιλίων ὁπλιτῶν καί τῶν ἐκ νισαίας ἐξεληλυθότων πελοποννησίων φρουρῶν καί μεγαρέων ἅμα, ἐστράτευσαν ἐπί τό δήλιον καί προσέβαλον τῷ τειχίσματι, ἄλλῳ τε τρόπῳ πειράσαντες καί μηχανήν προσήγαγον, ἥπερ εἷλεν αὐτό, τοιάνδε. κεραίαν μεγάλην δίχα πρίσαντες ἐκοίλαναν ἅπασαν καί ξυνήρμοσαν πάλιν ἀκριβῶς ὥσπερ αὐλόν, καί ἐπ' ἄκραν λέβητά τε ἤρτησαν ἁλύσεσι καί ἀκροφύσιον ἀπό τῆς κεραίας σιδηροῦν ἐς αὐτόν νεῦον καθεῖτο, καί ἐσεσιδήρωτο ἐπί μέγα καί τοῦ ἄλλου ξύλου. προσῆγον δέ ἐκ πολλοῦ ἁμάξαις τῷ τείχει, ᾗ μάλιστα τῇ ἀμπέλῳ καί τοῖς ξύλοις ᾠκοδόμητο: καί ὁπότε εἴη ἐγγύς, φύσας μεγάλας ἐσθέντες ἐς τό πρός ἑαυτῶν ἄκρον τῆς κεραίας ἐφύσων. ἡ δέ πνοή ἰοῦσα στεγανῶς ἐς τόν λέβητα, ἔχοντα ἄνθρακάς τε ἡμμένους καί θεῖον καί πίσσαν, φλόγα ἐποίει μεγάλην καί ἧψε τοῦ τείχους, ὥστε μηδένα ἔτι ἐπ' αὐτοῦ μεῖναι, ἀλλά ἀπολιπόντας ἐς φυγήν καταστῆναι καί τό τείχισμα τούτῳ τῷ τρόπῳ ἁλῶναι. τῶν δέ φρουρῶν οἱ μέν ἀπέθανον, διακόσιοι δέ ἐλήφθησαν: τῶν δέ ἄλλων τό πλῆθος ἐς τάς ναῦς ἐσβάν ἀπεκομίσθη ἐπ' οἴκου. τοῦ δέ δηλίου ἑπτακαιδεκάτῃ ἡμέρᾳ ληφθέντος μετά τήν μάχην καί τοῦ ἀπό τῶν ἀθηναίων κήρυκος οὐδέν ἐπισταμένου τῶν γεγενημένων ἐλθόντος οὐ πολύ ὕστερον αὖθις περί τῶν νεκρῶν, ἀπέδοσαν οἱ βοιωτοί καί οὐκέτι ταὐτά ἀπεκρίναντο. ἀπέθανον δέ βοιωτῶν μέν ἐν τῇ μάχῃ ὀλίγῳ ἐλάσσους πεντακοσίων, ἀθηναίων δέ ὀλίγῳ ἐλάσσους χιλίων καί ἱπποκράτης ὁ στρατηγός, ψιλῶν δέ καί σκευοφόρων πολύς ἀριθμός. μετά δέ τήν μάχην ταύτην καί ὁ δημοσθένης ὀλίγῳ ὕστερον, ὡς αὐτῷ τότε πλεύσαντι τά περί τάς σίφας τῆς προδοσίας πέρι οὐ προυχώρησεν, ἔχων τόν στρατόν ἐπί τῶν νεῶν τῶν τε ἀκαρνάνων καί ἀγραίων καί ἀθηναίων τετρακοσίους ὁπλίτας, ἀπόβασιν ἐποιήσατο ἐς τήν σικυωνίαν. καί πρίν πάσας τάς ναῦς καταπλεῦσαι βοηθήσαντες οἱ σικυώνιοι τούς ἀποβεβηκότας ἔτρεψαν καί κατεδίωξαν ἐς τάς ναῦς, καί τούς μέν ἀπέκτειναν, τούς δέ ζῶντας ἔλαβον. τροπαῖον δέ στήσαντες τούς νεκρούς ὑποσπόνδους ἀπέδοσαν. ἀπέθανε δέ καί σιτάλκης ὀδρυσῶν βασιλεύς ὑπό τάς αὐτάς ἡμέρας τοῖς ἐπί δηλίῳ, στρατεύσας ἐπί τριβαλλούς καί νικηθείς μάχῃ. σεύθης δέ ὁ σπαραδόκου ἀδελφιδοῦς ὤν αὐτοῦ ἐβασίλευσεν ὀδρυσῶν τε καί τῆς ἄλλης θρᾴκης ἧσπερ καί ἐκεῖνος. τοῦ δ' αὐτοῦ χειμῶνος βρασίδας ἔχων τούς ἐπί θρᾴκης ξυμμάχους ἐστράτευσεν ἐς ἀμφίπολιν τήν ἐπί στρυμόνι ποταμῷ ἀθηναίων ἀποικίαν. τό δέ χωρίον τοῦτο ἐφ' οὗ νῦν ἡ πόλις ἐστίν ἐπείρασε μέν πρότερον καί ἀρισταγόρας ὁ μιλήσιος φεύγων βασιλέα δαρεῖον κατοικίσαι, ἀλλά ὑπό ἠδώνων ἐξεκρούσθη, ἔπειτα δέ καί οἱ ἀθηναῖοι ἔτεσι δύο καί τριάκοντα ὕστερον, ἐποίκους μυρίους σφῶν τε αὐτῶν καί τῶν ἄλλων τόν βουλόμενον πέμψαντες, οἵ διεφθάρησαν ἐν δραβήσκῳ ὑπό θρᾳκῶν. καί αὖθις ἑνός δέοντι τριακοστῷ ἔτει ἐλθόντες οἱ ἀθηναῖοι, ἅγνωνος τοῦ νικίου οἰκιστοῦ ἐκπεμφθέντος, ἠδῶνας ἐξελάσαντες ἔκτισαν τό χωρίον τοῦτο, ὅπερ πρότερον ἐννέα ὁδοί ἐκαλοῦντο. ὡρμῶντο δέ ἐκ τῆς ἠιόνος, ἥν αὐτοί εἶχον ἐμπόριον ἐπί τῷ στόματι τοῦ ποταμοῦ ἐπιθαλάσσιον, πέντε καί εἴκοσι σταδίους ἀπέχον ἀπό τῆς νῦν πόλεως, ἥν ἀμφίπολιν ἅγνων ὠνόμασεν, ὅτι ἐπ' ἀμφότερα περιρρέοντος τοῦ στρυμόνος [διά τό περιέχειν αὐτήν] τείχει μακρῷ ἀπολαβών ἐκ ποταμοῦ ἐς ποταμόν περιφανῆ ἐς θάλασσάν τε καί τήν ἤπειρον ᾤκισεν. ἐπί ταύτην οὖν ὁ βρασίδας ἄρας ἐξ ἀρνῶν τῆς χαλκιδικῆς ἐπορεύετο τῷ στρατῷ. καί ἀφικόμενος περί δείλην ἐπί τόν αὐλῶνα καί βορμίσκον, ᾗ ἡ βόλβη λίμνη ἐξίησιν ἐς θάλασσαν, καί δειπνοποιησάμενος ἐχώρει τήν νύκτα. χειμών δέ ἦν καί ὑπένειφεν: ᾗ καί μᾶλλον ὥρμησε, βουλόμενος λαθεῖν τούς ἐν τῇ ἀμφιπόλει πλήν τῶν προδιδόντων. ἦσαν γάρ ἀργιλίων τε ἐν αὐτῇ οἰκήτορες (εἰσί δέ οἱ ἀργίλιοι ἀνδρίων ἄποικοι) καί ἄλλοι οἵ ξυνέπρασσον ταῦτα, οἱ μέν περδίκκᾳ πειθόμενοι, οἱ δέ χαλκιδεῦσιν. μάλιστα δέ οἱ ἀργίλιοι, ἐγγύς τε προσοικοῦντες καί αἰεί ποτε τοῖς ἀθηναίοις ὄντες ὕποπτοι καί ἐπιβουλεύοντες τῷ χωρίῳ, ἐπειδή παρέτυχεν ὁ καιρός καί βρασίδας ἦλθεν, ἔπραξάν τε ἐκ πλέονος πρός τούς ἐμπολιτεύοντας σφῶν ἐκεῖ ὅπως ἐνδοθήσεται ἡ πόλις, καί τότε δεξάμενοι αὐτόν τῇ πόλει καί ἀποστάντες τῶν ἀθηναίων ἐκείνῃ τῇ νυκτί κατέστησαν τόν στρατόν πρό ἕω ἐπί τήν γέφυραν τοῦ ποταμοῦ. ἀπέχει δέ τό πόλισμα πλέον τῆς διαβάσεως, καί οὐ καθεῖτο τείχη ὥσπερ νῦν, φυλακή δέ τις βραχεῖα καθειστήκει: ἥν βιασάμενος ῥᾳδίως ὁ βρασίδας, ἅμα μέν τῆς προδοσίας οὔσης, ἅμα δέ καί χειμῶνος ὄντος καί ἀπροσδοκήτοις προσπεσών, διέβη τήν γέφυραν, καί τά ἔξω τῶν ἀμφιπολιτῶν οἰκούντων κατά πᾶν τό χωρίον εὐθύς εἶχεν. τῆς δέ διαβάσεως αὐτοῦ ἄφνω τοῖς ἐν τῇ πόλει γεγενημένης, καί τῶν ἔξω πολλῶν μέν ἁλισκομένων, τῶν δέ καί καταφευγόντων ἐς τό τεῖχος, οἱ ἀμφιπολῖται ἐς θόρυβον μέγαν κατέστησαν, ἄλλως τε καί ἀλλήλοις ὕποπτοι ὄντες. καί λέγεται βρασίδαν, εἰ ἠθέλησε μή ἐφ' ἁρπαγήν τῷ στρατῷ τραπέσθαι, ἀλλ' εὐθύς χωρῆσαι πρός τήν πόλιν, δοκεῖν ἄν ἑλεῖν. νῦν δέ ὁ μέν ἱδρύσας τόν στρατόν, ἐπεί τά ἔξω ἐπέδραμε καί οὐδέν αὐτῷ ἀπό τῶν ἔνδον ὡς προσεδέχετο ἀπέβαινεν, ἡσύχαζεν: οἱ δέ ἐναντίοι τοῖς προδιδοῦσι, κρατοῦντες τῷ πλήθει ὥστε μή αὐτίκα τάς πύλας ἀνοίγεσθαι, πέμπουσι μετά εὐκλέους τοῦ στρατηγοῦ, ὅς ἐκ τῶν ἀθηνῶν παρῆν αὐτοῖς φύλαξ τοῦ χωρίου, ἐπί τόν ἕτερον στρατηγόν τῶν ἐπί θρᾴκης, θουκυδίδην τόν ὀλόρου, ὅς τάδε ξυνέγραψεν, ὄντα περί θάσον (ἔστι δέ ἡ νῆσος παρίων ἀποικία, ἀπέχουσα τῆς ἀμφιπόλεως ἡμίσεος ἡμέρας μάλιστα πλοῦν), κελεύοντες σφίσι βοηθεῖν. καί ὁ μέν ἀκούσας κατά τάχος ἑπτά ναυσίν αἵ ἔτυχον παροῦσαι ἔπλει, καί ἐβούλετο φθάσαι μάλιστα μέν οὖν τήν ἀμφίπολιν, πρίν τι ἐνδοῦναι, εἰ δέ μή, τήν ἠιόνα προκαταλαβών. ἐν τούτῳ δέ ὁ βρασίδας δεδιώς καί τήν ἀπό τῆς θάσου τῶν νεῶν βοήθειαν καί πυνθανόμενος τόν θουκυδίδην κτῆσίν τε ἔχειν τῶν χρυσείων μετάλλων ἐργασίας ἐν τῇ περί ταῦτα θρᾴκῃ καί ἀπ' αὐτοῦ δύνασθαι ἐν τοῖς πρώτοις τῶν ἠπειρωτῶν, ἠπείγετο προκατασχεῖν, εἰ δύναιτο, τήν πόλιν, μή ἀφικνουμένου αὐτοῦ τό πλῆθος τῶν ἀμφιπολιτῶν, ἐλπίσαν ἐκ θαλάσσης ξυμμαχικόν καί ἀπό τῆς θρᾴκης ἀγείραντα αὐτόν περιποιήσειν σφᾶς, οὐκέτι προσχωροίη. καί τήν ξύμβασιν μετρίαν ἐποιεῖτο, κήρυγμα τόδε ἀνειπών, ἀμφιπολιτῶν καί ἀθηναίων τῶν ἐνόντων τόν μέν βουλόμενον ἐπί τοῖς ἑαυτοῦ τῆς ἴσης καί ὁμοίας μετέχοντα μένειν, τόν δέ μή ἐθέλοντα ἀπιέναι τά ἑαυτοῦ ἐκφερόμενον πέντε ἡμερῶν. οἱ δέ πολλοί ἀκούσαντες ἀλλοιότεροι ἐγένοντο τάς γνώμας, ἄλλως τε καί βραχύ μέν ἀθηναίων ἐμπολιτεῦον, τό δέ πλέον ξύμμεικτον, καί τῶν ἔξω ληφθέντων συχνοῖς οἰκεῖοι ἔνδον ἦσαν: καί τό κήρυγμα πρός τόν φόβον δίκαιον εἶναι ὑπελάμβανον, οἱ μέν ἀθηναῖοι διά τό ἄσμενοι ἄν ἐξελθεῖν, ἡγούμενοι οὐκ ἐν ὁμοίῳ σφίσι τά δεινά εἶναι καί ἅμα οὐ προσδεχόμενοι βοήθειαν ἐν τάχει, ὁ δέ ἄλλος ὅμιλος πόλεώς τε ἐν τῷ ἴσῳ οὐ στερισκόμενοι καί κινδύνου παρά δόξαν ἀφιέμενοι. ὥστε τῶν πρασσόντων τῷ βρασίδᾳ ἤδη καί ἐκ τοῦ φανεροῦ διαδικαιούντων αὐτά, ἐπειδή καί τό πλῆθος ἑώρων τετραμμένον καί τοῦ παρόντος ἀθηναίων στρατηγοῦ οὐκέτι ἀκροώμενον, ἐγένετο ἡ ὁμολογία καί προσεδέξαντο ἐφ' οἷς ἐκήρυξεν. καί οἱ μέν τήν πόλιν τοιούτῳ τρόπῳ παρέδοσαν, ὁ δέ θουκυδίδης καί αἱ νῆες ταύτῃ τῇ ἡμέρᾳ ὀψέ κατέπλεον ἐς τήν ἠιόνα. καί τήν μέν ἀμφίπολιν βρασίδας ἄρτι εἶχε, τήν δέ ἠιόνα παρά νύκτα ἐγένετο λαβεῖν: εἰ γάρ μή ἐβοήθησαν αἱ νῆες διά τάχους, ἅμα ἕῳ ἄν εἴχετο. μετά δέ τοῦτο ὁ μέν τά ἐν τῇ ἠιόνι καθίστατο, ὅπως καί τό αὐτίκα, ἤν ἐπίῃ ὁ βρασίδας, καί τό ἔπειτα ἀσφαλῶς ἕξει, δεξάμενος τούς ἐθελήσαντας ἐπιχωρῆσαι ἄνωθεν κατά τάς σπονδάς: ὁ δέ πρός μέν τήν ἠιόνα κατά τε τόν ποταμόν πολλοῖς πλοίοις ἄφνω καταπλεύσας, εἴ πως τήν προύχουσαν ἄκραν ἀπό τοῦ τείχους λαβών κρατοίη τοῦ ἔσπλου, καί κατά γῆν ἀποπειράσας ἅμα, ἀμφοτέρωθεν ἀπεκρούσθη, τά δέ περί τήν ἀμφίπολιν ἐξηρτύετο. καί μύρκινός τε αὐτῷ προσεχώρησεν ἠδωνική πόλις, πιττακοῦ τοῦ ἠδώνων βασιλέως ἀποθανόντος ὑπό τῶν γοάξιος παίδων καί βραυροῦς τῆς γυναικός αὐτοῦ, καί γαληψός οὐ πολλῷ ὕστερον καί οἰσύμη: εἰσί δέ αὗται θασίων ἀποικίαι. παρών δέ καί περδίκκας εὐθύς μετά τήν ἅλωσιν ξυγκαθίστη ταῦτα. ἐχομένης δέ τῆς ἀμφιπόλεως οἱ ἀθηναῖοι ἐς μέγα δέος κατέστησαν, ἄλλως τε καί ὅτι ἡ πόλις αὐτοῖς ἦν ὠφέλιμος ξύλων τε ναυπηγησίμων πομπῇ καί χρημάτων προσόδῳ, καί ὅτι μέχρι μέν τοῦ στρυμόνος ἦν πάροδος θεσσαλῶν διαγόντων ἐπί τούς ξυμμάχους σφῶν τοῖς λακεδαιμονίοις, τῆς δέ γεφύρας μή κρατούντων, ἄνωθεν μέν μεγάλης οὔσης ἐπί πολύ λίμνης τοῦ ποταμοῦ, τά δέ πρός ἠιόνα τριήρεσι τηρουμένων, οὐκ ἄν δύνασθαι προελθεῖν: τότε δέ ῥᾴδια ἤδη [ἐνόμιζεν] γεγενῆσθαι. καί τούς ξυμμάχους ἐφοβοῦντο μή ἀποστῶσιν. ὁ γάρ βρασίδας ἔν τε τοῖς ἄλλοις μέτριον ἑαυτόν παρεῖχε, καί ἐν τοῖς λόγοις πανταχοῦ ἐδήλου ὡς ἐλευθερώσων τήν ἑλλάδα ἐκπεμφθείη. καί αἱ πόλεις πυνθανόμεναι αἱ τῶν ἀθηναίων ὑπήκοοι τῆς τε ἀμφιπόλεως τήν ἅλωσιν καί ἅ παρέχεται, τήν τε ἐκείνου πραότητα, μάλιστα δή ἐπήρθησαν ἐς τό νεωτερίζειν, καί ἐπεκηρυκεύοντο πρός αὐτόν κρύφα, ἐπιπαριέναι τε κελεύοντες καί βουλόμενοι αὐτοί ἕκαστοι πρῶτοι ἀποστῆναι. καί γάρ καί ἄδεια ἐφαίνετο αὐτοῖς, ἐψευσμένοις μέν τῆς ἀθηναίων δυνάμεως ἐπί τοσοῦτον ὅση ὕστερον διεφάνη, τό δέ πλέον βουλήσει κρίνοντες ἀσαφεῖ ἤ προνοίᾳ ἀσφαλεῖ, εἰωθότες οἱ ἄνθρωποι οὗ μέν ἐπιθυμοῦσιν ἐλπίδι ἀπερισκέπτῳ διδόναι, ὅ δέ μή προσίενται λογισμῷ αὐτοκράτορι διωθεῖσθαι. ἅμα δέ τῶν ἀθηναίων ἐν τοῖς βοιωτοῖς νεωστί πεπληγμένων καί τοῦ βρασίδου ἐφολκά καί οὐ τά ὄντα λέγοντος, ὡς αὐτῷ ἐπί νίσαιαν τῇ ἑαυτοῦ μόνῃ στρατιᾷ οὐκ ἠθέλησαν οἱ ἀθηναῖοι ξυμβαλεῖν, ἐθάρσουν καί ἐπίστευον μηδένα ἄν ἐπί σφᾶς βοηθῆσαι. τό δέ μέγιστον, διά τό ἡδονήν ἔχον ἐν τῷ αὐτίκα καί ὅτι τό πρῶτον λακεδαιμονίων ὀργώντων ἔμελλον πειράσεσθαι, κινδυνεύειν παντί τρόπῳ ἑτοῖμοι ἦσαν. ὧν αἰσθανόμενοι οἱ μέν ἀθηναῖοι φυλακάς, ὡς ἐξ ὀλίγου καί ἐν χειμῶνι, διέπεμπον ἐς τάς πόλεις, ὁ δέ ἐς τήν λακεδαίμονα ἐφιέμενος στρατιάν τε προσαποστέλλειν ἐκέλευε καί αὐτός ἐν τῷ στρυμόνι ναυπηγίαν τριήρων παρεσκευάζετο. οἱ δέ λακεδαιμόνιοι τά μέν καί φθόνῳ ἀπό τῶν πρώτων ἀνδρῶν οὐχ ὑπηρέτησαν αὐτῷ, τά δέ καί βουλόμενοι μᾶλλον τούς τε ἄνδρας τούς ἐκ τῆς νήσου κομίσασθαι καί τόν πόλεμον καταλῦσαι. τοῦ δ' αὐτοῦ χειμῶνος μεγαρῆς τε τά μακρά τείχη, ἅ σφῶν οἱ ἀθηναῖοι εἶχον, κατέσκαψαν ἑλόντες ἐς ἔδαφος, καί βρασίδας μετά τήν ἀμφιπόλεως ἅλωσιν ἔχων τούς ξυμμάχους στρατεύει ἐπί τήν ἀκτήν καλουμένην. ἔστι δέ ἀπό τοῦ βασιλέως διορύγματος ἔσω προύχουσα, καί ὁ ἄθως αὐτῆς ὄρος ὑψηλόν τελευτᾷ ἐς τό αἰγαῖον πέλαγος. πόλεις δέ ἔχει σάνην μέν ἀνδρίων ἀποικίαν παρ' αὐτήν τήν διώρυχα, ἐς τό πρός εὔβοιαν πέλαγος τετραμμένην, τάς δέ ἄλλας θυσσόν καί κλεωνάς καί ἀκροθῴους καί ὀλόφυξον καί δῖον: αἵ οἰκοῦνται ξυμμείκτοις ἔθνεσι βαρβάρων διγλώσσων, καί τι καί χαλκιδικόν ἔνι βραχύ, τό δέ πλεῖστον πελασγικόν, τῶν καί λῆμνόν ποτε καί ἀθήνας τυρσηνῶν οἰκησάντων, καί βισαλτικόν καί κρηστωνικόν καί ἠδῶνες: κατά δέ μικρά πολίσματα οἰκοῦσιν. καί οἱ μέν πλείους προσεχώρησαν τῷ βρασίδᾳ, σάνη δέ καί δῖον ἀντέστη, καί αὐτῶν τήν χώραν ἐμμείνας τῷ στρατῷ ἐδῄου. ὡς δ' οὐκ ἐσήκουον, εὐθύς στρατεύει ἐπί τορώνην τήν χαλκιδικήν, κατεχομένην ὑπό ἀθηναίων: καί αὐτόν ἄνδρες ὀλίγοι ἐπήγοντο, ἑτοῖμοι ὄντες τήν πόλιν παραδοῦναι. καί ἀφικόμενος νυκτός ἔτι καί περί ὄρθρον τῷ στρατῷ ἐκαθέζετο πρός τό διοσκόρειον, ὅ ἀπέχει τῆς πόλεως τρεῖς μάλιστα σταδίους. τήν μέν οὖν ἄλλην πόλιν τῶν τορωναίων καί τούς ἀθηναίους τούς ἐμφρουροῦντας ἔλαθεν: οἱ δέ πράσσοντες αὐτῷ εἰδότες ὅτι ἥξοι, καί προελθόντες τινές αὐτῶν λάθρᾳ ὀλίγοι, ἐτήρουν τήν πρόσοδον, καί ὡς ᾔσθοντο παρόντα, ἐσκομίζουσι παρ' αὑτούς ἐγχειρίδια ἔχοντας ἄνδρας ψιλούς ἑπτά (τοσοῦτοι γάρ μόνοι ἀνδρῶν εἴκοσι τό πρῶτον ταχθέντων οὐ κατέδεισαν ἐσελθεῖν: ἦρχε δέ αὐτῶν λυσίστρατος ὀλύνθιος), οἵ διαδύντες διά τοῦ πρός τό πέλαγος τείχους καί λαθόντες τούς τε ἐπί τοῦ ἀνωτάτω φυλακτηρίου φρουρούς, οὔσης τῆς πόλεως πρός λόφον, ἀναβάντες διέφθειραν καί τήν κατά καναστραῖον πυλίδα διῄρουν. ὁ δέ βρασίδας τῷ μέν ἄλλῳ στρατῷ ἡσύχαζεν ὀλίγον προελθών, ἑκατόν δέ πελταστάς προπέμπει, ὅπως, ὁπότε πύλαι τινές ἀνοιχθεῖεν καί τό σημεῖον ἀρθείη ὅ ξυνέκειτο, πρῶτοι ἐσδράμοιεν. καί οἱ μέν χρόνου ἐγγιγνομένου καί θαυμάζοντες κατά μικρόν ἔτυχον ἐγγύς τῆς πόλεως προσελθόντες: οἱ δέ τῶν τορωναίων ἔνδοθεν παρασκευάζοντες μετά τῶν ἐσεληλυθότων, ὡς αὐτοῖς ἥ τε πυλίς διῄρητο καί αἱ κατά τήν ἀγοράν πύλαι τοῦ μοχλοῦ διακοπέντος ἀνεῴγοντο, πρῶτον μέν κατά τήν πυλίδα τινάς περιαγαγόντες ἐσεκόμισαν, ὅπως κατά νώτου καί ἀμφοτέρωθεν τούς ἐν τῇ πόλει οὐδέν εἰδότας ἐξαπίνης φοβήσειαν, ἔπειτα τό σημεῖόν τε τοῦ πυρός, ὡς εἴρητο, ἀνέσχον, καί διά τῶν κατά τήν ἀγοράν πυλῶν τούς λοιπούς ἤδη τῶν πελταστῶν ἐσεδέχοντο. καί ὁ βρασίδας ἰδών τό ξύνθημα ἔθει δρόμῳ, ἀναστήσας τόν στρατόν ἐμβοήσαντάς τε ἁθρόον καί ἔκπληξιν πολλήν τοῖς ἐν τῇ πόλει παρασχόντας. καί οἱ μέν κατά τάς πύλας εὐθύς ἐσέπιπτον, οἱ δέ κατά δοκούς τετραγώνους, αἵ ἔτυχον τῷ τείχει πεπτωκότι καί οἰκοδομουμένῳ πρός λίθων ἀνολκήν προσκείμεναι. βρασίδας μέν οὖν καί τό πλῆθος εὐθύς ἄνω καί ἐπί τά μετέωρα τῆς πόλεως ἐτράπετο, βουλόμενος κατ' ἄκρας καί βεβαίως ἑλεῖν αὐτήν: ὁ δέ ἄλλος ὅμιλος κατά πάντα ὁμοίως ἐσκεδάννυντο. τῶν δέ τορωναίων γιγνομένης τῆς ἁλώσεως τό μέν πολύ οὐδέν εἰδός ἐθορυβεῖτο, οἱ δέ πράσσοντες καί οἷς ταῦτα ἤρεσκε μετά τῶν ἐσελθόντων εὐθύς ἦσαν. οἱ δέ ἀθηναῖοι (ἔτυχον γάρ ἐν τῇ ἀγορᾷ ὁπλῖται καθεύδοντες ὡς πεντήκοντα) ἐπειδή ᾔσθοντο, οἱ μέν τινες ὀλίγοι διαφθείρονται ἐν χερσίν αὐτῶν, τῶν δέ λοιπῶν οἱ μέν πεζῇ, οἱ δέ ἐς τάς ναῦς, αἵ ἐφρούρουν δύο, καταφυγόντες διασῴζονται ἐς τήν λήκυθον τό φρούριον, ὅ εἶχον αὐτοί καταλαβόντες, ἄκρον τῆς πόλεως ἐς τήν θάλασσαν ἀπειλημμένον ἐν στενῷ ἰσθμῷ. κατέφυγον δέ καί τῶν τορωναίων ἐς αὐτούς ὅσοι ἦσαν σφίσιν ἐπιτήδειοι. γεγενημένης δέ ἡμέρας ἤδη καί βεβαίως τῆς πόλεως ἐχομένης ὁ βρασίδας τοῖς μέν μετά τῶν ἀθηναίων τορωναίοις καταπεφευγόσι κήρυγμα ἐποιήσατο τόν βουλόμενον ἐπί τά ἑαυτοῦ ἐξελθόντα ἀδεῶς πολιτεύειν, τοῖς δέ ἀθηναίοις κήρυκα προσπέμψας ἐξιέναι ἐκέλευεν ἐκ τῆς ληκύθου ὑποσπόνδους καί τά ἑαυτῶν ἔχοντας ὡς οὔσης χαλκιδέων. οἱ δέ ἐκλείψειν μέν οὐκ ἔφασαν, σπείσασθαι δέ σφίσιν ἐκέλευον ἡμέραν τούς νεκρούς ἀνελέσθαι. ὁ δέ ἐσπείσατο δύο. ἐν ταύταις δέ αὐτός τε τάς ἐγγύς οἰκίας ἐκρατύνατο καί ἀθηναῖοι τά σφέτερα. καί ξύλλογον τῶν τορωναίων ποιήσας ἔλεξε τοῖς ἐν τῇ ἀκάνθῳ παραπλήσια, ὅτι οὐ δίκαιον εἴη οὔτε τούς πράξαντας πρός αὐτόν τήν λῆψιν τῆς πόλεως χείρους οὐδέ προδότας ἡγεῖσθαι (οὐ γάρ ἐπί δουλείᾳ οὐδέ χρήμασι πεισθέντας δρᾶσαι τοῦτο, ἀλλ' ἐπί ἀγαθῷ καί ἐλευθερίᾳ τῆς πόλεως) οὔτε τούς μή μετασχόντας οἴεσθαι μή τῶν αὐτῶν τεύξεσθαι: ἀφῖχθαι γάρ οὐ διαφθερῶν οὔτε πόλιν οὔτε ἰδιώτην οὐδένα. τό δέ κήρυγμα ποιήσασθαι τούτου ἕνεκα τοῖς παρ' ἀθηναίους καταπεφευ γόσιν, ὡς ἡγούμενος οὐδέν χείρους τῇ ἐκείνων φιλία: οὐδ' ἄν σφῶν πειρασαμένους αὐτούς [τῶν λακεδαιμονίων] δοκεῖν ἧσσον, ἀλλά πολλῷ μᾶλλον, ὅσῳ δικαιότερα πράσσουσιν, εὔνους ἄν σφίσι γενέσθαι, ἀπειρίᾳ δέ νῦν πεφοβῆσθαι. τούς τε πάντας παρασκευάζεσθαι ἐκέλευεν ὡς βεβαίους τε ἐσομένους ξυμμάχους καί τό ἀπό τοῦδε ἤδη ὅτι ἄν ἁμαρτάνωσιν αἰτίαν ἕξοντας: τά δέ πρότερα οὐ σφεῖς ἀδικεῖσθαι, ἀλλ' ἐκείνους μᾶλλον ὑπ' ἄλλων κρεισσόνων, καί ξυγγνώμην εἶναι εἴ τι ἠναντιοῦντο. καί ὁ μέν τοιαῦτα εἰπών καί παραθαρσύνας διελθουσῶν τῶν σπονδῶν τάς προσβολάς ἐποιεῖτο τῇ ληκύθῳ: οἱ δέ ἀθηναῖοι ἠμύνοντό τε ἐκ φαύλου τειχίσματος καί ἀπ' οἰκιῶν ἐπάλξεις ἐχουσῶν, καί μίαν μέν ἡμέραν ἀπεκρούσαντο: τῇ δ' ὑστεραίᾳ μηχανῆς μελλούσης προσάξεσθαι αὐτοῖς ἀπό τῶν ἐναντίων, ἀφ' ἧς πῦρ ἐνήσειν διενοοῦντο ἐς τά ξύλινα παραφράγματα, καί προσιόντος ἤδη τοῦ στρατεύματος, ᾗ ᾤοντο μάλιστα αὐτούς προσκομιεῖν τήν μηχανήν καί ἦν ἐπιμαχώτατον, πύργον ξύλινον ἐπ' οἴκημα ἀντέστησαν, καί ὕδατος ἀμφορέας πολλούς καί πίθους ἀνεφόρησαν καί λίθους μεγάλους, ἄνθρωποί τε πολλοί ἀνέβησαν. τό δέ οἴκημα λαβόν μεῖζον ἄχθος ἐξαπίνης κατερράγη καί ψόφου πολλοῦ γενομένου τούς μέν ἐγγύς καί ὁρῶντας τῶν ἀθηναίων ἐλύπησε μᾶλλον ἤ ἐφόβησεν, οἱ δέ ἄπωθεν, καί μάλιστα οἱ διά πλείστου, νομίσαντες ταύτῃ ἑαλωκέναι ἤδη τό χωρίον, φυγῇ ἐς τήν θάλασσαν καί τάς ναῦς ὥρμησαν. καί ὁ βρασίδας ὡς ᾔσθετο αὐτούς ἀπολείποντάς τε τάς ἐπάλξεις καί τό γιγνόμενον ὁρῶν, ἐπιφερόμενος τῷ στρατῷ εὐθύς τό τείχισμα λαμβάνει, καί ὅσους ἐγκατέλαβε διέφθειρεν. καί οἱ μέν ἀθηναῖοι τοῖς τε πλοίοις καί ταῖς ναυσί τούτῳ τῷ τρόπῳ ἐκλιπόντες τό χωρίον ἐς παλλήνην διεκομίσθησαν: ὁ δέ βρασίδας (ἔστι γάρ ἐν τῇ ληκύθῳ ἀθηνᾶς ἱερόν, καί ἔτυχε κηρύξας, ὅτε ἔμελλε προσβαλεῖν, τῷ ἐπιβάντι πρώτῳ τοῦ τείχους τριάκοντα μνᾶς ἀργυρίου δώσειν) νομίσας ἄλλῳ τινί τρόπῳ ἤ ἀνθρωπείῳ τήν ἅλωσιν γενέσθαι, τάς τε τριάκοντα μνᾶς τῇ θεῷ ἀπέδωκεν ἐς τό ἱερόν καί τήν λήκυθον καθελών καί ἀνασκευάσας τέμενος ἀνῆκεν ἅπαν. καί ὁ μέν τό λοιπόν τοῦ χειμῶνος ἅ τε εἶχε τῶν χωρίων καθίστατο καί τοῖς ἄλλοις ἐπεβούλευεν: καί τοῦ χειμῶνος διελθόντος ὄγδοον ἔτος ἐτελεύτα τῷ πολέμῳ. λακεδαιμόνιοι δέ καί ἀθηναῖοι ἅμα ἦρι τοῦ ἐπιγιγνομένου θέρους εὐθύς ἐκεχειρίαν ἐποιήσαντο ἐνιαύσιον, νομίσαντες ἀθηναῖοι μέν οὐκ ἄν ἔτι τόν βρασίδαν σφῶν προσαποστῆσαι οὐδέν πρίν παρασκευάσαιντο καθ' ἡσυχίαν, καί ἅμα, εἰ καλῶς σφίσιν ἔχοι, καί ξυμβῆναι τά πλείω, λακεδαιμόνιοι δέ ταῦτα τούς ἀθηναίους ἡγούμενοι ἅπερ ἐδέδισαν φοβεῖσθαι, καί γενομένης ἀνοκωχῆς κακῶν καί ταλαιπωρίας μᾶλλον ἐπιθυμήσειν αὐτούς πειρασαμένους ξυναλλαγῆναί τε καί τούς ἄνδρας σφίσιν ἀποδόντας σπονδάς ποιήσασθαι καί ἐς τόν πλείω χρόνον. τούς γάρ δή ἄνδρας περί πλέονος ἐποιοῦντο κομίσασθαι, ὡς ἔτι βρασίδας ηὐτύχει: καί ἔμελλον ἐπί μεῖζον χωρήσαντος αὐτοῦ καί ἀντίπαλα καταστήσαντος τῶν μέν στέρεσθαι, τοῖς δ' ἐκ τοῦ ἴσου ἀμυνόμενοι κινδυνεύσειν καί κρατήσειν. γίγνεται οὖν ἐκεχειρία αὐτοῖς τε καί τοῖς ξυμμάχοις ἥδε. ’περί μέν τοῦ ἱεροῦ καί τοῦ μαντείου τοῦ ἀπόλλωνος τοῦ πυθίου δοκεῖ ἡμῖν χρῆσθαι τόν βουλόμενον ἀδόλως καί ἀδεῶς κατά τούς πατρίους νόμους. τοῖς μέν λακεδαιμονίοις ταῦτα δοκεῖ καί τοῖς ξυμμάχοις τοῖς παροῦσιν: βοιωτούς δέ καί φωκέας πείσειν φασίν ἐς δύναμιν προσκηρυκευόμενοι. περί δέ τῶν χρημάτων τῶν τοῦ θεοῦ ἐπιμέλεσθαι ὅπως τούς ἀδικοῦντας ἐξευρήσομεν, ὀρθῶς καί δικαίως τοῖς πατρίοις νόμοις χρώμενοι καί ὑμεῖς καί ἡμεῖς καί τῶν ἄλλων οἱ βουλόμενοι, τοῖς πατρίοις νόμοις χρώμενοι πάντες. περί μέν οὖν τούτων ἔδοξε λακεδαιμονίοις καί τοῖς ἄλλοις ξυμμάχοις κατά ταῦτα: τάδε δέ ἔδοξε λακεδαιμονίοις καί τοῖς ἄλλοις ξυμμάχοις ἐάν σπονδάς ποιῶνται οἱ ἀθηναῖοι, ἐπί τῆς αὐτῶν μένειν ἑκατέρους ἔχοντας ἅπερ νῦν ἔχομεν, τούς μέν ἐν τῷ κορυφασίῳ ἐντός τῆς βουφράδος καί τοῦ τομέως μένοντας, τούς δέ ἐν κυθήροις μή ἐπιμισγομένους ἐς τήν ξυμμαχίαν, μήτε ἡμᾶς πρός αὐτούς μήτε αὐτούς πρός ἡμᾶς, τούς δ' ἐν νισαίᾳ καί μινῴᾳ μή ὑπερβαίνοντας τήν ὁδόν τήν ἀπό τῶν πυλῶν τῶν παρά τοῦ νίσου ἐπί τό ποσειδώνιον, ἀπό δέ τοῦ ποσειδωνίου εὐθύς ἐπί τήν γέφυραν τήν ἐς μινῴαν (μηδέ μεγαρέας καί τούς ξυμμάχους ὑπερβαίνειν τήν ὁδόν ταύτην) καί τήν νῆσον, ἥνπερ ἔλαβον οἱ ἀθηναῖοι, ἔχοντας, μηδέ ἐπιμισγομένους μηδετέρους μηδετέρωσε, καί τά ἐν τροιζῆνι, ὅσαπερ νῦν ἔχουσι, καθ' ἅ ξυνέθεντο πρός ἀθηναίους: καί τῇ θαλάσσῃ χρωμένους, ὅσα ἄν κατά τήν ἑαυτῶν καί κατά τήν ξυμμαχίαν, λακεδαιμονίους καί τούς ξυμμάχους πλεῖν μή μακρᾷ νηί, ἄλλῳ δέ κωπήρει πλοίῳ, ἐς πεντακόσια τάλαντα ἄγοντι μέτρα. κήρυκι δέ καί πρεσβείᾳ καί ἀκολούθοις, ὁπόσοις ἄν δοκῇ, περί καταλύσεως τοῦ πολέμου καί δικῶν ἐς πελοπόννησον καί ἀθήναζε σπονδάς εἶναι ἰοῦσι καί ἀπιοῦσι καί κατά γῆν καί κατά θάλασσαν. τούς δέ αὐτομόλους μή δέχεσθαι ἐν τούτῳ τῷ χρόνῳ, μήτε ἐλεύθερον μήτε δοῦλον, μήτε ὑμᾶς μήτε ἡμᾶς. δίκας τε διδόναι ὑμᾶς τε ἡμῖν καί ἡμᾶς ὑμῖν κατά τά πάτρια, τά ἀμφίλογα δίκῃ διαλύοντας ἄνευ πολέμου. τοῖς μέν λακεδαιμονίοις καί τοῖς ξυμμάχοις ταῦτα δοκεῖ: εἰ δέ τι ὑμῖν εἴτε κάλλιον εἴτε δικαιότερον τούτων δοκεῖ εἶναι, ἰόντες ἐς λακεδαίμονα διδάσκετε: οὐδενός γάρ ἀποστήσονται, ὅσα ἄν δίκαια λέγητε, οὔτε οἱ λακεδαιμόνιοι οὔτε οἱ ξύμμαχοι. οἱ δέ ἰόντες τέλος ἔχοντες ἰόντων, ᾗπερ καί ὑμεῖς ἡμᾶς κελεύετε. αἱ δέ σπονδαί ἐνιαυτόν ἔσονται. ‘ἔδοξεν τῷ δήμῳ. ἀκαμαντίς ἐπρυτάνευε, φαίνιππος ἐγραμμάτευε, νικιάδης ἐπεστάτει. λάχης εἶπε, τύχῃ ἀγαθῇ τῇ ἀθηναίων, ποιεῖσθαι τήν ἐκεχειρίαν καθ' ἅ ξυγχωροῦσι λακεδαιμόνιοι καί οἱ ξύμμαχοι αὐτῶν καί ὡμολόγησαν ἐν τῷ δήμῳ: τήν <δ'> ἐκεχειρίαν εἶναι ἐνιαυτόν, ἄρχειν δέ τήνδε τήν ἡμέραν, τετράδα ἐπί δέκα τοῦ ἐλαφηβολιῶνος μηνός. ἐν τούτῳ τῷ χρόνῳ ἰόντας ὡς ἀλλήλους πρέσβεις καί κήρυκας ποιεῖσθαι τούς λόγους, καθ' ὅτι ἔσται ἡ κατάλυσις τοῦ πολέμου. ἐκκλησίαν δέ ποιήσαντας τούς στρατηγούς καί τούς πρυτάνεις πρῶτον περί τῆς εἰρήνης ... βουλεύσασθαι ἀθηναίους καθ' ὅτι ἄν ἐσίῃ ἡ πρεσβεία περί τῆς καταλύσεως τοῦ πολέμου. σπείσασθαι δέ αὐτίκα μάλα τάς πρεσβείας ἐν τῷ δήμῳ τάς παρούσας ἦ μήν ἐμμενεῖν ἐν ταῖς σπονδαῖς τόν ἐνιαυτόν. ’ταῦτα ξυνέθεντο λακεδαιμόνιοι [καί ὤμοσαν] καί οἱ ξύμμαχοι ἀθηναίοις καί τοῖς ξυμμάχοις μηνός ἐν λακεδαίμονι γεραστίου δωδεκάτῃ. ξυνετίθεντο δέ καί ἐσπένδοντο λακεδαιμονίων μέν οἵδε: ταῦρος ἐχετιμίδα, ἀθήναιος περικλείδα, φιλοχαρίδας ἐρυξιλαΐδα: κορινθίων δέ αἰνέας ὠκύτου, εὐφαμίδας ἀριστωνύμου: σικυωνίων δέ δαμότιμος ναυκράτους, ὀνάσιμος μεγακλέους: μεγαρέων δέ νίκασος κεκάλου, μενεκράτης ἀμφιδώρου: ἐπιδαυρίων δέ ἀμφίας εὐπαιΐδα: ἀθηναίων δέ οἱ στρατηγοί νικόστρατος διειτρέφους, νικίας νικηράτου, αὐτοκλῆς τολμαίου‘. ἡ μέν δή ἐκεχειρία αὕτη ἐγένετο, καί ξυνῇσαν ἐν αὐτῇ περί τῶν μειζόνων σπονδῶν διά παντός ἐς λόγους. περί δέ τάς ἡμέρας ταύτας αἷς ἐπήρχοντο σκιώνη ἐν τῇ παλλήνῃ πόλις ἀπέστη ἀπ' ἀθηναίων πρός βρασίδαν. φασί δέ οἱ σκιωναῖοι πελληνῆς μέν εἶναι ἐκ πελοποννήσου, πλέοντας δ' ἀπό τροίας σφῶν τούς πρώτους κατενεχθῆναι ἐς τό χωρίον τοῦτο τῷ χειμῶνι ᾧ ἐχρήσαντο ἀχαιοί, καί αὐτοῦ οἰκῆσαι. ἀποστᾶσι δ' αὐτοῖς ὁ βρασίδας διέπλευσε νυκτός ἐς τήν σκιώνην, τριήρει μέν φιλίᾳ προπλεούσῃ, αὐτός δέ ἐν κελητίῳ ἄπωθεν ἐφεπόμενος, ὅπως, εἰ μέν τινι τοῦ κέλητος μείζονι πλοίῳ περιτυγχάνοι, ἡ τριήρης ἀμύνοι αὐτῷ, ἀντιπάλου δέ ἄλλης τριήρους ἐπιγενομένης οὐ πρός τό ἔλασσον νομίζων τρέψεσθαι, ἀλλ' ἐπί τήν ναῦν, καί ἐν τούτῳ αὑτόν διασώσειν. περαιωθείς δέ καί ξύλλογον ποιήσας τῶν σκιωναίων ἔλεγεν ἅ τε ἐν τῇ ἀκάνθῳ καί τορώνῃ, καί προσέτι φάσκων ἀξιωτάτους αὐτούς εἶναι ἐπαίνου, οἵτινες τῆς παλλήνης ἐν τῷ ἰσθμῷ ἀπειλημμένης ὑπό ἀθηναίων ποτείδαιαν ἐχόντων καί ὄντες οὐδέν ἄλλο ἤ νησιῶται αὐτεπάγγελτοι ἐχώρησαν πρός τήν ἐλευθερίαν καί οὐκ ἀνέμειναν ἀτολμίᾳ ἀνάγκην σφίσι προσγενέσθαι περί τοῦ φανερῶς οἰκείου ἀγαθοῦ: σημεῖόν τ' εἶναι τοῦ καί ἄλλο τι ἄν αὐτούς τῶν μεγίστων ἀνδρείως ὑπομεῖναι: εἴ τε θήσεται κατά νοῦν τά πράγματα, πιστοτάτους τε τῇ ἀληθείᾳ ἡγήσεσθαι αὐτούς λακεδαιμονίων φίλους καί τἆλλα τιμήσειν. καί οἱ μέν σκιωναῖοι ἐπήρθησάν τε τοῖς λόγοις καί θαρσήσαντες πάντες ὁμοίως, καί οἷς πρότερον μή ἤρεσκε τά πρασσόμενα, τόν τε πόλεμον διενοοῦντο προθύμως οἴσειν καί τόν βρασίδαν τά τ' ἄλλα καλῶς ἐδέξαντο καί δημοσίᾳ μέν χρυσῷ στεφάνῳ ἀνέδησαν ὡς ἐλευθεροῦντα τήν ἑλλάδα, ἰδίᾳ δέ ἐταινίουν τε καί προσήρχοντο ὥσπερ ἀθλητῇ. ὁ δέ τό τε παραυτίκα φυλακήν τινα αὐτοῖς ἐγκαταλιπών διέβη πάλιν καί ὕστερον οὐ πολλῷ στρατιάν πλείω ἐπεραίωσε, βουλόμενος μετ' αὐτῶν τῆς τε μένδης καί τῆς ποτειδαίας ἀποπειρᾶσαι, ἡγούμενος καί τούς ἀθηναίους βοηθῆσαι ἄν ὡς ἐς νῆσον καί βουλόμενος φθάσαι: καί τι αὐτῷ καί ἐπράσσετο ἐς τάς πόλεις ταύτας προδοσίας πέρι. καί ὁ μέν ἔμελλεν ἐγχειρήσειν ταῖς πόλεσι ταύταις, ἐν τούτῳ δέ τριήρει οἱ τήν ἐκεχειρίαν περιαγγέλλοντες ἀφικνοῦνται παρ' αὐτόν, ἀθηναίων μέν ἀριστώνυμος, λακεδαιμονίων δέ ἀθήναιος. καί ἡ μέν στρατιά πάλιν διέβη ἐς τορώνην, οἱ δέ τῷ βρασίδᾳ ἀνήγγελλον τήν ξυνθήκην, καί ἐδέξαντο πάντες οἱ ἐπί θρᾴκης ξύμμαχοι λακεδαιμονίων τά πεπραγμένα. ἀριστώνυμος δέ τοῖς μέν ἄλλοις κατῄνει, σκιωναίους δέ αἰσθόμενος ἐκ λογισμοῦ τῶν ἡμερῶν ὅτι ὕστερον ἀφεστήκοιεν, οὐκ ἔφη ἐνσπόνδους ἔσεσθαι. βρασίδας δέ ἀντέλεγε πολλά, ὡς πρότερον, καί οὐκ ἀφίει τήν πόλιν. ὡς δ' ἀπήγγελλεν ἐς τάς ἀθήνας ὁ ἀριστώνυμος περί αὐτῶν, οἱ ἀθηναῖοι εὐθύς ἑτοῖμοι ἦσαν στρατεύειν ἐπί τήν σκιώνην. οἱ δέ λακεδαιμόνιοι πρέσβεις πέμψαντες παραβήσεσθαι ἔφασαν αὐτούς τάς σπονδάς, καί τῆς πόλεως ἀντεποιοῦντο βρασίδᾳ πιστεύοντες, δίκῃ τε ἑτοῖμοι ἦσαν περί αὐτῆς κρίνεσθαι. οἱ δέ δίκῃ μέν οὐκ ἤθελον κινδυνεύειν, στρατεύειν δέ ὡς τάχιστα, ὀργήν ποιούμενοι εἰ καί οἱ ἐν ταῖς νήσοις ἤδη ὄντες ἀξιοῦσι σφῶν ἀφίστασθαι, τῇ κατά γῆν λακεδαιμονίων ἰσχύι ἀνωφελεῖ πιστεύοντες. εἶχε δέ καί ἡ ἀλήθεια περί τῆς ἀποστάσεως μᾶλλον ᾗ οἱ ἀθηναῖοι ἐδικαίουν: δύο γάρ ἡμέραις ὕστερον ἀπέστησαν οἱ σκιωναῖοι. ψήφισμά τ' εὐθύς ἐποιήσαντο, κλέωνος γνώμῃ πεισθέντες, σκιωναίους ἐξελεῖν τε καί ἀποκτεῖναι. καί τἆλλα ἡσυχάζοντες ἐς τοῦτο παρεσκευάζοντο. ἐν τούτῳ δέ μένδη ἀφίσταται αὐτῶν, πόλις ἐν τῇ παλλήνῃ, ἐρετριῶν ἀποικία. καί αὐτούς ἐδέξατο ὁ βρασίδας, οὐ νομίζων ἀδικεῖν, ὅτι ἐν τῇ ἐκεχειρίᾳ φανερῶς προσ εχώρησαν: ἔστι γάρ ἅ καί αὐτός ἐνεκάλει τοῖς ἀθηναίοις παραβαίνειν τάς σπονδάς. δι' ὅ καί οἱ μενδαῖοι μᾶλλον ἐτόλμησαν, τήν τε τοῦ βρασίδου γνώμην ὁρῶντες ἑτοίμην, τεκμαιρόμενοι καί ἀπό τῆς σκιώνης ὅτι οὐ προυδίδου, καί ἅμα τῶν πρασσόντων σφίσιν ὀλίγων τε ὄντων καί ὡς τότε ἐμέλλησαν οὐκέτι ἀνέντων, ἀλλά περί σφίσιν αὐτοῖς φοβουμένων τό κατάδηλον καί καταβιασαμένων παρά γνώμην τούς πολλούς. οἱ δέ ἀθηναῖοι εὐθύς πυθόμενοι, πολλῷ ἔτι μᾶλλον ὀργισθέντες παρεσκευάζοντο ἐπ' ἀμφοτέρας τάς πόλεις. καί βρασίδας προσδεχόμενος τόν ἐπίπλουν αὐτῶν ὑπεκκομίζει ἐς ὄλυνθον τήν χαλκιδικήν παῖδας καί γυναῖκας τῶν σκιωναίων καί μενδαίων, καί τῶν πελοποννησίων αὐτοῖς πεντακοσίους ὁπλίτας διέπεμψε καί πελταστάς τριακοσίους χαλκιδέων, ἄρχοντά τε τῶν ἁπάντων πολυδαμίδαν. καί οἱ μέν τά περί σφᾶς αὐτούς, ὡς ἐν τάχει παρεσομένων τῶν ἀθηναίων, κοινῇ ηὐτρεπίζοντο. βρασίδας δέ καί περδίκκας ἐν τούτῳ στρατεύουσιν ἅμα ἐπί ἀρραβαῖον τό δεύτερον ἐς λύγκον. καί ἦγον ὁ μέν ὧν ἐκράτει μακεδόνων τήν δύναμιν καί τῶν ἐνοικούντων ἑλλήνων ὁπλίτας, ὁ δέ πρός τοῖς αὐτοῦ περιλοίποις τῶν πελοποννησίων χαλκιδέας καί ἀκανθίους καί τῶν ἄλλων κατά δύναμιν ἑκάστων. ξύμπαν δέ τό ὁπλιτικόν τῶν ἑλλήνων τρισχίλιοι μάλιστα, ἱππῆς δ' οἱ πάντες ἠκολούθουν μακεδόνων ξύν χαλκιδεῦσιν ὀλίγου ἐς χιλίους, καί ἄλλος ὅμιλος τῶν βαρβάρων πολύς. ἐσβαλόντες δέ ἐς τήν ἀρραβαίου καί εὑρόντες ἀντεστρατοπεδευμένους αὑτοῖς τούς λυγκηστάς ἀντεκαθέζοντο καί αὐτοί. καί ἐχόντων τῶν μέν πεζῶν λόφον ἑκατέρωθεν, πεδίου δέ τοῦ μέσου ὄντος, οἱ ἱππῆς ἐς αὐτό καταδραμόντες ἱππομάχησαν πρῶτα ἀμφοτέρων, ἔπειτα δέ καί ὁ βρασίδας καί ὁ περδίκκας, προελθόντων προτέρων ἀπό τοῦ λόφου μετά τῶν ἱππέων τῶν λυγκηστῶν ὁπλιτῶν καί ἑτοίμων ὄντων μάχεσθαι, ἀντεπαγαγόντες καί αὐτοί ξυνέβαλον καί ἔτρεψαν τούς λυγκηστάς, καί πολλούς μέν διέφθειραν, οἱ δέ λοιποί διαφυγόντες πρός τά μετέωρα ἡσύχαζον. μετά δέ τοῦτο τροπαῖον στήσαντες δύο μέν ἤ τρεῖς ἡμέρας ἐπέσχον, τούς ἰλλυριούς μένοντες, οἵ ἔτυχον τῷ περδίκκᾳ μισθοῦ μέλλοντες ἥξειν: ἔπειτα ὁ περδίκκας ἐβούλετο προϊέναι ἐπί τάς τοῦ ἀρραβαίου κώμας καί μή καθῆσθαι, βρασίδας δέ τῆς τε μένδης περιορώμενος, μή τῶν ἀθηναίων πρότερον ἐπιπλευσάντων τι πάθῃ, καί ἅμα τῶν ἰλλυριῶν οὐ παρόντων, οὐ πρόθυμος ἦν, ἀλλά ἀναχωρεῖν μᾶλλον. καί ἐν τούτῳ διαφερομένων αὐτῶν ἠγγέλθη ὅτι οἱ ἰλλυριοί μετ' ἀρραβαίου προδόντες περδίκκαν γεγένηνται: ὥστε ἤδη ἀμφοτέροις μέν δοκοῦν ἀναχωρεῖν διά τό δέος αὐτῶν ὄντων ἀνθρώπων μαχίμων, κυρωθέν δέ οὐδέν ἐκ τῆς διαφορᾶς ὁπηνίκα χρή ὁρμᾶσθαι, νυκτός τε ἐπιγενομένης, οἱ μέν μακεδόνες καί τό πλῆθος τῶν βαρβάρων εὐθύς φοβηθέντες, ὅπερ φιλεῖ μεγάλα στρατόπεδα ἀσαφῶς ἐκπλήγνυσθαι, καί νομίσαντες πολλαπλασίους μέν ἤ ἦλθον ἐπιέναι, ὅσον δέ οὔπω παρεῖναι, καταστάντες ἐς αἰφνίδιον φυγήν ἐχώρουν ἐπ' οἴκου, καί τόν περδίκκαν τό πρῶτον οὐκ αἰσθανόμενον, ὡς ἔγνω, ἠνάγκασαν πρίν τόν βρασίδαν ἰδεῖν (ἄπωθεν γάρ πολύ ἀλλήλων ἐστρατοπεδεύοντο) προαπελθεῖν. βρασίδας δέ ἅμα τῇ ἕῳ ὡς εἶδε τούς μακεδόνας προκεχωρηκότας τούς τε ἰλλυριούς καί τόν ἀρραβαῖον μέλλοντας ἐπιέναι, ξυναγαγών καί αὐτός ἐς τετράγωνον τάξιν τούς ὁπλίτας καί τόν ψιλόν ὅμιλον ἐς μέσον λαβών διενοεῖτο ἀναχωρεῖν. ἐκδρόμους δέ, εἴ πῃ προσβάλλοιεν αὐτοῖς, ἔταξε τούς νεωτάτους, καί αὐτός λογάδας ἔχων τριακοσίους τελευταῖος γνώμην εἶχεν ὑποχωρῶν τοῖς τῶν ἐναντίων πρώτοις προσκεισομένοις ἀνθιστάμενος ἀμύνεσθαι. καί πρίν τούς πολεμίους ἐγγύς εἶναι, ὡς διά ταχέων παρεκελεύσατο τοῖς στρατιώταις τοιάδε. ’εἰ μέν μή ὑπώπτευον, ἄνδρες πελοποννήσιοι, ὑμᾶς τῷ τε μεμονῶσθαι καί ὅτι βάρβαροι οἱ ἐπιόντες καί πολλοί ἔκπληξιν ἔχειν, οὐκ ἄν ὁμοίως διδαχήν ἅμα τῇ παρακελεύσει ἐποιούμην: νῦν δέ πρός μέν τήν ἀπόλειψιν τῶν ἡμετέρων καί τό πλῆθος τῶν ἐναντίων βραχεῖ ὑπομνήματι καί παραινέσει τά μέγιστα πειράσομαι πείθειν. ἀγαθοῖς γάρ εἶναι ὑμῖν προσήκει τά πολέμια οὐ διά ξυμμάχων παρουσίαν ἑκάστοτε, ἀλλά δι' οἰκείαν ἀρετήν, καί μηδέν πλῆθος πεφοβῆσθαι ἑτέρων, οἵ γε μηδέ ἀπό πολιτειῶν τοιούτων ἥκετε, ἐν αἷς οὐ πολλοί ὀλίγων ἄρχουσιν, ἀλλά πλεόνων μᾶλλον ἐλάσσους, οὐκ ἄλλῳ τινί κτησάμενοι τήν δυναστείαν ἤ τῷ μαχόμενοι κρατεῖν. βαρβάρους δέ οὕς νῦν ἀπειρίᾳ δέδιτε μαθεῖν χρή, ἐξ ὧν τε προηγώνισθε τοῖς μακεδόσιν αὐτῶν καί ἀφ' ὧν ἐγώ εἰκάζω τε καί ἄλλων ἀκοῇ ἐπίσταμαι, οὐ δεινούς ἐσομένους. καί γάρ ὅσα μέν τῷ ὄντι ἀσθενῆ ὄντα τῶν πολεμίων δόκησιν ἔχει ἰσχύος, διδαχή ἀληθής προσγενομένη περί αὐτῶν ἐθάρσυνε μᾶλλον τούς ἀμυνομένους: οἷς δέ βεβαίως τι πρόσεστιν ἀγαθόν, μή προειδώς τις ἄν αὐτοῖς τολμηρότερον προσφέροιτο. οὗτοι δέ τήν μέλλησιν μέν ἔχουσι τοῖς ἀπείροις φοβεράν: καί γάρ πλήθει ὄψεως δεινοί καί βοῆς μεγέθει ἀφόρητοι, ἥ τε διά κενῆς ἐπανάσεισις τῶν ὅπλων ἔχει τινά δήλωσιν ἀπειλῆς. προσμεῖξαι δέ τοῖς ὑπομένουσιν αὐτά οὐχ ὁμοῖοι: οὔτε γάρ τάξιν ἔχοντες αἰσχυνθεῖεν ἄν λιπεῖν τινά χώραν βιαζόμενοι ἥ τε φυγή καί ἡ ἔφοδος αὐτῶν ἴσην ἔχουσα δόξαν τοῦ καλοῦ ἀνεξέλεγκτον καί τό ἀνδρεῖον ἔχει (αὐτοκράτωρ δέ μάχη μάλιστ' ἄν καί πρόφασιν τοῦ σῴζεσθαί τινι πρεπόντως πορίσειε), τοῦ τε ἐς χεῖρας ἐλθεῖν πιστότερον τό ἐκφοβῆσαι ὑμᾶς ἀκινδύνως ἡγοῦνται: ἐκείνῳ γάρ ἄν πρό τούτου ἐχρῶντο. σαφῶς τε πᾶν τό προϋπάρχον δεινόν ἀπ' αὐτῶν ὁρᾶτε ἔργῳ μέν βραχύ ὄν, ὄψει δέ καί ἀκοῇ κατα σπέρχον. ὅ ὑπομείναντες ἐπιφερόμενον καί, ὅταν καιρός ᾖ, κόσμῳ καί τάξει αὖθις ὑπαγαγόντες, ἔς τε τό ἀσφαλές θᾶσσον ἀφίζεσθε καί γνώσεσθε τό λοιπόν ὅτι οἱ τοιοῦτοι ὄχλοι τοῖς μέν τήν πρώτην ἔφοδον δεξαμένοις ἄπωθεν ἀπειλαῖς τό ἀνδρεῖον μελλήσει ἐπικομποῦσιν, οἵ δ' ἄν εἴξωσιν αὐτοῖς, κατά πόδας τό εὔψυχον ἐν τῷ ἀσφαλεῖ ὀξεῖς ἐνδείκνυνται.‘ τοιαῦτα ὁ βρασίδας παραινέσας ὑπῆγε τό στράτευμα. οἱ δέ βάρβαροι ἰδόντες πολλῇ βοῇ καί θορύβῳ προσέκειντο, νομίσαντες φεύγειν τε αὐτόν καί καταλαβόντες διαφθερεῖν. καί ὡς αὐτοῖς αἵ τε ἐκδρομαί ὅπῃ προσπίπτοιεν ἀπήντων καί αὐτός ἔχων τούς λογάδας ἐπικειμένους ὑφίστατο, τῇ τε πρώτῃ ὁρμῇ παρά γνώμην ἀντέστησαν καί τό λοιπόν ἐπιφερομένους μέν δεχόμενοι ἠμύνοντο, ἡσυχαζόντων δέ αὐτοί ὑπεχώρουν, τότε δή τῶν μετά τοῦ βρασίδου ἑλλήνων ἐν τῇ εὐρυχωρίᾳ οἱ πολλοί τῶν βαρβάρων ἀπέσχοντο, μέρος δέ τι καταλιπόντες αὐτοῖς ἐπακολουθοῦν προσβάλλειν, οἱ λοιποί χωρήσαντες δρόμῳ ἐπί τε τούς φεύγοντας τῶν μακεδόνων οἷς ἐντύχοιεν ἔκτεινον καί τήν ἐσβολήν, ἥ ἐστι μεταξύ δυοῖν λόφοιν στενή ἐς τήν ἀρραβαίου, φθάσαντες προκατέλαβον, εἰδότες οὐκ οὖσαν ἄλλην τῷ βρασίδᾳ ἀναχώρησιν. καί προσιόντος αὐτοῦ ἐς αὐτό ἤδη τό ἄπορον τῆς ὁδοῦ κυκλοῦνται ὡς ἀποληψόμενοι. ὁ δέ γνούς προεῖπε τοῖς μεθ' αὑτοῦ τριακοσίοις, ὅν ᾤετο μᾶλλον ἄν ἑλεῖν τῶν λόφων, χωρήσαντας πρός αὐτόν δρόμῳ, ὡς τάχιστα ἕκαστος δύναται, ἄνευ τάξεως, πειρᾶσαι ἀπ' αὐτοῦ ἐκκροῦσαι τούς ἤδη ἐπόντας βαρβάρους, πρίν καί τήν πλέονα κύκλωσιν σφῶν αὐτόσε προσμεῖξαι. καί οἱ μέν προσπεσόντες ἐκράτησάν τε τῶν ἐπί τοῦ λόφου, καί ἡ πλείων ἤδη στρατιά τῶν ἑλλήνων ῥᾷον πρός αὐτόν ἐπορεύοντο: οἱ γάρ βάρβαροι καί ἐφοβήθησαν, τῆς τροπῆς αὐτοῖς ἐνταῦθα γενομένης σφῶν ἀπό τοῦ μετεώρου, καί ἐς τό πλέον οὐκέτ' ἐπηκολούθουν, νομίζοντες καί ἐν μεθορίοις εἶναι αὐτούς ἤδη καί διαπεφευγέναι. βρασίδας δέ ὡς ἀντελάβετο τῶν μετεώρων, κατά ἀσφάλειαν μᾶλλον ἰών αὐθημερόν ἀφικνεῖται ἐς ἄρνισαν πρῶτον τῆς περδίκκου ἀρχῆς. καί αὐτοί ὀργιζόμενοι οἱ στρατιῶται τῇ προαναχωρήσει τῶν μακεδόνων, ὅσοις ἐνέτυχον κατά τήν ὁδόν ζεύγεσιν αὐτῶν βοεικοῖς ἤ εἴ τινι σκεύει ἐκπεπτωκότι, οἷα ἐν νυκτερινῇ καί φοβερᾷ ἀναχωρήσει εἰκός ἦν ξυμβῆναι, τά μέν ὑπολύοντες κατέκοπτον, τῶν δέ οἰκείωσιν ἐποιοῦντο. ἀπό τούτου τε πρῶτον περδίκκας βρασίδαν τε πολέμιον ἐνόμισε καί ἐς τό λοιπόν πελοποννησίων τῇ μέν γνώμῃ δι' ἀθηναίους οὐ ξύνηθες μῖσος εἶχε, τῶν δέ ἀναγκαίων ξυμφόρων διαναστάς ἔπρασσεν ὅτῳ τρόπῳ τάχιστα τοῖς μέν ξυμβήσεται, τῶν δέ ἀπαλλάξεται. βρασίδας δέ ἀναχωρήσας ἐκ μακεδονίας ἐς τορώνην καταλαμβάνει ἀθηναίους μένδην ἤδη ἔχοντας, καί αὐτοῦ ἡσυχάζων ἐς μέν τήν παλλήνην ἀδύνατος ἤδη ἐνόμιζεν εἶναι διαβάς τιμωρεῖν, τήν δέ τορώνην ἐν φυλακῇ εἶχεν. ὑπό γάρ τόν αὐτόν χρόνον τοῖς ἐν τῇ λύγκῳ ἐξέπλευσαν ἐπί τε τήν μένδην καί τήν σκιώνην οἱ ἀθηναῖοι, ὥσπερ παρεσκευάζοντο, ναυσί μέν πεντήκοντα, ὧν ἦσαν δέκα χῖαι, ὁπλίταις δέ χιλίοις ἑαυτῶν καί τοξόταις ἑξακοσίοις καί θρᾳξί μισθωτοῖς χιλίοις καί ἄλλοις τῶν αὐτόθεν ξυμμάχων πελτασταῖς: ἐστρατήγει δέ νικίας ὁ νικηράτου καί νικόστρατος ὁ διειτρέφους. ἄραντες δέ ἐκ ποτειδαίας ταῖς ναυσί καί σχόντες κατά τό ποσειδώνιον ἐχώρουν ἐς τούς μενδαίους. οἱ δέ αὐτοί τε καί σκιωναίων τριακόσιοι βεβοηθηκότες πελοποννησίων τε οἱ ἐπίκουροι, ξύμπαντες [δέ] ἑπτακόσιοι ὁπλῖται, καί πολυδαμίδας ὁ ἄρχων αὐτῶν, ἔτυχον ἐξεστρατοπεδευμένοι ἔξω τῆς πόλεως ἐπί λόφου καρτεροῦ. καί αὐτοῖς νικίας μέν μεθωναίους τε ἔχων εἴκοσι καί ἑκατόν ψιλούς καί λογάδας τῶν ἀθηναίων ὁπλιτῶν ἑξήκοντα καί τούς τοξότας ἅπαντας κατά ἀτραπόν τινα τοῦ λόφου πειρώμενος προσβῆναι καί τραυματιζόμενος ὑπ' αὐτῶν οὐκ ἐδυνήθη βιάσασθαι: νικόστρατος δέ ἄλλῃ ἐφόδῳ ἐκ πλέονος παντί τῷ ἄλλῳ στρατοπέδῳ ἐπιών τῷ λόφῳ ὄντι δυσπροσβάτῳ καί πάνυ ἐθορυβήθη, καί ἐς ὀλίγον ἀφίκετο πᾶν τό στράτευμα τῶν ἀθηναίων νικηθῆναι. καί ταύτῃ μέν τῇ ἡμέρᾳ, ὡς οὐκ ἐνέδοσαν οἱ μενδαῖοι καί οἱ ξύμμαχοι, οἱ ἀθηναῖοι ἀναχωρήσαντες ἐστρατοπεδεύσαντο, καί οἱ μενδαῖοι νυκτός ἐπελθούσης ἐς τήν πόλιν ἀπῆλθον. τῇ δ' ὑστεραίᾳ οἱ μέν ἀθηναῖοι περιπλεύσαντες ἐς τό πρός σκιώνης τό τε προάστειον εἷλον καί τήν ἡμέραν ἅπασαν ἐδῄουν τήν γῆν οὐδενός ἐπεξιόντος (ἦν γάρ τι καί στασιασμοῦ ἐν τῇ πόλει), οἱ δέ τριακόσιοι τῶν σκιωναίων τῆς ἐπιούσης νυκτός ἀπεχώρησαν ἐπ' οἴκου. καί τῇ ἐπιγιγνομένῃ ἡμέρᾳ νικίας μέν τῷ ἡμίσει τοῦ στρατοῦ προϊών ἅμα ἐς τά μεθόρια τῶν σκιωναίων τήν γῆν ἐδῄου, νικόστρατος δέ τοῖς λοιποῖς κατά τάς ἄνω πύλας, ᾗ ἐπί ποτειδαίας ἔρχονται, προσεκάθητο τῇ πόλει. ὁ δέ πολυδαμίδας (ἔτυχε γάρ ταύτῃ τοῖς μενδαίοις καί ἐπικούροις ἐντός τοῦ τείχους τά ὅπλα κείμενα) διατάσσει τε ὡς ἐς μάχην καί παρῄνει τοῖς μενδαίοις ἐπεξιέναι. καί τινος αὐτῷ τῶν ἀπό τοῦ δήμου ἀντειπόντος κατά τό στασιωτικόν ὅτι οὐκ ἐπέξεισιν οὐδέ δέοιτο πολεμεῖν, καί ὡς ἀντεῖπεν ἐπισπασθέντος τε τῇ χειρί ὑπ' αὐτοῦ καί θορυβηθέντος, ὁ δῆμος εὐθύς ἀναλαβών τά ὅπλα περιοργής ἐχώρει ἐπί τε πελοποννησίους καί τούς τά ἐναντία σφίσι μετ' αὐτῶν πράξαντας. καί προσπεσόντες τρέπουσιν ἅμα μέν μάχῃ αἰφνιδίῳ, ἅμα δέ τοῖς ἀθηναίοις τῶν πυλῶν ἀνοιγομένων φοβηθέντων: ᾠήθησαν γάρ ἀπό προειρημένου τινός αὐτοῖς τήν ἐπιχείρησιν γενέσθαι. καί οἱ μέν ἐς τήν ἀκρόπολιν, ὅσοι μή αὐτίκα διεφθάρησαν, κατέφυγον, ἥνπερ καί τό πρότερον αὐτοί εἶχον: οἱ δέ ἀθη ναῖοι (ἤδη γάρ καί ὁ νικίας ἐπαναστρέψας πρός τῇ πόλει ἦν) ἐσπεσόντες ἐς τήν μένδην πόλιν, ἅτε οὐκ ἀπό ξυμβάσεως ἀνοιχθεῖσαν, ἁπάσῃ τῇ στρατιᾷ ὡς κατά κράτος ἑλόντες διήρπασαν, καί μόλις οἱ στρατηγοί κατέσχον ὥστε μή καί τούς ἀνθρώπους διαφθείρεσθαι. καί τούς μέν μενδαίους μετά ταῦτα πολιτεύειν ἐκέλευον ὥσπερ εἰώθεσαν, αὐτούς κρίναντας ἐν σφίσιν αὐτοῖς εἴ τινας ἡγοῦνται αἰτίους εἶναι τῆς ἀποστάσεως: τούς δ' ἐν τῇ ἀκροπόλει ἀπετείχισαν ἑκατέρωθεν τείχει ἐς θάλασσαν καί φυλακήν ἐπικαθίσταντο. ἐπειδή δέ τά περί τήν μένδην κατέσχον, ἐπί τήν σκιώνην ἐχώρουν. οἱ δέ ἀντεπεξελθόντες αὐτοί καί πελοποννήσιοι ἱδρύθησαν ἐπί λόφου καρτεροῦ πρό τῆς πόλεως, ὅν εἰ μή ἕλοιεν οἱ ἐναντίοι, οὐκ ἐγίγνετο σφῶν περιτείχισις. προσβαλόντες δ' αὐτῷ κατά κράτος οἱ ἀθηναῖοι καί μάχῃ ἐκκρούσαντες τούς ἐπόντας ἐστρατοπεδεύσαντό τε καί ἐς τόν περιτειχισμόν τροπαῖον στήσαντες παρεσκευάζοντο. καί αὐτῶν οὐ πολύ ὕστερον ἤδη ἐν ἔργῳ ὄντων οἱ ἐκ τῆς ἀκροπόλεως ἐν τῇ μένδῃ πολιορκούμενοι ἐπίκουροι βιασάμενοι παρά θάλασσαν τήν φυλακήν νυκτός ἀφικνοῦνται, καί διαφυγόντες οἱ πλεῖστοι τό ἐπί τῇ σκιώνῃ στρατόπεδον ἐσῆλθον ἐς αὐτήν. περιτειχιζομένης δέ τῆς σκιώνης περδίκκας τοῖς τῶν ἀθηναίων στρατηγοῖς ἐπικηρυκευσάμενος ὁμολογίαν ποιεῖται πρός τούς ἀθηναίους διά τήν τοῦ βρασίδου ἔχθραν περί τῆς ἐκ τῆς λύγκου ἀναχωρήσεως, εὐθύς τότε ἀρξάμενος πράσσειν. καί (ἐτύγχανε γάρ τότε ἰσχαγόρας ὁ λακεδαιμόνιος στρατιάν μέλλων πεζῇ πορεύσειν ὡς βρασίδαν) ὁ [δέ] περδίκκας, ἅμα μέν κελεύοντος τοῦ νικίου, ἐπειδή ξυνεβεβήκει, ἔνδηλόν τι ποιεῖν τοῖς ἀθηναίοις βεβαιότητος πέρι, ἅμα δ' αὐτός οὐκέτι βουλόμενος πελοποννησίους ἐς τήν αὑτοῦ ἀφικνεῖσθαι, παρασκευάσας τούς ἐν θεσσαλίᾳ ξένους, χρώμενος αἰεί τοῖς πρώτοις, διεκώλυσε τό στράτευμα καί τήν παρασκευήν, ὥστε μηδέ πειρᾶσθαι θεσσαλῶν. ἰσχαγόρας μέντοι καί ἀμεινίας καί ἀριστεύς αὐτοί τε ὡς βρασίδαν ἀφίκοντο, ἐπιδεῖν πεμψάντων λακεδαιμονίων τά πράγματα, καί τῶν ἡβώντων αὐτῶν παρανόμως ἄνδρας ἐξῆγον ἐκ σπάρτης, ὥστε τῶν πόλεων ἄρχοντας καθιστάναι καί μή τοῖς ἐντυχοῦσιν ἐπιτρέπειν. καί κλεαρίδαν μέν τόν κλεωνύμου καθίστησιν ἐν ἀμφιπόλει, πασιτελίδαν δέ τόν ἡγησάνδρου ἐν τορώνῃ. ἐν δέ τῷ αὐτῷ θέρει θηβαῖοι θεσπιῶν τεῖχος περιεῖλον ἐπικαλέσαντες ἀττικισμόν, βουλόμενοι μέν καί αἰεί, παρεσχηκός δέ ῥᾷον ἐπειδή καί ἐν τῇ πρός ἀθηναίους μάχῃ ὅτι ἦν αὐτῶν ἄνθος ἀπωλώλει. καί ὁ νεώς τῆς ἥρας τοῦ αὐτοῦ θέρους ἐν ἄργει κατεκαύθη, χρυσίδος τῆς ἱερείας λύχνον τινά θείσης ἡμμένον πρός τά στέμματα καί ἐπικαταδαρθούσης, ὥστε ἔλαθεν ἁφθέντα πάντα καί καταφλεχθέντα. καί ἡ χρυσίς μέν εὐθύς τῆς νυκτός δείσασα τούς ἀργείους ἐς φλειοῦντα φεύγει: οἱ δέ ἄλλην ἱέρειαν ἐκ τοῦ νόμου τοῦ προκειμένου κατεστήσαντο φαεινίδα ὄνομα. ἔτη δέ ἡ χρυσίς τοῦ πολέμου τοῦδε ἐπέλαβεν ὀκτώ καί ἔνατον ἐκ μέσου, ὅτε ἐπεφεύγει. καί ἡ σκιώνη τοῦ θέρους ἤδη τελευτῶντος περιετετείχιστό τε παντελῶς, καί οἱ ἀθηναῖοι ἐπ' αὐτῇ φυλακήν καταλιπόντες ἀνεχώρησαν τῷ ἄλλῳ στρατῷ. ἐν δέ τῷ ἐπιόντι χειμῶνι τά μέν ἀθηναίων καί λακεδαιμονίων ἡσύχαζε διά τήν ἐκεχειρίαν, μαντινῆς δέ καί τεγεᾶται καί οἱ ξύμμαχοι ἑκατέρων ξυνέβαλον ἐν λαοδοκείῳ τῆς ὀρεσθίδος, καί νίκη ἀμφιδήριτος ἐγένετο: κέρας γάρ ἑκάτεροι τρέψαντες τό καθ' αὑτούς τροπαῖά τε ἀμφότεροι ἔστησαν καί σκῦλα ἐς δελφούς ἀπέπεμψαν. διαφθαρέντων μέντοι πολλῶν ἑκατέροις καί ἀγχωμάλου τῆς μάχης γενομένης καί ἀφελομένης νυκτός τό ἔργον οἱ τεγεᾶται μέν ἐπηυλίσαντό τε καί εὐθύς ἔστησαν τροπαῖον, μαντινῆς δέ ἀπεχώρησάν τε ἐς βουκολιῶνα καί ὕστερον ἀντέστησαν. ἀπεπείρασε δέ τοῦ αὐτοῦ χειμῶνος καί ὁ βρασίδας τελευτῶντος καί πρός ἔαρ ἤδη ποτειδαίας. προσελθών γάρ νυκτός καί κλίμακα προσθείς μέχρι μέν τούτου ἔλαθεν: τοῦ γάρ κώδωνος παρενεχθέντος οὕτως ἐς τό διάκενον, πρίν ἐπανελθεῖν τόν παραδιδόντα αὐτόν, ἡ πρόσθεσις ἐγένετο: ἔπειτα μέντοι εὐθύς αἰσθομένων, πρίν προσβῆναι, ἀπήγαγε πάλιν κατά τάχος τήν στρατιάν καί οὐκ ἀνέμεινεν ἡμέραν γενέσθαι. καί ὁ χειμών ἐτελεύτα, καί ἔνατον ἔτος τῷ πολέμῳ ἐτελεύτα τῷδε ὅν θουκυδίδης ξυνέγραψεν. {ιστοριων ε} τοῦ δ' ἐπιγιγνομένου θέρους αἱ μέν ἐνιαύσιοι σπονδαί διελέλυντο μέχρι πυθίων, καί ἐν τῇ ἐκεχειρίᾳ ἀθηναῖοι δηλίους ἀνέστησαν ἐκ δήλου, ἡγησάμενοι κατά παλαιάν τινα αἰτίαν οὐ καθαρούς ὄντας ἱερῶσθαι, καί ἅμα ἐλλιπές σφίσιν εἶναι τοῦτο τῆς καθάρσεως, ᾗ πρότερόν μοι δεδήλωται ὡς ἀνελόντες τάς θήκας τῶν τεθνεώτων ὀρθῶς ἐνόμισαν ποιῆσαι. καί οἱ μέν δήλιοι ἀτραμύττιον φαρνάκου δόντος αὐτοῖς ἐν τῇ ἀσίᾳ ᾤκησαν, οὕτως ὡς ἕκαστος ὥρμητο. κλέων δέ ἀθηναίους πείσας ἐς τά ἐπί θρᾴκης χωρία ἐξέπλευσε μετά τήν ἐκεχειρίαν, ἀθηναίων μέν ὁπλίτας ἔχων διακοσίους καί χιλίους καί ἱππέας τριακοσίους, τῶν δέ ξυμμάχων πλείους, ναῦς δέ τριάκοντα. σχών δέ ἐς σκιώνην πρῶτον ἔτι πολιορκουμένην καί προσλαβών αὐτόθεν ὁπλίτας τῶν φρουρῶν, κατέπλευσεν ἐς τόν κωφόν λιμένα τῶν τορωναίων ἀπέχοντα οὐ πολύ τῆς πόλεως. ἐκ δ' αὐτοῦ, αἰσθόμενος ὑπ' αὐτομόλων ὅτι οὔτε βρασίδας ἐν τῇ τορώνῃ οὔτε οἱ ἐνόντες ἀξιόμαχοι εἶεν, τῇ μέν στρατιᾷ τῇ πεζῇ ἐχώρει ἐς τήν πόλιν, ναῦς δέ περιέπεμψε δέκα <ἐς> τόν λιμένα περιπλεῖν. καί πρός τό περιτείχισμα πρῶτον ἀφικνεῖται, ὅ προσπεριέβαλε τῇ πόλει ὁ βρασίδας ἐντός βουλόμενος ποιῆσαι τό προάστειον, καί διελών τοῦ παλαιοῦ τείχους μίαν αὐτήν ἐποίησε πόλιν. βοηθήσαντες δέ ἐς αὐτό πασιτελίδας τε ὁ λακεδαιμόνιος ἄρχων καί ἡ παροῦσα φυλακή προσβαλόντων τῶν ἀθηναίων ἠμύνοντο. καί ὡς ἐβιάζοντο καί αἱ νῆες ἅμα περιέπλεον <αἱ> ἐς τόν λιμένα περιπεμφθεῖσαι, δείσας ὁ πασιτελίδας μή αἵ τε νῆες φθάσωσι λαβοῦσαι ἐρῆμον τήν πόλιν καί τοῦ τειχίσματος ἁλισκομένου ἐγκαταληφθῇ, ἀπολιπών αὐτό δρόμῳ ἐχώρει ἐς τήν πόλιν. οἱ δέ ἀθηναῖοι φθάνουσιν οἵ τε ἀπό τῶν νεῶν ἑλόντες τήν τορώνην καί ὁ πεζός ἐπισπόμενος αὐτοβοεί κατά τό διῃρημένον τοῦ παλαιοῦ τείχους ξυνεσπεσών. καί τούς μέν ἀπέκτειναν τῶν πελοποννησίων καί τορωναίων εὐθύς ἐν χερσί, τούς δέ ζῶντας ἔλαβον, καί πασιτελίδαν τόν ἄρχοντα. βρασίδας δέ ἐβοήθει μέν τῇ τορώνῃ, αἰσθόμενος δέ καθ' ὁδόν ἑαλωκυῖαν ἀνεχώρησεν, ἀποσχών τεσσαράκοντα μάλιστα σταδίους μή φθάσαι ἐλθών. ὁ δέ κλέων καί οἱ ἀθηναῖοι τροπαῖά τε ἔστησαν δύο, τό μέν κατά τόν λιμένα, τό δέ πρός τῷ τειχίσματι, καί τῶν τορωναίων γυναῖκας μέν καί παῖδας ἠνδραπόδισαν, αὐτούς δέ καί πελοποννησίους καί εἴ τις ἄλλος χαλκιδέων ἦν, ξύμπαντας ἐς ἑπτακοσίους, ἀπέπεμψαν ἐς τάς ἀθήνας: καί αὐτοῖς τό μέν πελοποννήσιον ὕστερον ἐν ταῖς γενομέναις σπονδαῖς ἀπῆλθε, τό δέ ἄλλο ἐκομίσθη ὑπ' ὀλυνθίων, ἀνήρ ἀντ' ἀνδρός λυθείς. εἷλον δέ καί πάνακτον ἀθηναίων ἐν μεθορίοις τεῖχος βοιωτοί ὑπό τόν αὐτόν χρόνον προδοσίᾳ. καί ὁ μέν κλέων φυλακήν καταστησάμενος τῆς τορώνης ἄρας περιέπλει τόν ἄθων ὡς ἐπί τήν ἀμφίπολιν. φαίαξ δέ ὁ ἐρασιστράτου τρίτος αὐτός ἀθηναίων πεμπόντων ναυσί δύο ἐς ἰταλίαν καί σικελίαν πρεσβευτής ὑπό τόν αὐτόν χρόνον ἐξέπλευσεν. λεοντῖνοι γάρ ἀπελθόντων ἀθηναίων ἐκ σικελίας μετά τήν ξύμβασιν πολίτας τε ἐπεγράψαντο πολλούς καί ὁ δῆμος τήν γῆν ἐπενόει ἀναδάσασθαι. οἱ δέ δυνατοί αἰσθόμενοι συρακοσίους τε ἐπάγονται καί ἐκβάλλουσι τόν δῆμον. καί οἱ μέν ἐπλανήθησαν ὡς ἕκαστοι, οἱ δέ δυνατοί ὁμολογήσαντες συρακοσίοις καί τήν πόλιν ἐκλιπόντες καί ἐρημώσαντες συρακούσας ἐπί πολιτείᾳ ᾤκησαν. καί ὕστερον πάλιν αὐτῶν τινές διά τό μή ἀρέσκεσθαι ἀπολιπόντες ἐκ τῶν συρακουσῶν φωκαίας τε τῆς πόλεώς τι τῆς λεοντίνων χωρίον καλούμενον καταλαμβάνουσι καί βρικιννίας ὄν ἔρυμα ἐν τῇ λεοντίνῃ. καί τῶν τοῦ δήμου τότε ἐκπεσόντων οἱ πολλοί ἦλθον ὡς αὐτούς, καί καταστάντες ἐκ τῶν τειχῶν ἐπολέμουν. ἅ πυνθανόμενοι οἱ ἀθηναῖοι τόν φαίακα πέμπουσιν, εἴ πως πείσαντες τούς σφίσιν ὄντας αὐτόθι ξυμμάχους καί τούς ἄλλους, ἤν δύνωνται, ξικελιώτας κοινῇ ὡς συρακοσίων δύναμιν περιποιουμένων ἐπιστρατεῦσαι, διασώσειαν τόν δῆμον τῶν λεοντίνων. ὁ δέ φαίαξ ἀφικόμενος τούς μέν καμαριναίους πείθει καί ἀκραγαντίνους, ἐν δέ γέλᾳ ἀντιστάντος αὐτῷ τοῦ πράγματος οὐκέτι ἐπί τούς ἄλλους ἔρχεται, αἰσθόμενος οὐκ ἄν πείθειν αὐτούς, ἀλλ' ἀναχωρήσας διά τῶν σικελῶν ἐς κατάνην καί ἅμα ἐν τῇ παρόδῳ καί ἐς τάς βρικιννίας ἐλθών καί παραθαρσύνας ἀπέπλει. ἐν δέ τῇ παρακομιδῇ τῇ ἐς τήν σικελίαν καί πάλιν ἀναχωρήσει καί ἐν τῇ ἰταλίᾳ τισί πόλεσιν ἐχρημάτισε περί φιλίας τοῖς ἀθηναίοις, καί λοκρῶν ἐντυγχάνει τοῖς ἐκ μεσσήνης ἐποίκοις ἐκπεπτωκόσιν, οἵ μετά τήν τῶν σικελιωτῶν ὁμολογίαν στασιασάντων μεσσηνίων καί ἐπαγαγομένων τῶν ἑτέρων λοκρούς ἔποικοι ἐξεπέμφθησαν, καί ἐγένετο μεσσήνη λοκρῶν τινά χρόνον. τούτοις οὖν ὁ φαίαξ ἐντυχών τοῖς κομιζομένοις οὐκ ἠδίκησεν: ἐγεγένητο γάρ τοῖς λοκροῖς πρός αὐτόν ὁμολογία ξυμβάσεως πέρι πρός τούς ἀθηναίους. μόνοι γάρ τῶν ξυμμάχων, ὅτε σικελιῶται ξυνηλλάσσοντο, οὐκ ἐσπείσαντο ἀθηναίοις, οὐδ' ἄν τότε, εἰ μή αὐτούς κατεῖχεν ὁ πρός ἱππωνιᾶς καί μεδμαίους πόλεμος ὁμόρους τε ὄντας καί ἀποίκους. καί ὁ μέν φαίαξ ἐς τάς ἀθήνας χρόνῳ ὕστερον ἀφίκετο. ὁ δέ κλέων ὡς ἀπό τῆς τορώνης τότε περιέπλευσεν ἐπί τήν ἀμφίπολιν, ὁρμώμενος ἐκ τῆς ἠιόνος σταγίρῳ μέν προσβάλλει ἀνδρίων ἀποικίᾳ καί οὐχ εἷλε, γαληψόν δέ τήν θασίων ἀποικίαν λαμβάνει κατά κράτος. καί πέμψας ὡς περδίκκαν πρέσβεις, ὅπως παραγένοιτο στρατιᾷ κατά τό ξυμμαχικόν, καί ἐς τήν θρᾴκην ἄλλους παρά πολλῆν τόν ὀδομάντων βασιλέα, ἄξοντας μισθοῦ θρᾷκας ὡς πλείστους, αὐτός ἡσύχαζε περιμένων ἐν τῇ ἠιόνι. βρασίδας δέ πυνθανόμενος ταῦτα ἀντεκάθητο καί αὐτός ἐπί τῷ κερδυλίῳ: ἔστι δέ τό χωρίον τοῦτο ἀργιλίων ἐπί μετεώρου πέραν τοῦ ποταμοῦ, οὐ πολύ ἀπέχον τῆς ἀμφιπόλεως, καί κατεφαίνετο πάντα αὐτόθεν, ὥστε οὐκ ἄν ἔλαθεν αὐτόν ὁρμώμενος ὁ κλέων τῷ στρατῷ: ὅπερ προσεδέχετο ποιήσειν αὐτόν, ἐπί τήν ἀμφίπολιν, ὑπεριδόντα σφῶν τό πλῆθος, τῇ παρούσῃ στρατιᾷ ἀναβήσεσθαι. ἅμα δέ καί παρεσκευάζετο θρᾷκάς τε μισθωτούς πεντακοσίους καί χιλίους, καί τούς ἠδῶνας πάντας παρακαλῶν, πελταστάς καί ἱππέας: καί μυρκινίων καί χαλκιδέων χιλίους πελταστάς εἶχε πρός τοῖς ἐν ἀμφιπόλει. τό δ' ὁπλιτικόν ξύμπαν ἡθροίσθη δισχίλιοι μάλιστα καί ἱππῆς ἕλληνες τριακόσιοι. τούτων βρασίδας μέν ἔχων ἐπί κερδυλίῳ ἐκάθητο ἐς πεντακοσίους καί χιλίους, οἱ δ' ἄλλοι ἐν ἀμφιπόλει μετά κλεαρίδου ἐτετάχατο. ὁ δέ κλέων τέως μέν ἡσύχαζεν, ἔπειτα ἠναγκάσθη ποιῆσαι ὅπερ ὁ βρασίδας προσεδέχετο. τῶν γάρ στρατιωτῶν ἀχθομένων μέν τῇ ἕδρᾳ, ἀναλογιζομένων δέ τήν ἐκείνου ἡγεμονίαν πρός οἵαν ἐμπειρίαν καί τόλμαν μετά οἵας ἀνεπιστημοσύνης καί μαλακίας γενήσοιτο καί οἴκοθεν ὡς ἄκοντες αὐτῷ ξυνῆλθον, αἰσθόμενος τόν θροῦν καί οὐ βουλόμενος αὐτούς διά τό ἐν τῷ αὐτῷ καθη μένους βαρύνεσθαι, ἀναλαβών ἦγεν. καί ἐχρήσατο τῷ τρόπῳ ᾧπερ καί ἐς τήν πύλον εὐτυχήσας ἐπίστευσέ τι φρονεῖν: ἐς μάχην μέν γάρ οὐδέ ἤλπισέν οἱ ἐπεξιέναι οὐδένα, κατά θέαν δέ μᾶλλον ἔφη ἀναβαίνειν τοῦ χωρίου, καί τήν μείζω παρασκευήν περιέμενεν, οὐχ ὡς τῷ ἀσφαλεῖ, ἤν ἀναγκάζηται, περισχήσων, ἀλλ' ὡς κύκλῳ περιστάς βίᾳ αἱρήσων τήν πόλιν. ἐλθών τε καί καθίσας ἐπί λόφου καρτεροῦ πρό τῆς ἀμφιπόλεως τόν στρατόν αὐτός ἐθεᾶτο τό λιμνῶδες τοῦ στρυμόνος καί τήν θέσιν τῆς πόλεως ἐπί τῇ θρᾴκῃ ὡς ἔχοι. ἀπιέναι τε ἐνόμιζεν, ὁπόταν βούληται, ἀμαχεί: καί γάρ οὐδέ ἐφαίνετο οὔτ' ἐπί τοῦ τείχους οὐδείς οὔτε κατά πύλας ἐξῄει, κεκλῃμέναι τε ἦσαν πᾶσαι. ὥστε καί μηχανάς ὅτι οὐκ ἀνῆλθεν ἔχων, ἁμαρτεῖν ἐδόκει: ἑλεῖν γάρ ἄν τήν πόλιν διά τό ἐρῆμον. ὁ δέ βρασίδας εὐθύς ὡς εἶδε κινουμένους τούς ἀθηναίους, καταβάς καί αὐτός ἀπό τοῦ κερδυλίου ἐσέρχεται ἐς τήν ἀμφίπολιν. καί ἐπέξοδον μέν καί ἀντίταξιν οὐκ ἐποιήσατο πρός τούς ἀθηναίους, δεδιώς τήν αὑτοῦ παρασκευήν καί νομίζων ὑποδεεστέρους εἶναι, οὐ τῷ πλήθει (ἀντίπαλα γάρ πως ἦν), ἀλλά τῷ ἀξιώματι (τῶν γάρ ἀθηναίων ὅπερ ἐστράτευε καθαρόν ἐξῆλθε καί λημνίων καί ἰμβρίων τό κράτιστον), τέχνῃ δέ παρεσκευάζετο ἐπιθησόμενος. εἰ γάρ δείξειε τοῖς ἐναντίοις τό τε πλῆθος καί τήν ὅπλισιν ἀναγκαίαν οὖσαν τῶν μεθ' ἑαυτοῦ, οὐκ ἄν ἡγεῖτο μᾶλλον περιγενέσθαι ἤ ἄνευ προόψεώς τε αὐτῶν καί μή ἀπό τοῦ ὄντος καταφρονήσεως. ἀπολεξάμενος οὖν αὐτός πεντήκοντα καί ἑκατόν ὁπλίτας καί τούς ἄλλους κλεαρίδᾳ προστάξας ἐβουλεύετο ἐπιχειρεῖν αἰφνιδίως πρίν ἀπελθεῖν τούς ἀθηναίους, οὐκ ἄν νομίζων αὐτούς ὁμοίως ἀπολαβεῖν αὖθις μεμονωμένους, εἰ τύχοι ἐλθοῦσα αὐτοῖς ἡ βοήθεια. ξυγκαλέσας δέ τούς πάντας στρατιώτας καί βουλόμενος παραθαρσῦναί τε καί τήν ἐπίνοιαν φράσαι, ἔλεγε τοιάδε. ’ἄνδρες πελοποννήσιοι, ἀπό μέν οἵας χώρας ἥκομεν, ὅτι αἰεί διά τό εὔψυχον ἐλευθέρας, καί ὅτι δωριῆς μέλλετε ἴωσι μάχεσθαι, ὧν εἰώθατε κρείσσους εἶναι, ἀρκείτω βραχέως δεδηλωμένον: τήν δέ ἐπιχείρησιν ᾧ τρόπῳ διανοοῦμαι ποιεῖσθαι, διδάξω, ἵνα μή τῳ τό κατ' ὀλίγον καί μή ἅπαντας κινδυνεύειν ἐνδεές φαινόμενον ἀτολμίαν παράσχῃ. τούς γάρ ἐναντίους εἰκάζω καταφρονήσει τε ἡμῶν καί οὐκ ἄν ἐλπίσαντας ὡς ἄν ἐπεξέλθοι τις αὐτοῖς ἐς μάχην ἀναβῆναί τε πρός τό χωρίον καί νῦν ἀτάκτως κατά θέαν τετραμμένους ὀλιγωρεῖν. ὅστις δέ τάς τοιαύτας ἁμαρτίας τῶν ἐναντίων κάλλιστα ἰδών καί ἅμα πρός τήν ἑαυτοῦ δύναμιν τήν ἐπιχείρησιν ποιεῖται μή ἀπό τοῦ προφανοῦς μᾶλλον καί ἀντιπαραταχθέντος ἤ ἐκ τοῦ πρός τό παρόν ξυμφέροντος, πλεῖστ' ἄν ὀρθοῖτο: καί τά κλέμματα ταῦτα καλλίστην δόξαν ἔχει ἅ τόν πολέμιον μάλιστ' ἄν τις ἀπατήσας τούς φίλους μέγιστ' ἄν ὠφελήσειεν. ἕως οὖν ἔτι ἀπαράσκευοι θαρσοῦσι καί τοῦ ὑπαπιέναι πλέον ἤ τοῦ μένοντος, ἐξ ὧν ἐμοί φαίνονται, τήν διάνοιαν ἔχουσιν, ἐν τῷ ἀνειμένῳ αὐτῶν τῆς γνώμης καί πρίν ξυνταθῆναι μᾶλλον τήν δόξαν, ἐγώ μέν ἔχων τούς μετ' ἐμαυτοῦ καί φθάσας, ἤν δύνωμαι, προσπεσοῦμαι δρόμῳ κατά μέσον τό στράτευμα: σύ δέ, κλεαρίδα, ὕστερον, ὅταν ἐμέ ὁρᾷς ἤδη προσκείμενον καί κατά τό εἰκός φοβοῦντα αὐτούς, τούς μετά σεαυτοῦ τούς τ' ἀμφιπολίτας καί τούς ἄλλους ξυμμάχους ἄγων αἰφνιδίως τάς πύλας ἀνοίξας ἐπεκθεῖν καί ἐπείγεσθαι ὡς τάχιστα ξυμμεῖξαι. ἐλπίς γάρ μάλιστα αὐτούς οὕτω φοβηθῆναι: τό γάρ ἐπιόν ὕστερον δεινότερον τοῖς πολεμίοις τοῦ παρόντος καί μαχομένου. καί αὐτός τε ἀνήρ ἀγαθός γίγνου, ὥσπερ σε εἰκός ὄντα σπαρτιάτην, καί ὑμεῖς, ὦ ἄνδρες ξύμμαχοι, ἀκολουθήσατε ἀνδρείως, καί νομίσατε <τρία> εἶναι τοῦ καλῶς πολεμεῖν τό ἐθέλειν καί τό αἰσχύνεσθαι καί <τό> τοῖς ἄρχουσι πείθεσθαι, καί τῇδε ὑμῖν τῇ ἡμέρᾳ ἤ ἀγαθοῖς γενομένοις ἐλευθερίαν τε ὑπάρχειν καί λακεδαιμονίων ξυμμάχοις κεκλῆσθαι, ἤ ἀθηναίων τε δούλοις, ἤν τά ἄριστα ἄνευ ἀνδραποδισμοῦ ἤ θανατώσεως πράξητε, καί δουλείαν χαλεπωτέραν ἤ πρίν εἴχετε, τοῖς δέ λοιποῖς ἕλλησι κωλυταῖς γενέσθαι ἐλευθερώσεως. ἀλλά μήτε ὑμεῖς μαλακισθῆτε, ὁρῶντες περί ὅσων ὁ ἀγών ἐστιν, ἐγώ τε δείξω οὐ παραινέσαι οἷός τε ὤν μᾶλλον τοῖς πέλας ἤ καί αὐτός ἔργῳ ἐπεξελθεῖν.‘ ὁ μέν βρασίδας τοσαῦτα εἰπών τήν τε ἔξοδον παρεσκευάζετο αὐτός καί τούς ἄλλους μετά τοῦ κλεαρίδα καθίστη ἐπί τάς θρᾳκίας καλουμένας τῶν πυλῶν, ὅπως ὥσπερ εἴρητο ἐπεξίοιεν. τῷ δέ κλέωνι, φανεροῦ γενομένου αὐτοῦ ἀπό τοῦ κερδυλίου καταβάντος καί ἐν τῇ πόλει ἐπιφανεῖ οὔσῃ ἔξωθεν περί τό ἱερόν τῆς ἀθηνᾶς θυομένου καί ταῦτα πράσσοντος, ἀγγέλλεται (προυκεχωρήκει γάρ τότε κατά τήν θέαν) ὅτι ἥ τε στρατιά ἅπασα φανερά τῶν πολεμίων ἐν τῇ πόλει καί ὑπό τάς πύλας ἵππων τε πόδες πολλοί καί ἀνθρώπων ὡς ἐξιόντων ὑποφαίνονται. ὁ δέ ἀκούσας ἐπῆλθεν: καί ὡς εἶδεν, οὐ βουλόμενος μάχῃ διαγωνίσασθαι πρίν οἱ καί τούς βοηθούς ἥκειν καί οἰόμενος φθήσεσθαι ἀπελθών, σημαίνειν τε ἅμα ἐκέλευεν ἀναχώρησιν καί παρήγγειλε τοῖς ἀπιοῦσιν ἐπί τό εὐώνυμον κέρας, ὥσπερ μόνον οἷόν τ' ἦν, ὑπάγειν ἐπί τῆς ἠιόνος. ὡς δ' αὐτῷ ἐδόκει σχολή γίγνεσθαι, αὐτός ἐπιστρέψας τό δεξιόν καί τά γυμνά πρός τούς πολεμίους δούς ἀπῆγε τήν στρατιάν. κἀν τούτῳ βρασίδας ὡς ὁρᾷ τόν καιρόν καί τό στράτευμα τῶν ἀθηναίων κινούμενον, λέγει τοῖς μεθ' ἑαυτοῦ καί τοῖς ἄλλοις ὅτι ’οἱ ἄνδρες ἡμᾶς οὐ μενοῦσιν. δῆλοι δέ τῶν τε δοράτων τῇ κινήσει καί τῶν κεφαλῶν: οἷς γάρ ἄν τοῦτο γίγνηται, οὐκ εἰώθασι μένειν τούς ἐπιόντας. ἀλλά τάς τε πύλας τις ἀνοιγέτω ἐμοί ἅς εἴρηται, καί ἐπεξίωμεν ὡς τάχιστα θαρσοῦντες.‘ καί ὁ μέν κατά τάς ἐπί τό σταύρωμα πύλας καί τάς πρώτας τοῦ μακροῦ τείχους τότε ὄντος ἐξελθών ἔθει δρόμῳ τήν ὁδόν ταύτην εὐθεῖαν, ᾗπερ νῦν κατά τό καρτερώτατον τοῦ χωρίου ἰόντι τροπαῖον ἕστηκε, καί προσβαλών τοῖς ἀθηναίοις πεφοβημένοις τε ἅμα τῇ σφετέρᾳ ἀταξίᾳ καί τήν τόλμαν αὐτοῦ ἐκπεπληγμένοις κατά μέσον τό στράτευμα τρέπει. καί ὁ κλεαρίδας, ὥσπερ εἴρητο, ἅμα κατά τάς θρᾳκίας πύλας ἐπεξελθών τῷ στρατῷ ἐπεφέρετο. ξυνέβη τε τῷ ἀδοκήτῳ καί ἐξαπίνης ἀμφοτέρωθεν τούς ἀθηναίους θορυβηθῆναι, καί τό μέν εὐώνυμον κέρας αὐτῶν τό πρός τήν ἠιόνα, ὅπερ δή καί προυκεχωρήκει, εὐθύς ἀπορραγέν ἔφευγεν: καί ὁ βρασίδας ὑποχωροῦντος ἤδη αὐτοῦ ἐπιπαριών τῷ δεξιῷ τιτρώσκεται, καί πεσόντα αὐτόν οἱ μέν ἀθηναῖοι οὐκ αἰσθάνονται, οἱ δέ πλησίον ἄραντες ἀπήνεγκαν. τό δέ δεξιόν τῶν ἀθηναίων ἔμενέ [τε] μᾶλλον, καί ὁ μέν κλέων, ὡς τό πρῶτον οὐ διενοεῖτο μένειν, εὐθύς φεύγων καί καταληφθείς ὑπό μυρκινίου πελταστοῦ ἀποθνῄσκει, οἱ δέ αὐτοῦ ξυστραφέντες ὁπλῖται ἐπί τόν λόφον τόν τε κλεαρίδαν ἠμύνοντο καί δίς ἤ τρίς προσβαλόντα, καί οὐ πρότερον ἐνέδοσαν πρίν ἥ τε μυρκινία καί ἡ χαλκιδική ἵππος καί οἱ πελτασταί περιστάντες καί ἐσακοντίζοντες αὐτούς ἔτρεψαν. οὕτω δή τό στράτευμα πᾶν ἤδη τῶν ἀθηναίων φυγόν χαλεπῶς καί πολλάς ὁδούς τραπόμενοι κατά ὄρη, ὅσοι μή διεφθάρησαν ἤ αὐτίκα ἐν χερσίν ἤ ὑπό τῆς χαλκιδικῆς ἵππου καί τῶν πελταστῶν, οἱ λοιποί ἀπεκομίσθησαν ἐς τήν ἠιόνα. οἱ δέ τόν βρασίδαν ἄραντες ἐκ τῆς μάχης καί διασώσαντες ἐς τήν πόλιν ἔτι ἔμπνουν ἐσεκόμισαν: καί ᾔσθετο μέν ὅτι νικῶσιν οἱ μεθ' αὑτοῦ, οὐ πολύ δέ διαλιπών ἐτελεύτησεν. καί ἡ ἄλλη στρατιά ἀναχωρήσασα μετά τοῦ κλεαρίδου ἐκ τῆς διώξεως νεκρούς τε ἐσκύλευσε καί τροπαῖον ἔστησεν. μετά δέ ταῦτα τόν βρασίδαν οἱ ξύμμαχοι πάντες ξύν ὅπλοις ἐπισπόμενοι δημοσίᾳ ἔθαψαν ἐν τῇ πόλει πρό τῆς νῦν ἀγορᾶς οὔσης: καί τό λοιπόν οἱ ἀμφιπολῖται, περιείρξαντες αὐτοῦ τό μνημεῖον, ὡς ἥρωί τε ἐντέμνουσι καί τιμάς δεδώκασιν ἀγῶνας καί ἐτησίους θυσίας, καί τήν ἀποικίαν ὡς οἰκιστῇ προσέθεσαν, καταβαλόντες τά ἁγνώνεια οἰκοδομήματα καί ἀφανίσαντες εἴ τι μνημόσυνόν που ἔμελλεν αὐτοῦ τῆς οἰκίσεως περιέσεσθαι, νομίσαντες τόν μέν βρασίδαν σωτῆρά τε σφῶν γεγενῆσθαι καί ἐν τῷ παρόντι ἅμα τήν τῶν λακεδαιμονίων ξυμμαχίαν φόβῳ τῶν ἀθηναίων θεραπεύοντες, τόν δέ ἅγνωνα κατά τό πολέμιον τῶν ἀθηναίων οὐκ ἄν ὁμοίως σφίσι ξυμφόρως οὐδ' ἄν ἡδέως τάς τιμάς ἔχειν. καί τούς νεκρούς τοῖς ἀθηναίοις ἀπέδοσαν. ἀπέθανον δέ ἀθηναίων μέν περί ἑξακοσίους, τῶν δ' ἐναντίων ἑπτά, διά τό μή ἐκ παρατάξεως, ἀπό δέ τοιαύτης ξυντυχίας καί προεκφοβήσεως τήν μάχην μᾶλλον γενέσθαι. μετά δέ τήν ἀναίρεσιν οἱ μέν ἐπ' οἴκου ἀπέπλευσαν, οἱ δέ μετά τοῦ κλεαρίδου τά περί τήν ἀμφίπολιν καθίσταντο. καί ὑπό τούς αὐτούς χρόνους τοῦ θέρους τελευτῶντος ῥαμφίας καί αὐτοχαρίδας καί ἐπικυδίδας λακεδαιμόνιοι ἐς τά ἐπί θρᾴκης χωρία βοήθειαν ἦγον ἐνακοσίων ὁπλιτῶν, καί ἀφικόμενοι ἐς ἡράκλειαν τήν ἐν τραχῖνι καθίσταντο ὅτι αὐτοῖς ἐδόκει μή καλῶς ἔχειν. ἐνδιατριβόντων δέ αὐτῶν ἔτυχεν ἡ μάχη αὕτη γενομένη, καί τό θέρος ἐτελεύτα. τοῦ δ' ἐπιγιγνομένου χειμῶνος εὐθύς μέχρι μέν πιερίου τῆς θεσσαλίας διῆλθον οἱ περί τόν ῥαμφίαν, κωλυόντων δέ τῶν θεσσαλῶν καί ἅμα βρασίδου τεθνεῶτος, ᾧπερ ἦγον τήν στρατιάν, ἀπετράποντο ἐπ' οἴκου, νομίσαντες οὐδένα καιρόν ἔτι εἶναι τῶν τε ἀθηναίων ἥσσῃ ἀπεληλυθότων καί οὐκ ἀξιόχρεων αὐτῶν ὄντων δρᾶν τι ὧν κἀκεῖνος ἐπενόει. μάλιστα δέ ἀπῆλθον εἰδότες τούς λακεδαιμονίους, ὅτε ἐξῇσαν, πρός τήν εἰρήνην μᾶλλον τήν γνώμην ἔχοντας. ξυνέβη τε εὐθύς μετά τήν ἐν ἀμφιπόλει μάχην καί τήν ῥαμφίου ἀναχώρησιν ἐκ θεσσαλίας ὥστε πολέμου μέν μηδέν ἔτι ἅψασθαι μηδετέρους, πρός δέ τήν εἰρήνην μᾶλλον τήν γνώμην εἶχον, οἱ μέν ἀθηναῖοι πληγέντες ἐπί τε τῷ δηλίῳ καί δι' ὀλίγου αὖθις ἐν ἀμφιπόλει, καί οὐκ ἔχοντες τήν ἐλπίδα τῆς ῥώμης πιστήν ἔτι, ᾗπερ οὐ προσεδέχοντο πρότερον τάς σπονδάς, δοκοῦντες τῇ παρούσῃ εὐτυχίᾳ καθυπέρτεροι γενήσεσθαι: καί τούς ξυμμάχους ἅμα ἐδέδισαν σφῶν μή διά τά σφάλματα ἐπαιρόμενοι ἐπί πλέον ἀποστῶσι, μετεμέλοντό τε ὅτι μετά τά ἐν πύλῳ καλῶς παρασχόν οὐ ξυνέβησαν: οἱ δ' αὖ λακεδαιμόνιοι παρά γνώμην μέν ἀποβαίνοντος σφίσι τοῦ πολέμου, ἐν ᾧ ᾤοντο ὀλίγων ἐτῶν καθαιρήσειν τήν τῶν ἀθηναίων δύναμιν, εἰ τήν γῆν τέμνοιεν, περιπεσόντες δέ τῇ ἐν τῇ νήσῳ ξυμφορᾷ, οἵα οὔπω ἐγεγένητο τῇ σπάρτῃ, καί λῃστευομένης τῆς χώρας ἐκ τῆς πύλου καί κυθήρων, αὐτομολούντων τε τῶν εἱλώτων καί αἰεί προσδοκίας οὔσης μή τι καί οἱ ὑπομένοντες τοῖς ἔξω πίσυνοι πρός τά παρόντα σφίσιν ὥσπερ καί πρότερον νεωτερίσωσιν. ξυνέβαινε δέ καί πρός τούς ἀργείους αὐτοῖς τάς τριακοντούτεις σπονδάς ἐπ' ἐξόδῳ εἶναι, καί ἄλλας οὐκ ἤθελον σπένδεσθαι οἱ ἀργεῖοι εἰ μή τις αὐτοῖς τήν κυνουρίαν γῆν ἀποδώσει, ὥστ' ἀδύνατα εἶναι ἐφαίνετο ἀργείοις καί ἀθηναίοις ἅμα πολεμεῖν. τῶν τε ἐν πελοποννήσῳ πόλεων ὑπώπτευόν τινας ἀποστήσεσθαι πρός τούς ἀργείους: ὅπερ καί ἐγένετο. ταῦτ' οὖν ἀμφοτέροις αὐτοῖς λογιζομένοις ἐδόκει ποιητέα εἶναι ἡ ξύμβασις, καί οὐχ ἧσσον τοῖς λακεδαιμονίοις, ἐπιθυμίᾳ τῶν ἀνδρῶν τῶν ἐκ τῆς νήσου κομίσασθαι: ἦσαν γάρ οἱ σπαρτιᾶται αὐτῶν πρῶτοί τε καί † ὁμοίως † σφίσι ξυγ γενεῖς. ἤρξαντο μέν οὖν καί εὐθύς μετά τήν ἅλωσιν αὐτῶν πράσσειν, ἀλλ' οἱ ἀθηναῖοι οὔπως ἤθελον, εὖ φερόμενοι, ἐπί τῇ ἴσῃ καταλύεσθαι. σφαλέντων δέ αὐτῶν ἐπί τῷ δηλίῳ παραχρῆμα οἱ λακεδαιμόνιοι, γνόντες νῦν μᾶλλον ἄν ἐνδεξαμένους, ποιοῦνται τήν ἐνιαύσιον ἐκεχειρίαν, ἐν ᾗ ἔδει ξυνιόντας καί περί τοῦ πλέονος χρόνου βουλεύεσθαι. ἐπειδή δέ καί ἡ ἐν ἀμφιπόλει ἧσσα τοῖς ἀθηναίοις ἐγεγένητο καί ἐτεθνήκει κλέων τε καί βρασίδας, οἵπερ ἀμφοτέρωθεν μάλιστα ἠναντιοῦντο τῇ εἰρήνῃ, ὁ μέν διά τό εὐτυχεῖν τε καί τιμᾶσθαι ἐκ τοῦ πολεμεῖν, ὁ δέ γενομένης ἡσυχίας καταφανέστερος νομίζων ἄν εἶναι κακουργῶν καί ἀπιστότερος διαβάλλων, τότε δή ἑκατέρᾳ τῇ πόλει σπεύδοντες τά μάλιστα τήν ἡγεμονίαν πλειστοάναξ τε ὁ παυσανίου βασιλεύς λακεδαιμονίων καί νικίας ὁ νικηράτου, πλεῖστα τῶν τότε εὖ φερόμενος ἐν στρατηγίαις, πολλῷ δή μᾶλλον προυθυμοῦντο, νικίας μέν βουλόμενος, ἐν ᾧ ἀπαθής ἦν καί ἠξιοῦτο, διασώσασθαι τήν εὐτυχίαν, καί ἔς τε τό αὐτίκα πόνων πεπαῦσθαι καί αὐτός καί τούς πολίτας παῦσαι καί τῷ μέλλοντι χρόνῳ καταλιπεῖν ὄνομα ὡς οὐδέν σφήλας τήν πόλιν διεγένετο, νομίζων ἐκ τοῦ ἀκινδύνου τοῦτο ξυμβαίνειν καί ὅστις ἐλάχιστα τύχῃ αὑτόν παραδίδωσι, τό δέ ἀκίνδυνον τήν εἰρήνην παρέχειν, πλειστοάναξ δέ ὑπό τῶν ἐχθρῶν διαβαλλόμενος περί τῆς καθόδου, καί ἐς ἐνθυμίαν τοῖς λακεδαιμονίοις αἰεί προβαλλόμενος ὑπ' αὐτῶν, ὁπότε τι πταίσειαν, ὡς διά τήν ἐκείνου κάθοδον παρανομηθεῖσαν ταῦτα ξυμβαίνοι. τήν γάρ πρόμαντιν τήν ἐν δελφοῖς ἐπῃτιῶντο αὐτόν πεῖσαι μετ' ἀριστοκλέους τοῦ ἀδελφοῦ ὥστε χρῆσαι λακεδαιμονίοις ἐπί πολύ τάδε θεωροῖς ἀφικνουμένοις, διός υἱοῦ ἡμιθέου τό σπέρμα ἐκ τῆς ἀλλοτρίας ἐς τήν ἑαυτῶν ἀναφέρειν, εἰ δέ μή, ἀργυρέᾳ εὐλάκᾳ εὐλαξεῖν: χρόνῳ δέ προτρέψαι τούς λακεδαιμονίους φεύγοντα αὐτόν ἐς λύκαιον διά τήν ἐκ τῆς ἀττικῆς ποτέ μετά δώρων δοκήσεως ἀναχώρησιν, καί ἥμισυ τῆς οἰκίας τοῦ ἱεροῦ τότε τοῦ διός οἰκοῦντα φόβῳ τῷ λακεδαιμονίων, ἔτει ἑνός δέοντι εἰκοστῷ τοῖς ὁμοίοις χοροῖς καί θυσίαις καταγαγεῖν ὥσπερ ὅτε τό πρῶτον λακεδαίμονα κτίζοντες τούς βασιλέας καθίσταντο. ἀχθόμενος οὖν τῇ διαβολῇ ταύτῃ καί νομίζων ἐν εἰρήνῃ μέν οὐδενός σφάλματος γιγνομένου καί ἅμα τῶν λακεδαιμονίων τούς ἄνδρας κομιζομένων κἄν αὐτός τοῖς ἐχθροῖς ἀνεπίληπτος εἶναι, πολέμου δέ καθεστῶτος αἰεί ἀνάγκην εἶναι τούς προύχοντας ἀπό τῶν ξυμφορῶν διαβάλλεσθαι, προυθυμήθη τήν ξύμβασιν. καί τόν τε χειμῶνα τοῦτον ᾖσαν ἐς λόγους καί πρός τό ἔαρ ἤδη παρασκευή τε προεπανεσείσθη ἀπό τῶν λακεδαιμονίων περιαγγελλομένη κατά πόλεις ὡς <ἐς> ἐπιτειχισμόν, ὅπως οἱ ἀθηναῖοι μᾶλλον ἐσακούοιεν, καί ἐπειδή ἐκ τῶν ξυνόδων ἅμα πολλάς δικαιώσεις προενεγκόντων ἀλλήλοις ξυνεχωρεῖτο ὥστε ἅ ἑκάτεροι πολέμῳ ἔσχον ἀποδόντας τήν εἰρήνην ποιεῖσθαι, νίσαιαν δ' ἔχειν ἀθηναίους (ἀνταπαιτούντων γάρ πλάταιαν οἱ θηβαῖοι ἔφασαν οὐ βίᾳ, ἀλλ' ὁμολογίᾳ αὐτῶν προσχωρησάντων καί οὐ προδόντων ἔχειν τό χωρίον, καί οἱ ἀθηναῖοι τῷ αὐτῷ τρόπῳ τήν νίσαιαν), τότε δή παρακαλέσαντες τούς ἑαυτῶν ξυμμάχους οἱ λακεδαιμόνιοι, καί ψηφισαμένων πλήν βοιωτῶν καί κορινθίων καί ἠλείων καί μεγαρέων τῶν ἄλλων ὥστε καταλύεσθαι (τούτοις δέ οὐκ ἤρεσκε τά πρασσόμενα), ποιοῦνται τήν ξύμβασιν καί ἐσπείσαντο πρός τούς ἀθηναίους καί ὤμοσαν, ἐκεῖνοί τε πρός τούς λακεδαιμονίους, τάδε. ’σπονδάς ἐποιήσαντο ἀθηναῖοι καί λακεδαιμόνιοι καί οἱ ξύμμαχοι κατά τάδε, καί ὤμοσαν κατά πόλεις. περί μέν τῶν ἱερῶν τῶν κοινῶν, θύειν καί ἰέναι καί μαντεύεσθαι καί θεωρεῖν κατά τά πάτρια τόν βουλόμενον καί κατά γῆν καί κατά θάλασσαν ἀδεῶς. τό δ' ἱερόν καί τόν νεών τόν ἐν δελφοῖς τοῦ ἀπόλλωνος καί δελφούς αὐτονόμους εἶναι καί αὐτοτελεῖς καί αὐτοδίκους καί αὑτῶν καί τῆς γῆς τῆς ἑαυτῶν κατά τά πάτρια. ἔτη δέ εἶναι τάς σπονδάς πεντήκοντα ἀθηναίοις καί τοῖς ξυμμάχοις τοῖς ἀθηναίων καί λακεδαιμονίοις καί τοῖς ξυμμάχοις τοῖς λακεδαιμονίων ἀδόλους καί ἀβλαβεῖς καί κατά γῆν καί κατά θάλασσαν. ὅπλα δέ μή ἐξέστω ἐπιφέρειν ἐπί πημονῇ μήτε λακεδαιμονίους καί τούς ξυμμάχους ἐπ' ἀθηναίους καί τούς ξυμμάχους μήτε ἀθηναίους καί τούς ξυμμάχους ἐπί λακεδαιμονίους καί τούς ξυμμάχους, μήτε τέχνῃ μήτε μηχανῇ μηδεμιᾷ. ἤν δέ τι διάφορον ᾖ πρός ἀλλήλους, δικαίῳ χρήσθων καί ὅρκοις, καθ' ὅτι ἄν ξυνθῶνται. ἀποδόντων δέ ἀθηναίοις λακεδαιμόνιοι καί οἱ ξύμμαχοι ἀμφίπολιν. ὅσας δέ πόλεις παρέδοσαν λακεδαιμόνιοι ἀθηναίοις, ἐξέστω ἀπιέναι ὅποι ἄν βούλωνται αὐτούς καί τά ἑαυτῶν ἔχοντας: τάς δέ πόλεις φερούσας τόν φόρον τόν ἐπ' ἀριστείδου αὐτονόμους εἶναι. ὅπλα δέ μή ἐξέστω ἐπιφέρειν ἀθηναίους μηδέ τούς ξυμμάχους ἐπί κακῷ, ἀποδιδόντων τόν φόρον, ἐπειδή αἱ σπονδαί ἐγένοντο. εἰσί δέ ἄργιλος, στάγιρος, ἄκανθος, σκῶλος, ὄλυνθος, σπάρτωλος. ξυμμάχους δ' εἶναι μηδετέρων, μήτε λακεδαιμονίων μήτε ἀθηναίων: ἤν δέ ἀθηναῖοι πείθωσι τάς πόλεις, βουλομένας ταύτας ἐξέστω ξυμμάχους ποιεῖσθαι αὐτούς ἀθηναίοις. μηκυβερναίους δέ καί σαναίους καί σιγγαίους οἰκεῖν τάς πόλεις τάς ἑαυτῶν, καθάπερ ὀλύνθιοι καί ἀκάνθιοι. ἀποδόντων δέ ἀθηναίοις λακεδαιμόνιοι καί οἱ ξύμμαχοι πάνακτον. ἀποδόντων δέ καί ἀθηναῖοι λακε δαιμονίοις κορυφάσιον καί κύθηρα καί μέθανα καί πτελεόν καί ἀταλάντην καί τούς ἄνδρας ὅσοι εἰσί λακεδαιμονίων ἐν τῷ δημοσίῳ τῷ ἀθηναίων ἤ ἄλλοθί που ὅσης ἀθηναῖοι ἄρχουσιν ἐν δημοσίῳ: καί τούς ἐν σκιώνῃ πολιορκουμένους πελοποννησίων ἀφεῖναι καί τούς ἄλλους ὅσοι λακεδαιμονίων ξύμμαχοι ἐν σκιώνῃ εἰσί καί ὅσους βρασίδας ἐσέπεμψε καί εἴ τις τῶν ξυμμάχων τῶν λακεδαιμονίων ἐν ἀθήναις ἐστίν ἐν τῷ δημοσίῳ ἤ ἄλλοθί που ἧς ἀθηναῖοι ἄρχουσιν ἐν δημοσίῳ. ἀποδόντων δέ καί λακεδαιμόνιοι καί οἱ ξύμμαχοι οὕστινας ἔχουσιν ἀθηναίων καί τῶν ξυμμάχων κατά ταὐτά. σκιωναίων δέ καί τορωναίων καί σερμυλιῶν καί εἴ τινα ἄλλην πόλιν ἔχουσιν ἀθηναῖοι, ἀθηναίους βουλεύεσθαι περί αὐτῶν καί τῶν ἄλλων πόλεων ὅτι ἄν δοκῇ αὐτοῖς. ὅρκους δέ ποιήσασθαι ἀθηναίους πρός λακεδαιμονίους καί τούς ξυμμάχους κατά πόλεις. ὀμνύντων δέ τόν ἐπιχώριον ὅρκον ἑκάτεροι τόν μέγιστον ἑπτά καί δέκα ἑκάστης πόλεως. ὁ δ' ὅρκος ἔστω ὅδε: “ἐμμενῶ ταῖς ξυνθήκαις καί ταῖς σπονδαῖς ταῖσδε δικαίως καί ἀδόλως.” ἔστω δέ λακεδαιμονίοις καί τοῖς ξυμμάχοις κατά ταὐτά ὅρκος πρός ἀθηναίους, τόν δέ ὅρκον ἀνανεοῦσθαι κατ' ἐνιαυτόν ἀμφοτέρους. στήλας δέ στῆσαι ὀλυμπίασι καί πυθοῖ καί ἰσθμοῖ καί ἀθήνησιν ἐν πόλει καί ἐν λακεδαίμονι ἐν ἀμυκλαίῳ. εἰ δέ τι ἀμνημονοῦσιν ὁποτεροιοῦν καί ὅτου πέρι, λόγοις δικαίοις χρωμένοις εὔορκον εἶναι ἀμφοτέροις ταύτῃ μεταθεῖναι ὅπῃ ἄν δοκῇ ἀμφοτέροις, ἀθηναίοις καί λακεδαιμονίοις. ‘ἄρχει δέ τῶν σπονδῶν <ἐν μέν λακεδαίμονι> ἔφορος πλειστόλας ἀρτεμισίου μηνός τετάρτῃ φθίνοντος, ἐν δέ ἀθήναις ἄρχων ἀλκαῖος ἐλαφηβολιῶνος μηνός ἕκτῃ φθί νοντος. ὤμνυον δέ οἵδε καί ἐσπένδοντο. λακεδαιμονίων μέν <πλειστοάναξ, ἆγις,> πλειστόλας, δαμάγητος, χίονις, μεταγένης, ἄκανθος, δάιθος, ἰσχαγόρας, φιλοχαρίδας, ζευξίδας, ἄντιππος, τέλλις, ἀλκινάδας, ἐμπεδίας, μηνᾶς, λάφιλος. ἀθηναίων δέ οἵδε. λάμπων, ἰσθμιόνικος, νικίας, λάχης, εὐθύδημος, προκλῆς, πυθόδωρος, ἅγνων, μυρτίλος, θρασυκλῆς, θεαγένης, ἀριστοκράτης, ἰώλκιος, τιμοκράτης, λέων, λάμαχος, δημοσθένης.’ αὗται αἱ σπονδαί ἐγένοντο τελευτῶντος τοῦ χειμῶνος ἅμα ἦρι, ἐκ διονυσίων εὐθύς τῶν ἀστικῶν, αὐτόδεκα ἐτῶν διελθόντων καί ἡμερῶν ὀλίγων παρενεγκουσῶν ἤ ὡς τό πρῶτον ἡ ἐσβολή ἡ ἐς τήν ἀττικήν καί ἡ ἀρχή τοῦ πολέμου τοῦδε ἐγένετο. σκοπείτω δέ τις κατά τούς χρόνους καί μή τῶν ἑκασταχοῦ ἤ ἀρχόντων ἤ ἀπό τιμῆς τινός ἐς τά προγεγενημένα σημαινόντων τήν ἀπαρίθμησιν τῶν ὀνομάτων πιστεύσας μᾶλλον. οὐ γάρ ἀκριβές ἐστιν, οἷς καί ἀρχομένοις καί μεσοῦσι καί ὅπως ἔτυχέ τῳ ἐπεγένετό τι. κατά θέρη δέ καί χειμῶνας ἀριθμῶν, ὥσπερ γέγραπται, εὑρήσει, ἐξ ἡμισείας ἑκατέρου τοῦ ἐνιαυτοῦ τήν δύναμιν ἔχοντος, δέκα μέν θέρη, ἴσους δέ χειμῶνας τῷ πρώτῳ πολέμῳ τῷδε γεγενημένους. λακεδαιμόνιοι δέ (ἔλαχον γάρ πρότεροι ἀποδιδόναι ἅ εἶχον) τούς τε ἄνδρας εὐθύς τούς παρά σφίσιν αἰχμαλώτους ἀφίεσαν καί πέμψαντες ἐς τά ἐπί θρᾴκης πρέσβεις ἰσχαγόραν καί μηνᾶν καί φιλοχαρίδαν ἐκέλευον τόν κλεαρίδαν τήν ἀμφίπολιν παραδιδόναι τοῖς ἀθηναίοις καί τούς ἄλλους τάς σπονδάς, ὡς εἴρητο ἑκάστοις, δέχεσθαι. οἱ δ' οὐκ ἤθελον, νομίζοντες οὐκ ἐπιτηδείας εἶναι: οὐδέ ὁ κλεαρίδας παρέδωκε τήν πόλιν, χαριζόμενος τοῖς χαλκιδεῦσι, λέγων ὡς οὐ δυνατός εἴη βίᾳ ἐκείνων παραδιδόναι. ἐλθών δέ αὐτός κατά τάχος μετά πρέσβεων αὐτόθεν ἀπολογησόμενός τε ἐς τήν λακεδαίμονα, ἤν κατηγορῶσιν οἱ περί τόν ἰσχαγόραν ὅτι οὐκ ἐπείθετο, καί ἅμα βουλόμενος εἰδέναι εἰ ἔτι μετακινητή εἴη ἡ ὁμολογία, ἐπειδή ηὗρε κατειλημμένους, αὐτός μέν πάλιν πεμπόντων τῶν λακεδαιμονίων καί κελευόντων μάλιστα μέν καί τό χωρίον παραδοῦναι, εἰ δέ μή, ὁπόσοι πελοποννησίων ἔνεισιν ἐξαγαγεῖν, κατά τάχος ἐπορεύετο. οἱ δέ ξύμμαχοι ἐν τῇ λακεδαίμονι αὐτοί ἔτυχον ὄντες, καί αὐτῶν τούς μή δεξαμένους τάς σπονδάς ἐκέλευον οἱ λακεδαιμόνιοι ποιεῖσθαι. οἱ δέ τῇ αὐτῇ προφάσει ᾗπερ καί τό πρῶτον ἀπεώσαντο οὐκ ἔφασαν δέξεσθαι, ἤν μή τινας δικαιοτέρας τούτων ποιῶνται. ὡς δ' αὐτῶν οὐκ ἐσήκουον, ἐκείνους μέν ἀπέπεμψαν, αὐτοί δέ πρός τούς ἀθηναίους ξυμμαχίαν ἐποιοῦντο, νομίζοντες ἥκιστα ἄν σφίσι τούς τε ἀργείους, ἐπειδή οὐκ ἤθελον ἀμπελίδου καί λίχου ἐλθόντων ἐπισπένδεσθαι νομίσαντες αὐτούς ἄνευ ἀθηναίων οὐ δεινούς εἶναι, καί τήν ἄλλην πελοπόννησον μάλιστ' ἄν ἡσυχάζειν: πρός γάρ ἄν τούς ἀθηναίους, εἰ ἐξῆν, χωρεῖν. παρόντων οὖν πρέσβεων ἀπό τῶν ἀθηναίων καί γενομένων λόγων ξυνέβησαν, καί ἐγένοντο ὅρκοι καί ξυμμαχία ἥδε. ‘κατά τάδε ξύμμαχοι ἔσονται λακεδαιμόνιοι <καί ἀθηναῖοι> πεντήκοντα ἔτη. ἤν [δέ] τινες ἴωσιν ἐς τήν γῆν πολέμιοι τήν λακεδαιμονίων καί κακῶς ποιῶσι λακεδαιμονίους, ὠφελεῖν ἀθηναίους λακεδαιμονίους τρόπῳ ὁποίῳ ἄν δύνωνται ἰσχυροτάτῳ κατά τό δυνατόν: ἤν δέ δῃώσαντες οἴχωνται, πολεμίαν εἶναι ταύτην τήν πόλιν λακεδαιμονίοις καί ἀθηναίοις καί κακῶς πάσχειν ὑπό ἀμφοτέρων, καταλύειν δέ ἅμα ἄμφω τώ πόλεε. ταῦτα δ' εἶναι δικαίως καί προθύμως καί ἀδόλως. καί ἤν τινες ἐς τήν ἀθηναίων γῆν ἴωσι πολέμιοι καί κακῶς ποιῶσιν ἀθηναίους, ὠφελεῖν λακεδαιμονίους <ἀθηναίους> τρόπῳ ὅτῳ ἄν δύνωνται ἰσχυροτάτῳ κατά τό δυνατόν: ἤν δέ δῃώσαντες οἴχωνται, πολεμίαν εἶναι ταύτην τήν πόλιν λακεδαιμονίοις καί ἀθηναίοις καί κακῶς πάσχειν ὑπ' ἀμφοτέρων, καταλύειν δέ ἅμα ἄμφω τώ πόλεε. ταῦτα δ' εἶναι δικαίως καί προθύμως καί ἀδόλως. ἤν δέ ἡ δουλεία ἐπανιστῆται, ἐπικουρεῖν ἀθηναίους λακεδαιμονίοις παντί σθένει κατά τό δυνατόν. ὀμοῦνται δέ ταῦτα οἵπερ καί τάς ἄλλας σπονδάς ὤμνυον ἑκατέρων. ἀνανεοῦσθαι δέ <τόν ὅρκον> κατ' ἐνιαυτόν λακεδαιμονίους μέν ἰόντας ἐς ἀθήνας πρός τά διονύσια, ἀθηναίους δέ ἰόντας ἐς λακεδαίμονα πρός τά ὑακίνθια. στήλην δέ ἑκατέρους στῆσαι, τήν μέν ἐν λακεδαίμονι παρ' ἀπόλλωνι ἐν ἀμυκλαίῳ, τήν δέ ἐν ἀθήναις ἐν πόλει παρ' ἀθηνᾷ. ἤν δέ τι δοκῇ λακεδαιμονίοις καί ἀθηναίοις προσθεῖναι καί ἀφελεῖν περί τῆς ξυμμαχίας, ὅτι ἄν δοκῇ, εὔορκον ἀμφοτέροις εἶναι. ’τόν δέ ὅρκον ὤμνυον λακεδαιμονίων μέν οἵδε, πλειστοάναξ, ἆγις, πλειστόλας, δαμάγητος, χίονις, μεταγένης, ἄκανθος, δάιθος, ἰσχαγόρας, φιλοχαρίδας, ζευξίδας, ἄντιππος, ἀλκινάδας, τέλλις, ἐμπεδίας, μηνᾶς, λάφιλος, ἀθηναίων δέ λάμπων, ἰσθμιόνικος, λάχης, νικίας, εὐθύδημος, προκλῆς, πυθόδωρος, ἅγνων, μυρτίλος, θρασυκλῆς, θεαγένης, ἀριστοκράτης, ἰώλκιος, τιμοκράτης, λέων, λάμαχος, δημοσθένης.‘ αὕτη ἡ ξυμμαχία ἐγένετο μετά τάς σπονδάς οὐ πολλῷ ὕστερον, καί τούς ἄνδρας τούς ἐκ τῆς νήσου ἀπέδοσαν οἱ ἀθηναῖοι τοῖς λακεδαιμονίοις, καί τό θέρος ἦρχε τοῦ ἑνδεκάτου ἔτους. ταῦτα δέ τά δέκα ἔτη ὁ πρῶτος πόλεμος ξυνεχῶς γενόμενος γέγραπται. μετά δέ τάς σπονδάς καί τήν ξυμμαχίαν τῶν λακεδαιμονίων καί τῶν ἀθηναίων, αἵ ἐγένοντο μετά τόν δεκέτη πόλεμον ἐπί πλειστόλα μέν ἐν λακεδαίμονι ἐφόρου, ἀλκαίου δ' ἄρχοντος ἀθήνησι, τοῖς μέν δεξαμένοις αὐτάς εἰρήνη ἦν, οἱ δέ κορίνθιοι καί τῶν ἐν πελοποννήσῳ πόλεών τινες διεκίνουν τά πεπραγμένα, καί εὐθύς ἄλλη ταραχή καθίστατο τῶν ξυμμάχων πρός τήν λακεδαίμονα. καί ἅμα καί τοῖς ἀθηναίοις οἱ λακεδαιμόνιοι προϊόντος τοῦ χρόνου ὕποπτοι ἐγένοντο ἔστιν ἐν οἷς οὐ ποιοῦντες ἐκ τῶν ξυγκειμένων ἅ εἴρητο. καί ἐπί ἕξ ἔτη μέν καί δέκα μῆνας ἀπέσχοντο μή ἐπί τήν ἑκατέρων γῆν στρατεῦσαι, ἔξωθεν δέ μετ' ἀνοκωχῆς οὐ βεβαίου ἔβλαπτον ἀλλήλους τά μάλιστα: ἔπειτα μέντοι καί ἀναγκασθέντες λῦσαι τάς μετά τά δέκα ἔτη σπονδάς αὖθις ἐς πόλεμον φανερόν κατέστησαν. γέγραφε δέ καί ταῦτα ὁ αὐτός θουκυδίδης ἀθηναῖος ἑξῆς, ὡς ἕκαστα ἐγένετο, κατά θέρη καί χειμῶνας, μέχρι οὗ τήν τε ἀρχήν κατέπαυσαν τῶν ἀθηναίων λακεδαιμόνιοι καί οἱ ξύμμαχοι, καί τά μακρά τείχη καί τόν πειραιᾶ κατέλαβον. ἔτη δέ ἐς τοῦτο τά ξύμπαντα ἐγένετο τῷ πολέμῳ ἑπτά καί εἴκοσι. καί τήν διά μέσου ξύμβασιν εἴ τις μή ἀξιώσει πόλεμον νομίζειν, οὐκ ὀρθῶς δικαιώσει. τοῖς [τε] γάρ ἔργοις ὡς διῄρηται ἀθρείτω, καί εὑρήσει οὐκ εἰκός ὄν εἰρήνην αὐτήν κριθῆναι, ἐν ᾗ οὔτε ἀπέδοσαν πάντα οὔτ' ἀπεδέξαντο ἅ ξυνέθεντο, ἔξω τε τούτων πρός τόν μαντινικόν καί ἐπιδαύριον πόλεμον καί ἐς ἄλλα ἀμφοτέροις ἁμαρτήματα ἐγένοντο καί οἱ ἐπί θρᾴκης ξύμμαχοι οὐδέν ἧσσον πολέμιοι ἦσαν βοιωτοί τε ἐκεχειρίαν δεχήμερον ἦγον. ὥστε ξύν τῷ πρώτῳ πολέμῳ τῷ δεκέτει καί τῇ μετ' αὐτόν ὑπόπτῳ ἀνο κωχῇ καί τῷ ὕστερον ἐξ αὐτῆς πολέμῳ εὑρήσει τις τοσαῦτα ἔτη, λογιζόμενος κατά τούς χρόνους, καί ἡμέρας οὐ πολλάς παρενεγκούσας, καί τοῖς ἀπό χρησμῶν τι ἰσχυρισαμένοις μόνον δή τοῦτο ἐχυρῶς ξυμβάν. αἰεί γάρ ἔγωγε μέμνημαι, καί ἀρχομένου τοῦ πολέμου καί μέχρι οὗ ἐτελεύτησε, προφερόμενον ὑπό πολλῶν ὅτι τρίς ἐννέα ἔτη δέοι γενέσθαι αὐτόν. ἐπεβίων δέ διά παντός αὐτοῦ αἰσθανόμενός τε τῇ ἡλικίᾳ καί προσέχων τήν γνώμην, ὅπως ἀκριβές τι εἴσομαι: καί ξυνέβη μοι φεύγειν τήν ἐμαυτοῦ ἔτη εἴκοσι μετά τήν ἐς ἀμφίπολιν στρατηγίαν, καί γενομένῳ παρ' ἀμφοτέροις τοῖς πράγμασι, καί οὐχ ἧσσον τοῖς πελοποννησίων διά τήν φυγήν, καθ' ἡσυχίαν τι αὐτῶν μᾶλλον αἰσθέσθαι. τήν οὖν μετά τά δέκα ἔτη διαφοράν τε καί ξύγχυσιν τῶν σπονδῶν καί τά ἔπειτα ὡς ἐπολεμήθη ἐξηγήσομαι. ἐπειδή γάρ αἱ πεντηκοντούτεις σπονδαί ἐγένοντο καί ὕστερον ἡ ξυμμαχία, καί αἱ ἀπό τῆς πελοποννήσου πρεσβεῖαι, αἵπερ παρεκλήθησαν ἐς αὐτά, ἀνεχώρουν ἐκ τῆς λακεδαίμονος: καί οἱ μέν ἄλλοι ἐπ' οἴκου ἀπῆλθον, κορίνθιοι δέ ἐς ἄργος τραπόμενοι πρῶτον λόγους ποιοῦνται πρός τινας τῶν ἐν τέλει ὄντων ἀργείων ὡς χρή, ἐπειδή λακεδαιμόνιοι οὐκ ἐπ' ἀγαθῷ, ἀλλ' ἐπί καταδουλώσει τῆς πελοποννήσου σπονδάς καί ξυμμαχίαν πρός ἀθηναίους τούς πρίν ἐχθίστους πεποίηνται, ὁρᾶν τούς ἀργείους ὅπως σωθήσεται ἡ πελοπόννησος καί ψηφίσασθαι τήν βουλομένην πόλιν τῶν ἑλλήνων, ἥτις αὐτόνομός τέ ἐστι καί δίκας ἴσας καί ὁμοίας δίδωσι, πρός ἀργείους ξυμμαχίαν ποιεῖσθαι ὥστε τῇ ἀλλήλων ἐπιμαχεῖν, ἀποδεῖξαι δέ ἄνδρας ὀλίγους ἀρχήν αὐτοκράτορας καί μή πρός τόν δῆμον τούς λόγους εἶναι, τοῦ μή καταφανεῖς γίγνεσθαι τούς μή πείσαντας τό πλῆθος: ἔφασαν δέ πολλούς προσχωρήσεσθαι μίσει τῶν λακεδαιμονίων. καί οἱ μέν κορίνθιοι διδάξαντες ταῦτα ἀνεχώρησαν ἐπ' οἴκου: οἱ δέ τῶν ἀργείων ἄνδρες ἀκούσαντες ἐπειδή ἀνήνεγκαν τούς λόγους ἔς τε τάς ἀρχάς καί τόν δῆμον, ἐψηφίσαντο ἀργεῖοι καί ἄνδρας εἵλοντο δώδεκα, πρός οὕς τόν βουλόμενον τῶν ἑλλήνων ξυμμαχίαν ποιεῖσθαι πλήν ἀθηναίων καί λακεδαιμονίων: τούτων δέ μηδετέροις ἐξεῖναι ἄνευ τοῦ δήμου τοῦ ἀργείων σπείσασθαι. ἐδέξαντό τε ταῦτα οἱ ἀργεῖοι μᾶλλον ὁρῶντες τόν τε λακεδαιμονίων σφίσι πόλεμον ἐσόμενον (ἐπ' ἐξόδῳ γάρ πρός αὐτούς αἱ σπονδαί ἦσαν) καί ἅμα ἐλπίσαντες τῆς πελοποννήσου ἡγήσεσθαι: κατά γάρ τόν χρόνον τοῦτον ἥ τε λακεδαίμων μάλιστα δή κακῶς ἤκουσε καί ὑπερώφθη διά τάς ξυμφοράς, οἵ τε ἀργεῖοι ἄριστα ἔσχον τοῖς πᾶσιν, οὐ ξυναράμενοι τοῦ ἀττικοῦ πολέμου, ἀμφοτέροις δέ μᾶλλον ἔνσπονδοι ὄντες ἐκκαρπωσάμενοι. οἱ μέν οὖν ἀργεῖοι οὕτως ἐς τήν ξυμμαχίαν προσεδέχοντο τούς ἐθέλοντας τῶν ἑλλήνων, μαντινῆς δ' αὐτοῖς καί οἱ ξύμμαχοι αὐτῶν πρῶτοι προσεχώρησαν, δεδιότες τούς λακεδαιμονίους. τοῖς γάρ μαντινεῦσι μέρος τι τῆς ἀρκαδίας κατέστραπτο ὑπήκοον ἔτι τοῦ πρός ἀθηναίους πολέμου ὄντος, καί ἐνόμιζον οὐ περιόψεσθαι σφᾶς τούς λακεδαιμονίους ἄρχειν, ἐπειδή καί σχολήν ἦγον: ὥστε ἄσμενοι πρός τούς ἀργείους ἐτράποντο, πόλιν τε μεγάλην νομίζοντες καί λακεδαιμονίοις αἰεί διάφορον, δημοκρατουμένην τε ὥσπερ καί αὐτοί. ἀποστάντων δέ τῶν μαντινέων καί ἡ ἄλλη πελοπόννησος ἐς θροῦν καθίστατο ὡς καί σφίσι ποιητέον τοῦτο, νομίσαντες πλέον τέ τι εἰδότας μεταστῆναι αὐτούς καί τούς λακεδαιμονίους ἅμα δι' ὀργῆς ἔχοντες, ἐν ἄλλοις τε καί ὅτι ἐν ταῖς σπονδαῖς ταῖς ἀττικαῖς ἐγέγραπτο εὔορκον εἶναι προσθεῖναι καί ἀφελεῖν ὅτι ἄν ἀμφοῖν τοῖν πολέοιν δοκῇ, λακεδαιμονίοις καί ἀθηναίοις. τοῦτο γάρ τό γράμμα μάλιστα τήν πελοπόννησον διεθορύβει καί ἐς ὑποψίαν καθίστη μή μετά ἀθηναίων σφᾶς βούλωνται λακεδαιμόνιοι δουλώσασθαι: δίκαιον γάρ εἶναι πᾶσι τοῖς ξυμμάχοις γεγράφθαι τήν μετάθεσιν. ὥστε φοβούμενοι οἱ πολλοί ὥρμηντο πρός τούς ἀργείους καί αὐτοί ἕκαστοι ξυμμαχίαν ποιεῖσθαι. λακεδαιμόνιοι δέ αἰσθόμενοι τόν θροῦν τοῦτον ἐν τῇ πελοποννήσῳ καθεστῶτα καί τούς κορινθίους διδασκάλους τε γενομένους καί αὐτούς μέλλοντας σπείσεσθαι πρός τό ἄργος, πέμπουσι πρέσβεις ἐς τήν κόρινθον βουλόμενοι προκαταλαβεῖν τό μέλλον, καί ᾐτιῶντο τήν τε ἐσήγησιν τοῦ παντός καί εἰ ἀργείοις σφῶν ἀποστάντες ξύμμαχοι ἔσονται, παραβήσεσθαί τε ἔφασαν αὐτούς τούς ὅρκους, καί ἤδη ἀδικεῖν ὅτι οὐ δέχονται τάς ἀθηναίων σπονδάς, εἰρημένον κύριον εἶναι ὅτι ἄν τό πλῆθος τῶν ξυμμάχων ψηφίσηται, ἤν μή τι θεῶν ἤ ἡρώων κώλυμα ᾖ. κορίνθιοι δέ παρόντων σφίσι τῶν ξυμμάχων ὅσοι οὐδ' αὐτοί ἐδέξαντο τάς σπονδάς (παρεκάλεσαν δέ αὐτούς αὐτοί πρότερον), ἀντέλεγον τοῖς λακεδαιμονίοις, ἅ μέν ἠδικοῦντο οὐ δηλοῦντες ἄντικρυς, ὅτι οὔτε σόλλιον σφίσιν ἀπέλαβον παρ' ἀθηναίων οὔτε ἀνακτόριον εἴ τέ τι ἄλλο ἐνόμιζον ἐλασσοῦσθαι, πρόσχημα δέ ποιούμενοι τούς ἐπί θρᾴκης μή προδώσειν: ὀμόσαι γάρ αὐτοῖς ὅρκους ἰδίᾳ τε, ὅτε μετά ποτειδεατῶν τό πρῶτον ἀφίσταντο, καί ἄλλους ὕστερον. οὔκουν παραβαίνειν τούς τῶν ξυμμάχων ὅρκους ἔφασαν οὐκ ἐσιόντες ἐς τάς τῶν ἀθηναίων σπονδάς: θεῶν γάρ πίστεις ὀμόσαντες ἐκείνοις οὐκ ἄν εὐορκεῖν προδιδόντες αὐτούς. εἰρῆσθαι δ' ὅτι ’ἤν μή θεῶν ἤ ἡρώων κώλυμα ᾖ:‘ φαίνεσθαι οὖν σφίσι κώλυμα θεῖον τοῦτο. καί περί μέν τῶν παλαιῶν ὅρκων τοσαῦτα εἶπον, περί δέ τῆς ἀργείων ξυμμαχίας μετά τῶν φίλων βουλευσάμενοι ποιήσειν ὅτι ἄν δίκαιον ᾖ. καί οἱ μέν λακεδαιμονίων πρέσβεις ἀνεχώρησαν ἐπ' οἴκου: ἔτυχον δέ παρόντες ἐν κορίνθῳ καί ἀργείων πρέσβεις, οἵ ἐκέλευον τούς κορινθίους ἰέναι ἐς τήν ξυμμαχίαν καί μή μέλλειν: οἱ δέ ἐς τόν ὕστερον ξύλλογον αὐτοῖς τόν παρά σφίσι προεῖπον ἥκειν. ἦλθε δέ καί ἠλείων πρεσβεία εὐθύς καί ἐποιήσατο πρός κορινθίους ξυμμαχίαν πρῶτον, ἔπειτα ἐκεῖθεν ἐς ἄργος ἐλθόντες, καθάπερ προείρητο, ἀργείων ξύμμαχοι ἐγένοντο. διαφερόμενοι γάρ ἐτύγχανον τοῖς λακεδαιμονίοις περί λεπρέου. πολέμου γάρ γενομένου ποτέ πρός ἀρκάδων τινάς λεπρεάταις καί ἠλείων παρακληθέντων ὑπό λεπρεατῶν ἐς ξυμμαχίαν ἐπί τῇ ἡμισείᾳ τῆς γῆς καί λυσάντων τόν πόλεμον ἠλεῖοι τήν γῆν νεμομένοις αὐτοῖς τοῖς λεπρεάταις τάλαντον ἔταξαν τῷ διί τῷ ὀλυμπίῳ ἀποφέρειν. καί μέχρι μέν τοῦ ἀττικοῦ πολέμου ἀπέφερον, ἔπειτα παυσαμένων διά πρόφασιν τοῦ πολέμου οἱ ἠλεῖοι ἐπηνάγκαζον, οἱ δ' ἐτράποντο πρός τούς λακεδαιμονίους. καί δίκης λακεδαιμονίοις ἐπιτραπείσης ὑποτοπήσαντες οἱ ἠλεῖοι μή ἴσον ἕξειν ἀνέντες τήν ἐπιτροπήν λεπρεατῶν τήν γῆν ἔτεμον. οἱ δέ λακεδαιμόνιοι οὐδέν ἧσσον ἐδίκασαν αὐτονόμους εἶναι λεπρεάτας καί ἀδικεῖν ἠλείους, καί ὡς οὐκ ἐμμεινάντων τῇ ἐπιτροπῇ φρουράν ὁπλιτῶν ἐσέπεμψαν ἐς λέπρεον. οἱ δέ ἠλεῖοι νομίζοντες πόλιν σφῶν ἀφεστηκυῖαν δέξασθαι τούς λακεδαιμονίους καί τήν ξυνθήκην προφέροντες ἐν ᾗ εἴρητο, ἅ ἔχοντες ἐς τόν ἀττικόν πόλεμον καθίσταντό τινες, ταῦτα ἔχοντας καί ἐξελθεῖν, ὡς οὐκ ἴσον ἔχοντες ἀφίστανται πρός τούς ἀργείους, καί τήν ξυμμαχίαν, ὥσπερ προείρητο, καί οὗτοι ἐποιήσαντο. ἐγένοντο δέ καί οἱ κορίνθιοι εὐθύς μετ' ἐκείνους καί οἱ ἐπί θρᾴκης χαλκιδῆς ἀργείων ξύμμαχοι. βοιωτοί δέ καί μεγαρῆς τό αὐτό λέγοντες ἡσύχαζον, περιορώμενοι ὑπό τῶν λακεδαιμονίων καί νομίζοντες σφίσι τήν ἀργείων δημοκρατίαν αὐτοῖς ὀλιγαρχουμένοις ἧσσον ξύμφορον εἶναι τῆς λακεδαιμονίων πολιτείας. περί δέ τούς αὐτούς χρόνους τοῦ θέρους τούτου σκιω ναίους μέν ἀθηναῖοι ἐκπολιορκήσαντες ἀπέκτειναν τούς ἡβῶντας, παῖδας δέ καί γυναῖκας ἠνδραπόδισαν, καί τήν γῆν πλαταιεῦσιν ἔδοσαν νέμεσθαι, δηλίους δέ κατήγαγον πάλιν ἐς δῆλον, ἐνθυμούμενοι τάς τε ἐν ταῖς μάχαις ξυμφοράς καί τοῦ ἐν δελφοῖς θεοῦ χρήσαντος. καί φωκῆς καί λοκροί ἤρξαντο πολεμεῖν. καί κορίνθιοι καί ἀργεῖοι ἤδη ξύμμαχοι ὄντες ἔρχονται ἐς τεγέαν ἀποστήσοντες λακεδαιμονίων, ὁρῶντες μέγα μέρος ὄν καί, εἰ σφίσι προσγένοιτο, νομίζοντες ἅπασαν ἄν ἔχειν πελοπόννησον. ὡς δέ οὐδέν ἄν ἔφασαν ἐναντιωθῆναι οἱ τεγεᾶται λακεδαιμονίοις, οἱ κορίνθιοι μέχρι τούτου προθύμως πράσσοντες ἀνεῖσαν τῆς φιλονικίας καί ὠρρώδησαν μή οὐδείς σφίσιν ἔτι τῶν ἄλλων προσχωρῇ. ὅμως δέ ἐλθόντες ἐς τούς βοιωτούς ἐδέοντο σφῶν τε καί ἀργείων γίγνεσθαι ξυμμάχους καί τἆλλα κοινῇ πράσσειν: τάς τε δεχημέρους ἐπισπονδάς, αἵ ἦσαν ἀθηναίοις καί βοιωτοῖς πρός ἀλλήλους οὐ πολλῷ ὕστερον γενόμεναι [τούτων] τῶν πεντηκοντουτίδων σπονδῶν, ἐκέλευον οἱ κορίνθιοι τούς βοιωτούς ἀκολουθήσαντας ἀθήναζε καί σφίσι ποιῆσαι, [ὥσπερ βοιωτοί εἶχον,] μή δεχομένων δέ ἀθηναίων ἀπειπεῖν τήν ἐκεχειρίαν καί τό λοιπόν μή σπένδεσθαι ἄνευ αὐτῶν. βοιωτοί δέ δεομένων τῶν κορινθίων περί μέν τῆς ἀργείων ξυμμαχίας ἐπισχεῖν αὐτούς ἐκέλευον, ἐλθόντες δέ ἀθήναζε μετά κορινθίων οὐχ ηὕροντο τάς δεχημέρους σπονδάς, ἀλλ' ἀπεκρίναντο οἱ ἀθηναῖοι κορινθίοις εἶναι σπονδάς, εἴπερ λακεδαιμονίων εἰσί ξύμμαχοι. βοιωτοί μέν οὖν οὐδέν μᾶλλον ἀπεῖπον τάς δεχημέρους, ἀξιούντων καί αἰτιωμένων κορινθίων ξυνθέσθαι σφίσιν: κορινθίοις δέ ἀνοκωχή ἄσπονδος ἦν πρός ἀθηναίους. λακεδαιμόνιοι δέ τοῦ αὐτοῦ θέρους πανδημεί ἐστράτευσαν, πλειστοάνακτος τοῦ παυσανίου λακεδαιμονίων βασιλέως ἡγουμένου, τῆς ἀρκαδίας ἐς παρρασίους, μαντινέων ὑπηκόους ὄντας, κατά στάσιν ἐπικαλεσαμένων σφᾶς, ἅμα δέ καί τό ἐν κυψέλοις τεῖχος ἀναιρήσοντες, ἤν δύνωνται, ὅ ἐτείχισαν μαντινῆς καί αὐτοί ἐφρούρουν, ἐν τῇ παρρασικῇ κείμενον ἐπί τῇ σκιρίτιδι τῆς λακωνικῆς. καί οἱ μέν λακεδαιμόνιοι τήν γῆν τῶν παρρασίων ἐδῄουν, οἱ δέ μαντινῆς τήν πόλιν ἀργείοις φύλαξι παραδόντες αὐτοί τήν ξυμμαχίδα ἐφρούρουν: ἀδύνατοι δ' ὄντες διασῶσαι τό τε ἐν κυψέλοις τεῖχος καί τάς ἐν παρρασίοις πόλεις ἀπῆλθον. λακεδαιμόνιοι δέ τούς τε παρρασίους αὐτονόμους ποιήσαντες καί τό τεῖχος καθελόντες ἀνεχώρησαν ἐπ' οἴκου. καί τοῦ αὐτοῦ θέρους ἤδη ἡκόντων αὐτοῖς τῶν ἀπό θρᾴκης μετά βρασίδου ἐξελθόντων στρατιωτῶν, οὕς ὁ κλεαρίδας μετά τάς σπονδάς ἐκόμισεν, οἱ λακεδαιμόνιοι ἐψηφίσαντο τούς μέν μετά βρασίδου εἵλωτας μαχεσαμένους ἐλευθέρους εἶναι καί οἰκεῖν ὅπου ἄν βούλωνται, καί ὕστερον οὐ πολλῷ αὐτούς μετά τῶν νεοδαμώδων ἐς λέπρεον κατέστησαν, κείμενον ἐπί τῆς λακωνικῆς καί τῆς ἠλείας, ὄντες ἤδη διάφοροι ἠλείοις: τούς δ' ἐκ τῆς νήσου ληφθέντας σφῶν καί τά ὅπλα παραδόντας, δείσαντες μή τι διά τήν ξυμφοράν νομίσαντες ἐλασσωθήσεσθαι καί ὄντες ἐπίτιμοι νεωτερίσωσιν, ἤδη καί ἀρχάς τινας ἔχοντας ἀτίμους ἐποίησαν, ἀτιμίαν δέ τοιάνδε ὥστε μήτε ἄρχειν μήτε πριαμένους τι ἤ πωλοῦντας κυρίους εἶναι. ὕστερον δέ αὖθις χρόνῳ ἐπίτιμοι ἐγένοντο. τοῦ δ' αὐτοῦ θέρους καί θυσσόν τήν ἐν τῇ ἄθω ἀκτῇ διῆς εἷλον, ἀθηναίων οὖσαν ξύμμαχον. καί τό θέρος τοῦτο πᾶν ἐπιμειξίαι μέν ἦσαν τοῖς ἀθηναίοις καί πελοποννησίοις, ὑπώπτευον δέ ἀλλήλους εὐθύς μετά τάς σπονδάς οἵ τε ἀθηναῖοι καί οἱ λακεδαιμόνιοι κατά τήν τῶν χωρίων ἀλλήλοις οὐκ ἀπόδοσιν. τήν γάρ ἀμφίπολιν πρότεροι λαχόντες οἱ λακεδαιμόνιοι ἀποδιδόναι καί τἆλλα οὐκ ἀπεδεδώκεσαν, οὐδέ τούς ἐπί θρᾴκης παρεῖχον ξυμμάχους τάς σπονδάς δεχομένους οὐδέ βοιωτούς οὐδέ κορινθίους, λέγοντες αἰεί ὡς μετ' ἀθηναίων τούτους, ἤν μή 'θέλωσι, κοινῇ ἀναγκάσουσιν: χρόνους τε προύθεντο ἄνευ ξυγγραφῆς ἐν οἷς χρῆν τούς μή ἐσιόντας ἀμφοτέροις πολεμίους εἶναι. τούτων οὖν ὁρῶντες οἱ ἀθηναῖοι οὐδέν ἔργῳ γιγνόμενον ὑπώπτευον τούς λακεδαιμονίους μηδέν δίκαιον διανοεῖσθαι, ὥστε οὔτε πύλον ἀπαιτούντων αὐτῶν ἀπεδίδοσαν, ἀλλά καί τούς ἐκ τῆς νήσου δεσμώτας μετεμέλοντο ἀποδεδωκότες, τά τε ἄλλα χωρία εἶχον, μένοντες ἕως σφίσι κἀκεῖνοι ποιήσειαν τά εἰρημένα. λακεδαιμόνιοι δέ τά μέν δυνατά ἔφασαν πεποιηκέναι: τούς γάρ παρά σφίσι δεσμώτας ὄντας ἀθηναίων ἀποδοῦναι καί τούς ἐπί θρᾴκης στρατιώτας ἀπαγαγεῖν καί εἴ του ἄλλου ἐγκρατεῖς ἦσαν: ἀμφιπόλεως δέ οὐκ ἔφασαν κρατεῖν ὥστε παραδοῦναι, βοιωτούς δέ πειράσεσθαι καί κορινθίους ἐς τάς σπονδάς ἐσαγαγεῖν καί πάνακτον ἀπολαβεῖν καί ἀθηναίων ὅσοι ἦσαν ἐν βοιωτοῖς αἰχμάλωτοι κομιεῖν. πύλον μέντοι ἠξίουν σφίσιν ἀποδοῦναι: εἰ δέ μή, μεσσηνίους γε καί τούς εἵλωτας ἐξαγαγεῖν, ὥσπερ καί αὐτοί τούς ἀπό θρᾴκης, ἀθηναίους δέ φρουρεῖν τό χωρίον αὐτούς, εἰ βούλονται. πολλάκις δέ καί πολλῶν λόγων γενομένων ἐν τῷ θέρει τούτῳ ἔπεισαν τούς ἀθηναίους ὥστε ἐξαγαγεῖν ἐκ πύλου μεσσηνίους καί τούς ἄλλους εἵλωτάς τε καί ὅσοι ηὐτομολήκεσαν ἐκ τῆς λακωνικῆς: καί κατῴκισαν αὐτούς ἐν κρανίοις τῆς κεφαλληνίας. τό μέν οὖν θέρος τοῦτο ἡσυχία ἦν καί ἔφοδοι παρ' ἀλλήλους. τοῦ δ' ἐπιγιγνομένου χειμῶνος (ἔτυχον γάρ ἔφοροι ἕτεροι καί οὐκ ἐφ' ὧν αἱ σπονδαί ἐγένοντο ἄρχοντες ἤδη, καί τινες αὐτῶν καί ἐναντίοι <ταῖς> σπονδαῖς) ἐλθουσῶν πρεσβειῶν ἀπό τῆς ξυμμαχίδος καί παρόντων ἀθηναίων καί βοιωτῶν καί κορινθίων καί πολλά ἐν ἀλλήλοις εἰπόντων καί οὐδέν ξυμβάντων, ὡς ἀπῇσαν ἐπ' οἴκου, τοῖς βοιωτοῖς καί κορινθίοις κλεόβουλος καί ξενάρης, οὗτοι οἵπερ τῶν ἐφόρων ἐβούλοντο μάλιστα διαλῦσαι τάς σπονδάς, λόγους ποιοῦνται ἰδίους, παραινοῦντες ὅτι μάλιστα ταῦτά τε γιγνώσκειν καί πειρᾶσθαι βοιωτούς, ἀργείων γενομένους πρῶτον αὐτούς ξυμμάχους, αὖθις μετά βοιωτῶν ἀργείους λακεδαιμονίοις ποιῆσαι ξυμμάχους (οὕτω γάρ ἥκιστ' ἄν ἀναγκασθῆναι βοιωτούς ἐς τάς ἀττικάς σπονδάς ἐσελθεῖν: ἑλέσθαι γάρ λακεδαιμονίους πρό τῆς ἀθηναίων ἔχθρας καί διαλύσεως τῶν σπονδῶν ἀργείους σφίσι φίλους καί ξυμμάχους γενέσθαι: τό γάρ ἄργος αἰεί ἠπίσταντο ἐπιθυμοῦντας τούς λακεδαιμονίους καλῶς σφίσι φίλιον γενέσθαι), ἡγούμενοι τόν ἔξω πελοποννήσου πόλεμον ῥᾴω ἄν εἶναι. τό μέντοι πάνακτον ἐδέοντο βοιωτούς ὅπως παραδώσουσι λακεδαιμονίοις, ἵνα ἀντ' αὐτοῦ πύλον, ἤν δύνωνται, ἀπολαβόντες ῥᾷον καθιστῶνται ἀθηναίοις ἐς πόλεμον. καί οἱ μέν βοιωτοί καί κορίνθιοι ταῦτα ἐπεσταλμένοι ἀπό τε τοῦ ξενάρους καί κλεοβούλου καί ὅσοι φίλοι ἦσαν αὐτοῖς τῶν λακεδαιμονίων ὥστε ἀπαγγεῖλαι ἐπί τά κοινά, ἑκάτεροι ἀνεχώρουν. ἀργείων δέ δύο ἄνδρες τῆς ἀρχῆς τῆς μεγίστης ἐπετήρουν ἀπιόντας αὐτούς καθ' ὁδόν καί ξυγγενόμενοι ἐς λόγους ἦλθον, εἴ πως οἱ βοιωτοί σφίσι ξύμμαχοι γένοιντο ὥσπερ κορίνθιοι καί ἠλεῖοι καί μαντινῆς: νομίζειν γάρ ἄν τούτου προχωρήσαντος ῥᾳδίως ἤδη καί πολεμεῖν καί σπένδεσθαι καί πρός λακεδαιμονίους, εἰ βούλοιντο, κοινῷ λόγῳ χρωμένους, καί εἴ τινα πρός ἄλλον δέοι. τοῖς δέ τῶν βοιωτῶν πρέσβεσιν ἀκούουσιν ἤρεσκεν: κατά τύχην γάρ ἐδέοντο τούτων ὧνπερ καί οἱ ἐκ τῆς λακεδαίμονος αὐτοῖς φίλοι ἐπεστάλκεσαν. καί οἱ τῶν ἀργείων ἄνδρες ὡς ᾔσθοντο αὐτούς δεχομένους τόν λόγον, εἰπόντες ὅτι πρέσβεις πέμψουσιν ἐς βοιωτούς ἀπῆλθον. ἀφικόμενοι δέ οἱ βοιωτοί ἀπήγγειλαν τοῖς βοιωτάρχαις τά τε ἐκ τῆς λακεδαίμονος καί τά ἀπό τῶν ξυγγενομένων ἀργείων: καί οἱ βοιωτάρχαι ἠρέσκοντό τε καί πολλῷ προθυμότεροι ἦσαν, ὅτι ἀμφοτέρωθεν ξυνεβεβήκει αὐτοῖς τούς τε φίλους τῶν λακεδαιμονίων τῶν αὐτῶν δεῖσθαι καί τούς ἀργείους ἐς τά ὁμοῖα σπεύδειν. καί οὐ πολλῷ ὕστερον πρέσβεις παρῆσαν ἀργείων τά εἰρημένα προκαλούμενοι: καί αὐτούς ἀπέπεμψαν ἐπαινέσαντες τούς λόγους οἱ βοιωτάρχαι καί πρέσβεις ὑποσχόμενοι ἀποστελεῖν περί τῆς ξυμμαχίας ἐς ἄργος. ἐν δέ τούτῳ ἐδόκει πρῶτον τοῖς βοιωτάρχαις καί κορινθίοις καί μεγαρεῦσι καί τοῖς ἀπό θρᾴκης πρέσβεσιν ὀμόσαι ὅρκους ἀλλήλοις ἦ μήν ἔν τε τῷ παρατυχόντι ἀμυνεῖν τῷ δεομένῳ καί μή πολεμήσειν τῳ μηδέ ξυμβήσεσθαι ἄνευ κοινῆς γνώμης, καί οὕτως ἤδη τούς βοιωτούς καί μεγαρέας (τό γάρ αὐτό ἐποίουν) πρός τούς ἀργείους σπένδεσθαι. πρίν δέ τούς ὅρκους γενέσθαι οἱ βοιωτάρχαι ἐκοίνωσαν ταῖς τέσσαρσι βουλαῖς τῶν βοιωτῶν ταῦτα, αἵπερ ἅπαν τό κῦρος ἔχουσιν, καί παρῄνουν γενέσθαι ὅρκους ταῖς πόλεσιν, ὅσαι βούλονται ἐπ' ὠφελίᾳ σφίσι ξυνομνύναι. οἱ δ' ἐν ταῖς βουλαῖς τῶν βοιωτῶν ὄντες οὐ προσδέχονται τόν λόγον, δεδιότες μή ἐναντία λακεδαιμονίοις ποιήσωσι, τοῖς ἐκείνων ἀφεστῶσι κορινθίοις ξυνομνύντες: οὐ γάρ εἶπον αὐτοῖς οἱ βοιωτάρχαι τά ἐκ τῆς λακεδαίμονος, ὅτι τῶν τε ἐφόρων κλεόβουλος καί ξενάρης καί οἱ φίλοι παραινοῦσιν ἀργείων πρῶτον καί κορινθίων γενομένους ξυμμάχους ὕστερον μετά τῶν λακεδαιμονίων γίγνεσθαι, οἰόμενοι τήν βουλήν, κἄν μή εἴπωσιν, οὐκ ἄλλα ψηφιεῖσθαι ἤ ἅ σφίσι προδιαγνόντες παραινοῦσιν. ὡς δέ ἀντέστη τό πρᾶγμα, οἱ μέν κορίνθιοι καί οἱ ἀπό θρᾴκης πρέσβεις ἄπρακτοι ἀπῆλθον, οἱ δέ βοιωτάρχαι μέλλοντες πρότερον, εἰ ταῦτα ἔπεισαν, καί τήν ξυμμαχίαν πειράσεσθαι πρός ἀργείους ποιεῖν, οὐκέτι ἐσήνεγκαν περί ἀργείων ἐς τάς βουλάς, οὐδέ ἐς τό ἄργος τούς πρέσβεις οὕς ὑπέσχοντο ἔπεμπον, ἀμέλεια δέ τις ἐνῆν καί διατριβή τῶν πάντων. καί ἐν τῷ αὐτῷ χειμῶνι τούτῳ μηκύβερναν ὀλύνθιοι, ἀθηναίων φρουρούντων, ἐπιδραμόντες εἷλον. μετά δέ ταῦτα (ἐγίγνοντο γάρ αἰεί λόγοι τοῖς τε ἀθηναίοις καί λακεδαιμονίοις περί ὧν εἶχον ἀλλήλων) ἐλπίζοντες οἱ λακεδαιμόνιοι, εἰ πάνακτον ἀθηναῖοι παρά βοιωτῶν ἀπολάβοιεν, κομίσασθαι ἄν αὐτοί πύλον, ἦλθον ἐς τούς βοιωτούς πρεσβευόμενοι καί ἐδέοντο σφίσι πάνακτόν τε καί τούς ἀθηναίων δεσμώτας παραδοῦναι, ἵνα ἀντ' αὐτῶν πύλον κομίσωνται. οἱ δέ βοιωτοί οὐκ ἔφασαν ἀποδώσειν, ἤν μή σφίσι ξυμμαχίαν ἰδίαν ποιήσωνται ὥσπερ ἀθηναίοις. λακεδαιμόνιοι δέ εἰδότες μέν ὅτι ἀδικήσουσιν ἀθηναίους, εἰρημένον ἄνευ ἀλλήλων μήτε σπένδεσθαί τῳ μήτε πολεμεῖν, βουλόμενοι δέ τό πάνακτον παραλαβεῖν ὡς τήν πύλον ἀντ' αὐτοῦ κομιούμενοι, καί ἅμα τῶν ξυγχέαι σπευδόντων τάς σπονδάς προθυμουμένων τά ἐς βοιωτούς, ἐποιήσαντο τήν ξυμμαχίαν τοῦ χειμῶνος τελευτῶντος ἤδη καί πρός ἔαρ: καί τό πάνακτον εὐθύς καθῃρεῖτο. καί ἑνδέκατον ἔτος τῷ πολέμῳ ἐτελεύτα. ἅμα δέ τῷ ἦρι εὐθύς τοῦ ἐπιγιγνομένου θέρους οἱ ἀργεῖοι, ὡς οἵ τε πρέσβεις τῶν βοιωτῶν οὕς ἔφασαν πέμψειν οὐχ ἧκον τό τε πάνακτον ᾔσθοντο καθαιρούμενον καί ξυμμαχίαν ἰδίαν γεγενημένην τοῖς βοιωτοῖς πρός τούς λακεδαιμονίους, ἔδεισαν μή μονωθῶσι καί ἐς λακεδαιμονίους πᾶσα ἡ ξυμμαχία χωρήσῃ: τούς γάρ βοιωτούς ᾤοντο πεπεῖσθαι ὑπό λακεδαιμονίων τό τε πάνακτον καθελεῖν καί ἐς τάς ἀθηναίων σπονδάς ἐσιέναι, τούς τε ἀθηναίους εἰδέναι ταῦτα, ὥστε οὐδέ πρός ἀθηναίους ἔτι σφίσιν εἶναι ξυμμαχίαν ποιήσασθαι, πρότερον ἐλπίζοντες ἐκ τῶν διαφορῶν, εἰ μή μείνειαν αὐτοῖς αἱ πρός λακεδαιμονίους σπονδαί, τοῖς γοῦν ἀθηναίοις ξύμμαχοι ἔσεσθαι. ἀποροῦντες οὖν ταῦτα οἱ ἀργεῖοι, καί φοβούμενοι μή λακεδαιμονίοις καί τεγεάταις, βοιωτοῖς καί ἀθηναίοις ἅμα πολεμῶσι, πρότερον οὐ δεχόμενοι τάς λακεδαιμονίων σπονδάς, ἀλλ' ἐν φρονήματι ὄντες τῆς πελοποννήσου ἡγήσεσθαι, ἔπεμπον ὡς ἐδύναντο τάχιστα ἐς τήν λακεδαίμονα πρέσβεις εὔστροφον καί αἴσωνα, οἵ ἐδόκουν προσφιλέστατοι αὐτοῖς εἶναι, ἡγούμενοι ἐκ τῶν παρόντων κράτιστα πρός λακεδαιμονίους σπονδάς ποιησάμενοι, ὅπῃ ἄν ξυγχωρῇ, ἡσυχίαν ἔχειν. καί οἱ πρέσβεις ἀφικόμενοι αὐτῶν λόγους ἐποιοῦντο πρός τούς λακεδαιμονίους ἐφ' ᾧ ἄν σφίσιν αἱ σπονδαί γίγνοιντο. καί τό μέν πρῶτον οἱ ἀργεῖοι ἠξίουν δίκης ἐπιτροπήν σφίσι γενέσθαι ἤ ἐς πόλιν τινά ἤ ἰδιώτην περί τῆς κυνουρίας γῆς, ἧς αἰεί πέρι διαφέρονται μεθορίας οὔσης (ἔχει δέ ἐν αὑτῇ θυρέαν καί ἀνθήνην πόλιν, νέμονται δ' αὐτήν λακεδαιμόνιοι): ἔπειτα δ' οὐκ ἐώντων λακεδαιμονίων μεμνῆσθαι περί αὐτῆς, ἀλλ', εἰ βούλονται σπένδεσθαι ὥσπερ πρότερον, ἑτοῖμοι εἶναι, οἱ ἀργεῖοι πρέσβεις τάδε ὅμως ἐπηγάγοντο τούς λακεδαιμονίους ξυγχωρῆσαι, ἐν μέν τῷ παρόντι σπονδάς ποιήσασθαι ἔτη πεντήκοντα, ἐξεῖναι δ' ὁποτεροισοῦν προκαλεσαμένοις, μήτε νόσου οὔσης μήτε πολέμου λακεδαίμονι καί ἄργει, διαμάχεσθαι περί τῆς γῆς ταύτης, ὥσπερ καί πρότερόν ποτε ὅτε αὐτοί ἑκάτεροι ἠξίωσαν νικᾶν, διώκειν δέ μή ἐξεῖναι περαιτέρω τῶν πρός ἄργος καί λακεδαίμονα ὅρων. τοῖς δέ λακεδαιμονίοις τό μέν πρῶτον ἐδόκει μωρία εἶναι ταῦτα, ἔπειτα (ἐπεθύμουν γάρ τό ἄργος πάντως φίλιον ἔχειν) ξυνεχώρησαν ἐφ' οἷς ἠξίουν καί ξυνεγράψαντο. ἐκέλευον δ' οἱ λακεδαιμόνιοι, πρίν τέλος τι αὐτῶν ἔχειν, ἐς τό ἄργος πρῶτον ἐπαναχωρήσαντας αὐτούς δεῖξαι τῷ πλήθει, καί ἤν ἀρέσκοντα ᾖ, ἥκειν ἐς τά ὑακίνθια τούς ὅρκους ποιησομένους. καί οἱ μέν ἀνεχώρησαν: ἐν δέ τῷ χρόνῳ τούτῳ ᾧ οἱ ἀργεῖοι ταῦτα ἔπρασσον, οἱ πρέσβεις τῶν λακεδαιμονίων ἀνδρομένης καί φαίδιμος καί ἀντιμενίδας, οὕς ἔδει τό πάνακτον καί τούς ἄνδρας τούς παρά βοιωτῶν παραλαβόντας ἀθηναίοις ἀποδοῦναι, τό μέν πάνακτον ὑπό τῶν βοιωτῶν αὐτῶν καθῃρημένον ηὗρον, ἐπί προφάσει ὡς ἦσάν ποτε ἀθηναίοις καί βοιωτοῖς ἐκ διαφορᾶς περί αὐτοῦ ὅρκοι παλαιοί μηδετέρους οἰκεῖν τό χωρίον, ἀλλά κοινῇ νέμειν, τούς δ' ἄνδρας οὕς εἶχον αἰχμαλώτους βοιωτοί ἀθηναίων παραλαβόντες οἱ περί τόν ἀνδρομένη ἐκόμισαν τοῖς ἀθηναίοις καί ἀπέδοσαν, τοῦ τε πανάκτου τήν καθαίρεσιν ἔλεγον αὐτοῖς, νομίζοντες καί τοῦτο ἀποδιδόναι: πολέμιον γάρ οὐκέτι ἐν αὐτῷ ἀθηναίοις οἰκήσειν οὐδένα. λεγομένων δέ τούτων οἱ ἀθηναῖοι δεινά ἐποίουν, νομίζοντες ἀδικεῖσθαι ὑπό λακεδαιμονίων τοῦ τε πανάκτου τῇ καθαιρέσει, ὅ ἔδει ὀρθόν παραδοῦναι, καί πυνθανόμενοι ὅτι καί βοιωτοῖς ἰδίᾳ ξυμμαχίαν πεποίηνται, φάσκοντες πρότερον κοινῇ τούς μή δεχομένους τάς σπονδάς προσαναγκάσειν. τά τε ἄλλα ἐσκόπουν ὅσα ἐξελελοίπεσαν τῆς ξυνθήκης καί ἐνόμιζον ἐξηπατῆσθαι, ὥστε χαλεπῶς πρός τούς πρέσβεις ἀποκρινάμενοι ἀπέπεμψαν. κατά τοιαύτην δή διαφοράν ὄντων τῶν λακεδαιμονίων πρός τούς ἀθηναίους, οἱ ἐν ταῖς ἀθήναις αὖ βουλόμενοι λῦσαι τάς σπονδάς εὐθύς ἐνέκειντο. ἦσαν δέ ἄλλοι τε καί ἀλκιβιάδης ὁ κλεινίου, ἀνήρ ἡλικίᾳ μέν ἔτι τότε ὤν νέος ὡς ἐν ἄλλῃ πόλει, ἀξιώματι δέ προγόνων τιμώμενος: ᾧ ἐδόκει μέν καί ἄμεινον εἶναι πρός τούς ἀργείους μᾶλλον χωρεῖν, οὐ μέντοι ἀλλά καί φρονήματι φιλονικῶν ἠναντιοῦτο, ὅτι λακεδαιμόνιοι διά νικίου καί λάχητος ἔπραξαν τάς σπονδάς, ἑαυτόν κατά τε τήν νεότητα ὑπεριδόντες καί κατά τήν παλαιάν προξενίαν ποτέ οὖσαν οὐ τιμήσαντες, ἥν τοῦ πάππου ἀπειπόντος αὐτός τούς ἐκ τῆς νήσου αὐτῶν αἰχμαλώτους θεραπεύων διενοεῖτο ἀνανεώσασθαι. πανταχόθεν τε νομίζων ἐλασσοῦσθαι τό τε πρῶτον ἀντεῖπεν, οὐ βεβαίους φάσκων εἶναι λακεδαιμονίους, ἀλλ' ἵνα ἀργείους σφίσι σπεισάμενοι ἐξέλωσι καί αὖθις ἐπ' ἀθηναίους μόνους ἴωσι, τούτου ἕνεκα σπένδεσθαι αὐτούς, καί τότε, ἐπειδή ἡ διαφορά ἐγεγένητο, πέμπει εὐθύς ἐς ἄργος ἰδίᾳ, κελεύων ὡς τάχιστα ἐπί τήν ξυμμαχίαν προκαλουμένους ἥκειν μετά μαντινέων καί ἠλείων, ὡς καιροῦ ὄντος καί αὐτός ξυμπράξων τά μάλιστα. οἱ δέ ἀργεῖοι ἀκούσαντες τῆς τε ἀγγελίας καί ἐπειδή ἔγνωσαν οὐ μετ' ἀθηναίων πραχθεῖσαν τήν τῶν βοιωτῶν ξυμμαχίαν, ἀλλ' ἐς διαφοράν μεγάλην καθεστῶτας αὐτούς πρός τούς λακεδαιμονίους, τῶν μέν ἐν λακεδαίμονι πρέσβεων, οἵ σφίσι περί τῶν σπονδῶν ἔτυχον ἀπόντες, ἠμέλουν, πρός δέ τούς ἀθηναίους μᾶλλον τήν γνώμην εἶχον, νομίζοντες πόλιν τε σφίσι φιλίαν ἀπό παλαιοῦ καί δημοκρατουμένην ὥσπερ καί αὐτοί καί δύναμιν μεγάλην ἔχουσαν τήν κατά θάλασσαν ξυμπολεμήσειν σφίσιν, ἤν καθιστῶνται ἐς πόλεμον. ἔπεμπον οὖν εὐθύς πρέσβεις ὡς τούς ἀθηναίους περί τῆς ξυμμαχίας: ξυνεπρεσβεύοντο δέ καί ἠλεῖοι καί μαντινῆς. ἀφίκοντο δέ καί λακεδαιμονίων πρέσβεις κατά τάχος, δοκοῦντες ἐπιτήδειοι εἶναι τοῖς ἀθηναίοις, φιλοχαρίδας καί λέων καί ἔνδιος, δείσαντες μή τήν τε ξυμμαχίαν ὀργιζόμενοι πρός τούς ἀργείους ποιήσωνται, καί ἅμα πύλον ἀπαιτήσοντες ἀντί πανάκτου καί περί τῆς βοιωτῶν ξυμμαχίας ἀπολογησόμενοι, ὡς οὐκ ἐπί κακῷ τῶν ἀθηναίων ἐποιήσαντο. καί λέγοντες ἐν τῇ βουλῇ περί τε τούτων καί ὡς αὐτοκρά τορες ἥκουσι περί πάντων ξυμβῆναι τῶν διαφόρων, τόν ἀλκιβιάδην ἐφόβουν μή καί, ἤν ἐς τόν δῆμον ταῦτα λέγωσιν, ἐπαγάγωνται τό πλῆθος καί ἀπωσθῇ ἡ ἀργείων ξυμμαχία. μηχανᾶται δέ πρός αὐτούς τοιόνδε τι ὁ ἀλκιβιάδης: τούς λακεδαιμονίους πείθει πίστιν αὐτοῖς δούς, ἤν μή ὁμολογήσωσιν ἐν τῷ δήμῳ αὐτοκράτορες ἥκειν, πύλον τε αὐτοῖς ἀποδώσειν (πείσειν γάρ αὐτός ἀθηναίους, ὥσπερ καί νῦν ἀντιλέγειν) καί τἆλλα ξυναλλάξειν. βουλόμενος δέ αὐτούς νικίου τε ἀποστῆσαι ταῦτα ἔπρασσε καί ὅπως ἐν τῷ δήμῳ διαβαλών αὐτούς ὡς οὐδέν ἀληθές ἐν νῷ ἔχουσιν οὐδέ λέγουσιν οὐδέποτε ταὐτά, τούς ἀργείους καί ἠλείους καί μαντινέας ξυμμάχους ποιήσῃ. καί ἐγένετο οὕτως. ἐπειδή γάρ ἐς τόν δῆμον παρελθόντες καί ἐπερωτώμενοι οὐκ ἔφασαν ὥσπερ ἐν τῇ βουλῇ αὐτοκράτορες ἥκειν, οἱ ἀθηναῖοι οὐκέτι ἠνείχοντο, ἀλλά τοῦ ἀλκιβιάδου πολλῷ μᾶλλον ἤ πρότερον καταβοῶντος τῶν λακεδαιμονίων ἐσήκουόν τε καί ἑτοῖμοι ἦσαν εὐθύς παραγαγόντες τούς ἀργείους καί τούς μετ' αὐτῶν ξυμμάχους ποιεῖσθαι: σεισμοῦ δέ γενομένου πρίν τι ἐπικυρωθῆναι, ἡ ἐκκλησία αὕτη ἀνεβλήθη. τῇ δ' ὑστεραίᾳ ἐκκλησίᾳ ὁ νικίας, καίπερ τῶν λακεδαιμονίων αὐτῶν ἠπατημένων καί αὐτός ἐξηπατημένος περί τοῦ μή αὐτοκράτορας ὁμολογῆσαι ἥκειν, ὅμως τοῖς λακεδαιμονίοις ἔφη χρῆναι φίλους μᾶλλον γίγνεσθαι, καί ἐπισχόντας τά πρός ἀργείους πέμψαι ἔτι ὡς αὐτούς καί εἰδέναι ὅτι διανοοῦνται, λέγων ἐν μέν τῷ σφετέρῳ καλῷ, ἐν δέ τῷ ἐκείνων ἀπρεπεῖ τόν πόλεμον ἀναβάλλεσθαι: σφίσι μέν γάρ εὖ ἑστώτων τῶν πραγμάτων ὡς ἐπί πλεῖστον ἄριστον εἶναι διασώσασθαι τήν εὐπραγίαν, ἐκείνοις δέ δυστυχοῦσιν ὅτι τάχιστα εὕρημα εἶναι διακινδυνεῦσαι. ἔπεισέ τε πέμψαι πρέσβεις, ὧν καί αὐτός ἦν, κελεύσοντας λακεδαιμονίους, εἴ τι δίκαιον διανοοῦνται, πάνακτόν τε ὀρθόν ἀποδιδόναι καί ἀμφίπολιν, καί τήν βοιωτῶν ξυμμαχίαν ἀνεῖναι, ἤν μή ἐς τάς σπονδάς ἐσίωσι, καθάπερ εἴρητο ἄνευ ἀλλήλων μηδενί ξυμβαίνειν. εἰπεῖν τε ἐκέλευον ὅτι καί σφεῖς, εἰ ἐβούλοντο ἀδικεῖν, ἤδη ἄν ἀργείους ξυμμάχους πεποιῆσθαι, ὡς παρεῖναί γ' αὐτούς αὐτοῦ τούτου ἕνεκα. εἴ τέ τι ἄλλο ἐνεκάλουν, πάντα ἐπιστείλαντες ἀπέπεμψαν τούς περί τόν νικίαν πρέσβεις. καί ἀφικομένων αὐτῶν καί ἀπαγγειλάντων τά τε ἄλλα καί τέλος εἰπόντων ὅτι εἰ μή τήν ξυμμαχίαν ἀνήσουσι βοιωτοῖς μή ἐσιοῦσιν ἐς τάς σπονδάς, ποιήσονται καί αὐτοί ἀργείους καί τούς μετ' αὐτῶν ξυμμάχους, τήν μέν ξυμμαχίαν οἱ λακεδαιμόνιοι βοιωτοῖς οὐκ ἔφασαν ἀνήσειν, ἐπικρατούντων τῶν περί τόν ξενάρη τόν ἔφορον ταῦτα γίγνεσθαι καί ὅσοι ἄλλοι τῆς αὐτῆς γνώμης ἦσαν, τούς δέ ὅρκους δεομένου νικίου ἀνενεώσαντο: ἐφοβεῖτο γάρ μή πάντα ἀτελῆ ἔχων ἀπέλθῃ καί διαβληθῇ, ὅπερ καί ἐγένετο, αἴτιος δοκῶν εἶναι τῶν πρός λακεδαιμονίους σπονδῶν. ἀναχωρήσαντός τε αὐτοῦ ὡς ἤκουσαν οἱ ἀθηναῖοι οὐδέν ἐκ τῆς λακεδαίμονος πεπραγμένον, εὐθύς δι' ὀργῆς εἶχον, καί νομίζοντες ἀδικεῖσθαι (ἔτυχον γάρ παρόντες οἱ ἀργεῖοι καί οἱ ξύμμαχοι) παραγαγόντος ἀλκιβιάδου ἐποιήσαντο σπονδάς καί ξυμμαχίαν πρός αὐτούς τήνδε. ’σπονδάς ἐποιήσαντο ἑκατόν ἀθηναῖοι ἔτη καί ἀργεῖοι καί μαντινῆς καί ἠλεῖοι <πρός ἀλλήλους>, ὑπέρ σφῶν αὐτῶν καί τῶν ξυμμάχων ὧν ἄρχουσιν ἑκάτεροι, ἀδόλους καί ἀβλαβεῖς καί κατά γῆν καί κατά θάλασσαν. ὅπλα δέ μή ἐξέστω ἐπιφέρειν ἐπί πημονῇ μήτε ἀργείους καί ἠλείους καί μαντινέας καί τούς ξυμμάχους ἐπί ἀθηναίους καί τούς ξυμμάχους ὧν ἄρχουσιν ἀθηναῖοι μήτε ἀθηναίους καί τούς ξυμμάχους <ὧν ἄρχουσιν ἀθηναῖοι> ἐπί ἀργείους καί ἠλείους καί μαντινέας καί τούς ξυμμάχους, τέχνῃ μηδέ μηχανῇ μηδεμιᾷ. κατά τάδε ξυμμάχους εἶναι ἀθηναίους καί ἀργείους καί μαντινέας καί ἠλείους ἑκατόν ἔτη. ἤν πολέμιοι ἴωσιν ἐπί τήν γῆν τήν ἀθηναίων, βοηθεῖν ἀργείους καί μαντινέας καί ἠλείους ἀθήναζε, καθ' ὅτι ἄν ἐπαγγέλλωσιν ἀθηναῖοι, τρόπῳ ὁποίῳ ἄν δύνωνται ἰσχυροτάτῳ κατά τό δυνατόν: ἤν δέ δῃώσαντες οἴχωνται, πολεμίαν εἶναι ταύτην τήν πόλιν ἀργείοις καί μαντινεῦσι καί ἠλείοις καί ἀθηναίοις καί κακῶς πάσχειν ὑπό ἁπασῶν τῶν πόλεων τούτων: καταλύειν δέ μή ἐξεῖναι τόν πόλεμον πρός ταύτην τήν πόλιν μηδεμιᾷ τῶν πόλεων, ἤν μή ἁπάσαις δοκῇ. βοηθεῖν δέ καί ἀθηναίους ἐς ἄργος καί μαντίνειαν καί ἦλιν, ἤν πολέμιοι ἴωσιν ἐπί τήν γῆν τήν ἀργείων ἤ τήν μαντινέων ἤ τήν ἠλείων, καθ' ὅτι ἄν ἐπαγγέλλωσιν αἱ πόλεις αὗται, τρόπῳ ὁποίῳ ἄν δύνωνται ἰσχυροτάτῳ κατά τό δυνατόν: ἤν δέ δῃώσαντες οἴχωνται, πολεμίαν εἶναι ταύτην τήν πόλιν ἀθηναίοις καί ἀργείοις καί μαντινεῦσι καί ἠλείοις καί κακῶς πάσχειν ὑπό ἁπασῶν τούτων τῶν πόλεων: καταλύειν δέ μή ἐξεῖναι τόν πόλεμον πρός ταύτην τήν πόλιν <μηδεμιᾷ τῶν πόλεων>, ἤν μή ἁπάσαις δοκῇ [ταῖς πόλεσιν]. ὅπλα δέ μή ἐᾶν ἔχοντας διιέναι ἐπί πολέμῳ διά τῆς γῆς τῆς σφετέρας αὐτῶν καί τῶν ξυμμάχων ὧν ἄρχουσιν ἕκαστοι, μηδέ κατά θάλασσαν, ἤν μή ψηφισαμένων τῶν πόλεων ἁπασῶν τήν δίοδον εἶναι, ἀθηναίων καί ἀργείων καί μαντινέων καί ἠλείων. τοῖς δέ βοηθοῦσιν ἡ πόλις ἡ πέμπουσα παρεχέτω μέχρι μέν τριάκοντα ἡμερῶν σῖτον, ἐπήν ἔλθωσιν ἐς τήν πόλιν τήν ἐπαγγείλασαν βοηθεῖν, καί ἀπιοῦσι κατά ταὐτά: ἤν δέ πλέονα βούληται χρόνον τῇ στρατιᾷ χρῆσθαι, ἡ πόλις ἡ μεταπεμψαμένη διδότω σῖτον, τῷ μέν ὁπλίτῃ καί ψιλῷ καί τοξότῃ τρεῖς ὀβολούς αἰγιναίους τῆς ἡμέρας ἑκάστης, τῷ δ' ἱππεῖ δραχμήν αἰγιναίαν. ἡ δέ πόλις ἡ μεταπεμψαμένη <τῇ στρατιᾷ> τήν ἡγεμονίαν ἐχέτω, ὅταν ἐν τῇ αὑτῆς ὁ πόλεμος ᾖ: ἤν δέ ποι δόξῃ <ἁπάσαις> ταῖς πόλεσι κοινῇ στρατεύεσθαι, τό ἴσον τῆς ἡγεμονίας μετεῖναι ἁπάσαις ταῖς πόλεσιν. ὀμόσαι δέ τάς σπονδάς ἀθηναίους μέν ὑπέρ τε σφῶν αὐτῶν καί τῶν ξυμμάχων, ἀργεῖοι δέ καί μαντινῆς καί ἠλεῖοι καί οἱ ξύμμαχοι τούτων κατά πόλεις ὀμνύντων. ὀμνύντων δέ τόν ἐπιχώριον ὅρκον ἕκαστοι τόν μέγιστον κατά ἱερῶν τελείων. ὁ δέ ὅρκος ἔστω ὅδε: “ἐμμενῶ τῇ ξυμμαχίᾳ κατά τά ξυγκείμενα δικαίως καί ἀβλαβῶς καί ἀδόλως, καί οὐ παραβήσομαι τέχνῃ οὐδέ μηχανῇ οὐδεμιᾷ.” ὀμνύντων δέ ἀθήνησι μέν ἡ βουλή καί αἱ ἔνδημοι ἀρχαί, ἐξορκούντων δέ οἱ πρυτάνεις: ἐν ἄργει δέ ἡ βουλή καί οἱ ὀγδοήκοντα καί οἱ ἀρτῦναι, ἐξορκούντων δέ οἱ ὀγδοήκοντα: ἐν δέ μαντινείᾳ οἱ δημιουργοί καί ἡ βουλή καί αἱ ἄλλαι ἀρχαί, ἐξορκούντων δέ οἱ θεωροί καί οἱ πολέμαρχοι: ἐν δέ ἤλιδι οἱ δημιουργοί καί οἱ τά τέλη ἔχοντες καί οἱ ἑξακόσιοι, ἐξορκούντων δέ οἱ δημιουργοί καί οἱ θεσμοφύλακες. ἀνανεοῦσθαι δέ τούς ὅρκους ἀθηναίους μέν ἰόντας ἐς ἦλιν καί ἐς μαντίνειαν καί ἐς ἄργος τριάκοντα ἡμέραις πρό ὀλυμπίων, ἀργείους δέ καί ἠλείους καί μαντινέας ἰόντας ἀθήναζε δέκα ἡμέραις πρό παναθηναίων τῶν μεγάλων. τάς δέ ξυνθήκας τάς περί τῶν σπονδῶν καί τῶν ὅρκων καί τῆς ξυμμαχίας ἀναγράψαι ἐν στήλῃ λιθίνῃ ἀθηναίους μέν ἐν πόλει, ἀργείους δέ ἐν ἀγορᾷ ἐν τοῦ ἀπόλλωνος τῷ ἱερῷ, μαντινέας δέ ἐν τοῦ διός τῷ ἱερῷ ἐν τῇ ἀγορᾷ: καταθέντων δέ καί ὀλυμπίασι στήλην χαλκῆν κοινῇ ὀλυμπίοις τοῖς νυνί. ἐάν δέ τι δοκῇ ἄμεινον εἶναι ταῖς πόλεσι ταύταις προσθεῖναι πρός τοῖς ξυγκειμένοις, ὅτι [δ'] ἄν δόξῃ ταῖς πόλεσιν ἁπάσαις κοινῇ βουλευομέναις, τοῦτο κύριον εἶναι.‘ αἱ μέν σπονδαί καί ἡ ξυμμαχία οὕτως ἐγένοντο, καί αἱ τῶν λακεδαιμονίων καί ἀθηναίων οὐκ ἀπείρηντο τούτου ἕνεκα οὐδ' ὑφ' ἑτέρων. κορίνθιοι δέ ἀργείων ὄντες ξύμμαχοι οὐκ ἐσῆλθον ἐς αὐτάς, ἀλλά καί γενομένης πρό τούτου ἠλείοις καί ἀργείοις καί μαντινεῦσι ξυμμαχίας, τοῖς αὐτοῖς πολεμεῖν καί εἰρήνην ἄγειν, οὐ ξυνώμοσαν, ἀρκεῖν δ' ἔφασαν σφίσι τήν πρώτην γενομένην ἐπιμαχίαν, ἀλλήλοις βοηθεῖν, ξυνεπιστρατεύειν δέ μηδενί. οἱ μέν κορίνθιοι οὕτως ἀπέστησαν τῶν ξυμμάχων καί πρός τούς λακεδαιμονίους πάλιν τήν γνώμην εἶχον. ὀλύμπια δ' ἐγένετο τοῦ θέρους τούτου, οἷς ἀνδροσθένης ἀρκάς παγκράτιον τό πρῶτον ἐνίκα: καί λακεδαιμόνιοι τοῦ ἱεροῦ ὑπό ἠλείων εἴρχθησαν ὥστε μή θύειν μηδ' ἀγωνίζεσθαι, οὐκ ἐκτίνοντες τήν δίκην αὐτοῖς ἥν ἐν τῷ ὀλυμπιακῷ νόμῳ ἠλεῖοι κατεδικάσαντο αὐτῶν φάσκοντες <ἐς> σφᾶς ἐπί φύρκον τε τεῖχος ὅπλα ἐπενεγκεῖν καί ἐς λέπρεον αὐτῶν ὁπλίτας ἐν ταῖς ὀλυμπιακαῖς σπονδαῖς ἐσπέμψαι. ἡ δέ καταδίκη δισχίλιαι μναῖ ἦσαν, κατά τόν ὁπλίτην ἕκαστον δύο μναῖ, ὥσπερ ὁ νόμος ἔχει. λακεδαιμόνιοι δέ πρέσβεις πέμψαντες ἀντέλεγον μή δικαίως σφῶν καταδεδικάσθαι, λέγοντες μή ἐπηγγέλθαι πω ἐς λακεδαίμονα τάς σπονδάς, ὅτ' ἐσέπεμψαν τούς ὁπλίτας. ἠλεῖοι δέ τήν παρ' αὐτοῖς ἐκεχειρίαν ἤδη ἔφασαν εἶναι (πρώτοις γάρ σφίσιν αὐτοῖς ἐπαγγέλλουσιν), καί ἡσυχαζόντων σφῶν καί οὐ προσδεχομένων ὡς ἐν σπονδαῖς, αὐτούς λαθεῖν ἀδικήσαντας. οἱ δέ λακεδαιμόνιοι ὑπελάμβανον οὐ χρεών εἶναι αὐτούς ἐπαγγεῖλαι ἔτι ἐς λακεδαίμονα, εἰ ἀδικεῖν γε ἤδη ἐνόμιζον αὐτούς, ἀλλ' οὐχ ὡς νομίζοντας τοῦτο δρᾶσαι, καί ὅπλα οὐδαμόσε ἔτι αὐτοῖς ἐπενεγκεῖν. ἠλεῖοι δέ τοῦ αὐτοῦ λόγου εἴχοντο, ὡς μέν οὐκ ἀδικοῦσι μή ἄν πεισθῆναι, εἰ δέ βούλονται σφίσι λέπρεον ἀποδοῦναι, τό τε αὑτῶν μέρος ἀφιέναι τοῦ ἀργυρίου, καί ὅ τῷ θεῷ γίγνεται αὐτοί ὑπέρ ἐκείνων ἐκτίσειν. ὡς δ' οὐκ ἐσήκουον, αὖθις τάδε ἠξίουν, λέπρεον μέν μή ἀποδοῦναι, εἰ μή βούλονται, ἀναβάντας δέ ἐπί τόν βωμόν τοῦ διός τοῦ ὀλυμπίου, ἐπειδή προθυμοῦνται χρῆσθαι τῷ ἱερῷ, ἐπομόσαι ἐναντίον τῶν ἑλλήνων ἦ μήν ἀποδώσειν ὕστερον τήν καταδίκην. ὡς δέ οὐδέ ταῦτα ἤθελον, λακεδαιμόνιοι μέν εἴργοντο τοῦ ἱεροῦ [θυσίας καί ἀγώνων] καί οἴκοι ἔθυον, οἱ δέ ἄλλοι ἕλληνες ἐθεώρουν πλήν λεπρεατῶν. ὅμως δέ οἱ ἠλεῖοι δεδιότες μή βίᾳ θύσωσι, ξύν ὅπλοις τῶν νεωτέρων φυλακήν εἶχον: ἦλθον δέ αὐτοῖς καί ἀργεῖοι καί μαντινῆς, χίλιοι ἑκατέρων, καί ἀθηναίων ἱππῆς, οἵ ἐν ἁρπίνῃ ὑπέμενον τήν ἑορτήν. δέος δ' ἐγένετο τῇ πανηγύρει μέγα μή ξύν ὅπλοις ἔλθωσιν οἱ λακεδαιμόνιοι, ἄλλως τε καί ἐπειδή καί λίχας ὁ ἀρκεσιλάου λακεδαιμόνιος ἐν τῷ ἀγῶνι ὑπό τῶν ῥαβδούχων πληγάς ἔλαβεν, ὅτι νικῶντος τοῦ ἑαυτοῦ ζεύγους καί ἀνακηρυχθέντος βοιωτῶν δημοσίου κατά τήν οὐκ ἐξουσίαν τῆς ἀγωνίσεως προελθών ἐς τόν ἀγῶνα ἀνέδησε τόν ἡνίοχον, βουλόμενος δηλῶσαι ὅτι ἑαυτοῦ ἦν τό ἅρμα: ὥστε πολλῷ δή μᾶλλον ἐπεφόβηντο πάντες καί ἐδόκει τι νέον ἔσεσθαι. οἱ μέντοι λακεδαιμόνιοι ἡσύχασάν τε καί ἡ ἑορτή αὐτοῖς οὕτω διῆλθεν. ἐς δέ κόρινθον μετά τά ὀλύμπια ἀργεῖοί τε καί οἱ ξύμμαχοι ἀφίκοντο δεησόμενοι αὐτῶν παρά σφᾶς ἐλθεῖν. καί λακεδαιμονίων πρέσβεις ἔτυχον παρόντες, καί πολλῶν λόγων γενομένων τέλος οὐδέν ἐπράχθη, ἀλλά σεισμοῦ γενομένου διελύθησαν ἕκαστοι ἐπ' οἴκου. καί τό θέρος ἐτελεύτα. τοῦ δ' ἐπιγιγνομένου χειμῶνος ἡρακλεώταις τοῖς ἐν τραχῖνι μάχη ἐγένετο πρός αἰνιᾶνας καί δόλοπας καί μηλιᾶς καί θεσσαλῶν τινάς. προσοικοῦντα γάρ τά ἔθνη ταῦτα τῇ πόλει πολέμια ἦν: οὐ γάρ ἐπ' ἄλλῃ τινί γῇ ἤ τῇ τούτων τό χωρίον ἐτειχίσθη. καί εὐθύς τε καθισταμένῃ τῇ πόλει ἠναντιοῦντο ἐς ὅσον ἐδύναντο φθείροντες καί τότε τῇ μάχῃ ἐνίκησαν τούς ἡρακλεώτας, καί ξενάρης ὁ κνίδιος λακεδαιμόνιος ἄρχων αὐτῶν ἀπέθανε, διεφθάρησαν δέ καί ἄλλοι τῶν ἡρακλεωτῶν. καί ὁ χειμών ἐτελεύτα, καί δωδέκατον ἔτος τῷ πολέμῳ ἐτελεύτα. τοῦ δ' ἐπιγιγνομένου θέρους εὐθύς ἀρχομένου τήν ἡράκλειαν, ὡς μετά τήν μάχην κακῶς ἐφθείρετο, βοιωτοί παρέλαβον, καί ἀγησιππίδαν τόν λακεδαιμόνιον ὡς οὐ καλῶς ἄρχοντα ἐξέπεμψαν. δείσαντες δέ παρέλαβον τό χωρίον μή λακεδαιμονίων τά κατά πελοπόννησον θορυβουμένων ἀθηναῖοι λάβωσιν: λακεδαιμόνιοι μέντοι ὠργίζοντο αὐτοῖς. καί τοῦ αὐτοῦ θέρους ἀλκιβιάδης ὁ κλεινίου στρατηγός ὤν ἀθηναίων, ἀργείων καί τῶν ξυμμάχων ξυμπρασσόντων, ἐλθών ἐς πελοπόννησον μετ' ὀλίγων ἀθηναίων ὁπλιτῶν καί τοξοτῶν καί τῶν αὐτόθεν ξυμμάχων παραλαβών τά τε ἄλλα ξυγκαθίστη περί τήν ξυμμαχίαν διαπορευόμενος πελοπόννησον τῇ στρατιᾷ, καί πατρέας τε τείχη καθεῖναι ἔπεισεν ἐς θάλασσαν καί αὐτός ἕτερον διενοεῖτο τειχίσαι ἐπί τῷ ῥίῳ τῷ ἀχαϊκῷ. κορίνθιοι δέ καί σικυώνιοι, καί οἷς ἦν ἐν βλάβῃ τειχισθέν βοηθήσαντες διεκώλυσαν. τοῦ δ' αὐτοῦ θέρους ἐπιδαυρίοις καί ἀργείοις πόλεμος ἐγένετο, προφάσει μέν περί τοῦ θύματος τοῦ ἀπόλλωνος τοῦ πυθαέως, ὅ δέον ἀπαγαγεῖν οὐκ ἀπέπεμπον ὑπέρ βοταμίων ἐπιδαύριοι (κυριώτατοι δέ τοῦ ἱεροῦ ἦσαν ἀργεῖοι): ἐδόκει δέ καί ἄνευ τῆς αἰτίας τήν ἐπίδαυρον τῷ τε ἀλκιβιάδῃ καί τοῖς ἀργείοις προσλαβεῖν, ἤν δύνωνται, τῆς τε κορίνθου ἕνεκα ἡσυχίας καί ἐκ τῆς αἰγίνης βραχυτέραν ἔσεσθαι τήν βοήθειαν ἤ σκύλλαιον περιπλεῖν τοῖς ἀθηναίοις. παρεσκευάζοντο οὖν οἱ ἀργεῖοι ὡς αὐτοί ἐς τήν ἐπίδαυρον διά τοῦ θύματος τήν ἔσπραξιν ἐσβαλοῦντες. ἐξεστράτευσαν δέ καί οἱ λακεδαιμόνιοι κατά τούς αὐτούς χρόνους πανδημεί ἐς λεῦκτρα τῆς ἑαυτῶν μεθορίας πρός τό λύκαιον, ἄγιδος τοῦ ἀρχιδάμου βασιλέως ἡγουμένου: ᾔδει δέ οὐδείς ὅποι στρατεύουσιν, οὐδέ αἱ πόλεις ἐξ ὧν ἐπέμφθησαν. ὡς δ' αὐτοῖς τά διαβατήρια θυομένοις οὐ προυχώρει, αὐτοί τε ἀπῆλθον ἐπ' οἴκου καί τοῖς ξυμμάχοις περιήγγειλαν μετά τόν μέλλοντα (καρνεῖος δ' ἦν μήν, ἱερομηνία δωριεῦσι) παρασκευάζεσθαι ὡς στρατευσομένους. ἀργεῖοι δ' ἀναχωρησάντων αὐτῶν τοῦ πρό τοῦ καρνείου μηνός ἐξελθόντες τετράδι φθίνοντος, καί ἄγοντες τήν ἡμέραν ταύτην πάντα τόν χρόνον, ἐσέβαλον ἐς τήν ἐπιδαυρίαν καί ἐδῄουν. ἐπιδαύριοι δέ τούς ξυμμάχους ἐπεκαλοῦντο: ὧν τινές οἱ μέν τόν μῆνα προυφασίσαντο, οἱ δέ καί ἐς μεθορίαν τῆς ἐπιδαυρίας ἐλθόντες ἡσύχαζον. καί καθ' ὅν χρόνον ἐν τῇ ἐπιδαύρῳ οἱ ἀργεῖοι ἦσαν, ἐς μαντίνειαν πρεσβεῖαι ἀπό τῶν πόλεων ξυνῆλθον, ἀθηναίων παρακαλεσάντων. καί γιγνομένων λόγων εὐφαμίδας ὁ κορίνθιος οὐκ ἔφη τούς λόγους τοῖς ἔργοις ὁμολογεῖν: σφεῖς μέν γάρ περί εἰρήνης ξυγκαθῆσθαι, τούς δ' ἐπιδαυρίους καί τούς ξυμμάχους καί τούς ἀργείους μεθ' ὅπλων ἀντιτετάχθαι: διαλῦσαι οὖν πρῶτον χρῆναι ἀφ' ἑκατέρων ἐλθόντας τά στρατόπεδα, καί οὕτω πάλιν λέγειν περί τῆς εἰρήνης. καί πεισθέντες ᾤχοντο καί τούς ἀργείους ἀπήγαγον ἐκ τῆς ἐπιδαυρίας. ὕστερον δέ ἐς τό αὐτό ξυνελθόντες οὐδ' ὥς ἐδυνήθησαν ξυμβῆναι, ἀλλ' οἱ ἀργεῖοι πάλιν ἐς τήν ἐπιδαυρίαν ἐσέβαλον καί ἐδῄουν. ἐξεστράτευσαν δέ καί οἱ λακεδαιμόνιοι ἐς καρύας, καί ὡς οὐδ' ἐνταῦθα τά διαβατήρια αὐτοῖς ἐγένετο, ἐπανεχώρησαν. ἀργεῖοι δέ τεμόντες τῆς ἐπιδαυρίας ὡς τό τρίτον μέρος ἀπῆλθον ἐπ' οἴκου. καί ἀθηναίων αὐτοῖς χίλιοι ἐβοήθησαν ὁπλῖται καί ἀλκιβιάδης στρατηγός: πυθόμενος δέ τούς λακεδαιμονίους ἐξεστρατεῦσθαι, καί ὡς οὐδέν ἔτι αὐτῶν ἔδει, ἀπῆλθεν. καί τό θέρος οὕτω διῆλθεν. τοῦ δ' ἐπιγιγνομένου χειμῶνος λακεδαιμόνιοι λαθόντες ἀθηναίους φρουρούς τε τριακοσίους καί ἀγησιππίδαν ἄρχοντα κατά θάλασσαν ἐς ἐπίδαυρον ἐσέπεμψαν. ἀργεῖοι δ' ἐλθόντες παρ' ἀθηναίους ἐπεκάλουν ὅτι γεγραμμένον ἐν ταῖς σπονδαῖς διά τῆς ἑαυτῶν ἑκάστους μή ἐᾶν πολεμίους διιέναι ἐάσειαν κατά θάλασσαν παραπλεῦσαι: καί εἰ μή κἀκεῖνοι ἐς πύλον κομιοῦσιν ἐπί λακεδαιμονίους τούς μεσσηνίους καί εἵλωτας, ἀδικήσεσθαι αὐτοί. ἀθηναῖοι δέ ἀλκιβιάδου πείσαντος τῇ μέν λακωνικῇ στήλῃ ὑπέγραψαν ὅτι οὐκ ἐνέμειναν οἱ λακεδαιμόνιοι τοῖς ὅρκοις, ἐς δέ πύλον ἐκόμισαν τούς ἐκ κρανίων εἵλωτας λῄζεσθαι, τά δ' ἄλλα ἡσύχαζον. τόν δέ χειμῶνα τοῦτον πολεμούντων ἀργείων καί ἐπιδαυρίων μάχη μέν οὐδεμία ἐγένετο ἐκ παρασκευῆς, ἐνέδραι δέ καί καταδρομαί, ἐν αἷς ὡς τύχοιεν ἑκατέρων τινές διεφθείροντο. καί τελευτῶντος τοῦ χειμῶνος πρός ἔαρ ἤδη κλίμακας ἔχοντες οἱ ἀργεῖοι ἦλθον ἐπί τήν ἐπίδαυρον, ὡς ἐρήμου οὔσης διά τόν πόλεμον βίᾳ αἱρήσοντες: καί ἄπρακτοι ἀπῆλθον. καί ὁ χειμών ἐτελεύτα, καί τρίτον καί δέκατον ἔτος τῷ πολέμῳ ἐτελεύτα. τοῦ δ' ἐπιγιγνομένου θέρους μεσοῦντος λακεδαιμόνιοι, ὡς αὐτοῖς οἵ τε ἐπιδαύριοι ξύμμαχοι ὄντες ἐταλαιπώρουν καί τἆλλα ἐν τῇ πελοποννήσῳ τά μέν ἀφειστήκει, τά δ' οὐ καλῶς εἶχε, νομίσαντες, εἰ μή προκαταλήψονται ἐν τάχει, ἐπί πλέον χωρήσεσθαι αὐτά, ἐστράτευον αὐτοί καί οἱ εἵλωτες πανδημεί ἐπ' ἄργος: ἡγεῖτο δέ ἆγις ὁ ἀρχιδάμου λακε δαιμονίων βασιλεύς. ξυνεστράτευον δ' αὐτοῖς τεγεᾶταί τε καί ὅσοι ἄλλοι ἀρκάδων λακεδαιμονίοις ξύμμαχοι ἦσαν. οἱ δ' ἐκ τῆς ἄλλης πελοποννήσου ξύμμαχοι καί οἱ ἔξωθεν ἐς φλειοῦντα ξυνελέγοντο, βοιωτοί μέν πεντακισχίλιοι ὁπλῖται καί τοσοῦτοι ψιλοί καί ἱππῆς πεντακόσιοι καί ἅμιπποι ἴσοι, κορίνθιοι δέ δισχίλιοι ὁπλῖται, οἱ δ' ἄλλοι ὡς ἕκαστοι, φλειάσιοι δέ πανστρατιᾷ, ὅτι ἐν τῇ ἐκείνων ἦν τό στράτευμα. ἀργεῖοι δέ προαισθόμενοι τό τε πρῶτον τήν παρασκευήν τῶν λακεδαιμονίων καί ἐπειδή ἐς τόν φλειοῦντα βουλόμενοι τοῖς ἄλλοις προσμεῖξαι ἐχώρουν, τότε δή ἐξεστράτευσαν καί αὐτοί: ἐβοήθησαν δ' αὐτοῖς καί μαντινῆς, ἔχοντες τούς σφετέρους ξυμμάχους, καί ἠλείων τρισχίλιοι ὁπλῖται. καί προϊόντες ἀπαντῶσι τοῖς λακεδαιμονίοις ἐν μεθυδρίῳ τῆς ἀρκαδίας. καί καταλαμβάνουσιν ἑκάτεροι λόφον: καί οἱ μέν ἀργεῖοι ὡς μεμονωμένοις τοῖς λακεδαιμονίοις παρεσκευάζοντο μάχεσθαι, ὁ δέ ἆγις τῆς νυκτός ἀναστήσας τόν στρατόν καί λαθών ἐπορεύετο ἐς φλειοῦντα παρά τούς ἄλλους ξυμμάχους. καί οἱ ἀργεῖοι αἰσθόμενοι ἅμα ἕῳ ἐχώρουν, πρῶτον μέν ἐς ἄργος, ἔπειτα δέ ᾗ προσεδέχοντο τούς λακεδαιμονίους μετά τῶν ξυμμάχων καταβήσεσθαι, τήν κατά νεμέαν ὁδόν. ἆγις δέ ταύτην μέν ἥν προσεδέχοντο οὐκ ἐτράπετο, παραγγείλας δέ τοῖς λακεδαιμονίοις καί ἀρκάσι καί ἐπιδαυρίοις ἄλλην ἐχώρησε χαλεπήν καί κατέβη ἐς τό ἀργείων πεδίον: καί κορίνθιοι καί πελληνῆς καί φλειάσιοι ὄρθιον ἑτέραν ἐπορεύοντο: τοῖς δέ βοιωτοῖς καί μεγαρεῦσι καί σικυωνίοις εἴρητο τήν ἐπί νεμέας ὁδόν καταβαίνειν, ᾗ οἱ ἀργεῖοι ἐκάθηντο, ὅπως, εἰ οἱ ἀργεῖοι ἐπί σφᾶς ἰόντες ἐς τό πεδίον βοηθοῖεν, ἐφεπόμενοι τοῖς ἵπποις χρῷντο. καί ὁ μέν οὕτω διατάξας καί ἐσβαλών ἐς τό πεδίον ἐδῄου σάμινθόν τε καί ἄλλα: οἱ δέ ἀργεῖοι γνόντες ἐβοήθουν ἡμέρας ἤδη ἐκ τῆς νεμέας, καί περιτυχόντες τῷ φλειασίων καί κορινθίων στρατοπέδῳ τῶν μέν φλειασίων ὀλίγους ἀπέκτειναν, ὑπό δέ τῶν κορινθίων αὐτοί οὐ πολλῷ πλείους διεφθάρησαν. καί οἱ βοιωτοί καί οἱ μεγαρῆς καί οἱ σικυώνιοι ἐχώρουν, ὥσπερ εἴρητο αὐτοῖς, ἐπί τῆς νεμέας, καί τούς ἀργείους οὐκέτι κατέλαβον, ἀλλά καταβάντες, ὡς ἑώρων τά ἑαυτῶν δῃούμενα, ἐς μάχην παρετάσσοντο. ἀντιπαρεσκευάζοντο δέ καί οἱ λακεδαιμόνιοι. ἐν μέσῳ δέ ἀπειλημμένοι ἦσαν οἱ ἀργεῖοι: ἐκ μέν γάρ τοῦ πεδίου οἱ λακεδαιμόνιοι εἶργον τῆς πόλεως καί οἱ μετ' αὐτῶν, καθύπερθεν δέ κορίνθιοι καί φλειάσιοι καί πελληνῆς, τό δέ πρός νεμέας βοιωτοί καί σικυώνιοι καί μεγαρῆς. ἵπποι δέ αὐτοῖς οὐ παρῆσαν: οὐ γάρ πω οἱ ἀθηναῖοι μόνοι τῶν ξυμμάχων ἧκον. τό μέν οὖν πλῆθος τῶν ἀργείων καί τῶν ξυμμάχων οὐχ οὕτω δεινόν τό παρόν ἐνόμιζον, ἀλλ' ἐν καλῷ ἐδόκει ἡ μάχη ἔσεσθαι, καί τούς λακεδαιμονίους ἀπειληφέναι ἐν τῇ αὐτῶν τε καί πρός τῇ πόλει. τῶν δέ ἀργείων δύο ἄνδρες, θράσυλός τε τῶν πέντε στρατηγῶν εἷς ὤν καί ἀλκίφρων πρόξενος λακεδαιμονίων, ἤδη τῶν στρατοπέδων ὅσον οὐ ξυνιόντων προσελθόντε ἄγιδι διελεγέσθην μή ποιεῖν μάχην: ἑτοίμους γάρ εἶναι ἀργείους δίκας δοῦναι καί δέξασθαι ἴσας καί ὁμοίας, εἴ τι ἐπικαλοῦσιν ἀργείοις λακεδαιμόνιοι, καί τό λοιπόν εἰρήνην ἄγειν σπονδάς ποιησαμένους. καί οἱ μέν ταῦτα εἰπόντες τῶν ἀργείων ἀφ' ἑαυτῶν καί οὐ τοῦ πλήθους κελεύσαντος εἶπον: καί ὁ ἆγις δεξάμενος τούς λόγους αὐτός, καί οὐ μετά τῶν πλεόνων οὐδέ αὐτός βουλευσάμενος ἀλλ' ἤ ἑνί ἀνδρί κοινώσας τῶν ἐν τέλει ξυστρατευομένων, σπένδεται τέσσαρας μῆνας, ἐν οἷς ἔδει ἐπιτελέσαι αὐτούς τά ῥηθέντα. καί ἀπήγαγε τόν στρατόν εὐθύς, οὐδενί φράσας τῶν ἄλλων ξυμμάχων. οἱ δέ λακεδαιμόνιοι καί οἱ ξύμμαχοι εἵποντο μέν ὡς ἡγεῖτο διά τόν νόμον, ἐν αἰτίᾳ δ' εἶχον κατ' ἀλλήλους πολλῇ τόν ἆγιν, νομίζοντες ἐν καλῷ παρατυχόν σφίσι ξυμβαλεῖν καί πανταχόθεν αὐτῶν ἀποκεκλῃμένων καί ὑπό ἱππέων καί πεζῶν οὐδέν δράσαντες ἄξιον τῆς παρασκευῆς ἀπιέναι. στρατόπεδον γάρ δή τοῦτο κάλλιστον ἑλληνικόν τῶν μέχρι τοῦδε ξυνῆλθεν: ὤφθη δέ μάλιστα ἕως ἔτι ἦν ἁθρόον ἐν νεμέᾳ, ἐν ᾧ λακεδαιμόνιοί τε πανστρατιᾷ ἦσαν καί ἀρκάδες καί βοιωτοί καί κορίνθιοι καί σικυώνιοι καί πελληνῆς καί φλειάσιοι καί μεγαρῆς, καί οὗτοι πάντες λογάδες ἀφ' ἑκάστων, ἀξιόμαχοι δοκοῦντες εἶναι οὐ τῇ ἀργείων μόνον ξυμμαχίᾳ ἀλλά κἄν ἄλλῃ ἔτι προσγενομένῃ. τό μέν οὖν στρατόπεδον οὕτως ἐν αἰτίᾳ ἔχοντες τόν ἆγιν ἀνεχώρουν τε καί διελύθησαν ἐπ' οἴκου ἕκαστοι, ἀργεῖοι δέ καί αὐτοί ἔτι ἐν πολλῷ πλέονι αἰτίᾳ εἶχον τούς σπεισαμένους ἄνευ τοῦ πλήθους, νομίζοντες κἀκεῖνοι μή ἄν σφίσι ποτέ κάλλιον παρασχόν λακεδαιμονίους διαπεφευγέναι: πρός τε γάρ τῇ σφετέρᾳ πόλει καί μετά πολλῶν καί ἀγαθῶν ξυμμάχων τόν ἀγῶνα ἄν γίγνεσθαι. τόν τε θράσυλον ἀναχωρήσαντες ἐν τῷ χαράδρῳ, οὗπερ τάς ἀπό στρατείας δίκας πρίν ἐσιέναι κρίνουσιν, ἤρξαντο λεύειν. ὁ δέ καταφυγών ἐπί τόν βωμόν περιγίγνεται: τά μέντοι χρήματα ἐδήμευσαν αὐτοῦ. μετά δέ τοῦτο ἀθηναίων βοηθησάντων χιλίων ὁπλιτῶν καί τριακοσίων ἱππέων, ὧν ἐστρατήγουν λάχης καί νικόστρατος, οἱ ἀργεῖοι (ὅμως γάρ τάς σπονδάς ὤκνουν λῦσαι πρός τούς λακεδαιμονίους) ἀπιέναι ἐκέλευον αὐτούς καί πρός τόν δῆμον οὐ προσῆγον βουλομένους χρηματίσαι, πρίν δή μαντινῆς καί ἠλεῖοι (ἔτι γάρ παρῆσαν) κατηνάγκασαν δεόμενοι. καί ἔλεγον οἱ ἀθηναῖοι ἀλκιβιάδου πρεσβευτοῦ παρόντος ἔν τε τοῖς ἀργείοις καί ξυμμάχοις ταῦτα, ὅτι οὐκ ὀρθῶς αἱ σπονδαί ἄνευ τῶν ἄλλων ξυμμάχων καί γένοιντο, καί νῦν (ἐν καιρῷ γάρ παρεῖναι σφεῖς) ἅπτεσθαι χρῆναι τοῦ πολέμου. καί πείσαντες ἐκ τῶν λόγων τούς ξυμμάχους εὐθύς ἐχώρουν ἐπί ὀρχομενόν τόν ἀρκαδικόν πάντες πλήν ἀργείων: οὗτοι δέ ὅμως καί πεισθέντες ὑπελείποντο πρῶτον, ἔπειτα δ' ὕστερον καί οὗτοι ἦλθον. καί προσκαθεζόμενοι τόν ὀρχομενόν πάντες ἐπολιόρκουν καί προσβολάς ἐποιοῦντο, βουλόμενοι ἄλλως τε προσγενέσθαι σφίσι καί ὅμηροι ἐκ τῆς ἀρκαδίας ἦσαν αὐτόθι ὑπό λακεδαιμονίων κείμενοι. οἱ δέ ὀρχομένιοι δείσαντες τήν τε τοῦ τείχους ἀσθένειαν καί τοῦ στρατοῦ τό πλῆθος καί, ὡς οὐδείς αὐτοῖς ἐβοήθει, μή προαπόλωνται, ξυνέβησαν ὥστε ξύμμαχοί τε εἶναι καί ὁμήρους σφῶν τε αὐτῶν δοῦναι μαντινεῦσι καί οὕς κατέθεντο λακεδαιμόνιοι παραδοῦναι. μετά δέ τοῦτο ἔχοντες ἤδη τόν ὀρχομενόν ἐβουλεύοντο οἱ ξύμμαχοι ἐφ' ὅτι χρή πρῶτον ἰέναι τῶν λοιπῶν. καί ἠλεῖοι μέν ἐπί λέπρεον ἐκέλευον, μαντινῆς δέ ἐπί τεγέαν: καί προσέθεντο οἱ ἀργεῖοι καί ἀθηναῖοι τοῖς μαντινεῦσιν. καί οἱ μέν ἠλεῖοι ὀργισθέντες ὅτι οὐκ ἐπί λέπρεον ἐψηφίσαντο ἀνεχώρησαν ἐπ' οἴκου: οἱ δέ ἄλλοι ξύμμαχοι παρεσκευάζοντο ἐν τῇ μαντινείᾳ ὡς ἐπί τεγέαν ἰόντες. καί τινες αὐτοῖς καί αὐτῶν τῶν ἐν τῇ πόλει ἐνεδίδοσαν τά πράγματα. λακεδαιμόνιοι δέ ἐπειδή ἀνεχώρησαν ἐξ ἄργους τάς τετραμήνους σπονδάς ποιησάμενοι, ἆγιν ἐν μεγάλῃ αἰτίᾳ εἶχον οὐ χειρωσάμενον σφίσιν ἄργος, παρασχόν καλῶς ὡς οὔπω πρότερον αὐτοί ἐνόμιζον: ἁθρόους γάρ τοσούτους ξυμμάχους καί τοιούτους οὐ ῥᾴδιον εἶναι λαβεῖν. ἐπειδή δέ καί περί ὀρχομενοῦ ἠγγέλλετο ἑαλωκέναι, πολλῷ δή μᾶλλον ἐχαλέπαινον καί ἐβούλευον εὐθύς ὑπ' ὀργῆς παρά τόν τρόπον τόν ἑαυτῶν ὡς χρή τήν τε οἰκίαν αὐτοῦ κατασκάψαι καί δέκα μυριάσι δραχμῶν ζημιῶσαι. ὁ δέ παρῃτεῖτο μηδέν τούτων δρᾶν: ἔργῳ γάρ ἀγαθῷ ῥύσεσθαι τάς αἰτίας στρατευσάμενος, ἤ τότε ποιεῖν αὐτούς ὅτι βούλονται. οἱ δέ τήν μέν ζημίαν καί τήν κατασκαφήν ἐπέσχον, νόμον δέ ἔθεντο ἐν τῷ παρόντι, ὅς οὔπω πρότερον ἐγένετο αὐτοῖς: δέκα γάρ ἄνδρας σπαρτιατῶν προσείλοντο αὐτῷ ξυμβούλους, ἄνευ ὧν μή κύριον εἶναι ἀπάγειν στρατιάν ἐκ τῆς πόλεως. ἐν τούτῳ δ' ἀφικνεῖται αὐτοῖς ἀγγελία παρά τῶν ἐπιτηδείων ἐκ τεγέας ὅτι, εἰ μή παρέσονται ἐν τάχει, ἀποστήσεται αὐτῶν τεγέα πρός ἀργείους καί τούς ξυμμάχους καί ὅσον οὐκ ἀφέστηκεν. ἐνταῦθα δή βοήθεια τῶν λακεδαιμονίων γίγνεται αὐτῶν τε καί τῶν εἱλώτων πανδημεί ὀξεῖα καί οἵα οὔπω πρότερον. ἐχώρουν δέ ἐς ὀρέσθειον τῆς μαιναλίας: καί τοῖς μέν ἀρκάδων σφετέροις οὖσι ξυμμάχοις προεῖπον ἁθροισθεῖσιν ἰέναι κατά πόδας αὐτῶν ἐς τεγέαν, αὐτοί δέ μέχρι μέν τοῦ ὀρεσθείου πάντες ἐλθόντες, ἐκεῖθεν δέ τό ἕκτον μέρος σφῶν αὐτῶν ἀποπέμψαντες ἐπ' οἴκου, ἐν ᾧ τό πρεσβύτερόν τε καί τό νεώτερον ἦν, ὥστε τά οἴκοι φρουρεῖν, τῷ λοιπῷ στρατεύματι ἀφικνοῦνται ἐς τεγέαν. καί οὐ πολλῷ ὕστερον οἱ ξύμμαχοι ἀπ' ἀρκάδων παρῆσαν. πέμπουσι δέ καί ἐς τήν κόρινθον καί βοιωτούς καί φωκέας καί λοκρούς, βοηθεῖν κελεύοντες κατά τάχος ἐς μαντίνειαν. ἀλλά τοῖς μέν ἐξ ὀλίγου τε ἐγίγνετο, καί οὐ ῥᾴδιον ἦν μή ἁθρόοις καί ἀλλήλους περιμείνασι διελθεῖν τήν πολεμίαν (ξυνέκλῃε γάρ διά μέσου), ὅμως δέ ἠπείγοντο. λακεδαιμόνιοι δέ ἀναλαβόντες τούς παρόντας ἀρκάδων ξυμμάχους ἐσέβαλον ἐς τήν μαντινικήν, καί στρατοπεδευσάμενοι πρός τῷ ἡρακλείῳ ἐδῄουν τήν γῆν. οἱ δ' ἀργεῖοι καί οἱ ξύμμαχοι ὡς εἶδον αὐτούς, καταλαβόντες χωρίον ἐρυμνόν καί δυσπρόσοδον παρετάξαντο ὡς ἐς μάχην. καί οἱ λακεδαιμόνιοι εὐθύς αὐτοῖς ἐπῇσαν: καί μέχρι μέν λίθου καί ἀκοντίου βολῆς ἐχώρησαν, ἔπειτα τῶν πρεσβυτέρων τις ἄγιδι ἐπεβόησεν, ὁρῶν πρός χωρίον καρτερόν ἰόντας σφᾶς, ὅτι διανοεῖται κακόν κακῷ ἰᾶσθαι, δηλῶν τῆς ἐξ ἄργους ἐπαιτίου ἀναχωρήσεως τήν παροῦσαν ἄκαιρον προθυμίαν ἀνάληψιν βουλόμενον εἶναι. ὁ δέ, εἴτε καί διά τό ἐπιβόημα εἴτε καί αὐτῷ ἄλλο τι ἤ κατά τό αὐτό δόξαν ἐξαίφνης, πάλιν τό στράτευμα κατά τάχος πρίν ξυμμεῖξαι ἀπῆγεν. καί ἀφικόμενος πρός τήν τεγεᾶτιν τό ὕδωρ ἐξέτρεπεν ἐς τήν μαντινικήν, περί οὗπερ ὡς τά πολλά βλάπτοντος ὁποτέρωσε ἄν ἐσπίπτῃ μαντινῆς καί τεγεᾶται πολεμοῦσιν. ἐβούλετο δέ τούς ἀπό τοῦ λόφου βοηθοῦντας ἐπί τήν τοῦ ὕδατος ἐκτροπήν, ἐπειδάν πύθωνται, καταβιβάσαι [τούς ἀργείους καί τούς ξυμμάχους] καί ἐν τῷ ὁμαλῷ τήν μάχην ποιεῖσθαι. καί ὁ μέν τήν ἡμέραν ταύτην μείνας αὐτοῦ περί τό ὕδωρ ἐξέτρεπεν: οἱ δ' ἀργεῖοι καί οἱ ξύμμαχοι τό μέν πρῶτον καταπλαγέντες τῇ ἐξ ὀλίγου αἰφνιδίῳ αὐτῶν ἀναχωρήσει οὐκ εἶχον ὅτι εἰκάσωσιν: εἶτα ἐπειδή ἀναχωροῦντες ἐκεῖνοί τε ἀπέκρυψαν καί σφεῖς ἡσύχαζον καί οὐκ ἐπηκολούθουν, ἐνταῦθα τούς ἑαυτῶν στρατηγούς αὖθις ἐν αἰτίᾳ εἶχον τό τε πρότερον καλῶς ληφθέντας πρός ἄργει λακεδαιμονίους ἀφεθῆναι καί νῦν ὅτι ἀποδιδράσκοντας οὐδείς ἐπιδιώκει, ἀλλά καθ' ἡσυχίαν οἱ μέν σῴζονται, σφεῖς δέ προδίδονται. οἱ δέ στρατηγοί ἐθορυβήθησαν μέν τό παραυτίκα, ὕστερον δέ ἀπάγουσιν αὐτούς ἀπό τοῦ λόφου καί προελθόντες ἐς τό ὁμαλόν ἐστρατοπεδεύσαντο ὡς ἰόντες ἐπί τούς πολεμίους. τῇ δ' ὑστεραίᾳ οἵ τε ἀργεῖοι καί οἱ ξύμμαχοι ξυνετάξαντο, ὡς ἔμελλον μαχεῖσθαι, ἤν περιτύχωσιν: οἵ τε λακεδαιμόνιοι ἀπό τοῦ ὕδατος πρός τό ἡράκλειον πάλιν ἐς τό αὐτό στρατόπεδον ἰόντες ὁρῶσι δι' ὀλίγου τούς ἐναντίους ἐν τάξει τε ἤδη πάντας καί ἀπό τοῦ λόφου προεληλυθότας. μάλιστα δή λακεδαιμόνιοι ἐς ὅ ἐμέμνηντο ἐν τούτῳ τῷ καιρῷ ἐξεπλάγησαν. διά βραχείας γάρ μελλήσεως ἡ παρασκευή αὐτοῖς ἐγίγνετο, καί εὐθύς ὑπό σπουδῆς καθίσταντο ἐς κόσμον τόν ἑαυτῶν, ἄγιδος τοῦ βασιλέως ἕκαστα ἐξηγουμένου κατά τόν νόμον. βασιλέως γάρ ἄγοντος ὑπ' ἐκείνου πάντα ἄρχεται, καί τοῖς μέν πολεμάρχοις αὐτός φράζει τό δέον, οἱ δέ τοῖς λοχαγοῖς, ἐκεῖνοι δέ τοῖς πεντηκοντῆρσιν, αὖθις δ' οὗτοι τοῖς ἐνωμοτάρχοις καί οὗτοι τῇ ἐνωμοτίᾳ. καί αἱ παραγγέλσεις, ἤν τι βούλωνται, κατά τά αὐτά χωροῦσι καί ταχεῖαι ἐπέρχονται: σχεδόν γάρ τι πᾶν πλήν ὀλίγου τό στρατόπεδον τῶν λακεδαιμονίων ἄρχοντες ἀρχόντων εἰσί, καί τό ἐπιμελές τοῦ δρωμένου πολλοῖς προσήκει. τότε δέ κέρας μέν εὐώνυμον σκιρῖται αὐτοῖς καθίσταντο, αἰεί ταύτην τήν τάξιν μόνοι λακεδαιμονίων ἐπί σφῶν αὐτῶν ἔχοντες: παρά δ' αὐτούς οἱ ἀπό θρᾴκης βρασίδειοι στρατιῶται καί νεοδαμώδεις μετ' αὐτῶν: ἔπειτ' ἤδη λακεδαιμόνιοι αὐτοί ἑξῆς καθίστασαν τούς λόχους, καί παρ' αὐτούς ἀρκάδων ἡραιῆς, μετά δέ τούτους μαινάλιοι, καί ἐπί τῷ δεξιῷ κέρᾳ τεγεᾶται καί λακεδαιμονίων ὀλίγοι τό ἔσχατον ἔχοντες, καί οἱ ἱππῆς αὐτῶν ἐφ' ἑκατέρῳ τῷ κέρᾳ. λακεδαιμόνιοι μέν οὕτως ἐτάξαντο: οἱ δ' ἐναντίοι αὐτοῖς δεξιόν μέν κέρας μαντινῆς εἶχον, ὅτι ἐν τῇ ἐκείνων τό ἔργον ἐγίγνετο, παρά δ' αὐτούς οἱ ξύμμαχοι ἀρκάδων ἦσαν, ἔπειτα ἀργείων οἱ χίλιοι λογάδες, οἷς ἡ πόλις ἐκ πολλοῦ ἄσκησιν τῶν ἐς τόν πόλεμον δημοσίᾳ παρεῖχε, καί ἐχόμενοι αὐτῶν οἱ ἄλλοι ἀργεῖοι, καί μετ' αὐτούς οἱ ξύμμαχοι αὐτῶν, κλεωναῖοι καί ὀρνεᾶται, ἔπειτα ἀθηναῖοι ἔσχατοι τό εὐώνυμον κέρας ἔχοντες, καί ἱππῆς μετ' αὐτῶν οἱ οἰκεῖοι. τάξις μέν ἥδε καί παρασκευή ἀμφοτέρων ἦν, τό δέ στρατόπεδον τῶν λακεδαιμονίων μεῖζον ἐφάνη. ἀριθμόν δέ γράψαι ἤ καθ' ἑκάστους ἑκατέρων ἤ ξύμπαντας οὐκ ἄν ἐδυνάμην ἀκριβῶς: τό μέν γάρ λακεδαιμονίων πλῆθος διά τῆς πολιτείας τό κρυπτόν ἠγνοεῖτο, τῶν δ' αὖ διά τό ἀνθρώπειον κομπῶδες ἐς τά οἰκεῖα πλήθη ἠπιστεῖτο. ἐκ μέντοι τοιοῦδε λογισμοῦ ἔξεστί τῳ σκοπεῖν τό λακεδαιμονίων τότε παραγενόμενον πλῆθος. λόχοι μέν γάρ ἐμάχοντο ἑπτά ἄνευ σκιριτῶν ὄντων ἑξακοσίων, ἐν δέ ἑκάστῳ λόχῳ πεντηκοστύες ἦσαν τέσσαρες, καί ἐν τῇ πεντηκοστύι ἐνωμοτίαι τέσσαρες. τῆς τε ἐνωμοτίας ἐμάχοντο ἐν τῷ πρώτῳ ζυγῷ τέσσαρες: ἐπί δέ βάθος ἐτάξαντο μέν οὐ πάντες ὁμοίως, ἀλλ' ὡς λοχαγός ἕκαστος ἐβούλετο, ἐπί πᾶν δέ κατέστησαν ἐπί ὀκτώ. παρά δέ ἅπαν πλήν σκιριτῶν τετρακόσιοι καί δυοῖν δέοντες πεντήκοντα ἄνδρες ἡ πρώτη τάξις ἦν. ἐπεί δέ ξυνιέναι ἔμελλον ἤδη, ἐνταῦθα καί παραινέσεις καθ' ἑκάστους ὑπό τῶν οἰκείων στρατηγῶν τοιαίδε ἐγίγνοντο, μαντινεῦσι μέν ὅτι ὑπέρ τε πατρίδος ἡ μάχη ἔσται καί ὑπέρ ἀρχῆς ἅμα καί δουλείας, τήν μέν μή πειρασαμένοις ἀφαιρεθῆναι, τῆς δέ μή αὖθις πειρᾶσθαι: ἀργείοις δέ ὑπέρ τῆς τε παλαιᾶς ἡγεμονίας καί τῆς ἐν πελοποννήσῳ ποτέ ἰσομοιρίας μή διά παντός στερισκομένους ἀνέχεσθαι, καί ἄνδρας ἅμα ἐχθρούς καί ἀστυγείτονας ὑπέρ πολλῶν ἀδικημάτων ἀμύνασθαι: τοῖς δέ ἀθηναίοις καλόν εἶναι μετά πολλῶν καί ἀγαθῶν ξυμμάχων ἀγωνιζομένους μηδενός λείπεσθαι, καί ὅτι ἐν πελοποννήσῳ λακεδαιμονίους νικήσαντες τήν τε ἀρχήν βεβαιοτέραν καί μείζω ἕξουσι καί οὐ μή ποτέ τις αὐτοῖς ἄλλος ἐς τήν γῆν ἔλθῃ. τοῖς μέν ἀργείοις καί ξυμμάχοις τοιαῦτα παρῃνέθη, λακεδαιμόνιοι δέ καθ' ἑκάστους τε καί μετά τῶν πολεμικῶν νόμων ἐν σφίσιν αὐτοῖς ὧν ἠπίσταντο τήν παρακέλευσιν τῆς μνήμης ἀγαθοῖς οὖσιν ἐποιοῦντο, εἰδότες ἔργων ἐκ πολλοῦ μελέτην πλείω σῴζουσαν ἤ λόγων δι' ὀλίγου καλῶς ῥηθεῖσαν παραίνεσιν. καί μετά ταῦτα ἡ ξύνοδος ἦν, ἀργεῖοι μέν καί οἱ ξύμμαχοι ἐντόνως καί ὀργῇ χωροῦντες, λακεδαιμόνιοι δέ βραδέως καί ὑπό αὐλητῶν πολλῶν ὁμοῦ ἐγκαθεστώτων, οὐ τοῦ θείου χάριν, ἀλλ' ἵνα ὁμαλῶς μετά ῥυθμοῦ βαίνοντες προσέλθοιεν καί μή διασπασθείη αὐτοῖς ἡ τάξις, ὅπερ φιλεῖ τά μεγάλα στρατόπεδα ἐν ταῖς προσόδοις ποιεῖν. ξυνιόντων δ' ἔτι ἆγις ὁ βασιλεύς τοιόνδε ἐβουλεύσατο δρᾶσαι. τά στρατόπεδα ποιεῖ μέν καί ἅπαντα τοῦτο: ἐπί τά δεξιά κέρατα αὐτῶν ἐν ταῖς ξυνόδοις μᾶλλον ἐξωθεῖται, καί περιίσχουσι κατά τό τῶν ἐναντίων εὐώνυμον ἀμφότεροι τῷ δεξιῷ, διά τό φοβουμένους προσστέλλειν τά γυμνά ἕκαστον ὡς μάλιστα τῇ τοῦ ἐν δεξιᾷ παρατεταγμένου ἀσπίδι καί νομίζειν τήν πυκνότητα τῆς ξυγκλῄσεως εὐσκεπαστότατον εἶναι: καί ἡγεῖται μέν τῆς αἰτίας ταύτης ὁ πρωτοστάτης τοῦ δεξιοῦ κέρως, προθυμούμενος ἐξαλλάσσειν αἰεί τῶν ἐναντίων τήν ἑαυτοῦ γύμνωσιν, ἕπονται δέ διά τόν αὐτόν φόβον καί οἱ ἄλλοι. καί τότε περιέσχον μέν οἱ μαντινῆς πολύ τῷ κέρᾳ τῶν σκιριτῶν, ἔτι δέ πλέον οἱ λακεδαιμόνιοι καί τεγεᾶται τῶν ἀθηναίων, ὅσῳ μεῖζον τό στράτευμα εἶχον. δείσας δέ ἆγις μή σφῶν κυκλωθῇ τό εὐώνυμον, καί νομίσας ἄγαν περιέχειν τούς μαντινέας, τοῖς μέν σκιρίταις καί βρασιδείοις ἐσήμηνεν ἐπεξαγαγόντας ἀπό σφῶν ἐξισῶσαι τοῖς μαντινεῦσιν, ἐς δέ τό διάκενον τοῦτο παρήγγελλεν ἀπό τοῦ δεξιοῦ κέρως δύο λόχους τῶν πολεμάρχων ἱππονοΐδᾳ καί ἀριστοκλεῖ ἔχουσι παρελθεῖν καί ἐσβαλόντας πληρῶσαι, νομίζων τῷ θ' ἑαυτῶν δεξιῷ ἔτι περιουσίαν ἔσεσθαι καί τό κατά τούς μαντινέας βεβαιότερον τετάξεσθαι. ξυνέβη οὖν αὐτῷ ἅτε ἐν αὐτῇ τῇ ἐφόδῳ καί ἐξ ὀλίγου παραγγείλαντι τόν τε ἀριστοκλέα καί τόν ἱππονοΐδαν μή 'θελῆσαι παρελθεῖν, ἀλλά καί διά τοῦτο τό αἰτίαμα ὕστερον φεύγειν ἐκ σπάρτης δόξαντας μαλακισθῆναι, καί τούς πολεμίους φθάσαι τῇ προσμείξει, καί κελεύσαντος αὐτοῦ, ἐπί τούς σκιρίτας ὡς οὐ παρῆλθον οἱ λόχοι, πάλιν αὖ σφίσι προσμεῖξαι, μή δυνηθῆναι ἔτι μηδέ τούτους ξυγκλῇσαι. ἀλλά μάλιστα δή κατά πάντα τῇ ἐμπειρίᾳ λακεδαιμόνιοι ἐλασσωθέντες τότε τῇ ἀνδρείᾳ ἔδειξαν οὐχ ἧσσον περιγενόμενοι. ἐπειδή γάρ ἐν χερσίν ἐγίγνοντο τοῖς ἐναντίοις, τό μέν τῶν μαντινέων δεξιόν τρέπει αὐτῶν τούς σκιρίτας καί τούς βρασιδείους, καί ἐσπεσόντες οἱ μαντινῆς καί οἱ ξύμμαχοι αὐτῶν καί τῶν ἀργείων οἱ χίλιοι λογάδες κατά τό διάκενον καί οὐ ξυγκλῃσθέν τούς λακεδαιμονίους διέφθειρον καί κυκλωσάμενοι ἔτρεψαν καί ἐξέωσαν ἐς τάς ἁμάξας καί τῶν πρεσβυτέρων τῶν ἐπιτεταγμένων ἀπέκτεινάν τινας. καί ταύτῃ μέν ἡσσῶντο οἱ λακεδαιμόνιοι: τῷ δέ ἄλλῳ στρατοπέδῳ καί μάλιστα τῷ μέσῳ, ᾗπερ ὁ βασιλεύς ἆγις ἦν καί περί αὐτόν οἱ τριακόσιοι ἱππῆς καλούμενοι, προσπεσόντες τῶν [τε] ἀργείων τοῖς πρεσβυτέροις καί πέντε λόχοις ὠνομασμένοις καί κλεωναίοις καί ὀρνεάταις καί ἀθηναίων τοῖς παρατεταγμένοις, ἔτρεψαν οὐδέ ἐς χεῖρας τούς πολλούς ὑπομείναντας, ἀλλ' ὡς ἐπῇσαν οἱ λακεδαιμόνιοι εὐθύς ἐνδόντας καί ἔστιν οὕς καί καταπατηθέντας τοῦ μή φθῆναι τήν ἐγκατάληψιν. ὡς δέ ταύτῃ ἐνεδεδώκει τό τῶν ἀργείων καί ξυμμάχων στράτευμα, παρερρήγνυντο ἤδη ἅμα καί ἐφ' ἑκάτερα, καί ἅμα τό δεξιόν τῶν λακεδαιμονίων καί τεγεατῶν ἐκυκλοῦτο τῷ περιέχοντι σφῶν τούς ἀθηναίους, καί ἀμφοτέρωθεν αὐτούς κίνδυνος περιειστήκει, τῇ μέν κυκλουμένους, τῇ δέ ἤδη ἡσσημένους. καί μάλιστ' ἄν τοῦ στρατεύματος ἐταλαιπώρησαν, εἰ μή οἱ ἱππῆς παρόντες αὐτοῖς ὠφέλιμοι ἦσαν. καί ξυνέβη τόν ἆγιν, ὡς ᾔσθετο τό εὐώνυμον σφῶν πονοῦν τό κατά τούς μαντινέας καί τῶν ἀργείων τούς χιλίους, παραγγεῖλαι παντί τῷ στρατεύματι χωρῆσαι ἐπί τό νικώμενον. καί γενομένου τούτου οἱ μέν ἀθηναῖοι ἐν τούτῳ, ὡς παρῆλθε καί ἐξέκλινεν ἀπό σφῶν τό στράτευμα, καθ' ἡσυχίαν ἐσώθησαν καί τῶν ἀργείων μετ' αὐτῶν τό ἡσσηθέν: οἱ δέ μαντινῆς καί οἱ ξύμμαχοι καί τῶν ἀργείων οἱ λογάδες οὐκέτι πρός τό ἐγκεῖσθαι τοῖς ἐναντίοις τήν γνώμην εἶχον, ἀλλ' ὁρῶντες τούς τε σφετέρους νενικημένους καί τούς λακεδαιμονίους ἐπιφερομένους ἐς φυγήν ἐτράποντο. καί τῶν μέν μαντινέων καί πλείους διεφθάρησαν, τῶν δέ ἀργείων λογάδων τό πολύ ἐσώθη. ἡ μέντοι φυγή καί ἀποχώρησις οὐ βίαιος οὐδέ μακρά ἦν: οἱ γάρ λακεδαιμόνιοι μέχρι μέν τοῦ τρέψαι χρονίους τάς μάχας καί βεβαίους τῷ μένειν ποιοῦνται, τρέψαντες δέ βραχείας καί οὐκ ἐπί πολύ τάς διώξεις. καί ἡ μέν μάχη τοιαύτη καί ὅτι ἐγγύτατα τούτων ἐγένετο, πλείστου δή χρόνου μεγίστη δή τῶν ἑλληνικῶν καί ὑπό ἀξιολογωτάτων πόλεων ξυνελθοῦσα. οἱ δέ λακεδαιμόνιοι προθέμενοι τῶν πολεμίων νεκρῶν τά ὅπλα τροπαῖον εὐθύς ἵστασαν καί τούς νεκρούς ἐσκύλευον, καί τούς αὑτῶν ἀνείλοντο καί ἀπήγαγον ἐς τεγέαν, οὗπερ ἐτάφησαν, καί τούς τῶν πολεμίων ὑποσπόνδους ἀπέδοσαν. ἀπέθανον δέ ἀργείων μέν καί ὀρνεατῶν καί κλεωναίων ἑπτακόσιοι, μαντινέων δέ διακόσιοι, καί ἀθηναίων ξύν αἰγινήταις διακόσιοι καί οἱ στρατηγοί ἀμφότεροι. λακεδαιμονίων δέ οἱ μέν ξύμμαχοι οὐκ ἐταλαιπώρησαν ὥστε καί ἀξιόλογόν τι ἀπογενέσθαι: αὐτῶν δέ χαλεπόν μέν ἦν τήν ἀλήθειαν πυθέσθαι, ἐλέγοντο δέ περί τριακοσίους ἀποθανεῖν. τῆς δέ μάχης μελλούσης ἔσεσθαι καί πλειστοάναξ ὁ ἕτερος βασιλεύς ἔχων τούς τε πρεσβυτέρους καί νεωτέρους ἐβοήθησε, καί μέχρι μέν τεγέας ἀφίκετο, πυθόμενος δέ τήν νίκην ἀπεχώρησεν. καί τούς ἀπό κορίνθου καί ἔξω ἰσθμοῦ ξυμμάχους ἀπέστρεψαν πέμψαντες οἱ λακεδαιμόνιοι, καί αὐτοί ἀναχωρήσαντες καί τούς ξυμμάχους ἀφέντες (κάρνεια γάρ αὐτοῖς ἐτύγχανον ὄντα) τήν ἑορτήν ἦγον. καί τήν ὑπό τῶν ἑλλήνων τότε ἐπιφερομένην αἰτίαν ἔς τε μαλακίαν διά τήν ἐν τῇ νήσῳ ξυμφοράν καί ἐς τήν ἄλλην ἀβουλίαν τε καί βραδυτῆτα ἑνί ἔργῳ τούτῳ ἀπελύσαντο, τύχῃ μέν, ὡς ἐδόκουν, κακιζόμενοι, γνώμῃ δέ οἱ αὐτοί ἔτι ὄντες. τῇ δέ προτέρᾳ ἡμέρᾳ ξυνέβη τῆς μάχης ταύτης καί τούς ἐπιδαυρίους πανδημεί ἐσβαλεῖν ἐς τήν ἀργείαν ὡς ἐρῆμον οὖσαν καί τούς ὑπολοίπους φύλακας τῶν ἀργείων ἐξελθόντων αὐτῶν διαφθεῖραι πολλούς. καί ἠλείων τρισχιλίων ὁπλιτῶν βοηθησάντων μαντινεῦσιν ὕστερον τῆς μάχης καί ἀθηναίων χιλίων πρός τοῖς προτέροις ἐστράτευσαν ἅπαντες οἱ ξύμμαχοι οὗτοι εὐθύς ἐπί ἐπίδαυρον, ἕως οἱ λακεδαιμόνιοι κάρνεια ἦγον, καί διελόμενοι τήν πόλιν περιετείχιζον. καί οἱ μέν ἄλλοι ἐξεπαύσαντο, ἀθηναῖοι δέ, ὥσπερ προσετάχθησαν, τήν ἄκραν τό ἡραῖον εὐθύς ἐξειργάσαντο. καί ἐν τούτῳ ξυγκαταλιπόντες ἅπαντες τῷ τειχίσματι φρουράν ἀνεχώρησαν κατά πόλεις ἕκαστοι. καί τό θέρος ἐτελεύτα. τοῦ δ' ἐπιγιγνομένου χειμῶνος ἀρχομένου εὐθύς οἱ λακεδαιμόνιοι, ἐπειδή τά κάρνεια ἤγαγον, ἐξεστράτευσαν, καί ἀφικόμενοι ἐς τεγέαν λόγους προύπεμπον ἐς τό ἄργος ξυμβατηρίους. ἦσαν δέ αὐτοῖς πρότερόν τε ἄνδρες ἐπιτήδειοι καί βουλόμενοι τόν δῆμον τόν ἐν ἄργει καταλῦσαι: καί ἐπειδή ἡ μάχη ἐγεγένητο, πολλῷ μᾶλλον ἐδύναντο πείθειν τούς πολλούς ἐς τήν ὁμολογίαν. ἐβούλοντο δέ πρῶτον σπονδάς ποιήσαντες πρός τούς λακεδαιμονίους αὖθις ὕστερον καί ξυμμαχίαν, καί οὕτως ἤδη τῷ δήμῳ ἐπιτίθεσθαι. καί ἀφικνεῖται πρόξενος ὤν ἀργείων λίχας ὁ ἀρκεσιλάου παρά τῶν λακεδαιμονίων δύο λόγω φέρων ἐς τό ἄργος, τόν μέν καθ' ὅτι εἰ βούλονται πολεμεῖν, τόν δ' ὡς εἰ εἰρήνην ἄγειν. καί γενομένης πολλῆς ἀντιλογίας (ἔτυχε γάρ καί ὁ ἀλκιβιάδης παρών) οἱ ἄνδρες οἱ τοῖς λακεδαιμονίοις πράσσοντες, ἤδη καί ἐκ τοῦ φανεροῦ τολμῶντες, ἔπεισαν τούς ἀργείους προσδέξασθαι τόν ξυμβατήριον λόγον. ἔστι δέ ὅδε. ’καττάδε δοκεῖ τᾷ ἐκκλησίᾳ τῶν λακεδαιμονίων ξυμβαλέσθαι ποττώς ἀργείως, ἀποδιδόντας τώς παῖδας τοῖς ὀρχομενίοις καί τώς ἄνδρας τοῖς μαιναλίοις, καί τώς ἄνδρας τώς ἐν μαντινείᾳ τοῖς λακεδαιμονίοις ἀποδιδόντας, καί ἐξ ἐπιδαύρω ἐκβῶντας καί τό τεῖχος ἀναιρίοντας. αἰ δέ κα μή εἴκωντι τοί ἀθηναῖοι ἐξ ἐπιδαύρω, πολεμίως ἦμεν τοῖς ἀργείοις καί τοῖς λακεδαιμονίοις καί τοῖς τῶν λακεδαιμονίων ξυμμάχοις καί τοῖς τῶν ἀργείων ξυμμάχοις. καί αἴ τινα τοί λακεδαιμόνιοι παῖδα ἔχοντι, ἀποδόμεν ταῖς πολίεσσι πάσαις. περί δέ τῶ σιῶ σύματος, αἰ μέν λῆν, τοῖς ἐπιδαυρίοις ὅρκον δόμεν, <αἰ> δέ, αὐτώς ὀμόσαι. τάς δέ πόλιας τάς ἐν πελοποννάσῳ, καί μικράς καί μεγάλας, αὐτονόμως ἦμεν πάσας καττά πάτρια. αἰ δέ κα τῶν ἐκτός πελοποννάσω τις ἐπί τάν πελοπόννασον γᾶν ἴῃ ἐπί κακῷ, ἀλεξέμεναι ἁμόθι βωλευσαμένως, ὅπᾳ κα δικαιότατα δοκῇ τοῖς πελοποννασίοις. ὅσσοι δ' ἐκτός πελοποννάσω τῶν λακεδαιμονίων ξύμμαχοί ἐντι, ἐν τῷ αὐτῷ ἐσσίονται ἐν τῷπερ καί τοί λακεδαιμόνιοι, καί τοί τῶν ἀργείων ξύμ μαχοι ἐν τ<ῷ αὐτῷ ἐσσίονται ἐν τῷπερ καί τοί ἀργεῖοι>, τάν αὐτῶν ἔχοντες. ἐπιδείξαντας δέ τοῖς ξυμμάχοις ξυμβαλέσθαι, αἴ κα αὐτοῖς δοκῇ. αἰ δέ τι δοκῇ τοῖς ξυμμάχοις, οἴκαδ' ἀπιάλλην.‘ τοῦτον μέν τόν λόγον προσεδέξαντο πρῶτον οἱ ἀργεῖοι, καί τῶν λακεδαιμονίων τό στράτευμα ἀνεχώρησεν ἐκ τῆς τεγέας ἐπ' οἴκου: μετά δέ τοῦτο ἐπιμειξίας οὔσης ἤδη παρ' ἀλλήλους, οὐ πολλῷ ὕστερον ἔπραξαν αὖθις οἱ αὐτοί ἄνδρες ὥστε τήν μαντινέων καί τήν ἀθηναίων καί ἠλείων ξυμμαχίαν ἀφέντας ἀργείους σπονδάς καί ξυμμαχίαν ποιήσασθαι πρός λακεδαιμονίους. καί ἐγένοντο αἵδε. ’καττάδε ἔδοξε τοῖς λακεδαιμονίοις καί ἀργείοις σπονδάς καί ξυμμαχίαν ἦμεν πεντήκοντα ἔτη, ἐπί τοῖς ἴσοις καί ὁμοίοις δίκας διδόντας καττά πάτρια: ταί δέ ἄλλαι πόλιες ταί ἐν πελοποννάσῳ κοινανεόντω τᾶν σπονδᾶν καί τᾶς ξυμμαχίας αὐτόνομοι καί αὐτοπόλιες, τάν αὐτῶν ἔχοντες, καττά πάτρια δίκας διδόντες τάς ἴσας καί ὁμοίας. ὅσσοι δέ ἔξω πελοποννάσω λακεδαιμονίοις ξύμμαχοί ἐντι, ἐν τοῖς αὐτοῖς ἐσσίονται τοῖσπερ καί τοί λακεδαιμόνιοι: καί τοί τῶν ἀργείων ξύμμαχοι ἐν τῷ αὐτῷ ἐσσίονται τῷπερ καί τοί ἀργεῖοι, τάν αὐτῶν ἔχοντες. αἰ δέ ποι στρατείας δέῃ κοινᾶς, βουλεύεσθαι λακεδαιμονίως καί ἀργείως ὅπᾳ κα δικαιότατα κρίναντας τοῖς ξυμμάχοις. αἰ δέ τινι τᾶν πολίων ᾖ ἀμφίλλογα, ἤ τᾶν ἐντός ἤ τᾶν ἐκτός πελοποννάσω, αἴτε περί ὅρων αἴτε περί ἄλλω τινός, διακριθῆμεν. αἰ δέ τις τῶν ξυμμάχων πόλις πόλι ἐρίζοι, ἐς πόλιν ἐλθῆν ἅντινα ἴσαν ἀμφοῖν ταῖς πολίεσσι δοκείοι. τώς δέ ἔτας καττά πάτρια δικάζεσθαι.‘ αἱ μέν σπονδαί καί ἡ ξυμμαχία αὕτη ἐγεγένητο: καί ὁπόσα ἀλλήλων πολέμῳ ἤ εἴ τι ἄλλο εἶχον, διελύσαντο. κοινῇ δέ ἤδη τά πράγματα τιθέμενοι ἐψηφίσαντο κήρυκα καί πρεσβείαν παρ' ἀθηναίων μή προσδέχεσθαι, ἤν μή ἐκ πελοποννήσου ἐξίωσι τά τείχη ἐκλιπόντες, καί μή ξυμβαίνειν τῳ μηδέ πολεμεῖν ἀλλ' ἤ ἅμα. καί τά τε ἄλλα θυμῷ ἔφερον καί ἐς τά ἐπί θρᾴκης χωρία καί ὡς περδίκκαν ἔπεμψαν ἀμφότεροι πρέσβεις, καί ἀνέπεισαν περδίκκαν ξυνομόσαι σφίσιν. οὐ μέντοι εὐθύς γε ἀπέστη τῶν ἀθηναίων, ἀλλά διενοεῖτο, ὅτι καί τούς ἀργείους ἑώρα: ἦν δέ καί αὐτός τό ἀρχαῖον ἐξ ἄργους. καί τοῖς χαλκιδεῦσι τούς τε παλαιούς ὅρκους ἀνενεώσαντο καί ἄλλους ὤμοσαν. ἔπεμψαν δέ καί παρά τούς ἀθηναίους οἱ ἀργεῖοι πρέσβεις, τό ἐξ ἐπιδαύρου τεῖχος κελεύοντες ἐκλιπεῖν. οἱ δ' ὁρῶντες ὀλίγοι πρός πλείους ὄντες τούς ξυμφύλακας, ἔπεμψαν δημοσθένη τούς σφετέρους ἐξάξοντα. ὁ δέ ἀφικόμενος καί ἀγῶνά τινα πρόφασιν γυμνικόν ἔξω τοῦ φρουρίου ποιήσας, ὡς ἐξῆλθε τό ἄλλο φρούριον, ἀπέκλῃσε τάς πύλας: καί ὕστερον ἐπιδαυρίοις ἀνανεωσάμενοι τάς σπονδάς αὐτοί οἱ ἀθηναῖοι ἀπέδοσαν τό τείχισμα. μετά δέ τήν τῶν ἀργείων ἀπόστασιν ἐκ τῆς ξυμμαχίας καί οἱ μαντινῆς, τό μέν πρῶτον ἀντέχοντες, ἔπειτ' οὐ δυνάμενοι ἄνευ τῶν ἀργείων, ξυνέβησαν καί αὐτοί τοῖς λακεδαιμονίοις καί τήν ἀρχήν ἀφεῖσαν τῶν πόλεων. καί λακεδαιμόνιοι καί ἀργεῖοι, χίλιοι ἑκάτεροι, ξυστρατεύσαντες τά τ' ἐν σικυῶνι ἐς ὀλίγους μᾶλλον κατέστησαν αὐτοί οἱ λακεδαιμόνιοι ἐλθόντες, καί μετ' ἐκεῖνα ξυναμφότεροι ἤδη καί τόν ἐν ἄργει δῆμον κατέλυσαν, καί ὀλιγαρχία ἐπιτηδεία τοῖς λακεδαιμονίοις κατέστη. καί πρός ἔαρ ἤδη ταῦτα ἦν τοῦ χειμῶνος λήγοντος, καί τέταρτον καί δέκατον ἔτος τῷ πολέμῳ ἐτελεύτα. τοῦ δ' ἐπιγιγνομένου θέρους διῆς τε οἱ ἐν ἄθῳ ἀπέστησαν ἀθηναίων πρός χαλκιδέας, καί λακεδαιμόνιοι τά ἐν ἀχαΐᾳ οὐκ ἐπιτηδείως πρότερον ἔχοντα καθίσταντο. καί ἀργείων ὁ δῆμος κατ' ὀλίγον ξυνιστάμενός τε καί ἀναθαρσήσας ἐπέθεντο τοῖς ὀλίγοις, τηρήσαντες αὐτάς τάς γυμνοπαιδίας τῶν λακεδαιμονίων: καί μάχης γενομένης ἐν τῇ πόλει ἐπεκράτησεν ὁ δῆμος, καί τούς μέν ἀπέκτεινε, τούς δέ ἐξήλασεν. οἱ δέ λακεδαιμόνιοι, ἕως μέν αὐτούς μετεπέμποντο οἱ φίλοι, οὐκ ἦλθον ἐκ πλέονος, ἀναβαλόμενοι δέ τάς γυμνοπαιδίας ἐβοήθουν. καί ἐν τεγέᾳ πυθόμενοι ὅτι νενίκηνται οἱ ὀλίγοι, προελθεῖν μέν οὐκέτι ἠθέλησαν δεομένων τῶν διαπεφευγότων, ἀναχωρήσαντες δέ ἐπ' οἴκου τάς γυμνοπαιδίας ἦγον. καί ὕστερον ἐλθόντων πρέσβεων ἀπό τε τῶν ἐν τῇ πόλει [ἀγγέλων] καί τῶν ἔξω ἀργείων, παρόντων τε τῶν ξυμμάχων καί ῥηθέντων πολλῶν ἀφ' ἑκατέρων ἔγνωσαν μέν ἀδικεῖν τούς ἐν τῇ πόλει, καί ἔδοξεν αὐτοῖς στρατεύειν ἐς ἄργος, διατριβαί δέ καί μελλήσεις ἐγίγνοντο. ὁ δέ δῆμος τῶν ἀργείων ἐν τούτῳ φοβούμενος τούς λακεδαιμονίους καί τήν τῶν ἀθηναίων ξυμμαχίαν πάλιν προσαγόμενός τε καί νομίζων μέγιστον ἄν σφᾶς ὠφελῆσαι, τειχίζει μακρά τείχη ἐς θάλασσαν, ὅπως, ἤν τῆς γῆς εἴργωνται, ἡ κατά θάλασσαν σφᾶς μετά τῶν ἀθηναίων ἐπαγωγή τῶν ἐπιτηδείων ὠφελῇ. ξυνῄδεσαν δέ τόν τειχισμόν καί τῶν ἐν πελοποννήσῳ τινές πόλεων. καί οἱ μέν ἀργεῖοι πανδημεί, καί αὐτοί καί γυναῖκες καί οἰκέται, ἐτείχιζον: καί ἐκ τῶν ἀθηνῶν αὐτοῖς ἦλθον τέκτονες καί λιθουργοί. καί τό θέρος ἐτελεύτα. τοῦ δ' ἐπιγιγνομένου χειμῶνος λακεδαιμόνιοι ὡς ᾔσθοντο τειχιζόντων, ἐστράτευσαν ἐς τό ἄργος αὐτοί τε καί οἱ ξύμμαχοι πλήν κορινθίων: ὑπῆρχε δέ τι αὐτοῖς καί ἐκ τοῦ ἄργους αὐτόθεν πρασσόμενον. ἦγε δέ τήν στρατιάν ἆγις ὁ ἀρχιδάμου λακεδαιμονίων βασιλεύς. καί τά μέν ἐκ τῆς πόλεως δοκοῦντα προϋπάρχειν οὐ προυχώρησεν ἔτι: τά δέ οἰκοδομούμενα τείχη ἑλόντες καί καταβαλόντες καί ὑσιάς χωρίον τῆς ἀργείας λαβόντες καί τούς ἐλευθέρους ἅπαντας οὕς ἔλαβον ἀποκτείναντες ἀνεχώρησαν καί διελύθησαν κατά πόλεις. ἐστράτευσαν δέ μετά τοῦτο καί ἀργεῖοι ἐς τήν φλειασίαν καί δῃώσαντες ἀπῆλθον, ὅτι σφῶν τούς φυγάδας ὑπεδέχοντο: οἱ γάρ πολλοί αὐτῶν ἐνταῦθα κατῴκηντο. κατέκλῃσαν δέ τοῦ αὐτοῦ χειμῶνος καί μακεδόνας ἀθηναῖοι, περδίκκᾳ ἐπικαλοῦντες τήν τε πρός ἀργείους καί λακεδαιμονίους γενομένην ξυνωμοσίαν, καί ὅτι παρασκευασαμένων αὐτῶν στρατιάν ἄγειν ἐπί χαλκιδέας τούς ἐπί θρᾴκης καί ἀμφίπολιν νικίου τοῦ νικηράτου στρατηγοῦντος ἔψευστο τήν ξυμμαχίαν καί ἡ στρατεία μάλιστα διελύθη ἐκείνου † ἀπάραντος †: πολέμιος οὖν ἦν. καί ὁ χειμών ἐτελεύτα οὗτος, καί πέμπτον καί δέκατον ἔτος τῷ πολέμῳ ἐτελεύτα. τοῦ δ' ἐπιγιγνομένου θέρους ἀλκιβιάδης τε πλεύσας ἐς ἄργος ναυσίν εἴκοσιν ἀργείων τούς δοκοῦντας ἔτι ὑπόπτους εἶναι καί τά λακεδαιμονίων φρονεῖν ἔλαβε τριακοσίους ἄνδρας, καί κατέθεντο αὐτούς ἀθηναῖοι ἐς τάς ἐγγύς νήσους ὧν ἦρχον: καί ἐπί μῆλον τήν νῆσον ἀθηναῖοι ἐστράτευσαν ναυσίν ἑαυτῶν μέν τριάκοντα, χίαις δέ ἕξ, λεσβίαιν δέ δυοῖν, καί ὁπλίταις ἑαυτῶν μέν διακοσίοις καί χιλίοις καί τοξόταις τριακοσίοις καί ἱπποτοξόταις εἴκοσι, τῶν δέ ξυμμάχων καί νησιωτῶν ὁπλίταις μάλιστα πεντακοσίοις καί χιλίοις. οἱ δέ μήλιοι λακεδαιμονίων μέν εἰσιν ἄποικοι, τῶν δ' ἀθηναίων οὐκ ἤθελον ὑπακούειν ὥσπερ οἱ ἄλλοι νησιῶται, ἀλλά τό μέν πρῶτον οὐδετέρων ὄντες ἡσύχαζον, ἔπειτα ὡς αὐτούς ἠνάγκαζον οἱ ἀθηναῖοι δῃοῦντες τήν γῆν, ἐς πόλεμον φανερόν κατέστησαν. στρατοπεδευσάμενοι οὖν ἐς τήν γῆν αὐτῶν τῇ παρασκευῇ ταύτῃ οἱ στρατηγοί κλεομήδης τε ὁ λυκομήδους καί τεισίας ὁ τεισιμάχου, πρίν ἀδικεῖν τι τῆς γῆς, λόγους πρῶτον ποιησομένους ἔπεμψαν πρέσβεις. οὕς οἱ μήλιοι πρός μέν τό πλῆθος οὐκ ἤγαγον, ἐν δέ ταῖς ἀρχαῖς καί τοῖς ὀλίγοις λέγειν ἐκέλευον περί ὧν ἥκουσιν. οἱ δέ τῶν ἀθηναίων πρέσβεις ἔλεγον τοιάδε. ’ἐπειδή οὐ πρός τό πλῆθος οἱ λόγοι γίγνονται, ὅπως δή μή ξυνεχεῖ ῥήσει οἱ πολλοί ἐπαγωγά καί ἀνέλεγκτα ἐσάπαξ ἀκούσαντες ἡμῶν ἀπατηθῶσιν (γιγνώσκομεν γάρ ὅτι τοῦτο φρονεῖ ἡμῶν ἡ ἐς τούς ὀλίγους ἀγωγή), ὑμεῖς οἱ καθήμενοι ἔτι ἀσφαλέστερον ποιήσατε. καθ' ἕκαστον γάρ καί μηδ' ὑμεῖς ἑνί λόγῳ, ἀλλά πρός τό μή δοκοῦν ἐπιτηδείως λέγεσθαι εὐθύς ὑπολαμβάνοντες κρίνετε. καί πρῶτον εἰ ἀρέσκει ὡς λέγομεν εἴπατε.‘ οἱ δέ τῶν μηλίων ξύνεδροι ἀπεκρίναντο ’ἡ μέν ἐπιείκεια τοῦ διδάσκειν καθ' ἡσυχίαν ἀλλήλους οὐ ψέγεται, τά δέ τοῦ πολέμου παρόντα ἤδη καί οὐ μέλλοντα διαφέροντα αὐτοῦ φαίνεται. ὁρῶμεν γάρ αὐτούς τε κριτάς ἥκοντας ὑμᾶς τῶν λεχθησομένων καί τήν τελευτήν ἐξ αὐτοῦ κατά τό εἰκός περιγενομένοις μέν τῷ δικαίῳ καί δι' αὐτό μή ἐνδοῦσι πόλεμον ἡμῖν φέρουσαν, πεισθεῖσι δέ δουλείαν.‘ {αθ.} εἰ μέν τοίνυν ὑπονοίας τῶν μελλόντων λογιούμενοι ἤ ἄλλο τι ξυνήκετε ἤ ἐκ τῶν παρόντων καί ὧν ὁρᾶτε περί σωτηρίας βουλεύσοντες τῇ πόλει, παυοίμεθ' ἄν: εἰ δ' ἐπί τοῦτο, λέγοιμεν ἄν. {μηλ.} εἰκός μέν καί ξυγγνώμη ἐν τῷ τοιῷδε καθεστῶτας ἐπί πολλά καί λέγοντας καί δοκοῦντας τρέπεσθαι: ἡ μέντοι ξύνοδος καί περί σωτηρίας ἥδε πάρεστι, καί ὁ λόγος ᾧ προκαλεῖσθε τρόπῳ, εἰ δοκεῖ, γιγνέσθω. {αθ.} ἡμεῖς τοίνυν οὔτε αὐτοί μετ' ὀνομάτων καλῶν, ὡς ἤ δικαίως τόν μῆδον καταλύσαντες ἄρχομεν ἤ ἀδικούμενοι νῦν ἐπεξερχόμεθα, λόγων μῆκος ἄπιστον παρέξομεν, οὔθ' ὑμᾶς ἀξιοῦμεν ἤ ὅτι λακεδαιμονίων ἄποικοι ὄντες οὐ ξυνεστρατεύσατε ἤ ὡς ἡμᾶς οὐδέν ἠδικήκατε λέγοντας οἴεσθαι πείσειν, τά δυνατά δ' ἐξ ὧν ἑκάτεροι ἀληθῶς φρονοῦμεν διαπράσσεσθαι, ἐπισταμένους πρός εἰδότας ὅτι δίκαια μέν ἐν τῷ ἀνθρωπείῳ λόγῳ ἀπό τῆς ἴσης ἀνάγκης κρίνεται, δυνατά δέ οἱ προύχοντες πράσσουσι καί οἱ ἀσθενεῖς ξυγχωροῦσιν. {μηλ.} ἧι μέν δή νομίζομέν γε, χρήσιμον (ἀνάγκη γάρ, ἐπειδή ὑμεῖς οὕτω παρά τό δίκαιον τό ξυμφέρον λέγειν ὑπέθεσθε) μή καταλύειν ὑμᾶς τό κοινόν ἀγαθόν, ἀλλά τῷ αἰεί ἐν κινδύνῳ γιγνομένῳ εἶναι τά εἰκότα καί δίκαια, καί τι καί ἐντός τοῦ ἀκριβοῦς πείσαντά τινα ὠφεληθῆναι. καί πρός ὑμῶν οὐχ ἧσσον τοῦτο, ὅσῳ καί ἐπί μεγίστῃ τιμωρίᾳ σφαλέντες ἄν τοῖς ἄλλοις παράδειγμα γένοισθε. {αθ.} ἡμεῖς δέ τῆς ἡμετέρας ἀρχῆς, ἤν καί παυθῇ, οὐκ ἀθυμοῦμεν τήν τελευτήν: οὐ γάρ οἱ ἄρχοντες ἄλλων, ὥσπερ καί λακεδαιμόνιοι, οὗτοι δεινοί τοῖς νικηθεῖσιν (ἔστι δέ οὐ πρός λακεδαιμονίους ἡμῖν ὁ ἀγών), ἀλλ' ἤν οἱ ὑπήκοοί που τῶν ἀρξάντων αὐτοί ἐπιθέμενοι κρατήσωσιν. καί περί μέν τούτου ἡμῖν ἀφείσθω κινδυνεύεσθαι: ὡς δέ ἐπ' ὠφελίᾳ τε πάρεσμεν τῆς ἡμετέρας ἀρχῆς καί ἐπί σωτηρίᾳ νῦν τούς λόγους ἐροῦμεν τῆς ὑμετέρας πόλεως, ταῦτα δηλώσομεν, βουλόμενοι ἀπόνως μέν ὑμῶν ἄρξαι, χρησίμως δ' ὑμᾶς ἀμφοτέροις σωθῆναι. {μηλ.} καί πῶς χρήσιμον ἄν ξυμβαίη ἡμῖν δουλεῦσαι, ὥσπερ καί ὑμῖν ἄρξαι; {αθ.} ὅτι ὑμῖν μέν πρό τοῦ τά δεινότατα παθεῖν ὑπακοῦσαι ἄν γένοιτο, ἡμεῖς δέ μή διαφθείραντες ὑμᾶς κερδαίνοιμεν ἄν. {μηλ.} ὥστε [δέ] ἡσυχίαν ἄγοντας ἡμᾶς φίλους μέν εἶναι ἀντί πολεμίων, ξυμμάχους δέ μηδετέρων, οὐκ ἄν δέξαισθε; {αθ.} οὐ γάρ τοσοῦτον ἡμᾶς βλάπτει ἡ ἔχθρα ὑμῶν ὅσον ἡ φιλία μέν ἀσθενείας, τό δέ μῖσος δυνάμεως παράδειγμα τοῖς ἀρχομένοις δηλούμενον. {μηλ.} σκοποῦσι δ' ὑμῶν οὕτως οἱ ὑπήκοοι τό εἰκός, ὥστε τούς τε μή προσήκοντας καί ὅσοι ἄποικοι ὄντες οἱ πολλοί καί ἀποστάντες τινές κεχείρωνται ἐς τό αὐτό τιθέασιν; {αθ.} δικαιώματι γάρ οὐδετέρους ἐλλείπειν ἡγοῦνται, κατά δύναμιν δέ τούς μέν περιγίγνεσθαι, ἡμᾶς δέ φόβῳ οὐκ ἐπιέναι: ὥστε ἔξω καί τοῦ πλεόνων ἄρξαι καί τό ἀσφαλές ἡμῖν διά τό καταστραφῆναι ἄν παράσχοιτε, ἄλλως τε καί νησιῶται ναυκρατόρων καί ἀσθενέστεροι ἑτέρων ὄντες εἰ μή περιγένοισθε. {μηλ.} ἐν δ' ἐκείνῳ οὐ νομίζετε ἀσφάλειαν; δεῖ γάρ αὖ καί ἐνταῦθα, ὥσπερ ὑμεῖς τῶν δικαίων λόγων ἡμᾶς ἐκβιβάσαντες τῷ ὑμετέρῳ ξυμφόρῳ ὑπακούειν πείθετε, καί ἡμᾶς τό ἡμῖν χρήσιμον διδάσκοντας, εἰ τυγχάνει καί ὑμῖν τό αὐτό ξυμβαῖνον, πειρᾶσθαι πείθειν. ὅσοι γάρ νῦν μηδετέροις ξυμμαχοῦσι, πῶς οὐ πολεμώσεσθε αὐτούς, ὅταν ἐς τάδε βλέψαντες ἡγήσωνταί ποτε ὑμᾶς καί ἐπί σφᾶς ἥξειν; κἀν τούτῳ τί ἄλλο ἤ τούς μέν ὑπάρχοντας πολεμίους μεγαλύνετε, τούς δέ μηδέ μελλήσαντας γενέσθαι ἄκοντας ἐπάγεσθε; {αθ.} οὐ γάρ νομίζομεν ἡμῖν τούτους δεινοτέρους ὅσοι ἠπειρῶταί που ὄντες τῷ ἐλευθέρῳ πολλήν τήν διαμέλλησιν τῆς πρός ἡμᾶς φυλακῆς ποιήσονται, ἀλλά τούς νησιώτας τέ που ἀνάρκτους, ὥσπερ ὑμᾶς, καί τούς ἤδη τῆς ἀρχῆς τῷ ἀναγκαίῳ παροξυνομένους. οὗτοι γάρ πλεῖστ' ἄν τῷ ἀλογίστῳ ἐπιτρέψαντες σφᾶς τε αὐτούς καί ἡμᾶς ἐς προῦπτον κίνδυνον καταστήσειαν. {μηλ.} ἦ που ἄρα, εἰ τοσαύτην γε ὑμεῖς τε μή παυθῆναι ἀρχῆς καί οἱ δουλεύοντες ἤδη ἀπαλλαγῆναι τήν παρακινδύνευσιν ποιοῦνται, ἡμῖν γε τοῖς ἔτι ἐλευθέροις πολλή κακότης καί δειλία μή πᾶν πρό τοῦ δουλεῦσαι ἐπεξελθεῖν. {αθ.} οὔκ, ἤν γε σωφρόνως βουλεύησθε: οὐ γάρ περί ἀνδραγαθίας ὁ ἀγών ἀπό τοῦ ἴσου ὑμῖν, μή αἰσχύνην ὀφλεῖν, περί δέ σωτηρίας μᾶλλον ἡ βουλή, πρός τούς κρείσσονας πολλῷ μή ἀνθίστασθαι. {μηλ.} ἀλλ' ἐπιστάμεθα τά τῶν πολέμων ἔστιν ὅτε κοινοτέρας τάς τύχας λαμβάνοντα ἤ κατά τό διαφέρον ἑκατέρων πλῆθος: καί ἡμῖν τό μέν εἶξαι εὐθύς ἀνέλπιστον, μετά δέ τοῦ δρωμένου ἔτι καί στῆναι ἐλπίς ὀρθῶς. {αθ.} ἐλπίς δέ κινδύνῳ παραμύθιον οὖσα τούς μέν ἀπό περιουσίας χρωμένους αὐτῇ, κἄν βλάψῃ, οὐ καθεῖλεν: τοῖς δ' ἐς ἅπαν τό ὑπάρχον ἀναρριπτοῦσι (δάπανος γάρ φύσει) ἅμα τε γιγνώσκεται σφαλέντων καί ἐν ὅτῳ ἔτι φυλάξεταί τις αὐτήν γνωρισθεῖσαν οὐκ ἐλλείπει. ὅ ὑμεῖς ἀσθενεῖς τε καί ἐπί ῥοπῆς μιᾶς ὄντες μή βούλεσθε παθεῖν μηδέ ὁμοιωθῆναι τοῖς πολλοῖς, οἷς παρόν ἀνθρωπείως ἔτι σῴζεσθαι, ἐπειδάν πιεζομένους αὐτούς ἐπιλίπωσιν αἱ φανεραί ἐλπίδες, ἐπί τάς ἀφανεῖς καθίστανται μαντικήν τε καί χρησμούς καί ὅσα τοιαῦτα μετ' ἐλπίδων λυμαίνεται. {μηλ.} χαλεπόν μέν καί ἡμεῖς (εὖ ἴστε) νομίζομεν πρός δύναμίν τε τήν ὑμετέραν καί τήν τύχην, εἰ μή ἀπό τοῦ ἴσου ἔσται, ἀγωνίζεσθαι: ὅμως δέ πιστεύομεν τῇ μέν τύχῃ ἐκ τοῦ θείου μή ἐλασσώσεσθαι, ὅτι ὅσιοι πρός οὐ δικαίους ἱστάμεθα, τῆς δέ δυνάμεως τῷ ἐλλείποντι τήν λακεδαιμονίων ἡμῖν ξυμμαχίαν προσέσεσθαι, ἀνάγκην ἔχουσαν, καί εἰ μή του ἄλλου, τῆς γε ξυγγενείας ἕνεκα καί αἰσχύνῃ βοηθεῖν. καί οὐ παντάπασιν οὕτως ἀλόγως θρασυνόμεθα. {αθ.} τῆς μέν τοίνυν πρός τό θεῖον εὐμενείας οὐδ' ἡμεῖς οἰόμεθα λελείψεσθαι: οὐδέν γάρ ἔξω τῆς ἀνθρωπείας τῶν μέν ἐς τό θεῖον νομίσεως, τῶν δ' ἐς σφᾶς αὐτούς βουλήσεως δικαιοῦμεν ἤ πράσσομεν. ἡγούμεθα γάρ τό τε θεῖον δόξῃ τό ἀνθρώπειόν τε σαφῶς διά παντός ὑπό φύσεως ἀναγκαίας, οὗ ἄν κρατῇ, ἄρχειν: καί ἡμεῖς οὔτε θέντες τόν νόμον οὔτε κειμένῳ πρῶτοι χρησάμενοι, ὄντα δέ παραλαβόντες καί ἐσόμενον ἐς αἰεί καταλείψοντες χρώμεθα αὐτῷ, εἰδότες καί ὑμᾶς ἄν καί ἄλλους ἐν τῇ αὐτῇ δυνάμει ἡμῖν γενομένους δρῶντας ἄν ταὐτό. καί πρός μέν τό θεῖον οὕτως ἐκ τοῦ εἰκότος οὐ φοβούμεθα ἐλασσώσεσθαι: τῆς δέ ἐς λακεδαιμονίους δόξης, ἥν διά τό αἰσχρόν δή βοηθήσειν ὑμῖν πιστεύετε αὐτούς, μακαρίσαντες ὑμῶν τό ἀπειρόκακον οὐ ζηλοῦμεν τό ἄφρον. λακεδαιμόνιοι γάρ πρός σφᾶς μέν αὐτούς καί τά ἐπιχώρια νόμιμα πλεῖστα ἀρετῇ χρῶνται: πρός δέ τούς ἄλλους πολλά ἄν τις ἔχων εἰπεῖν ὡς προσφέρονται, ξυνελών μάλιστ' ἄν δηλώσειεν ὅτι ἐπιφανέστατα ὧν ἴσμεν τά μέν ἡδέα καλά νομίζουσι, τά δέ ξυμφέροντα δίκαια. καίτοι οὐ πρός τῆς ὑμετέρας νῦν ἀλόγου σωτηρίας ἡ τοιαύτη διάνοια. {μηλ.} ἡμεῖς δέ κατ' αὐτό τοῦτο ἤδη καί μάλιστα πιστεύομεν τῷ ξυμφέροντι αὐτῶν, μηλίους ἀποίκους ὄντας μή βουλήσεσθαι προδόντας τοῖς μέν εὔνοις τῶν ἑλλήνων ἀπίστους καταστῆναι, τοῖς δέ πολεμίοις ὠφελίμους. {αθ.} οὔκουν οἴεσθε τό ξυμφέρον μέν μετ' ἀσφαλείας εἶναι, τό δέ δίκαιον καί καλόν μετά κινδύνου δρᾶσθαι: ὅ λακεδαιμόνιοι ἥκιστα ὡς ἐπί τό πολύ τολμῶσιν. {μηλ.} ἀλλά καί τούς κινδύνους τε ἡμῶν ἕνεκα μᾶλλον ἡγούμεθ' ἄν ἐγχειρίσασθαι αὐτούς, καί βεβαιοτέρους ἤ ἐς ἄλλους νομιεῖν, ὅσῳ πρός μέν τά ἔργα τῆς πελοποννήσου ἐγγύς κείμεθα, τῆς δέ γνώμης τῷ ξυγγενεῖ πιστότεροι ἑτέρων ἐσμέν. {αθ.} τό δ' ἐχυρόν γε τοῖς ξυναγωνιουμένοις οὐ τό εὔνουν τῶν ἐπικαλεσαμένων φαίνεται, ἀλλ' ἤν τῶν ἔργων τις δυνάμει πολύ προύχῃ: ὅ λακεδαιμόνιοι καί πλέον τι τῶν ἄλλων σκοποῦσιν (τῆς γοῦν οἰκείας παρασκευῆς ἀπιστίᾳ καί μετά ξυμμάχων πολλῶν τοῖς πέλας ἐπέρχονται), ὥστε οὐκ εἰκός ἐς νῆσόν γε αὐτούς ἡμῶν ναυκρατόρων ὄντων περαιωθῆναι. {μηλ.} οἱ δέ καί ἄλλους ἄν ἔχοιεν πέμψαι: πολύ δέ τό κρητικόν πέλαγος, δι' οὗ τῶν κρατούντων ἀπορώτερος ἡ λῆψις ἤ τῶν λαθεῖν βουλομένων ἡ σωτηρία. καί εἰ τοῦδε σφάλλοιντο, τράποιντ' ἄν καί ἐς τήν γῆν ὑμῶν καί ἐπί τούς λοιπούς τῶν ξυμμάχων, ὅσους μή βρασίδας ἐπῆλθεν: καί οὐ περί τῆς μή προσηκούσης μᾶλλον ἤ τῆς οἰκειοτέρας ξυμμαχίδος τε καί γῆς ὁ πόνος ὑμῖν ἔσται. {αθ.} τούτων μέν καί πεπειραμένοις ἄν τι γένοιτο καί ὑμῖν καί οὐκ ἀνεπιστήμοσιν ὅτι οὐδ' ἀπό μιᾶς πώποτε πολιορκίας ἀθηναῖοι δι' ἄλλων φόβον ἀπεχώρησαν. ἐνθυμούμεθα δέ ὅτι φήσαντες περί σωτηρίας βουλεύσειν οὐδέν ἐν τοσούτῳ λόγῳ εἰρήκατε ᾧ ἄνθρωποι ἄν πιστεύσαντες νομίσειαν σωθήσεσθαι, ἀλλ' ὑμῶν τά μέν ἰσχυρότατα ἐλπιζόμενα μέλλεται, τά δ' ὑπάρχοντα βραχέα πρός τά ἤδη ἀντιτεταγμένα περιγίγνεσθαι. πολλήν τε ἀλογίαν τῆς διανοίας παρέχετε, εἰ μή μεταστησάμενοι ἔτι ἡμᾶς ἄλλο τι τῶνδε σωφρονέστερον γνώσεσθε. οὐ γάρ δή ἐπί γε τήν ἐν τοῖς αἰσχροῖς καί προύπτοις κινδύνοις πλεῖστα διαφθείρουσαν ἀνθρώπους αἰσχύνην τρέψεσθε. πολλοῖς γάρ προορωμένοις ἔτι ἐς οἷα φέρονται τό αἰσχρόν καλούμενον ὀνόματος ἐπαγωγοῦ δυνάμει ἐπεσπάσατο ἡσσηθεῖσι τοῦ ῥήματος ἔργῳ ξυμφοραῖς ἀνηκέστοις ἑκόντας περιπεσεῖν καί αἰσχύνην αἰσχίω μετά ἀνοίας ἤ τύχῃ προσλαβεῖν. ὅ ὑμεῖς, ἤν εὖ βουλεύησθε, φυλάξεσθε, καί οὐκ ἀπρεπές νομιεῖτε πόλεώς τε τῆς μεγίστης ἡσσᾶσθαι μέτρια προκαλουμένης, ξυμμάχους γενέσθαι ἔχοντας τήν ὑμετέραν αὐτῶν ὑποτελεῖς, καί δοθείσης αἱρέσεως πολέμου πέρι καί ἀσφαλείας μή τά χείρω φιλονικῆσαι: ὡς οἵτινες τοῖς μέν ἴσοις μή εἴκουσι, τοῖς δέ κρείσσοσι καλῶς προσφέρονται, πρός δέ τούς ἥσσους μέτριοί εἰσι, πλεῖστ' ἄν ὀρθοῖντο. σκοπεῖτε οὖν καί μεταστάντων ἡμῶν καί ἐνθυμεῖσθε πολλάκις ὅτι περί πατρίδος βουλεύεσθε, ἧς μιᾶς πέρι καί ἐς μίαν βουλήν τυχοῦσάν τε καί μή κατορθώσασαν ἔσται. καί οἱ μέν ἀθηναῖοι μετεχώρησαν ἐκ τῶν λόγων: οἱ δέ μήλιοι κατά σφᾶς αὐτούς γενόμενοι, ὡς ἔδοξεν αὐτοῖς παραπλήσια καί ἀντέλεγον, ἀπεκρίναντο τάδε. ’οὔτε ἄλλα δοκεῖ ἡμῖν ἤ ἅπερ καί τό πρῶτον, ὦ ἀθηναῖοι, οὔτ' ἐν ὀλίγῳ χρόνῳ πόλεως ἑπτακόσια ἔτη ἤδη οἰκουμένης τήν ἐλευθερίαν ἀφαιρησόμεθα, ἀλλά τῇ τε μέχρι τοῦδε σῳζούσῃ τύχῃ ἐκ τοῦ θείου αὐτήν καί τῇ ἀπό τῶν ἀνθρώπων καί λακεδαιμονίων τιμωρίᾳ πιστεύοντες πειρασόμεθα σῴζεσθαι. προκαλούμεθα δέ ὑμᾶς φίλοι μέν εἶναι, πολέμιοι δέ μηδετέροις, καί ἐκ τῆς γῆς ἡμῶν ἀναχωρῆσαι σπονδάς ποιησαμένους αἵτινες δοκοῦσιν ἐπιτήδειοι εἶναι ἀμφοτέροις.‘ οἱ μέν δή μήλιοι τοσαῦτα ἀπεκρίναντο: οἱ δέ ἀθηναῖοι διαλυόμενοι ἤδη ἐκ τῶν λόγων ἔφασαν ’ἀλλ' οὖν μόνοι γε ἀπό τούτων τῶν βουλευμάτων, ὡς ἡμῖν δοκεῖτε, τά μέν μέλλοντα τῶν ὁρωμένων σαφέστερα κρίνετε, τά δέ ἀφανῆ τῷ βούλεσθαι ὡς γιγνόμενα ἤδη θεᾶσθε, καί λακεδαιμονίοις καί τύχῃ καί ἐλπίσι πλεῖστον δή παραβεβλημένοι καί πιστεύσαντες πλεῖστον καί σφαλήσεσθε.‘ καί οἱ μέν ἀθηναίων πρέσβεις ἀνεχώρησαν ἐς τό στράτευμα: οἱ δέ στρατηγοί αὐτῶν, ὡς οὐδέν ὑπήκουον οἱ μήλιοι, πρός πόλεμον εὐθύς ἐτρέποντο καί διελόμενοι κατά πόλεις περιετείχισαν κύκλῳ τούς μηλίους. καί ὕστερον φυλακήν σφῶν τε αὐτῶν καί τῶν ξυμμάχων καταλιπόντες οἱ ἀθηναῖοι καί κατά γῆν καί κατά θάλασσαν ἀνεχώρησαν τῷ πλέονι τοῦ στρατοῦ. οἱ δέ λειπόμενοι παραμένοντες ἐπολιόρκουν τό χωρίον. καί ἀργεῖοι κατά τόν χρόνον τόν αὐτόν ἐσβαλόντες ἐς τήν φλειασίαν καί λοχισθέντες ὑπό τε φλειασίων καί τῶν σφετέρων φυγάδων διεφθάρησαν ὡς ὀγδοήκοντα. καί οἱ ἐκ τῆς πύλου ἀθηναῖοι λακεδαιμονίων πολλήν λείαν ἔλαβον: καί λακεδαιμόνιοι δι' αὐτό τάς μέν σπονδάς οὐδ' ὥς ἀφέντες ἐπολέμουν αὐτοῖς, ἐκήρυξαν δέ εἴ τις βούλεται παρά σφῶν ἀθηναίους λῄζεσθαι. καί κορίνθιοι ἐπολέμησαν ἰδίων τινῶν διαφορῶν ἕνεκα τοῖς ἀθηναίοις: οἱ δ' ἄλλοι πελοποννήσιοι ἡσύχαζον. εἷλον δέ καί οἱ μήλιοι τῶν ἀθηναίων τοῦ περιτειχίσματος τό κατά τήν ἀγοράν προσβαλόντες νυκτός, καί ἄνδρας τε ἀπέκτειναν καί ἐσενεγκάμενοι σῖτόν τε καί ὅσα πλεῖστα ἐδύναντο χρήσιμα ἀναχωρήσαντες ἡσύχαζον: καί οἱ ἀθηναῖοι ἄμεινον τήν φυλακήν τό ἔπειτα παρεσκευάζοντο. καί τό θέρος ἐτελεύτα. τοῦ δ' ἐπιγιγνομένου χειμῶνος λακεδαιμόνιοι μελλήσαντες ἐς τήν ἀργείαν στρατεύειν, ὡς αὐτοῖς τά διαβατήρια [ἱερά ἐν τοῖς ὁρίοις] οὐκ ἐγίγνετο, ἀνεχώρησαν. καί ἀρ γεῖοι διά τήν ἐκείνων μέλλησιν τῶν ἐν τῇ πόλει τινάς ὑποπτεύσαντες τούς μέν ξυνέλαβον, οἱ δ' αὐτούς καί διέφυγον. καί οἱ μήλιοι περί τούς αὐτούς χρόνους αὖθις καθ' ἕτερόν τι τοῦ περιτειχίσματος εἷλον τῶν ἀθηναίων, παρόντων οὐ πολλῶν τῶν φυλάκων. καί ἐλθούσης στρατιᾶς ὕστερον ἐκ τῶν ἀθηνῶν ἄλλης, ὡς ταῦτα ἐγίγνετο, ἧς ἦρχε φιλοκράτης ὁ δημέου, καί κατά κράτος ἤδη πολιορκούμενοι, γενομένης καί προδοσίας τινός, ἀφ' ἑαυτῶν ξυνεχώρησαν τοῖς ἀθηναίοις ὥστε ἐκείνους περί αὐτῶν βουλεῦσαι. οἱ δέ ἀπέκτειναν μηλίων ὅσους ἡβῶντας ἔλαβον, παῖδας δέ καί γυναῖκας ἠνδραπόδισαν: τό δέ χωρίον αὐτοί ᾤκισαν, ἀποίκους ὕστερον πεντακοσίους πέμψαντες. {ιστοριων ζ} τοῦ δ' αὐτοῦ χειμῶνος ἀθηναῖοι ἐβούλοντο αὖθις μείζονι παρασκευῇ τῆς μετά λάχητος καί εὐρυμέδοντος ἐπί σικελίαν πλεύσαντες καταστρέψασθαι, εἰ δύναιντο, ἄπειροι οἱ πολλοί ὄντες τοῦ μεγέθους τῆς νήσου καί τῶν ἐνοικούντων τοῦ πλήθους καί ἑλλήνων καί βαρβάρων, καί ὅτι οὐ πολλῷ τινί ὑποδεέστερον πόλεμον ἀνῃροῦντο ἤ τόν πρός πελοποννησίους. σικελίας γάρ περίπλους μέν ἐστιν ὁλκάδι οὐ πολλῷ τινί ἔλασσον ἤ ὀκτώ ἡμερῶν, καί τοσαύτη οὖσα ἐν εἰκοσισταδίῳ μάλιστα μέτρῳ τῆς θαλάσσης διείργεται τό μή ἤπειρος εἶναι: ᾠκίσθη δέ ὧδε τό ἀρχαῖον, καί τοσάδε ἔθνη ἔσχε τά ξύμπαντα. παλαίτατοι μέν λέγονται ἐν μέρει τινί τῆς χώρας κύκλωπες καί λαιστρυγόνες οἰκῆσαι, ὧν ἐγώ οὔτε γένος ἔχω εἰπεῖν οὔτε ὁπόθεν ἐσῆλθον ἤ ὅποι ἀπεχώρησαν: ἀρκείτω δέ ὡς ποιηταῖς τε εἴρηται καί ὡς ἕκαστός πῃ γιγνώσκει περί αὐτῶν. σικανοί δέ μετ' αὐτούς πρῶτοι φαίνονται ἐνοικισάμενοι, ὡς μέν αὐτοί φασι, καί πρότεροι διά τό αὐτόχθονες εἶναι, ὡς δέ ἡ ἀλήθεια εὑρίσκεται, ἴβηρες ὄντες καί ἀπό τοῦ σικανοῦ ποταμοῦ τοῦ ἐν ἰβηρίᾳ ὑπό λιγύων ἀναστάντες. καί ἀπ' αὐτῶν σικανία τότε ἡ νῆσος ἐκαλεῖτο, πρότερον τρινακρία καλουμένη: οἰκοῦσι δέ ἔτι καί νῦν τά πρός ἑσπέραν τήν σικελίαν. ἰλίου δέ ἁλισκομένου τῶν τρώων τινές διαφυγόντες ἀχαιούς πλοίοις ἀφικνοῦνται πρός τήν σικελίαν, καί ὅμοροι τοῖς σικανοῖς οἰκήσαντες ξύμπαντες μέν ἔλυμοι ἐκλήθησαν, πόλεις δ' αὐτῶν ἔρυξ τε καί ἔγεστα. προσξυνῴκησαν δέ αὐτοῖς καί φωκέων τινές τῶν ἀπό τροίας τότε χειμῶνι ἐς λιβύην πρῶτον, ἔπειτα ἐς σικελίαν ἀπ' αὐτῆς κατενεχθέντες. σικελοί δ' ἐξ ἰταλίας (ἐνταῦθα γάρ ᾤκουν) διέβησαν ἐς σικελίαν, φεύγοντες ὀπικούς, ὡς μέν εἰκός καί λέγεται, ἐπί σχεδιῶν, τηρήσαντες τόν πορθμόν κατιόντος τοῦ ἀνέμου, τάχα ἄν δέ καί ἄλλως πως ἐσπλεύσαντες. εἰσί δέ καί νῦν ἔτι ἐν τῇ ἰταλίᾳ σικελοί, καί ἡ χώρα ἀπό ἰταλοῦ βασιλέως τινός σικελῶν, τοὔνομα τοῦτο ἔχοντος, οὕτως ἰταλία ἐπωνομάσθη. ἐλθόντες δέ ἐς τήν σικελίαν στρατός πολύς τούς τε σικανούς κρατοῦντες μάχῃ ἀνέστειλαν πρός τά μεσημβρινά καί ἑσπέρια αὐτῆς καί ἀντί σικανίας σικελίαν τήν νῆσον ἐποίησαν καλεῖσθαι, καί τά κράτιστα τῆς γῆς ᾤκησαν ἔχοντες, ἐπεί διέβησαν, ἔτη ἐγγύς τριακόσια πρίν ἕλληνας ἐς σικελίαν ἐλθεῖν: ἔτι δέ καί νῦν τά μέσα καί τά πρός βορρᾶν τῆς νήσου ἔχουσιν. ᾤκουν δέ καί φοίνικες περί πᾶσαν μέν τήν σικελίαν ἄκρας τε ἐπί τῇ θαλάσσῃ ἀπολαβόντες καί τά ἐπικείμενα νησίδια ἐμπορίας ἕνεκεν τῆς πρός τούς σικελούς: ἐπειδή δέ οἱ ἕλληνες πολλοί κατά θάλασσαν ἐπεσέπλεον, ἐκλιπόντες τά πλείω μοτύην καί σολόεντα καί πάνορμον ἐγγύς τῶν ἐλύμων ξυνοικήσαντες ἐνέμοντο, ξυμμαχίᾳ τε πίσυνοι τῇ τῶν ἐλύμων, καί ὅτι ἐντεῦθεν ἐλάχιστον πλοῦν καρχηδών σικελίας ἀπέχει. βάρβαροι μέν οὖν τοσοίδε σικελίαν καί οὕτως ᾤκησαν. ἑλλήνων δέ πρῶτοι χαλκιδῆς ἐξ εὐβοίας πλεύσαντες μετά θουκλέους οἰκιστοῦ νάξον ᾤκισαν, καί ἀπόλλωνος ἀρχηγέτου βωμόν ὅστις νῦν ἔξω τῆς πόλεώς ἐστιν ἱδρύσαντο, ἐφ' ᾧ, ὅταν ἐκ σικελίας θεωροί πλέωσι, πρῶτον θύουσιν. συρακούσας δέ τοῦ ἐχομένου ἔτους ἀρχίας τῶν ἡρακλειδῶν ἐκ κορίνθου ᾤκισε, σικελούς ἐξελάσας πρῶτον ἐκ τῆς νήσου ἐν ᾗ νῦν οὐκέτι περικλυζομένῃ ἡ πόλις ἡ ἐντός ἐστιν: ὕστερον δέ χρόνῳ καί ἡ ἔξω προστειχισθεῖσα πολυάνθρωπος ἐγένετο. θουκλῆς δέ καί οἱ χαλκιδῆς ἐκ νάξου ὁρμηθέντες ἔτει πέμπτῳ μετά συρακούσας οἰκισθείσας λεοντίνους τε πολέμῳ τούς σικελούς ἐξελάσαντες οἰκίζουσι, καί μετ' αὐτούς κατάνην: οἰκιστήν δέ αὐτοί καταναῖοι ἐποιήσαντο εὔαρχον. κατά δέ τόν αὐτόν χρόνον καί λάμις ἐκ μεγάρων ἀποικίαν ἄγων ἐς σικελίαν ἀφίκετο, καί ὑπέρ παντακύου τε ποταμοῦ τρώτιλόν τι ὄνομα χωρίον οἰκίσας, καί ὕστερον αὐτόθεν τοῖς χαλκιδεῦσιν ἐς λεοντίνους ὀλίγον χρόνον ξυμπολιτεύσας καί ὑπό αὐτῶν ἐκπεσών καί θάψον οἰκίσας αὐτός μέν ἀποθνῄσκει, οἱ δ' ἄλλοι ἐκ τῆς θάψου ἀναστάντες ὕβλωνος βασιλέως σικελοῦ προδόντος τήν χώραν καί καθηγησαμένου μεγαρέας ᾤκισαν τούς ὑβλαίους κληθέντας. καί ἔτη οἰκήσαντες πέντε καί τεσσαράκοντα καί διακόσια ὑπό γέλωνος τυράννου συρακοσίων ἀνέστησαν ἐκ τῆς πόλεως καί χώρας. πρίν δέ ἀναστῆναι, ἔτεσιν ὕστερον ἑκατόν ἤ αὐτούς οἰκίσαι, πάμιλλον πέμψαντες σελινοῦντα κτίζουσι, καί ἐκ μεγάρων τῆς μητροπόλεως οὔσης αὐτοῖς ἐπελθών ξυγκατῴκισεν. γέλαν δέ ἀντίφημος ἐκ ῥόδου καί ἔντιμος ἐκ κρήτης ἐποίκους ἀγαγόντες κοινῇ ἔκτισαν, ἔτει πέμπτῳ καί τεσσαρακοστῷ μετά συρακουσῶν οἴκισιν. καί τῇ μέν πόλει ἀπό τοῦ γέλα ποταμοῦ τοὔνομα ἐγένετο, τό δέ χωρίον οὗ νῦν ἡ πόλις ἐστί καί ὅ πρῶτον ἐτειχίσθη λίνδιοι καλεῖται: νόμιμα δέ δωρικά ἐτέθη αὐτοῖς. ἔτεσι δέ ἐγγύτατα ὀκτώ καί ἑκατόν μετά τήν σφετέραν οἴκισιν γελῷοι ἀκράγαντα ᾤκισαν, τήν μέν πόλιν ἀπό τοῦ ἀκράγαντος ποταμοῦ ὀνομάσαντες, οἰκιστάς δέ ποιήσαντες ἀριστόνουν καί πυστίλον, νόμιμα δέ τά γελῴων δόντες. ζάγκλη δέ τήν μέν ἀρχήν ἀπό κύμης τῆς ἐν ὀπικίᾳ χαλκιδικῆς πόλεως λῃστῶν ἀφικομένων ᾠκίσθη, ὕστερον δέ καί ἀπό χαλκίδος καί τῆς ἄλλης εὐβοίας πλῆθος ἐλθόν ξυγκατενείμαντο τήν γῆν: καί οἰκισταί περιήρης καί κραταιμένης ἐγένοντο αὐτῆς, ὁ μέν ἀπό κύμης, ὁ δέ ἀπό χαλκίδος. ὄνομα δέ τό μέν πρῶτον ζάγκλη ἦν ὑπό τῶν σικελῶν κληθεῖσα, ὅτι δρεπανοειδές τήν ἰδέαν τό χωρίον ἐστί (τό δέ δρέπανον οἱ σικελοί ζάγκλον καλοῦσιν), ὕστερον δ' αὐτοί μέν ὑπό σαμίων καί ἄλλων ἰώνων ἐκπίπτουσιν, οἵ μήδους φεύγοντες προσέβαλον σικελίᾳ, τούς δέ σαμίους ἀναξίλας ῥηγίνων τύραννος οὐ πολλῷ ὕστερον ἐκβαλών καί τήν πόλιν αὐτός ξυμμείκτων ἀνθρώπων οἰκίσας μεσσήνην ἀπό τῆς ἑαυτοῦ τό ἀρχαῖον πατρίδος ἀντωνόμασεν. καί ἱμέρα ἀπό ζάγκλης ᾠκίσθη ὑπό εὐκλείδου καί σίμου καί σάκωνος, καί χαλκιδῆς μέν οἱ πλεῖστοι ἦλθον ἐς τήν ἀποικίαν, ξυνῴκισαν δέ αὐτοῖς καί ἐκ συρακουσῶν φυγάδες στάσει νικηθέντες, οἱ μυλητίδαι καλούμενοι: καί φωνή μέν μεταξύ τῆς τε χαλκιδέων καί δωρίδος ἐκράθη, νόμιμα δέ τά χαλκιδικά ἐκράτησεν. ἄκραι δέ καί κασμέναι ὑπό συρακοσίων ᾠκίσθησαν, ἄκραι μέν ἑβδομήκοντα ἔτεσι μετά συρακούσας, κασμέναι δ' ἐγγύς εἴκοσι μετά ἄκρας. καί καμάρινα τό πρῶτον ὑπό συρακοσίων ᾠκίσθη, ἔτεσιν ἐγγύτατα πέντε καί τριάκοντα καί ἑκατόν μετά συρακουσῶν κτίσιν: οἰκισταί δέ ἐγένοντο αὐτῆς δάσκων καί μενέκωλος. ἀναστάτων δέ καμαριναίων γενομένων πολέμῳ ὑπό συρακοσίων δι' ἀπόστασιν, χρόνῳ ἱπποκράτης ὕστερον γέλας τύραννος, λύτρα ἀνδρῶν συρακοσίων αἰχμαλώτων λαβών τήν γῆν τήν καμαριναίων, αὐτός οἰκιστής γενόμενος κατῴκισε καμάριναν. καί αὖθις ὑπό γέλωνος ἀνάστατος γενομένη τό τρίτον κατῳκίσθη ὑπό γελῴων. τοσαῦτα ἔθνη ἑλλήνων καί βαρβάρων σικελίαν ᾤκει, καί ἐπί τοσήνδε οὖσαν αὐτήν οἱ ἀθηναῖοι στρατεύειν ὥρμηντο, ἐφιέμενοι μέν τῇ ἀληθεστάτῃ προφάσει τῆς πάσης ἄρξαι, βοηθεῖν δέ ἅμα εὐπρεπῶς βουλόμενοι τοῖς ἑαυτῶν ξυγγενέσι καί τοῖς προσγεγενημένοις ξυμμάχοις. μάλιστα δ' αὐτούς ἐξώρμησαν ἐγεσταίων [τε] πρέσβεις παρόντες καί προθυμότερον ἐπικαλούμενοι. ὅμοροι γάρ ὄντες τοῖς σελινουντίοις ἐς πόλεμον καθέστασαν περί τε γαμικῶν τινῶν καί περί γῆς ἀμφισβητήτου, καί οἱ σελινούντιοι συρακοσίους ἐπαγόμενοι ξυμμάχους κατεῖργον αὐτούς τῷ πολέμῳ καί κατά γῆν καί κατά θάλασσαν: ὥστε τήν γενομένην ἐπί λάχητος καί τοῦ προτέρου πολέμου λεοντίνων οἱ ἐγεσταῖοι ξυμμαχίαν ἀναμιμνῄσκοντες τούς ἀθηναίους ἐδέοντο σφίσι ναῦς πέμψαντας ἐπαμῦναι, λέγοντες ἄλλα τε πολλά καί κεφάλαιον, εἰ συρακόσιοι λεοντίνους τε ἀναστήσαντες ἀτιμώρητοι γενήσονται καί τούς λοιπούς ἔτι ξυμμάχους αὐτῶν διαφθείροντες αὐτοί τήν ἅπασαν δύναμιν τῆς σικελίας σχήσουσι, κίνδυνον εἶναι μή ποτε μεγάλῃ παρασκευῇ δωριῆς τε δωριεῦσι κατά τό ξυγγενές καί ἅμα ἄποικοι τοῖς ἐκπέμψασι πελοποννησίοις βοηθήσαντες καί τήν ἐκείνων δύναμιν ξυγκαθέλωσιν: σῶφρον δ' εἶναι μετά τῶν ὑπολοίπων ἔτι ξυμμάχων ἀντέχειν τοῖς συρακοσίοις, ἄλλως τε καί χρήματα σφῶν παρεξόντων ἐς τόν πόλεμον ἱκανά. ὧν ἀκούοντες οἱ ἀθηναῖοι ἐν ταῖς ἐκκλησίαις τῶν τε ἐγεσταίων πολλάκις λεγόντων καί τῶν ξυναγορευόντων αὐτοῖς ἐψηφίσαντο πρέσβεις πέμψαι πρῶτον ἐς τήν ἔγεσταν περί τε τῶν χρημάτων σκεψομένους εἰ ὑπάρχει, ὥσπερ φασίν, ἐν τῷ κοινῷ καί ἐν τοῖς ἱεροῖς, καί τά τοῦ πολέμου ἅμα πρός τούς σελινουντίους ἐν ὅτῳ ἐστίν εἰσομένους. καί οἱ μέν πρέσβεις τῶν ἀθηναίων ἀπεστάλησαν ἐς τήν σικελίαν: λακεδαιμόνιοι δέ τοῦ αὐτοῦ χειμῶνος καί οἱ ξύμμαχοι πλήν κορινθίων στρατεύσαντες ἐς τήν ἀργείαν τῆς τε γῆς ἔτεμον οὐ πολλήν καί σῖτον ἀνεκομίσαντό τινα ζεύγη κομίσαντες, καί ἐς ὀρνεάς κατοικίσαντες τούς ἀργείων φυγάδας καί τῆς ἄλλης στρατιᾶς παρακαταλιπόντες αὐτοῖς ὀλίγους, καί σπεισάμενοί τινα χρόνον ὥστε μή ἀδικεῖν ὀρνεάτας καί ἀργείους τήν ἀλλήλων, ἀπεχώρησαν τῷ στρατῷ ἐπ' οἴκου. ἐλθόντων δέ ἀθηναίων οὐ πολλῷ ὕστερον ναυσί τριάκοντα καί ἑξακοσίοις ὁπλίταις, οἱ ἀργεῖοι μετά τῶν ἀθηναίων πανστρατιᾷ ἐξελθόντες τούς μέν ἐν ὀρνεαῖς μίαν ἡμέραν ἐπολιόρκουν: ὑπό δέ νύκτα αὐλισαμένου τοῦ στρατεύματος ἄπωθεν ἐκδιδράσκουσιν οἱ ἐκ τῶν ὀρνεῶν. καί τῇ ὑστεραίᾳ οἱ ἀργεῖοι ὡς ᾔσθοντο, κατασκάψαντες τάς ὀρνεάς ἀνεχώρησαν καί οἱ ἀθηναῖοι ὕστερον ταῖς ναυσίν ἐπ' οἴκου. καί ἐς μεθώνην τήν ὅμορον μακεδονίᾳ ἱππέας κατά θάλασσαν κομίσαντες ἀθηναῖοι σφῶν τε αὐτῶν καί μακεδόνων τούς παρά σφίσι φυγάδας ἐκακούργουν τήν περδίκκου. λακεδαιμόνιοι δέ πέμψαντες παρά χαλκιδέας τούς ἐπί θρᾴκης, ἄγοντας πρός ἀθηναίους δεχημέρους σπονδάς, ξυμπολεμεῖν ἐκέλευον περδίκκᾳ: οἱ δ' οὐκ ἤθελον. καί ὁ χειμών ἐτελεύτα, καί ἕκτον καί δέκατον ἔτος ἐτελεύτα τῷ πολέμῳ τῷδε ὅν θουκυδίδης ξυνέγραψεν. τοῦ δ' ἐπιγιγνομένου θέρους ἅμα ἦρι οἱ τῶν ἀθηναίων πρέσβεις ἧκον ἐκ τῆς σικελίας καί οἱ ἐγεσταῖοι μετ' αὐτῶν ἄγοντες ἑξήκοντα τάλαντα ἀσήμου ἀργυρίου ὡς ἐς ἑξήκοντα ναῦς μηνός μισθόν, ἅς ἔμελλον δεήσεσθαι πέμπειν. καί οἱ ἀθηναῖοι ἐκκλησίαν ποιήσαντες καί ἀκούσαντες τῶν τε ἐγεσταίων καί τῶν σφετέρων πρέσβεων τά τε ἄλλα ἐπαγωγά καί οὐκ ἀληθῆ καί περί τῶν χρημάτων ὡς εἴη ἑτοῖμα ἔν τε τοῖς ἱεροῖς πολλά καί ἐν τῷ κοινῷ, ἐψηφίσαντο ναῦς ἑξήκοντα πέμπειν ἐς σικελίαν καί στρατηγούς αὐτοκράτορας ἀλκιβιάδην τε τόν κλεινίου καί νικίαν τόν νικηράτου καί λάμαχον τόν ξενοφάνους, βοηθούς μέν ἐγεσταίοις πρός σελινουντίους, ξυγκατοικίσαι δέ καί λεοντίνους, ἤν τι περιγίγνηται αὐτοῖς τοῦ πολέμου, καί τἆλλα τά ἐν τῇ σικελίᾳ πρᾶξαι ὅπῃ ἄν γιγνώσκωσιν ἄριστα ἀθηναίοις. μετά δέ τοῦτο ἡμέρᾳ πέμπτῃ ἐκκλησία αὖθις ἐγίγνετο, καθ' ὅτι χρή τήν παρασκευήν ταῖς ναυσί τάχιστα γίγνεσθαι, καί τοῖς στρατηγοῖς, εἴ του προσδέοιντο, ψηφισθῆναι ἐς τόν ἔκπλουν. καί ὁ νικίας ἀκούσιος μέν ᾑρημένος ἄρχειν, νομίζων δέ τήν πόλιν οὐκ ὀρθῶς βεβουλεῦσθαι, ἀλλά προφάσει βραχείᾳ καί εὐπρεπεῖ τῆς σικελίας ἁπάσης, μεγάλου ἔργου, ἐφίεσθαι, παρελθών ἀποτρέψαι ἐβούλετο, καί παρῄνει τοῖς ἀθηναίοις τοιάδε. ’ἡ μέν ἐκκλησία περί παρασκευῆς τῆς ἡμετέρας ἥδε ξυνελέγη, καθ' ὅτι χρή ἐς σικελίαν ἐκπλεῖν: ἐμοί μέντοι δοκεῖ καί περί αὐτοῦ τούτου ἔτι χρῆναι σκέψασθαι, εἰ ἄμεινόν ἐστιν ἐκπέμπειν τάς ναῦς, καί μή οὕτω βραχείᾳ βουλῇ περί μεγάλων πραγμάτων ἀνδράσιν ἀλλοφύλοις πειθομένους πόλεμον οὐ προσήκοντα ἄρασθαι. καίτοι ἔγωγε καί τιμῶμαι ἐκ τοῦ τοιούτου καί ἧσσον ἑτέρων περί τῷ ἐμαυτοῦ σώματι ὀρρωδῶ, νομίζων ὁμοίως ἀγαθόν πολίτην εἶναι ὅς ἄν καί τοῦ σώματός τι καί τῆς οὐσίας προνοῆται: μάλιστα γάρ ἄν ὁ τοιοῦτος καί τά τῆς πόλεως δι' ἑαυτόν βούλοιτο ὀρθοῦσθαι. ὅμως δέ οὔτε ἐν τῷ πρότερον χρόνῳ διά τό προτιμᾶσθαι εἶπον παρά γνώμην οὔτε νῦν, ἀλλά ᾗ ἄν γιγνώσκω βέλτιστα, ἐρῶ. καί πρός μέν τούς τρόπους τούς ὑμετέρους ἀσθενής ἄν μου ὁ λόγος εἴη, εἰ τά τε ὑπάρχοντα σῴζειν παραινοίην καί μή τοῖς ἑτοίμοις περί τῶν ἀφανῶν καί μελλόντων κινδυνεύειν: ὡς δέ οὔτε ἐν καιρῷ σπεύδετε οὔτε ῥᾴδιά ἐστι κατασχεῖν ἐφ' ἅ ὥρμησθε, ταῦτα διδάξω. ‘φημί γάρ ὑμᾶς πολεμίους πολλούς ἐνθάδε ὑπολιπόντας καί ἑτέρους ἐπιθυμεῖν ἐκεῖσε πλεύσαντας δεῦρο ἐπαγαγέσθαι. καί οἴεσθε ἴσως τάς γενομένας ὑμῖν σπονδάς ἔχειν τι βέβαιον, αἵ ἡσυχαζόντων μέν ὑμῶν ὀνόματι σπονδαί ἔσονται (οὕτω γάρ ἐνθένδε τε ἄνδρες ἔπραξαν αὐτά καί ἐκ τῶν ἐναντίων), σφαλέντων δέ που ἀξιόχρεῳ δυνάμει ταχεῖαν τήν ἐπιχείρησιν ἡμῖν οἱ ἐχθροί ποιήσονται, οἷς πρῶτον μέν διά ξυμφορῶν ἡ ξύμβασις καί ἐκ τοῦ αἰσχίονος ἤ ἡμῖν κατ' ἀνάγκην ἐγένετο, ἔπειτα ἐν αὐτῇ ταύτῃ πολλά τά ἀμφισβητούμενα ἔχομεν. εἰσί δ' οἵ οὐδέ ταύτην πω τήν ὁμολογίαν ἐδέξαντο, καί οὐχ οἱ ἀσθενέστατοι: ἀλλ' οἱ μέν ἄντικρυς πολεμοῦσιν, οἱ δέ καί διά τό λακεδαιμονίους ἔτι ἡσυχάζειν δεχημέροις σπονδαῖς καί αὐτοί κατέχονται. τάχα δ' ἄν ἴσως, εἰ δίχα ἡμῶν τήν δύναμιν λάβοιεν, ὅπερ νῦν σπεύδομεν, καί πάνυ ἄν ξυνεπιθοῖντο μετά σικελιωτῶν, οὕς πρό πολλῶν ἄν ἐτιμήσαντο ξυμμάχους γενέσθαι ἐν τῷ πρίν χρόνῳ. ὥστε χρή σκοπεῖν τινά αὐτά καί μή μετεώρῳ τε <τῇ> πόλει ἀξιοῦν κινδυνεύειν καί ἀρχῆς ἄλλης ὀρέγεσθαι πρίν ἥν ἔχομεν βεβαιωσώμεθα, εἰ χαλκιδῆς γε οἱ ἐπί θρᾴκης ἔτη τοσαῦτα ἀφεστῶτες ἀφ' ἡμῶν ἔτι ἀχείρωτοί εἰσι καί ἄλλοι τινές κατά τάς ἠπείρους ἐνδοιαστῶς ἀκροῶνται. ἡμεῖς δέ ἐγεσταίοις δή οὖσι ξυμμάχοις ὡς ἀδικουμένοις ὀξέως βοηθοῦμεν: ὑφ' ὧν δ' αὐτοί πάλαι ἀφεστώτων ἀδικούμεθα, ἔτι μέλλομεν ἀμύνεσθαι. καίτοι τούς μέν κατεργασάμενοι κἄν κατάσχοιμεν: τῶν δ' εἰ καί κρατήσαιμεν, διά πολλοῦ γε καί πολλῶν ὄντων χαλεπῶς ἄν ἄρχειν δυναίμεθα. ἀνόητον δ' ἐπί τοιούτους ἰέναι ὧν κρατήσας τε μή κατασχήσει τις καί μή κατορθώσας μή ἐν τῷ ὁμοίῳ καί πρίν ἐπιχειρῆσαι ἔσται. σικελιῶται δ' ἄν μοι δοκοῦσιν, ὥς γε νῦν ἔχουσι, καί ἔτι ἄν ἧσσον δεινοί ἡμῖν γενέσθαι, εἰ ἄρξειαν αὐτῶν συρακόσιοι: ὅπερ οἱ ἐγεσταῖοι μάλιστα ἡμᾶς ἐκφοβοῦσιν. νῦν μέν γάρ κἄν ἔλθοιεν ἴσως λακεδαιμονίων ἕκαστοι χάριτι, ἐκείνως δ' οὐκ εἰκός ἀρχήν ἐπί ἀρχήν στρα τεῦσαι: ᾧ γάρ ἄν τρόπῳ τήν ἡμετέραν μετά πελοποννησίων ἀφέλωνται, εἰκός ὑπό τῶν αὐτῶν καί τήν σφετέραν διά τοῦ αὐτοῦ καθαιρεθῆναι. ἡμᾶς δ' ἄν οἱ ἐκεῖ ἕλληνες μάλιστα μέν ἐκπεπληγμένοι εἶεν εἰ μή ἀφικοίμεθα, ἔπειτα δέ καί εἰ δείξαντες τήν δύναμιν δι' ὀλίγου ἀπέλθοιμεν: τά γάρ διά πλείστου πάντες ἴσμεν θαυμαζόμενα καί τά πεῖραν ἥκιστα τῆς δόξης δόντα. εἰ δέ σφαλείημέν τι, τάχιστ' ἄν ὑπεριδόντες μετά τῶν ἐνθάδε ἐπιθοῖντο. ὅπερ νῦν ὑμεῖς ὦ ἀθηναῖοι ἐς λακεδαιμονίους καί τούς ξυμμάχους πεπόνθατε: διά τό παρά γνώμην αὐτῶν πρός ἅ ἐφοβεῖσθε τό πρῶτον περιγεγενῆσθαι, καταφρονήσαντες ἤδη καί σικελίας ἐφίεσθε. χρή δέ μή πρός τάς τύχας τῶν ἐναντίων ἐπαίρεσθαι, ἀλλά τάς διανοίας κρατήσαντας θαρσεῖν, μηδέ λακεδαιμονίους ἄλλο τι ἡγήσασθαι ἤ διά τό αἰσχρόν σκοπεῖν ὅτῳ τρόπῳ ἔτι καί νῦν, ἤν δύνωνται, σφήλαντες ἡμᾶς τό σφέτερον ἀπρεπές εὖ θήσονται, ὅσῳ καί περί πλείστου καί διά πλείστου δόξαν ἀρετῆς μελετῶσιν. ὥστε οὐ περί τῶν ἐν σικελίᾳ ἐγεσταίων ἡμῖν, ἀνδρῶν βαρβάρων, ὁ ἀγών, εἰ σωφρονοῦμεν, ἀλλ' ὅπως πόλιν δι' ὀλιγαρχίας ἐπιβουλεύουσαν ὀξέως φυλαξόμεθα. ’καί μεμνῆσθαι χρή ἡμᾶς ὅτι νεωστί ἀπό νόσου μεγάλης καί πολέμου βραχύ τι λελωφήκαμεν, ὥστε καί χρήμασι καί τοῖς σώμασιν ηὐξῆσθαι: καί ταῦτα ὑπέρ ἡμῶν δίκαιον ἐνθάδε εἶναι ἀναλοῦν, καί μή ὑπέρ ἀνδρῶν φυγάδων τῶνδε ἐπικουρίας δεομένων, οἷς τό τε ψεύσασθαι καλῶς χρήσιμον καί τῷ τοῦ πέλας κινδύνῳ, αὐτούς λόγους μόνον παρασχομένους, ἤ κατορθώσαντας χάριν μή ἀξίαν εἰδέναι ἤ πταίσαντάς που τούς φίλους ξυναπολέσαι. εἴ τέ τις ἄρχειν ἄσμενος αἱρεθείς παραινεῖ ὑμῖν ἐκπλεῖν, τό ἑαυτοῦ μόνον σκοπῶν, ἄλλως τε καί νεώτερος ὤν ἔτι ἐς τό ἄρχειν, ὅπως θαυμασθῇ μέν ἀπό τῆς ἱπποτροφίας, διά δέ πολυτέλειαν καί ὠφεληθῇ τι ἐκ τῆς ἀρχῆς, μηδέ τούτῳ ἐμπαράσχητε τῷ τῆς πόλεως κινδύνῳ ἰδίᾳ ἐλλαμπρύνεσθαι, νομίσατε δέ τούς τοιούτους τά μέν δημόσια ἀδικεῖν, τά δέ ἴδια ἀναλοῦν, καί τό πρᾶγμα μέγα εἶναι καί μή οἷον νεωτέρῳ βουλεύσασθαί τε καί ὀξέως μεταχειρίσαι. ‘οὕς ἐγώ ὁρῶν νῦν ἐνθάδε τῷ αὐτῷ ἀνδρί παρακελευστούς καθημένους φοβοῦμαι, καί τοῖς πρεσβυτέροις ἀντιπαρακελεύομαι μή καταισχυνθῆναι, εἴ τῴ τις παρακάθηται τῶνδε, ὅπως μή δόξει, ἐάν μή ψηφίζηται πολεμεῖν, μαλακός εἶναι, μηδ', ὅπερ ἄν αὐτοί πάθοιεν, δυσέρωτας εἶναι τῶν ἀπόντων, γνόντας ὅτι ἐπιθυμίᾳ μέν ἐλάχιστα κατορθοῦνται, προνοίᾳ δέ πλεῖστα, ἀλλ' ὑπέρ τῆς πατρίδος ὡς μέγιστον δή τῶν πρίν κίνδυνον ἀναρριπτούσης ἀντιχειροτονεῖν, καί ψηφίζεσθαι τούς μέν σικελιώτας οἷσπερ νῦν ὅροις χρωμένους πρός ἡμᾶς, οὐ μεμπτοῖς, τῷ τε ἰονίῳ κόλπῳ παρά γῆν ἤν τις πλέῃ, καί τῷ σικελικῷ διά πελάγους, τά αὑτῶν νεμομένους καθ' αὑτούς καί ξυμφέρεσθαι: τοῖς δ' ἐγεσταίοις ἰδίᾳ εἰπεῖν, ἐπειδή ἄνευ ἀθηναίων καί ξυνῆψαν πρός σελινουντίους τό πρῶτον πόλεμον, μετά σφῶν αὐτῶν καί καταλύεσθαι: καί τό λοιπόν ξυμμάχους μή ποιεῖσθαι ὥσπερ εἰώθαμεν, οἷς κακῶς μέν πράξασιν ἀμυνοῦμεν, ὠφελίας δ' αὐτοί δεηθέντες οὐ τευξόμεθα. ’καί σύ, ὦ πρύτανι, ταῦτα, εἴπερ ἡγεῖ σοι προσήκειν κήδεσθαί τε τῆς πόλεως καί βούλει γενέσθαι πολίτης ἀγαθός, ἐπιψήφιζε καί γνώμας προτίθει αὖθις ἀθηναίοις, νομίσας, εἰ ὀρρωδεῖς τό ἀναψηφίσαι, τό μέν λύειν τούς νόμους μή μετά τοσῶνδ' ἄν μαρτύρων αἰτίαν σχεῖν, τῆς δέ πόλεως <κακῶς> βουλευσαμένης ἰατρός ἄν γενέσθαι, καί τό καλῶς ἄρξαι τοῦτ' εἶναι, ὅς ἄν τήν πατρίδα ὠφελήσῃ ὡς πλεῖστα ἤ ἑκών εἶναι μηδέν βλάψῃ.‘ ὁ μέν νικίας τοιαῦτα εἶπε, τῶν δέ ἀθηναίων παριόντες οἱ μέν πλεῖστοι στρατεύειν παρῄνουν καί τά ἐψηφισμένα μή λύειν, οἱ δέ τινες καί ἀντέλεγον. ἐνῆγε δέ προθυμότατα τήν στρατείαν ἀλκιβιάδης ὁ κλεινίου, βουλόμενος τῷ τε νικίᾳ ἐναντιοῦσθαι, ὤν καί ἐς τἆλλα διάφορος τά πολιτικά καί ὅτι αὐτοῦ διαβόλως ἐμνήσθη, καί μάλιστα στρατηγῆσαί τε ἐπιθυμῶν καί ἐλπίζων σικελίαν τε δι' αὐτοῦ καί καρχηδόνα λήψεσθαι καί τά ἴδια ἅμα εὐτυχήσας χρήμασί τε καί δόξῃ ὠφελήσειν. ὤν γάρ ἐν ἀξιώματι ὑπό τῶν ἀστῶν, ταῖς ἐπιθυμίαις μείζοσιν ἤ κατά τήν ὑπάρχουσαν οὐσίαν ἐχρῆτο ἔς τε τάς ἱπποτροφίας καί τάς ἄλλας δαπάνας: ὅπερ καί καθεῖλεν ὕστερον τήν τῶν ἀθηναίων πόλιν οὐχ ἥκιστα. φοβηθέντες γάρ αὐτοῦ οἱ πολλοί τό μέγεθος τῆς τε κατά τό ἑαυτοῦ σῶμα παρανομίας ἐς τήν δίαιταν καί τῆς διανοίας ὧν καθ' ἕν ἕκαστον ἐν ὅτῳ γίγνοιτο ἔπρασσεν, ὡς τυραννίδος ἐπιθυμοῦντι πολέμιοι καθέστασαν, καί δημοσίᾳ κράτιστα διαθέντι τά τοῦ πολέμου ἰδίᾳ ἕκαστοι τοῖς ἐπιτηδεύμασιν αὐτοῦ ἀχθεσθέντες, καί ἄλλοις ἐπιτρέψαντες, οὐ διά μακροῦ ἔσφηλαν τήν πόλιν. τότε δ' οὖν παρελθών τοῖς ἀθηναίοις παρῄνει τοιάδε. ’καί προσήκει μοι μᾶλλον ἑτέρων, ὦ ἀθηναῖοι, ἄρχειν (ἀνάγκη γάρ ἐντεῦθεν ἄρξασθαι, ἐπειδή μου νικίας καθήψατο), καί ἄξιος ἅμα νομίζω εἶναι. ὧν γάρ πέρι ἐπιβόητός εἰμι, τοῖς μέν προγόνοις μου καί ἐμοί δόξαν φέρει ταῦτα, τῇ δέ πατρίδι καί ὠφελίαν. οἱ γάρ ἕλληνες καί ὑπέρ δύναμιν μείζω ἡμῶν τήν πόλιν ἐνόμισαν τῷ ἐμῷ διαπρεπεῖ τῆς ὀλυμπίαζε θεωρίας, πρότερον ἐλπίζοντες αὐτήν καταπεπολεμῆσθαι, διότι ἅρματα μέν ἑπτά καθῆκα, ὅσα οὐδείς πω ἰδιώτης πρότερον, ἐνίκησα δέ καί δεύτερος καί τέταρτος ἐγενόμην καί τἆλλα ἀξίως τῆς νίκης παρεσκευασάμην. νόμῳ μέν γάρ τιμή τά τοιαῦτα, ἐκ δέ τοῦ δρωμένου καί δύναμις ἅμα ὑπονοεῖται. καί ὅσα αὖ ἐν τῇ πόλει χορηγίαις ἤ ἄλλῳ τῳ λαμπρύνομαι, τοῖς μέν ἀστοῖς φθονεῖται φύσει, πρός δέ τούς ξένους καί αὕτη ἰσχύς φαίνεται. καί οὐκ ἄχρηστος ἥδ' ἡ ἄνοια, ὅς ἄν τοῖς ἰδίοις τέλεσι μή ἑαυτόν μόνον ἀλλά καί τήν πόλιν ὠφελῇ. οὐδέ γε ἄδικον ἐφ' ἑαυτῷ μέγα φρονοῦντα μή ἴσον εἶναι, ἐπεί καί ὁ κακῶς πράσσων πρός οὐδένα τῆς ξυμφορᾶς ἰσομοιρεῖ: ἀλλ' ὥσπερ δυστυχοῦντες οὐ προσαγορευόμεθα, ἐν τῷ ὁμοίῳ τις ἀνεχέσθω καί ὑπό τῶν εὐπραγούντων ὑπερφρονούμενος, ἤ τά ἴσα νέμων τά ὁμοῖα ἀνταξιούτω. οἶδα δέ τούς τοιούτους, καί ὅσοι ἔν τινος λαμπρότητι προέσχον, ἐν μέν τῷ καθ' αὑτούς βίῳ λυπηρούς ὄντας, τοῖς ὁμοίοις μέν μάλιστα, ἔπειτα δέ καί τοῖς ἄλλοις ξυνόντας, τῶν δέ ἔπειτα ἀνθρώπων προσποίησίν τε ξυγγενείας τισί καί μή οὖσαν καταλιπόντας, καί ἧς ἄν ὦσι πατρίδος, ταύτῃ αὔχησιν ὡς οὐ περί ἀλλοτρίων οὐδ' ἁμαρτόντων, ἀλλ' ὡς περί σφετέρων τε καί καλά πραξάντων. ὧν ἐγώ ὀρεγόμενος καί διά ταῦτα τά ἴδια ἐπιβοώμενος τά δημόσια σκοπεῖτε εἴ του χεῖρον μεταχειρίζω. πελοποννήσου γάρ τά δυνατώτατα ξυστήσας ἄνευ μεγάλου ὑμῖν κινδύνου καί δαπάνης λακεδαιμονίους ἐς μίαν ἡμέραν κατέστησα ἐν μαντινείᾳ περί τῶν ἁπάντων ἀγωνίσασθαι: ἐξ οὗ καί περιγενόμενοι τῇ μάχῃ οὐδέπω καί νῦν βεβαίως θαρσοῦσιν. ‘καί ταῦτα ἡ ἐμή νεότης καί ἄνοια παρά φύσιν δοκοῦσα εἶναι ἐς τήν πελοποννησίων δύναμιν λόγοις τε πρέπουσιν ὡμίλησε καί ὀργῇ πίστιν παρασχομένη ἔπεισεν. καί νῦν μή πεφόβησθε αὐτήν, ἀλλ' ἕως ἐγώ τε ἔτι ἀκμάζω μετ' αὐτῆς καί ὁ νικίας εὐτυχής δοκεῖ εἶναι, ἀποχρήσασθε τῇ ἑκατέρου ἡμῶν ὠφελίᾳ. καί τόν ἐς τήν σικελίαν πλοῦν μή μεταγιγνώσκετε ὡς ἐπί μεγάλην δύναμιν ἐσόμενον. ὄχλοις τε γάρ ξυμμείκτοις πολυανδροῦσιν αἱ πόλεις καί ῥᾳδίας ἔχουσι τῶν πολιτῶν τάς μεταβολάς καί ἐπιδοχάς. καί οὐδείς δι' αὐτό ὡς περί οἰκείας πατρίδος οὔτε τά περί τό σῶμα ὅπλοις ἐξήρτυται οὔτε τά ἐν τῇ χώρᾳ νομίμοις κατασκευαῖς: ὅτι δέ ἕκαστος ἤ ἐκ τοῦ λέγων πείθειν οἴεται ἤ στασιάζων ἀπό τοῦ κοινοῦ λαβών ἄλλην γῆν, μή κατορθώσας, οἰκήσειν, ταῦτα ἑτοιμάζεται. καί οὐκ εἰκός τόν τοιοῦτον ὅμιλον οὔτε λόγου μιᾷ γνώμῃ ἀκροᾶσθαι οὔτε ἐς τά ἔργα κοινῶς τρέπεσθαι: ταχύ δ' ἄν ὡς ἕκαστοι, εἴ τι καθ' ἡδονήν λέγοιτο, προσχωροῖεν, ἄλλως τε καί εἰ στασιάζουσιν, ὥσπερ πυνθανόμεθα. καί μήν οὐδ' ὁπλῖται οὔτ' ἐκείνοις ὅσοιπερ κομποῦνται, οὔτε οἱ ἄλλοι ἕλληνες διεφάνησαν τοσοῦτοι ὄντες ὅσους ἕκαστοι σφᾶς αὐτούς ἠρίθμουν, ἀλλά μέγιστον δή αὐτούς ἐψευσμένη ἡ ἑλλάς μόλις ἐν τῷδε τῷ πολέμῳ ἱκανῶς ὡπλίσθη. τά τε οὖν ἐκεῖ, ἐξ ὧν ἐγώ ἀκοῇ αἰσθάνομαι, τοιαῦτα καί ἔτι εὐπορώτερα ἔσται (βαρβάρους [τε] γάρ πολλούς ἕξομεν οἵ συρακοσίων μίσει ξυνεπιθήσονται αὐτοῖς) καί τά ἐνθάδε οὐκ ἐπικωλύσει, ἤν ὑμεῖς ὀρθῶς βουλεύησθε. οἱ γάρ πατέρες ἡμῶν τούς αὐτούς τούτους οὕσπερ νῦν φασί πολεμίους ὑπολείποντας ἄν ἡμᾶς πλεῖν καί προσέτι τόν μῆδον ἐχθρόν ἔχοντες τήν ἀρχήν ἐκτήσαντο, οὐκ ἄλλῳ τινί ἤ τῇ περιουσίᾳ τοῦ ναυτικοῦ ἰσχύοντες. καί νῦν οὔτε ἀνέλπιστοί πω μᾶλλον πελοποννήσιοι ἐς ἡμᾶς ἐγένοντο, εἴ τε καί πάνυ ἔρρωνται, τό μέν ἐς τήν γῆν ἡμῶν ἐσβάλλειν, κἄν μή ἐκπλεύσωμεν, ἱκανοί εἰσι, τῷ δέ ναυτικῷ οὐκ ἄν δύναιντο βλάπτειν: ὑπόλοιπον γάρ ἡμῖν ἐστίν ἀντίπαλον ναυτικόν. ὥστε τί ἄν λέγοντες εἰκός ἤ αὐτοί ἀποκνοῖμεν ἤ πρός τούς ἐκεῖ ξυμμάχους σκηπτόμενοι μή βοηθοῖμεν; οἷς χρεών, ἐπειδή γε καί ξυνωμόσαμεν, ἐπαμύνειν, καί μή ἀντιτιθέναι ὅτι οὐδέ ἐκεῖνοι ἡμῖν. οὐ γάρ ἵνα δεῦρο ἀντιβοηθῶσι προσεθέμεθα αὐτούς, ἀλλ' ἵνα τοῖς ἐκεῖ ἐχθροῖς ἡμῶν λυπηροί ὄντες δεῦρο κωλύωσιν αὐτούς ἐπιέναι. τήν τε ἀρχήν οὕτως ἐκτη σάμεθα καί ἡμεῖς καί ὅσοι δή ἄλλοι ἦρξαν, παραγιγνόμενοι προθύμως τοῖς αἰεί ἤ βαρβάροις ἤ ἕλλησιν ἐπικαλουμένοις, ἐπεί εἴ γε ἡσυχάζοιεν πάντες ἤ φυλοκρινοῖεν οἷς χρεών βοηθεῖν, βραχύ ἄν τι προσκτώμενοι αὐτῇ περί αὐτῆς ἄν ταύτης μᾶλλον κινδυνεύοιμεν. τόν γάρ προύχοντα οὐ μόνον ἐπιόντα τις ἀμύνεται, ἀλλά καί ὅπως μή ἔπεισι προκαταλαμβάνει. καί οὐκ ἔστιν ἡμῖν ταμιεύεσθαι ἐς ὅσον βουλόμεθα ἄρχειν, ἀλλ' ἀνάγκη, ἐπειδήπερ ἐν τῷδε καθέσταμεν, τοῖς μέν ἐπιβουλεύειν, τούς δέ μή ἀνιέναι, διά τό ἀρχθῆναι ἄν ὑφ' ἑτέρων αὐτοῖς κίνδυνον εἶναι, εἰ μή αὐτοί ἄλλων ἄρχοιμεν. καί οὐκ ἐκ τοῦ αὐτοῦ ἐπισκεπτέον ὑμῖν τοῖς ἄλλοις τό ἥσυχον, εἰ μή καί τά ἐπιτηδεύματα ἐς τό ὁμοῖον μεταλήψεσθε. ’λογισάμενοι οὖν τάδε μᾶλλον αὐξήσειν, ἐπ' ἐκεῖνα ἤν ἴωμεν, ποιώμεθα τόν πλοῦν, ἵνα πελοποννησίων τε στορέσωμεν τό φρόνημα, εἰ δόξομεν ὑπεριδόντες τήν ἐν τῷ παρόντι ἡσυχίαν καί ἐπί σικελίαν πλεῦσαι: καί ἅμα ἤ τῆς ἑλλάδος τῶν ἐκεῖ προσγενομένων πάσης τῷ εἰκότι ἄρξομεν, ἤ κακώσομέν γε συρακοσίους, ἐν ᾧ καί αὐτοί καί οἱ ξύμμαχοι ὠφελησόμεθα. τό δέ ἀσφαλές, καί μένειν, ἤν τι προχωρῇ, καί ἀπελθεῖν, αἱ νῆες παρέξουσιν: ναυκράτορες γάρ ἐσόμεθα καί ξυμπάντων σικελιωτῶν. καί μή ὑμᾶς ἡ νικίου τῶν λόγων ἀπραγμοσύνη καί διάστασις τοῖς νέοις ἐς τούς πρεσβυτέρους ἀποτρέψῃ, τῷ δέ εἰωθότι κόσμῳ, ὥσπερ καί οἱ πατέρες ἡμῶν ἅμα νέοι γεραιτέροις βουλεύοντες ἐς τάδε ἦραν αὐτά, καί νῦν τῷ αὐτῷ τρόπῳ πειρᾶσθε προαγαγεῖν τήν πόλιν, καί νομίσατε νεότητα μέν καί γῆρας ἄνευ ἀλλήλων μηδέν δύνασθαι, ὁμοῦ δέ τό τε φαῦλον καί τό μέσον καί τό πάνυ ἀκριβές ἄν ξυγκραθέν μάλιστ' ἄν ἰσχύειν, καί τήν πόλιν, ἐάν μέν ἡσυχάζῃ, τρίψεσθαί τε αὐτήν περί αὑτήν ὥσπερ καί ἄλλο τι, καί πάντων τήν ἐπιστήμην ἐγγηράσεσθαι, ἀγωνι ζομένην δέ αἰεί προσλήψεσθαί τε τήν ἐμπειρίαν καί τό ἀμύνεσθαι οὐ λόγῳ ἀλλ' ἔργῳ μᾶλλον ξύνηθες ἕξειν. παράπαν τε γιγνώσκω πόλιν μή ἀπράγμονα τάχιστ' ἄν μοι δοκεῖν ἀπραγμοσύνης μεταβολῇ διαφθαρῆναι, καί τῶν ἀνθρώπων ἀσφαλέστατα τούτους οἰκεῖν οἵ ἄν τοῖς παροῦσιν ἤθεσι καί νόμοις, ἤν καί χείρω ᾖ, ἥκιστα διαφόρως πολιτεύωσιν.‘ τοιαῦτα μέν ὁ ἀλκιβιάδης εἶπεν: οἱ δ' ἀθηναῖοι ἀκούσαντες ἐκείνου τε καί τῶν ἐγεσταίων καί λεοντίνων φυγάδων, οἵ παρελθόντες ἐδέοντό τε καί τῶν ὁρκίων ὑπομιμνῄσκοντες ἱκέτευον βοηθῆσαι σφίσι, πολλῷ μᾶλλον ἤ πρότερον ὥρμηντο στρατεύειν. καί ὁ νικίας γνούς ὅτι ἀπό μέν τῶν αὐτῶν λόγων οὐκ ἄν ἔτι ἀποτρέψειε, παρασκευῆς δέ πλήθει, εἰ πολλήν ἐπιτάξειε, τάχ' ἄν μεταστήσειεν αὐτούς, παρελθών αὐτοῖς αὖθις ἔλεγε τοιάδε. ’ἐπειδή πάντως ὁρῶ ὑμᾶς, ὦ ἀθηναῖοι, ὡρμημένους στρατεύειν, ξυνενέγκοι μέν ταῦτα ὡς βουλόμεθα, ἐπί δέ τῷ παρόντι ἅ γιγνώσκω σημανῶ. ἐπί γάρ πόλεις, ὡς ἐγώ ἀκοῇ αἰσθάνομαι, μέλλομεν ἰέναι μεγάλας καί οὔθ' ὑπηκόους ἀλλήλων οὔτε δεομένας μεταβολῆς, ᾗ ἄν ἐκ βιαίου τις δουλείας ἄσμενος ἐς ῥᾴω μετάστασιν χωροίη, οὐδ' ἄν τήν ἀρχήν τήν ἡμετέραν εἰκότως ἀντ' ἐλευθερίας προσδεξαμένας, τό τε πλῆθος ὡς ἐν μιᾷ νήσῳ πολλάς τάς ἑλληνίδας. πλήν γάρ νάξου καί κατάνης, ἅς ἐλπίζω ἡμῖν κατά τό λεοντίνων ξυγγενές προσέσεσθαι, ἄλλαι εἰσίν ἑπτά, καί παρεσκευασμέναι τοῖς πᾶσιν ὁμοιοτρόπως μάλιστα τῇ ἡμετέρᾳ δυνάμει, καί οὐχ ἥκιστα ἐπί ἅς μᾶλλον πλέομεν, σελινοῦς καί συράκουσαι. πολλοί μέν γάρ ὁπλῖται ἔνεισι καί τοξόται καί ἀκοντισταί, πολλαί δέ τριήρεις καί ὄχλος ὁ πληρώσων αὐτάς. χρήματά τ' ἔχουσι τά μέν ἴδια, τά δέ καί ἐν τοῖς ἱεροῖς ἐστί σελινουντίοις, συρακοσίοις δέ καί ἀπό βαρβάρων τινῶν ἀπαρχή ἐσφέρεται: ᾧ δέ μάλιστα ἡμῶν προύχουσιν, ἵππους τε πολλούς κέκτηνται καί σίτῳ οἰκείῳ καί οὐκ ἐπακτῷ χρῶνται. ‘πρός οὖν τοιαύτην δύναμιν οὐ ναυτικῆς καί φαύλου στρατιᾶς μόνον δεῖ, ἀλλά καί πεζόν πολύν ξυμπλεῖν, εἴπερ βουλόμεθα ἄξιον τῆς διανοίας δρᾶν καί μή ὑπό ἱππέων πολλῶν εἴργεσθαι τῆς γῆς, ἄλλως τε καί εἰ ξυστῶσιν αἱ πόλεις φοβηθεῖσαι καί μή ἀντιπαράσχωσιν ἡμῖν φίλοι τινές γενόμενοι ἄλλοι ἤ ἐγεσταῖοι ᾧ ἀμυνούμεθα ἱππικόν (αἰσχρόν δέ βιασθέντας ἀπελθεῖν ἤ ὕστερον ἐπιμεταπέμπεσθαι, τό πρῶτον ἀσκέπτως βουλευσαμένους): αὐτόθεν δέ παρασκευῇ ἀξιόχρεῳ ἐπιέναι, γνόντας ὅτι πολύ τε ἀπό τῆς ἡμετέρας αὐτῶν μέλλομεν πλεῖν καί οὐκ ἐν τῷ ὁμοίῳ στρατευσόμενοι καί ὅτε ἐν τοῖς τῇδε ὑπηκόοις ξύμμαχοι ἤλθετε ἐπί τινα, ὅθεν ῥᾴδιαι αἱ κομιδαί ἐκ τῆς φιλίας ὧν προσέδει, ἀλλ' ἐς ἀλλοτρίαν πᾶσαν ἀπαρτήσοντες, ἐξ ἧς μηνῶν οὐδέ τεσσάρων τῶν χειμερινῶν ἄγγελον ῥᾴδιον ἐλθεῖν. ὁπλίτας τε οὖν πολλούς μοι δοκεῖ χρῆναι ἡμᾶς ἄγειν καί ἡμῶν αὐτῶν καί τῶν ξυμμάχων, τῶν τε ὑπηκόων καί ἤν τινα ἐκ πελοποννήσου δυνώμεθα ἤ πεῖσαι ἤ μισθῷ προσαγαγέσθαι, καί τοξότας πολλούς καί σφενδονήτας, ὅπως πρός τό ἐκείνων ἱππικόν ἀντέχωσι, ναυσί τε καί πολύ περιεῖναι, ἵνα καί τά ἐπιτήδεια ῥᾷον ἐσκομιζώμεθα, τόν δέ καί αὐτόθεν σῖτον ἐν ὁλκάσι, πυρούς καί πεφρυγμένας κριθάς, ἄγειν, καί σιτοποιούς ἐκ τῶν μυλώνων πρός μέρος ἠναγκασμένους ἐμμίσθους, ἵνα, ἤν που ὑπό ἀπλοίας ἀπολαμβανώμεθα, ἔχῃ ἡ στρατιά τά ἐπιτήδεια (πολλή γάρ οὖσα οὐ πάσης ἔσται πόλεως ὑποδέξασθαι), τά τε ἄλλα ὅσον δυνατόν ἑτοιμάσασθαι, καί μή ἐπί ἑτέροις γίγνεσθαι, μάλιστα δέ χρήματα αὐτόθεν ὡς πλεῖστα ἔχειν. τά δέ παρ' ἐγεσταίων, ἅ λέγεται ἐκεῖ ἑτοῖμα, νομίσατε καί λόγῳ ἄν μάλιστα ἑτοῖμα εἶναι. ἤν γάρ αὐτοί ἔλθωμεν ἐνθένδε μή ἀντίπαλον μόνον παρασκευασάμενοι, πλήν γε πρός τό μάχιμον αὐτῶν, τό ὁπλιτικόν, ἀλλά καί ὑπερβάλλοντες τοῖς πᾶσι, μόλις οὕτως οἷοί τε ἐσόμεθα τῶν μέν κρατεῖν, τά δέ καί διασῶσαι. πόλιν τε νομίσαι χρή ἐν ἀλλοφύλοις καί πολεμίοις οἰκιοῦντας ἰέναι, οὕς πρέπει τῇ πρώτῃ ἡμέρᾳ ᾗ ἄν κατάσχωσιν εὐθύς κρατεῖν τῆς γῆς, ἤ εἰδέναι ὅτι, ἤν σφάλλωνται, πάντα πολέμια ἕξουσιν. ὅπερ ἐγώ φοβούμενος, καί εἰδώς πολλά μέν ἡμᾶς δέον εὖ βουλεύσασθαι, ἔτι δέ πλείω εὐτυχῆσαι (χαλεπόν δέ ἀνθρώπους ὄντας), ὅτι ἐλάχιστα τῇ τύχῃ παραδούς ἐμαυτόν βούλομαι ἐκπλεῖν, παρασκευῇ δέ ἀπό τῶν εἰκότων ἀσφαλής ἐκπλεῦσαι. ταῦτα γάρ τῇ τε ξυμπάσῃ πόλει βεβαιότατα ἡγοῦμαι καί ἡμῖν τοῖς στρατευσομένοις σωτήρια. εἰ δέ τῳ ἄλλως δοκεῖ, παρίημι αὐτῷ τήν ἀρχήν.’ ὁ μέν νικίας τοσαῦτα εἶπε νομίζων τούς ἀθηναίους τῷ πλήθει τῶν πραγμάτων ἤ ἀποτρέψειν ἤ, εἰ ἀναγκάζοιτο στρατεύεσθαι, μάλιστ' <ἄν> οὕτως ἀσφαλῶς ἐκπλεῦσαι: οἱ δέ τό μέν ἐπιθυμοῦν τοῦ πλοῦ οὐκ ἐξῃρέθησαν ὑπό τοῦ ὀχλώδους τῆς παρασκευῆς, πολύ δέ μᾶλλον ὥρμηντο, καί τοὐναντίον περιέστη αὐτῷ: εὖ τε γάρ παραινέσαι ἔδοξε καί ἀσφάλεια νῦν δή καί πολλή ἔσεσθαι. καί ἔρως ἐνέπεσε τοῖς πᾶσιν ὁμοίως ἐκπλεῦσαι: τοῖς μέν γάρ πρεσβυτέροις ὡς ἤ καταστρεψομένοις ἐφ' ἅ ἔπλεον ἤ οὐδέν ἄν σφαλεῖσαν μεγάλην δύναμιν, τοῖς δ' ἐν τῇ ἡλικίᾳ τῆς τε ἀπούσης πόθῳ ὄψεως καί θεωρίας, καί εὐέλπιδες ὄντες σωθήσεσθαι: ὁ δέ πολύς ὅμιλος καί στρατιώτης ἔν τε τῷ παρόντι ἀργύριον οἴσειν καί προσκτήσεσθαι δύναμιν ὅθεν ἀίδιον μισθοφοράν ὑπάρξειν. ὥστε διά τήν ἄγαν τῶν πλεόνων ἐπιθυμίαν, εἴ τῳ ἄρα καί μή ἤρεσκε, δεδιώς μή ἀντιχειροτονῶν κακόνους δόξειεν εἶναι τῇ πόλει ἡσυχίαν ἦγεν. καί τέλος παρελθών τις τῶν ἀθηναίων καί παρακαλέσας τόν νικίαν οὐκ ἔφη χρῆναι προφασίζεσθαι οὐδέ διαμέλλειν, ἀλλ' ἐναντίον ἁπάντων ἤδη λέγειν ἥντινα αὐτῷ παρασκευήν ἀθηναῖοι ψηφίσωνται. ὁ δέ ἄκων μέν εἶπεν ὅτι καί μετά τῶν ξυναρχόντων καθ' ἡσυχίαν μᾶλλον βουλεύσοιτο, ὅσα μέντοι ἤδη δοκεῖν αὐτῷ, τριήρεσι μέν οὐκ ἔλασσον ἤ ἑκατόν πλευστέα εἶναι (αὐτῶν δ' ἀθηναίων ἔσεσθαι ὁπλιταγωγούς ὅσαι ἄν δοκῶσι, καί ἄλλας ἐκ τῶν ξυμμάχων μεταπεμπτέας εἶναι), ὁπλίταις δέ τοῖς ξύμπασιν ἀθηναίων καί τῶν ξυμμάχων πεντακισχιλίων μέν οὐκ ἐλάσσοσιν, ἤν δέ τι δύνωνται, καί πλέοσιν: τήν δέ ἄλλην παρασκευήν ὡς κατά λόγον, καί τοξοτῶν τῶν αὐτόθεν καί ἐκ κρήτης καί σφενδονητῶν, καί ἤν τι ἄλλο πρέπον δοκῇ εἶναι, ἑτοιμασάμενοι ἄξειν. ἀκούσαντες δ' οἱ ἀθηναῖοι ἐψηφίσαντο εὐθύς αὐτοκράτορας εἶναι καί περί στρατιᾶς πλήθους καί περί τοῦ παντός πλοῦ τούς στρατηγούς πράσσειν ᾗ ἄν αὐτοῖς δοκῇ ἄριστα εἶναι [ἀθηναίοις]. καί μετά ταῦτα ἡ παρασκευή ἐγίγνετο, καί ἔς τε τούς ξυμμάχους ἔπεμπον καί αὐτόθεν καταλόγους ἐποιοῦντο, ἄρτι δ' ἀνειλήφει ἡ πόλις ἑαυτήν ἀπό τῆς νόσου καί τοῦ ξυνεχοῦς πολέμου ἔς τε ἡλικίας πλῆθος ἐπιγεγενημένης καί ἐς χρημάτων ἅθροισιν διά τήν ἐκεχειρίαν, ὥστε ῥᾷον πάντα ἐπορίζετο. καί οἱ μέν ἐν παρασκευῇ ἦσαν. ἐν δέ τούτῳ, ὅσοι ἑρμαῖ ἦσαν λίθινοι ἐν τῇ πόλει τῇ ἀθηναίων (εἰσί δέ κατά τό ἐπιχώριον, ἡ τετράγωνος ἐργασία, πολλοί καί ἐν ἰδίοις προθύροις καί ἐν ἱεροῖς), μιᾷ νυκτί οἱ πλεῖστοι περιεκόπησαν τά πρόσωπα. καί τούς δράσαντας ᾔδει οὐδείς, ἀλλά μεγάλοις μηνύτροις δημοσίᾳ οὗτοί τε ἐζητοῦντο καί προσέτι ἐψηφίσαντο, καί εἴ τις ἄλλο τι οἶδεν ἀσέβημα γεγενημένον, μηνύειν ἀδεῶς τόν βουλόμενον καί ἀστῶν καί ξένων καί δούλων. καί τό πρᾶγμα μειζόνως ἐλάμβανον: τοῦ τε γάρ ἔκπλου οἰωνός ἐδόκει εἶναι καί ἐπί ξυνωμοσίᾳ ἅμα νεωτέρων πραγμάτων καί δήμου καταλύσεως γεγενῆσθαι. μηνύεται οὖν ἀπό μετοίκων τέ τινων καί ἀκολούθων περί μέν τῶν ἑρμῶν οὐδέν, ἄλλων δέ ἀγαλμάτων περικοπαί τινες πρότερον ὑπό νεωτέρων μετά παιδιᾶς καί οἴνου γεγενημέναι, καί τά μυστήρια ἅμα ὡς ποιεῖται ἐν οἰκίαις ἐφ' ὕβρει: ὧν καί τόν ἀλκιβιάδην ἐπῃτιῶντο. καί αὐτά ὑπολαμβάνοντες οἱ μάλιστα τῷ ἀλκιβιάδῃ ἀχθόμενοι ἐμποδών ὄντι σφίσι μή αὐτοῖς τοῦ δήμου βεβαίως προεστάναι, καί νομίσαντες, εἰ αὐτόν ἐξελάσειαν, πρῶτοι ἄν εἶναι, ἐμεγάλυνον καί ἐβόων ὡς ἐπί δήμου καταλύσει τά τε μυστικά καί ἡ τῶν ἑρμῶν περικοπή γένοιτο καί οὐδέν εἴη αὐτῶν ὅτι οὐ μετ' ἐκείνου ἐπράχθη, ἐπιλέγοντες τεκμήρια τήν ἄλλην αὐτοῦ ἐς τά ἐπιτηδεύματα οὐ δημοτικήν παρανομίαν. ὁ δ' ἔν τε τῷ παρόντι πρός τά μηνύματα ἀπελογεῖτο καί ἑτοῖμος ἦν πρίν ἐκπλεῖν κρίνεσθαι, εἴ τι τούτων εἰργασμένος ἦν (ἤδη γάρ καί τά τῆς παρασκευῆς ἐπεπόριστο), καί εἰ μέν τούτων τι εἴργαστο, δίκην δοῦναι, εἰ δ' ἀπολυθείη, ἄρχειν. καί ἐπεμαρτύρετο μή ἀπόντος πέρι αὐτοῦ διαβολάς ἀποδέχεσθαι, ἀλλ' ἤδη ἀποκτείνειν, εἰ ἀδικεῖ, καί ὅτι σωφρονέστερον εἴη μή μετά τοιαύτης αἰτίας, πρίν διαγνῶσι, πέμπειν αὐτόν ἐπί τοσούτῳ στρατεύματι. οἱ δ' ἐχθροί δεδιότες τό τε στράτευμα μή εὔνουν ἔχῃ, ἤν ἤδη ἀγωνίζηται, ὅ τε δῆμος μή μαλακίζηται θεραπεύων ὅτι δι' ἐκεῖνον οἵ τ' ἀργεῖοι ξυνεστράτευον καί τῶν μαντινέων τινές, ἀπέτρεπον καί ἀπέσπευδον, ἄλλους ῥήτορας ἐνιέντες οἵ ἔλεγον νῦν μέν πλεῖν αὐτόν καί μή κατασχεῖν τήν ἀναγωγήν, ἐλθόντα δέ κρίνεσθαι ἐν ἡμέραις ῥηταῖς, βουλόμενοι ἐκ μείζονος διαβολῆς, ἥν ἔμελλον ῥᾷον αὐτοῦ ἀπόντος ποριεῖν, μετάπεμπτον κομισθέντα αὐτόν ἀγωνίσασθαι. καί ἔδοξε πλεῖν τόν ἀλκιβιάδην. μετά δέ ταῦτα θέρους μεσοῦντος ἤδη ἡ ἀναγωγή ἐγίγνετο ἐς τήν σικελίαν. τῶν μέν οὖν ξυμμάχων τοῖς πλείστοις καί ταῖς σιταγωγοῖς ὁλκάσι καί τοῖς πλοίοις καί ὅση ἄλλη παρασκευή ξυνείπετο πρότερον εἴρητο ἐς κέρκυραν ξυλλέγεσθαι ὡς ἐκεῖθεν ἁθρόοις ἐπί ἄκραν ἰαπυγίαν τόν ἰόνιον διαβαλοῦσιν: αὐτοί δ' ἀθηναῖοι καί εἴ τινες τῶν ξυμμάχων παρῆσαν, ἐς τόν πειραιᾶ καταβάντες ἐν ἡμέρᾳ ῥητῇ ἅμα ἕῳ ἐπλήρουν τάς ναῦς ὡς ἀναξόμενοι. ξυγκατέβη δέ καί ὁ ἄλλος ὅμιλος ἅπας ὡς εἰπεῖν ὁ ἐν τῇ πόλει καί ἀστῶν καί ξένων, οἱ μέν ἐπιχώριοι τούς σφετέρους αὐτῶν ἕκαστοι προπέμποντες, οἱ μέν ἑταίρους, οἱ δέ ξυγγενεῖς, οἱ δέ υἱεῖς, καί μετ' ἐλπίδος τε ἅμα ἰόντες καί ὀλοφυρμῶν, τά μέν ὡς κτήσοιντο, τούς δ' εἴ ποτε ὄψοιντο, ἐνθυμούμενοι ὅσον πλοῦν ἐκ τῆς σφετέρας ἀπεστέλλοντο. καί ἐν τῷ παρόντι καιρῷ, ὡς ἤδη ἔμελλον μετά κινδύνων ἀλλήλους ἀπολιπεῖν, μᾶλλον αὐτούς ἐσῄει τά δεινά ἤ ὅτε ἐψηφίζοντο πλεῖν: ὅμως δέ τῇ παρούσῃ ῥώμῃ, διά τό πλῆθος ἑκάστων ὧν ἑώρων, τῇ ὄψει ἀνεθάρσουν. οἱ δέ ξένοι καί ὁ ἄλλος ὄχλος κατά θέαν ἧκεν ὡς ἐπ' ἀξιόχρεων καί ἄπιστον διάνοιαν. παρασκευή γάρ αὕτη πρώτη ἐκπλεύσασα μιᾶς πόλεως δυνάμει ἑλληνικῇ πολυτελεστάτη δή καί εὐπρεπεστάτη τῶν ἐς ἐκεῖνον τόν χρόνον ἐγένετο. ἀριθμῷ δέ νεῶν καί ὁπλιτῶν καί ἡ ἐς ἐπίδαυρον μετά περικλέους καί ἡ αὐτή ἐς ποτείδαιαν μετά ἅγνωνος οὐκ ἐλάσσων ἦν: τετράκις γάρ χίλιοι ὁπλῖται αὐτῶν ἀθηναίων καί τριακόσιοι ἱππῆς καί τριήρεις ἑκατόν, καί λεσβίων καί χίων πεντήκοντα, καί ξύμμαχοι ἔτι πολλοί ξυνέπλευσαν. ἀλλά ἐπί τε βραχεῖ πλῷ ὡρμήθησαν καί παρασκευῇ φαύλῃ, οὗτος δέ ὁ στόλος ὡς χρόνιός τε ἐσόμενος καί κατ' ἀμφότερα, οὗ ἄν δέῃ, καί ναυσί καί πεζῷ ἅμα ἐξαρτυθείς, τό μέν ναυτικόν μεγάλαις δαπάναις τῶν τε τριηράρχων καί τῆς πόλεως ἐκπονηθέν, τοῦ μέν δημοσίου δραχμήν τῆς ἡμέρας τῷ ναύτῃ ἑκάστῳ διδόντος καί ναῦς παρασχόντος κενάς ἑξήκοντα μέν ταχείας, τεσσαράκοντα δέ ὁπλιταγωγούς καί ὑπηρεσίας ταύταις τάς κρατίστας, τῶν <δέ> τριηράρχων ἐπιφοράς τε πρός τῷ ἐκ δημοσίου μισθῷ διδόντων τοῖς θρανίταις τῶν ναυτῶν καί ταῖς ὑπηρεσίαις καί τἆλλα σημείοις καί κατασκευαῖς πολυτελέσι χρησαμένων, καί ἐς τά μακρότατα προθυμηθέντος ἑνός ἑκάστου ὅπως αὐτῷ τινί εὐπρεπείᾳ τε ἡ ναῦς μάλιστα προέξει καί τῷ ταχυναυτεῖν, τό δέ πεζόν καταλόγοις τε χρηστοῖς ἐκκριθέν καί ὅπλων καί τῶν περί τό σῶμα σκευῶν μεγάλῃ σπουδῇ πρός ἀλλήλους ἁμιλληθέν. ξυνέβη δέ πρός τε σφᾶς αὐτούς ἅμα ἔριν γενέσθαι, ᾧ τις ἕκαστος προσετάχθη, καί ἐς τούς ἄλλους ἕλληνας ἐπίδειξιν μᾶλλον εἰκασθῆναι τῆς δυνάμεως καί ἐξουσίας ἤ ἐπί πολεμίους παρασκευήν. εἰ γάρ τις ἐλογίσατο τήν τε τῆς πόλεως ἀνάλωσιν δημοσίαν καί τῶν στρατευομένων τήν ἰδίαν, τῆς μέν πόλεως ὅσα τε ἤδη προετετελέκει καί ἅ ἔχοντας τούς στρατηγούς ἀπέστελλε, τῶν δέ ἰδιωτῶν ἅ τε περί τό σῶμά τις καί τριήραρχος ἐς τήν ναῦν ἀνηλώκει καί ὅσα ἔτι ἔμελλεν ἀναλώσειν, χωρίς δ' ἅ εἰκός ἦν καί ἄνευ τοῦ ἐκ τοῦ δημοσίου μισθοῦ πάντα τινά παρασκευάσασθαι ἐφόδιον ὡς ἐπί χρόνιον στρατείαν, καί ὅσα ἐπί μεταβολῇ τις ἤ στρατιώτης ἤ ἔμπορος ἔχων ἔπλει, πολλά ἄν τάλαντα ηὑρέθη ἐκ τῆς πόλεως τά πάντα ἐξαγόμενα. καί ὁ στόλος οὐχ ἧσσον τόλμης τε θάμβει καί ὄψεως λαμπρότητι περιβόητος ἐγένετο ἤ στρατιᾶς πρός οὕς ἐπῇσαν ὑπερβολῇ, καί ὅτι μέγιστος ἤδη διάπλους ἀπό τῆς οἰκείας καί ἐπί μεγίστῃ ἐλπίδι τῶν μελλόντων πρός τά ὑπάρχοντα ἐπεχειρήθη. ἐπειδή δέ αἱ νῆες πλήρεις ἦσαν καί ἐσέκειτο πάντα ἤδη ὅσα ἔχοντες ἔμελλον ἀνάξεσθαι, τῇ μέν σάλπιγγι σιωπή ὑπεσημάνθη, εὐχάς δέ τάς νομιζομένας πρό τῆς ἀναγωγῆς οὐ κατά ναῦν ἑκάστην, ξύμπαντες δέ ὑπό κήρυκος ἐποιοῦντο, κρατῆράς τε κεράσαντες παρ' ἅπαν τό στράτευμα καί ἐκπώμασι χρυσοῖς τε καί ἀργυροῖς οἵ τε ἐπιβάται καί οἱ ἄρχοντες σπένδοντες. ξυνεπηύχοντο δέ καί ὁ ἄλλος ὅμιλος ὁ ἐκ τῆς γῆς τῶν τε πολιτῶν καί εἴ τις ἄλλος εὔνους παρῆν σφίσιν. παιανίσαντες δέ καί τελεώσαντες τάς σπονδάς ἀνήγοντο, καί ἐπί κέρως τό πρῶτον ἐκπλεύσαντες ἅμιλλαν ἤδη μέχρι αἰγίνης ἐποιοῦντο. καί οἱ μέν ἐς τήν κέρκυραν, ἔνθαπερ καί τό ἄλλο στράτευμα τῶν ξυμμάχων ξυνελέγετο, ἠπείγοντο ἀφικέσθαι. ἐς δέ τάς συρακούσας ἠγγέλλετο μέν πολλαχόθεν τά περί τοῦ ἐπίπλου, οὐ μέντοι ἐπιστεύετο ἐπί πολύν χρόνον οὐδέν, ἀλλά καί γενομένης ἐκκλησίας ἐλέχθησαν τοιοίδε λόγοι ἀπό τε ἄλλων, τῶν μέν πιστευόντων τά περί τῆς στρατείας τῆς τῶν ἀθηναίων, τῶν δέ τά ἐναντία λεγόντων, καί ἑρμοκράτης ὁ ἕρμωνος παρελθών αὐτοῖς, ὡς σαφῶς οἰόμενος εἰδέναι τά περί αὐτῶν, ἔλεγε καί παρῄνει τοιάδε. ‘ἄπιστα μέν ἴσως, ὥσπερ καί ἄλλοι τινές, δόξω ὑμῖν περί τοῦ ἐπίπλου τῆς ἀληθείας λέγειν, καί γιγνώσκω ὅτι οἱ τά μή πιστά δοκοῦντα εἶναι ἤ λέγοντες ἤ ἀπαγγέλλοντες οὐ μόνον οὐ πείθουσιν, ἀλλά καί ἄφρονες δοκοῦσιν εἶναι: ὅμως δέ οὐ καταφοβηθείς ἐπισχήσω κινδυνευούσης τῆς πόλεως, πείθων γε ἐμαυτόν σαφέστερόν τι ἑτέρου εἰδώς λέγειν. ἀθηναῖοι γάρ ἐφ' ὑμᾶς, ὅ πάνυ θαυμάζετε, πολλῇ στρατιᾷ ὥρμηνται καί ναυτικῇ καί πεζῇ, πρόφασιν μέν ἐγεσταίων ξυμμαχίᾳ καί λεοντίνων κατοικίσει, τό δέ ἀληθές σικελίας ἐπιθυμίᾳ, μάλιστα δέ τῆς ἡμετέρας πόλεως, ἡγούμενοι, εἰ ταύτην σχοῖεν, ῥᾳδίως καί τἆλλα ἕξειν. ὡς οὖν ἐν τάχει παρεσομένων, ὁρᾶτε ἀπό τῶν ὑπαρχόντων ὅτῳ τρόπῳ κάλλιστα ἀμυνεῖσθε αὐτούς, καί μήτε καταφρονήσαντες ἄφαρκτοι ληφθήσεσθε μήτε ἀπιστήσαντες τοῦ ξύμπαντος ἀμελήσετε. εἰ δέ τῳ καί πιστά, τήν τόλμαν αὐτῶν καί δύναμιν μή ἐκπλαγῇ. οὔτε γάρ βλάπτειν ἡμᾶς πλείω οἷοί τ' ἔσονται ἤ πάσχειν, οὔθ' ὅτι μεγάλῳ στόλῳ ἐπέρχονται, ἀνωφελεῖς, ἀλλά πρός τε τούς ἄλλους σικελιώτας πολύ ἄμεινον (μᾶλλον γάρ ἐθελήσουσιν ἐκπλαγέντες ἡμῖν ξυμμαχεῖν), καί ἤν ἄρα ἤ κατεργασώμεθα αὐτούς ἤ ἀπράκτους ὧν ἐφίενται ἀπώσωμεν (οὐ γάρ δή μή τύχωσί γε ὧν προσδέ χονται φοβοῦμαι), κάλλιστον δή ἔργον ἡμῖν ξυμβήσεται, καί οὐκ ἀνέλπιστον ἔμοιγε. ὀλίγοι γάρ δή στόλοι μεγάλοι ἤ ἑλλήνων ἤ βαρβάρων πολύ ἀπό τῆς ἑαυτῶν ἀπάραντες κατώρθωσαν. οὔτε γάρ πλείους τῶν ἐνοικούντων καί ἀστυγειτόνων ἔρχονται (πάντα γάρ ὑπό δέους ξυνίσταται), ἤν τε δι' ἀπορίαν τῶν ἐπιτηδείων ἐν ἀλλοτρίᾳ γῇ σφαλῶσι, τοῖς ἐπιβουλευθεῖσιν ὄνομα, κἄν περί σφίσιν αὐτοῖς τά πλείω πταίσωσιν, ὅμως καταλείπουσιν. ὅπερ καί ἀθηναῖοι αὐτοί οὗτοι, τοῦ μήδου παρά λόγον πολλά σφαλέντος, ἐπί τῷ ὀνόματι ὡς ἐπ' ἀθήνας ᾔει ηὐξήθησαν, καί ἡμῖν οὐκ ἀνέλπιστον τό τοιοῦτο ξυμβῆναι. ’θαρσοῦντες οὖν τά τε αὐτοῦ παρασκευαζώμεθα καί ἐς τούς σικελούς πέμποντες τούς μέν μᾶλλον βεβαιωσώμεθα, τοῖς δέ φιλίαν καί ξυμμαχίαν πειρώμεθα ποιεῖσθαι, ἔς τε τήν ἄλλην σικελίαν πέμπωμεν πρέσβεις δηλοῦντες ὡς κοινός ὁ κίνδυνος, καί ἐς τήν ἰταλίαν, ὅπως ἤ ξυμμαχίαν ποιώμεθα ἡμῖν ἤ μή δέχωνται ἀθηναίους. δοκεῖ δέ μοι καί ἐς καρχηδόνα ἄμεινον εἶναι πέμψαι: οὐ γάρ ἀνέλπιστον αὐτοῖς, ἀλλ' αἰεί διά φόβου εἰσί μή ποτε ἀθηναῖοι αὐτοῖς ἐπί τήν πόλιν ἔλθωσιν, ὥστε τάχ' ἄν ἴσως νομίσαντες, εἰ τάδε προήσονται, κἄν σφεῖς ἐν πόνῳ εἶναι, ἐθελήσειαν ἡμῖν ἤτοι κρύφα γε ἤ φανερῶς ἤ ἐξ ἑνός γέ του τρόπου ἀμῦναι. δυνατοί δέ εἰσί μάλιστα τῶν νῦν, βουληθέντες: χρυσόν γάρ καί ἄργυρον πλεῖστον κέκτηνται, ὅθεν ὅ τε πόλεμος καί τἆλλα εὐπορεῖ. πέμπωμεν δέ καί ἐς τήν λακεδαίμονα καί ἐς κόρινθον δεόμενοι δεῦρο κατά τάχος βοηθεῖν καί τόν ἐκεῖ πόλεμον κινεῖν. ὅ δέ μάλιστα ἐγώ τε νομίζω ἐπίκαιρον ὑμεῖς τε διά τό ξύνηθες ἥσυχον ἥκιστ' ἄν ὀξέως πείθοισθε, ὅμως εἰρήσεται. σικελιῶται γάρ εἰ ἐθέλοιμεν ξύμπαντες, εἰ δέ μή, ὅτι πλεῖστοι μεθ' ἡμῶν, καθελκύσαντες ἅπαν τό ὑπάρχον ναυτικόν μετά δυοῖν μηνοῖν τροφῆς ἀπαντῆσαι ἀθηναίοις ἐς τάραντα καί ἄκραν ἰαπυγίαν, καί δῆλον ποιῆσαι αὐτοῖς ὅτι οὐ περί τῆς σικελίας πρότερον ἔσται ὁ ἀγών ἤ τοῦ ἐκείνους περαιωθῆναι τόν ἰόνιον, μάλιστ' ἄν αὐτούς ἐκπλήξαιμεν καί ἐς λογισμόν καταστήσαιμεν ὅτι ὁρμώμεθα μέν ἐκ φιλίας χώρας φύλακες (ὑποδέχεται γάρ ἡμᾶς τάρας), τό δέ πέλαγος αὐτοῖς πολύ περαιοῦσθαι μετά πάσης τῆς παρασκευῆς, χαλεπόν δέ διά πλοῦ μῆκος ἐν τάξει μεῖναι, καί ἡμῖν ἄν εὐεπίθετος εἴη, βραδεῖά τε καί κατ' ὀλίγον προσπίπτουσα. εἰ δ' αὖ τῷ ταχυναυτοῦντι ἁθροωτέρῳ κουφίσαντες προσβάλοιεν, εἰ μέν κώπαις χρήσαιντο, ἐπιθοίμεθ' ἄν κεκμηκόσιν, εἰ δέ μή δοκοίη, ἔστι καί ὑποχωρῆσαι ἡμῖν ἐς τάραντα: οἱ δέ μετ' ὀλίγων ἐφοδίων ὡς ἐπί ναυμαχίᾳ περαιωθέντες ἀποροῖεν ἄν κατά χωρία ἐρῆμα, καί ἤ μένοντες πολιορκοῖντο ἄν ἤ πειρώμενοι παραπλεῖν τήν τε ἄλλην παρασκευήν ἀπολείποιεν ἄν καί τά τῶν πόλεων οὐκ ἄν βέβαια ἔχοντες, εἰ ὑποδέξοιντο, ἀθυμοῖεν. ὥστ' ἔγωγε τούτῳ τῷ λογισμῷ ἡγοῦμαι ἀποκλῃομένους αὐτούς οὐδ' ἄν ἀπᾶραι ἀπό κερκύρας, ἀλλ' ἤ διαβουλευσαμένους καί κατασκοπαῖς χρωμένους, ὁπόσοι τ' ἐσμέν καί ἐν ᾧ χωρίῳ, ἐξωσθῆναι ἄν τῇ ὥρᾳ ἐς χειμῶνα, ἤ καταπλαγέντας τῷ ἀδοκήτῳ καταλῦσαι ἄν τόν πλοῦν, ἄλλως τε καί τοῦ ἐμπειροτάτου τῶν στρατηγῶν, ὡς ἐγώ ἀκούω, ἄκοντος ἡγουμένου καί ἀσμένου ἄν πρόφασιν λαβόντος, εἴ τι ἀξιόχρεων ἀφ' ἡμῶν ὀφθείη. ἀγγελλοίμεθα δ' ἄν εὖ οἶδ' ὅτι ἐπί τό πλέον: τῶν δ' ἀνθρώπων πρός τά λεγόμενα καί αἱ γνῶμαι ἵστανται, καί τούς προεπιχειροῦντας ἤ τοῖς γε ἐπιχειροῦσι προδηλοῦντας ὅτι ἀμυνοῦνται μᾶλλον πεφόβηνται, ἰσοκινδύνους ἡγούμενοι. ὅπερ ἄν νῦν ἀθηναῖοι πάθοιεν. ἐπέρχονται γάρ ἡμῖν ὡς οὐκ ἀμυνουμένοις, δικαίως κατεγνωκότες ὅτι αὐτούς οὐ μετά λακεδαιμονίων ἐφθείρομεν: εἰ δ' ἴδοιεν παρά γνώμην τολμήσαντας, τῷ ἀδοκήτῳ μᾶλλον ἄν καταπλαγεῖεν ἤ τῇ ἀπό τοῦ ἀληθοῦς δυνάμει. ‘πείθεσθε οὖν μάλιστα μέν ταῦτα τολμήσαντες, εἰ δέ μή, ὅτι τάχιστα τἆλλα ἐς τόν πόλεμον ἑτοιμάζειν, καί παραστῆναι παντί τό μέν καταφρονεῖν τούς ἐπιόντας ἐν τῶν ἔργων τῇ ἀλκῇ δείκνυσθαι, τό δ' ἤδη τάς μετά φόβου παρασκευάς ἀσφαλεστάτας νομίσαντας ὡς ἐπί κινδύνου πράσσειν χρησιμώτατον ἄν ξυμβῆναι. οἱ δέ ἄνδρες καί ἐπέρχονται καί ἐν πλῷ εὖ οἶδ' ὅτι ἤδη εἰσί καί ὅσον οὔπω πάρεισιν.’ καί ὁ μέν ἑρμοκράτης τοσαῦτα εἶπεν: τῶν δέ συρακοσίων ὁ δῆμος ἐν πολλῇ πρός ἀλλήλους ἔριδι ἦσαν, οἱ μέν ὡς οὐδενί ἄν τρόπῳ ἔλθοιεν οἱ ἀθηναῖοι οὐδ' ἀληθῆ ἐστίν ἅ λέγει, τοῖς δέ, εἰ καί ἔλθοιεν, τί ἄν δράσειαν αὐτούς ὅτι οὐκ ἄν μεῖζον ἀντιπάθοιεν. ἄλλοι δέ καί πάνυ καταφρονοῦντες ἐς γέλωτα ἔτρεπον τό πρᾶγμα. ὀλίγον δ' ἦν τό πιστεῦον τῷ ἑρμοκράτει καί φοβούμενον τό μέλλον. παρελθών δ' αὐτοῖς ἀθηναγόρας, ὅς δήμου τε προστάτης ἦν καί ἐν τῷ παρόντι πιθανώτατος τοῖς πολλοῖς, ἔλεγε τοιάδε. ‘τούς μέν ἀθηναίους ὅστις μή βούλεται οὕτω κακῶς φρονῆσαι καί ὑποχειρίους ἡμῖν γενέσθαι ἐνθάδε ἐλθόντας, ἤ δειλός ἐστιν ἤ τῇ πόλει οὐκ εὔνους: τούς δέ ἀγγέλλοντας τά τοιαῦτα καί περιφόβους ὑμᾶς ποιοῦντας τῆς μέν τόλμης οὐ θαυμάζω, τῆς δέ ἀξυνεσίας, εἰ μή οἴονται ἔνδηλοι εἶναι. οἱ γάρ δεδιότες ἰδίᾳ τι βούλονται τήν πόλιν ἐς ἔκπληξιν καθιστάναι, ὅπως τῷ κοινῷ φόβῳ τόν σφέτερον ἐπηλυγάζωνται. καί νῦν αὗται αἱ ἀγγελίαι τοῦτο δύνανται: οὐκ ἀπό ταὐτομάτου, ἐκ δέ ἀνδρῶν οἵπερ αἰεί τάδε κινοῦσι ξύγκεινται. ὑμεῖς δέ ἤν εὖ βουλεύησθε, οὐκ ἐξ ὧν οὗτοι ἀγγέλλουσι σκοποῦντες λογιεῖσθε τά εἰκότα, ἀλλ' ἐξ ὧν ἄν ἄνθρωποι δεινοί καί πολλῶν ἔμπειροι, ὥσπερ ἐγώ ἀθηναίους ἀξιῶ, δράσειαν. οὐ γάρ αὐτούς εἰκός πελοποννησίους τε ὑπολιπόντας καί τόν ἐκεῖ πόλεμον μήπω βεβαίως καταλελυμένους ἐπ' ἄλλον πόλεμον οὐκ ἐλάσσω ἑκόντας ἐλθεῖν, ἐπεί ἔγωγε ἀγαπᾶν οἴομαι αὐτούς ὅτι οὐχ ἡμεῖς ἐπ' ἐκείνους ἐρχόμεθα, πόλεις τοσαῦται καί οὕτω μεγάλαι. εἰ δέ δή, ὥσπερ λέγονται, ἔλθοιεν, ἱκανωτέραν ἡγοῦμαι σικελίαν πελοποννήσου διαπολεμῆσαι ὅσῳ κατά πάντα ἄμεινον ἐξήρτυται, τήν δέ ἡμετέραν πόλιν αὐτήν τῆς νῦν στρατιᾶς, ὥς φασιν, ἐπιούσης, καί εἰ δίς τοσαύτη ἔλθοι, πολύ κρείσσω εἶναι, οἷς γ' ἐπίσταμαι οὔθ' ἵππους ἀκολουθήσοντας, οὐδ' αὐτόθεν πορισθησομένους εἰ μή ὀλίγους τινάς παρ' ἐγεσταίων, οὔθ' ὁπλίτας ἰσοπλήθεις τοῖς ἡμετέροις ἐπί νεῶν γε ἐλθόντας (μέγα γάρ τό καί αὐταῖς ταῖς ναυσί κούφαις τοσοῦτον πλοῦν δεῦρο κομισθῆναι), τήν τε ἄλλην παρασκευήν ὅσην δεῖ ἐπί πόλιν τοσήνδε πορισθῆναι, οὐκ ὀλίγην οὖσαν. ὥστε, παρά τοσοῦτον γιγνώσκω, μόλις ἄν μοι δοκοῦσιν, εἰ πόλιν ἑτέραν τοσαύτην ὅσαι συράκουσαί εἰσιν ἔλθοιεν ἔχοντες καί ὅμορον οἰκίσαντες τόν πόλεμον ποιοῖντο, οὐκ ἄν παντάπασι διαφθαρῆναι, ἦ πού γε δή ἐν πάσῃ πολεμίᾳ σικελίᾳ (ξυστήσεται γάρ) στρατοπέδῳ τε ἐκ νεῶν ἱδρυθέντι καί ἐκ σκηνιδίων καί ἀναγκαίας παρασκευῆς οὐκ ἐπί πολύ ὑπό τῶν ἡμετέρων ἱππέων ἐξιόντες. τό τε ξύμπαν οὐδ' ἄν κρατῆσαι αὐτούς τῆς γῆς ἡγοῦμαι: τοσούτῳ τήν ἡμετέραν παρασκευήν κρείσσω νομίζω. ’ἀλλά ταῦτα, ὥσπερ ἐγώ λέγω, οἵ τε ἀθηναῖοι γιγνώσκοντες τά σφέτερα αὐτῶν εὖ οἶδ' ὅτι σῴζουσι, καί ἐνθένδε ἄνδρες οὔτε ὄντα οὔτε ἄν γενόμενα λογοποιοῦσιν, οὕς ἐγώ οὐ νῦν πρῶτον, ἀλλ' αἰεί ἐπίσταμαι ἤτοι λόγοις γε τοιοῖσδε καί ἔτι τούτων κακουργοτέροις ἤ ἔργοις βουλομένους καταπλήξαντας τό ὑμέτερον πλῆθος αὐτούς τῆς πόλεως ἄρχειν. καί δέδοικα μέντοι μήποτε πολλά πειρῶντες καί κατορθώσωσιν: ἡμεῖς δέ κακοί, πρίν ἐν τῷ παθεῖν ὦμεν, προφυλάξασθαί τε καί αἰσθόμενοι ἐπεξελθεῖν. τοιγάρτοι δι' αὐτά ἡ πόλις ἡμῶν ὀλιγάκις μέν ἡσυχάζει, στάσεις δέ πολλάς καί ἀγῶνας οὐ πρός τούς πολεμίους πλέονας ἤ πρός αὑτήν ἀναιρεῖται, τυραννίδας δέ ἔστιν ὅτε καί δυναστείας ἀδίκους. ὧν ἐγώ πειράσομαι, ἤν γε ὑμεῖς ἐθέλητε ἕπεσθαι, μήποτε ἐφ' ἡμῶν τι περιιδεῖν γενέσθαι, ὑμᾶς μέν τούς πολλούς πείθων, τούς δέ τά τοιαῦτα μηχανωμένους κολάζων, μή μόνον αὐτοφώρους (χαλεπόν γάρ ἐπιτυγχάνειν), ἀλλά καί ὧν βούλονται μέν, δύνανται δ' οὔ (τόν γάρ ἐχθρόν οὐχ ὧν δρᾷ μόνον, ἀλλά καί τῆς διανοίας προαμύνεσθαι χρή, εἴπερ καί μή προφυλαξάμενός τις προπείσεται), τούς δ' αὖ ὀλίγους τά μέν ἐλέγχων, τά δέ φυλάσσων, τά δέ καί διδάσκων: μάλιστα γάρ δοκῶ ἄν μοι οὕτως ἀποτρέπειν τῆς κακουργίας. καί δῆτα, ὅ πολλάκις ἐσκεψάμην, τί καί βούλεσθε, ὦ νεώτεροι; πότερον ἄρχειν ἤδη; ἀλλ' οὐκ ἔννομον: ὁ δέ νόμος ἐκ τοῦ μή δύνασθαι ὑμᾶς μᾶλλον ἤ δυναμένους ἐτέθη ἀτιμάζειν. ἀλλά δή μή μετά πολλῶν ἰσονομεῖσθαι; καί πῶς δίκαιον τούς αὐτούς μή τῶν αὐτῶν ἀξιοῦσθαι; φήσει τις δημοκρατίαν οὔτε ξυνετόν οὔτ' ἴσον εἶναι, τούς δ' ἔχοντας τά χρήματα καί ἄρχειν ἄριστα βελτίστους. ἐγώ δέ φημι πρῶτα μέν δῆμον ξύμπαν ὠνομάσθαι, ὀλιγαρχίαν δέ μέρος, ἔπειτα φύλακας μέν ἀρίστους εἶναι χρημάτων τούς πλουσίους, βουλεῦσαι δ' ἄν βέλτιστα τούς ξυνετούς, κρῖναι δ' ἄν ἀκούσαντας ἄριστα τούς πολλούς, καί ταῦτα ὁμοίως καί κατά μέρη καί ξύμπαντα ἐν δημοκρατίᾳ ἰσομοιρεῖν. ὀλιγαρχία δέ τῶν μέν κινδύνων τοῖς πολλοῖς μεταδίδωσι, τῶν δ' ὠφελίμων οὐ πλεονεκτεῖ μόνον, ἀλλά καί ξύμπαντ' ἀφελομένη ἔχει: ἅ ὑμῶν οἵ τε δυνάμενοι καί οἱ νέοι προθυμοῦνται, ἀδύνατα ἐν μεγάλῃ πόλει κατασχεῖν. ‘ἀλλ' ἔτι καί νῦν, ὦ πάντων ἀξυνετώτατοι, εἰ μή μανθάνετε κακά σπεύδοντες, ἤ ἀμαθέστατοί ἐστε ὧν ἐγώ οἶδα ἑλλήνων, ἤ ἀδικώτατοι, εἰ εἰδότες τολμᾶτε. ἀλλ' ἤτοι μαθόντες γε ἤ μεταγνόντες τό τῆς πόλεως ξύμπασι κοινόν αὔξετε, ἡγησάμενοι τοῦτο μέν ἄν καί ἴσον καί πλέον οἱ ἀγαθοί ὑμῶν [ἤπερ τό τῆς πόλεως πλῆθος] μετασχεῖν, εἰ δ' ἄλλα βουλήσεσθε, καί τοῦ παντός κινδυνεῦσαι στερηθῆναι: καί τῶν τοιῶνδε ἀγγελιῶν ὡς πρός αἰσθανομένους καί μή ἐπιτρέψοντας ἀπαλλάγητε. ἡ γάρ πόλις ἥδε, καί εἰ ἔρχονται ἀθηναῖοι, ἀμυνεῖται αὐτούς ἀξίως αὑτῆς, καί στρατηγοί εἰσιν ἡμῖν οἵ σκέψονται αὐτά: καί εἰ μή τι αὐτῶν ἀληθές ἐστιν, ὥσπερ οὐκ οἴομαι, οὐ πρός τάς ὑμετέρας ἀγγελίας καταπλαγεῖσα καί ἑλομένη ὑμᾶς ἄρχοντας αὐθαίρετον δουλείαν ἐπιβαλεῖται, αὐτή δ' ἐφ' αὑτῆς σκοποῦσα τούς τε λόγους ἀφ' ὑμῶν ὡς ἔργα δυναμένους κρινεῖ καί τήν ὑπάρχουσαν ἐλευθερίαν οὐχί ἐκ τοῦ ἀκούειν ἀφαιρεθήσεται, ἐκ δέ τοῦ ἔργῳ φυλασσομένη μή ἐπιτρέπειν πειράσεται σῴζειν.’ τοιαῦτα δέ ἀθηναγόρας εἶπεν. τῶν δέ στρατηγῶν εἷς ἀναστάς ἄλλον μέν οὐδένα ἔτι εἴασε παρελθεῖν, αὐτός δέ πρός τά παρόντα ἔλεξε τοιάδε. ‘διαβολάς μέν οὐ σῶφρον οὔτε λέγειν τινάς ἐς ἀλλήλους οὔτε τούς ἀκούοντας ἀποδέχεσθαι, πρός δέ τά ἐσαγγελλόμενα μᾶλλον ὁρᾶν, ὅπως εἷς τε ἕκαστος καί ἡ ξύμπασα πόλις καλῶς τούς ἐπιόντας παρασκευασόμεθα ἀμύνεσθαι. καί ἤν ἄρα μηδέν δεήσῃ, οὐδεμία βλάβη τοῦ τε τό κοινόν κοσμηθῆναι καί ἵπποις καί ὅπλοις καί τοῖς ἄλλοις οἷς ὁ πόλεμος ἀγάλλεται (τήν δ' ἐπιμέλειαν καί ἐξέτασιν αὐτῶν ἡμεῖς ἕξομεν), καί τῶν πρός τάς πόλεις διαπομπῶν ἅμα ἔς τε κατασκοπήν καί ἤν τι ἄλλο φαίνηται ἐπιτήδειον. τά δέ καί ἐπιμεμελήμεθα ἤδη, καί ὅτι ἄν αἰσθώμεθα ἐς ὑμᾶς οἴσομεν.’ καί οἱ μέν συρακόσιοι τοσαῦτα εἰπόντος τοῦ στρατηγοῦ διελύθησαν ἐκ τοῦ ξυλλόγου. οἱ δ' ἀθηναῖοι ἤδη ἐν τῇ κερκύρᾳ αὐτοί τε καί οἱ ξύμμαχοι ἅπαντες ἦσαν. καί πρῶτον μέν ἐπεξέτασιν τοῦ στρατεύματος καί ξύνταξιν, ὥσπερ ἔμελλον ὁρμιεῖσθαί τε καί στρατοπεδεύεσθαι, οἱ στρατηγοί ἐποιήσαντο, καί τρία μέρη νείμαντες ἕν ἑκάστῳ ἐκλήρωσαν, ἵνα μήτε ἅμα πλέοντες ἀπορῶσιν ὕδατος καί λιμένων καί τῶν ἐπιτηδείων ἐν ταῖς καταγωγαῖς, πρός τε τἆλλα εὐκοσμότεροι καί ῥᾴους ἄρχειν ὦσι, κατά τέλη στρατηγῷ προστεταγμένοι: ἔπειτα δέ προύπεμψαν καί ἐς τήν ἰταλίαν καί σικελίαν τρεῖς ναῦς εἰσομένας αἵτινες σφᾶς τῶν πόλεων δέξονται. καί εἴρητο αὐταῖς προαπαντᾶν, ὅπως ἐπιστάμενοι καταπλέωσιν. μετά δέ ταῦτα τοσῇδε ἤδη τῇ παρασκευῇ ἀθηναῖοι ἄραντες ἐκ τῆς κερκύρας ἐς τήν σικελίαν ἐπεραιοῦντο, τριήρεσι μέν ταῖς πάσαις τέσσαρσι καί τριάκοντα καί ἑκατόν, καί δυοῖν ῥοδίοιν πεντηκοντόροιν (τούτων ἀττικαί μέν ἦσαν ἑκατόν, ὧν αἱ μέν ἑξήκοντα ταχεῖαι, αἱ δ' ἄλλαι στρατιώτιδες, τό δέ ἄλλο ναυτικόν χίων καί τῶν ἄλλων ξυμμάχων), ὁπλίταις δέ τοῖς ξύμπασιν ἑκατόν καί πεντακισχιλίοις (καί τούτων ἀθηναίων μέν αὐτῶν ἦσαν πεντακόσιοι μέν καί χίλιοι ἐκ καταλόγου, ἑπτακόσιοι δέ θῆτες ἐπιβάται τῶν νεῶν, ξύμμαχοι δέ οἱ ἄλλοι ξυνεστράτευον, οἱ μέν τῶν ὑπηκόων, οἱ δ' ἀργείων πεντακόσιοι καί μαντινέων καί μισθοφόρων πεντήκοντα καί διακόσιοι), τοξόταις δέ τοῖς πᾶσιν ὀγδοήκοντα καί τετρακοσίοις (καί τούτων κρῆτες οἱ ὀγδοήκοντα ἦσαν) καί σφενδονήταις ῥοδίων ἑπτακοσίοις, καί μεγαρεῦσι ψιλοῖς φυγάσιν εἴκοσι καί ἑκατόν, καί ἱππαγωγῷ μιᾷ τριάκοντα ἀγούσῃ ἱππέας. τοσαύτη ἡ πρώτη παρασκευή πρός τόν πόλεμον διέπλει. τούτοις δέ τά ἐπιτήδεια ἄγουσαι ὁλκάδες μέν τριάκοντα σιταγωγοί, καί τούς σιτοποιούς ἔχουσαι καί λιθολόγους καί τέκτονας καί ὅσα ἐς τειχισμόν ἐργαλεῖα, πλοῖα δέ ἑκατόν, ἅ ἐξ ἀνάγκης μετά τῶν ὁλκάδων ξυνέπλει: πολλά δέ καί ἄλλα πλοῖα καί ὁλκάδες ἑκούσιοι ξυνηκολούθουν τῇ στρατιᾷ ἐμπορίας ἕνεκα: ἅ τότε πάντα ἐκ τῆς κερκύρας ξυνδιέβαλλε τόν ἰόνιον κόλπον. καί προσβαλοῦσα ἡ πᾶσα παρασκευή πρός τε ἄκραν ἰαπυγίαν καί πρός τάραντα καί ὡς ἕκαστοι ηὐπόρησαν, παρεκομίζοντο τήν ἰταλίαν, τῶν μέν πόλεων οὐ δεχομένων αὐτούς ἀγορᾷ οὐδέ ἄστει, ὕδατι δέ καί ὅρμῳ, τάραντος δέ καί λοκρῶν οὐδέ τούτοις, ἕως ἀφίκοντο ἐς ῥήγιον τῆς ἰταλίας ἀκρωτήριον. καί ἐνταῦθα ἤδη ἡθροίζοντο, καί ἔξω τῆς πόλεως, ὡς αὐτούς ἔσω οὐκ ἐδέχοντο, στρατόπεδόν τε κατεσκευάσαντο ἐν τῷ τῆς ἀρτέμιδος ἱερῷ, οὗ αὐτοῖς καί ἀγοράν παρεῖχον, καί τάς ναῦς ἀνελκύσαντες ἡσύχασαν. καί πρός [τε] τούς ῥηγίνους λόγους ἐποιήσαντο, ἀξιοῦντες χαλκιδέας ὄντας χαλκιδεῦσιν οὖσι λεοντίνοις βοηθεῖν: οἱ δέ οὐδέ μεθ' ἑτέρων ἔφασαν ἔσεσθαι, ἀλλ' ὅτι ἄν καί τοῖς ἄλλοις ἰταλιώταις ξυνδοκῇ, τοῦτο ποιήσειν. οἱ δέ πρός τά ἐν τῇ σικελίᾳ πράγματα ἐσκόπουν ὅτῳ τρόπῳ ἄριστα προσοίσονται: καί τάς πρόπλους ναῦς ἐκ τῆς ἐγέστης ἅμα προσέμενον, βουλόμενοι εἰδέναι περί τῶν χρημάτων εἰ ἔστιν ἅ ἔλεγον ἐν ταῖς ἀθήναις οἱ ἄγγελοι. τοῖς δέ συρακοσίοις ἐν τούτῳ πολλαχόθεν τε ἤδη καί ἀπό τῶν κατασκόπων σαφῆ ἠγγέλλετο ὅτι ἐν ῥηγίῳ αἱ νῆές εἰσι, καί ὡς ἐπί τούτοις παρεσκευάζοντο πάσῃ τῇ γνώμῃ καί οὐκέτι ἠπίστουν. καί ἔς τε τούς σικελούς περιέπεμπον, ἔνθα μέν φύλακας, πρός δέ τούς πρέσβεις, καί ἐς τά περιπόλια τά ἐν τῇ χώρᾳ φρουράς ἐσεκόμιζον, τά τε ἐν τῇ πόλει ὅπλων ἐξετάσει καί ἵππων ἐσκόπουν εἰ ἐντελῆ ἐστί, καί τἆλλα ὡς ἐπί ταχεῖ πολέμῳ καί ὅσον οὐ παρόντι καθίσταντο. αἱ δ' ἐκ τῆς ἐγέστης τρεῖς νῆες αἱ πρόπλοι παραγίγνονται τοῖς ἀθηναίοις ἐς τό ῥήγιον, ἀγγέλλουσαι ὅτι τἆλλα μέν οὐκ ἔστι χρήματα ἅ ὑπέσχοντο, τριάκοντα δέ τάλαντα μόνα φαίνεται. καί οἱ στρατηγοί εὐθύς ἐν ἀθυμίᾳ ἦσαν, ὅτι αὐτοῖς τοῦτό τε πρῶτον ἀντεκεκρούκει καί οἱ ῥηγῖνοι οὐκ ἐθελήσαντες ξυστρατεύειν, οὕς πρῶτον ἤρξαντο πείθειν καί εἰκός ἦν μάλιστα, λεοντίνων τε ξυγγενεῖς ὄντας καί σφίσιν αἰεί ἐπιτηδείους. καί τῷ μέν νικίᾳ προσδεχομένῳ ἦν τά παρά τῶν ἐγεσταίων, τοῖν δέ ἑτέροιν καί ἀλογώτερα. οἱ δέ ἐγεσταῖοι τοιόνδε τι ἐξετεχνήσαντο τότε ὅτε οἱ πρῶτοι πρέσβεις τῶν ἀθηναίων ἦλθον αὐτοῖς ἐς τήν κατασκοπήν τῶν χρημάτων. ἔς τε τό ἐν ἔρυκι ἱερόν τῆς ἀφροδίτης ἀγαγόντες αὐτούς ἐπέδειξαν τά ἀναθήματα, φιάλας τε καί οἰνοχόας καί θυμιατήρια καί ἄλλην κατασκευήν οὐκ ὀλίγην, ἅ ὄντα ἀργυρᾶ πολλῷ πλείω τήν ὄψιν ἀπ' ὀλίγης δυνάμεως χρημάτων παρείχετο: καί ἰδίᾳ ξενίσεις ποιούμενοι τῶν τριηριτῶν τά τε ἐξ αὐτῆς ἐγέστης ἐκπώματα καί χρυσᾶ καί ἀργυρᾶ ξυλλέξαντες καί τά ἐκ τῶν ἐγγύς πόλεων καί φοινικικῶν καί ἑλληνίδων αἰτησάμενοι ἐσέφερον ἐς τάς ἑστιάσεις ὡς οἰκεῖα ἕκαστοι. καί πάντων ὡς ἐπί τό πολύ τοῖς αὐτοῖς χρωμένων καί πανταχοῦ πολλῶν φαινομένων μεγάλην τήν ἔκπληξιν τοῖς ἐκ τῶν τριήρων ἀθηναίοις παρεῖχε, καί ἀφικόμενοι ἐς τάς ἀθήνας διεθρόησαν ὡς χρήματα πολλά ἴδοιεν. καί οἱ μέν αὐτοί τε ἀπατηθέντες καί τούς ἄλλους τότε πείσαντες, ἐπειδή διῆλθεν ὁ λόγος ὅτι οὐκ εἴη ἐν τῇ ἐγέστῃ τά χρήματα, πολλήν τήν αἰτίαν εἶχον ὑπό τῶν στρατιωτῶν: οἱ δέ στρατηγοί πρός τά παρόντα ἐβουλεύοντο. καί νικίου μέν ἦν γνώμη πλεῖν ἐπί σελινοῦντα πάσῃ τῇ στρατιᾷ, ἐφ' ὅπερ μάλιστα ἐπέμφθησαν, καί ἤν μέν παρέχωσι χρήματα παντί τῷ στρατεύματι ἐγεσταῖοι, πρός ταῦτα βουλεύεσθαι, εἰ δέ μή, ταῖς ἑξήκοντα ναυσίν, ὅσασπερ ᾐτήσαντο, ἀξιοῦν διδόναι αὐτούς τροφήν, καί παραμείναντας σελινουντίους ἤ βίᾳ ἤ ξυμβάσει διαλλάξαι αὐτοῖς, καί οὕτω παραπλεύσαντας τάς ἄλλας πόλεις καί ἐπιδείξαντας μέν τήν δύναμιν τῆς ἀθηναίων πόλεως, δηλώσαντας δέ τήν ἐς τούς φίλους καί ξυμμάχους προθυμίαν, ἀποπλεῖν οἴκαδε, ἤν μή τι δι' ὀλίγου καί ἀπό τοῦ ἀδοκήτου ἤ λεοντίνους οἷοί τε ὦσιν ὠφελῆσαι ἤ τῶν ἄλλων τινά πόλεων προσαγαγέσθαι, καί τῇ πόλει δαπανῶντας τά οἰκεῖα μή κινδυνεύειν. ἀλκιβιάδης δέ οὐκ ἔφη χρῆναι τοσαύτῃ δυνάμει ἐκπλεύσαντας αἰσχρῶς καί ἀπράκτους ἀπελθεῖν, ἀλλ' ἔς τε τάς πόλεις ἐπικηρυκεύεσθαι πλήν σελινοῦντος καί συρακουσῶν τάς ἄλλας, καί πειρᾶσθαι καί τούς σικελούς τούς μέν ἀφιστάναι ἀπό τῶν συρακοσίων, τούς δέ φίλους ποιεῖσθαι, ἵνα σῖτον καί στρατιάν ἔχωσι, πρῶτον δέ πείθειν μεσσηνίους (ἐν πόρῳ γάρ μάλιστα καί προσβολῇ εἶναι αὐτούς τῆς σικελίας, καί λιμένα καί ἐφόρμησιν τῇ στρατιᾷ ἱκανωτάτην ἔσεσθαι): προσαγαγομένους δέ τάς πόλεις, εἰδότας μεθ' ὧν τις πολεμήσει, οὕτως ἤδη συρακούσαις καί σελινοῦντι ἐπιχειρεῖν, ἤν μή οἱ μέν ἐγεσταίοις ξυμβαίνωσιν, οἱ δέ λεοντίνους ἐῶσι κατοικίζειν. λάμαχος δέ ἄντικρυς ἔφη χρῆναι πλεῖν ἐπί συρακούσας καί πρός τῇ πόλει ὡς τάχιστα τήν μάχην ποιεῖσθαι, ἕως ἔτι ἀπαράσκευοί τε εἰσί καί μάλιστα ἐκπεπληγμένοι. τό γάρ πρῶτον πᾶν στράτευμα δεινότατον εἶναι: ἤν δέ χρονίσῃ πρίν ἐς ὄψιν ἐλθεῖν, τῇ γνώμῃ ἀναθαρσοῦντας ἀνθρώπους καί τῇ ὄψει καταφρονεῖν μᾶλλον. αἰφνίδιοι δέ ἤν προσπέσωσιν, ἕως ἔτι περιδεεῖς προσδέχονται, μάλιστ' ἄν σφεῖς περιγενέσθαι καί κατά πάντα ἄν αὐτούς ἐκφοβῆσαι, τῇ τε ὄψει (πλεῖστοι γάρ ἄν νῦν φανῆναι) καί τῇ προσδοκίᾳ ὧν πείσονται, μάλιστα δ' ἄν τῷ αὐτίκα κινδύνῳ τῆς μάχης. εἰκός δέ εἶναι καί ἐν τοῖς ἀγροῖς πολλούς ἀποληφθῆναι ἔξω διά τό ἀπιστεῖν σφᾶς μή ἥξειν, καί ἐσκομιζομένων αὐτῶν τήν στρατιάν οὐκ ἀπορήσειν χρημάτων, ἤν πρός τῇ πόλει κρατοῦσα καθέζηται. τούς τε ἄλλους σικελιώτας οὕτως ἤδη μᾶλλον καί ἐκείνοις οὐ ξυμμαχήσειν καί σφίσι προσιέναι καί οὐ διαμελλήσειν περισκοποῦντας ὁπότεροι κρατήσουσιν. ναύσταθμον δέ ἐπανα χωρήσαντας καί ἐφορμηθέντας μέγαρα ἔφη χρῆναι ποιεῖσθαι, ἅ ἦν ἐρῆμα, ἀπέχοντα συρακουσῶν οὔτε πλοῦν πολύν οὔτε ὁδόν. λάμαχος μέν ταῦτα εἰπών ὅμως προσέθετο καί αὐτός τῇ ἀλκιβιάδου γνώμῃ. μετά δέ τοῦτο ἀλκιβιάδης τῇ αὑτοῦ νηί διαπλεύσας ἐς μεσσήνην καί λόγους ποιησάμενος περί ξυμμαχίας πρός αὐτούς, ὡς οὐκ ἔπειθεν, ἀλλ' ἀπεκρίναντο πόλει μέν ἄν οὐ δέξασθαι, ἀγοράν δ' ἔξω παρέξειν, ἀπέπλει ἐς τό ῥήγιον. καί εὐθύς ξυμπληρώσαντες ἑξήκοντα ναῦς ἐκ πασῶν οἱ στρατηγοί καί τά ἐπιτήδεια λαβόντες παρέπλεον ἐς νάξον, τήν ἄλλην στρατιάν ἐν ῥηγίῳ καταλιπόντες καί ἕνα σφῶν αὐτῶν. ναξίων δέ δεξαμένων τῇ πόλει παρέπλεον ἐς κατάνην. καί ὡς αὐτούς οἱ καταναῖοι οὐκ ἐδέχοντο (ἐνῆσαν γάρ αὐτόθι ἄνδρες τά συρακοσίων βουλόμενοι), ἐκομίσθησαν ἐπί τόν τηρίαν ποταμόν, καί αὐλισάμενοι τῇ ὑστεραίᾳ ἐπί συρακούσας ἔπλεον ἐπί κέρως ἔχοντες τάς ἄλλας ναῦς: δέκα δέ τῶν νεῶν προύπεμψαν ἐς τόν μέγαν λιμένα πλεῦσαί τε καί κατασκέψασθαι εἴ τι ναυτικόν ἐστι καθειλκυσμένον, καί κηρῦξαι ἀπό τῶν νεῶν προσπλεύσαντας ὅτι ἀθηναῖοι ἥκουσι λεοντίνους ἐς τήν ἑαυτῶν κατοικιοῦντες κατά ξυμμαχίαν καί ξυγγένειαν: τούς οὖν ὄντας ἐν συρακούσαις λεοντίνων ὡς παρά φίλους καί εὐεργέτας ἀθηναίους ἀδεῶς ἀπιέναι. ἐπεί δ' ἐκηρύχθη καί κατεσκέψαντο τήν τε πόλιν καί τούς λιμένας καί τά περί τήν χώραν ἐξ ἧς αὐτοῖς ὁρμωμένοις πολεμητέα ἦν, ἀπέπλευσαν πάλιν ἐς κατάνην. καί ἐκκλησίας γενομένης τήν μέν στρατιάν οὐκ ἐδέχοντο οἱ καταναῖοι, τούς δέ στρατηγούς ἐσελθόντας ἐκέλευον, εἴ τι βούλονται, εἰπεῖν. καί λέγοντος τοῦ ἀλκιβιάδου, καί τῶν ἐν τῇ πόλει πρός τήν ἐκκλησίαν τετραμμένων, οἱ στρατιῶται πυλίδα τινά ἐνῳκοδομημένην κακῶς ἔλαθον διελόντες, καί ἐσελθόντες ἠγόραζον ἐς τήν πόλιν. τῶν δέ καταναίων οἱ μέν τά τῶν συρακοσίων φρονοῦντες, ὡς εἶδον τό στράτευμα ἔνδον, εὐθύς περιδεεῖς γενόμενοι ὑπεξῆλθον οὐ πολλοί τινες, οἱ δέ ἄλλοι ἐψηφίσαντό τε ξυμμαχίαν τοῖς ἀθηναίοις καί τό ἄλλο στράτευμα ἐκέλευον ἐκ ῥηγίου κομίζειν. μετά δέ τοῦτο διαπλεύσαντες οἱ ἀθηναῖοι ἐς τό ῥήγιον, πάσῃ ἤδη τῇ στρατιᾷ ἄραντες ἐς τήν κατάνην, ἐπειδή ἀφίκοντο, κατεσκευάζοντο τό στρατόπεδον. ἐσηγγέλλετο δέ αὐτοῖς ἔκ τε καμαρίνης ὡς, εἰ ἔλθοιεν, προσχωροῖεν ἄν, καί ὅτι συρακόσιοι πληροῦσι ναυτικόν. ἁπάσῃ οὖν τῇ στρατιᾷ παρέπλευσαν πρῶτον μέν ἐπί συρακούσας: καί ὡς οὐδέν ηὗρον ναυτικόν πληρούμενον, παρεκομίζοντο αὖθις ἐπί καμαρίνης, καί σχόντες ἐς τόν αἰγιαλόν ἐπεκηρυκεύοντο. οἱ δ' οὐκ ἐδέχοντο, λέγοντες σφίσι τά ὅρκια εἶναι μιᾷ νηί καταπλεόντων ἀθηναίων δέχεσθαι, ἤν μή αὐτοί πλείους μεταπέμπωσιν. ἄπρακτοι δέ γενόμενοι ἀπέπλεον: καί ἀποβάντες κατά τι τῆς συρακοσίας καί ἁρπαγήν ποιησάμενοι, καί τῶν συρακοσίων ἱππέων βοηθησάντων καί τῶν ψιλῶν τινάς ἐσκεδασμένους διαφθειράντων, ἀπεκομίσθησαν ἐς κατάνην. καί καταλαμβάνουσι τήν σαλαμινίαν ναῦν ἐκ τῶν ἀθηνῶν ἥκουσαν ἐπί τε ἀλκιβιάδην ὡς κελεύσοντας ἀποπλεῖν ἐς ἀπολογίαν ὧν ἡ πόλις ἐνεκάλει, καί ἐπ' ἄλλους τινάς τῶν στρατιωτῶν τῶν μετ' αὐτοῦ μεμηνυμένων περί τῶν μυστηρίων ὡς ἀσεβούντων, τῶν δέ καί περί τῶν ἑρμῶν. οἱ γάρ ἀθηναῖοι, ἐπειδή ἡ στρατιά ἀπέπλευσεν, οὐδέν ἧσσον ζήτησιν ἐποιοῦντο τῶν περί τά μυστήρια καί τῶν περί τούς ἑρμᾶς δρασθέντων, καί οὐ δοκιμάζοντες τούς μηνυτάς, ἀλλά πάντα ὑπόπτως ἀποδεχόμενοι, διά πονηρῶν ἀνθρώπων πίστιν πάνυ χρηστούς τῶν πολιτῶν ξυλλαμβάνοντες κατέδουν, χρησιμώτερον ἡγούμενοι εἶναι βασανίσαι τό πρᾶγμα καί εὑρεῖν ἤ διά μηνυτοῦ πονηρίαν τινά καί χρηστόν δοκοῦντα εἶναι αἰτιαθέντα ἀνέλεγκτον διαφυγεῖν. ἐπιστάμενος γάρ ὁ δῆμος ἀκοῇ τήν πεισιστράτου καί τῶν παίδων τυραννίδα χαλεπήν τελευτῶσαν γενομένην καί προσέτι οὐδ' ὑφ' ἑαυτῶν καί ἁρμοδίου καταλυθεῖσαν, ἀλλ' ὑπό τῶν λακεδαιμονίων, ἐφοβεῖτο αἰεί καί πάντα ὑπόπτως ἐλάμβανεν. τό γάρ ἀριστογείτονος καί ἁρμοδίου τόλμημα δι' ἐρωτικήν ξυντυχίαν ἐπεχειρήθη, ἥν ἐγώ ἐπί πλέον διηγησάμενος ἀποφανῶ οὔτε τούς ἄλλους οὔτε αὐτούς ἀθηναίους περί τῶν σφετέρων τυράννων οὐδέ περί τοῦ γενομένου ἀκριβές οὐδέν λέγοντας. πεισιστράτου γάρ γηραιοῦ τελευτήσαντος ἐν τῇ τυραννίδι οὐχ ἵππαρχος, ὥσπερ οἱ πολλοί οἴονται, ἀλλ' ἱππίας πρεσβύτατος ὤν ἔσχε τήν ἀρχήν. γενομένου δέ ἁρμοδίου ὥρᾳ ἡλικίας λαμπροῦ ἀριστογείτων ἀνήρ τῶν ἀστῶν, μέσος πολίτης, ἐραστής ὤν εἶχεν αὐτόν. πειραθείς δέ ὁ ἁρμόδιος ὑπό ἱππάρχου τοῦ πεισιστράτου καί οὐ πεισθείς καταγορεύει τῷ ἀριστογείτονι. ὁ δέ ἐρωτικῶς περιαλγήσας καί φοβηθείς τήν ἱππάρχου δύναμιν μή βίᾳ προσαγάγηται αὐτόν, ἐπιβουλεύει εὐθύς ὡς ἀπό τῆς ὑπαρχούσης ἀξιώσεως κατάλυσιν τῇ τυραννίδι. καί ἐν τούτῳ ὁ ἵππαρχος ὡς αὖθις πειράσας οὐδέν μᾶλλον ἔπειθε τόν ἁρμόδιον, βίαιον μέν οὐδέν ἐβούλετο δρᾶν, ἐν τρόπῳ δέ τινι ἀφανεῖ ὡς οὐ διά τοῦτο δή παρεσκευάζετο προπηλακιῶν αὐτόν. οὐδέ γάρ τήν ἄλλην ἀρχήν ἐπαχθής ἦν ἐς τούς πολλούς, ἀλλ' ἀνεπιφθόνως κατεστήσατο: καί ἐπετήδευσαν ἐπί πλεῖστον δή τύραννοι οὗτοι ἀρετήν καί ξύνεσιν, καί ἀθηναίους εἰκοστήν μόνον πρασσόμενοι τῶν γιγνομένων τήν τε πόλιν αὐτῶν καλῶς διεκόσμησαν καί τούς πολέμους διέφερον καί ἐς τά ἱερά ἔθυον. τά δέ ἄλλα αὐτή ἡ πόλις τοῖς πρίν κειμένοις νόμοις ἐχρῆτο, πλήν καθ' ὅσον αἰεί τινα ἐπεμέλοντο σφῶν αὐτῶν ἐν ταῖς ἀρχαῖς εἶναι. καί ἄλλοι τε αὐτῶν ἦρξαν τήν ἐνιαύσιον ἀθηναίοις ἀρχήν καί πεισίστρατος ὁ ἱππίου τοῦ τυραννεύσαντος υἱός, τοῦ πάππου ἔχων τοὔνομα, ὅς τῶν δώδεκα θεῶν βωμόν τόν ἐν τῇ ἀγορᾷ ἄρχων ἀνέθηκε καί τόν τοῦ ἀπόλλωνος ἐν πυθίου. καί τῷ μέν ἐν τῇ ἀγορᾷ προσοικοδομήσας ὕστερον ὁ δῆμος ἀθηναίων μεῖζον μῆκος τοῦ βωμοῦ ἠφάνισε τοὐπίγραμμα: τοῦ δ' ἐν πυθίου ἔτι καί νῦν δῆλόν ἐστιν ἀμυδροῖς γράμμασι λέγον τάδε: μνῆμα τόδ' ἧς ἀρχῆς πεισίστρατος ἱππίου υἱός θῆκεν ἀπόλλωνος πυθίου ἐν τεμένει. ὅτι δέ πρεσβύτατος ὤν ἱππίας ἦρξεν, εἰδώς μέν καί ἀκοῇ ἀκριβέστερον ἄλλων ἰσχυρίζομαι, γνοίη δ' ἄν τις καί αὐτῷ τούτῳ: παῖδες γάρ αὐτῷ μόνῳ φαίνονται τῶν γνησίων ἀδελφῶν γενόμενοι, ὡς ὅ τε βωμός σημαίνει καί ἡ στήλη περί τῆς τῶν τυράννων ἀδικίας ἡ ἐν τῇ ἀθηναίων ἀκροπόλει σταθεῖσα, ἐν ᾗ θεσσαλοῦ μέν οὐδ' ἱππάρχου οὐδείς παῖς γέγραπται, ἱππίου δέ πέντε, οἵ αὐτῷ ἐκ μυρρίνης τῆς καλλίου τοῦ ὑπεροχίδου θυγατρός ἐγένοντο: εἰκός γάρ ἦν τόν πρεσβύτατον πρῶτον γῆμαι. καί ἐν τῇ αὐτῇ στήλῃ πρῶτος γέγραπται μετά τόν πατέρα, οὐδέ τοῦτο ἀπεοικότως διά τό πρεσβεύειν τε ἀπ' αὐτοῦ καί τυραννεῦσαι. οὐ μήν οὐδ' ἄν κατασχεῖν μοι δοκεῖ ποτέ ἱππίας τό παραχρῆμα ῥᾳδίως τήν τυραννίδα, εἰ ἵππαρχος μέν ἐν τῇ ἀρχῇ ὤν ἀπέθανεν, αὐτός δέ αὐθημερόν καθίστατο: ἀλλά καί διά τό πρότερον ξύνηθες τοῖς μέν πολίταις φοβερόν, ἐς δέ τούς ἐπικούρους ἀκριβές, πολλῷ τῷ περιόντι τοῦ ἀσφαλοῦς κατεκράτησε, καί οὐχ ὡς ἀδελφός νεώτερος ὤν ἠπόρησεν, ἐν ᾧ οὐ πρότερον ξυνεχῶς ὡμιλήκει τῇ ἀρχῇ. ἱππάρχῳ δέ ξυνέβη τοῦ πάθους τῇ δυστυχίᾳ ὀνομασθέντα καί τήν δόξαν τῆς τυραννίδος ἐς τά ἔπειτα προσλαβεῖν. τόν δ' οὖν ἁρμόδιον ἀπαρνηθέντα τήν πείρασιν, ὥσπερ διενοεῖτο, προυπηλάκισεν: ἀδελφήν γάρ αὐτοῦ κόρην ἐπαγγείλαντες ἥκειν κανοῦν οἴσουσαν ἐν πομπῇ τινί, ἀπήλασαν λέγοντες οὐδέ ἐπαγγεῖλαι τήν ἀρχήν διά τό μή ἀξίαν εἶναι. χαλεπῶς δέ ἐνεγκόντος τοῦ ἁρμοδίου πολλῷ δή μᾶλλον δι' ἐκεῖνον καί ὁ ἀριστογείτων παρωξύνετο. καί αὐτοῖς τά μέν ἄλλα πρός τούς ξυνεπιθησομένους τῷ ἔργῳ ἐπέπρακτο, περιέμενον δέ παναθήναια τά μεγάλα, ἐν ᾗ μόνον ἡμέρᾳ οὐχ ὕποπτον ἐγίγνετο ἐν ὅπλοις τῶν πολιτῶν τούς τήν πομπήν πέμψοντας ἁθρόους γενέσθαι: καί ἔδει ἄρξαι μέν αὐτούς, ξυνεπαμύνειν δέ εὐθύς τά πρός τούς δορυφόρους ἐκείνους. ἦσαν δέ οὐ πολλοί οἱ ξυνομωμοκότες ἀσφαλείας ἕνεκα: ἤλπιζον γάρ καί τούς μή προειδότας, εἰ καί ὁποσοιοῦν τολμήσειαν, ἐκ τοῦ παραχρῆμα ἔχοντάς γε ὅπλα ἐθελήσειν σφᾶς αὐτούς ξυνελευθεροῦν. καί ὡς ἐπῆλθεν ἡ ἑορτή, ἱππίας μέν ἔξω ἐν τῷ κεραμεικῷ καλουμένῳ μετά τῶν δορυφόρων διεκόσμει ὡς ἕκαστα ἐχρῆν τῆς πομπῆς προϊέναι, ὁ δέ ἁρμόδιος καί ὁ ἀριστογείτων ἔχοντες ἤδη τά ἐγχειρίδια ἐς τό ἔργον προῇσαν. καί ὡς εἶδόν τινα τῶν ξυνωμοτῶν σφίσι διαλεγόμενον οἰκείως τῷ ἱππίᾳ (ἦν δέ πᾶσιν εὐπρόσοδος ὁ ἱππίας), ἔδεισαν καί ἐνόμισαν μεμηνῦσθαί τε καί ὅσον οὐκ ἤδη ξυλληφθήσεσθαι. τόν λυπήσαντα οὖν σφᾶς καί δι' ὅνπερ πάντα ἐκινδύνευον ἐβούλοντο πρότερον, εἰ δύναιντο, προτιμωρήσασθαι, καί ὥσπερ εἶχον ὥρμησαν ἔσω τῶν πυλῶν, καί περιέτυχον τῷ ἱππάρχῳ παρά τό λεωκόρειον καλούμενον, καί εὐθύς ἀπερισκέπτως προσπεσόντες καί ὡς ἄν μάλιστα δι' ὀργῆς ὁ μέν ἐρωτικῆς, ὁ δέ ὑβρισμένος, ἔτυπτον καί ἀποκτείνουσιν αὐτόν. καί ὁ μέν τούς δορυφόρους τό αὐτίκα διαφεύγει ὁ ἀριστογείτων, ξυνδραμόντος τοῦ ὄχλου, καί ὕστερον ληφθείς οὐ ῥᾳδίως διετέθη: ἁρμόδιος δέ αὐτοῦ παραχρῆμα ἀπόλλυται. ἀγγελθέντος δέ ἱππίᾳ ἐς τόν κεραμεικόν, οὐκ ἐπί τό γενόμενον, ἀλλ' ἐπί τούς πομπέας τούς ὁπλίτας, πρότερον ἤ αἰσθέσθαι αὐτούς ἄπωθεν ὄντας, εὐθύς ἐχώρησε, καί ἀδήλως τῇ ὄψει πλασάμενος πρός τήν ξυμφοράν ἐκέλευσεν αὐτούς, δείξας τι χωρίον, ἀπελθεῖν ἐς αὐτό ἄνευ τῶν ὅπλων. καί οἱ μέν ἀνεχώρησαν οἰόμενοί τι ἐρεῖν αὐτόν, ὁ δέ τοῖς ἐπικούροις φράσας τά ὅπλα ὑπολαβεῖν ἐξελέγετο εὐθύς οὕς ἐπῃτιᾶτο καί εἴ τις ηὑρέθη ἐγχειρίδιον ἔχων: μετά γάρ ἀσπίδος καί δόρατος εἰώθεσαν τάς πομπάς ποιεῖν. τοιούτῳ μέν τρόπῳ δι' ἐρωτικήν λύπην ἥ τε ἀρχή τῆς ἐπιβουλῆς καί ἡ ἀλόγιστος τόλμα ἐκ τοῦ παραχρῆμα περιδεοῦς ἁρμοδίῳ καί ἀριστογείτονι ἐγένετο. τοῖς δ' ἀθηναίοις χαλεπωτέρα μετά τοῦτο ἡ τυραννίς κατέστη, καί ὁ ἱππίας διά φόβου ἤδη μᾶλλον ὤν τῶν τε πολιτῶν πολλούς ἔκτεινε καί πρός τά ἔξω ἅμα διεσκοπεῖτο, εἴ ποθεν ἀσφάλειάν τινα ὁρῴη μεταβολῆς γενομένης ὑπάρχουσάν οἱ. ἱππόκλου γοῦν τοῦ λαμψακηνοῦ τυράννου αἰαντίδῃ τῷ παιδί θυγατέρα ἑαυτοῦ μετά ταῦτα ἀρχεδίκην ἀθηναῖος ὤν λαμψακηνῷ ἔδωκεν, αἰσθανόμενος αὐτούς μέγα παρά βασιλεῖ δαρείῳ δύνασθαι. καί αὐτῆς σῆμα ἐν λαμψάκῳ ἐστίν ἐπίγραμμα ἔχον τόδε: ἀνδρός ἀριστεύσαντος ἐν ἑλλάδι τῶν ἐφ' ἑαυτοῦ ἱππίου ἀρχεδίκην ἥδε κέκευθε κόνις, ἥ πατρός τε καί ἀνδρός ἀδελφῶν τ' οὖσα τυράννων παίδων τ' οὐκ ἤρθη νοῦν ἐς ἀτασθαλίην. τυραννεύσας δέ ἔτη τρία ἱππίας ἔτι ἀθηναίων καί παυθείς ἐν τῷ τετάρτῳ ὑπό λακεδαιμονίων καί ἀλκμεωνιδῶν τῶν φευγόντων, ἐχώρει ὑπόσπονδος ἔς τε σίγειον καί παρ' αἰαντίδην ἐς λάμψακον, ἐκεῖθεν δέ ὡς βασιλέα δαρεῖον, ὅθεν καί ὁρμώμενος ἐς μαραθῶνα ὕστερον ἔτει εἰκοστῷ ἤδη γέρων ὤν μετά μήδων ἐστράτευσεν. ὧν ἐνθυμούμενος ὁ δῆμος ὁ τῶν ἀθηναίων, καί μιμνῃσκόμενος ὅσα ἀκοῇ περί αὐτῶν ἠπίστατο, χαλεπός ἦν τότε καί ὑπόπτης ἐς τούς περί τῶν μυστικῶν τήν αἰτίαν λαβόντας, καί πάντα αὐτοῖς ἐδόκει ἐπί ξυνωμοσίᾳ ὀλιγαρχικῇ καί τυραννικῇ πεπρᾶχθαι. καί ὡς αὐτῶν διά τό τοιοῦτον ὀργιζομένων πολλοί τε καί ἀξιόλογοι ἄνθρωποι ἤδη ἐν τῷ δεσμωτηρίῳ ἦσαν καί οὐκ ἐν παύλῃ ἐφαίνετο, ἀλλά καθ' ἡμέραν ἐπεδίδοσαν μᾶλλον ἐς τό ἀγριώτερόν τε καί πλείους ἔτι ξυλλαμβάνειν, ἐνταῦθα ἀναπείθεται εἷς τῶν δεδεμένων, ὅσπερ ἐδόκει αἰτιώτατος εἶναι, ὑπό τῶν ξυνδεσμωτῶν τινός εἴτε ἄρα καί τά ὄντα μηνῦσαι εἴτε καί οὔ: ἐπ' ἀμφότερα γάρ εἰκάζεται, τό δέ σαφές οὐδείς οὔτε τότε οὔτε ὕστερον ἔχει εἰπεῖν περί τῶν δρασάντων τό ἔργον. λέγων δέ ἔπεισεν αὐτόν ὡς χρή, εἰ μή καί δέδρακεν, αὑτόν τε ἄδειαν ποιησάμενον σῶσαι καί τήν πόλιν τῆς παρούσης ὑποψίας παῦσαι: βεβαιοτέραν γάρ αὐτῷ σωτηρίαν εἶναι ὁμολογήσαντι μετ' ἀδείας ἤ ἀρνηθέντι διά δίκης ἐλθεῖν. καί ὁ μέν αὐτός τε καθ' ἑαυτοῦ καί κατ' ἄλλων μηνύει τό τῶν ἑρμῶν: ὁ δέ δῆμος ὁ τῶν ἀθηναίων ἄσμενος λαβών, ὡς ᾤετο, τό σαφές καί δεινόν ποιούμενοι πρότερον εἰ τούς ἐπιβουλεύοντας σφῶν τῷ πλήθει μή εἴσονται, τόν μέν μηνυτήν εὐθύς καί τούς ἄλλους μετ' αὐτοῦ ὅσων μή κατηγορήκει ἔλυσαν, τούς δέ καταιτιαθέντας κρίσεις ποιήσαντες τούς μέν ἀπέκτειναν, ὅσοι ξυνελήφθησαν, τῶν δέ διαφυγόντων θάνατον καταγνόντες ἐπανεῖπον ἀργύριον τῷ ἀποκτείναντι. κἀν τούτῳ οἱ μέν παθόντες ἄδηλον ἦν εἰ ἀδίκως ἐτετιμώρηντο, ἡ μέντοι ἄλλη πόλις ἐν τῷ παρόντι περιφανῶς ὠφέλητο. περί δέ τοῦ ἀλκιβιάδου ἐναγόντων τῶν ἐχθρῶν, οἵπερ καί πρίν ἐκπλεῖν αὐτόν ἐπέθεντο, χαλεπῶς οἱ ἀθηναῖοι ἐλάμβανον: καί ἐπειδή τό τῶν ἑρμῶν ᾤοντο σαφές ἔχειν, πολύ δή μᾶλλον καί τά μυστικά, ὧν ἐπαίτιος ἦν, μετά τοῦ αὐτοῦ λόγου καί τῆς ξυνωμοσίας ἐπί τῷ δήμῳ ἀπ' ἐκείνου ἐδόκει πραχθῆναι. καί γάρ τις καί στρατιά λακεδαιμονίων οὐ πολλή ἔτυχε κατά τόν καιρόν τοῦτον ἐν ᾧ περί ταῦτα ἐθορυβοῦντο μέχρι ἰσθμοῦ παρελθοῦσα, πρός βοιωτούς τι πράσ σοντες. ἐδόκει οὖν ἐκείνου πράξαντος καί οὐ βοιωτῶν ἕνεκα ἀπό ξυνθήματος ἥκειν, καί εἰ μή ἔφθασαν δή αὐτοί κατά τό μήνυμα ξυλλαβόντες τούς ἄνδρας, προδοθῆναι ἄν ἡ πόλις. καί τινα μίαν νύκτα καί κατέδαρθον ἐν θησείῳ τῷ ἐν πόλει ἐν ὅπλοις. οἵ τε ξένοι τοῦ ἀλκιβιάδου οἱ ἐν ἄργει κατά τόν αὐτόν χρόνον ὑπωπτεύθησαν τῷ δήμῳ ἐπιτίθεσθαι, καί τούς ὁμήρους τῶν ἀργείων τούς ἐν ταῖς νήσοις κειμένους οἱ ἀθηναῖοι τότε παρέδοσαν τῷ ἀργείων δήμῳ διά ταῦτα διαχρήσασθαι. πανταχόθεν τε περιειστήκει ὑποψία ἐς τόν ἀλκιβιάδην. ὥστε βουλόμενοι αὐτόν ἐς κρίσιν ἀγαγόντες ἀποκτεῖναι, πέμπουσιν οὕτω τήν σαλαμινίαν ναῦν ἐς τήν σικελίαν ἐπί τε ἐκεῖνον καί ὧν πέρι ἄλλων ἐμεμήνυτο. εἴρητο δέ προειπεῖν αὐτῷ ἀπολογησομένῳ ἀκολουθεῖν, ξυλλαμβάνειν δέ μή, θεραπεύοντες τό τε πρός τούς ἐν τῇ σικελίᾳ στρατιώτας τε σφετέρους καί πολεμίους μή θορυβεῖν καί οὐχ ἥκιστα τούς μαντινέας καί ἀργείους βουλόμενοι παραμεῖναι, δι' ἐκείνου νομίζοντες πεισθῆναι σφίσι ξυστρατεύειν. καί ὁ μέν ἔχων τήν ἑαυτοῦ ναῦν καί οἱ ξυνδιαβεβλημένοι ἀπέπλεον μετά τῆς σαλαμινίας ἐκ τῆς σικελίας ὡς ἐς τάς ἀθήνας: καί ἐπειδή ἐγένοντο ἐν θουρίοις, οὐκέτι ξυνείποντο, ἀλλ' ἀπελθόντες ἀπό τῆς νεώς οὐ φανεροί ἦσαν, δείσαντες τό ἐπί διαβολῇ ἐς δίκην καταπλεῦσαι. οἱ δ' ἐκ τῆς σαλαμινίας τέως μέν ἐζήτουν τόν ἀλκιβιάδην καί τούς μετ' αὐτοῦ: ὡς δ' οὐδαμοῦ φανεροί ἦσαν, ᾤχοντο ἀποπλέοντες. ὁ δέ ἀλκιβιάδης ἤδη φυγάς ὤν οὐ πολύ ὕστερον ἐπί πλοίου ἐπεραιώθη ἐς πελοπόννησον ἐκ τῆς θουρίας: οἱ δ' ἀθηναῖοι ἐρήμῃ δίκῃ θάνατον κατέγνωσαν αὐτοῦ τε καί τῶν μετ' ἐκείνου. μετά δέ ταῦτα οἱ λοιποί τῶν ἀθηναίων στρατηγοί ἐν τῇ σικελίᾳ, δύο μέρη ποιήσαντες τοῦ στρατεύματος καί λαχών ἑκάτερος, ἔπλεον ξύμπαντι ἐπί σελινοῦντος καί ἐγέστης, βουλόμενοι μέν εἰδέναι τά χρήματα εἰ δώσουσιν οἱ ἐγεσταῖοι, κατασκέψασθαι δέ καί τῶν σελινουντίων τά πράγματα καί τά διάφορα μαθεῖν τά πρός ἐγεσταίους. παραπλέοντες δ' ἐν ἀριστερᾷ τήν σικελίαν, τό μέρος τό πρός τόν τυρσηνικόν κόλπον, ἔσχον ἐς ἱμέραν, ἥπερ μόνη ἐν τούτῳ τῷ μέρει τῆς σικελίας ἑλλάς πόλις ἐστίν: καί ὡς οὐκ ἐδέχοντο αὐτούς, παρεκομίζοντο. καί ἐν τῷ παράπλῳ αἱροῦσιν ὕκκαρα, πόλισμα σικανικόν μέν, ἐγεσταίοις δέ πολέμιον: ἦν δέ παραθαλασσίδιον. καί ἀνδραποδίσαντες τήν πόλιν παρέδοσαν ἐγεσταίοις (παρεγένοντο γάρ αὐτῶν ἱππῆς), αὐτοί δέ πάλιν τῷ μέν πεζῷ ἐχώρουν διά τῶν σικελῶν ἕως ἀφίκοντο ἐς κατάνην, αἱ δέ νῆες περιέπλευσαν τά ἀνδράποδα ἄγουσαι. νικίας δέ εὐθύς ἐξ ὑκκάρων ἐπί ἐγέστης παραπλεύσας, καί τἆλλα χρηματίσας καί λαβών τάλαντα τριάκοντα παρῆν ἐς τό στράτευμα: καί τἀνδράποδα ἀπέδοσαν, καί ἐγένοντο ἐξ αὐτῶν εἴκοσι καί ἑκατόν τάλαντα. καί ἐς τούς τῶν σικελῶν ξυμμάχους περιέπλευσαν, στρατιάν κελεύοντες πέμπειν: τῇ τε ἡμισείᾳ τῆς ἑαυτῶν ἦλθον ἐπί ὕβλαν τήν γελεᾶτιν πολεμίαν οὖσαν, καί οὐχ εἷλον. καί τό θέρος ἐτελεύτα. τοῦ δ' ἐπιγιγνομένου χειμῶνος εὐθύς τήν ἔφοδον οἱ ἀθηναῖοι ἐπί συρακούσας παρεσκευάζοντο, οἱ δέ συρακόσιοι καί αὐτοί ὡς ἐπ' ἐκείνους ἰόντες. ἐπειδή γάρ αὐτοῖς πρός τόν πρῶτον φόβον καί τήν προσδοκίαν οἱ ἀθηναῖοι οὐκ εὐθύς ἐπέκειντο, κατά τε τήν ἡμέραν ἑκάστην προϊοῦσαν ἀνεθάρσουν μᾶλλον καί ἐπειδή πλέοντές τε τά ἐπ' ἐκεῖνα τῆς σικελίας πολύ ἀπό σφῶν ἐφαίνοντο καί πρός τήν ὕβλαν ἐλθόντες καί πειράσαντες οὐχ εἷλον βίᾳ, ἔτι πλέον κατεφρόνησαν καί ἠξίουν τούς στρατηγούς, οἷον δή ὄχλος φιλεῖ θαρσήσας ποιεῖν, ἄγειν σφᾶς ἐπί κατάνην, ἐπειδή οὐκ ἐκεῖνοι ἐφ' ἑαυτούς ἔρχονται. καί ἱππῆς προσελαύνοντες αἰεί κατάσκοποι τῶν συρακοσίων πρός τό στράτευμα τῶν ἀθηναίων ἐφύβριζον ἄλλα τε καί εἰ ξυνοικήσοντες σφίσιν αὐτοί μᾶλλον ἥκοιεν ἐν τῇ ἀλλοτρίᾳ ἤ λεοντίνους ἐς τήν οἰκείαν κατοικιοῦντες. ἅ γιγνώσκοντες οἱ στρατηγοί τῶν ἀθηναίων καί βουλόμενοι αὐτούς ἄγειν πανδημεί ἐκ τῆς πόλεως ὅτι πλεῖστον, αὐτοί δέ ταῖς ναυσίν ἐν τοσούτῳ ὑπό νύκτα παραπλεύσαντες στρατόπεδον καταλαμβάνειν ἐν ἐπιτηδείῳ καθ' ἡσυχίαν, εἰδότες οὐκ ἄν ὁμοίως δυνηθέντες καί εἰ ἐκ τῶν νεῶν πρός παρεσκευασμένους ἐκβιβάζοιεν ἤ κατά γῆν ἰόντες γνωσθεῖεν (τούς γάρ ἄν ψιλούς τούς σφῶν καί τόν ὄχλον τῶν συρακοσίων τούς ἱππέας πολλούς ὄντας, σφίσι δ' οὐ παρόντων ἱππέων, βλάπτειν ἄν μεγάλα, οὕτω δέ λήψεσθαι χωρίον ὅθεν ὑπό τῶν ἱππέων οὐ βλάψονται ἄξια λόγου: ἐδίδασκον δ' αὐτούς περί τοῦ πρός τῷ ὀλυμπιείῳ χωρίου, ὅπερ καί κατέλαβον, συρακοσίων φυγάδες, οἵ ξυνείποντο), τοιόνδε τι οὖν πρός ἅ ἐβούλοντο οἱ στρατηγοί μηχανῶνται. πέμπουσιν ἄνδρα σφίσι μέν πιστόν, τοῖς δέ τῶν συρακοσίων στρατηγοῖς τῇ δοκήσει οὐχ ἧσσον ἐπιτήδειον: ἦν δέ καταναῖος ὁ ἀνήρ, καί ἀπ' ἀνδρῶν ἐκ τῆς κατάνης ἥκειν ἔφη ὧν ἐκεῖνοι τά ὀνόματα ἐγίγνωσκον καί ἠπίσταντο ἐν τῇ πόλει ἔτι ὑπολοίπους ὄντας τῶν σφίσιν εὔνων. ἔλεγε δέ τούς ἀθηναίους αὐλίζεσθαι ἀπό τῶν ὅπλων ἐν τῇ πόλει, καί εἰ βούλονται ἐκεῖνοι πανδημεί ἐν ἡμέρᾳ ῥητῇ ἅμα ἕῳ ἐπί τό στράτευμα ἐλθεῖν, αὐτοί μέν ἀποκλῄσειν τούς παρά σφίσι καί τάς ναῦς ἐμπρήσειν, ἐκείνους δέ ῥᾳδίως τό στράτευμα προσβαλόντας τῷ σταυρώματι αἱρήσειν: εἶναι δέ ταῦτα τούς ξυνδράσοντας πολλούς καταναίων καί ἡτοιμάσθαι ἤδη, ἀφ' ὧν αὐτός ἥκειν. οἱ δέ στρατηγοί τῶν συρακοσίων, μετά τοῦ καί ἐς τά ἄλλα θαρσεῖν καί εἶναι ἐν διανοίᾳ καί ἄνευ τούτων ἰέναι παρεσκευάσθαι ἐπί κατάνην, ἐπίστευσάν τε τῷ ἀνθρώπῳ πολλῷ ἀπερισκεπτότερον καί εὐθύς ἡμέραν ξυνθέμενοι ᾗ παρέσονται ἀπέστειλαν αὐτόν, καί αὐτοί (ἤδη γάρ καί τῶν ξυμμάχων σελινούντιοι καί ἄλλοι τινές παρ ῆσαν) προεῖπον πανδημεί πᾶσιν ἐξιέναι συρακοσίοις. ἐπεί δέ ἑτοῖμα αὐτοῖς καί τά τῆς παρασκευῆς ἦν καί αἱ ἡμέραι ἐν αἷς ξυνέθεντο ἥξειν ἐγγύς ἦσαν, πορευόμενοι ἐπί κατάνης ηὐλίσαντο ἐπί τῷ συμαίθῳ ποταμῷ ἐν τῇ λεοντίνῃ. οἱ δ' ἀθηναῖοι ὡς ᾔσθοντο αὐτούς προσιόντας, ἀναλαβόντες τό τε στράτευμα ἅπαν τό ἑαυτῶν καί ὅσοι σικελῶν αὐτοῖς ἤ ἄλλος τις προσεληλύθει καί ἐπιβιβάσαντες ἐπί τάς ναῦς καί τά πλοῖα, ὑπό νύκτα ἔπλεον ἐπί τάς συρακούσας. καί οἵ τε ἀθηναῖοι ἅμα ἕῳ ἐξέβαινον ἐς τό κατά τό ὀλυμπιεῖον ὡς τό στρατόπεδον καταληψόμενοι, καί οἱ ἱππῆς οἱ συρακοσίων πρῶτοι προσελάσαντες ἐς τήν κατάνην καί αἰσθόμενοι ὅτι τό στράτευμα ἅπαν ἀνῆκται, ἀποστρέψαντες ἀγγέλλουσι τοῖς πεζοῖς, καί ξύμπαντες ἤδη ἀποτρεπόμενοι ἐβοήθουν ἐπί τήν πόλιν. ἐν τούτῳ δ' οἱ ἀθηναῖοι, μακρᾶς οὔσης τῆς ὁδοῦ αὐτοῖς, καθ' ἡσυχίαν καθῖσαν τό στράτευμα ἐς χωρίον ἐπιτήδειον, καί ἐν ᾧ μάχης τε ἄρξειν ἔμελλον ὁπότε βούλοιντο καί οἱ ἱππῆς τῶν συρακοσίων ἥκιστ' ἄν αὐτούς καί ἐν τῷ ἔργῳ καί πρό αὐτοῦ λυπήσειν: τῇ μέν γάρ τειχία τε καί οἰκίαι εἶργον καί δένδρα καί λίμνη, παρά δέ τό κρημνοί. καί τά ἐγγύς δένδρα κόψαντες καί κατενεγκόντες ἐπί τήν θάλασσαν παρά τε τάς ναῦς σταύρωμα ἔπηξαν καί ἐπί τῷ δάσκωνι ἔρυμά τι, ᾗ εὐεφοδώτατον ἦν τοῖς πολεμίοις, λίθοις λογάδην καί ξύλοις διά ταχέων ὤρθωσαν, καί τήν τοῦ ἀνάπου γέφυραν ἔλυσαν. παρασκευαζομένων δέ ἐκ μέν τῆς πόλεως οὐδείς ἐξιών ἐκώλυε, πρῶτοι δέ οἱ ἱππῆς τῶν συρακοσίων προσεβοήθησαν, ἔπειτα δέ ὕστερον καί τό πεζόν ἅπαν ξυνελέγη. καί προσῆλθον μέν ἐγγύς τοῦ στρατεύματος τῶν ἀθηναίων τό πρῶτον, ἔπειτα δέ ὡς οὐκ ἀντιπροῇσαν αὐτοῖς, ἀναχωρήσαντες καί διαβάντες τήν ἑλωρίνην ὁδόν ηὐλίσαντο. τῇ δ' ὑστεραίᾳ οἱ ἀθηναῖοι καί οἱ ξύμμαχοι παρεσκευάζοντο ὡς ἐς μάχην, καί ξυνετάξαντο ὧδε. δεξιόν μέν κέρας ἀργεῖοι εἶχον καί μαντινῆς, ἀθηναῖοι δέ τό μέσον, τό δέ ἄλλο οἱ ξύμμαχοι οἱ ἄλλοι. καί τό μέν ἥμισυ αὐτοῖς τοῦ στρατεύματος ἐν τῷ πρόσθεν ἦν τεταγμένον ἐπί ὀκτώ, τό δέ ἥμισυ ἐπί ταῖς εὐναῖς ἐν πλαισίῳ, ἐπί ὀκτώ καί τοῦτο τεταγμένον: οἷς εἴρητο, ᾗ ἄν τοῦ στρατεύματός τι πονῇ μάλιστα, ἐφορῶντας παραγίγνεσθαι. καί τούς σκευοφόρους ἐντός τούτων τῶν ἐπιτάκτων ἐποιήσαντο. οἱ δέ συρακόσιοι ἔταξαν τούς μέν ὁπλίτας πάντας ἐφ' ἑκκαίδεκα, ὄντας πανδημεί συρακοσίους καί ὅσοι ξύμμαχοι παρῆσαν (ἐβοήθησαν δέ αὐτοῖς σελινούντιοι μέν μάλιστα, ἔπειτα δέ καί γελῴων ἱππῆς, τό ξύμπαν ἐς διακοσίους, καί καμαριναίων ἱππῆς ὅσον εἴκοσι καί τοξόται ὡς πεντήκοντα), τούς δέ ἱππέας ἐπετάξαντο ἐπί τῷ δεξιῷ, οὐκ ἔλασσον ὄντας ἤ διακοσίους καί χιλίους, παρά δ' αὐτούς καί τούς ἀκοντιστάς. μέλλουσι δέ τοῖς ἀθηναίοις προτέροις ἐπιχειρήσειν ὁ νικίας κατά τε ἔθνη ἐπιπαριών ἕκαστα καί ξύμπασι τοιάδε παρεκελεύετο. ‘πολλῇ μέν παραινέσει, ὦ ἄνδρες, τί δεῖ χρῆσθαι, οἵ πάρεσμεν ἐπί τόν αὐτόν ἀγῶνα; αὐτή γάρ ἡ παρασκευή ἱκανωτέρα μοι δοκεῖ εἶναι θάρσος παρασχεῖν ἤ καλῶς λεχθέντες λόγοι μετά ἀσθενοῦς στρατοπέδου. ὅπου γάρ ἀργεῖοι καί μαντινῆς καί ἀθηναῖοι καί νησιωτῶν οἱ πρῶτοί ἐσμεν, πῶς οὐ χρή μετά τοιῶνδε καί τοσῶνδε ξυμμάχων πάντα τινά μεγάλην τήν ἐλπίδα τῆς νίκης ἔχειν, ἄλλως τε καί πρός ἄνδρας πανδημεί τε ἀμυνομένους καί οὐκ ἀπολέκτους ὥσπερ καί ἡμᾶς, καί προσέτι σικελιώτας, οἵ ὑπερφρονοῦσι μέν ἡμᾶς, ὑπομενοῦσι δ' οὔ, διά τό τήν ἐπιστήμην τῆς τόλμης ἥσσω ἔχειν. παραστήτω δέ τινι καί τόδε, πολύ τε ἀπό τῆς ἡμετέρας αὐτῶν εἶναι καί πρός γῇ οὐδεμιᾷ φιλίᾳ, ἥντινα μή αὐτοί μαχόμενοι κτήσεσθε. καί τοὐναντίον ὑπομιμνῄσκω ὑμᾶς ἤ οἱ πολέμιοι σφίσιν αὐτοῖς εὖ οἶδ' ὅτι παρακελεύονται: οἱ μέν γάρ ὅτι περί πατρίδος ἔσται ὁ ἀγών, ἐγώ δέ ὅτι οὐκ ἐν πατρίδι, ἐξ ἧς κρατεῖν δεῖ ἤ μή ῥᾳδίως ἀποχωρεῖν: οἱ γάρ ἱππῆς πολλοί ἐπικείσονται. τῆς τε οὖν ὑμετέρας αὐτῶν ἀξίας μνησθέντες ἐπέλθετε τοῖς ἐναντίοις προθύμως, καί τήν παροῦσαν ἀνάγκην καί ἀπορίαν φοβερωτέραν ἡγησάμενοι τῶν πολεμίων.’ ὁ μέν νικίας τοιαῦτα παρακελευσάμενος ἐπῆγε τό στρατόπεδον εὐθύς. οἱ δέ συρακόσιοι ἀπροσδόκητοι μέν ἐν τῷ καιρῷ τούτῳ ἦσαν ὡς ἤδη μαχούμενοι, καί τινες αὐτοῖς ἐγγύς τῆς πόλεως οὔσης καί ἀπεληλύθεσαν: οἱ δέ καί διά σπουδῆς προσβοηθοῦντες δρόμῳ ὑστέριζον μέν, ὡς δέ ἕκαστός πῃ τοῖς πλέοσι προσμείξειε καθίσταντο. οὐ γάρ δή προθυμίᾳ ἐλλιπεῖς ἦσαν οὐδέ τόλμῃ οὔτ' ἐν ταύτῃ τῇ μάχῃ οὔτ' ἐν ταῖς ἄλλαις, ἀλλά τῇ μέν ἀνδρείᾳ οὐχ ἥσσους ἐς ὅσον ἡ ἐπιστήμη ἀντέχοι, τῷ δέ ἐλλείποντι αὐτῆς καί τήν βούλησιν ἄκοντες προυδίδοσαν. ὅμως δέ οὐκ ἄν οἰόμενοι σφίσι τούς ἀθηναίους προτέρους ἐπελθεῖν καί διά τάχους ἀναγκαζόμενοι ἀμύνασθαι, ἀναλαβόντες τά ὅπλα εὐθύς ἀντεπῇσαν. καί πρῶτον μέν αὐτῶν ἑκατέρων οἵ τε λιθοβόλοι καί σφενδονῆται καί τοξόται προυμάχοντο καί τροπάς οἵας εἰκός ψιλούς ἀλλήλων ἐποίουν: ἔπειτα δέ μάντεις τε σφάγια προύφερον τά νομιζόμενα καί σαλπιγκταί ξύνοδον ἐπώτρυνον τοῖς ὁπλίταις, οἱ δ' ἐχώρουν, συρακόσιοι μέν περί τε πατρίδος μαχούμενοι καί τῆς ἰδίας ἕκαστος τό μέν αὐτίκα σωτηρίας, τό δέ μέλλον ἐλευθερίας, τῶν δ' ἐναντίων ἀθηναῖοι μέν περί τε τῆς ἀλλοτρίας οἰκείαν σχεῖν καί τήν οἰκείαν μή βλάψαι ἡσσώμενοι, ἀργεῖοι δέ καί τῶν ξυμμάχων οἱ αὐτόνομοι ξυγκτήσασθαί τε ἐκείνοις ἐφ' ἅ ἦλθον καί τήν ὑπάρχουσαν σφίσι πατρίδα νικήσαντες πάλιν ἐπιδεῖν: τό δ' ὑπήκοον τῶν ξυμμάχων μέγιστον μέν περί τῆς αὐτίκα ἀνελπίστου σωτηρίας, ἤν μή κρατῶσι, τό πρόθυμον εἶχον, ἔπειτα δέ ἐν παρέργῳ καί εἴ τι ἄλλο ξυγκαταστρεψαμένοις ῥᾷον αὐτοῖς ὑπακούσεται. γενο μένης δ' ἐν χερσί τῆς μάχης ἐπί πολύ ἀντεῖχον ἀλλήλοις, καί ξυνέβη βροντάς τε ἅμα τινάς γενέσθαι καί ἀστραπάς καί ὕδωρ πολύ, ὥστε τοῖς μέν πρῶτον μαχομένοις καί ἐλάχιστα πολέμῳ ὡμιληκόσι καί τοῦτο ξυνεπιλαβέσθαι τοῦ φόβου, τοῖς δ' ἐμπειροτέροις τά μέν γιγνόμενα καί ὥρᾳ ἔτους περαίνεσθαι δοκεῖν, τούς δέ ἀνθεστῶτας πολύ μείζω ἔκπληξιν μή νικωμένους παρέχειν. ὠσαμένων δέ τῶν ἀργείων πρῶτον τό εὐώνυμον κέρας τῶν συρακοσίων καί μετ' αὐτούς τῶν ἀθηναίων τό κατά σφᾶς αὐτούς, παρερρήγνυτο ἤδη καί τό ἄλλο στράτευμα τῶν συρακοσίων καί ἐς φυγήν κατέστη. καί ἐπί πολύ μέν οὐκ ἐδίωξαν οἱ ἀθηναῖοι (οἱ γάρ ἱππῆς τῶν συρακοσίων πολλοί ὄντες καί ἀήσσητοι εἶργον, καί ἐσβαλόντες ἐς τούς ὁπλίτας αὐτῶν, εἴ τινας προδιώκοντας ἴδοιεν, ἀνέστελλον), ἐπακολουθήσαντες δέ ἁθρόοι ὅσον ἀσφαλῶς εἶχε πάλιν ἐπανεχώρουν καί τροπαῖον ἵστασαν. οἱ δέ συρακόσιοι ἁθροισθέντες ἐς τήν ἑλωρίνην ὁδόν καί ὡς ἐκ τῶν παρόντων ξυνταξάμενοι ἔς τε τό ὀλυμπιεῖον ὅμως σφῶν αὐτῶν παρέπεμψαν φυλακήν, δείσαντες μή οἱ ἀθηναῖοι τῶν χρημάτων ἅ ἦν αὐτόθι κινήσωσι, καί οἱ λοιποί ἐπανεχώρησαν ἐς τήν πόλιν. οἱ δέ ἀθηναῖοι πρός μέν τό ἱερόν οὐκ ἦλθον, ξυγκομίσαντες δέ τούς ἑαυτῶν νεκρούς καί ἐπί πυράν ἐπιθέντες ηὐλίσαντο αὐτοῦ. τῇ δ' ὑστεραίᾳ τοῖς μέν συρακοσίοις ἀπέδοσαν ὑποσπόνδους τούς νεκρούς (ἀπέθανον δέ αὐτῶν καί τῶν ξυμμάχων περί ἑξήκοντα καί διακοσίους), τῶν δέ σφετέρων τά ὀστᾶ ξυνέλεξαν (ἀπέθανον δέ αὐτῶν καί τῶν ξυμμάχων ὡς πεντήκοντα), καί τά τῶν πολεμίων σκῦλα ἔχοντες ἀπέπλευσαν ἐς κατάνην: χειμών τε γάρ ἦν, καί τόν πόλεμον αὐτόθεν ποιεῖσθαι οὔπω ἐδόκει δυνατόν εἶναι, πρίν ἄν ἱππέας τε μεταπέμψωσιν ἐκ τῶν ἀθηνῶν καί ἐκ τῶν αὐτόθεν ξυμμάχων ἀγείρωσιν, ὅπως μή παντάπασιν ἱπποκρατῶνται, καί χρήματα δέ ἅμα αὐτόθεν τε ξυλλέξωνται καί παρ' ἀθηναίων ἔλθῃ, τῶν τε πόλεών τινας προσαγάγωνται, ἅς ἤλπιζον μετά τήν μάχην μᾶλλον σφῶν ὑπακούσεσθαι, τά τε ἄλλα καί σῖτον καί ὅσων δέοι παρασκευάσωνται ὡς ἐς τό ἔαρ ἐπιχειρήσοντες ταῖς συρακούσαις. καί οἱ μέν ταύτῃ τῇ γνώμῃ ἀπέπλευσαν ἐς τήν νάξον καί κατάνην διαχειμάσοντες, συρακόσιοι δέ τούς σφετέρους αὐτῶν νεκρούς θάψαντες ἐκκλησίαν ἐποίουν. καί παρελθών αὐτοῖς ἑρμοκράτης ὁ ἕρμωνος, ἀνήρ καί ἐς τἆλλα ξύνεσιν οὐδενός λειπόμενος καί κατά τόν πόλεμον ἐμπειρίᾳ τε ἱκανός γενόμενος καί ἀνδρείᾳ ἐπιφανής, ἐθάρσυνέ τε καί οὐκ εἴα τῷ γεγενημένῳ ἐνδιδόναι: τήν μέν γάρ γνώμην αὐτῶν οὐχ ἡσσῆσθαι, τήν δέ ἀταξίαν βλάψαι. οὐ μέντοι τοσοῦτόν γε λειφθῆναι ὅσον εἰκός εἶναι, ἄλλως τε καί τοῖς πρώτοις τῶν ἑλλήνων ἐμπειρίᾳ ἰδιώτας ὡς εἰπεῖν χειροτέχναις ἀνταγωνισαμένους. μέγα δέ βλάψαι καί τό πλῆθος τῶν στρατηγῶν καί τήν πολυαρχίαν (ἦσαν γάρ πέντε καί δέκα οἱ στρατηγοί αὐτοῖς) τῶν τε πολλῶν τήν ἀξύντακτον ἀναρχίαν. ἤν δέ ὀλίγοι τε στρατηγοί γένωνται ἔμπειροι καί ἐν τῷ χειμῶνι τούτῳ παρασκευάσωσι τό ὁπλιτικόν, οἷς τε ὅπλα μή ἔστιν ἐκπορίζοντες, ὅπως ὡς πλεῖστοι ἔσονται, καί τῇ ἄλλῃ μελέτῃ προσαναγκάζοντες, ἔφη κατά τό εἰκός κρατήσειν σφᾶς τῶν ἐναντίων, ἀνδρείας μέν σφίσιν ὑπαρχούσης, εὐταξίας δ' ἐς τά ἔργα προσγενομένης: ἐπιδώσειν γάρ ἀμφότερα αὐτά, τήν μέν μετά κινδύνων μελετωμένην, τήν δ' εὐψυχίαν αὐτήν ἑαυτῆς μετά τοῦ πιστοῦ τῆς ἐπιστήμης θαρσαλεωτέραν ἔσεσθαι. τούς τε στρατηγούς καί ὀλίγους καί αὐτοκράτορας χρῆναι ἑλέσθαι καί ὀμόσαι αὐτοῖς τό ὅρκιον ἦ μήν ἐάσειν ἄρχειν ὅπῃ ἄν ἐπίστωνται: οὕτω γάρ ἅ τε κρύπτεσθαι δεῖ μᾶλλον ἄν στέγεσθαι καί τἆλλα κατά κόσμον καί ἀπροφασίστως παρασκευασθῆναι. καί οἱ συρακόσιοι αὐτοῦ ἀκούσαντες ἐψηφίσαντό τε πάντα ὡς ἐκέλευε καί στρατηγόν αὐτόν τε εἵλοντο τόν ἑρμοκράτη καί ἡρακλείδην τόν λυσιμάχου καί σικανόν τόν ἐξηκέστου, τούτους τρεῖς, καί ἐς τήν κόρινθον καί ἐς τήν λακεδαίμονα πρέσβεις ἀπέστειλαν, ὅπως ξυμμαχία τε αὐτοῖς παραγένηται καί τόν πρός ἀθηναίους πόλεμον βεβαιότερον πείθωσι ποιεῖσθαι ἐκ τοῦ προφανοῦς ὑπέρ σφῶν τούς λακεδαιμονίους, ἵνα ἤ ἀπό τῆς σικελίας ἀπαγάγωσιν αὐτούς ἤ πρός τό ἐν σικελίᾳ στράτευμα ἧσσον ὠφελίαν ἄλλην ἐπιπέμπωσιν. τό δ' ἐν τῇ κατάνῃ στράτευμα τῶν ἀθηναίων ἔπλευσεν εὐθύς ἐπί μεσσήνην ὡς προδοθησομένην. καί ἅ μέν ἐπράσσετο οὐκ ἐγένετο: ἀλκιβιάδης γάρ ὅτ' ἀπῄει ἐκ τῆς ἀρχῆς ἤδη μετάπεμπτος, ἐπιστάμενος ὅτι φεύξοιτο, μηνύει τοῖς τῶν συρακοσίων φίλοις τοῖς ἐν τῇ μεσσήνῃ ξυνειδώς τό μέλλον: οἱ δέ τούς τε ἄνδρας διέφθειραν πρότερον καί τότε στασιάζοντες καί ἐν ὅπλοις ὄντες ἐπεκράτουν μή δέχεσθαι τούς ἀθηναίους οἱ ταῦτα βουλόμενοι. ἡμέρας δέ μείναντες περί τρεῖς καί δέκα οἱ ἀθηναῖοι ὡς ἐχειμάζοντο καί τά ἐπιτήδεια οὐκ εἶχον καί προυχώρει οὐδέν, ἀπελθόντες ἐς νάξον καί ὅρια καί σταυρώματα περί τό στρατόπεδον ποιησάμενοι αὐτοῦ διεχείμαζον: καί τριήρη ἀπέστειλαν ἐς τάς ἀθήνας ἐπί τε χρήματα καί ἱππέας, ὅπως ἅμα τῷ ἦρι παραγένωνται. ἐτείχιζον δέ καί οἱ συρακόσιοι ἐν τῷ χειμῶνι πρός τε τῇ πόλει, τόν τεμενίτην ἐντός ποιησάμενοι, τεῖχος παρά πᾶν τό πρός τάς ἐπιπολάς ὁρῶν, ὅπως μή δι' ἐλάσσονος εὐαποτείχιστοι ὦσιν, ἤν ἄρα σφάλλωνται, καί τά μέγαρα φρούριον, καί ἐν τῷ ὀλυμπιείῳ ἄλλο: καί τήν θάλασσαν προυσταύρωσαν πανταχῇ ᾗ ἀποβάσεις ἦσαν. καί τούς ἀθηναίους εἰδότες ἐν τῇ νάξῳ χειμάζοντας ἐστράτευσαν πανδημεί ἐπί τήν κατάνην, καί τῆς τε γῆς αὐτῶν ἔτεμον καί τάς τῶν ἀθηναίων σκηνάς καί τό στρατόπεδον ἐμπρήσαντες ἀνεχώρησαν ἐπ' οἴκου. καί πυνθανόμενοι τούς ἀθηναίους ἐς τήν καμάριναν κατά τήν ἐπί λάχητος γενομένην ξυμμαχίαν πρεσβεύεσθαι, εἴ πως προσαγάγοιντο αὐτούς, ἀντεπρε σβεύοντο καί αὐτοί: ἦσαν γάρ ὕποπτοι αὐτοῖς οἱ καμαριναῖοι μή προθύμως σφίσι μήτ' ἐπί τήν πρώτην μάχην πέμψαι ἅ ἔπεμψαν, ἔς τε τό λοιπόν μή οὐκέτι βούλωνται ἀμύνειν, ὁρῶντες τούς ἀθηναίους ἐν τῇ μάχῃ εὖ πράξαντας, προσχωρῶσι δ' αὐτοῖς κατά τήν προτέραν φιλίαν πεισθέντες. ἀφικομένων οὖν ἐκ μέν συρακουσῶν ἑρμοκράτους καί ἄλλων ἐς τήν καμάριναν, ἀπό δέ τῶν ἀθηναίων εὐφήμου μεθ' ἑτέρων, ὁ ἑρμοκράτης ξυλλόγου γενομένου τῶν καμαριναίων βουλόμενος προδιαβάλλειν τούς ἀθηναίους ἔλεγε τοιάδε. ‘οὐ τήν παροῦσαν δύναμιν τῶν ἀθηναίων, ὦ καμαριναῖοι, μή αὐτήν καταπλαγῆτε δείσαντες ἐπρεσβευσάμεθα, ἀλλά μᾶλλον τούς μέλλοντας ἀπ' αὐτῶν λόγους, πρίν τι καί ἡμῶν ἀκοῦσαι, μή ὑμᾶς πείσωσιν. ἥκουσι γάρ ἐς τήν σικελίαν προφάσει μέν ᾗ πυνθάνεσθε, διανοίᾳ δέ ἥν πάντες ὑπονοοῦμεν: καί μοι δοκοῦσιν οὐ λεοντίνους βούλεσθαι κατοικίσαι, ἀλλ' ἡμᾶς μᾶλλον ἐξοικίσαι. οὐ γάρ δή εὔλογον τάς μέν ἐκεῖ πόλεις ἀναστάτους ποιεῖν, τάς δέ ἐνθάδε κατοικίζειν, καί λεοντίνων μέν χαλκιδέων ὄντων κατά τό ξυγγενές κήδεσθαι, χαλκιδέας δέ τούς ἐν εὐβοίᾳ, ὧν οἵδε ἄποικοί εἰσι, δουλωσαμένους ἔχειν. τῇ δέ αὐτῇ ἰδέᾳ ἐκεῖνά τε ἔσχον καί τά ἐνθάδε νῦν πειρῶνται: ἡγεμόνες γάρ γενόμενοι ἑκόντων τῶν τε ἰώνων καί ὅσοι ἀπό σφῶν ἦσαν ξύμμαχοι ὡς ἐπί τοῦ μήδου τιμωρίᾳ, τούς μέν λιποστρατίαν, τούς δέ ἐπ' ἀλλήλους στρατεύειν, τοῖς δ' ὡς ἑκάστοις τινά εἶχον αἰτίαν εὐπρεπῆ ἐπενεγκόντες κατεστρέψαντο. καί οὐ περί τῆς ἐλευθερίας ἄρα οὔτε οὗτοι τῶν ἑλλήνων οὔθ' οἱ ἕλληνες τῆς ἑαυτῶν τῷ μήδῳ ἀντέστησαν, περί δέ οἱ μέν σφίσιν ἀλλά μή ἐκείνῳ καταδουλώσεως, οἱ δ' ἐπί δεσπότου μεταβολῇ οὐκ ἀξυνετωτέρου, κακοξυνετωτέρου δέ. ’ἀλλ' οὐ γάρ δή τήν τῶν ἀθηναίων εὐκατηγόρητον οὖσαν πόλιν νῦν ἥκομεν ἀποφανοῦντες ἐν εἰδόσιν ὅσα ἀδικεῖ, πολύ δέ μᾶλλον ἡμᾶς αὐτούς αἰτιασόμενοι ὅτι ἔχοντες παραδεί γματα τῶν τ' ἐκεῖ ἑλλήνων ὡς ἐδουλώθησαν οὐκ ἀμύνοντες σφίσιν αὐτοῖς, καί νῦν ἐφ' ἡμᾶς ταὐτά παρόντα σοφίσματα, λεοντίνων τε ξυγγενῶν κατοικίσεις καί ἐγεσταίων ξυμμάχων ἐπικουρίας, οὐ ξυστραφέντες βουλόμεθα προθυμότερον δεῖξαι αὐτοῖς ὅτι οὐκ ἴωνες τάδε εἰσίν οὐδ' ἑλλησπόντιοι καί νησιῶται, οἵ δεσπότην ἤ μῆδον ἤ ἕνα γέ τινα αἰεί μεταβάλλοντες δουλοῦνται, ἀλλά δωριῆς ἐλεύθεροι ἀπ' αὐτονόμου τῆς πελοποννήσου τήν σικελίαν οἰκοῦντες. ἤ μένομεν ἕως ἄν ἕκαστοι κατά πόλεις ληφθῶμεν, εἰδότες ὅτι ταύτῃ μόνον ἁλωτοί ἐσμεν καί ὁρῶντες αὐτούς ἐπί τοῦτο τό εἶδος τρεπομένους ὥστε τούς μέν λόγοις ἡμῶν διιστάναι, τούς δέ ξυμμάχων ἐλπίδι ἐκπολεμοῦν πρός ἀλλήλους, τοῖς δέ ὡς ἑκάστοις τι προσηνές λέγοντες δύνανται κακουργεῖν; καί οἰόμεθα τοῦ ἄπωθεν ξυνοίκου προαπολλυμένου οὐ καί ἐς αὐτόν τινα ἥξειν τό δεινόν, πρό δέ αὐτοῦ μᾶλλον τόν πάσχοντα καθ' ἑαυτόν δυστυχεῖν; καί εἴ τῳ ἄρα παρέστηκε τόν μέν συρακόσιον, ἑαυτόν δ' οὔ πολέμιον εἶναι τῷ ἀθηναίῳ, καί δεινόν ἡγεῖται ὑπέρ γε τῆς ἐμῆς κινδυνεύειν, ἐνθυμηθήτω οὐ περί τῆς ἐμῆς μᾶλλον, ἐν ἴσῳ δέ καί τῆς ἑαυτοῦ ἅμα ἐν τῇ ἐμῇ μαχούμενος, τοσούτῳ δέ καί ἀσφαλέστερον ὅσῳ οὐ προδιεφθαρμένου ἐμοῦ, ἔχων δέ ξύμμαχον ἐμέ καί οὐκ ἐρῆμος ἀγωνιεῖται: τόν τε ἀθηναῖον μή τήν τοῦ συρακοσίου ἔχθραν κολάσασθαι, τῇ δ' ἐμῇ προφάσει τήν ἐκείνου φιλίαν οὐχ ἧσσον βεβαιώσασθαι βούλεσθαι. εἴ τέ τις φθονεῖ μέν ἤ καί φοβεῖται (ἀμφότερα γάρ τάδε πάσχει τά μείζω), διά δέ αὐτά τάς συρακούσας κακωθῆναι μέν ἵνα σωφρονισθῶμεν βούλεται, περιγενέσθαι δέ ἕνεκα τῆς αὑτοῦ ἀσφαλείας, οὐκ ἀνθρωπίνης δυνάμεως βούλησιν ἐλπίζει: οὐ γάρ οἷόν τε ἅμα τῆς τε ἐπιθυμίας καί τῆς τύχης τόν αὐτόν ὁμοίως ταμίαν γενέσθαι. καί εἰ γνώμῃ ἁμάρτοι, τοῖς αὑτοῦ κακοῖς ὀλοφυρθείς τάχ' ἄν ἴσως καί τοῖς ἐμοῖς ἀγαθοῖς ποτέ βουληθείη αὖθις φθονῆσαι. ἀδύνατον δέ προεμένῳ καί μή τούς αὐτούς κινδύνους οὐ περί τῶν ὀνομάτων, ἀλλά περί τῶν ἔργων, ἐθελήσαντι προσλαβεῖν: λόγῳ μέν γάρ τήν ἡμετέραν δύναμιν σῴζοι ἄν τις, ἔργῳ δέ τήν αὑτοῦ σωτηρίαν. καί μάλιστα εἰκός ἦν ὑμᾶς, ὦ καμαριναῖοι, ὁμόρους ὄντας καί τά δεύτερα κινδυνεύσοντας προορᾶσθαι αὐτά καί μή μαλακῶς ὥσπερ νῦν ξυμμαχεῖν, αὐτούς δέ πρός ἡμᾶς μᾶλλον ἰόντας, ἅπερ ἄν εἰ ἐς τήν καμαριναίαν πρῶτον ἀφίκοντο οἱ ἀθηναῖοι δεόμενοι ἄν ἐπεκαλεῖσθε, ταῦτα ἐκ τοῦ ὁμοίου καί νῦν παρακελευομένους ὅπως μηδέν ἐνδώσομεν φαίνεσθαι. ἀλλ' οὔθ' ὑμεῖς νῦν γέ πω οὔθ' οἱ ἄλλοι ἐπί ταῦτα ὥρμησθε. ‘δειλίᾳ δέ ἴσως τό δίκαιον πρός τε ἡμᾶς καί πρός τούς ἐπιόντας θεραπεύσετε, λέγοντες ξυμμαχίαν εἶναι ὑμῖν πρός ἀθηναίους: ἥν γε οὐκ ἐπί τοῖς φίλοις ἐποιήσασθε, τῶν δέ ἐχθρῶν ἤν τις ἐφ' ὑμᾶς ἴῃ, καί τοῖς γε ἀθηναίοις βοηθεῖν, ὅταν ὑπ' ἄλλων καί μή αὐτοί ὥσπερ νῦν τούς πέλας ἀδικῶσιν, ἐπεί οὐδ' οἱ ῥηγῖνοι ὄντες χαλκιδῆς χαλκιδέας ὄντας λεοντίνους ἐθέλουσι ξυγκατοικίζειν. καί δεινόν εἰ ἐκεῖνοι μέν τό ἔργον τοῦ καλοῦ δικαιώματος ὑποπτεύοντες ἀλόγως σωφρονοῦσιν, ὑμεῖς δ' εὐλόγῳ προφάσει τούς μέν φύσει πολεμίους βούλεσθε ὠφελεῖν, τούς δέ ἔτι μᾶλλον φύσει ξυγγενεῖς μετά τῶν ἐχθίστων διαφθεῖραι. ἀλλ' οὐ δίκαιον, ἀμύνειν δέ καί μή φοβεῖσθαι τήν παρασκευήν αὐτῶν: οὐ γάρ ἤν ἡμεῖς ξυστῶμεν πάντες δεινή ἐστιν, ἀλλ' ἤν, ὅπερ οὗτοι σπεύδουσι, τἀναντία διαστῶμεν, ἐπεί οὐδέ πρός ἡμᾶς μόνους ἐλθόντες καί μάχῃ περιγενόμενοι ἔπραξαν ἅ ἐβούλοντο, ἀπῆλθον δέ διά τάχους. ὥστε οὐχ ἁθρόους γε ὄντας εἰκός ἀθυμεῖν, ἰέναι δέ ἐς τήν ξυμμαχίαν προθυμότερον, ἄλλως τε καί ἀπό πελοποννήσου παρεσομένης ὠφελίας, οἵ τῶνδε κρείσσους εἰσί τό παράπαν τά πολέμια: καί μή ἐκείνην τήν προμηθίαν δοκεῖν τῳ ἡμῖν μέν ἴσην εἶναι, ὑμῖν δέ ἀσφαλῆ, τό μηδετέροις δή ὡς καί ἀμφοτέρων ὄντας ξυμμάχους βοηθεῖν. οὐ γάρ ἔργῳ ἴσον ὥσπερ τῷ δικαιώματί ἐστιν. εἰ γάρ δι' ὑμᾶς μή ξυμμαχήσαντας ὅ τε παθών σφαλήσεται καί ὁ κρατῶν περιέσται, τί ἄλλο ἤ τῇ αὐτῇ ἀπουσίᾳ τοῖς μέν οὐκ ἠμύνατε σωθῆναι, τούς δέ οὐκ ἐκωλύσατε κακούς γενέσθαι; καίτοι κάλλιον τοῖς ἀδικουμένοις καί ἅμα ξυγγενέσι προσθεμένους τήν τε κοινήν ὠφελίαν τῇ σικελίᾳ φυλάξαι καί τούς ἀθηναίους φίλους δή ὄντας μή ἐᾶσαι ἁμαρτεῖν. ’ξυνελόντες τε λέγομεν οἱ συρακόσιοι ἐκδιδάσκειν μέν οὐδέν ἔργον εἶναι σαφῶς οὔτε ὑμᾶς οὔτε τούς ἄλλους περί ὧν αὐτοί οὐδέν χεῖρον γιγνώσκετε: δεόμεθα δέ καί μαρτυρόμεθα ἅμα, εἰ μή πείσομεν, ὅτι ἐπιβουλευόμεθα μέν ὑπό ἰώνων αἰεί πολεμίων, προδιδόμεθα δέ ὑπό ὑμῶν δωριῆς δωριῶν. καί εἰ καταστρέψονται ἡμᾶς ἀθηναῖοι, ταῖς μέν ὑμετέραις γνώμαις κρατήσουσι, τῷ δ' αὑτῶν ὀνόματι τιμηθήσονται, καί τῆς νίκης οὐκ ἄλλον τινά ἆθλον ἤ τόν τήν νίκην παρασχόντα λήψονται: καί εἰ αὖ ἡμεῖς περιεσόμεθα, τῆς αἰτίας τῶν κινδύνων οἱ αὐτοί τήν τιμωρίαν ὑφέξετε. σκοπεῖτε οὖν καί αἱρεῖσθε ἤδη ἤ τήν αὐτίκα ἀκινδύνως δουλείαν ἤ κἄν περιγενόμενοι μεθ' ἡμῶν τούσδε τε μή αἰσχρῶς δεσπότας λαβεῖν καί τήν πρός ἡμᾶς ἔχθραν μή ἄν βραχεῖαν γενομένην διαφυγεῖν.‘ τοιαῦτα μέν ὁ ἑρμοκράτης εἶπεν. ὁ δ' εὔφημος ὁ τῶν ἀθηναίων πρεσβευτής μετ' αὐτόν τοιάδε. ’ἀφικόμεθα μέν ἐπί τῆς πρότερον οὔσης ξυμμαχίας ἀνανεώσει, τοῦ δέ συρακοσίου καθαψαμένου ἀνάγκη καί περί τῆς ἀρχῆς εἰπεῖν ὡς εἰκότως ἔχομεν. τό μέν οὖν μέγιστον μαρτύριον αὐτός εἶπεν, ὅτι οἱ ἴωνες αἰεί ποτε πολέμιοι τοῖς δωριεῦσιν εἰσίν. ἔχει δέ καί οὕτως: ἡμεῖς γάρ ἴωνες ὄντες πελοποννησίοις δωριεῦσι καί πλέοσιν οὖσι καί παροικοῦσιν ἐσκεψάμεθα ὅτῳ τρόπῳ ἥκιστα αὐτῶν ὑπακουσόμεθα, καί μετά τά μηδικά ναῦς κτησάμενοι τῆς μέν λακεδαιμονίων ἀρχῆς καί ἡγεμονίας ἀπηλλάγημεν, οὐδέν προσῆκον μᾶλλόν τι ἐκείνους ἡμῖν ἤ καί ἡμᾶς ἐκείνοις ἐπιτάσσειν, πλήν καθ' ὅσον ἐν τῷ παρόντι μεῖζον ἴσχυον, αὐτοί δέ τῶν ὑπό βασιλεῖ πρότερον ὄντων ἡγεμόνες καταστάντες οἰκοῦμεν, νομίσαντες ἥκιστ' ἄν ὑπό πελοποννησίοις οὕτως εἶναι, δύναμιν ἔχοντες ᾗ ἀμυνούμεθα, καί ἐς τό ἀκριβές εἰπεῖν οὐδέ ἀδίκως καταστρεψάμενοι τούς τε ἴωνας καί νησιώτας, οὕς ξυγγενεῖς φασίν ὄντας ἡμᾶς συρακόσιοι δεδουλῶσθαι. ἦλθον γάρ ἐπί τήν μητρόπολιν ἐφ' ἡμᾶς μετά τοῦ μήδου καί οὐκ ἐτόλμησαν ἀποστάντες τά οἰκεῖα φθεῖραι, ὥσπερ ἡμεῖς ἐκλιπόντες τήν πόλιν, δουλείαν δέ αὐτοί τε ἐβούλοντο καί ἡμῖν τό αὐτό ἐπενεγκεῖν. ἀνθ' ὧν ἄξιοί τε ὄντες ἅμα ἄρχομεν, ὅτι τε ναυτικόν πλεῖστόν τε καί προθυμίαν ἀπροφάσιστον παρεσχόμεθα ἐς τούς ἕλληνας, καί διότι καί τῷ μήδῳ ἑτοίμως τοῦτο δρῶντες οὗτοι ἡμᾶς ἔβλαπτον, ἅμα δέ τῆς πρός πελοποννησίους ἰσχύος ὀρεγόμενοι. καί οὐ καλλιεπούμεθα ὡς ἤ τόν βάρβαρον μόνοι καθελόντες εἰκότως ἄρχομεν ἤ ἐπ' ἐλευθερίᾳ τῇ τῶνδε μᾶλλον ἤ τῶν ξυμπάντων τε καί τῇ ἡμετέρᾳ αὐτῶν κινδυνεύσαντες. πᾶσι δέ ἀνεπίφθονον τήν προσήκουσαν σωτηρίαν ἐκπορίζεσθαι. καί νῦν τῆς ἡμετέρας ἀσφαλείας ἕνεκα καί ἐνθάδε παρόντες ὁρῶμεν καί ὑμῖν ταὐτά ξυμφέροντα. ἀποφαίνομεν δέ ἐξ ὧν οἵδε τε διαβάλλουσι καί ὑμεῖς μάλιστα ἐπί τό φοβερώτερον ὑπονοεῖτε, εἰδότες τούς περιδεῶς ὑποπτεύοντάς τι λόγου μέν ἡδονῇ τό παραυτίκα τερπομένους, τῇ δ' ἐγχειρήσει ὕστερον τά ξυμφέροντα πράσσοντας. τήν τε γάρ ἐκεῖ ἀρχήν εἰρήκαμεν διά δέος ἔχειν καί τά ἐνθάδε διά τό αὐτό ἥκειν μετά τῶν φίλων ἀσφαλῶς καταστησόμενοι, καί οὐ δουλωσόμενοι, μή παθεῖν δέ μᾶλλον τοῦτο κωλύσοντες. ‘ὑπολάβῃ δέ μηδείς ὡς οὐδέν προσῆκον ὑμῶν κηδόμεθα, γνούς ὅτι σῳζομένων ὑμῶν καί διά τό μή ἀσθενεῖς ὑμᾶς ὄντας ἀντέχειν συρακοσίοις ἧσσον ἄν τούτων πεμψάντων τινά δύναμιν πελοποννησίοις ἡμεῖς βλαπτοίμεθα. καί ἐν τούτῳ προσήκετε ἤδη ἡμῖν τά μέγιστα. διόπερ καί τούς λεοντίνους εὔλογον κατοικίζειν μή ὑπηκόους ὥσπερ τούς ξυγγενεῖς αὐτῶν τούς ἐν εὐβοίᾳ, ἀλλ' ὡς δυνατωτάτους, ἵνα ἐκ τῆς σφετέρας ὅμοροι ὄντες τοῖσδε ὑπέρ ἡμῶν λυπηροί ὦσιν. τά μέν γάρ ἐκεῖ καί αὐτοί ἀρκοῦμεν πρός τούς πολεμίους, καί ὁ χαλκιδεύς, ὅν ἀλόγως ἡμᾶς φησί δουλωσαμένους τούς ἐνθάδε ἐλευθεροῦν, ξύμφορος ἡμῖν ἀπαράσκευος ὤν καί χρήματα μόνον φέρων, τά δέ ἐνθάδε καί λεοντῖνοι καί οἱ ἄλλοι φίλοι ὅτι μάλιστα αὐτονομούμενοι. ἀνδρί δέ τυράννῳ ἤ πόλει ἀρχήν ἐχούσῃ οὐδέν ἄλογον ὅτι ξυμφέρον οὐδ' οἰκεῖον ὅτι μή πιστόν: πρός ἕκαστα δέ δεῖ ἤ ἐχθρόν ἤ φίλον μετά καιροῦ γίγνεσθαι. καί ἡμᾶς τοῦτο ὠφελεῖ ἐνθάδε, οὐκ ἤν τούς φίλους κακώσωμεν, ἀλλ' ἤν οἱ ἐχθροί διά τήν τῶν φίλων ῥώμην ἀδύνατοι ὦσιν. ἀπιστεῖν δέ οὐ χρή: καί γάρ τούς ἐκεῖ ξυμμάχους ὡς ἕκαστοι χρήσιμοι ἐξηγούμεθα, χίους μέν καί μηθυμναίους νεῶν παροκωχῇ αὐτονόμους, τούς δέ πολλούς χρημάτων βιαιότερον φορᾷ, ἄλλους δέ καί πάνυ ἐλευθέρως ξυμμαχοῦντας, καίπερ νησιώτας ὄντας καί εὐλήπτους, διότι ἐν χωρίοις ἐπικαίροις εἰσί περί τήν πελοπόννησον. ὥστε καί τἀνθάδε εἰκός πρός τό λυσιτελοῦν, καί ὅ λέγομεν, ἐς συρακοσίους δέος καθίστασθαι. ἀρχῆς γάρ ἐφίενται ὑμῶν καί βούλονται ἐπί τῷ ἡμετέρῳ ξυστήσαντες ὑμᾶς ὑπόπτῳ, βίᾳ ἤ καί κατ' ἐρημίαν, ἀπράκτων ἡμῶν ἀπελθόντων, αὐτοί ἄρξαι τῆς σικελίας. ἀνάγκη δέ, ἤν ξυστῆτε πρός αὐτούς: οὔτε γάρ ἡμῖν ἔτι ἔσται ἰσχύς τοσαύτη ἐς ἕν ξυστᾶσα εὐμεταχείριστος, οὔθ' οἵδ' ἀσθενεῖς ἄν ἡμῶν μή παρόντων πρός ὑμᾶς εἶεν. καί ὅτῳ ταῦτα μή δοκεῖ, αὐτό τό ἔργον ἐλέγχει. τό γάρ πρότερον ἡμᾶς ἐπηγάγεσθε οὐκ ἄλλον τινά προσείοντες φόβον ἤ, εἰ περιοψόμεθα ὑμᾶς ὑπό συρακοσίοις γενέσθαι, ὅτι καί αὐτοί κινδυνεύσομεν. καί νῦν οὐ δίκαιον, ᾧπερ καί ἡμᾶς ἠξιοῦτε λόγῳ πείθειν, τῷ αὐτῷ ἀπιστεῖν, οὐδ' ὅτι δυνάμει μείζονι πρός τήν τῶνδε ἰσχύν πάρεσμεν ὑποπτεύεσθαι, πολύ δέ μᾶλλον τοῖσδε ἀπιστεῖν. ἡμεῖς μέν γε οὔτε ἐμμεῖναι δυνατοί μή μεθ' ὑμῶν, εἴ τε καί γενόμενοι κακοί κατεργασαίμεθα, ἀδύνατοι κατασχεῖν διά μῆκός τε πλοῦ καί ἀπορίᾳ φυλακῆς πόλεων μεγάλων καί τῇ παρασκευῇ ἠπειρωτίδων: οἵδε δέ οὐ στρατοπέδῳ, πόλει δέ μείζονι τῆς ἡμετέρας παρουσίας ἐποικοῦντες ὑμῖν αἰεί τε ἐπιβουλεύουσι καί ὅταν καιρόν λάβωσιν ἑκάστου, οὐκ ἀνιᾶσιν (ἔδειξαν δέ καί ἄλλα ἤδη καί τά ἐς λεοντίνους), καί νῦν τολμῶσιν ἐπί τούς ταῦτα κωλύοντας καί ἀνέχοντας τήν σικελίαν μέχρι τοῦδε μή ὑπ' αὐτούς εἶναι παρακαλεῖν ὑμᾶς ὡς ἀναισθήτους. πολύ δέ ἐπί ἀληθεστέραν γε σωτηρίαν ἡμεῖς ἀντιπαρακαλοῦμεν, δεόμενοι τήν ὑπάρχουσαν ἀπ' ἀλλήλων ἀμφοτέροις μή προδιδόναι, νομίσαι δέ τοῖσδε μέν καί ἄνευ ξυμμάχων αἰεί ἐφ' ὑμᾶς ἑτοίμην διά τό πλῆθος εἶναι ὁδόν, ὑμῖν δ' οὐ πολλάκις παρασχήσειν μετά τοσῆσδε ἐπικουρίας ἀμύνασθαι: ἥν εἰ τῷ ὑπόπτῳ ἤ ἄπρακτον ἐάσετε ἀπελθεῖν ἤ καί σφαλεῖσαν, ἔτι βουλήσεσθε καί πολλοστόν μόριον αὐτῆς ἰδεῖν, ὅτε οὐδέν ἔτι περανεῖ παραγενόμενον ὑμῖν. ’ἀλλά μήτε ὑμεῖς, ὦ καμαριναῖοι, ταῖς τῶνδε διαβολαῖς ἀναπείθεσθε μήτε οἱ ἄλλοι: εἰρήκαμεν δ' ὑμῖν πᾶσαν τήν ἀλήθειαν περί ὧν ὑποπτευόμεθα, καί ἔτι ἐν κεφαλαίοις ὑπομνήσαντες ἀξιώσομεν πείθειν. φαμέν γάρ ἄρχειν μέν τῶν ἐκεῖ, ἵνα μή ὑπακούωμεν ἄλλου, ἐλευθεροῦν δέ τά ἐνθάδε, ὅπως μή ὑπ' αὐτῶν βλαπτώμεθα, πολλά δ' ἀναγκάζεσθαι πράσσειν, διότι καί πολλά φυλασσόμεθα, ξύμμαχοι δέ καί νῦν καί πρότερον τοῖς ἐνθάδε ὑμῶν ἀδικουμένοις οὐκ ἄκλητοι, παρακληθέντες δέ ἥκειν. καί ὑμεῖς μήθ' ὡς δικασταί γενόμενοι τῶν ἡμῖν ποιουμένων μήθ' ὡς σωφρονισταί, ὅ χαλεπόν ἤδη, ἀποτρέπειν πειρᾶσθε, καθ' ὅσον δέ τι ὑμῖν τῆς ἡμετέρας πολυπραγμοσύνης καί τρόπου τό αὐτό ξυμφέρει, τούτῳ ἀπολαβόντες χρήσασθε, καί νομίσατε μή πάντας ἐν ἴσῳ βλάπτειν αὐτά, πολύ δέ πλείους τῶν ἑλλήνων καί ὠφελεῖν: ἐν παντί γάρ πᾶς χωρίῳ, καί ᾧ μή ὑπάρχομεν, ὅ τε οἰόμενος ἀδικήσεσθαι καί ὁ ἐπιβουλεύων διά τό ἑτοίμην ὑπεῖναι ἐλπίδα τῷ μέν ἀντιτυχεῖν ἐπικουρίας ἀφ' ἡμῶν, τῷ δέ εἰ ἥξομεν, μή ἀδεεῖ εἶναι κινδυνεύειν, ἀμφότεροι ἀναγκάζονται ὁ μέν ἄκων σωφρονεῖν, ὁ δ' ἀπραγμόνως σῴζεσθαι. ταύτην οὖν τήν κοινήν τῷ τε δεομένῳ καί ὑμῖν νῦν παροῦσαν ἀσφάλειαν μή ἀπώσησθε, ἀλλ' ἐξισώσαντες τοῖς ἄλλοις μεθ' ἡμῶν τοῖς συρακοσίοις, ἀντί τοῦ αἰεί φυλάσσεσθαι αὐτούς, καί ἀντεπιβουλεῦσαί ποτε ἐκ τοῦ ὁμοίου μεταλάβετε.‘ τοιαῦτα δέ ὁ εὔφημος εἶπεν. οἱ δέ καμαριναῖοι ἐπεπόνθεσαν τοιόνδε. τοῖς μέν ἀθηναίοις εὖνοι ἦσαν, πλήν καθ' ὅσον [εἰ] τήν σικελίαν ᾤοντο αὐτούς δουλώσεσθαι, τοῖς δέ συρακοσίοις αἰεί κατά τό ὅμορον διάφοροι: δεδιότες δ' οὐχ ἧσσον τούς συρακοσίους ἐγγύς ὄντας μή καί ἄνευ σφῶν περιγένωνται, τό τε πρῶτον αὐτοῖς τούς ὀλίγους ἱππέας ἔπεμψαν καί τό λοιπόν ἐδόκει αὐτοῖς ὑπουργεῖν μέν τοῖς συρακοσίοις μᾶλλον ἔργῳ, ὡς ἄν δύνωνται μετριώτατα, ἐν δέ τῷ παρόντι, ἵνα μηδέ τοῖς ἀθηναίοις ἔλασσον δοκῶσι νεῖμαι, ἐπειδή καί ἐπικρατέστεροι τῇ μάχῃ ἐγένοντο, λόγῳ ἀποκρίνασθαι ἴσα ἀμφοτέροις. καί οὕτω βουλευσάμενοι ἀπεκρίναντο, ἐπειδή τυγχάνει ἀμφοτέροις οὖσι ξυμμάχοις σφῶν πρός ἀλλήλους πόλεμος ὤν, εὔορκον δοκεῖν εἶναι σφίσιν ἐν τῷ παρόντι μηδετέροις ἀμύνειν. καί οἱ πρέσβεις ἑκατέρων ἀπῆλθον. καί οἱ μέν συρακόσιοι τά καθ' ἑαυτούς ἐξηρτύοντο ἐς τόν πόλεμον, οἱ δ' ἀθηναῖοι ἐν τῇ νάξῳ ἐστρατοπεδευμένοι τά πρός τούς σικελούς ἔπρασσον ὅπως αὐτοῖς ὡς πλεῖστοι προσχωρήσονται. καί οἱ μέν πρός τά πεδία μᾶλλον τῶν σικελῶν ὑπήκοοι ὄντες τῶν συρακοσίων οἱ πολλοί ἀφειστήκεσαν: τῶν δέ τήν μεσόγειαν ἐχόντων αὐτόνομοι οὖσαι καί πρότερον αἰεί <αἱ> οἰκήσεις εὐθύς πλήν ὀλίγοι μετά τῶν ἀθηναίων ἦσαν, καί σῖτόν τε κατεκόμιζον τῷ στρατεύματι καί εἰσίν οἵ καί χρήματα. ἐπί δέ τούς μή προσχωροῦντας οἱ ἀθηναῖοι στρατεύοντες τούς μέν προσηνάγκαζον, τούς δέ καί ὑπό τῶν συρακοσίων φρουρούς τε πεμπόντων καί βοηθούντων ἀπεκωλύοντο. τόν τε χειμῶνα μεθορμισάμενοι ἐκ τῆς νάξου ἐς τήν κατάνην καί τό στρατόπεδον ὅ κατεκαύθη ὑπό τῶν συρακοσίων αὖθις ἀνορθώσαντες διεχείμαζον. καί ἔπεμψαν μέν ἐς καρχηδόνα τριήρη περί φιλίας, εἰ δύναιντό τι ὠφελεῖσθαι, ἔπεμψαν δέ καί ἐς τυρσηνίαν, ἔστιν ὧν πόλεων ἐπαγγελλομένων καί αὐτῶν ξυμπολεμεῖν. περιήγγελλον δέ καί τοῖς σικελοῖς καί ἐς τήν ἔγεσταν πέμψαντες ἐκέλευον ἵππους σφίσιν ὡς πλείστους πέμπειν, καί τἆλλα ἐς τόν περιτειχισμόν, πλινθία καί σίδηρον, ἡτοίμαζον, καί ὅσα ἔδει, ὡς ἅμα τῷ ἦρι ἑξόμενοι τοῦ πολέμου. οἱ δ' ἐς τήν κόρινθον καί λακεδαίμονα τῶν συρακοσίων ἀποσταλέντες πρέσβεις τούς τε ἰταλιώτας ἅμα παραπλέοντες ἐπειρῶντο πείθειν μή περιορᾶν τά γιγνόμενα ὑπό τῶν ἀθηναίων, ὡς καί ἐκείνοις ὁμοίως ἐπιβουλευόμενα, καί ἐπειδή ἐν τῇ κορίνθῳ ἐγένοντο, λόγους ἐποιοῦντο ἀξιοῦντες σφίσι κατά τό ξυγγενές βοηθεῖν. καί οἱ κορίνθιοι εὐθύς ψηφισάμενοι αὐτοί πρῶτοι ὥστε πάσῃ προθυμίᾳ ἀμύνειν, καί ἐς τήν λακεδαίμονα ξυναπέστελλον αὐτοῖς πρέσβεις, ὅπως καί ἐκείνους ξυναναπείθοιεν τόν τε αὐτοῦ πόλεμον σαφέστερον ποιεῖσθαι πρός τούς ἀθηναίους καί ἐς τήν σικελίαν ὠφελίαν τινά πέμπειν. καί οἵ τε ἐκ τῆς κορίνθου πρέσβεις παρῆσαν ἐς τήν λακεδαίμονα καί ἀλκιβιάδης μετά τῶν ξυμφυγάδων περαιωθείς τότ' εὐθύς ἐπί πλοίου φορτηγικοῦ ἐκ τῆς θουρίας ἐς κυλλήνην τῆς ἠλείας πρῶτον, ἔπειτα ὕστερον ἐς τήν λακεδαίμονα αὐτῶν τῶν λακεδαιμονίων μεταπεμψάντων ὑπόσπονδος ἐλθών: ἐφοβεῖτο γάρ αὐτούς διά τήν περί τῶν μαντινικῶν πρᾶξιν. καί ξυνέβη ἐν τῇ ἐκκλησίᾳ τῶν λακεδαιμονίων τούς τε κορινθίους καί τούς συρακοσίους τά αὐτά καί τόν ἀλκιβιάδην δεομένους πείθειν τούς λακεδαιμονίους. καί διανοουμένων τῶν τε ἐφόρων καί τῶν ἐν τέλει ὄντων πρέσβεις πέμπειν ἐς συρακούσας κωλύοντας μή ξυμβαίνειν ἀθηναίοις, βοηθεῖν δέ οὐ προθύμων ὄντων, παρελθών ὁ ἀλκιβιάδης παρώξυνέ τε τούς λακεδαιμονίους καί ἐξώρμησε λέγων τοιάδε. ’ἀναγκαῖον περί τῆς ἐμῆς διαβολῆς πρῶτον ἐς ὑμᾶς εἰπεῖν, ἵνα μή χεῖρον τά κοινά τῷ ὑπόπτῳ μου ἀκροάσησθε. τῶν δ' ἐμῶν προγόνων τήν προξενίαν ὑμῶν κατά τι ἔγκλημα ἀπειπόντων αὐτός ἐγώ πάλιν ἀναλαμβάνων ἐθεράπευον ὑμᾶς ἄλλα τε καί περί τήν ἐκ πύλου ξυμφοράν. καί διατελοῦντός μου προθύμου ὑμεῖς πρός ἀθηναίους καταλλασσόμενοι τοῖς μέν ἐμοῖς ἐχθροῖς δύναμιν δι' ἐκείνων πράξαντες, ἐμοί δέ ἀτιμίαν περιέθετε. καί διά ταῦτα δικαίως ὑπ' ἐμοῦ πρός τε τά μαντινέων καί ἀργείων τραπομένου καί ὅσα ἄλλα ἐνηντιούμην ὑμῖν ἐβλάπτεσθε: καί νῦν, εἴ τις καί τότε ἐν τῷ πάσχειν οὐκ εἰκότως ὠργίζετό μοι, μετά τοῦ ἀληθοῦς σκοπῶν ἀναπειθέσθω. ἤ εἴ τις, διότι καί τῷ δήμῳ προσεκείμην μᾶλλον, χείρω με ἐνόμιζε, μηδ' οὕτως ἡγήσηται ὀρθῶς ἄχθεσθαι. τοῖς γάρ τυράννοις αἰεί ποτε διάφοροί ἐσμεν (πᾶν δέ τό ἐναντιούμενον τῷ δυναστεύοντι δῆμος ὠνόμασται), καί ἀπ' ἐκείνου ξυμπαρέμεινεν ἡ προστασία ἡμῖν τοῦ πλήθους. ἅμα δέ καί τῆς πόλεως δημοκρατουμένης τά πολλά ἀνάγκη ἦν τοῖς παροῦσιν ἕπεσθαι. τῆς δέ ὑπαρχούσης ἀκολασίας ἐπειρώμεθα μετριώτεροι ἐς τά πολιτικά εἶναι. ἄλλοι δ' ἦσαν καί ἐπί τῶν πάλαι καί νῦν οἵ ἐπί τά πονηρότερα ἐξῆγον τόν ὄχλον: οἵπερ καί ἐμέ ἐξήλασαν. ἡμεῖς δέ τοῦ ξύμπαντος προέστημεν, δικαιοῦντες ἐν ᾧ σχήματι μεγίστη ἡ πόλις ἐτύγχανε καί ἐλευθερωτάτη οὖσα καί ὅπερ ἐδέξατό τις, τοῦτο ξυνδιασῴζειν, ἐπεί δημοκρατίαν γε καί ἐγιγνώσκομεν οἱ φρονοῦντές τι, καί αὐτός οὐδενός ἄν χεῖρον, ὅσῳ καί λοιδορήσαιμι. ἀλλά περί ὁμολογουμένης ἀνοίας οὐδέν ἄν καινόν λέγοιτο: καί τό μεθιστάναι αὐτήν οὐκ ἐδόκει ἡμῖν ἀσφαλές εἶναι ὑμῶν πολεμίων προσκαθημένων. ‘καί τά μέν ἐς τάς ἐμάς διαβολάς τοιαῦτα ξυνέβη: περί δέ ὧν ὑμῖν τε βουλευτέον καί ἐμοί, εἴ τι πλέον οἶδα, ἐσηγητέον, μάθετε ἤδη. ἐπλεύσαμεν ἐς σικελίαν πρῶτον μέν, εἰ δυναίμεθα, σικελιώτας καταστρεψόμενοι, μετά δ' ἐκείνους αὖθις καί ἰταλιώτας, ἔπειτα καί τῆς καρχηδονίων ἀρχῆς καί αὐτῶν ἀποπειράσοντες. εἰ δέ προχωρήσειε ταῦτα ἤ πάντα ἤ καί τά πλείω, ἤδη τῇ πελοποννήσῳ ἐμέλλομεν ἐπιχειρήσειν, κομίσαντες ξύμπασαν μέν τήν ἐκεῖθεν προσγενομένην δύναμιν τῶν ἑλλήνων, πολλούς δέ βαρβάρους μισθωσάμενοι καί ἴβηρας καί ἄλλους τῶν ἐκεῖ ὁμολογουμένως νῦν βαρβάρων μαχιμωτάτους, τριήρεις τε πρός ταῖς ἡμετέραις πολλάς ναυπηγησάμενοι, ἐχούσης τῆς ἰταλίας ξύλα ἄφθονα, αἷς τήν πελοπόννησον πέριξ πολιορκοῦντες καί τῷ πεζῷ ἅμα ἐκ γῆς ἐφορμαῖς τῶν πόλεων τάς μέν βίᾳ λαβόντες, τάς δ' ἐντειχισάμενοι, ῥᾳδίως ἠλπίζομεν καταπολεμήσειν καί μετά ταῦτα καί τοῦ ξύμπαντος ἑλληνικοῦ ἄρξειν. χρήματα δέ καί σῖτον, ὥστε εὐπορώτερον γίγνεσθαί τι αὐτῶν, αὐτά τά προσγενόμενα ἐκεῖθεν χωρία ἔμελλε διαρκῆ ἄνευ τῆς ἐνθένδε προσόδου παρέξειν. τοιαῦτα μέν περί τοῦ νῦν οἰχομένου στόλου παρά τοῦ τά ἀκριβέστατα εἰδότος ὡς διενοήθημεν ἀκηκόατε: καί ὅσοι ὑπόλοιποι στρατηγοί, ἤν δύνωνται, ὁμοίως αὐτά πράξουσιν. ὡς δέ, εἰ μή βοηθήσετε οὐ περιέσται τἀκεῖ, μάθετε ἤδη. σικελιῶται γάρ ἀπειρότεροι μέν εἰσιν, ὅμως δ' ἄν ξυστραφέντες ἁθρόοι καί νῦν ἔτι περιγένοιντο: συρακόσιοι δέ μόνοι μάχῃ τε ἤδη πανδημεί ἡσσημένοι καί ναυσίν ἅμα κατειργόμενοι ἀδύνατοι ἔσονται τῇ νῦν ἀθηναίων ἐκεῖ παρασκευῇ ἀντισχεῖν. καί εἰ αὕτη ἡ πόλις ληφθήσεται, ἔχεται καί ἡ πᾶσα σικελία, καί εὐθύς καί ἰταλία: καί ὅν ἄρτι κίνδυνον ἐκεῖθεν προεῖπον, οὐκ ἄν διά μακροῦ ὑμῖν ἐπιπέσοι. ὥστε μή περί τῆς σικελίας τις οἰέσθω μόνον βουλεύειν, ἀλλά καί περί τῆς πελοποννήσου, εἰ μή ποιήσετε τάδε ἐν τάχει, στρατιάν τε ἐπί νεῶν πέμψετε τοιαύτην ἐκεῖσε οἵτινες αὐτερέται κομισθέντες καί ὁπλιτεύσουσιν εὐθύς, καί ὅ τῆς στρατιᾶς ἔτι χρησιμώτερον εἶναι νομίζω, ἄνδρα σπαρτιάτην ἄρχοντα, ὡς ἄν τούς τε παρόντας ξυντάξῃ καί τούς μή 'θέλοντας προσαναγκάσῃ: οὕτω γάρ οἵ τε ὑπάρχοντες ὑμῖν φίλοι θαρσήσουσι μᾶλλον καί οἱ ἐνδοιάζοντες ἀδεέστερον προσίασιν. καί τά ἐνθάδε χρή ἅμα φανερώτερον ἐκπολεμεῖν, ἵνα συρακόσιοί τε νομίζοντες ὑμᾶς ἐπιμέλεσθαι μᾶλλον ἀντέχωσι καί ἀθηναῖοι τοῖς ἑαυτῶν ἧσσον ἄλλην ἐπικουρίαν πέμπωσιν. τειχίζειν τε χρή δεκέλειαν τῆς ἀττικῆς, ὅπερ ἀθηναῖοι μάλιστα αἰεί φοβοῦνται, καί μόνου αὐτοῦ νομίζουσι τῶν ἐν τῷ πολέμῳ οὐ διαπεπειρᾶσθαι. βεβαιότατα δ' ἄν τις οὕτω τούς πολεμίους βλάπτοι, εἰ ἅ μάλιστα δεδιότας αὐτούς αἰσθάνοιτο, ταῦτα σαφῶς πυνθανόμενος ἐπιφέροι: εἰκός γάρ αὐτούς ἀκριβέστατα ἑκάστους τά σφέτερα αὐτῶν δεινά ἐπισταμένους φοβεῖσθαι. ἅ δ' ἐν τῇ ἐπιτειχίσει αὐτοί ὠφελούμενοι τούς ἐναντίους κωλύσετε, πολλά παρείς τά μέγιστα κεφαλαιώσω. οἷς τε γάρ ἡ χώρα κατεσκεύασται, τά πολλά πρός ὑμᾶς τά μέν ληφθέντα, τά δ' αὐτόματα ἥξει: καί τάς τοῦ λαυρείου τῶν ἀργυρείων μετάλλων προσόδους καί ὅσα ἀπό γῆς καί δικαστηρίων νῦν ὠφελοῦνται εὐθύς ἀποστερήσονται, μάλιστα δέ τῆς ἀπό τῶν ξυμμάχων προσόδου ἧσσον διαφορουμένης, οἵ τά παρ' ὑμῶν νομίσαντες ἤδη κατά κράτος πολεμεῖσθαι ὀλιγωρήσουσιν. γίγνεσθαι δέ τι αὐτῶν καί ἐν τάχει καί προθυμότερον ἐν ὑμῖν ἐστίν, ὦ λακεδαιμόνιοι, ἐπεί ὥς γε δυνατά (καί οὐχ ἁμαρτήσεσθαι οἶμαι γνώμης) πάνυ θαρσῶ. ’καί χείρων οὐδενί ἀξιῶ δοκεῖν ὑμῶν εἶναι, εἰ τῇ ἐμαυτοῦ μετά τῶν πολεμιωτάτων φιλόπολίς ποτε δοκῶν εἶναι νῦν ἐγκρατῶς ἐπέρχομαι, οὐδέ ὑποπτεύεσθαί μου ἐς τήν φυγαδικήν προθυμίαν τόν λόγον. φυγάς τε γάρ εἰμι τῆς τῶν ἐξελασάντων πονηρίας, καί οὐ τῆς ὑμετέρας, ἤν πείθησθέ μοι, ὠφελίας: καί πολεμιώτεροι οὐχ οἱ τούς πολεμίους που βλάψαντες ὑμεῖς ἤ οἱ τούς φίλους ἀναγκάσαντες πολεμίους γενέσθαι. τό τε φιλόπολι οὐκ ἐν ᾧ ἀδικοῦμαι ἔχω, ἀλλ' ἐν ᾧ ἀσφαλῶς ἐπολιτεύθην. οὐδ' ἐπί πατρίδα οὖσαν ἔτι ἡγοῦμαι νῦν ἰέναι, πολύ δέ μᾶλλον τήν οὐκ οὖσαν ἀνακτᾶσθαι. καί φιλόπολις οὗτος ὀρθῶς, οὐχ ὅς ἄν τήν ἑαυτοῦ ἀδίκως ἀπολέσας μή ἐπίῃ, ἀλλ' ὅς ἄν ἐκ παντός τρόπου διά τό ἐπιθυμεῖν πειραθῇ αὐτήν ἀναλαβεῖν. οὕτως ἐμοί τε ἀξιῶ ὑμᾶς καί ἐς κίνδυνον καί ἐς ταλαιπωρίαν πᾶσαν ἀδεῶς χρῆσθαι, ὦ λακεδαιμόνιοι, γνόντας τοῦτον δή τόν ὑφ' ἁπάντων προβαλλόμενον λόγον, ὡς εἰ πολέμιός γε ὤν σφόδρα ἔβλαπτον, κἄν φίλος ὤν ἱκανῶς ὠφελοίην, ὅσῳ τά μέν ἀθηναίων οἶδα, τά δ' ὑμέτερα ᾔκαζον: καί αὐτούς νῦν νομίσαντας περί μεγίστων δή τῶν διαφερόντων βουλεύεσθαι μή ἀποκνεῖν τήν ἐς τήν σικελίαν τε καί ἐς τήν ἀττικήν στρατείαν, ἵνα τά τε ἐκεῖ βραχεῖ μορίῳ ξυμπαραγενόμενοι μεγάλα σώσητε καί ἀθηναίων τήν τε οὖσαν καί τήν μέλλουσαν δύναμιν καθέλητε, καί μετά ταῦτα αὐτοί τε ἀσφαλῶς οἰκῆτε καί τῆς ἁπάσης ἑλλάδος ἑκούσης καί οὐ βίᾳ, κατ' εὔνοιαν δέ ἡγῆσθε.‘ ὁ μέν ἀλκιβιάδης τοσαῦτα εἶπεν, οἱ δέ λακεδαιμόνιοι διανοούμενοι μέν καί αὐτοί πρότερον στρατεύειν ἐπί τάς ἀθήνας, μέλλοντες δ' ἔτι καί περιορώμενοι, πολλῷ μᾶλλον ἐπερρώσθησαν διδάξαντος ταῦτα ἕκαστα αὐτοῦ καί νομίσαντες παρά τοῦ σαφέστατα εἰδότος ἀκηκοέναι: ὥστε τῇ ἐπιτειχίσει τῆς δεκελείας προσεῖχον ἤδη τόν νοῦν καί τό παραυτίκα καί τοῖς ἐν τῇ σικελίᾳ πέμπειν τινά τιμωρίαν. καί γύλιππον τόν κλεανδρίδου προστάξαντες ἄρχοντα τοῖς συρακοσίοις ἐκέλευον μετ' ἐκείνων καί τῶν κορινθίων βουλευόμενον ποιεῖν ὅπῃ ἐκ τῶν παρόντων μάλιστα καί τάχιστά τις ὠφελία ἥξει τοῖς ἐκεῖ. ὁ δέ δύο μέν ναῦς τούς κορινθίους ἤδη ἐκέλευέν οἱ πέμπειν ἐς ἀσίνην, τάς δέ λοιπάς παρασκευάζεσθαι ὅσας διανοοῦνται πέμπειν καί, ὅταν καιρός ᾖ, ἑτοίμας εἶναι πλεῖν. ταῦτα δέ ξυνθέμενοι ἀνεχώρουν ἐκ τῆς λακεδαίμονος. ἀφίκετο δέ καί ἡ ἐκ τῆς σικελίας τριήρης τῶν ἀθηναίων, ἥν ἀπέστειλαν οἱ στρατηγοί ἐπί τε χρήματα καί ἱππέας. καί οἱ ἀθηναῖοι ἀκούσαντες ἐψηφίσαντο τήν τε τροφήν πέμπειν τῇ στρατιᾷ καί τούς ἱππέας. καί ὁ χειμών ἐτελεύτα, καί ἕβδομον καί δέκατον ἔτος τῷ πολέμῳ ἐτελεύτα τῷδε ὅν θουκυδίδης ξυνέγραψεν. ἅμα δέ τῷ ἦρι εὐθύς ἀρχομένῳ τοῦ ἐπιγιγνομένου θέρους οἱ ἐν τῇ σικελίᾳ ἀθηναῖοι ἄραντες ἐκ τῆς κατάνης παρέπλευσαν ἐπί μεγάρων τῶν ἐν τῇ σικελίᾳ, οὕς ἐπί γέλωνος τοῦ τυράννου, ὥσπερ καί πρότερόν μοι εἴρηται, ἀναστήσαντες συρακόσιοι αὐτοί ἔχουσι τήν γῆν. ἀποβάντες δέ ἐδῄωσαν τούς [τε] ἀγρούς καί ἐλθόντες ἐπί ἔρυμά τι τῶν συρακοσίων καί οὐχ ἑλόντες αὖθις καί πεζῇ καί ναυσί παρακομισθέντες ἐπί τόν τηρίαν ποταμόν τό τε πεδίον ἀναβάντες ἐδῄουν καί τόν σῖτον ἐνεπίμπρασαν, καί τῶν συρακοσίων περιτυχόντες τισίν οὐ πολλοῖς καί ἀποκτείναντές τέ τινας καί τροπαῖον στήσαντες ἀνεχώρησαν ἐπί τάς ναῦς. καί ἀποπλεύσαντες ἐς κατάνην, ἐκεῖθεν δέ ἐπισιτισάμενοι, πάσῃ τῇ στρατιᾷ ἐχώρουν ἐπί κεντόριπα, σικελῶν πόλισμα, καί προσαγαγόμενοι ὁμολογίᾳ ἀπῇσαν, πιμπράντες ἅμα τόν σῖτον τῶν τε ἰνησσαίων καί τῶν ὑβλαίων. καί ἀφικόμενοι ἐς κατάνην καταλαμβάνουσι τούς τε ἱππέας ἥκοντας ἐκ τῶν ἀθηνῶν πεντήκοντα καί διακοσίους ἄνευ τῶν ἵππων μετά σκευῆς, ὡς αὐτόθεν ἵππων πορισθησομένων, καί ἱπποτοξότας τριάκοντα καί τάλαντα ἀργυρίου τριακόσια. τοῦ δ' αὐτοῦ ἦρος καί ἐπ' ἄργος στρατεύσαντες λακεδαιμόνιοι μέχρι μέν κλεωνῶν ἦλθον, σεισμοῦ δέ γενομένου ἀπεχώρησαν. καί ἀργεῖοι μετά ταῦτα ἐσβαλόντες ἐς τήν θυρεᾶτιν ὅμορον οὖσαν λείαν τῶν λακεδαιμονίων πολλήν ἔλαβον, ἥ ἐπράθη ταλάντων οὐκ ἔλασσον πέντε καί εἴκοσι. καί ὁ θεσπιῶν δῆμος ἐν τῷ αὐτῷ θέρει οὐ πολύ ὕστερον ἐπιθέμενος τοῖς τάς ἀρχάς ἔχουσιν οὐ κατέσχεν, ἀλλά βοηθησάντων θηβαίων οἱ μέν ξυνελήφθησαν, οἱ δ' ἐξέπεσον ἀθήναζε. καί οἱ συρακόσιοι τοῦ αὐτοῦ θέρους, ὡς ἐπύθοντο τούς [τε] ἱππέας ἥκοντας τοῖς ἀθηναίοις καί μέλλοντας ἤδη ἐπί σφᾶς ἰέναι, νομίσαντες, ἐάν μή τῶν ἐπιπολῶν κρατήσωσιν οἱ ἀθηναῖοι, χωρίου ἀποκρήμνου τε καί ὑπέρ τῆς πόλεως εὐθύς κειμένου, οὐκ ἄν ῥᾳδίως σφᾶς, οὐδ' εἰ κρατοῖντο μάχῃ, ἀποτειχισθῆναι, διενοοῦντο τάς προσβάσεις αὐτῶν φυλάσσειν, ὅπως μή κατά ταύτας λάθωσι σφᾶς ἀναβάντες οἱ πολέμιοι: οὐ γάρ ἄν ἄλλῃ γε αὐτούς δυνηθῆναι. ἐξήρτηται γάρ τό ἄλλο χωρίον, καί μέχρι τῆς πόλεως ἐπικλινές τ' ἐστί καί ἐπιφανές πᾶν ἔσω: καί ὠνόμασται ὑπό τῶν συρακοσίων διά τό ἐπιπολῆς τοῦ ἄλλου εἶναι ἐπιπολαί. καί οἱ μέν ἐξελθόντες πανδημεί ἐς τόν λειμῶνα παρά τόν ἄναπον ποταμόν ἅμα τῇ ἡμέρᾳ (ἐτύγχανον γάρ αὐτοῖς καί οἱ περί τόν ἑρμοκράτη στρατηγοί ἄρτι παρειληφότες τήν ἀρχήν) ἐξέτασίν τε ὅπλων ἐποιοῦντο καί ἑξακοσίους λογάδας τῶν ὁπλιτῶν ἐξέκριναν πρότερον, ὧν ἦρχε διόμιλος φυγάς ἐξ ἄνδρου, ὅπως τῶν τε ἐπιπολῶν εἶεν φύλακες, καί ἤν ἐς ἄλλο τι δέῃ, ταχύ ξυνεστῶτες παραγίγνωνται. οἱ δέ ἀθηναῖοι ταύτης τῆς νυκτός τῇ ἐπιγιγνομένῃ ἡμέρᾳ ἐξητάζοντο καί ἔλαθον αὐτούς παντί ἤδη τῷ στρατεύματι ἐκ τῆς κατάνης σχόντες κατά τόν λέοντα καλούμενον, ὅς ἀπέχει τῶν ἐπιπολῶν ἕξ ἤ ἑπτά σταδίους, καί τούς πεζούς ἀποβιβάσαντες, ταῖς τε ναυσίν ἐς τήν θάψον καθορμισάμενοι: ἔστι δέ χερσόνησος μέν ἐν στενῷ ἰσθμῷ προύχουσα ἐς τό πέλαγος, τῆς δέ συρακοσίων πόλεως οὔτε πλοῦν οὔτε ὁδόν πολλήν ἀπέχει. καί ὁ μέν ναυτικός στρατός τῶν ἀθηναίων ἐν τῇ θάψῳ διασταυρωσάμενος τόν ἰσθμόν ἡσύχαζεν: ὁ δέ πεζός ἐχώρει εὐθύς δρόμῳ πρός τάς ἐπιπολάς καί φθάνει ἀναβάς κατά τόν εὐρύηλον πρίν τούς συρακοσίους αἰσθομένους ἐκ τοῦ λειμῶνος καί τῆς ἐξετάσεως παραγενέσθαι. ἐβοήθουν δέ οἵ τε ἄλλοι, ὡς ἕκαστος τάχους εἶχε, καί οἱ περί τόν διόμιλον ἑξακόσιοι: στάδιοι δέ πρίν προσμεῖξαι ἐκ τοῦ λειμῶνος ἐγίγνοντο αὐτοῖς οὐκ ἔλασσον ἤ πέντε καί εἴκοσι. προσπεσόντες οὖν αὐτοῖς τοιούτῳ τρόπῳ ἀτακτότερον καί μάχῃ νικηθέντες οἱ συρακόσιοι ἐπί ταῖς ἐπιπολαῖς ἀνεχώρησαν ἐς τήν πόλιν: καί ὅ τε διόμιλος ἀποθνῄσκει καί τῶν ἄλλων ὡς τριακόσιοι. καί μετά τοῦτο οἱ ἀθηναῖοι τροπαῖόν τε στήσαντες καί τούς νεκρούς ὑποσπόνδους ἀποδόντες τοῖς συρακοσίοις, πρός τήν πόλιν αὐτήν τῇ ὑστεραίᾳ ἐπικαταβάντες, ὡς οὐκ ἐπεξῇσαν αὐτοῖς, ἐπαναχωρήσαντες φρούριον ἐπί τῷ λαβδάλῳ ᾠκοδόμησαν, ἐπ' ἄκροις τοῖς κρημνοῖς τῶν ἐπιπολῶν, ὁρῶν πρός τά μέγαρα, ὅπως εἴη αὐτοῖς, ὁπότε προΐοιεν ἤ μαχούμενοι ἤ τειχιοῦντες, τοῖς τε σκεύεσι καί τοῖς χρήμασιν ἀποθήκη. καί οὐ πολλῷ ὕστερον αὐτοῖς ἦλθον ἔκ τε ἐγέστης ἱππῆς τριακόσιοι καί σικελῶν καί ναξίων καί ἄλλων τινῶν ὡς ἑκατόν: καί ἀθηναίων ὑπῆρχον πεντήκοντα καί διακόσιοι, οἷς ἵππους τούς μέν παρ' ἐγεσταίων καί καταναίων ἔλαβον, τούς δ' ἐπρίαντο, καί ξύμπαντες πεντήκοντα καί ἑξακόσιοι ἱππῆς ξυνελέγησαν. καί καταστήσαντες ἐν τῷ λαβδάλῳ φυλακήν ἐχώρουν πρός τήν συκῆν οἱ ἀθηναῖοι, ἵναπερ καθεζόμενοι ἐτείχισαν τόν κύκλον διά τάχους. καί ἔκπληξιν τοῖς συρακοσίοις παρέσχον τῷ τάχει τῆς οἰκοδομίας: καί ἐπεξελθόντες μάχην διενοοῦντο ποιεῖσθαι καί μή περιορᾶν. καί ἤδη ἀντιπαρατασσομένων ἀλλήλοις οἱ τῶν συρακοσίων στρατηγοί ὡς ἑώρων σφίσι τό στράτευμα διεσπασμένον τε καί οὐ ῥᾳδίως ξυντασσόμενον, ἀνήγαγον πάλιν ἐς τήν πόλιν πλήν μέρους τινός τῶν ἱππέων: οὗτοι δέ ὑπομένοντες ἐκώλυον τούς ἀθηναίους λιθοφορεῖν τε καί ἀποσκίδνασθαι μακροτέραν. καί τῶν ἀθηναίων φυλή μία τῶν ὁπλιτῶν καί οἱ ἱππῆς μετ' αὐτῶν πάντες ἐτρέψαντο τούς τῶν συρακοσίων ἱππέας προσβαλόντες, καί ἀπέκτεινάν τέ τινας καί τροπαῖον τῆς ἱππομαχίας ἔστησαν. καί τῇ ὑστεραίᾳ οἱ μέν ἐτείχιζον τῶν ἀθηναίων τό πρός βορέαν τοῦ κύκλου τεῖχος, οἱ δέ λίθους καί ξύλα ξυμφοροῦντες παρέβαλλον ἐπί τόν τρωγίλον καλούμενον αἰεί, ᾗπερ βραχύτατον ἐγίγνετο αὐτοῖς ἐκ τοῦ μεγάλου λιμένος ἐπί τήν ἑτέραν θάλασσαν τό ἀποτείχισμα. οἱ δέ συρακόσιοι οὐχ ἥκιστα ἑρμοκράτους τῶν στρατηγῶν ἐσηγησαμένου μάχαις μέν πανδημεί πρός ἀθηναίους οὐκέτι ἐβούλοντο διακινδυνεύειν, ὑποτειχίζειν δέ ἄμεινον ἐδόκει εἶναι, ᾗ ἐκεῖνοι ἔμελλον ἄξειν τό τεῖχος καί, εἰ φθάσειαν, ἀποκλῄσεις γίγνεσθαι, καί ἅμα καί ἐν τούτῳ εἰ ἐπιβοηθοῖεν, μέρος ἀντιπέμπειν αὐτοῖς τῆς στρατιᾶς καί φθάνειν αὐτοί προκαταλαμβάνοντες τοῖς σταυροῖς τάς ἐφόδους, ἐκείνους δέ ἄν παυομένους τοῦ ἔργου πάντας ἄν πρός σφᾶς τρέπεσθαι. ἐτείχιζον οὖν ἐξελθόντες ἀπό τῆς σφετέρας πόλεως ἀρξάμενοι, κάτωθεν τοῦ κύκλου τῶν ἀθηναίων ἐγκάρσιον τεῖχος ἄγοντες, τάς τε ἐλάας ἐκκόπτοντες τοῦ τεμένους καί πύργους ξυλίνους καθιστάντες. αἱ δέ νῆες τῶν ἀθηναίων οὔπω ἐκ τῆς θάψου περιεπεπλεύκεσαν ἐς τόν μέγαν λιμένα, ἀλλ' ἔτι οἱ συρακόσιοι ἐκράτουν τῶν περί τήν θάλασσαν, κατά γῆν δ' ἐκ τῆς θάψου οἱ ἀθηναῖοι τά ἐπιτήδεια ἐπήγοντο. ἐπειδή δέ τοῖς συρακοσίοις ἀρκούντως ἐδόκει ἔχειν ὅσα τε ἐσταυρώθη καί ᾠκοδομήθη τοῦ ὑποτειχίσματος, καί οἱ ἀθηναῖοι αὐτούς οὐκ ἦλθον κωλύσοντες, φοβούμενοι μή σφίσι δίχα γιγνομένοις ῥᾷον μάχωνται, καί ἅμα τήν καθ' αὑτούς περιτείχισιν ἐπειγόμενοι, οἱ μέν συρακόσιοι φυλήν μίαν καταλιπόντες φύλακα τοῦ οἰκοδομήματος ἀνεχώρησαν ἐς τήν πόλιν, οἱ δέ ἀθηναῖοι τούς τε ὀχετούς αὐτῶν, οἵ ἐς τήν πόλιν ὑπονομηδόν ποτοῦ ὕδατος ἠγμένοι ἦσαν, διέφθειραν, καί τηρήσαντες τούς τε ἄλλους συρακοσίους κατά σκηνάς ὄντας ἐν μεσημβρίᾳ καί τινας καί ἐς τήν πόλιν ἀποκεχωρηκότας καί τούς ἐν τῷ σταυρώματι ἀμελῶς φυλάσσοντας, τριακοσίους μέν σφῶν αὐτῶν λογάδας καί τῶν ψιλῶν τινάς ἐκλεκτούς ὡπλισμένους προύταξαν θεῖν δρόμῳ ἐξαπιναίως πρός τό ὑποτείχισμα, ἡ δ' ἄλλη στρατιά δίχα, ἡ μέν μετά τοῦ ἑτέρου στρατηγοῦ πρός τήν πόλιν, εἰ ἐπιβοηθοῖεν, ἐχώρουν, ἡ δέ μετά τοῦ ἑτέρου πρός τό σταύρωμα τό παρά τήν πυλίδα. καί προσβαλόντες οἱ τριακόσιοι αἱροῦσι τό σταύρωμα: καί οἱ φύλακες αὐτό ἐκλιπόντες κατέφυγον ἐς τό προτείχισμα τό περί τόν τεμενίτην. καί αὐτοῖς ξυνεσέπεσον οἱ διώκοντες, καί ἐντός γενόμενοι βίᾳ ἐξεκρούσθησαν πάλιν ὑπό τῶν συρακοσίων, καί τῶν ἀργείων τινές αὐτόθι καί τῶν ἀθηναίων οὐ πολλοί διεφθάρησαν. καί ἐπαναχωρήσασα ἡ πᾶσα στρατιά τήν τε ὑποτείχισιν καθεῖλον καί τό σταύρωμα ἀνέσπασαν καί διεφόρησαν τούς σταυρούς παρ' ἑαυτούς καί τροπαῖον ἔστησαν. τῇ δ' ὑστεραίᾳ ἀπό τοῦ κύκλου ἐτείχιζον οἱ ἀθηναῖοι τόν κρημνόν τόν ὑπέρ τοῦ ἕλους, ὅς τῶν ἐπιπολῶν ταύτῃ πρός τόν μέγαν λιμένα ὁρᾷ, καί ᾗπερ αὐτοῖς βραχύτατον ἐγίγνετο καταβᾶσι διά τοῦ ὁμαλοῦ καί τοῦ ἕλους ἐς τόν λιμένα τό περιτείχισμα. καί οἱ συρακόσιοι ἐν τούτῳ ἐξελθόντες καί αὐτοί ἀπεσταύρουν αὖθις ἀρξάμενοι ἀπό τῆς πόλεως διά μέσου τοῦ ἕλους, καί τάφρον ἅμα παρώρυσσον, ὅπως μή οἷόν τε ᾖ τοῖς ἀθηναίοις μέχρι τῆς θαλάσσης ἀποτειχίσαι. οἱ δ', ἐπειδή τό πρός τόν κρημνόν αὐτοῖς ἐξείργαστο, ἐπιχειροῦσιν αὖθις τῷ τῶν συρακοσίων σταυρώματι καί τάφρῳ, τάς μέν ναῦς κελεύσαντες περιπλεῦσαι ἐκ τῆς θάψου ἐς τόν μέγαν λιμένα τόν τῶν συρακοσίων, αὐτοί δέ περί ὄρθρον καταβάντες ἀπό τῶν ἐπιπολῶν ἐς τό ὁμαλόν καί διά τοῦ ἕλους, ᾗ πηλῶδες ἦν καί στεριφώτατον, θύρας καί ξύλα πλατέα ἐπιθέντες καί ἐπ' αὐτῶν διαβαδίσαντες, αἱροῦσιν ἅμα ἕῳ τό τε σταύρωμα πλήν ὀλίγου καί τήν τάφρον, καί ὕστερον καί τό ὑπολειφθέν εἷλον. καί μάχη ἐγένετο, καί ἐν αὐτῇ ἐνίκων οἱ ἀθηναῖοι. καί τῶν συρακοσίων οἱ μέν τό δεξιόν κέρας ἔχοντες πρός τήν πόλιν ἔφευγον, οἱ δ' ἐπί τῷ εὐωνύμῳ παρά τόν ποταμόν. καί αὐτούς βουλόμενοι ἀποκλῄσασθαι τῆς διαβάσεως οἱ τῶν ἀθηναίων τριακόσιοι λογάδες δρόμῳ ἠπείγοντο πρός τήν γέφυραν. δείσαντες δέ οἱ συρακόσιοι (ἦσαν γάρ καί τῶν ἱππέων αὐτοῖς οἱ πολλοί ἐνταῦθα) ὁμόσε χωροῦσι τοῖς τριακοσίοις τούτοις, καί τρέπουσί τε αὐτούς καί ἐσβάλλουσιν ἐς τό δεξιόν κέρας τῶν ἀθηναίων: καί προσπεσόντων αὐτῶν ξυνεφοβήθη καί ἡ πρώτη φυλή τοῦ κέρως. ἰδών δέ ὁ λάμαχος παρεβοήθει ἀπό τοῦ εὐωνύμου τοῦ ἑαυτῶν μετά τοξοτῶν τε οὐ πολλῶν καί τούς ἀργείους παραλαβών, καί ἐπιδιαβάς τάφρον τινά καί μονωθείς μετ' ὀλίγων τῶν ξυνδιαβάντων ἀποθνῄσκει αὐτός τε καί πέντε ἤ ἕξ τῶν μετ' αὐτοῦ. καί τούτους μέν οἱ συρακόσιοι εὐθύς κατά τάχος φθάνουσιν ἁρπάσαντες πέραν τοῦ ποταμοῦ ἐς τό ἀσφαλές, αὐτοί δέ ἐπιόντος ἤδη καί τοῦ ἄλλου στρατεύματος τῶν ἀθηναίων ἀπεχώρουν. ἐν τούτῳ δέ οἱ πρός τήν πόλιν αὐτῶν τό πρῶτον καταφυγόντες ὡς ἑώρων ταῦτα γιγνόμενα, αὐτοί τε πάλιν ἀπό τῆς πόλεως ἀναθαρσήσαντες ἀντετάξαντο πρός τούς κατά σφᾶς ἀθηναίους, καί μέρος τι αὑτῶν πέμπουσιν ἐπί τόν κύκλον τόν ἐπί ταῖς ἐπιπολαῖς, ἡγούμενοι ἐρῆμον αἱρήσειν. καί τό μέν δεκάπλεθρον προτείχισμα αὐτῶν αἱροῦσι καί διεπόρθησαν, αὐτόν δέ τόν κύκλον νικίας διεκώλυσεν: ἔτυχε γάρ ἐν αὐτῷ δι' ἀσθένειαν ὑπολελειμμένος. τάς γάρ μηχανάς καί ξύλα ὅσα πρό τοῦ τείχους ἦν καταβεβλημένα, ἐμπρῆσαι τούς ὑπηρέτας ἐκέλευσεν, ὡς ἔγνω ἀδυνάτους ἐσομένους ἐρημίᾳ ἀνδρῶν ἄλλῳ τρόπῳ περιγενέσθαι. καί ξυνέβη οὕτως: οὐ γάρ ἔτι προσῆλθον οἱ συρακόσιοι διά τό πῦρ, ἀλλά ἀπεχώρουν πάλιν. καί γάρ πρός τε τόν κύκλον βοήθεια ἤδη κάτωθεν τῶν ἀθηναίων ἀποδιωξάντων τούς ἐκεῖ ἐπανῄει, καί αἱ νῆες ἅμα αὐτῶν ἐκ τῆς θάψου, ὥσπερ εἴρητο, κατέπλεον ἐς τόν μέγαν λιμένα. ἅ ὁρῶντες οἱ ἄνωθεν κατά τάχος ἀπῇσαν καί ἡ ξύμπασα στρατιά τῶν συρακοσίων ἐς τήν πόλιν, νομίσαντες μή ἄν ἔτι ἀπό τῆς παρούσης σφίσι δυνάμεως ἱκανοί γενέσθαι κωλῦσαι τόν ἐπί τήν θάλασσαν τειχισμόν. μετά δέ τοῦτο οἱ ἀθηναῖοι τροπαῖον ἔστησαν καί τούς νεκρούς ὑποσπόνδους ἀπέδοσαν τοῖς συρακοσίοις καί τούς μετά λαμάχου καί αὐτόν ἐκομίσαντο: καί παρόντος ἤδη σφίσι παντός τοῦ στρατεύματος καί τοῦ ναυτικοῦ καί τοῦ πεζοῦ, ἀπό τῶν ἐπιπολῶν καί τοῦ κρημνώδους ἀρξάμενοι ἀπετείχιζον μέχρι τῆς θαλάσσης τείχει διπλῷ τούς συρακοσίους. τά δ' ἐπιτήδεια τῇ στρατιᾷ ἐσήγετο ἐκ τῆς ἰταλίας πανταχόθεν. ἦλθον δέ καί τῶν σικελῶν πολλοί ξύμμαχοι τοῖς ἀθηναίοις, οἵ πρότερον περιεωρῶντο, καί ἐκ τῆς τυρσηνίας νῆες πεντηκόντοροι τρεῖς. καί τἆλλα προυχώρει αὐτοῖς ἐς ἐλπίδας. καί γάρ οἱ συρακόσιοι πολέμῳ μέν οὐκέτι ἐνόμιζον ἄν περιγενέσθαι, ὡς αὐτοῖς οὐδέ ἀπό τῆς πελοποννήσου ὠφελία οὐδεμία ἧκε, τούς δέ λόγους ἔν τε σφίσιν αὐτοῖς ἐποιοῦντο ξυμβατικούς καί πρός τόν νικίαν: οὗτος γάρ δή μόνος εἶχε λαμάχου τεθνεῶτος τήν ἀρχήν. καί κύρωσις μέν οὐδεμία ἐγίγνετο, οἷα δέ εἰκός ἀνθρώπων ἀπορούντων καί μᾶλλον ἤ πρίν πολιορκουμένων, πολλά ἐλέγετο πρός τε ἐκεῖνον καί πλείω ἔτι κατά τήν πόλιν. καί γάρ τινα καί ὑποψίαν ὑπό τῶν παρόντων κακῶν ἐς ἀλλήλους εἶχον, καί τούς στρατηγούς τε ἐφ' ὧν αὐτοῖς ταῦτα ξυνέβη ἔπαυσαν, ὡς ἤ δυστυχίᾳ ἤ προδοσίᾳ τῇ ἐκείνων βλαπτόμενοι, καί ἄλλους ἀνθείλοντο, ἡρακλείδην καί εὐκλέα καί τελλίαν. ἐν δέ τούτῳ γύλιππος ὁ λακεδαιμόνιος καί αἱ ἀπό τῆς κορίνθου νῆες περί λευκάδα ἤδη ἦσαν, βουλόμενοι ἐς τήν σικελίαν διά τάχους βοηθῆσαι. καί ὡς αὐτοῖς αἱ ἀγγελίαι ἐφοίτων δειναί καί πᾶσαι ἐπί τό αὐτό ἐψευσμέναι ὡς ἤδη παντελῶς ἀποτετειχισμέναι αἱ συράκουσαί εἰσι, τῆς μέν σικελίας οὐκέτι ἐλπίδα οὐδεμίαν εἶχεν ὁ γύλιππος, τήν δέ ἰταλίαν βουλόμενος περιποιῆσαι αὐτός μέν καί πυθήν ὁ κορίνθιος ναυσί δυοῖν μέν λακωνικαῖν, δυοῖν δέ κορινθίαιν ὅτι τάχιστα ἐπεραιώθησαν τόν ἰόνιον ἐς τάραντα, οἱ δέ κορίνθιοι πρός ταῖς σφετέραις δέκα λευκαδίας δύο καί ἀμπρακιώτιδας τρεῖς προσπληρώσαντες ὕστερον ἔμελλον πλεύσεσθαι. καί ὁ μέν γύλιππος ἐκ τοῦ τάραντος ἐς τήν θουρίαν πρῶτον πρεσβευσάμενος καί τήν τοῦ πατρός ἀνανεωσάμενος πολιτείαν καί οὐ δυνάμενος αὐτούς προσαγαγέσθαι, ἄρας παρέπλει τήν ἰταλίαν, καί ἁρπασθείς ὑπ' ἀνέμου κατά τόν τεριναῖον κόλπον, ὅς ἐκπνεῖ ταύτῃ μέγας κατά βορέαν ἑστηκώς, ἀποφέρεται ἐς τό πέλαγος, καί πάλιν χειμασθείς ἐς τά μάλιστα τῷ τάραντι προσμίσγει: καί τάς ναῦς, ὅσαι μάλιστα ἐπόνησαν ὑπό τοῦ χειμῶνος, ἀνελκύσας ἐπεσκεύαζεν. ὁ δέ νικίας πυθόμενος αὐτόν προσπλέοντα ὑπερεῖδε τό πλῆθος τῶν νεῶν, ὅπερ καί οἱ θούριοι ἔπαθον, καί λῃστικώτερον ἔδοξε παρεσκευασμένους πλεῖν, καί οὐδεμίαν φυλακήν πω ἐποιεῖτο. κατά δέ τούς αὐτούς χρόνους τούτου τοῦ θέρους καί λακεδαιμόνιοι ἐς τό ἄργος ἐσέβαλον αὐτοί τε καί οἱ ξύμμαχοι καί τῆς γῆς τήν πολλήν ἐδῄωσαν, καί ἀθηναῖοι ἀργείοις τριάκοντα ναυσίν ἐβοήθησαν: αἵπερ τάς σπονδάς φανερώτατα τάς πρός τούς λακεδαιμονίους αὐτοῖς ἔλυσαν. πρότερον μέν γάρ λῃστείαις ἐκ πύλου καί περί τήν ἄλλην πελοπόννησον μᾶλλον ἤ ἐς τήν λακωνικήν ἀποβαίνοντες μετά τε ἀργείων καί μαντινέων ξυνεπολέμουν, καί πολλάκις ἀργείων κελευόντων ὅσον σχόντας μόνον ξύν ὅπλοις ἐς τήν λακωνικήν καί τό ἐλάχιστον μετά σφῶν δῃώσαντας ἀπελθεῖν οὐκ ἤθελον: τότε δέ πυθοδώρου καί λαισποδίου καί δημαράτου ἀρχόντων ἀποβάντες ἐς ἐπίδαυρον τήν λιμηράν καί πρασιάς καί ὅσα ἄλλα ἐδῄωσαν τῆς γῆς, καί τοῖς λακεδαιμονίοις ἤδη εὐπροφάσιστον μᾶλλον τήν αἰτίαν ἐς τούς ἀθηναίους τοῦ ἀμύνεσθαι ἐποίησαν. ἀναχωρησάντων δέ τῶν ἀθηναίων ἐκ τοῦ ἄργους ταῖς ναυσί καί τῶν λακεδαιμονίων οἱ ἀργεῖοι ἐσβαλόντες ἐς τήν φλειασίαν τῆς τε γῆς αὐτῶν ἔτεμον καί ἀπέκτεινάν τινας, καί ἀπῆλθον ἐπ' οἴκου. {ιστοριων η} ὁ δέ γύλιππος καί ὁ πυθήν ἐκ τοῦ τάραντος, ἐπεί ἐπεσκεύασαν τάς ναῦς, παρέπλευσαν ἐς λοκρούς τούς ἐπιζεφυρίους: καί πυνθανόμενοι σαφέστερον ἤδη ὅτι οὐ παντελῶς πω ἀποτετειχισμέναι αἱ συράκουσαί εἰσιν, ἀλλ' ἔτι οἷόν τε κατά τάς ἐπιπολάς στρατιᾷ ἀφικομένους ἐσελθεῖν, ἐβουλεύοντο εἴτ' ἐν δεξιᾷ λαβόντες τήν σικελίαν διακινδυνεύσωσιν ἐσπλεῦσαι, εἴτ' ἐν ἀριστερᾷ ἐς ἱμέραν πρῶτον πλεύσαντες καί αὐτούς τε ἐκείνους καί στρατιάν ἄλλην προσλαβόντες, οὕς ἄν πείθωσι, κατά γῆν ἔλθωσιν. καί ἔδοξεν αὐτοῖς ἐπί τῆς ἱμέρας πλεῖν, ἄλλως τε καί τῶν ἀττικῶν τεσσάρων νεῶν οὔπω παρουσῶν ἐν τῷ ῥηγίῳ, ἅς ὁ νικίας ὅμως πυνθανόμενος αὐτούς ἐν λακροῖς εἶναι ἀπέστειλεν. φθάσαντες δέ τήν φυλακήν ταύτην περαιοῦνται διά τοῦ πορθμοῦ, καί σχόντες ῥηγίῳ καί μεσσήνῃ ἀφικνοῦνται ἐς ἱμέραν. ἐκεῖ δέ ὄντες τούς τε ἱμεραίους ἔπεισαν ξυμπολεμεῖν καί αὐτούς τε ἕπεσθαι καί τοῖς ἐκ τῶν νεῶν τῶν σφετέρων ναύταις ὅσοι μή εἶχον ὅπλα παρασχεῖν (τάς γάρ ναῦς ἀνείλκυσαν ἐν ἱμέρᾳ), καί τούς σελινουντίους πέμψαντες ἐκέλευον ἀπαντᾶν πανστρατιᾷ ἔς τι χωρίον. πέμψειν δέ τινα αὐτοῖς ὑπέσχοντο στρατιάν οὐ πολλήν καί οἱ γελῷοι καί τῶν σικελῶν τινές, οἵ πολύ προθυμότερον προσχωρεῖν ἑτοῖμοι ἦσαν τοῦ τε ἀρχωνίδου νεωστί τεθνηκότος, ὅς τῶν ταύτῃ σικελῶν βασιλεύων τινῶν καί ὤν οὐκ ἀδύνατος τοῖς ἀθηναίοις φίλος ἦν, καί τοῦ γυλίππου ἐκ λακεδαίμονος προθύμως δοκοῦντος ἥκειν. καί ὁ μέν γύλιππος ἀναλαβών τῶν τε σφετέρων ναυτῶν καί ἐπιβατῶν τούς ὡπλισμένους ἑπτακοσίους μάλιστα, ἱμεραίους δέ ὁπλίτας καί ψιλούς ξυναμφοτέρους χιλίους καί ἱππέας ἑκατόν καί σελινουντίων τέ τινας ψιλούς καί ἱππέας καί γελῴων ὀλίγους, σικελῶν τε ἐς χιλίους τούς πάντας, ἐχώρει πρός τάς συρακούσας: οἱ δ' ἐκ τῆς λευκάδος κορίνθιοι ταῖς τε ἄλλαις ναυσίν ὡς εἶχον τάχους ἐβοήθουν καί γογγύλος, εἷς τῶν κορινθίων ἀρχόντων, μιᾷ νηί τελευταῖος ὁρμηθείς πρῶτος μέν ἀφικνεῖται ἐς τάς συρακούσας, ὀλίγον δέ πρό γυλίππου, καί καταλαβών αὐτούς περί ἀπαλλαγῆς τοῦ πολέμου μέλλοντας ἐκκλησιάσειν διεκώλυσέ τε καί παρεθάρσυνε, λέγων ὅτι νῆές τε ἄλλαι ἔτι προσπλέουσι καί γύλιππος ὁ κλεανδρίδου λακεδαιμονίων ἀποστειλάντων ἄρχων. καί οἱ μέν συρακόσιοι ἐπερρώσθησάν τε καί τῷ γυλίππῳ εὐθύς πανστρατιᾷ ὡς ἀπαντησόμενοι ἐξῆλθον: ἤδη γάρ καί ἐγγύς ὄντα ᾐσθάνοντο αὐτόν. ὁ δέ ἰέτας τότε τι τεῖχος ἐν τῇ παρόδῳ τῶν σικελῶν ἑλών καί ξυνταξάμενος ὡς ἐς μάχην ἀφικνεῖται ἐς τάς ἐπιπολάς: καί ἀναβάς κατά τόν εὐρύηλον, ᾗπερ καί οἱ ἀθηναῖοι τό πρῶτον, ἐχώρει μετά τῶν συρακοσίων ἐπί τό τείχισμα τῶν ἀθηναίων. ἔτυχε δέ κατά τοῦτο τοῦ καιροῦ ἐλθών ἐν ᾧ ἑπτά μέν ἤ ὀκτώ σταδίων ἤδη ἀπετετέλεστο τοῖς ἀθηναίοις ἐς τόν μέγαν λιμένα διπλοῦν τεῖχος, πλήν κατά βραχύ τι τό πρός τήν θάλασσαν (τοῦτο δ' ἔτι ᾠκοδόμουν), τῷ δέ ἄλλῳ τοῦ κύκλου πρός τόν τρωγίλον ἐπί τήν ἑτέραν θάλασσαν λίθοι τε παραβεβλημένοι τῷ πλέονι ἤδη ἦσαν, καί ἔστιν ἅ καί ἡμίεργα, τά δέ καί ἐξειργασμένα κατελέλειπτο. παρά τοσοῦτον μέν αἱ συράκουσαι ἦλθον κινδύνου. οἱ δέ ἀθηναῖοι αἰφνιδίως τοῦ τε γυλίππου καί τῶν συρακοσίων σφίσιν ἐπιόντων ἐθορυβήθησαν μέν τό πρῶτον, παρετάξαντο δέ. ὁ δέ θέμενος τά ὅπλα ἐγγύς κήρυκα προσπέμπει αὐτοῖς λέγοντα, εἰ βούλονται ἐξιέναι ἐκ τῆς σικελίας πέντε ἡμερῶν λαβόντες τά σφέτερα αὐτῶν, ἑτοῖμος εἶναι σπένδεσθαι. οἱ δ' ἐν ὀλιγωρίᾳ τε ἐποιοῦντο καί οὐδέν ἀποκρινάμενοι ἀπέπεμψαν. καί μετά τοῦτο ἀντιπαρεσκευάζοντο ἀλλήλοις ὡς ἐς μάχην. καί ὁ γύλιππος ὁρῶν τούς συρακοσίους ταρασσομένους καί οὐ ῥᾳδίως ξυντασσομένους, ἐπανῆγε τό στρατόπεδον ἐς τήν εὐρυχωρίαν μᾶλλον. καί ὁ νικίας οὐκ ἐπῆγε τούς ἀθηναίους, ἀλλ' ἡσύχαζε πρός τῷ ἑαυτῶν τείχει. ὡς δ' ἔγνω ὁ γύλιππος οὐ προσιόντας αὐτούς, ἀπήγαγε τήν στρατιάν ἐπί τήν ἄκραν τήν τεμενῖτιν καλουμένην, καί αὐτοῦ ηὐλίσαντο. τῇ δ' ὑστεραίᾳ ἄγων τήν μέν πλείστην τῆς στρατιᾶς παρέταξε πρός τά τείχη τῶν ἀθηναίων, ὅπως μή ἐπιβοηθοῖεν ἄλλοσε, μέρος δέ τι πέμψας πρός τό φρούριον τό λάβδαλον αἱρεῖ, καί ὅσους ἔλαβεν ἐν αὐτῷ πάντας ἀπέκτεινεν: ἦν δέ οὐκ ἐπιφανές τοῖς ἀθηναίοις τό χωρίον. καί τριήρης τῇ αὐτῇ ἡμέρᾳ ἁλίσκεται τῶν ἀθηναίων ὑπό τῶν συρακοσίων ἐφορμοῦσα τῷ λιμένι. καί μετά ταῦτα ἐτείχιζον οἱ συρακόσιοι καί οἱ ξύμμαχοι διά τῶν ἐπιπολῶν ἀπό τῆς πόλεως ἀρξάμενοι ἄνω πρός τό * ἐγκάρσιον τεῖχος ἁπλοῦν, ὅπως οἱ ἀθηναῖοι, εἰ μή δύναιντο κωλῦσαι, μηκέτι οἷοί τε ὦσιν ἀποτειχίσαι. καί οἵ τε ἀθηναῖοι ἀνεβεβήκεσαν ἤδη ἄνω, τό ἐπί θαλάσσῃ τεῖχος ἐπιτελέσαντες, καί ὁ γύλιππος (ἦν γάρ τι τοῖς ἀθηναίοις τοῦ τείχους ἀσθενές) νυκτός ἀναλαβών τήν στρατιάν ἐπῄει πρός αὐτό. οἱ δ' ἀθηναῖοι (ἔτυχον γάρ ἔξω αὐλιζόμενοι) ὡς ᾔσθοντο, ἀντεπῇσαν: ὁ δέ γνούς κατά τάχος ἀπήγαγε τούς σφετέρους πάλιν. ἐποικοδομήσαντες δέ αὐτό οἱ ἀθηναῖοι ὑψηλότερον αὐτοί μέν ταύτῃ ἐφύλασσον, τούς δέ ἄλλους ξυμμάχους κατά τό ἄλλο τείχισμα ἤδη διέταξαν, ᾗπερ ἔμελλον ἕκαστοι φρουρεῖν. τῷ δέ νικίᾳ ἐδόκει τό πλημμύριον καλούμενον τειχίσαι: ἔστι δέ ἄκρα ἀντιπέρας τῆς πόλεως, ἥπερ προύχουσα τοῦ μεγάλου λιμένος τό στόμα στενόν ποιεῖ, καί εἰ τειχισθείη, ῥᾴων αὐτῷ ἐφαίνετο ἡ ἐσκομιδή τῶν ἐπιτηδείων ἔσεσθαι: δι' ἐλάσσονος γάρ πρός τῷ λιμένι τῷ τῶν συρακοσίων ἐφορμήσειν σφᾶς, καί οὐχ ὥσπερ νῦν ἐκ μυχοῦ τοῦ λιμένος τάς ἐπαναγωγάς ποιήσεσθαι, ἤν τι ναυτικῷ κινῶνται. προσεῖχέ τε ἤδη μᾶλλον τῷ κατά θάλασσαν πολέμῳ, ὁρῶν τά ἐκ τῆς γῆς σφίσιν ἤδη, ἐπειδή γύλιππος ἧκεν, ἀνελπιστότερα ὄντα. διακομίσας οὖν στρατιάν καί τάς ναῦς ἐξετείχισε τρία φρούρια: καί ἐν αὐτοῖς τά τε σκεύη τά πλεῖστα ἔκειτο καί τά πλοῖα ἤδη ἐκεῖ τά μεγάλα ὥρμει καί αἱ ταχεῖαι νῆες. ὥστε καί τῶν πληρωμάτων οὐχ ἥκιστα τότε πρῶτον κάκωσις ἐγένετο: τῷ τε γάρ ὕδατι σπανίῳ χρώμενοι καί οὐκ ἐγγύθεν, καί ἐπί φρυγανισμόν ἅμα ὁπότε ἐξέλθοιεν οἱ ναῦται, ὑπό τῶν ἱππέων τῶν συρακοσίων κρατούντων τῆς γῆς διεφθείροντο: τρίτον γάρ μέρος τῶν ἱππέων τοῖς συρακοσίοις διά τούς ἐν τῷ πλημμυρίῳ, ἵνα μή κακουργήσοντες ἐξίοιεν, ἐπί τῇ ἐν τῷ ὀλυμπιείῳ πολίχνῃ ἐτετάχατο. ἐπυνθάνετο δέ καί τάς λοιπάς τῶν κορινθίων ναῦς προσπλεούσας ὁ νικίας: καί πέμπει ἐς φυλακήν αὐτῶν εἴκοσι ναῦς, αἷς εἴρητο περί τε λοκρούς καί ῥήγιον καί τήν προσβολήν τῆς σικελίας ναυλοχεῖν αὐτάς. ὁ δέ γύλιππος ἅμα μέν ἐτείχιζε τό διά τῶν ἐπιπολῶν τεῖχος, τοῖς λίθοις χρώμενος οὕς οἱ ἀθηναῖοι προπαρεβάλοντο σφίσιν, ἅμα δέ παρέτασσεν ἐξάγων αἰεί πρό τοῦ τειχίσματος τούς συρακοσίους καί τούς ξυμμάχους: καί οἱ ἀθηναῖοι ἀντιπαρετάσσοντο. ἐπειδή δέ ἔδοξε τῷ γυλίππῳ καιρός εἶναι, ἦρχε τῆς ἐφόδου: καί ἐν χερσί γενόμενοι ἐμάχοντο μεταξύ τῶν τειχισμάτων, ᾗ τῆς ἵππου τῶν συρακοσίων οὐδεμία χρῆσις ἦν. καί νικηθέντων τῶν συρακοσίων καί τῶν ξυμμάχων καί νεκρούς ὑποσπόνδους ἀνελομένων καί τῶν ἀθηναίων τροπαῖον στησάντων, ὁ γύλιππος ξυγκαλέσας τό στράτευμα οὐκ ἔφη τό ἁμάρτημα ἐκείνων, ἀλλ' ἑαυτοῦ γενέσθαι: τῆς γάρ ἵππου καί τῶν ἀκοντιστῶν τήν ὠφελίαν τῇ τάξει ἐντός λίαν τῶν τειχῶν ποιήσας ἀφελέσθαι: νῦν οὖν αὖθις ἐπάξειν. καί διανοεῖσθαι οὕτως ἐκέλευεν αὐτούς ὡς τῇ μέν παρασκευῇ οὐκ ἔλασσον ἕξοντας, τῇ δέ γνώμῃ οὐκ ἀνεκτόν ἐσόμενον εἰ μή ἀξιώσουσι πελοποννήσιοί τε ὄντες καί δωριῆς ἰώνων καί νησιωτῶν καί ξυγκλύδων ἀνθρώπων κρατήσαντες ἐξελάσασθαι ἐκ τῆς χώρας. καί μετά ταῦτα, ἐπειδή καιρός ἦν, αὖθις ἐπῆγεν αὐτούς. ὁ δέ νικίας καί οἱ ἀθηναῖοι νομίζοντες, καί εἰ ἐκεῖνοι μή ἐθέλοιεν μάχης ἄρχειν, ἀναγκαῖον εἶναι σφίσι μή περιορᾶν παροικοδομούμενον τό τεῖχος (ἤδη γάρ καί ὅσον οὐ παρεληλύθει τήν τῶν ἀθηναίων τοῦ τείχους τελευτήν ἡ ἐκείνων τείχισις, καί, εἰ προέλθοι, ταὐτόν ἤδη ἐποίει αὐτοῖς νικᾶν τε μαχομένοις διά παντός καί μηδέ μάχεσθαι), ἀντεπῇσαν οὖν τοῖς συρακοσίοις. καί ὁ γύλιππος τούς μέν ὁπλίτας ἔξω τῶν τειχῶν μᾶλλον ἤ πρότερον προαγαγών ξυνέμισγεν αὐτοῖς, τούς δ' ἱππέας καί τούς ἀκοντιστάς ἐκ πλαγίου τάξας τῶν ἀθηναίων κατά τήν εὐρυχωρίαν, ᾗ τῶν τειχῶν ἀμφοτέρων αἱ ἐργασίαι ἔληγον. καί προσβαλόντες οἱ ἱππῆς ἐν τῇ μάχῃ τῷ εὐωνύμῳ κέρᾳ τῶν ἀθηναίων, ὅπερ κατ' αὐτούς ἦν, ἔτρεψαν: καί δι' αὐτό καί τό ἄλλο στράτευμα νικηθέν ὑπό τῶν συρακοσίων κατηράχθη ἐς τά τειχίσματα. καί τῇ ἐπιούσῃ νυκτί ἔφθασαν παροικοδομήσαντες καί παρελθόντες τήν τῶν ἀθηναίων οἰκο δομίαν, ὥστε μηκέτι μήτε αὐτοί κωλύεσθαι ὑπ' αὐτῶν, ἐκείνους τε καί παντάπασιν ἀπεστερηκέναι, εἰ καί κρατοῖεν, μή ἄν ἔτι σφᾶς ἀποτειχίσαι. μετά δέ τοῦτο αἵ τε τῶν κορινθίων νῆες καί ἀμπρακιωτῶν καί λευκαδίων ἐσέπλευσαν αἱ ὑπόλοιποι δώδεκα, λαθοῦσαι τήν τῶν ἀθηναίων φυλακήν (ἦρχε δ' αὐτῶν ἐρασινίδης κορίνθιος), καί ξυνετείχισαν τό λοιπόν τοῖς συρακοσίοις μέχρι * τοῦ ἐγκαρσίου τείχους. καί ὁ γύλιππος ἐς τήν ἄλλην σικελίαν ἐπί στρατιάν τε ᾤχετο, καί ναυτικήν καί πεζήν ξυλλέξων, καί τῶν πόλεων ἅμα προσαξόμενος εἴ τις ἤ μή πρόθυμος ἦν ἤ παντάπασιν ἔτι ἀφειστήκει τοῦ πολέμου. πρέσβεις τε ἄλλοι τῶν συρακοσίων καί κορινθίων ἐς λακεδαίμονα καί κόρινθον ἀπεστάλησαν, ὅπως στρατιά ἔτι περαιωθῇ τρόπῳ ᾧ ἄν ἐν ὁλκάσιν ἤ πλοίοις ἤ ἄλλως ὅπως ἄν προχωρῇ, ὡς καί τῶν ἀθηναίων ἐπιμεταπεμπομένων. οἵ τε συρακόσιοι ναυτικόν ἐπλήρουν καί ἀνεπειρῶντο ὡς καί τούτῳ ἐπιχειρήσοντες, καί ἐς τἆλλα πολύ ἐπέρρωντο. ὁ δέ νικίας αἰσθόμενος τοῦτο καί ὁρῶν καθ' ἡμέραν ἐπιδιδοῦσαν τήν τε τῶν πολεμίων ἰσχύν καί τήν σφετέραν ἀπορίαν, ἔπεμπε καί αὐτός ἐς τάς ἀθήνας ἀγγέλλων πολλάκις μέν καί ἄλλοτε καθ' ἕκαστα τῶν γιγνομένων, μάλιστα δέ καί τότε, νομίζων ἐν δεινοῖς τε εἶναι καί, εἰ μή ὡς τάχιστα ἤ σφᾶς μεταπέμψουσιν ἤ ἄλλους μή ὀλίγους ἀποστελοῦσιν, οὐδεμίαν εἶναι σωτηρίαν. φοβούμενος δέ μή οἱ πεμπόμενοι ἤ κατά τήν τοῦ λέγειν ἀδυνασίαν ἤ καί μνήμης ἐλλιπεῖς γιγνόμενοι ἤ τῷ ὄχλῳ πρός χάριν τι λέγοντες οὐ τά ὄντα ἀπαγγέλλωσιν, ἔγραψεν ἐπιστολήν, νομίζων οὕτως ἄν μάλιστα τήν αὑτοῦ γνώμην μηδέν ἐν τῷ ἀγγέλῳ ἀφανισθεῖσαν μαθόντας τούς ἀθηναίους βουλεύσασθαι περί τῆς ἀληθείας. καί οἱ μέν ᾤχοντο φέροντες, οὕς ἀπέστειλε, τά γράμματα καί ὅσα ἔδει αὐτούς εἰπεῖν: ὁ δέ τά κατά τό στρατόπεδον διά φυλακῆς μᾶλλον ἤδη ἔχων ἤ δι' ἑκουσίων κινδύνων ἐπεμέλετο. ἐν δέ τῷ αὐτῷ θέρει τελευτῶντι καί εὐετίων στρατηγός ἀθηναίων μετά περδίκκου στρατεύσας ἐπ' ἀμφίπολιν θρᾳξί πολλοῖς τήν μέν πόλιν οὐχ εἷλεν, ἐς δέ τόν στρυμόνα περικομίσας τριήρεις ἐκ τοῦ ποταμοῦ ἐπολιόρκει ὁρμώμενος ἐξ ἱμεραίου. καί τό θέρος ἐτελεύτα. τοῦ δ' ἐπιγιγνομένου χειμῶνος ἥκοντες ἐς τάς ἀθήνας οἱ παρά τοῦ νικίου ὅσα τε ἀπό γλώσσης εἴρητο αὐτοῖς εἶπον, καί εἴ τίς τι ἐπηρώτα ἀπεκρίνοντο, καί τήν ἐπιστολήν ἀπέδοσαν. ὁ δέ γραμματεύς ὁ τῆς πόλεως παρελθών ἀνέγνω τοῖς ἀθηναίοις δηλοῦσαν τοιάδε. ’τά μέν πρότερον πραχθέντα, ὦ ἀθηναῖοι, ἐν ἄλλαις πολλαῖς ἐπιστολαῖς ἴστε: νῦν δέ καιρός οὐχ ἧσσον μαθόντας ὑμᾶς ἐν ᾧ ἐσμέν βουλεύσασθαι. κρατησάντων γάρ ἡμῶν μάχαις ταῖς πλέοσι συρακοσίους ἐφ' οὕς ἐπέμφθημεν καί τά τείχη οἰκοδομησαμένων ἐν οἷσπερ νῦν ἐσμέν, ἦλθε γύλιππος λακεδαιμόνιος στρατιάν ἔχων ἔκ τε πελοποννήσου καί ἀπό τῶν ἐν σικελίᾳ πόλεων ἔστιν ὧν. καί μάχῃ τῇ μέν πρώτῃ νικᾶται ὑφ' ἡμῶν, τῇ δ' ὑστεραίᾳ ἱππεῦσί τε πολλοῖς καί ἀκοντισταῖς βιασθέντες ἀνεχωρήσαμεν ἐς τά τείχη. νῦν οὖν ἡμεῖς μέν παυσάμενοι τοῦ περιτειχισμοῦ διά τό πλῆθος τῶν ἐναντίων ἡσυχάζομεν (οὐδέ γάρ ξυμπάσῃ τῇ στρατιᾷ δυναίμεθ' ἄν χρήσασθαι ἀπανηλωκυίας τῆς φυλακῆς τῶν τειχῶν μέρος τι τοῦ ὁπλιτικοῦ): οἱ δέ παρῳκοδομήκασιν ἡμῖν τεῖχος ἁπλοῦν, ὥστε μή εἶναι ἔτι περιτειχίσαι αὐτούς, ἤν μή τις τό παρατείχισμα τοῦτο πολλῇ στρατιᾷ ἐπελθών ἕλῃ. ξυμβέβηκέ τε πολιορκεῖν δοκοῦντας ἡμᾶς ἄλλους αὐτούς μᾶλλον, ὅσα γε κατά γῆν, τοῦτο πάσχειν: οὐδέ γάρ τῆς χώρας ἐπί πολύ διά τούς ἱππέας ἐξερχόμεθα. ‘πεπόμφασι δέ καί ἐς πελοπόννησον πρέσβεις ἐπ' ἄλλην στρατιάν, καί ἐς τάς ἐν σικελίᾳ πόλεις γύλιππος οἴχεται, τάς μέν καί πείσων ξυμπολεμεῖν ὅσαι νῦν ἡσυχάζουσιν, ἀπό δέ τῶν καί στρατιάν ἔτι πεζήν καί ναυτικοῦ παρασκευήν, ἤν δύνηται, ἄξων. διανοοῦνται γάρ, ὡς ἐγώ πυνθάνομαι, τῷ τε πεζῷ ἅμα τῶν τειχῶν ἡμῶν πειρᾶν καί ταῖς ναυσί κατά θάλασσαν. καί δεινόν μηδενί ὑμῶν δόξῃ εἶναι ὅτι καί κατά θάλασσαν. τό γάρ ναυτικόν ἡμῶν, ὅπερ κἀκεῖνοι πυνθάνονται, τό μέν πρῶτον ἤκμαζε καί τῶν νεῶν τῇ ξηρότητι καί τῶν πληρωμάτων τῇ σωτηρίᾳ: νῦν δέ αἵ τε νῆες διάβροχοι τοσοῦτον χρόνον ἤδη θαλασσεύουσαι, καί τά πληρώματα ἔφθαρται. τάς μέν γάρ ναῦς οὐκ ἔστιν ἀνελκύσαντας διαψύξαι διά τό ἀντιπάλους τῷ πλήθει καί ἔτι πλείους τάς τῶν πολεμίων οὔσας αἰεί προσδοκίαν παρέχειν ὡς ἐπιπλεύσονται. φανεραί δ' εἰσίν ἀναπειρώμεναι, καί αἱ ἐπιχειρήσεις ἐπ' ἐκείνοις καί ἀποξηρᾶναι τάς σφετέρας μᾶλλον ἐξουσία: οὐ γάρ ἐφορμοῦσιν ἄλλοις. ἡμῖν δ' ἐκ πολλῆς ἄν περιουσίας νεῶν μόλις τοῦτο ὑπῆρχε καί μή ἀναγκαζομένοις ὥσπερ νῦν πάσαις φυλάσσειν: εἰ γάρ ἀφαιρήσομέν τι καί βραχύ τῆς τηρήσεως, τά ἐπιτήδεια οὐχ ἕξομεν, παρά τήν ἐκείνων πόλιν χαλεπῶς καί νῦν ἐσκομιζόμενοι. τά δέ πληρώματα διά τόδε ἐφθάρη τε ἡμῖν καί ἔτι νῦν φθείρεται, τῶν ναυτῶν [τῶν] μέν διά φρυγανισμόν καί ἁρπαγήν καί ὑδρείαν μακράν ὑπό τῶν ἱππέων ἀπολλυμένων: οἱ δέ θεράποντες, ἐπειδή ἐς ἀντίπαλα καθεστήκαμεν, αὐτομολοῦσι, καί οἱ ξένοι οἱ μέν ἀναγκαστοί ἐσβάντες εὐθύς κατά τάς πόλεις ἀποχωροῦσιν, οἱ δέ ὑπό μεγάλου μισθοῦ τό πρῶτον ἐπαρθέντες καί οἰόμενοι χρηματιεῖσθαι μᾶλλον ἤ μαχεῖσθαι, ἐπειδή παρά γνώμην ναυτικόν τε δή καί τἆλλα ἀπό τῶν πολεμίων ἀνθεστῶτα ὁρῶσιν, οἱ μέν ἐπ' αὐτομολίας προφάσει ἀπέρχονται, οἱ δέ ὡς ἕκαστοι δύνανται (πολλή δ' ἡ σικελία), εἰσί δ' οἵ καί αὐτοί ἐμπορευόμενοι ἀνδράποδα ὑκκαρικά ἀντεμβιβάσαι ὑπέρ σφῶν πείσαντες τούς τριηράρχους τήν ἀκρίβειαν τοῦ ναυτικοῦ ἀφῄρηνται. ἐπισταμένοις δ' ὑμῖν γράφω ὅτι βραχεῖα ἀκμή πληρώματος καί ὀλίγοι τῶν ναυτῶν οἱ ἐξορμῶντές τε ναῦν καί ξυνέχοντες τήν εἰρεσίαν. τούτων δέ πάντων ἀπορώτατον τό τε μή οἷόν τε εἶναι ταῦτα ἐμοί κωλῦσαι τῷ στρατηγῷ (χαλεπαί γάρ αἱ ὑμέτεραι φύσεις ἄρξαι) καί ὅτι οὐδ' ὁπόθεν ἐπιπληρωσόμεθα τάς ναῦς ἔχομεν, ὅ τοῖς πολεμίοις πολλαχόθεν ὑπάρχει, ἀλλ' ἀνάγκη ἀφ' ὧν ἔχοντες ἤλθομεν τά τε ὄντα καί ἀπαναλισκόμενα γίγνεσθαι: αἱ γάρ νῦν οὖσαι πόλεις ξύμμαχοι ἀδύνατοι νάξος καί κατάνη. εἰ δέ προσγενήσεται ἕν ἔτι τοῖς πολεμίοις, ὥστε τά τρέφοντα ἡμᾶς χωρία τῆς ἰταλίας, ὁρῶντα ἐν ᾧ τ' ἐσμέν καί ὑμῶν μή ἐπιβοηθούντων, πρός ἐκείνους χωρῆσαι, διαπεπολεμήσεται αὐτοῖς ἀμαχεί ἐκπολιορκηθέντων ἡμῶν [ὁ πόλεμος]. ’τούτων ἐγώ ἡδίω μέν ἄν εἶχον ὑμῖν ἕτερα ἐπιστέλλειν, οὐ μέντοι χρησιμώτερά γε, εἰ δεῖ σαφῶς εἰδότας τά ἐνθάδε βουλεύσασθαι. καί ἅμα τάς φύσεις ἐπιστάμενος ὑμῶν, βουλομένων μέν τά ἥδιστα ἀκούειν, αἰτιωμένων δέ ὕστερον, ἤν τι ὑμῖν ἀπ' αὐτῶν μή ὁμοῖον ἐκβῇ, ἀσφαλέστερον ἡγησάμην τό ἀληθές δηλῶσαι. καί νῦν ὡς ἐφ' ἅ μέν ἤλθομεν τό πρῶτον καί τῶν στρατιωτῶν καί τῶν ἡγεμόνων ὑμῖν μή μεμπτῶν γεγενημένων, οὕτω τήν γνώμην ἔχετε: ἐπειδή δέ σικελία τε ἅπασα ξυνίσταται καί ἐκ πελοποννήσου ἄλλη στρατιά προσδόκιμος αὐτοῖς, βουλεύεσθε ἤδη ὡς τῶν γ' ἐνθάδε μηδέ τοῖς παροῦσιν ἀνταρκούντων, ἀλλ' ἤ τούτους μεταπέμπειν δέον ἤ ἄλλην στρατιάν μή ἐλάσσω ἐπιπέμπειν καί πεζήν καί ναυτικήν καί χρήματα μή ὀλίγα, ἐμοί δέ διάδοχόν τινα, ὡς ἀδύνατός εἰμι διά νόσον νεφρῖτιν παραμένειν. ἀξιῶ δ' ὑμῶν ξυγγνώμης τυγχάνειν: καί γάρ ὅτ' ἐρρώμην πολλά ἐν ἡγεμονίαις ὑμᾶς εὖ ἐποίησα. ὅτι δέ μέλλετε, ἅμα τῷ ἦρι εὐθύς καί μή ἐς ἀναβολάς πράσσετε, ὡς τῶν πολεμίων τά μέν ἐν σικελίᾳ δι' ὀλίγου ποριουμένων, τά δ' ἐκ πελοποννήσου σχολαίτερον μέν, ὅμως δ', ἤν μή προσέχητε τήν γνώμην, τά μέν λήσουσιν ὑμᾶς, ὥσπερ καί πρότερον, τά δέ φθήσονται.‘ ἡ μέν τοῦ νικίου ἐπιστολή τοσαῦτα ἐδήλου, οἱ δέ ἀθηναῖοι ἀκούσαντες αὐτῆς τόν μέν νικίαν οὐ παρέλυσαν τῆς ἀρχῆς, ἀλλ' αὐτῷ, ἕως ἄν ἕτεροι ξυνάρχοντες αἱρεθέντες ἀφίκωνται, τῶν αὐτοῦ ἐκεῖ δύο προσείλοντο μένανδρον καί εὐθύδημον, ὅπως μή μόνος ἐν ἀσθενείᾳ ταλαιπωροίη, στρατιάν δέ ἄλλην ἐψηφίσαντο πέμπειν καί ναυτικήν καί πεζήν ἀθηναίων τε ἐκ καταλόγου καί τῶν ξυμμάχων. καί ξυνάρχοντας αὐτῷ εἵλοντο δημοσθένη τε τόν ἀλκισθένους καί εὐρυμέδοντα τόν θουκλέους. καί τόν μέν εὐρυμέδοντα εὐθύς περί ἡλίου τροπάς τάς χειμερινάς ἀποπέμπουσιν ἐς τήν σικελίαν μετά δέκα νεῶν, ἄγοντα εἴκοσι <καί ἑκατόν> τάλαντα ἀργυρίου, καί ἅμα ἀγγελοῦντα τοῖς ἐκεῖ ὅτι ἥξει βοήθεια καί ἐπιμέλεια αὐτῶν ἔσται: ὁ δέ δημοσθένης ὑπομένων παρεσκευάζετο τόν ἔκπλουν ὡς ἅμα τῷ ἦρι ποιησόμενος, στρατιάν τε ἐπαγγέλλων ἐς τούς ξυμμάχους καί χρήματα αὐτόθεν καί ναῦς καί ὁπλίτας ἑτοιμάζων. πέμπουσι δέ καί περί τήν πελοπόννησον οἱ ἀθηναῖοι εἴκοσι ναῦς, ὅπως φυλάσσοιεν μηδένα ἀπό κορίνθου καί τῆς πελοποννήσου ἐς τήν σικελίαν περαιοῦσθαι. οἱ γάρ κορίνθιοι, ὡς αὐτοῖς οἱ πρέσβεις ἧκον καί τά ἐν τῇ σικελίᾳ βελτίω ἤγγελλον, νομίσαντες οὐκ ἄκαιρον καί τήν προτέραν πέμψιν τῶν νεῶν ποιήσασθαι, πολλῷ μᾶλλον ἐπέρρωντο, καί ἐν ὁλκάσι παρεσκευάζοντο αὐτοί τε ἀποστελοῦντες ὁπλίτας ἐς τήν σικελίαν καί ἐκ τῆς ἄλλης πελοποννήσου οἱ λακεδαιμόνιοι τῷ αὐτῷ τρόπῳ πέμψοντες: ναῦς τε οἱ κορίνθιοι πέντε καί εἴκοσιν ἐπλήρουν, ὅπως ναυμαχίας τε ἀποπειράσωσι πρός τήν ἐν τῇ ναυπάκτῳ φυλακήν, καί τάς ὁλκάδας αὐτῶν ἧσσον οἱ ἐν τῇ ναυπάκτῳ ἀθηναῖοι κωλύοιεν ἀπαίρειν, πρός τήν σφετέραν ἀντίταξιν τῶν τριήρων τήν φυλακήν ποιούμενοι. παρεσκευάζοντο δέ καί τήν ἐς τήν ἀττικήν ἐσβολήν οἱ λακεδαιμόνιοι, ὥσπερ τε προυδέδοκτο αὐτοῖς καί τῶν συρακοσίων καί κορινθίων ἐναγόντων, ἐπειδή ἐπυνθάνοντο τήν ἀπό τῶν ἀθηναίων βοήθειαν ἐς τήν σικελίαν, ὅπως δή ἐσβολῆς γενομένης διακωλυθῇ. καί ὁ ἀλκιβιάδης προσκείμενος ἐδίδασκε τήν δεκέλειαν τειχίζειν καί μή ἀνιέναι τόν πόλεμον. μάλιστα δέ τοῖς λακεδαιμονίοις ἐγεγένητό τις ῥώμη, διότι τούς ἀθηναίους ἐνόμιζον διπλοῦν τόν πόλεμον ἔχοντας, πρός τε σφᾶς καί σικελιώτας, εὐκαθαιρετωτέρους ἔσεσθαι, καί ὅτι τάς σπονδάς προτέρους λελυκέναι ἡγοῦντο αὐτούς: ἐν γάρ τῷ προτέρῳ πολέμῳ σφέτερον τό παρανόμημα μᾶλλον γενέσθαι, ὅτι τε ἐς πλάταιαν ἦλθον θηβαῖοι ἐν σπονδαῖς, καί εἰρημένον ἐν ταῖς πρότερον ξυνθήκαις ὅπλα μή ἐπιφέρειν, ἤν δίκας ἐθέλωσι διδόναι, αὐτοί οὐχ ὑπήκουον ἐς δίκας προκαλουμένων τῶν ἀθηναίων. καί διά τοῦτο εἰκότως δυστυχεῖν τε ἐνόμιζον, καί ἐνεθυμοῦντο τήν τε περί πύλον ξυμφοράν καί εἴ τις ἄλλη αὐτοῖς ἐγένετο. ἐπειδή δέ οἱ ἀθηναῖοι ταῖς τριάκοντα ναυσίν ἐξ ἄργους ὁρμώμενοι ἐπιδαύρου τέ τι καί πρασιῶν καί ἄλλα ἐδῄωσαν καί ἐκ πύλου ἅμα ἐλῃστεύοντο, καί ὁσάκις περί του διαφοραί γένοιντο τῶν κατά τάς σπονδάς ἀμφισβητουμένων, ἐς δίκας προκαλουμένων τῶν λακεδαιμονίων οὐκ ἤθελον ἐπιτρέπειν, τότε δή οἱ λακεδαιμόνιοι νομίσαντες τό παρανόμημα, ὅπερ καί σφίσι πρότερον ἡμάρτητο, αὖθις ἐς τούς ἀθηναίους τό αὐτό περιεστάναι, πρόθυμοι ἦσαν ἐς τόν πόλεμον. καί ἐν τῷ χειμῶνι τούτῳ σίδηρόν τε περιήγγελλον κατά τούς ξυμμάχους καί τἆλλα ἐργαλεῖα ἡτοίμαζον ἐς τόν ἐπιτειχισμόν, καί τοῖς ἐν τῇ σικελίᾳ ἅμα ὡς ἀποπέμψοντες ἐν ταῖς ὁλκάσιν ἐπικουρίαν αὐτοί τε ἐπόριζον καί τούς ἄλλους πελοποννησίους προσηνάγκαζον. καί ὁ χειμών ἐτελεύτα, καί ὄγδοον καί δέκατον ἔτος τῷ πολέμῳ ἐτελεύτα τῷδε ὅν θουκυδίδης ξυνέγραψεν. τοῦ δ' ἐπιγιγνομένου ἦρος εὐθύς ἀρχομένου πρωίτατα δή οἱ λακεδαιμόνιοι καί οἱ ξύμμαχοι ἐς τήν ἀττικήν ἐσέβαλον: ἡγεῖτο δέ ἆγις ὁ ἀρχιδάμου λακεδαιμονίων βασιλεύς. καί πρῶτον μέν τῆς χώρας τά περί τό πεδίον ἐδῄωσαν, ἔπειτα δεκέλειαν ἐτείχιζον, κατά πόλεις διελόμενοι τό ἔργον. ἀπέχει δέ ἡ δεκέλεια σταδίους μάλιστα τῆς τῶν ἀθηναίων πόλεως εἴκοσι καί ἑκατόν, παραπλήσιον δέ καί οὐ πολλῷ πλέον καί ἀπό τῆς βοιωτίας. ἐπί δέ τῷ πεδίῳ καί τῆς χώρας τοῖς κρατίστοις ἐς τό κακουργεῖν ᾠκοδομεῖτο τό τεῖχος, ἐπιφανές μέχρι τῆς τῶν ἀθηναίων πόλεως. καί οἱ μέν ἐν τῇ ἀττικῇ πελοποννήσιοι καί οἱ ξύμμαχοι ἐτείχιζον, οἱ δ' ἐν τῇ πελοποννήσῳ ἀπέστελλον περί τόν αὐτόν χρόνον ταῖς ὁλκάσι τούς ὁπλίτας ἐς τήν σικελίαν, λακεδαιμόνιοι μέν τῶν τε εἱλώτων ἐπιλεξάμενοι τούς βελτίστους καί τῶν νεοδαμώδων, ξυναμφοτέρων ἐς ἑξακοσίους ὁπλίτας, καί ἔκκριτον σπαρτιάτην ἄρχοντα, βοιωτοί δέ τριακοσίους ὁπλίτας, ὧν ἦρχον ξένων τε καί νίκων θηβαῖοι καί ἡγήσανδρος θεσπιεύς. οὗτοι μέν οὖν ἐν τοῖς πρῶτοι ὁρμήσαντες ἀπό τοῦ ταινάρου τῆς λακωνικῆς ἐς τό πέλαγος ἀφῆκαν: μετά δέ τούτους κορίνθιοι οὐ πολλῷ ὕστερον πεντακοσίους ὁπλίτας, τούς μέν ἐξ αὐτῆς κορίνθου, τούς δέ προσμισθωσάμενοι ἀρκάδων, καί ἄρχοντα ἀλέξαρχον κορίνθιον προστάξαντες ἀπέπεμψαν. ἀπέστειλαν δέ καί σικυώνιοι διακοσίους ὁπλίτας ὁμοῦ τοῖς κορινθίοις, ὧν ἦρχε σαργεύς σικυώνιος. αἱ δέ πέντε καί εἴκοσι νῆες τῶν κορινθίων αἱ τοῦ χειμῶνος πληρωθεῖσαι ἀνθώρμουν ταῖς ἐν τῇ ναυπάκτῳ εἴκοσιν ἀττικαῖς, ἕωσπερ αὐτοῖς οὗτοι οἱ ὁπλῖται ταῖς ὁλκάσιν ἀπό τῆς πελοποννήσου ἀπῆραν: οὗπερ ἕνεκα καί τό πρῶτον ἐπληρώθησαν, ὅπως μή οἱ ἀθηναῖοι πρός τάς ὁλκάδας μᾶλλον ἤ πρός τάς τριήρεις τόν νοῦν ἔχωσιν. ἐν δέ τούτῳ καί οἱ ἀθηναῖοι ἅμα τῆς δεκελείας τῷ τειχισμῷ καί τοῦ ἦρος εὐθύς ἀρχομένου περί τε πελοπόννησον ναῦς τριάκοντα ἔστειλαν καί χαρικλέα τόν ἀπολλοδώρου ἄρχοντα, ᾧ εἴρητο καί ἐς ἄργος ἀφικομένῳ κατά τό ξυμμαχικόν παρακαλεῖν ἀργείων [τε] ὁπλίτας ἐπί τάς ναῦς, καί τόν δημοσθένη ἐς τήν σικελίαν, ὥσπερ ἔμελλον, ἀπέστελλον ἑξήκοντα μέν ναυσίν ἀθηναίων καί πέντε χίαις, ὁπλίταις δέ ἐκ καταλόγου ἀθηναίων διακοσίοις καί χιλίοις, καί νησιωτῶν ὅσοις ἑκασταχόθεν οἷόν τ' ἦν πλείστοις χρήσασθαι, καί ἐκ τῶν ἄλλων ξυμμάχων τῶν ὑπηκόων, εἴ ποθέν τι εἶχον ἐπιτήδειον ἐς τόν πόλεμον, ξυμπορίσαντες. εἴρητο δ' αὐτῷ πρῶτον μετά τοῦ χαρικλέους ἅμα περιπλέοντα ξυστρατεύεσθαι περί τήν λακωνικήν. καί ὁ μέν δημοσθένης ἐς τήν αἴγιναν προσπλεύσας τοῦ στρατεύματός τε εἴ τι ὑπελέλειπτο περιέμενε καί τόν χαρικλέα τούς ἀργείους παραλαβεῖν. ἐν δέ τῇ σικελίᾳ ὑπό τούς αὐτούς χρόνους τούτου τοῦ ἦρος καί ὁ γύλιππος ἧκεν ἐς τάς συρακούσας, ἄγων ἀπό τῶν πόλεων ὧν ἔπεισε στρατιάν ὅσην ἑκασταχόθεν πλείστην ἐδύνατο. καί ξυγκαλέσας τούς συρακοσίους ἔφη χρῆναι πληροῦν ναῦς ὡς δύνανται πλείστας καί ναυμαχίας ἀπόπειραν λαμβάνειν: ἐλπίζειν γάρ ἀπ' αὐτοῦ τι ἔργον ἄξιον τοῦ κινδύνου ἐς τόν πόλεμον κατεργάσεσθαι. ξυνανέπειθε δέ καί ὁ ἑρμοκράτης οὐχ ἥκιστα, τοῦ ταῖς ναυσί μή ἀθυμεῖν ἐπιχειρῆσαι πρός τούς ἀθηναίους, λέγων οὐδ' ἐκείνους πάτριον τήν ἐμπειρίαν οὐδ' ἀίδιον τῆς θαλάσσης ἔχειν, ἀλλ' ἠπειρώτας μᾶλλον τῶν συρακοσίων ὄντας καί ἀναγκασθέντας ὑπό μήδων ναυτικούς γενέσθαι. καί πρός ἄνδρας τολμηρούς, οἵους καί ἀθηναίους, τούς ἀντιτολμῶντας χαλεπωτάτους ἄν [αὐτοῖς] φαίνεσθαι: ᾧ γάρ ἐκεῖνοι τούς πέλας, οὐ δυνάμει ἔστιν ὅτε προύχοντες, τῷ δέ θράσει ἐπιχειροῦντες καταφοβοῦσι, καί σφᾶς ἄν τό αὐτό ὁμοίως τοῖς ἐναντίοις ὑποσχεῖν. καί συρακοσίους εὖ εἰδέναι ἔφη τῷ τολμῆσαι ἀπροσδοκήτως πρός τό ἀθηναίων ναυτικόν ἀντιστῆναι πλέον τι διά τό τοιοῦτον ἐκπλαγέντων αὐτῶν περιγενησομένους ἤ ἀθηναίους τῇ ἐπιστήμῃ τήν συρακοσίων ἀπειρίαν βλάψοντας. ἰέναι οὖν ἐκέλευεν ἐς τήν πεῖραν τοῦ ναυτικοῦ καί μή ἀποκνεῖν. καί οἱ μέν συρακόσιοι, τοῦ τε γυλίππου καί ἑρμοκράτους καί εἴ του ἄλλου πειθόντων, ὥρμηντό τε ἐς τήν ναυμαχίαν καί τάς ναῦς ἐπλήρουν: ὁ δέ γύλιππος ἐπειδή παρεσκευάσατο τό ναυτικόν, ἀγαγών ὑπό νύκτα πᾶσαν τήν στρατιάν τήν πεζήν αὐτός μέν τοῖς ἐν τῷ πλημμυρίῳ τείχεσι κατά γῆν ἔμελλε προσβαλεῖν, αἱ δέ τριήρεις τῶν συρακοσίων ἅμα καί ἀπό ξυνθήματος πέντε μέν καί τριάκοντα ἐκ τοῦ μεγάλου λιμένος ἐπέπλεον, αἱ δέ πέντε καί τεσσαράκοντα ἐκ τοῦ ἐλάσσονος, οὗ ἦν καί τό νεώριον αὐτοῖς, [καί] περιέπλεον βουλόμενοι πρός τάς ἐντός προσμεῖξαι καί ἅμα ἐπιπλεῖν τῷ πλημμυρίῳ, ὅπως οἱ ἀθηναῖοι ἀμφοτέρωθεν θορυβῶνται. οἱ δ' ἀθηναῖοι διά τάχους ἀντιπληρώσαντες ἑξήκοντα ναῦς ταῖς μέν πέντε καί εἴκοσι πρός τάς πέντε καί τριάκοντα τῶν συρακοσίων τάς ἐν τῷ μεγάλῳ λιμένι ἐναυμάχουν, ταῖς δ' ἐπιλοίποις ἀπήντων ἐπί τάς ἐκ τοῦ νεωρίου περιπλεούσας. καί εὐθύς πρό τοῦ στόματος τοῦ μεγάλου λιμένος ἐναυμάχουν, καί ἀντεῖχον ἀλλήλοις ἐπί πολύ, οἱ μέν βιάσασθαι βουλόμενοι τόν ἔσπλουν, οἱ δέ κωλύειν. ἐν τούτῳ δ' ὁ γύλιππος τῶν ἐν τῷ πλημμυρίῳ ἀθηναίων πρός τήν θάλασσαν ἐπικαταβάντων καί τῇ ναυμαχίᾳ τήν γνώμην προσεχόντων φθάνει προσπεσών ἅμα τῇ ἕῳ αἰφνιδίως τοῖς τείχεσι, καί αἱρεῖ τό μέγιστον πρῶτον, ἔπειτα δέ καί τά ἐλάσσω δύο, οὐχ ὑπομεινάντων τῶν φυλάκων, ὡς εἶδον τό μέγιστον ῥᾳδίως ληφθέν. καί ἐκ μέν τοῦ πρώτου ἁλόντος χαλεπῶς οἱ ἄνθρωποι, ὅσοι καί ἐς τά πλοῖα καί ὁλκάδα τινά κατέφυγον, ἐς τό στρατόπεδον ἐξεκομίζοντο: τῶν γάρ συρακοσίων ταῖς ἐν τῷ μεγάλῳ λιμένι ναυσί κρατούντων τῇ ναυμαχίᾳ ὑπό τριήρους μιᾶς καί εὖ πλεούσης ἐπεδιώκοντο: ἐπειδή δέ τά δύο τειχίσματα ἡλίσκετο, ἐν τούτῳ καί οἱ συρακόσιοι ἐτύγχανον ἤδη νικώμενοι καί οἱ ἐξ αὐτῶν φεύγοντες ῥᾷον παρέπλευσαν. αἱ γάρ τῶν συρακοσίων αἱ πρό τοῦ στόματος νῆες ναυμαχοῦσαι βιασάμεναι τάς τῶν ἀθηναίων ναῦς οὐδενί κόσμῳ ἐσέπλεον, καί ταραχθεῖσαι περί ἀλλήλας παρέδοσαν τήν νίκην τοῖς ἀθηναίοις: ταύτας τε γάρ ἔτρεψαν καί ὑφ' ὧν τό πρῶτον ἐνικῶντο ἐν τῷ λιμένι. καί ἕνδεκα μέν ναῦς τῶν συρακοσίων κατέδυσαν, καί τούς πολλούς τῶν ἀνθρώπων ἀπέκτειναν, πλήν ὅσον ἐκ τριῶν νεῶν οὕς ἐζώγρησαν: τῶν δέ σφετέρων τρεῖς νῆες διεφθάρησαν. τά δέ ναυάγια ἀνελκύσαντες τῶν συρακοσίων καί τροπαῖον ἐν τῷ νησιδίῳ στήσαντες τῷ πρό τοῦ πλημμυρίου, ἀνεχώρησαν ἐς τό ἑαυτῶν στρατόπεδον. οἱ δέ συρακόσιοι κατά μέν τήν ναυμαχίαν οὕτως ἐπεπράγεσαν, τά δ' ἐν τῷ πλημμυρίῳ τείχη εἶχον, καί τροπαῖα ἔστησαν αὐτῶν τρία. καί τό μέν ἕτερον τοῖν δυοῖν τειχοῖν τοῖν ὕστερον ληφθέντοιν κατέβαλον, τά δέ δύο ἐπισκευάσαντες ἐφρούρουν. ἄνθρωποι δ' ἐν τῶν τειχῶν τῇ ἁλώσει ἀπέθανον καί ἐζωγρήθησαν πολλοί, καί χρήματα πολλά τά ξύμπαντα ἑάλω: ὥσπερ γάρ ταμιείῳ χρωμένων τῶν ἀθηναίων τοῖς τείχεσι πολλά μέν ἐμπόρων χρήματα καί σῖτος ἐνῆν, πολλά δέ καί τῶν τριηράρχων, ἐπεί καί ἱστία τεσσαράκοντα τριήρων καί τἆλλα σκεύη ἐγκατελήφθη καί τριήρεις ἀνειλκυσμέναι τρεῖς. μέγιστόν τε καί ἐν τοῖς πρῶτον ἐκάκωσε τό στράτευμα τό τῶν ἀθηναίων ἡ τοῦ πλημμυρίου λῆψις: οὐ γάρ ἔτι οὐδ' οἱ ἔσπλοι ἀσφαλεῖς ἦσαν τῆς ἐπαγωγῆς τῶν ἐπιτηδείων (οἱ γάρ συρακόσιοι ναυσίν αὐτόθι ἐφορμοῦντες ἐκώλυον, καί διά μάχης ἤδη ἐγίγνοντο αἱ ἐσκομιδαί), ἔς τε τἆλλα κατάπληξιν παρέσχε καί ἀθυμίαν τῷ στρατεύματι. μετά δέ τοῦτο ναῦς τε ἐκπέμπουσι δώδεκα οἱ συρακόσιοι καί ἀγάθαρχον ἐπ' αὐτῶν συρακόσιον ἄρχοντα. καί αὐτῶν μία μέν ἐς πελοπόννησον ᾤχετο, πρέσβεις ἄγουσα οἵπερ τά τε σφέτερα φράσουσιν ὅτι ἐν ἐλπίσιν εἰσί καί τόν ἐκεῖ πόλεμον ἔτι μᾶλλον ἐποτρυνοῦσι γίγνεσθαι: αἱ δ' ἕνδεκα νῆες πρός τήν ἰταλίαν ἔπλευσαν, πυνθανόμεναι πλοῖα τοῖς ἀθηναίοις γέμοντα χρημάτων προσπλεῖν. καί τῶν τε πλοίων ἐπιτυχοῦσαι τά πολλά διέφθειραν καί ξύλα ναυπηγήσιμα ἐν τῇ καυλωνιάτιδι κατέκαυσαν, ἅ τοῖς ἀθηναίοις ἑτοῖμα ἦν. ἔς τε λοκρούς μετά ταῦτα ἦλθον, καί ὁρμουσῶν αὐτῶν κατέπλευσε μία τῶν ὁλκάδων τῶν ἀπό πελοποννήσου ἄγουσα θεσπιῶν ὁπλίτας: καί ἀναλαβόντες αὐτούς οἱ συρακόσιοι ἐπί τάς ναῦς παρέπλεον ἐπ' οἴκου. φυλάξαντες δ' αὐτούς οἱ ἀθηναῖοι εἴκοσι ναυσί πρός τοῖς μεγάροις μίαν μέν ναῦν λαμβάνουσιν αὐτοῖς ἀνδράσι, τάς δ' ἄλλας οὐκ ἐδυνήθησαν, ἀλλ' ἀποφεύγουσιν ἐς τάς συρακούσας. ἐγένετο δέ καί περί τῶν σταυρῶν ἀκροβολισμός ἐν τῷ λιμένι, οὕς οἱ συρακόσιοι πρό τῶν παλαιῶν νεωσοίκων κατέπηξαν ἐν τῇ θαλάσσῃ, ὅπως αὐτοῖς αἱ νῆες ἐντός ὁρμοῖεν καί οἱ ἀθηναῖοι ἐπιπλέοντες μή βλάπτοιεν ἐμβάλλοντες. προσαγαγόντες γάρ ναῦν μυριοφόρον αὐτοῖς οἱ ἀθηναῖοι, πύργους τε ξυλίνους ἔχουσαν καί παραφράγματα, ἔκ τε τῶν ἀκάτων ὤνευον ἀναδούμενοι τούς σταυρούς καί ἀνέκλων καί κατακολυμβῶντες ἐξέπριον. οἱ δέ συρακόσιοι ἀπό τῶν νεωσοίκων ἔβαλλον: οἱ δ' ἐκ τῆς ὁλκάδος ἀντέβαλλον, καί τέλος τούς πολλούς τῶν σταυρῶν ἀνεῖλον οἱ ἀθηναῖοι. χαλεπωτάτη δ' ἦν τῆς σταυρώσεως ἡ κρύφιος: ἦσαν γάρ τῶν σταυρῶν οὕς οὐχ ὑπερέχοντας τῆς θαλάσσης κατέπηξαν, ὥστε δεινόν ἦν προσπλεῦσαι, μή οὐ προϊδών τις ὥσπερ περί ἕρμα περιβάλῃ τήν ναῦν. ἀλλά καί τούτους κολυμβηταί δυόμενοι ἐξέπριον μισθοῦ. ὅμως δ' αὖθις οἱ συρακόσιοι ἐσταύρωσαν. πολλά δέ καί ἄλλα πρός ἀλλήλους οἷον εἰκός τῶν στρατοπέδων ἐγγύς ὄντων καί ἀντιτεταγμένων ἐμηχανῶντο καί ἀκροβολισμοῖς καί πείραις παντοίαις ἐχρῶντο. ἔπεμψαν δέ καί ἐς τάς πόλεις πρέσβεις οἱ συρακόσιοι κορινθίων καί ἀμπρακιωτῶν καί λακεδαιμονίων, ἀγγέλλοντας τήν τε τοῦ πλημμυρίου λῆψιν καί τῆς ναυμαχίας πέρι ὡς οὐ τῇ τῶν πολεμίων ἰσχύι μᾶλλον ἤ τῇ σφετέρᾳ ταραχῇ ἡσσηθεῖεν, τά τε ἄλλα [αὖ] δηλώσοντας ὅτι ἐν ἐλπίσιν εἰσί καί ἀξιώσοντας ξυμβοηθεῖν ἐπ' αὐτούς καί ναυσί καί πεζῷ, ὡς καί τῶν ἀθηναίων προσδοκίμων ὄντων ἄλλῃ στρατιᾷ καί, ἤν φθάσωσιν αὐτοί πρότερον διαφθείραντες τό παρόν στράτευμα αὐτῶν, διαπεπολεμησόμενον. καί οἱ μέν ἐν τῇ σικελίᾳ ταῦτα ἔπρασσον. ὁ δέ δημοσθένης, ἐπεί ξυνελέγη αὐτῷ τό στράτευμα ὅ ἔδει ἔχοντα ἐς τήν σικελίαν βοηθεῖν, ἄρας ἐκ τῆς αἰγίνης καί πλεύσας πρός τήν πελοπόννησον τῷ τε χαρικλεῖ καί ταῖς τριάκοντα ναυσί τῶν ἀθηναίων ξυμμίσγει, καί παραλαβόντες τῶν ἀργείων ὁπλίτας ἐπί τάς ναῦς ἔπλεον ἐς τήν λακωνικήν: καί πρῶτον μέν τῆς ἐπιδαύρου τι τῆς λιμηρᾶς ἐδῄωσαν, ἔπειτα σχόντες ἐς τά καταντικρύ κυθήρων τῆς λακωνικῆς, ἔνθα τό ἱερόν τοῦ ἀπόλλωνός ἐστι, τῆς τε γῆς ἔστιν ἅ ἐδῄωσαν καί ἐτείχισαν ἰσθμῶδές τι χωρίον, ἵνα δή οἵ τε εἵλωτες τῶν λακεδαιμονίων αὐτόσε αὐτομολῶσι καί ἅμα λῃσταί ἐξ αὐτοῦ, ὥσπερ ἐκ τῆς πύλου, ἁρπαγήν ποιῶνται. καί ὁ μέν δημοσθένης εὐθύς ἐπειδή ξυγκατέλαβε τό χωρίον παρέπλει ἐπί τῆς κερκύρας, ὅπως καί τῶν ἐκεῖθεν ξυμμάχων παραλαβών τόν ἐς τήν σικελίαν πλοῦν ὅτι τάχιστα ποιῆται: ὁ δέ χαρικλῆς περιμείνας ἕως τό χωρίον ἐξετείχισε καί καταλιπών φυλακήν αὐτοῦ ἀπεκομίζετο καί αὐτός ὕστερον ταῖς τριάκοντα ναυσίν ἐπ' οἴκου καί οἱ ἀργεῖοι ἅμα. ἀφίκοντο δέ καί θρᾳκῶν τῶν μαχαιροφόρων τοῦ διακοῦ γένους ἐς τάς ἀθήνας πελτασταί ἐν τῷ αὐτῷ θέρει τούτῳ τριακόσιοι καί χίλιοι, οὕς ἔδει τῷ δημοσθένει ἐς τήν σικελίαν ξυμπλεῖν. οἱ δ' ἀθηναῖοι, ὡς ὕστεροι ἧκον, διενοοῦντο αὐτούς πάλιν ὅθεν ἦλθον ἐς θρᾴκην ἀποπέμπειν. τό γάρ ἔχειν πρός τόν ἐκ τῆς δεκελείας πόλεμον αὐτούς πολυτελές ἐφαίνετο: δραχμήν γάρ τῆς ἡμέρας ἕκαστος ἐλάμβανεν. ἐπειδή γάρ ἡ δεκέλεια τό μέν πρῶτον ὑπό πάσης τῆς στρατιᾶς ἐν τῷ θέρει τούτῳ τειχισθεῖσα, ὕστερον δέ φρουραῖς ἀπό τῶν πόλεων κατά διαδοχήν χρόνου ἐπιούσαις τῇ χώρᾳ ἐπῳκεῖτο, πολλά ἔβλαπτε τούς ἀθηναίους, καί ἐν τοῖς πρῶτον χρημάτων τ' ὀλέθρῳ καί ἀνθρώπων φθορᾷ ἐκάκωσε τά πράγματα. πρότερον μέν γάρ βραχεῖαι γιγνόμεναι αἱ ἐσβολαί τόν ἄλλον χρόνον τῆς γῆς ἀπολαύειν οὐκ ἐκώλυον: τότε δέ ξυνεχῶς ἐπικαθημένων, καί ὁτέ μέν καί πλεόνων ἐπιόντων, ὁτέ δ' ἐξ ἀνάγκης τῆς ἴσης φρουρᾶς καταθεούσης τε τήν χώραν καί λῃστείας ποιουμένης, βασιλέως τε παρόντος τοῦ τῶν λακεδαιμονίων ἄγιδος, ὅς οὐκ ἐκ παρέργου τόν πόλεμον ἐποιεῖτο, μεγάλα οἱ ἀθηναῖοι ἐβλάπτοντο. τῆς τε γάρ χώρας ἁπάσης ἐστέρηντο, καί ἀνδραπόδων πλέον ἤ δύο μυριάδες ηὐτομολήκεσαν, καί τούτων τό πολύ μέρος χειροτέχναι, πρόβατά τε πάντα ἀπωλώλει καί ὑποζύγια: ἵπποι τε, ὁσημέραι ἐξελαυνόντων τῶν ἱππέων πρός τε τήν δεκέλειαν καταδρομάς ποιουμένων καί κατά τήν χώραν φυλασσόντων, οἱ μέν ἀπεχωλοῦντο ἐν γῇ ἀποκρότῳ τε καί ξυνεχῶς ταλαιπωροῦντες, οἱ δ' ἐτιτρώσκοντο. ἥ τε τῶν ἐπιτηδείων παρακομιδή ἐκ τῆς εὐβοίας, πρότερον ἐκ τοῦ ὠρωποῦ κατά γῆν διά τῆς δεκελείας θάσσων οὖσα, περί σούνιον κατά θάλασσαν πολυτελής ἐγίγνετο: τῶν τε πάντων ὁμοίως ἐπακτῶν ἐδεῖτο ἡ πόλις, καί ἀντί τοῦ πόλις εἶναι φρούριον κατέστη. πρός γάρ τῇ ἐπάλξει τήν μέν ἡμέραν κατά διαδοχήν οἱ ἀθηναῖοι φυλάσσοντες, τήν δέ νύκτα καί ξύμπαντες πλήν τῶν ἱππέων, οἱ μέν ἐφ' ὅπλοις † ποιούμενοι †, οἱ δ' ἐπί τοῦ τείχους, καί θέρους καί χειμῶνος ἐταλαιπωροῦντο. μάλιστα δ' αὐτούς ἐπίεζεν ὅτι δύο πολέμους ἅμα εἶχον, καί ἐς φιλονικίαν καθέστασαν τοιαύτην ἥν πρίν γενέσθαι ἠπίστησεν ἄν τις ἀκούσας. τό γάρ αὐτούς πολιορκουμένους ἐπιτειχισμῷ ὑπό πελοποννησίων μηδ' ὥς ἀποστῆναι ἐκ σικελίας, ἀλλ' ἐκεῖ συρακούσας τῷ αὐτῷ τρόπῳ ἀντιπολιορκεῖν, πόλιν οὐδέν ἐλάσσω αὐτήν γε καθ' αὑτήν τῆς τῶν ἀθηναίων, καί τόν παράλογον τοσοῦτον ποιῆσαι τοῖς ἕλλησι τῆς δυνάμεως καί τόλμης, ὅσον κατ' ἀρχάς τοῦ πολέμου οἱ μέν ἐνιαυτόν, οἱ δέ δύο, οἱ δέ τριῶν γε ἐτῶν οὐδείς πλείω χρόνον ἐνόμιζον περιοίσειν αὐτούς, εἰ οἱ πελοποννήσιοι ἐσβάλοιεν ἐς τήν χώραν, ὥστε ἔτει ἑπτακαιδεκάτῳ μετά τήν πρώτην ἐσβολήν ἦλθον ἐς σικελίαν ἤδη τῷ πολέμῳ κατά πάντα τετρυχωμένοι, καί πόλεμον οὐδέν ἐλάσσω προσανείλοντο τοῦ πρότερον ὑπάρχοντος ἐκ πελοποννήσου. δι' ἅ καί τότε ὑπό τε τῆς δεκελείας πολλά βλαπτούσης καί τῶν ἄλλων ἀναλωμάτων μεγάλων προσπιπτόντων ἀδύνατοι ἐγένοντο τοῖς χρήμασιν. καί τήν εἰκοστήν ὑπό τοῦτον τόν χρόνον τῶν κατά θάλασσαν ἀντί τοῦ φόρου τοῖς ὑπηκόοις ἐποίησαν, πλείω νομίζοντες ἄν σφίσι χρήματα οὕτω προσιέναι. αἱ μέν γάρ δαπάναι οὐχ ὁμοίως καί πρίν, ἀλλά πολλῷ μείζους καθέστασαν, ὅσῳ καί μείζων ὁ πόλεμος ἦν: αἱ δέ πρόσοδοι ἀπώλλυντο. τούς οὖν θρᾷκας τούς τῷ δημοσθένει ὑστερήσαντας διά τήν παροῦσαν ἀπορίαν τῶν χρημάτων οὐ βουλόμενοι δαπανᾶν εὐθύς ἀπέπεμπον, προστάξαντες κομίσαι αὐτούς διειτρέφει, καί εἰπόντες ἅμα ἐν τῷ παράπλῳ (ἐπορεύοντο γάρ δι' εὐρίπου) καί τούς πολεμίους, ἤν τι δύνηται, ἀπ' αὐτῶν βλάψαι. ὁ δέ ἔς τε τήν τάναγραν ἀπεβίβασεν αὐτούς καί ἁρπαγήν τινα ἐποιήσατο διά τάχους καί ἐκ χαλκίδος τῆς εὐβοίας ἀφ' ἑσπέρας διέπλευσε τόν εὔριπον καί ἀποβιβάσας ἐς τήν βοιωτίαν ἦγεν αὐτούς ἐπί μυκαλησσόν. καί τήν μέν νύκτα λαθών πρός τῷ ἑρμαίῳ ηὐλίσατο (ἀπέχει δέ τῆς μυκαλησσοῦ ἑκκαίδεκα μάλιστα σταδίους), ἅμα δέ τῇ ἡμέρᾳ τῇ πόλει προσέκειτο οὔσῃ οὐ μεγάλῃ, καί αἱρεῖ ἀφυλάκτοις τε ἐπιπεσών καί ἀπροσδοκήτοις μή ἄν ποτέ τινας σφίσιν ἀπό θαλάσσης τοσοῦτον ἐπαναβάντας ἐπιθέσθαι, τοῦ τείχους ἀσθενοῦς ὄντος καί ἔστιν ᾗ καί πεπτωκότος, τοῦ δέ βραχέος ᾠκοδομημένου, καί πυλῶν ἅμα διά τήν ἄδειαν ἀνεῳγμένων. ἐσπεσόντες δέ οἱ θρᾷκες ἐς τήν μυκαλησσόν τάς τε οἰκίας καί τά ἱερά ἐπόρθουν καί τούς ἀνθρώπους ἐφόνευον φειδόμενοι οὔτε πρεσβυτέρας οὔτε νεωτέρας ἡλικίας, ἀλλά πάντας ἑξῆς, ὅτῳ ἐντύχοιεν, καί παῖδας καί γυναῖκας κτείνοντες, καί προσέτι καί ὑποζύγια καί ὅσα ἄλλα ἔμψυχα ἴδοιεν: τό γάρ γένος τό τῶν θρᾳκῶν ὁμοῖα τοῖς μάλιστα τοῦ βαρβαρικοῦ, ἐν ᾧ ἄν θαρσήσῃ, φονικώτατόν ἐστιν. καί τότε ἄλλη τε ταραχή οὐκ ὀλίγη καί ἰδέα πᾶσα καθειστήκει ὀλέθρου, καί ἐπιπεσόντες διδασκαλείῳ παίδων, ὅπερ μέγιστον ἦν αὐτόθι καί ἄρτι ἔτυχον οἱ παῖδες ἐσεληλυθότες, κατέκοψαν πάντας: καί ξυμφορά τῇ πόλει πάσῃ οὐδεμιᾶς ἥσσων μᾶλλον ἑτέρας ἀδόκητός τε ἐπέπεσεν αὕτη καί δεινή. οἱ δέ θηβαῖοι αἰσθόμενοι ἐβοήθουν, καί καταλαβόντες προκεχωρηκότας ἤδη τούς θρᾷκας οὐ πολύ τήν τε λείαν ἀφείλοντο καί αὐτούς φοβήσαντες καταδιώκουσιν ἐπί τόν εὔριπον καί τήν θάλασσαν, οὗ αὐτοῖς τά πλοῖα ἅ ἤγαγεν ὥρμει. καί ἀποκτείνουσιν αὐτῶν ἐν τῇ ἐσβάσει τούς πλείστους οὔτε ἐπισταμένους νεῖν τῶν τε ἐν τοῖς πλοίοις, ὡς ἑώρων τά ἐν τῇ γῇ, ὁρμισάντων ἔξω τοξεύματος τά πλοῖα, ἐπεί ἔν γε τῇ ἄλλῃ ἀναχωρήσει οὐκ ἀτόπως οἱ θρᾷκες πρός τό τῶν θηβαίων ἱππικόν, ὅπερ πρῶτον προσέκειτο, προεκθέοντές τε καί ξυστρεφόμενοι ἐν ἐπιχωρίῳ τάξει τήν φυλακήν ἐποιοῦντο, καί ὀλίγοι αὐτῶν ἐν τούτῳ διεφθάρησαν. μέρος δέ τι καί ἐν τῇ πόλει αὐτῇ δι' ἁρπαγήν ἐγκαταληφθέν ἀπώλετο. οἱ δέ ξύμπαντες τῶν θρᾳκῶν πεντήκοντα καί διακόσιοι ἀπό τριακοσίων καί χιλίων ἀπέθανον. διέφθειραν δέ καί τῶν θηβαίων καί τῶν ἄλλων οἵ ξυνεβοήθησαν ἐς εἴκοσι μάλιστα ἱππέας τε καί ὁπλίτας ὁμοῦ καί θηβαίων τῶν βοιωταρχῶν σκιρφώνδαν: τῶν δέ μυκαλησσίων μέρος τι ἀπανηλώθη. τά μέν κατά τήν μυκαλησσόν πάθει χρησαμένην οὐδενός ὡς ἐπί μεγέθει τῶν κατά τόν πόλεμον ἧσσον ὀλοφύρασθαι ἀξίῳ τοιαῦτα ξυνέβη. ὁ δέ δημοσθένης τότε ἀποπλέων ἐπί τῆς κερκύρας μετά τήν ἐκ τῆς λακωνικῆς τείχισιν, ὁλκάδα ὁρμοῦσαν ἐν φειᾷ τῇ ἠλείων εὑρών, ἐν ᾗ οἱ κορίνθιοι ὁπλῖται ἐς τήν σικελίαν ἔμελλον περαιοῦσθαι, αὐτήν μέν διαφθείρει, οἱ δ' ἄνδρες ἀποφυγόντες ὕστερον λαβόντες ἄλλην ἔπλεον. καί μετά τοῦτο ἀφικόμενος ὁ δημοσθένης ἐς τήν ζάκυνθον καί κεφαλληνίαν ὁπλίτας τε παρέλαβε καί ἐκ τῆς ναυπάκτου τῶν μεσσηνίων μετεπέμψατο καί ἐς τήν ἀντιπέρας ἤπειρον τῆς ἀκαρνανίας διέβη, ἐς ἀλύζιάν τε καί ἀνακτόριον, ὅ αὐτοί εἶχον. ὄντι δ' αὐτῷ περί ταῦτα ὁ εὐρυμέδων ἀπαντᾷ ἐκ τῆς σικελίας ἀποπλέων, ὅς τότε τοῦ χειμῶνος τά χρήματα ἄγων τῇ στρατιᾷ ἀπεπέμφθη, καί ἀγγέλλει τά τε ἄλλα καί ὅτι πύθοιτο κατά πλοῦν ἤδη ὤν τό πλημμύριον ὑπό τῶν συρακοσίων ἑαλωκός. ἀφικνεῖται δέ καί κόνων παρ' αὐτούς, ὅς ἦρχε ναυπάκτου, ἀγγέλλων ὅτι αἱ πέντε καί εἴκοσι νῆες τῶν κορινθίων αἱ σφίσιν ἀνθορμοῦσαι οὔτε καταλύουσι τόν πόλεμον ναυμαχεῖν τε μέλλουσιν: πέμπειν οὖν ἐκέλευεν αὐτούς ναῦς, ὡς οὐχ ἱκανάς οὔσας δυοῖν δεούσας εἴκοσι τάς ἑαυτῶν πρός τάς ἐκείνων πέντε καί εἴκοσι ναυμαχεῖν. τῷ μέν οὖν κόνωνι δέκα ναῦς ὁ δημοσθένης καί ὁ εὐρυμέδων τάς ἄριστα σφίσι πλεούσας ἀφ' ὧν αὐτοί εἶχον ξυμπέμπουσι πρός τάς ἐν τῇ ναυπάκτῳ: αὐτοί δέ τά περί τῆς στρατιᾶς τόν ξύλλογον ἡτοιμάζοντο, εὐρυμέδων μέν ἐς τήν κέρκυραν πλεύσας καί πέντε καί δέκα τε ναῦς πληροῦν κελεύσας αὐτούς καί ὁπλίτας καταλεγόμενος (ξυνῆρχε γάρ ἤδη δημοσθένει ἀποτραπόμενος, ὥσπερ καί ᾑρέθη), δημοσθένης δ' ἐκ τῶν περί τήν ἀκαρνανίαν χωρίων σφενδονήτας τε καί ἀκοντιστάς ξυναγείρων. οἱ δ' ἐκ τῶν συρακουσῶν τότε μετά τήν τοῦ πλημμυρίου ἅλωσιν πρέσβεις οἰχόμενοι ἐς τάς πόλεις ἐπειδή ἔπεισάν τε καί ξυναγείραντες ἔμελλον ἄξειν τόν στρατόν, ὁ νικίας προπυθόμενος πέμπει ἐς τῶν σικελῶν τούς τήν διόδον ἔχοντας καί σφίσι ξυμμάχους, κεντόριπάς τε καί ἀλικυαίους καί ἄλλους, ὅπως μή διαφρήσωσι τούς πολεμίους, ἀλλά ξυστραφέντες κωλύσωσι διελθεῖν: ἄλλῃ γάρ αὐτούς οὐδέ πειράσειν: ἀκραγαντῖνοι γάρ οὐκ ἐδίδοσαν διά τῆς ἑαυτῶν ὁδόν. πορευομένων δ' ἤδη τῶν σικελιωτῶν οἱ σικελοί, καθάπερ ἐδέοντο οἱ ἀθηναῖοι, ἐνέδραν τινά τριχῇ ποιησάμενοι, ἀφυλάκτοις τε καί ἐξαίφνης ἐπιγενόμενοι διέφθειραν ἐς ὀκτακοσίους μάλιστα καί τούς πρέσβεις πλήν ἑνός τοῦ κορινθίου πάντας: οὗτος δέ τούς διαφυγόντας ἐς πεντακοσίους καί χιλίους ἐκόμισεν ἐς τάς συρακούσας. καί περί τάς αὐτάς ἡμέρας καί οἱ καμαριναῖοι ἀφικνοῦνται αὐτοῖς βοηθοῦντες, πεντακόσιοι μέν ὁπλῖται, τριακόσιοι δέ ἀκοντισταί καί τοξόται τριακόσιοι. ἔπεμψαν δέ καί οἱ γελῷοι ναυτικόν τε ἐς πέντε ναῦς καί ἀκοντιστάς τετρακοσίους καί ἱππέας διακοσίους. σχεδόν γάρ τι ἤδη πᾶσα ἡ σικελία πλήν ἀκραγαντίνων (οὗτοι δ' οὐδέ μεθ' ἑτέρων ἦσαν), οἱ δ' ἄλλοι ἐπί τούς ἀθηναίους μετά τῶν συρακοσίων οἱ πρότερον περιορώμενοι ξυστάντες ἐβοήθουν. καί οἱ μέν συρακόσιοι, ὡς αὐτοῖς τό ἐν τοῖς σικελοῖς πάθος ἐγένετο, ἐπέσχον τό εὐθέως τοῖς ἀθηναίοις ἐπιχειρεῖν: ὁ δέ δημοσθένης καί εὐρυμέδων, ἑτοίμης ἤδη τῆς στρατιᾶς οὔσης ἔκ τε τῆς κερκύρας καί ἀπό τῆς ἠπείρου, ἐπεραιώθησαν ξυμπάσῃ τῇ στρατιᾷ τόν ἰόνιον ἐπ' ἄκραν ἰαπυγίαν: καί ὁρμηθέντες αὐτόθεν κατίσχουσιν ἐς τάς χοιράδας νήσους ἰαπυγίας, καί ἀκοντιστάς τέ τινας τῶν ἰαπύγων πεντήκοντα καί ἑκατόν τοῦ μεσσαπίου ἔθνους ἀναβιβάζονται ἐπί τάς ναῦς, καί τῷ ἄρτᾳ, ὅσπερ καί τούς ἀκοντιστάς δυνάστης ὤν παρέσχετο αὐτοῖς, ἀνανεωσάμενοί τινα παλαιάν φιλίαν ἀφικνοῦνται ἐς μεταπόντιον τῆς ἰταλίας. καί τούς μεταποντίους πείσαντες κατά τό ξυμμαχικόν ἀκοντιστάς τε ξυμπέμπειν τριακοσίους καί τριήρεις δύο καί ἀναλαβόντες ταῦτα παρέπλευσαν ἐς θουρίαν. καί καταλαμβάνουσι νεωστί στάσει τούς τῶν ἀθηναίων ἐναντίους ἐκπεπτωκότας: καί βουλόμενοι τήν στρατιάν αὐτόθι πᾶσαν ἁθροίσαντες εἴ τις ὑπελέλειπτο ἐξετάσαι, καί τούς θουρίους πεῖσαι σφίσι ξυστρατεύειν τε ὡς προθυμότατα καί, ἐπειδήπερ ἐν τούτῳ τύχης εἰσί, τούς αὐτούς ἐχθρούς καί φίλους τοῖς ἀθηναίοις νομίζειν, περιέμενον ἐν τῇ θουρίᾳ καί ἔπρασσον ταῦτα. οἱ δέ πελοποννήσιοι περί τόν αὐτόν χρόνον τοῦτον οἱ ἐν ταῖς πέντε καί εἴκοσι ναυσίν, οἵπερ τῶν ὁλκάδων ἕνεκα τῆς ἐς σικελίαν κομιδῆς ἀνθώρμουν πρός τάς ἐν ναυπάκτῳ ναῦς, παρασκευασάμενοι ὡς ἐπί ναυμαχίᾳ καί προσπληρώσαντες ἔτι ναῦς ὥστε ὀλίγῳ ἐλάσσους εἶναι αὐτοῖς τῶν ἀττικῶν νεῶν, ὁρμίζονται κατά ἐρινεόν τῆς ἀχαΐας ἐν τῇ ῥυπικῇ. καί αὐτοῖς τοῦ χωρίου μηνοειδοῦς ὄντος ἐφ' ᾧ ὥρμουν, ὁ μέν πεζός ἑκατέρωθεν προσβεβοηθηκώς τῶν τε κορινθίων καί τῶν αὐτόθεν ξυμμάχων ἐπί ταῖς προανεχούσαις ἄκραις παρετέτακτο, αἱ δέ νῆες τό μεταξύ εἶχον ἐμφάρξασαι: ἦρχε δέ τοῦ ναυτικοῦ πολυάνθης κορίνθιος. οἱ δ' ἀθηναῖοι ἐκ τῆς ναυπάκτου τριάκοντα ναυσί καί τρισίν (ἦρχε δέ αὐτῶν δίφιλος) ἐπέπλευσαν αὐτοῖς. καί οἱ κορίνθιοι τό μέν πρῶτον ἡσύχαζον, ἔπειτα ἀρθέντος αὐτοῖς τοῦ σημείου, ἐπεί καιρός ἐδόκει εἶναι, ὥρμησαν ἐπί τούς ἀθηναίους καί ἐναυμάχουν. καί χρόνον ἀντεῖχον πολύν ἀλλήλοις. καί τῶν μέν κορινθίων τρεῖς νῆες διαφθείρονται, τῶν δ' ἀθηναίων κατέδυ μέν οὐδεμία ἁπλῶς, ἑπτά δέ τινες ἄπλοι ἐγένοντο ἀντίπρῳροι ἐμβαλλόμεναι καί ἀναρραγεῖσαι τάς παρεξειρεσίας ὑπό τῶν κορινθίων νεῶν ἐπ' αὐτό τοῦτο παχυτέρας τάς ἐπωτίδας ἐχουσῶν. ναυμαχήσαντες δέ ἀντίπαλα μέν καί ὡς αὐτούς ἑκατέρους ἀξιοῦν νικᾶν, ὅμως δέ τῶν ναυαγίων κρατησάντων τῶν ἀθηναίων διά τε τήν τοῦ ἀνέμου ἄπωσιν αὐτῶν ἐς τό πέλαγος καί διά τήν τῶν κορινθίων οὐκέτι ἐπαναγωγήν, διεκρίθησαν ἀπ' ἀλλήλων, καί δίωξις οὐδεμία ἐγένετο, οὐδ' ἄνδρες οὐδετέρων ἑάλωσαν: οἱ μέν γάρ κορίνθιοι καί πελοποννήσιοι πρός τῇ γῇ ναυμαχοῦντες ῥᾳδίως διεσῴζοντο, τῶν δέ ἀθηναίων οὐδεμία κατέδυ ναῦς. ἀποπλευσάντων δέ τῶν ἀθηναίων ἐς τήν ναύπακτον οἱ κορίνθιοι εὐθύς τροπαῖον ἔστησαν ὡς νικῶντες, ὅτι πλείους τῶν ἐναντίων ναῦς ἄπλους ἐποίησαν καί νομίσαντες αὐτοί οὐχ ἡσσᾶσθαι δι' ὅπερ οὐδ' οἱ ἕτεροι νικᾶν: οἵ τε γάρ κορίνθιοι ἡγήσαντο κρατεῖν εἰ μή καί πολύ ἐκρατοῦντο, οἵ τ' ἀθηναῖοι ἐνόμιζον ἡσσᾶσθαι ὅτι οὐ πολύ ἐνίκων. ἀποπλευσάντων δέ τῶν πελοποννησίων καί τοῦ πεζοῦ διαλυθέντος οἱ ἀθηναῖοι ἔστησαν τροπαῖον καί αὐτοί ἐν τῇ ἀχαΐᾳ ὡς νικήσαντες, ἀπέχον τοῦ ἐρινεοῦ, ἐν ᾧ οἱ κορίνθιοι ὥρμουν, ὡς εἴκοσι σταδίους. καί ἡ μέν ναυμαχία οὕτως ἐτελεύτα. ὁ δέ δημοσθένης καί εὐρυμέδων, ἐπειδή ξυστρατεύειν αὐτοῖς οἱ θούριοι παρεσκευάσθησαν ἑπτακοσίοις μέν ὁπλίταις, τριακοσίοις δέ ἀκοντισταῖς, τάς μέν ναῦς παραπλεῖν ἐκέλευον ἐπί τῆς κροτωνιάτιδος, αὐτοί δέ τόν πεζόν πάντα ἐξετάσαντες πρῶτον ἐπί τῷ συβάρει ποταμῷ ἦγον διά τῆς θουριάδος γῆς. καί ὡς ἐγένοντο ἐπί τῷ ὑλίᾳ ποταμῷ καί αὐτοῖς οἱ κροτωνιᾶται προσπέμψαντες εἶπον οὐκ ἄν σφίσι βουλομένοις εἶναι διά τῆς γῆς σφῶν τόν στρατόν ἰέναι, ἐπικαταβάντες ηὐλίσαντο πρός τήν θάλασσαν καί τήν ἐκβολήν τοῦ ὑλίου: καί αἱ νῆες αὐτοῖς ἐς τό αὐτό ἀπήντων. τῇ δ' ὑστεραίᾳ ἀναβιβασάμενοι παρέπλεον, ἴσχοντες πρός ταῖς πόλεσι πλήν λοκρῶν, ἕως ἀφίκοντο ἐπί πέτραν τῆς ῥηγίνης. οἱ δέ συρακόσιοι ἐν τούτῳ πυνθανόμενοι αὐτῶν τόν ἐπίπλουν αὖθις ταῖς ναυσίν ἀποπειρᾶσαι ἐβούλοντο καί τῇ ἄλλῃ παρασκευῇ τοῦ πεζοῦ, ἥνπερ ἐπ' αὐτό τοῦτο πρίν ἐλθεῖν αὐτούς φθάσαι βουλόμενοι ξυνέλεγον. παρεσκευάσαντο δέ τό τε ἄλλο ναυτικόν ὡς ἐκ τῆς προτέρας ναυμαχίας τι πλέον ἐνεῖδον σχήσοντες, καί τάς πρῴρας τῶν νεῶν ξυντεμόντες ἐς ἔλασσον στεριφωτέρας ἐποίησαν, καί τάς ἐπωτίδας ἐπέθεσαν ταῖς πρῴραις παχείας, καί ἀντηρίδας ἀπ' αὐτῶν ὑπέτειναν πρός τούς τοίχους ὡς ἐπί ἕξ πήχεις ἐντός τε καί ἔξωθεν: ᾧπερ τρόπῳ καί οἱ κορίνθιοι πρός τάς ἐν τῇ ναυπάκτῳ ναῦς ἐπισκευασάμενοι πρῴραθεν ἐναυμάχουν. ἐνόμισαν γάρ οἱ συρακόσιοι πρός τάς τῶν ἀθηναίων ναῦς οὐχ ὁμοίως ἀντινεναυπηγημένας, ἀλλά λεπτά τά πρῴραθεν ἐχούσας διά τό μή ἀντιπρῴροις μᾶλλον αὐτούς ἤ ἐκ περίπλου ταῖς ἐμβολαῖς χρῆσθαι, οὐκ ἔλασσον σχήσειν, καί τήν ἐν τῷ μεγάλῳ λιμένι ναυμαχίαν, οὐκ ἐν πολλῷ πολλαῖς ναυσίν οὖσαν, πρός ἑαυτῶν ἔσεσθαι: ἀντιπρῴροις γάρ ταῖς ἐμβολαῖς χρώμενοι ἀναρρήξειν τά πρῴραθεν αὐτοῖς, στερίφοις καί παχέσι πρός κοῖλα καί ἀσθενῆ παίοντες τοῖς ἐμβόλοις. τοῖς δέ ἀθηναίοις οὐκ ἔσεσθαι σφῶν ἐν στενοχωρίᾳ οὔτε περίπλουν οὔτε διέκπλουν, ᾧπερ τῆς τέχνης μάλιστα ἐπίστευον: αὐτοί γάρ κατά τό δυνατόν τό μέν οὐ δώσειν διεκπλεῖν, τό δέ τήν στενοχωρίαν κωλύσειν ὥστε μή περιπλεῖν. τῇ τε πρότερον ἀμαθίᾳ τῶν κυβερνητῶν δοκούσῃ εἶναι, τό ἀντίπρῳρον ξυγκροῦσαι, μάλιστ' ἄν αὐτοί χρήσασθαι: πλεῖστον γάρ ἐν αὐτῷ σχήσειν: τήν γάρ ἀνάκρουσιν οὐκ ἔσεσθαι τοῖς ἀθηναίοις ἐξωθουμένοις ἄλλοσε ἤ ἐς τήν γῆν, καί ταύτην δι' ὀλίγου καί ἐς ὀλίγον, κατ' αὐτό τό στρατόπεδον τό ἑαυτῶν: τοῦ δ' ἄλλου λιμένος αὐτοί κρατήσειν, καί ξυμφερομένους αὐτούς, ἤν πῃ βιάζωνται, ἐς ὀλίγον τε καί πάντας ἐς τό αὐτό, προσπίπτοντας ἀλλήλοις ταράξεσθαι (ὅπερ καί ἔβλαπτε μάλιστα τούς ἀθηναίους ἐν ἁπάσαις ταῖς ναυμαχίαις, οὐκ οὔσης αὐτοῖς ἐς πάντα τόν λιμένα τῆς ἀνακρούσεως, ὥσπερ τοῖς συρακοσίοις): περιπλεῦσαι δέ ἐς τήν εὐρυχωρίαν, σφῶν ἐχόντων τήν ἐπίπλευσιν ἀπό τοῦ πελάγους τε καί ἀνάκρουσιν, οὐ δυνήσεσθαι αὐτούς, ἄλλως τε καί τοῦ πλημμυρίου πολεμίου τε αὐτοῖς ἐσομένου καί τοῦ στόματος οὐ μεγάλου ὄντος τοῦ λιμένος. τοιαῦτα οἱ συρακόσιοι πρός τήν ἑαυτῶν ἐπιστήμην τε καί δύναμιν ἐπινοήσαντες καί ἅμα τεθαρσηκότες μᾶλλον ἤδη ἀπό τῆς προτέρας ναυμαχίας, ἐπεχείρουν τῷ τε πεζῷ ἅμα καί ταῖς ναυσίν. καί τόν μέν πεζόν ὀλίγῳ πρότερον τόν ἐκ τῆς πόλεως γύλιππος προεξαγαγών προσῆγε τῷ τείχει τῶν ἀθηναίων, καθ' ὅσον πρός τήν πόλιν αὐτοῦ ἑώρα: καί οἱ ἀπό τοῦ ὀλυμπιείου, οἵ τε ὁπλῖται ὅσοι ἐκεῖ ἦσαν καί οἱ ἱππῆς καί ἡ γυμνητεία τῶν συρακοσίων ἐκ τοῦ ἐπί θάτερα προσῄει τῷ τείχει: αἱ δέ νῆες μετά τοῦτο εὐθύς ἐπεξέπλεον τῶν συρακοσίων καί ξυμμάχων. καί οἱ ἀθηναῖοι τό πρῶτον αὐτούς οἰόμενοι τῷ πεζῷ μόνῳ πειράσειν, ὁρῶντες δέ καί τάς ναῦς ἐπιφερομένας ἄφνω, ἐθορυβοῦντο, καί οἱ μέν ἐπί τά τείχη καί πρό τῶν τειχῶν τοῖς προσιοῦσιν ἀντιπαρετάσσοντο, οἱ δέ πρός τούς ἀπό τοῦ ὀλυμπιείου καί τῶν ἔξω κατά τάχος χωροῦντας ἱππέας τε πολλούς καί ἀκοντιστάς ἀντεπεξῇσαν, ἄλλοι δέ τάς ναῦς ἐπλήρουν καί ἅμα ἐπί τόν αἰγιαλόν παρεβοήθουν, καί ἐπειδή πλήρεις ἦσαν, ἀντανῆγον πέντε καί ἑβδομήκοντα ναῦς: καί τῶν συρακοσίων ἦσαν ὀγδοήκοντα μάλιστα. τῆς δέ ἡμέρας ἐπί πολύ προσπλέοντες καί ἀνακρουόμενοι καί πειράσαντες ἀλλήλων καί οὐδέτεροι δυνάμενοι ἄξιόν τι λόγου παραλαβεῖν, εἰ μή ναῦν μίαν ἤ δύο τῶν ἀθηναίων οἱ συρακόσιοι καταδύσαντες, διεκρίθησαν: καί ὁ πεζός ἅμα ἀπό τῶν τειχῶν ἀπῆλθεν. τῇ δ' ὑστεραίᾳ οἱ μέν συρακόσιοι ἡσύχαζον, οὐδέν δηλοῦντες ὁποῖόν τι τό μέλλον ποιήσουσιν: ὁ δέ νικίας ἰδών ἀντίπαλα τά τῆς ναυμαχίας γενόμενα καί ἐλπίζων αὐτούς αὖθις ἐπιχειρήσειν τούς τε τριηράρχους ἠνάγκαζεν ἐπισκευάζειν τάς ναῦς, εἴ τίς τι ἐπεπονήκει, καί ὁλκάδας προώρμισε πρό τοῦ σφετέρου σταυρώματος, ὅ αὐτοῖς πρό τῶν νεῶν ἀντί λιμένος κλῃστοῦ ἐν τῇ θαλάσσῃ ἐπεπήγει. διαλειπούσας δέ τάς ὁλκάδας ὅσον δύο πλέθρα ἀπ' ἀλλήλων κατέστησεν, ὅπως, εἴ τις βιάζοιτο ναῦς, εἴη κατάφευξις ἀσφαλής καί πάλιν καθ' ἡσυχίαν ἔκπλους. παρασκευαζόμενοι δέ ταῦτα ὅλην τήν ἡμέραν διετέλεσαν οἱ ἀθηναῖοι μέχρι νυκτός. τῇ δ' ὑστεραίᾳ οἱ συρακόσιοι τῆς μέν ὥρας πρωίτερον, τῇ δ' ἐπιχειρήσει τῇ αὐτῇ τοῦ τε πεζοῦ καί τοῦ ναυτικοῦ προσέμισγον τοῖς ἀθηναίοις, καί ἀντικαταστάντες ταῖς ναυσί τόν αὐτόν τρόπον αὖθις ἐπί πολύ διῆγον τῆς ἡμέρας πειρώμενοι ἀλλήλων, πρίν δή ἀρίστων ὁ πυρρίχου κορίνθιος, ἄριστος ὤν κυβερνήτης τῶν μετά συρακοσίων, πείθει τούς σφετέρους τοῦ ναυτικοῦ ἄρχοντας, πέμψαντας ὡς τούς ἐν τῇ πόλει ἐπιμελομένους, κελεύειν ὅτι τάχιστα τήν ἀγοράν τῶν πωλουμένων παρά τήν θάλασσαν μεταστῆσαι κομίσαντας, καί ὅσα τις ἔχει ἐδώδιμα, πάντας ἐκεῖσε φέροντας ἀναγκάσαι πωλεῖν, ὅπως αὐτοῖς ἐκβιβάσαντες τούς ναύτας εὐθύς παρά τάς ναῦς ἀριστοποιήσωνται, καί δι' ὀλίγου αὖθις καί αὐθημερόν ἀπροσδοκήτοις τοῖς ἀθηναίοις ἐπιχειρῶσιν. καί οἱ μέν πεισθέντες ἔπεμψαν ἄγγελον, καί ἡ ἀγορά παρεσκευάσθη, καί οἱ συρακόσιοι ἐξαίφνης πρύμναν κρουσάμενοι πάλιν πρός τήν πόλιν ἔπλευσαν καί εὐθύς ἐκβάντες αὐτοῦ ἄριστον ἐποιοῦντο: οἱ δ' ἀθηναῖοι νομίσαντες αὐτούς ὡς ἡσσημένους σφῶν πρός τήν πόλιν ἀνακρούσασθαι, καθ' ἡσυχίαν ἐκβάντες τά τε ἄλλα διεπράσσοντο καί τά ἀμφί τό ἄριστον ὡς τῆς γε ἡμέρας ταύτης οὐκέτι οἰόμενοι ἄν ναυμαχῆσαι. ἐξαίφνης δέ οἱ συρακόσιοι πληρώσαντες τάς ναῦς ἐπέπλεον αὖθις: οἱ δέ διά πολλοῦ θορύβου καί ἄσιτοι οἱ πλείους οὐδενί κόσμῳ ἐσβάντες μόλις ποτέ ἀντανήγοντο. καί χρόνον μέν τινα ἀπέσχοντο ἀλλήλων φυλασσόμενοι: ἔπειτα οὐκ ἐδόκει τοῖς ἀθηναίοις ὑπό σφῶν αὐτῶν διαμέλλοντας κόπῳ ἁλίσκεσθαι, ἀλλ' ἐπιχειρεῖν ὅτι τάχιστα, καί ἐπιφερόμενοι ἐκ παρακελεύσεως ἐναυμάχουν. οἱ δέ συρακόσιοι δεξάμενοι καί ταῖς [τε] ναυσίν ἀντιπρῴροις χρώμενοι, ὥσπερ διενοήθησαν, τῶν ἐμβόλων τῇ παρασκευῇ ἀνερρήγνυσαν τάς τῶν ἀθηναίων ναῦς ἐπί πολύ τῆς παρεξειρεσίας, καί οἱ ἀπό τῶν καταστρωμάτων αὐτοῖς ἀκοντίζοντες μεγάλα ἔβλαπτον τούς ἀθηναίους, πολύ δ' ἔτι μείζω οἱ ἐν τοῖς λεπτοῖς πλοίοις περιπλέοντες τῶν συρακοσίων καί ἔς τε τούς ταρσούς ὑποπίπτοντες τῶν πολεμίων νεῶν καί ἐς τά πλάγια παραπλέοντες καί ἐξ αὐτῶν ἐς τούς ναύτας ἀκοντίζοντες. τέλος δέ τούτῳ τῷ τρόπῳ κατά κράτος ναυμαχοῦντες οἱ συρακόσιοι ἐνίκησαν, καί οἱ ἀθηναῖοι τραπόμενοι διά τῶν ὁλκάδων τήν κατάφευξιν ἐποιοῦντο ἐς τόν ἑαυτῶν ὅρμον. αἱ δέ τῶν συρακοσίων νῆες μέχρι μέν τῶν ὁλκάδων ἐπεδίωκον: ἔπειτα αὐτούς αἱ κεραῖαι ὑπέρ τῶν ἔσπλων αἱ ἀπό τῶν ὁλκάδων δελφινοφόροι ἠρμέναι ἐκώλυον. δύο δέ νῆες τῶν συρακοσίων ἐπαιρόμεναι τῇ νίκῃ προσέμειξαν αὐτῶν ἐγγύς καί διεφθάρησαν, καί ἡ ἑτέρα αὐτοῖς ἀνδράσιν ἑάλω. καταδύσαντες δ' οἱ συρακόσιοι τῶν ἀθηναίων ἑπτά ναῦς καί κατατραυματίσαντες πολλάς ἄνδρας τε τούς μέν πολλούς ζωγρήσαντες, τούς δέ ἀποκτείναντες ἀπεχώρησαν, καί τροπαῖά τε ἀμφοτέρων τῶν ναυμαχιῶν ἔστησαν, καί τήν ἐλπίδα ἤδη ἐχυράν εἶχον ταῖς μέν ναυσί καί πολύ κρείσσους εἶναι, ἐδόκουν δέ καί τόν πεζόν χειρώσεσθαι. καί οἱ μέν ὡς ἐπιθησόμενοι κατ' ἀμφότερα παρεσκευάζοντο αὖθις, ἐν τούτῳ δέ δημοσθένης καί εὐρυμέδων ἔχοντες τήν ἀπό τῶν ἀθηνῶν βοήθειαν παραγίγνονται, ναῦς τε τρεῖς καί ἑβδομήκοντα μάλιστα ξύν ταῖς ξενικαῖς καί ὁπλίτας περί πεντακισχιλίους ἑαυτῶν τε καί τῶν ξυμμάχων, ἀκοντιστάς τε βαρβάρους καί ἕλληνας οὐκ ὀλίγους, καί σφενδονήτας καί τοξότας καί τήν ἄλλην παρασκευήν ἱκανήν. καί τοῖς μέν συρακοσίοις καί ξυμμάχοις κατάπληξις ἐν τῷ αὐτίκα οὐκ ὀλίγη ἐγένετο, εἰ πέρας μηδέν ἔσται σφίσι τοῦ ἀπαλλαγῆναι τοῦ κινδύνου, ὁρῶντες οὔτε διά τήν δεκέλειαν τειχιζομένην οὐδέν ἧσσον στρατόν ἴσον καί παραπλήσιον τῷ προτέρῳ ἐπεληλυθότα τήν τε τῶν ἀθηναίων δύναμιν πανταχόσε πολλήν φαινομένην: τῷ δέ προτέρῳ στρατεύματι τῶν ἀθηναίων ὡς ἐκ κακῶν ῥώμη τις ἐγεγένητο. ὁ δέ δημοσθένης ἰδών ὡς εἶχε τά πράγματα καί νομίσας οὐχ οἷόν τε εἶναι διατρίβειν οὐδέ παθεῖν ὅπερ ὁ νικίας ἔπαθεν (ἀφικόμενος γάρ τό πρῶτον ὁ νικίας φοβερός, ὡς οὐκ εὐθύς προσέκειτο ταῖς συρακούσαις, ἀλλ' ἐν κατάνῃ διεχείμαζεν, ὑπερώφθη τε καί ἔφθασεν αὐτόν ἐκ τῆς πελοποννήσου στρατιᾷ ὁ γύλιππος ἀφικόμενος, ἥν οὐδ' ἄν μετέπεμψαν οἱ συρακόσιοι, εἰ ἐκεῖνος εὐθύς ἐπέκειτο: ἱκανοί γάρ αὐτοί οἰόμενοι εἶναι ἅμα τ' ἄν ἔμαθον ἥσσους ὄντες καί ἀποτετειχισμένοι ἄν ἦσαν, ὥστε μηδ' εἰ μετέπεμψαν ἔτι ὁμοίως ἄν αὐτούς ὠφελεῖν), ταῦτα οὖν ἀνασκοπῶν ὁ δημοσθένης, καί γιγνώσκων ὅτι καί αὐτός ἐν τῷ παρόντι τῇ πρώτῃ ἡμέρᾳ μάλιστα δεινότατός ἐστι τοῖς ἐναντίοις, ἐβούλετο ὅτι τάχος ἀποχρήσασθαι τῇ παρούσῃ τοῦ στρατεύματος ἐκπλήξει. καί ὁρῶν τό παρατείχισμα τῶν συρακοσίων, ᾧ ἐκώλυσαν περιτειχίσαι σφᾶς τούς ἀθηναίους, ἁπλοῦν ὄν καί, εἰ κρατήσειέ τις τῶν τε ἐπιπολῶν τῆς ἀναβάσεως καί αὖθις τοῦ ἐν αὐταῖς στρατοπέδου, ῥᾳδίως ἄν αὐτό ληφθέν (οὐδέ γάρ ὑπομεῖναι ἄν σφᾶς οὐδένα), ἠπείγετο ἐπιθέσθαι τῇ πείρᾳ, καί οἱ ξυντομωτάτην ἡγεῖτο διαπολέμησιν: ἤ γάρ κατορθώσας ἕξειν συρακούσας, ἤ ἀπάξειν τήν στρατιάν καί οὐ τρίψεσθαι ἄλλως ἀθηναίους τε τούς ξυστρατευομένους καί τήν ξύμπασαν πόλιν. πρῶτον μέν οὖν τήν τε γῆν ἐξελθόντες τῶν συρακοσίων ἔτεμον οἱ ἀθηναῖοι περί τόν ἄναπον, καί τῷ στρατεύματι ἐπεκράτουν ὥσπερ τό πρῶτον, τῷ τε πεζῷ καί ταῖς ναυσίν (οὐδέ γάρ καθ' ἕτερα οἱ συρακόσιοι ἀντεπεξῇσαν ὅτι μή τοῖς ἱππεῦσι καί ἀκοντισταῖς ἀπό τοῦ ὀλυμπιείου): ἔπειτα μηχαναῖς ἔδοξε τῷ δημοσθένει πρότερον ἀποπειρᾶσαι τοῦ παρατειχίσματος. ὡς δέ αὐτῷ προσαγαγόντι κατεκαύθησάν τε ὑπό τῶν ἐναντίων ἀπό τοῦ τείχους ἀμυνομένων αἱ μηχαναί καί τῇ ἄλλῃ στρατιᾷ πολλαχῇ προσβάλλοντες ἀπεκρούοντο, οὐκέτι ἐδόκει διατρίβειν, ἀλλά πείσας τόν τε νικίαν καί τούς ἄλλους ξυνάρχοντας, ὡς ἐπενόει, τήν ἐπιχείρησιν τῶν ἐπιπολῶν ἐποιεῖτο. καί ἡμέρας μέν ἀδύνατα ἐδόκει εἶναι λαθεῖν προσελθόντας τε καί ἀναβάντας, παραγγείλας δέ πέντε ἡμερῶν σιτία καί τούς λιθολόγους καί τέκτονας πάντας λαβών καί ἄλλην παρασκευήν τοξευμάτων τε καί ὅσα ἔδει, ἤν κρατῶσι, τειχίζοντας ἔχειν, αὐτός μέν ἀπό πρώτου ὕπνου καί εὐρυμέδων καί μένανδρος ἀναλαβών τήν πᾶσαν στρατιάν ἐχώρει πρός τάς ἐπιπολάς, νικίας δέ ἐν τοῖς τείχεσιν ὑπελέλειπτο. καί ἐπειδή ἐγένοντο πρός αὐταῖς κατά τόν εὐρύηλον, ᾗπερ καί ἡ προτέρα στρατιά τό πρῶτον ἀνέβη, λανθάνουσί τε τούς φύλακας τῶν συρακοσίων, καί προσβάντες τό τείχισμα ὅ ἦν αὐτόθι τῶν συρακοσίων αἱροῦσι καί ἄνδρας τῶν φυλάκων ἀποκτείνουσιν. οἱ δέ πλείους διαφυγόντες εὐθύς πρός τά στρατόπεδα, ἅ ἦν ἐπί τῶν ἐπιπολῶν τρία ἐν προτειχίσμασιν, ἕν μέν τῶν συρακοσίων, ἕν δέ τῶν ἄλλων σικελιωτῶν, ἕν δέ τῶν ξυμμάχων, ἀγγέλλουσι τήν ἔφοδον καί τοῖς ἑξακοσίοις τῶν συρακοσίων, οἵ καί πρῶτοι κατά τοῦτο τό μέρος τῶν ἐπιπολῶν φύλακες ἦσαν, ἔφραζον. οἱ δ' ἐβοήθουν τ' εὐθύς, καί αὐτοῖς ὁ δημοσθένης καί οἱ ἀθηναῖοι ἐντυχόντες ἀμυνομένους προθύμως ἔτρεψαν. καί αὐτοί μέν εὐθύς ἐχώρουν ἐς τό πρόσθεν, ὅπως τῇ παρούσῃ ὁρμῇ τοῦ περαίνεσθαι ὧν ἕνεκα ἦλθον μή βραδεῖς γένωνται: ἄλλοι δέ ἀπό τῆς πρώτης τό παρατείχισμα τῶν συρακοσίων οὐχ ὑπομενόντων τῶν φυλάκων ᾕρουν τε καί τάς ἐπάλξεις ἀπέσυρον. οἱ δέ συρακόσιοι καί οἱ ξύμμαχοι καί ὁ γύλιππος καί οἱ μετ' αὐτοῦ ἐβοήθουν ἐκ τῶν προτειχισμάτων, καί ἀδοκήτου τοῦ τολμήματος σφίσιν ἐν νυκτί γενομένου προσέβαλόν τε τοῖς ἀθηναίοις ἐκπεπληγμένοι καί βιασθέντες ὑπ' αὐτῶν τό πρῶτον ὑπεχώρησαν. προϊόντων δέ τῶν ἀθηναίων ἐν ἀταξίᾳ μᾶλλον ἤδη ὡς κεκρατηκότων καί βουλομένων διά παντός τοῦ μήπω μεμαχημένου τῶν ἐναντίων ὡς τάχιστα διελθεῖν, ἵνα μή ἀνέντων σφῶν τῆς ἐφόδου αὖθις ξυστραφῶσιν, οἱ βοιωτοί πρῶτοι αὐτοῖς ἀντέσχον καί προσβαλόντες ἔτρεψάν τε καί ἐς φυγήν κατέστησαν. καί ἐνταῦθα ἤδη ἐν πολλῇ ταραχῇ καί ἀπορίᾳ ἐγίγνοντο οἱ ἀθηναῖοι, ἥν οὐδέ πυθέσθαι ῥᾴδιον ἦν οὐδ' ἀφ' ἑτέρων ὅτῳ τρόπῳ ἕκαστα ξυνηνέχθη. ἐν μέν γάρ ἡμέρᾳ σαφέστερα μέν, ὅμως δέ οὐδέ ταῦτα οἱ παραγενόμενοι πάντα πλήν τό καθ' ἑαυτόν ἕκαστος μόλις οἶδεν: ἐν δέ νυκτομαχίᾳ, ἥ μόνη δή στρατοπέδων μεγάλων ἔν γε τῷδε τῷ πολέμῳ ἐγένετο, πῶς ἄν τις σαφῶς τι ᾔδει; ἦν μέν γάρ σελήνη λαμπρά, ἑώρων δέ οὕτως ἀλλήλους ὡς ἐν σελήνῃ εἰκός τήν μέν ὄψιν τοῦ σώματος προορᾶν, τήν δέ γνῶσιν τοῦ οἰκείου ἀπιστεῖσθαι. ὁπλῖται δέ ἀμφοτέρων οὐκ ὀλίγοι ἐν στενοχωρίᾳ ἀνεστρέφοντο. καί τῶν ἀθηναίων οἱ μέν ἤδη ἐνικῶντο, οἱ δ' ἔτι τῇ πρώτῃ ἐφόδῳ ἀήσσητοι ἐχώρουν. πολύ δέ καί τοῦ ἄλλου στρατεύματος αὐτοῖς τό μέν ἄρτι ἀνεβεβήκει, τό δ' ἔτι προσανῄει, ὥστ' οὐκ ἠπίσταντο πρός ὅτι χρή χωρῆσαι. ἤδη γάρ τά πρόσθεν τῆς τροπῆς γεγενημένης ἐτετάρακτο πάντα καί χαλεπά ἦν ὑπό τῆς βοῆς διαγνῶναι. οἵ τε γάρ συρακόσιοι καί οἱ ξύμμαχοι ὡς κρατοῦντες παρεκελεύοντό τε κραυγῇ οὐκ ὀλίγῃ χρώμενοι, ἀδύνατον ὄν ἐν νυκτί ἄλλῳ τῳ σημῆναι, καί ἅμα τούς προσφερομένους ἐδέχοντο: οἵ τε ἀθηναῖοι ἐζήτουν τε σφᾶς αὐτούς καί πᾶν τό ἐξ ἐναντίας, καί εἰ φίλιον εἴη τῶν ἤδη πάλιν φευγόντων, πολέμιον ἐνόμιζον, καί τοῖς ἐρωτήμασι τοῦ ξυνθήματος πυκνοῖς χρώμενοι διά τό μή εἶναι ἄλλῳ τῳ γνωρίσαι σφίσι τε αὐτοῖς θόρυβον πολύν παρεῖχον ἅμα πάντες ἐρωτῶντες καί τοῖς πολεμίοις σαφές αὐτό κατέστησαν: τό δ' ἐκείνων οὐχ ὁμοίως ἠπίσταντο διά τό κρατοῦντας αὐτούς καί μή διεσπασμένους ἧσσον ἀγνοεῖσθαι, ὥστ' εἰ μέν ἐντύχοιέν τισι κρείσσους ὄντες τῶν πολεμίων, διέφευγον αὐτούς ἅτε ἐκείνων ἐπιστάμενοι τό ξύνθημα, εἰ δ' αὐτοί μή ἀποκρίνοιντο, διεφθείροντο. μέγιστον δέ καί οὐχ ἥκιστα ἔβλαψε καί ὁ παιανισμός: ἀπό γάρ ἀμφοτέρων παραπλήσιος ὤν ἀπορίαν παρεῖχεν. οἵ τε γάρ ἀργεῖοι καί οἱ κερκυραῖοι καί ὅσον δωρικόν μετ' ἀθηναίων ἦν, ὁπότε παιανίσειαν, φόβον παρεῖχε τοῖς ἀθηναίοις, οἵ τε πολέμιοι ὁμοίως. ὥστε τέλος ξυμπεσόντες αὑτοῖς κατά πολλά τοῦ στρατοπέδου, ἐπεί ἅπαξ ἐταράχθησαν, φίλοι τε φίλοις καί πολῖται πολίταις, οὐ μόνον ἐς φόβον κατέστησαν, ἀλλά καί ἐς χεῖρας ἀλλήλοις ἐλθόντες μόλις ἀπελύοντο. καί διωκόμενοι κατά τε τῶν κρημνῶν [οἱ] πολλοί ῥίπτοντες ἑαυτούς ἀπώλλυντο, στενῆς οὔσης τῆς ἀπό τῶν ἐπιπολῶν πάλιν καταβάσεως, καί ἐπειδή ἐς τό ὁμαλόν οἱ σῳζόμενοι ἄνωθεν καταβαῖεν, οἱ μέν πολλοί αὐτῶν καί ὅσοι ἦσαν τῶν προτέρων στρατιωτῶν ἐμπειρίᾳ μᾶλλον τῆς χώρας ἐς τό στρατόπεδον διεφύγγανον, οἱ δέ ὕστερον ἥκοντες εἰσίν οἵ διαμαρτόντες τῶν ὁδῶν κατά τήν χώραν ἐπλανήθησαν: οὕς, ἐπειδή ἡμέρα ἐγένετο, οἱ ἱππῆς τῶν συρακοσίων περιελάσαντες διέφθειραν. τῇ δ' ὑστεραίᾳ οἱ μέν συρακόσιοι δύο τροπαῖα ἔστησαν, ἐπί τε ταῖς ἐπιπολαῖς ᾗ ἡ πρόσβασις καί κατά τό χωρίον ᾗ οἱ βοιωτοί πρῶτον ἀντέστησαν, οἱ δ' ἀθηναῖοι τούς νεκρούς ὑποσπόνδους ἐκομίσαντο. ἀπέθανον δέ οὐκ ὀλίγοι αὐτῶν τε καί τῶν ξυμμάχων, ὅπλα μέντοι ἔτι πλείω ἤ κατά τούς νεκρούς ἐλήφθη: οἱ γάρ κατά τῶν κρημνῶν βιασθέντες ἅλλεσθαι ψιλοί [ἄνευ τῶν ἀσπίδων] οἱ μέν ἀπώλλυντο, οἱ δ' ἐσώθησαν. μετά δέ τοῦτο οἱ μέν συρακόσιοι ὡς ἐπί ἀπροσδοκήτῳ εὐπραγίᾳ πάλιν αὖ ἀναρρωσθέντες, ὥσπερ καί πρότερον, ἐς μέν ἀκράγαντα στασιάζοντα πέντε καί δέκα ναυσί σικανόν ἀπέστειλαν, ὅπως ὑπαγάγοιτο τήν πόλιν, εἰ δύναιτο: γύλιππος δέ κατά γῆν ἐς τήν ἄλλην σικελίαν ᾤχετο αὖθις, ἄξων στρατιάν ἔτι, ὡς ἐν ἐλπίδι ὤν καί τά τείχη τῶν ἀθηναίων αἱρήσειν βίᾳ, ἐπειδή τά ἐν ταῖς ἐπιπολαῖς οὕτω ξυνέβη. οἱ δέ τῶν ἀθηναίων στρατηγοί ἐν τούτῳ ἐβουλεύοντο πρός τε τήν γεγενημένην ξυμφοράν καί πρός τήν παροῦσαν ἐν τῷ στρατοπέδῳ κατά πάντα ἀρρωστίαν. τοῖς τε γάρ ἐπιχειρήμασιν ἑώρων οὐ κατορθοῦντες καί τούς στρατιώτας ἀχθομένους τῇ μονῇ: νόσῳ τε γάρ ἐπιέζοντο κατ' ἀμφότερα, τῆς τε ὥρας τοῦ ἐνιαυτοῦ ταύτης οὔσης ἐν ᾗ ἀσθενοῦσιν ἄνθρωποι μάλιστα, καί τό χωρίον ἅμα ἐν ᾧ ἐστρατοπεδεύοντο ἑλῶδες καί χαλεπόν ἦν, τά τε ἄλλα ὅτι ἀνέλπιστα αὐτοῖς ἐφαίνετο. τῷ οὖν δημοσθένει οὐκ ἐδόκει ἔτι χρῆναι μένειν, ἀλλ' ἅπερ καί διανοηθείς ἐς τάς ἐπιπολάς διεκινδύνευσεν, ἐπειδή ἔσφαλτο, ἀπιέναι ἐψηφίζετο καί μή δια τρίβειν, ἕως ἔτι τό πέλαγος οἷόν τε περαιοῦσθαι καί τοῦ στρατεύματος ταῖς γοῦν ἐπελθούσαις ναυσί κρατεῖν. καί τῇ πόλει ὠφελιμώτερον ἔφη εἶναι πρός τούς ἐν τῇ χώρᾳ σφῶν ἐπιτειχίζοντας τόν πόλεμον ποιεῖσθαι ἤ συρακοσίους, οὕς οὐκέτι ῥᾴδιον εἶναι χειρώσασθαι: οὐδ' αὖ ἄλλως χρήματα πολλά δαπανῶντας εἰκός εἶναι προσκαθῆσθαι. καί ὁ μέν δημοσθένης τοιαῦτα ἐγίγνωσκεν: ὁ δέ νικίας ἐνόμιζε μέν καί αὐτός πόνηρα σφῶν τά πράγματα εἶναι, τῷ δέ λόγῳ οὐκ ἐβούλετο αὐτά ἀσθενῆ ἀποδεικνύναι, οὐδ' ἐμφανῶς σφᾶς ψηφιζομένους μετά πολλῶν τήν ἀναχώρησιν τοῖς πολεμίοις καταγγέλτους γίγνεσθαι: λαθεῖν γάρ ἄν, ὁπότε βούλοιντο, τοῦτο ποιοῦντες πολλῷ ἧσσον. τό δέ τι καί τά τῶν πολεμίων, ἀφ' ὧν ἐπί πλέον ἤ οἱ ἄλλοι ᾐσθάνετο αὐτῶν, ἐλπίδος τι ἔτι παρεῖχε πονηρότερα τῶν σφετέρων ἔσεσθαι, ἤν καρτερῶσι προσκαθήμενοι: χρημάτων γάρ ἀπορίᾳ αὐτούς ἐκτρυχώσειν, ἄλλως τε καί ἐπί πλέον ἤδη ταῖς ὑπαρχούσαις ναυσί θαλασσοκρατούντων. καί ἦν γάρ τι καί ἐν ταῖς συρακούσαις βουλόμενον τοῖς ἀθηναίοις τά πράγματα ἐνδοῦναι, ἐπεκηρυκεύετο ὡς αὐτόν καί οὐκ εἴα ἀπανίστασθαι. ἅ ἐπιστάμενος τῷ μέν ἔργῳ ἔτι ἐπ' ἀμφότερα ἔχων καί διασκοπῶν ἀνεῖχε, τῷ δ' ἐμφανεῖ τότε λόγῳ οὐκ ἔφη ἀπάξειν τήν στρατιάν. εὖ γάρ εἰδέναι ὅτι ἀθηναῖοι σφῶν ταῦτα οὐκ ἀποδέξονται, ὥστε μή αὐτῶν ψηφισαμένων ἀπελθεῖν. καί γάρ οὐ τούς αὐτούς ψηφιεῖσθαί τε περί σφῶν [αὐτῶν] καί τά πράγματα ὥσπερ καί αὐτοί ὁρῶντας καί οὐκ ἄλλων ἐπιτιμήσει ἀκούσαντας γνώσεσθαι, ἀλλ' ἐξ ὧν ἄν τις εὖ λέγων διαβάλλοι, ἐκ τούτων αὐτούς πείσεσθαι. τῶν τε παρόντων στρατιωτῶν πολλούς καί τούς πλείους ἔφη, οἵ νῦν βοῶσιν ὡς ἐν δεινοῖς ὄντες, ἐκεῖσε ἀφικομένους τἀναντία βοήσεσθαι ὡς ὑπό χρημάτων κατα προδόντες οἱ στρατηγοί ἀπῆλθον. οὔκουν βούλεσθαι αὐτός γε ἐπιστάμενος τάς ἀθηναίων φύσεις ἐπ' αἰσχρᾷ τε αἰτίᾳ καί ἀδίκως ὑπ' ἀθηναίων ἀπολέσθαι μᾶλλον ἤ ὑπό τῶν πολεμίων, εἰ δεῖ, κινδυνεύσας τοῦτο παθεῖν ἰδίᾳ. τά τε συρακοσίων ἔφη ὅμως ἔτι ἥσσω τῶν σφετέρων εἶναι: καί χρήμασι γάρ αὐτούς ξενοτροφοῦντας καί ἐν περιπολίοις ἅμα ἀναλίσκοντας καί ναυτικόν πολύ ἔτι ἐνιαυτόν ἤδη βόσκοντας τά μέν ἀπορεῖν, τά δ' ἔτι ἀμηχανήσειν: δισχίλιά τε γάρ τάλαντα ἤδη ἀνηλωκέναι καί ἔτι πολλά προσοφείλειν, ἤν τε καί ὁτιοῦν ἐκλίπωσι τῆς νῦν παρασκευῆς τῷ μή διδόναι τροφήν, φθερεῖσθαι αὐτῶν τά πράγματα, ἐπικουρικά μᾶλλον ἤ δι' ἀνάγκης ὥσπερ τά σφέτερα ὄντα. τρίβειν οὖν ἔφη χρῆναι προσκαθημένους καί μή χρήμασιν, ὧν πολύ κρείσσους εἰσί, νικηθέντας ἀπιέναι. ὁ μέν νικίας τοσαῦτα λέγων ἰσχυρίζετο, αἰσθόμενος τά ἐν ταῖς συρακούσαις ἀκριβῶς καί τήν τῶν χρημάτων ἀπορίαν καί ὅτι ἦν αὐτόθι πολύ τό βουλόμενον τοῖς ἀθηναίοις γίγνεσθαι τά πράγματα καί ἐπικηρυκευόμενον πρός αὐτόν ὥστε μή ἀπανίστασθαι, καί ἅμα ταῖς γοῦν ναυσί μᾶλλον ἤ πρότερον ἐθάρσησε κρατήσειν. ὁ δέ δημοσθένης περί μέν τοῦ προσκαθῆσθαι οὐδ' ὁπωσοῦν ἐνεδέχετο: εἰ δέ δεῖ μή ἀπάγειν τήν στρατιάν ἄνευ ἀθηναίων ψηφίσματος, ἀλλά τρίβειν αὐτοῦ, ἔφη χρῆναι ἤ ἐς τήν θάψον ἀναστάντας τοῦτο ποιεῖν ἤ ἐς τήν κατάνην, ὅθεν τῷ τε πεζῷ ἐπί πολλά τῆς χώρας ἐπιόντες θρέψονται πορθοῦντες τά τῶν πολεμίων καί ἐκείνους βλάψουσι, ταῖς τε ναυσίν ἐν πελάγει καί οὐκ ἐν στενοχωρίᾳ, ἥ πρός τῶν πολεμίων μᾶλλόν ἐστι, τούς ἀγῶνας ποιήσονται, ἀλλ' ἐν εὐρυχωρίᾳ, ἐν ᾗ τά τε τῆς ἐμπειρίας χρήσιμα σφῶν ἔσται καί ἀναχωρήσεις καί ἐπίπλους οὐκ ἐκ βραχέος καί περιγραπτοῦ ὁρμώμενοί τε καί καταίροντες ἕξουσιν. τό τε ξύμπαν εἰπεῖν, οὐδενί τρόπῳ οἱ ἔφη ἀρέσκειν ἐν τῷ αὐτῷ ἔτι μένειν, ἀλλ' ὅτι τάχιστα ἤδη ἐξανίστασθαι καί μή μέλλειν. καί ὁ εὐρυμέδων αὐτῷ ταῦτα ξυνηγόρευεν. ἀντιλέγοντος δέ τοῦ νικίου ὄκνος τις καί μέλλησις ἐνεγένετο καί ἅμα ὑπόνοια μή τι καί πλέον εἰδώς ὁ νικίας ἰσχυρίζηται. καί οἱ μέν ἀθηναῖοι τούτῳ τῷ τρόπῳ διεμέλλησάν τε καί κατά χώραν ἔμενον. ὁ δέ γύλιππος καί ὁ σικανός ἐν τούτῳ παρῆσαν ἐς τάς συρακούσας, ὁ μέν σικανός ἁμαρτών τοῦ ἀκράγαντος (ἐν γέλᾳ γάρ ὄντος αὐτοῦ ἔτι ἡ τοῖς συρακοσίοις στάσις [ἐς] φιλία ἐξεπεπτώκει): ὁ δέ γύλιππος ἄλλην τε στρατιάν πολλήν ἔχων ἦλθεν ἀπό τῆς σικελίας καί τούς ἐκ τῆς πελοποννήσου τοῦ ἦρος ἐν ταῖς ὁλκάσιν ὁπλίτας ἀποσταλέντας, ἀφικομένους ἀπό τῆς λιβύης ἐς σελινοῦντα. ἀπενεχθέντες γάρ ἐς λιβύην, καί δόντων κυρηναίων τριήρεις δύο καί τοῦ πλοῦ ἡγεμόνας, καί ἐν τῷ παράπλῳ εὐεσπερίταις πολιορκουμένοις ὑπό λιβύων ξυμμαχήσαντες καί νικήσαντες τούς λίβυς, καί αὐτόθεν παραπλεύσαντες ἐς νέαν πόλιν καρχηδονιακόν ἐμπόριον, ὅθενπερ σικελία ἐλάχιστον δυοῖν ἡμερῶν καί νυκτός πλοῦν ἀπέχει, καί ἀπ' αὐτοῦ περαιωθέντες ἀφίκοντο ἐς σελινοῦντα. καί οἱ μέν συρακόσιοι εὐθύς αὐτῶν ἐλθόντων παρεσκευάζοντο ὡς ἐπιθησόμενοι κατ' ἀμφότερα αὖθις τοῖς ἀθηναίοις καί ναυσί καί πεζῷ: οἱ δέ τῶν ἀθηναίων στρατηγοί ὁρῶντες στρατιάν τε ἄλλην προσγεγενημένην αὐτοῖς καί τά ἑαυτῶν ἅμα οὐκ ἐπί τό βέλτιον χωροῦντα, ἀλλά καθ' ἡμέραν τοῖς πᾶσι χαλεπώτερον ἴσχοντα, μάλιστα δέ τῇ ἀσθενείᾳ τῶν ἀνθρώπων πιεζόμενα, μετε μέλοντό τε πρότερον οὐκ ἀναστάντες καί ὡς αὐτοῖς οὐδέ ὁ νικίας ἔτι ὁμοίως ἐνηντιοῦτο, ἀλλ' ἤ μή φανερῶς γε ἀξιῶν ψηφίζεσθαι, προεῖπον ὡς ἐδύναντο ἀδηλότατα ἔκπλουν ἐκ τοῦ στρατοπέδου πᾶσι, καί παρασκευάσασθαι ὅταν τις σημήνῃ. καί μελλόντων αὐτῶν, ἐπειδή ἑτοῖμα ἦν, ἀποπλεῖν ἡ σελήνη ἐκλείπει: ἐτύγχανε γάρ πασσέληνος οὖσα. καί οἱ ἀθηναῖοι οἵ τε πλείους ἐπισχεῖν ἐκέλευον τούς στρατηγούς ἐνθύμιον ποιούμενοι, καί ὁ νικίας (ἦν γάρ τι καί ἄγαν θειασμῷ τε καί τῷ τοιούτῳ προσκείμενος) οὐδ' ἄν διαβουλεύσασθαι ἔτι ἔφη πρίν, ὡς οἱ μάντεις ἐξηγοῦντο, τρίς ἐννέα ἡμέρας μεῖναι, ὅπως ἄν πρότερον κινηθείη. καί τοῖς μέν ἀθηναίοις μελλήσασι διά τοῦτο ἡ μονή ἐγεγένητο. οἱ δέ συρακόσιοι καί αὐτοί τοῦτο πυθόμενοι πολλῷ μᾶλλον ἐπηρμένοι ἦσαν μή ἀνιέναι τά τῶν ἀθηναίων, ὡς καί αὐτῶν κατεγνωκότων ἤδη μηκέτι κρεισσόνων εἶναι σφῶν μήτε ταῖς ναυσί μήτε τῷ πεζῷ (οὐ γάρ ἄν τόν ἔκπλουν ἐπιβουλεῦσαι), καί ἅμα οὐ βουλόμενοι αὐτούς ἄλλοσέ ποι τῆς σικελίας καθεζομένους χαλεπωτέρους εἶναι προσπολεμεῖν, ἀλλ' αὐτοῦ ὡς τάχιστα καί ἐν ᾧ σφίσι ξυμφέρει ἀναγκάσαι αὐτούς ναυμαχεῖν. τάς οὖν ναῦς ἐπλήρουν καί ἀνεπειρῶντο ἡμέρας ὅσαι αὐτοῖς ἐδόκουν ἱκαναί εἶναι. ἐπειδή δέ καιρός ἦν, τῇ μέν προτέρᾳ πρός τά τείχη τῶν ἀθηναίων προσέβαλλον, καί ἐπεξελθόντος μέρους τινός οὐ πολλοῦ καί τῶν ὁπλιτῶν καί τῶν ἱππέων κατά τινας πύλας ἀπολαμβάνουσί τε τῶν ὁπλιτῶν τινάς καί τρεψάμενοι καταδιώκουσιν: οὔσης δέ στενῆς τῆς ἐσόδου οἱ ἀθηναῖοι ἵππους τε ἑβδομήκοντα ἀπολλύασι καί τῶν ὁπλιτῶν οὐ πολλούς. καί ταύτῃ μέν τῇ ἡμέρᾳ ἀπεχώρησεν ἡ στρατιά τῶν συρακοσίων: τῇ δ' ὑστεραίᾳ ταῖς τε ναυσίν ἐκπλέουσιν οὔσαις ἕξ καί ἑβδομήκοντα καί τῷ πεζῷ ἅμα πρός τά τείχη ἐχώρουν. οἱ δ' ἀθηναῖοι ἀντανῆγον ναυσίν ἕξ καί ὀγδοήκοντα καί προσμείξαντες ἐναυμάχουν. καί τόν εὐρυμέδοντα ἔχοντα τό δεξιόν κέρας τῶν ἀθηναίων καί βουλόμενον περικλῄσασθαι τάς ναῦς τῶν ἐναντίων καί ἐπεξάγοντα τῷ πλῷ πρός τήν γῆν μᾶλλον, νικήσαντες οἱ συρακόσιοι καί οἱ ξύμμαχοι τό μέσον πρῶτον τῶν ἀθηναίων ἀπολαμβάνουσι κἀκεῖνον ἐν τῷ κοίλῳ καί μυχῷ τοῦ λιμένος καί αὐτόν τε διαφθείρουσι καί τάς μετ' αὐτοῦ ναῦς ἐπισπομένας: ἔπειτα δέ καί τάς πάσας ἤδη ναῦς τῶν ἀθηναίων κατεδίωκόν τε καί ἐξεώθουν ἐς τήν γῆν. ὁ δέ γύλιππος ὁρῶν τάς ναῦς τῶν πολεμίων νικωμένας καί ἔξω τῶν σταυρωμάτων καί τοῦ ἑαυτῶν στρατοπέδου καταφερομένας, βουλόμενος διαφθείρειν τούς ἐκβαίνοντας καί τάς ναῦς ῥᾷον τούς συρακοσίους ἀφέλκειν τῆς γῆς φιλίας οὔσης, παρεβοήθει ἐπί τήν χηλήν μέρος τι ἔχων τῆς στρατιᾶς. καί αὐτούς οἱ τυρσηνοί (οὗτοι γάρ ἐφύλασσον τοῖς ἀθηναίοις ταύτῃ) ὁρῶντες ἀτάκτως προσφερομένους, ἐπεκβοηθήσαντες καί προσπεσόντες τοῖς πρώτοις τρέπουσι καί ἐσβάλλουσιν ἐς τήν λίμνην τήν λυσιμέλειαν καλουμένην. ὕστερον δέ πλέονος ἤδη τοῦ στρατεύματος παρόντος τῶν συρακοσίων καί ξυμμάχων καί οἱ ἀθηναῖοι ἐπιβοηθήσαντες καί δείσαντες περί ταῖς ναυσίν ἐς μάχην τε κατέστησαν πρός αὐτούς καί νικήσαντες ἐπεδίωξαν καί ὁπλίτας τε οὐ πολλούς ἀπέκτειναν καί τάς ναῦς τάς μέν πολλάς διέσωσάν τε καί ξυνήγαγον κατά τό στρατόπεδον, δυοῖν δέ δεούσας εἴκοσιν οἱ συρακόσιοι καί οἱ ξύμμαχοι ἔλαβον αὐτῶν καί τούς ἄνδρας πάντας ἀπέκτειναν. καί ἐπί τάς λοιπάς ἐμπρῆσαι βουλόμενοι ὁλκάδα παλαιάν κληματίδων καί δᾳδός γεμίσαντες (ἦν γάρ ἐπί τούς ἀθηναίους ὁ ἄνεμος οὔριος) ἀφεῖσαν [τήν ναῦν] πῦρ ἐμβαλόντες. καί οἱ ἀθηναῖοι δείσαντες περί ταῖς ναυσίν ἀντεμηχανήσαντό τε σβεστήρια κωλύματα καί παύσαντες τήν τε φλόγα καί τό μή προσελθεῖν ἐγγύς τήν ὁλκάδα τοῦ κινδύνου ἀπηλλάγησαν. μετά δέ τοῦτο συρακόσιοι μέν τῆς τε ναυμαχίας τροπαῖον ἔστησαν καί τῆς ἄνω τῆς πρός τῷ τείχει ἀπολήψεως τῶν ὁπλιτῶν, ὅθεν καί τούς ἵππους ἔλαβον, ἀθηναῖοι δέ ἧς τε οἱ τυρσηνοί τροπῆς ἐποιήσαντο τῶν πεζῶν ἐς τήν λίμνην καί ἧς αὐτοί τῷ ἄλλῳ στρατοπέδῳ. γεγενημένης δέ τῆς νίκης τοῖς συρακοσίοις λαμπρᾶς ἤδη καί τοῦ ναυτικοῦ (πρότερον μέν γάρ ἐφοβοῦντο τάς μετά τοῦ δημοσθένους ναῦς ἐπελθούσας) οἱ μέν ἀθηναῖοι ἐν παντί δή ἀθυμίας ἦσαν καί ὁ παράλογος αὐτοῖς μέγας ἦν, πολύ δέ μείζων ἔτι τῆς στρατείας ὁ μετάμελος. πόλεσι γάρ ταύταις μόναις ἤδη ὁμοιοτρόποις ἐπελθόντες, δημοκρατουμέναις τε, ὥσπερ καί αὐτοί, καί ναῦς καί ἵππους καί μεγέθη ἐχούσαις, οὐ δυνάμενοι ἐπενεγκεῖν οὔτ' ἐκ πολιτείας τι μεταβολῆς τό διάφορον αὐτοῖς, ᾧ προσήγοντο ἄν, οὔτ' ἐκ παρασκευῆς πολλῷ κρείσσονος, σφαλλόμενοι δέ τά πλείω, τά τε πρό αὐτῶν ἠπόρουν, καί ἐπειδή γε καί ταῖς ναυσίν ἐκρατήθησαν, ὅ οὐκ ἄν ᾤοντο, πολλῷ δή μᾶλλον ἔτι. οἱ δέ συρακόσιοι τόν τε λιμένα εὐθύς παρέπλεον ἀδεῶς καί τό στόμα αὐτοῦ διενοοῦντο κλῄσειν, ὅπως μηκέτι, μηδ' εἰ βούλοιντο, λάθοιεν αὐτούς οἱ ἀθηναῖοι ἐκπλεύσαντες. οὐ γάρ περί τοῦ αὐτοί σωθῆναι μόνον ἔτι τήν ἐπιμέλειαν ἐποιοῦντο, ἀλλά καί ὅπως ἐκείνους κωλύσουσι, νομίζοντες ὅπερ ἦν, ἀπό τε τῶν παρόντων πολύ σφῶν καθυπέρτερα τά πράγματα εἶναι καί, εἰ δύναιντο κρατῆσαι ἀθηναίων τε καί τῶν ξυμμάχων καί κατά γῆν καί κατά θάλασσαν, καλόν σφίσιν ἐς τούς ἕλληνας τό ἀγώνισμα φανεῖσθαι: τούς τε γάρ ἄλλους ἕλληνας εὐθύς τούς μέν ἐλευθεροῦσθαι, τούς δέ φόβου ἀπολύεσθαι (οὐ γάρ ἔτι δυνατήν ἔσεσθαι τήν ὑπόλοιπον ἀθηναίων δύναμιν τόν ὕστερον ἐπενεχθησόμενον πόλεμον ἐνεγκεῖν), καί αὐτοί δόξαντες αὐτῶν αἴτιοι εἶναι ὑπό τε τῶν ἄλλων ἀνθρώπων καί ὑπό τῶν ἔπειτα πολύ θαυμασθήσεσθαι. καί ἦν δέ ἄξιος ὁ ἀγών κατά τε ταῦτα καί ὅτι οὐχί ἀθηναίων μόνον περιεγίγνοντο, ἀλλά καί τῶν ἄλλων πολλῶν ξυμμάχων, καί οὐδ' αὐτοί αὖ μόνον, ἀλλά καί μετά τῶν ξυμβοηθησάντων σφίσιν, ἡγεμόνες τε γενόμενοι μετά κορινθίων καί λακεδαιμονίων καί τήν σφετέραν πόλιν ἐμπαρασχόντες προκινδυνεῦσαί τε καί τοῦ ναυτικοῦ μέγα μέρος προκόψαντες. ἔθνη γάρ πλεῖστα δή ἐπί μίαν πόλιν ταύτην ξυνῆλθε, πλήν γε δή τοῦ ξύμπαντος λόγου τοῦ ἐν τῷδε τῷ πολέμῳ πρός τήν ἀθηναίων τε πόλιν καί λακεδαιμονίων. τοσοίδε γάρ ἑκάτεροι ἐπί σικελίαν τε καί περί σικελίας, τοῖς μέν ξυγκτησόμενοι τήν χώραν ἐλθόντες, τοῖς δέ ξυνδιασώσοντες, ἐπί συρακούσας ἐπολέμησαν, οὐ κατά δίκην τι μᾶλλον οὐδέ κατά ξυγγένειαν μετ' ἀλλήλων στάντες, ἀλλ' ὡς ἑκάστοις τῆς ξυντυχίας ἤ κατά τό ξυμφέρον ἤ ἀνάγκῃ ἔσχεν. ἀθηναῖοι μέν αὐτοί ἴωνες ἐπί δωριᾶς συρακοσίους ἑκόντες ἦλθον, καί αὐτοῖς τῇ αὐτῇ φωνῇ καί νομίμοις ἔτι χρώμενοι λήμνιοι καί ἴμβριοι καί αἰγινῆται, οἵ τότε αἴγιναν εἶχον, καί ἔτι ἑστιαιῆς οἱ ἐν εὐβοίᾳ ἑστίαιαν οἰκοῦντες ἄποικοι ὄντες ξυνεστράτευσαν. τῶν δ' ἄλλων οἱ μέν ὑπήκοοι, οἱ δ' ἀπό ξυμμαχίας αὐτόνομοι, εἰσί δέ καί οἵ μισθοφόροι ξυνεστράτευον. καί τῶν μέν ὑπηκόων καί φόρου ὑποτελῶν ἐρετριῆς καί χαλκιδῆς καί στυρῆς καί καρύστιοι ἀπ' εὐβοίας ἦσαν, ἀπό δέ νήσων κεῖοι καί ἄνδριοι καί τήνιοι, ἐκ δ' ἰωνίας μιλήσιοι καί σάμιοι καί χῖοι. τούτων χῖοι οὐχ ὑποτελεῖς ὄντες φόρου, ναῦς δέ παρέχοντες αὐτόνομοι ξυνέσποντο. καί τό πλεῖστον ἴωνες ὄντες οὗτοι πάντες καί ἀπ' ἀθηναίων πλήν καρυστίων (οὗτοι δ' εἰσί δρύοπες), ὑπήκοοι δ' ὄντες καί ἀνάγκῃ ὅμως ἴωνές γε ἐπί δωριᾶς ἠκολούθουν. πρός δ' αὐτοῖς αἰολῆς, μηθυμναῖοι μέν ναυσί καί οὐ φόρῳ ὑπήκοοι, τενέδιοι δέ καί αἴνιοι ὑποτελεῖς. οὗτοι δέ αἰολῆς αἰολεῦσι τοῖς κτίσασι βοιωτοῖς <τοῖς> μετά συρακοσίων κατ' ἀνάγκην ἐμάχοντο, πλαταιῆς δέ καταντικρύ βοιωτοί βοιωτοῖς μόνοι εἰκότως κατά τό ἔχθος. ῥόδιοι δέ καί κυθήριοι δωριῆς ἀμφότεροι, οἱ μέν λακεδαιμονίων ἄποικοι κυθήριοι ἐπί λακεδαιμονίους τούς ἅμα γυλίππῳ μετ' ἀθηναίων ὅπλα ἔφερον, ῥόδιοι δέ ἀργεῖοι γένος συρακοσίοις μέν δωριεῦσι, γελῴοις δέ καί ἀποίκοις ἑαυτῶν οὖσι μετά συρακοσίων στρατευομένοις ἠναγκάζοντο πολεμεῖν. τῶν τε περί πελοπόννησον νησιωτῶν κεφαλλῆνες μέν καί ζακύνθιοι αὐτόνομοι μέν, κατά δέ τό νησιωτικόν μᾶλλον κατειργόμενοι, ὅτι θαλάσσης ἐκράτουν οἱ ἀθηναῖοι, ξυνείποντο: κερκυραῖοι δέ οὐ μόνον δωριῆς, ἀλλά καί κορίνθιοι σαφῶς ἐπί κορινθίους τε καί συρακοσίους, τῶν μέν ἄποικοι ὄντες, τῶν δέ ξυγγενεῖς, ἀνάγκῃ μέν ἐκ τοῦ εὐπρεποῦς, βουλήσει δέ κατά ἔχθος τό κορινθίων οὐχ ἧσσον εἵποντο. καί οἱ μεσσήνιοι νῦν καλούμενοι ἐκ ναυπάκτου καί ἐκ πύλου τότε ὑπ' ἀθηναίων ἐχομένης ἐς τόν πόλεμον παρελήφθησαν. καί ἔτι μεγαρέων φυγάδες οὐ πολλοί μεγαρεῦσι σελινουντίοις οὖσι κατά ξυμφοράν ἐμάχοντο. τῶν δέ ἄλλων ἑκούσιος μᾶλλον ἡ στρατεία ἐγίγνετο ἤδη. ἀργεῖοι μέν γάρ οὐ τῆς ξυμμαχίας ἕνεκα μᾶλλον ἤ τῆς λακεδαιμονίων τε ἔχθρας καί τῆς παραυτίκα ἕκαστοι ἰδίας ὠφελίας δωριῆς ἐπί δωριᾶς μετά ἀθηναίων ἰώνων ἠκολούθουν, μαντινῆς δέ καί ἄλλοι ἀρκάδων μισθοφόροι ἐπί τούς αἰεί πολεμίους σφίσιν ἀποδεικνυμένους ἰέναι εἰωθότες καί τότε τούς μετά κορινθίων ἐλθόντας ἀρκάδας οὐδέν ἧσσον διά κέρδος ἡγούμενοι πολεμίους, κρῆτες δέ καί αἰτωλοί μισθῷ καί οὗτοι πεισθέντες: ξυνέβη δέ τοῖς κρησί τήν γέλαν ῥοδίοις ξυγκτίσαντας μή ξύν τοῖς ἀποίκοις, ἀλλ' ἐπί τούς ἀποίκους ἑκόντας μετά μισθοῦ ἐλθεῖν. καί ἀκαρνάνων τινές ἅμα μέν κέρδει, τό δέ πλέον δημοσθένους φιλίᾳ καί ἀθηναίων εὐνοίᾳ ξύμμαχοι ὄντες ἐπεκούρησαν. καί οἵδε μέν τῷ ἰονίῳ κόλπῳ ὁριζόμενοι: ἰταλιωτῶν δέ θούριοι καί μεταπόντιοι ἐν τοιαύταις ἀνάγκαις τότε στασιωτικῶν καιρῶν κατειλημμένοι ξυνεστράτευον, καί σικελιωτῶν νάξιοι καί καταναῖοι, βαρβάρων δέ ἐγεσταῖοί τε, οἵπερ ἐπηγάγοντο, καί σικελῶν τό πλέον, καί τῶν ἔξω σικελίας τυρσηνῶν τέ τινες κατά διαφοράν συρακοσίων καί ἰάπυγες μισθοφόροι. τοσάδε μέν μετά ἀθηναίων ἔθνη ἐστράτευον. συρακοσίοις δέ ἀντεβοήθησαν καμαριναῖοι μέν ὅμοροι ὄντες καί γελῷοι οἰκοῦντες μετ' αὐτούς, ἔπειτα ἀκραγαντίνων ἡσυχαζόντων ἐν τῷ ἐπ' ἐκεῖνα ἱδρυμένοι σελινούντιοι. καί οἵδε μέν τῆς σικελίας τό πρός λιβύην μέρος τετραμμένον νεμόμενοι, ἱμεραῖοι δέ ἀπό τοῦ πρός τόν τυρσηνικόν πόντον μορίου, ἐν ᾧ καί μόνοι ἕλληνες οἰκοῦσιν: οὗτοι δέ καί ἐξ αὐτοῦ μόνοι ἐβοήθησαν. καί ἑλληνικά μέν ἔθνη τῶν ἐν σικελίᾳ τοσάδε, δωριῆς τε καί [οἱ] αὐτόνομοι πάντες, ξυνεμάχουν, βαρβάρων δέ σικελοί μόνοι ὅσοι μή ἀφέστασαν πρός τούς ἀθηναίους: τῶν δ' ἔξω σικελίας ἑλλήνων λακεδαιμόνιοι μέν ἡγεμόνα σπαρτιάτην παρεχόμενοι, νεοδαμώδεις δέ τούς ἄλλους καί εἵλωτας [δύναται δέ τό νεοδαμῶδες ἐλεύθερον ἤδη εἶναι], κορίνθιοι δέ καί ναυσί καί πεζῷ μόνοι παραγενόμενοι καί λευκάδιοι καί ἀμπρακιῶται κατά τό ξυγγενές, ἐκ δέ ἀρκαδίας μισθοφόροι ὑπό κορινθίων ἀποσταλέντες καί σικυώνιοι ἀναγκαστοί στρατεύοντες, καί τῶν ἔξω πελοποννήσου βοιωτοί. πρός δέ τούς ἐπελθόντας τούτους οἱ σικελιῶται αὐτοί πλῆθος πλέον κατά πάντα παρέσχοντο ἅτε μεγάλας πόλεις οἰκοῦντες: καί γάρ ὁπλῖται πολλοί καί νῆες καί ἵπποι καί ὁ ἄλλος ὅμιλος ἄφθονος ξυνελέγη. καί πρός ἅπαντας αὖθις ὡς εἰπεῖν τούς ἄλλους συρακόσιοι αὐτοί πλείω ἐπορίσαντο διά μέγεθός τε πόλεως καί ὅτι ἐν μεγίστῳ κινδύνῳ ἦσαν. καί αἱ μέν ἑκατέρων ἐπικουρίαι τοσαίδε ξυνελέγησαν, καί τότε ἤδη πᾶσαι ἀμφοτέροις παρῆσαν καί οὐκέτι οὐδέν οὐδετέροις ἐπῆλθεν. οἱ δ' οὖν συρακόσιοι καί οἱ ξύμμαχοι εἰκότως ἐνόμισαν καλόν ἀγώνισμα σφίσιν εἶναι ἐπί τῇ γεγενημένῃ νίκῃ τῆς ναυμαχίας ἑλεῖν τε τό στρατόπεδον ἅπαν τῶν ἀθηναίων τοσοῦτον ὄν, καί μηδέ καθ' ἕτερα αὐτούς, μήτε διά θαλάσσης μήτε τῷ πεζῷ, διαφυγεῖν. ἔκλῃον οὖν τόν τε λιμένα εὐθύς τόν μέγαν, ἔχοντα τό στόμα ὀκτώ σταδίων μάλιστα, τριήρεσι πλαγίαις καί πλοίοις καί ἀκάτοις ἐπ' ἀγκυρῶν ὁρμίζοντες, καί τἆλλα, ἤν ἔτι ναυμαχεῖν οἱ ἀθηναῖοι τολμήσωσι, παρεσκευάζοντο, καί ὀλίγον οὐδέν ἐς οὐδέν ἐπενόουν. τοῖς δέ ἀθηναίοις τήν τε ἀπόκλῃσιν ὁρῶσι καί τήν ἄλλην διάνοιαν αὐτῶν αἰσθομένοις βουλευτέα ἐδόκει. καί ξυνελθόντες οἵ τε στρατηγοί καί οἱ ταξίαρχοι πρός τήν παροῦσαν ἀπορίαν τῶν τε ἄλλων καί ὅτι τά ἐπιτήδεια οὔτε αὐτίκα ἔτι εἶχον (προπέμψαντες γάρ ἐς κατάνην ὡς ἐκπλευσόμενοι ἀπεῖπον μή ἐπάγειν) οὔτε τό λοιπόν ἔμελλον ἕξειν, εἰ μή ναυκρατήσουσιν, ἐβουλεύσαντο τά μέν τείχη τά ἄνω ἐκλιπεῖν, πρός δ' αὐταῖς ταῖς ναυσίν ἀπολαβόντες διατειχίσματι ὅσον οἷόν τε ἐλάχιστον τοῖς τε σκεύεσι καί τοῖς ἀσθενοῦσιν ἱκανόν γενέσθαι, τοῦτο μέν φρουρεῖν, ἀπό δέ τοῦ ἄλλου πεζοῦ τάς ναῦς ἁπάσας, ὅσαι ἦσαν καί δυναταί καί ἀπλοώτεραι, πάντα τινά ἐσβιβάζοντες πληρῶσαι, καί διαναυμαχήσαντες, ἤν μέν νικῶσιν, ἐς κατάνην κομίζεσθαι, ἤν δέ μή, ἐμπρήσαντες τάς ναῦς πεζῇ ξυνταξάμενοι ἀποχωρεῖν ᾗ ἄν τάχιστα μέλλωσί τινος χωρίου ἤ βαρβαρικοῦ ἤ ἑλληνικοῦ φιλίου ἀντιλήψεσθαι. καί οἱ μέν, ὡς ἔδοξεν αὐτοῖς ταῦτα, καί ἐποίησαν: ἔκ τε γάρ τῶν ἄνω τειχῶν ὑποκατέβησαν καί τάς ναῦς ἐπλήρωσαν πάσας, ἀναγκάσαντες ἐσβαίνειν ὅστις καί ὁπωσοῦν ἐδόκει ἡλικίας μετέχων ἐπιτήδειος εἶναι. καί ξυνεπληρώθησαν νῆες αἱ πᾶσαι δέκα μάλιστα καί ἑκατόν: τοξότας τε ἐπ' αὐτάς πολλούς καί ἀκοντιστάς τῶν τε ἀκαρνάνων καί τῶν ἄλλων ξένων ἐσεβίβαζον, καί τἆλλα ὡς οἷόν τ' ἦν ἐξ ἀναγκαίου τε καί τοιαύτης διανοίας ἐπορίσαντο. ὁ δέ νικίας, ἐπειδή τά πολλά ἑτοῖμα ἦν, ὁρῶν τούς στρατιώτας τῷ τε παρά τό εἰωθός πολύ ταῖς ναυσί κρατηθῆναι ἀθυμοῦντας καί διά τήν τῶν ἐπιτηδείων σπάνιν ὡς τάχιστα βουλομένους διακινδυνεύειν, ξυγκαλέσας ἅπαντας παρεκελεύσατό τε πρῶτον καί ἔλεξε τοιάδε. ’ἄνδρες στρατιῶται ἀθηναίων τε καί τῶν ἄλλων ξυμμάχων, ὁ μέν ἀγών ὁ μέλλων ὁμοίως κοινός ἅπασιν ἔσται περί τε σωτηρίας καί πατρίδος ἑκάστοις οὐχ ἧσσον ἤ τοῖς πολεμίοις: ἤν γάρ κρατήσωμεν νῦν ταῖς ναυσίν, ἔστι τῳ τήν ὑπάρχουσάν που οἰκείαν πόλιν ἐπιδεῖν. ἀθυμεῖν δέ οὐ χρή οὐδέ πάσχειν ὅπερ οἱ ἀπειρότατοι τῶν ἀνθρώπων, οἵ τοῖς πρώτοις ἀγῶσι σφαλέντες ἔπειτα διά παντός τήν ἐλπίδα τοῦ φόβου ὁμοίαν ταῖς ξυμφοραῖς ἔχουσιν. ἀλλ' ὅσοι τε ἀθηναίων πάρεστε, πολλῶν ἤδη πολέμων ἔμπειροι ὄντες, καί ὅσοι τῶν ξυμμάχων, ξυστρατευόμενοι αἰεί, μνήσθητε τῶν ἐν τοῖς πολέμοις παραλόγων, καί τό τῆς τύχης κἄν μεθ' ἡμῶν ἐλπίσαντες στῆναι καί ὡς ἀναμαχούμενοι ἀξίως τοῦδε τοῦ πλήθους, ὅσον αὐτοί ὑμῶν αὐτῶν ἐφορᾶτε, παρασκευάζεσθε. ‘ἅ δέ ἀρωγά ἐνείδομεν ἐπί τῇ τοῦ λιμένος στενότητι πρός τόν μέλλοντα ὄχλον τῶν νεῶν ἔσεσθαι καί πρός τήν ἐκείνων ἐπί τῶν καταστρωμάτων παρασκευήν, οἷς πρότερον ἐβλαπτόμεθα, πάντα καί ἡμῖν νῦν ἐκ τῶν παρόντων μετά τῶν κυβερνητῶν ἐσκεμμένα ἡτοίμασται. καί γάρ τοξόται πολλοί καί ἀκοντισταί ἐπιβήσονται καί ὄχλος, ᾧ ναυμαχίαν μέν ποιούμενοι ἐν πελάγει οὐκ ἄν ἐχρώμεθα διά τό βλάπτειν ἄν τό τῆς ἐπιστήμης τῇ βαρύτητι τῶν νεῶν, ἐν δέ τῇ ἐνθάδε ἠναγκασμένῃ ἀπό τῶν νεῶν πεζομαχίᾳ πρόσφορα ἔσται. ηὕρηται δ' ἡμῖν ὅσα χρή ἀντιναυπηγῆσαι, καί πρός τάς τῶν ἐπωτίδων αὐτοῖς παχύτητας, ᾧπερ δή μάλιστα ἐβλαπτόμεθα, χειρῶν σιδηρῶν ἐπιβολαί, αἵ σχήσουσι τήν πάλιν ἀνάκρουσιν τῆς προσπεσούσης νεώς, ἤν τά ἐπί τούτοις οἱ ἐπιβάται ὑπουργῶσιν. ἐς τοῦτο γάρ δή ἠναγκάσμεθα ὥστε πεζομαχεῖν ἀπό τῶν νεῶν, καί τό μήτε αὐτούς ἀνακρούεσθαι μήτ' ἐκείνους ἐᾶν ὠφέλιμον φαίνεται, ἄλλως τε καί τῆς γῆς, πλήν ὅσον ἄν ὁ πεζός ἡμῶν ἐπέχῃ, πολεμίας οὔσης. ’ὧν χρή μεμνημένους διαμάχεσθαι ὅσον ἄν δύνησθε καί μή ἐξωθεῖσθαι ἐς αὐτήν, ἀλλά ξυμπεσούσης νηί νεώς μή πρότερον ἀξιοῦν ἀπολύεσθαι ἤ τούς ἀπό τοῦ πολεμίου καταστρώματος ὁπλίτας ἀπαράξητε. καί ταῦτα τοῖς ὁπλίταις οὐχ ἧσσον τῶν ναυτῶν παρακελεύομαι, ὅσῳ τῶν ἄνωθεν μᾶλλον τό ἔργον τοῦτο: ὑπάρχει δ' ἡμῖν ἔτι νῦν γε τά πλείω τῷ πεζῷ ἐπικρατεῖν. τοῖς δέ ναύταις παραινῶ καί ἐν τῷ αὐτῷ τῷδε καί δέομαι μή ἐκπεπλῆχθαί τι ταῖς ξυμφοραῖς ἄγαν, τήν τε παρασκευήν ἀπό τῶν καταστρωμάτων βελτίω νῦν ἔχοντας καί τάς ναῦς πλείους, ἐκείνην τε τήν ἡδονήν ἐνθυμεῖσθαι ὡς ἀξία ἐστί διασώσασθαι, οἵ τέως ἀθηναῖοι νομιζόμενοι καί μή ὄντες ἡμῶν τῆς τε φωνῆς τῇ ἐπιστήμῃ καί τῶν τρόπων τῇ μιμήσει ἐθαυμάζεσθε κατά τήν ἑλλάδα, καί τῆς ἀρχῆς τῆς ἡμετέρας οὐκ ἔλασσον κατά τό ὠφελεῖσθαι ἔς τε τό φοβερόν τοῖς ὑπηκόοις καί τό μή ἀδικεῖσθαι πολύ πλέον μετείχετε. ὥστε κοινωνοί μόνοι ἐλευθέρως ἡμῖν τῆς ἀρχῆς ὄντες δικαίως [ἄν] αὐτήν νῦν μή καταπροδίδοτε, καταφρονήσαντες δέ κορινθίων τε, οὕς πολλάκις νενικήκατε, καί σικελιωτῶν, ὧν οὐδ' ἀντιστῆναι οὐδείς ἕως ἤκμαζε τό ναυτικόν ἡμῖν ἠξίωσεν, ἀμύνασθε αὐτούς, καί δείξατε ὅτι καί μετ' ἀσθενείας καί ξυμφορῶν ἡ ὑμετέρα ἐπιστήμη κρείσσων ἐστίν ἑτέρας εὐτυχούσης ῥώμης. τούς τε ἀθηναίους ὑμῶν πάλιν αὖ καί τάδε ὑπομιμνῄσκω, ὅτι οὔτε ναῦς ἐν τοῖς νεωσοίκοις ἄλλας ὁμοίας ταῖσδε οὔτε ὁπλιτῶν ἡλικίαν ὑπελίπετε, εἴ τε ξυμβήσεταί τι ἄλλο ἤ τό κρατεῖν ὑμῖν, τούς τε ἐνθάδε πολεμίους εὐθύς ἐπ' ἐκεῖνα πλευσομένους καί τούς ἐκεῖ ὑπολοίπους ἡμῶν ἀδυνάτους ἐσομένους τούς τε αὐτοῦ καί τούς ἐπελθόντας ἀμύνασθαι. καί οἱ μέν ἄν ὑπό συρακοσίοις εὐθύς γίγνοισθε, οἷς αὐτοί ἴστε οἵᾳ γνώμῃ ἐπήλθετε, οἱ δέ ἐκεῖ ὑπό λακεδαιμονίοις. ὥστε ἐν ἑνί τῷδε ὑπέρ ἀμφοτέρων ἀγῶνι καθεστῶτες καρτερήσατε, εἴπερ ποτέ, καί ἐνθυμεῖσθε καθ' ἑκάστους τε καί ξύμπαντες ὅτι οἱ ἐν ταῖς ναυσίν ὑμῶν νῦν ἐσόμενοι καί πεζοί τοῖς ἀθηναίοις εἰσί καί νῆες καί ἡ ὑπόλοιπος πόλις καί τό μέγα ὄνομα τῶν ἀθηνῶν, περί ὧν, εἴ τίς τι ἕτερος ἑτέρου προφέρει ἤ ἐπιστήμῃ ἤ εὐψυχίᾳ, οὐκ ἄν ἐν ἄλλῳ μᾶλλον καιρῷ ἀποδειξάμενος αὐτός τε αὑτῷ ὠφέλιμος γένοιτο καί τοῖς ξύμπασι σωτήριος.‘ ὁ μέν νικίας τοσαῦτα παρακελευσάμενος εὐθύς ἐκέλευε πληροῦν τάς ναῦς. τῷ δέ γυλίππῳ καί τοῖς συρακοσίοις παρῆν μέν αἰσθάνεσθαι, ὁρῶσι καί αὐτήν τήν παρασκευήν, ὅτι ναυμαχήσουσιν οἱ ἀθηναῖοι, προηγγέλθη δ' αὐτοῖς καί ἡ ἐπιβολή τῶν σιδηρῶν χειρῶν, καί πρός τε τἆλλα ἐξηρτύσαντο ὡς ἕκαστα καί πρός τοῦτο: τάς γάρ πρῴρας καί τῆς νεώς ἄνω ἐπί πολύ κατεβύρσωσαν, ὅπως ἄν ἀπολισθάνοι καί μή ἔχοι ἀντιλαβήν ἡ χείρ ἐπιβαλλομένη. καί ἐπειδή πάντα ἑτοῖμα ἦν, παρεκελεύσαντο ἐκείνοις οἵ τε στρατηγοί καί γύλιππος καί ἔλεξαν τοιάδε. ’ὅτι μέν καλά τά προειργασμένα καί ὑπέρ καλῶν τῶν μελλόντων ὁ ἀγών ἔσται, ὦ συρακόσιοι καί ξύμμαχοι, οἵ τε πολλοί δοκεῖτε ἡμῖν εἰδέναι (οὐδέ γάρ ἄν οὕτως αὐτῶν προθύμως ἀντελάβεσθε), καί εἴ τις μή ἐπί ὅσον δεῖ ᾔσθηται, σημανοῦμεν. ἀθηναίους γάρ ἐς τήν χώραν τήνδε ἐλθόντας πρῶτον μέν ἐπί τῆς σικελίας καταδουλώσει, ἔπειτ', εἰ κατορθώσειαν, καί τῆς πελοποννήσου καί τῆς ἄλλης ἑλλάδος, καί ἀρχήν τήν ἤδη μεγίστην τῶν τε πρίν ἑλλήνων καί τῶν νῦν κεκτημένους, πρῶτοι ἀνθρώπων ὑποστάντες τῷ ναυτικῷ, ᾧπερ πάντα κατέσχον, τάς μέν νενικήκατε ἤδη ναυμαχίας, τήν δ' ἐκ τοῦ εἰκότος νῦν νικήσετε. ἄνδρες γάρ ἐπειδάν ᾧ ἀξιοῦσι προύχειν κολουθῶσι, τό γ' ὑπόλοιπον αὐτῶν τῆς δόξης ἀσθενέστερον αὐτό ἑαυτοῦ ἐστίν ἤ εἰ μηδ' ᾠήθησαν τό πρῶτον, καί τῷ παρ' ἐλπίδα τοῦ αὐχήματος σφαλλόμενοι καί παρά ἰσχύν τῆς δυνάμεως ἐνδιδόασιν: ὅ νῦν ἀθηναίους εἰκός πεπονθέναι. ἡμῶν δέ τό τε ὑπάρχον πρότερον, ᾧπερ καί ἀνεπιστήμονες ἔτι ὄντες ἀπετολμήσαμεν, βεβαιότερον νῦν, καί τῆς δοκήσεως προσγεγενημένης αὐτῷ, τό κρατίστους εἶναι εἰ τούς κρατίστους ἐνικήσαμεν, διπλασία ἑκάστου ἡ ἐλπίς: τά δέ πολλά πρός τάς ἐπιχειρήσεις ἡ μεγίστη ἐλπίς μεγίστην καί τήν προθυμίαν παρέχεται. ‘τά τε τῆς ἀντιμιμήσεως αὐτῶν τῆς παρασκευῆς ἡμῶν τῷ μέν ἡμετέρῳ τρόπῳ ξυνήθη τέ ἐστι καί οὐκ ἀνάρμοστοι πρός ἕκαστον αὐτῶν ἐσόμεθα: οἱ δ', ἐπειδάν πολλοί μέν ὁπλῖται ἐπί τῶν καταστρωμάτων παρά τό καθεστηκός ὦσι, πολλοί δέ καί ἀκοντισταί χερσαῖοι ὡς εἰπεῖν ἀκαρνᾶνές τε καί ἄλλοι ἐπί ναῦς ἀναβάντες, οἵ οὐδ' ὅπως καθεζομένους χρή τό βέλος ἀφεῖναι εὑρήσουσι, πῶς οὐ σφαλοῦσί τε τάς ναῦς καί ἐν σφίσιν αὐτοῖς πάντες οὐκ ἐν τῷ ἑαυτῶν τρόπῳ κινούμενοι ταράξονται; ἐπεί καί τῷ πλήθει τῶν νεῶν οὐκ ὠφελήσονται, εἴ τις καί τόδε ὑμῶν, ὅτι οὐκ ἴσαις ναυμαχήσει, πεφόβηται: ἐν ὀλίγῳ γάρ πολλαί ἀργότεραι μέν ἐς τό δρᾶν τι ὧν βούλονται ἔσονται, ῥᾷσται δέ ἐς τό βλάπτεσθαι ἀφ' ὧν ἡμῖν παρεσκεύασται. τό δ' ἀληθέστατον γνῶτε ἐξ ὧν ἡμεῖς οἰόμεθα σαφῶς πεπύσθαι: ὑπερβαλλόντων γάρ αὐτοῖς τῶν κακῶν καί βιαζόμενοι ὑπό τῆς παρούσης ἀπορίας ἐς ἀπόνοιαν καθεστήκασιν οὐ παρασκευῆς πίστει μᾶλλον ἤ τύχης ἀποκινδυνεῦσαι οὕτως ὅπως δύνανται, ἵν' ἤ βιασάμενοι ἐκπλεύσωσιν ἤ κατά γῆν μετά τοῦτο τήν ἀποχώρησιν ποιῶνται, ὡς τῶν γε παρόντων οὐκ ἄν πράξαντες χεῖρον. πρός οὖν ἀταξίαν τε τοιαύτην καί τύχην ἀνδρῶν ἑαυτήν παραδεδωκυῖαν πολεμιωτάτων ὀργῇ προσμείξωμεν, καί νομίσωμεν ἅμα μέν νομιμώτατον εἶναι πρός τούς ἐναντίους οἵ ἄν ὡς ἐπί τιμωρίᾳ τοῦ προσπεσόντος δικαιώσωσιν ἀποπλῆσαι τῆς γνώμης τό θυμούμενον, ἅμα δέ ἐχθρούς ἀμύνασθαι ἐκγενησόμενον ἡμῖν καί τό λεγόμενόν που ἥδιστον εἶναι. ὡς δέ ἐχθροί καί ἔχθιστοι, πάντες ἴστε, οἵ γε ἐπί τήν ἡμετέραν ἦλθον δουλωσόμενοι, ἐν ᾧ, εἰ κατώρθωσαν, ἀνδράσι μέν ἄν τἄλγιστα προσέθεσαν, παισί δέ καί γυναιξί τά ἀπρεπέστατα, πόλει δέ τῇ πάσῃ τήν αἰσχίστην ἐπίκλησιν. ἀνθ' ὧν μή μαλακισθῆναί τινα πρέπει μηδέ τό ἀκινδύνως ἀπελθεῖν αὐτούς κέρδος νομίσαι. τοῦτο μέν γάρ καί ἐάν κρατήσωσιν ὁμοίως δράσουσιν: τό δέ πραξάντων ἐκ τοῦ εἰκότος ἅ βουλόμεθα τούσδε τε κολασθῆναι καί τῇ πάσῃ σικελίᾳ καρπουμένῃ καί πρίν ἐλευθερίαν βεβαιοτέραν παραδοῦναι, καλός ὁ ἀγών. καί κινδύνων οὗτοι σπανιώτατοι οἵ ἄν ἐλάχιστα ἐκ τοῦ σφαλῆναι βλάπτοντες πλεῖστα διά τό εὐτυχῆσαι ὠφελῶσιν.’ καί οἱ μέν τῶν συρακοσίων στρατηγοί καί γύλιππος τοιαῦτα καί αὐτοί τοῖς σφετέροις στρατιώταις παρακελευσάμενοι ἀντεπλήρουν τάς ναῦς εὐθύς ἐπειδή καί τούς ἀθηναίους ᾐσθάνοντο. ὁ δέ νικίας ὑπό τῶν παρόντων ἐκπεπληγμένος καί ὁρῶν οἷος ὁ κίνδυνος καί ὡς ἐγγύς ἤδη [ἦν], ἐπειδή καί ὅσον οὐκ ἔμελλον ἀνάγεσθαι, καί νομίσας, ὅπερ πάσχουσιν ἐν τοῖς μεγάλοις ἀγῶσι, πάντα τε ἔργῳ ἔτι σφίσιν ἐνδεᾶ εἶναι καί λόγῳ αὐτοῖς οὔπω ἱκανά εἰρῆσθαι, αὖθις τῶν τριηράρχων ἕνα ἕκαστον ἀνεκάλει, πατρόθεν τε ἐπονομάζων καί αὐτούς ὀνομαστί καί φυλήν, ἀξιῶν τό τε καθ' ἑαυτόν, ᾧ ὑπῆρχε λαμπρότητός τι, μή προδιδόναι τινά καί τάς πατρικάς ἀρετάς, ὧν ἐπιφανεῖς ἦσαν οἱ πρόγονοι, μή ἀφανίζειν, πατρίδος τε τῆς ἐλευθερωτάτης ὑπομιμνῄσκων καί τῆς ἐν αὐτῇ ἀνεπιτάκτου πᾶσιν ἐς τήν δίαιταν ἐξουσίας, ἄλλα τε λέγων ὅσα ἐν τῷ τοιούτῳ ἤδη τοῦ καιροῦ ὄντες ἄνθρωποι οὐ πρός τό δοκεῖν τινί ἀρχαιολογεῖν φυλαξάμενοι εἴποιεν ἄν, καί ὑπέρ ἁπάντων παραπλήσια ἔς τε γυναῖκας καί παῖδας καί θεούς πατρῴους προφερόμενα, ἀλλ' ἐπί τῇ παρούσῃ ἐκπλήξει ὠφέλιμα νομίζοντες ἐπιβοῶνται. καί ὁ μέν οὐχ ἱκανά μᾶλλον ἤ καί ἀναγκαῖα νομίσας παρῃνῆσθαι, ἀποχωρήσας ἦγε τόν πεζόν πρός τήν θάλασσαν καί παρέταξεν ὡς ἐπί πλεῖστον ἐδύνατο, ὅπως ὅτι μεγίστη τοῖς ἐν ταῖς ναυσίν ὠφελία ἐς τό θαρσεῖν γίγνοιτο: ὁ δέ δημοσθένης καί μένανδρος καί εὐθύδημος (οὗτοι γάρ ἐπί τάς ναῦς τῶν ἀθηναίων στρατηγοί ἐπέβησαν) ἄραντες ἀπό τοῦ ἑαυτῶν στρατοπέδου εὐθύς ἔπλεον πρός τό ζεῦγμα τοῦ λιμένος καί τόν παραλειφθέντα διέκπλουν, βουλόμενοι βιάσασθαι ἐς τό ἔξω. προεξαγαγόμενοι δέ οἱ συρακόσιοι καί οἱ ξύμμαχοι ναυσί παραπλησίαις τόν ἀριθμόν καί πρότερον, κατά τε τόν ἔκπλουν μέρει αὐτῶν ἐφύλασσον καί κατά τόν ἄλλον κύκλῳ λιμένα, ὅπως πανταχόθεν ἅμα προσπίπτοιεν τοῖς ἀθηναίοις, καί ὁ πεζός ἅμα αὐτοῖς παρεβοήθει ᾗπερ καί αἱ νῆες κατίσχοιεν. ἦρχον δέ τοῦ ναυτικοῦ τοῖς συρακοσίοις σικανός μέν καί ἀγάθαρχος, κέρας ἑκάτερος τοῦ παντός ἔχων, πυθήν δέ καί οἱ κορίνθιοι τό μέσον. ἐπειδή δέ οἱ ἄλλοι ἀθηναῖοι προσέμισγον τῷ ζεύγματι, τῇ μέν πρώτῃ ῥύμῃ ἐπιπλέοντες ἐκράτουν τῶν τεταγμένων νεῶν πρός αὐτῷ καί ἐπειρῶντο λύειν τάς κλῄσεις: μετά δέ τοῦτο πανταχόθεν σφίσι τῶν συρακοσίων καί ξυμμάχων ἐπιφερομένων οὐ πρός τῷ ζεύγματι ἔτι μόνον ἡ ναυμαχία, ἀλλά καί κατά τόν λιμένα ἐγίγνετο, καί ἦν καρτερά καί οἵα οὐχ ἑτέρα τῶν προτέρων. πολλή μέν γάρ ἑκατέροις προθυμία ἀπό τῶν ναυτῶν ἐς τό ἐπιπλεῖν ὁπότε κελευσθείη ἐγίγνετο, πολλή δέ ἡ ἀντιτέχνησις τῶν κυβερνητῶν καί ἀγωνισμός πρός ἀλλήλους: οἵ τε ἐπιβάται ἐθεράπευον, ὁπότε προσπέσοι ναῦς νηί, μή λείπεσθαι τά ἀπό τοῦ καταστρώματος τῆς ἄλλης τέχνης: πᾶς τέ τις ἐν ᾧ προσετέτακτο αὐτός ἕκαστος ἠπείγετο πρῶτος φαίνεσθαι. ξυμπεσουσῶν δέ ἐν ὀλίγῳ πολλῶν νεῶν (πλεῖσται γάρ δή αὗται ἐν ἐλαχίστῳ ἐναυμάχησαν: βραχύ γάρ ἀπέλιπον ξυναμφότεραι διακόσιαι γενέσθαι) αἱ μέν ἐμβολαί διά τό μή εἶναι τάς ἀνακρούσεις καί διέκπλους ὀλίγαι ἐγίγνοντο, αἱ δέ προσβολαί, ὡς τύχοι ναῦς νηί προσπεσοῦσα ἤ διά τό φεύγειν ἤ ἄλλῃ ἐπιπλέουσα, πυκνότεραι ἦσαν. καί ὅσον μέν χρόνον προσφέροιτο ναῦς, οἱ ἀπό τῶν καταστρωμάτων τοῖς ἀκοντίοις καί τοξεύμασι καί λίθοις ἀφθόνως ἐπ' αὐτήν ἐχρῶντο: ἐπειδή δέ προσμείξειαν, οἱ ἐπιβάται ἐς χεῖρας ἰόντες ἐπειρῶντο ταῖς ἀλλήλων ναυσίν ἐπιβαίνειν. ξυνετύγχανέ τε πολλαχοῦ διά τήν στενοχωρίαν τά μέν ἄλλοις ἐμβεβληκέναι, τά δέ αὐτούς ἐμβεβλῆσθαι, δύο τε περί μίαν καί ἔστιν ᾗ καί πλείους ναῦς κατ' ἀνάγκην ξυνηρτῆσθαι, καί τοῖς κυβερνήταις τῶν μέν φυλακήν, τῶν δ' ἐπιβουλήν, μή καθ' ἕν ἕκαστον, κατά πολλά δέ πανταχόθεν, περιεστάναι, καί τόν κτύπον μέγαν ἀπό πολλῶν νεῶν ξυμπιπτουσῶν ἔκπληξίν τε ἅμα καί ἀποστέρησιν τῆς ἀκοῆς ὧν οἱ κελευσταί φθέγγοιντο παρέχειν. πολλή γάρ δή ἡ παρακέλευσις καί βοή ἀφ' ἑκατέρων τοῖς κελευσταῖς κατά τε τήν τέχνην καί πρός τήν αὐτίκα φιλονικίαν ἐγίγνετο, τοῖς μέν ἀθηναίοις βιάζεσθαί τε τόν ἔκπλουν ἐπιβοῶντες καί περί τῆς ἐς τήν πατρίδα σωτηρίας νῦν, εἴ ποτε καί αὖθις, προθύμως ἀντιλαβέσθαι, τοῖς δέ συρακοσίοις καί ξυμμάχοις καλόν εἶναι κωλῦσαί τε αὐτούς διαφυγεῖν καί τήν οἰκείαν ἑκάστους πατρίδα νικήσαντας ἐπαυξῆσαι. καί οἱ στρατηγοί προσέτι ἑκατέρων, εἴ τινά που ὁρῷεν μή κατ' ἀνάγκην πρύμναν κρουόμενον, ἀνακαλοῦντες ὀνομαστί τόν τριήραρχον ἠρώτων, οἱ μέν ἀθηναῖοι εἰ τήν πολεμιωτάτην γῆν οἰκειοτέραν ἤδη τῆς οὐ δι' ὀλίγου πόνου κεκτημένης θαλάσσης ἡγούμενοι ὑποχωροῦσιν, οἱ δέ συρακόσιοι εἰ οὕς σαφῶς ἴσασι προθυμουμένους ἀθηναίους παντί τρόπῳ διαφυγεῖν, τούτους αὐτοί φεύγοντας φεύγουσιν. ὅ τε ἐκ τῆς γῆς πεζός ἀμφοτέρων ἰσορρόπου τῆς ναυμαχίας καθεστηκυίας πολύν τόν ἀγῶνα καί ξύστασιν τῆς γνώμης εἶχε, φιλονικῶν μέν ὁ αὐτόθεν περί τοῦ πλέονος ἤδη καλοῦ, δεδιότες δέ οἱ ἐπελθόντες μή τῶν παρόντων ἔτι χείρω πράξωσιν. πάντων γάρ δή ἀνακειμένων τοῖς ἀθηναίοις ἐς τάς ναῦς ὅ τε φόβος ἦν ὑπέρ τοῦ μέλλοντος οὐδενί ἐοικώς, καί διά τό <ἀνώμαλον> τῆς ναυμαχίας ἀνώμαλον καί τήν ἔποψιν ἐκ τῆς γῆς ἠναγκάζοντο ἔχειν. δι' ὀλίγου γάρ οὔσης τῆς θέας καί οὐ πάντων ἅμα ἐς τό αὐτό σκοπούντων, εἰ μέν τινες ἴδοιέν πῃ τούς σφετέρους ἐπικρατοῦντας, ἀνεθάρσησάν τε ἄν καί πρός ἀνάκλησιν θεῶν μή στερῆσαι σφᾶς τῆς σωτηρίας ἐτρέποντο, οἱ δ' ἐπί τό ἡσσώμενον βλέψαντες ὀλοφυρμῷ τε ἅμα μετά βοῆς ἐχρῶντο καί ἀπό τῶν δρωμένων τῆς ὄψεως καί τήν γνώμην μᾶλλον τῶν ἐν τῷ ἔργῳ ἐδουλοῦντο: ἄλλοι δέ καί πρός ἀντίπαλόν τι τῆς ναυμαχίας ἀπιδόντες, διά τό ἀκρίτως ξυνεχές τῆς ἁμίλλης καί τοῖς σώμασιν αὐτοῖς ἴσα τῇ δόξῃ περιδεῶς ξυναπονεύοντες ἐν τοῖς χαλεπώτατα διῆγον: αἰεί γάρ παρ' ὀλίγον ἤ διέφευγον ἤ ἀπώλλυντο. ἦν τε ἐν τῷ αὐτῷ στρατεύματι τῶν ἀθηναίων, ἕως ἀγχώμαλα ἐναυμάχουν, πάντα ὁμοῦ ἀκοῦσαι, ὀλοφυρμός βοή, νικῶντες κρατούμενοι, ἄλλα ὅσα ἐν μεγάλῳ κινδύνῳ μέγα στρατόπεδον πολυειδῆ ἀναγκάζοιτο φθέγγεσθαι. παραπλήσια δέ καί οἱ ἐπί τῶν νεῶν αὐτοῖς ἔπασχον, πρίν γε δή οἱ συρακόσιοι καί οἱ ξύμμαχοι ἐπί πολύ ἀντισχούσης τῆς ναυμαχίας ἔτρεψάν τε τούς ἀθηναίους καί ἐπικείμενοι λαμπρῶς, πολλῇ κραυγῇ καί διακελευσμῷ χρώμενοι, κατεδίωκον ἐς τήν γῆν. τότε δέ ὁ μέν ναυτικός στρατός ἄλλος ἄλλῃ, ὅσοι μή μετέωροι ἑάλωσαν, κατενεχθέντες ἐξέπεσον ἐς τό στρατόπεδον: ὁ δέ πεζός οὐκέτι διαφόρως, ἀλλ' ἀπό μιᾶς ὁρμῆς οἰμωγῇ τε καί στόνῳ πάντες δυσανασχετοῦντες τά γιγνόμενα, οἱ μέν ἐπί τάς ναῦς παρεβοήθουν, οἱ δέ πρός τό λοιπόν τοῦ τείχους ἐς φυλακήν, ἄλλοι δέ καί οἱ πλεῖστοι ἤδη περί σφᾶς αὐτούς καί ὅπῃ σωθήσονται διεσκόπουν. ἦν τε ἐν τῷ παραυτίκα οὐδεμιᾶς δή τῶν ξυμπασῶν ἐλάσσων ἔκπληξις. παραπλήσιά τε ἐπεπόνθεσαν καί ἔδρασαν αὐτοί ἐν πύλῳ: διαφθαρεισῶν γάρ τῶν νεῶν τοῖς λακεδαιμονίοις προσαπώλλυντο αὐτοῖς καί οἱ ἐν τῇ νήσῳ ἄνδρες διαβεβηκότες, καί τότε τοῖς ἀθηναίοις ἀνέλπιστον ἦν τό κατά γῆν σωθήσεσθαι, ἤν μή τι παρά λόγον γίγνηται. γενομένης δ' ἰσχυρᾶς τῆς ναυμαχίας καί πολλῶν νεῶν ἀμφοτέροις καί ἀνθρώπων ἀπολομένων οἱ συρακόσιοι καί οἱ ξύμμαχοι ἐπικρατήσαντες τά τε ναυάγια καί τούς νεκρούς ἀνείλοντο, καί ἀποπλεύσαντες πρός τήν πόλιν τροπαῖον ἔστησαν, οἱ δ' ἀθηναῖοι ὑπό μεγέθους τῶν παρόντων κακῶν νεκρῶν μέν πέρι ἤ ναυαγίων οὐδέ ἐπενόουν αἰτῆσαι ἀναίρεσιν, τῆς δέ νυκτός ἐβουλεύοντο εὐθύς ἀναχωρεῖν. δημοσθένης δέ νικίᾳ προσελθών γνώμην ἐποιεῖτο πληρώσαντας ἔτι τάς λοιπάς τῶν νεῶν βιάσασθαι, ἤν δύνωνται, ἅμα ἕῳ τόν ἔκπλουν, λέγων ὅτι πλείους ἔτι αἱ λοιπαί εἰσι νῆες χρήσιμαι σφίσιν ἤ τοῖς πολεμίοις: ἦσαν γάρ τοῖς μέν ἀθηναίοις περίλοιποι ὡς ἑξήκοντα, τοῖς δ' ἐναντίοις ἐλάσσους ἤ πεντήκοντα. καί ξυγχωροῦντος νικίου τῇ γνώμῃ καί βουλομένων πληροῦν αὐτῶν οἱ ναῦται οὐκ ἤθελον ἐσβαίνειν διά τό καταπεπλῆχθαί τε τῇ ἥσσῃ καί μή ἄν ἔτι οἴεσθαι κρατῆσαι. καί οἱ μέν ὡς κατά γῆν ἀναχωρήσοντες ἤδη ξύμπαντες τήν γνώμην εἶχον, ἑρμοκράτης δέ ὁ συρακόσιος ὑπονοήσας αὐτῶν τήν διάνοιαν καί νομίσας δεινόν εἶναι εἰ τοσαύτη στρατιά κατά γῆν ὑποχωρήσασα καί καθεζομένη ποι τῆς σικελίας βουλήσεται αὖθις σφίσι τόν πόλεμον ποιεῖσθαι, ἐσηγεῖται ἐλθών τοῖς ἐν τέλει οὖσιν ὡς οὐ χρεών ἀποχωρῆσαι τῆς νυκτός αὐτούς περιιδεῖν, λέγων ταῦτα ἅ καί αὐτῷ ἐδόκει, ἀλλά ἐξελθόντας ἤδη πάντας συρακοσίους καί τούς ξυμμάχους τάς τε ὁδούς ἀποικοδομῆσαι καί τά στενόπορα τῶν χωρίων προδιαλαβόντας φυλάσσειν. οἱ δέ ξυνεγίγνωσκον μέν καί αὐτοί οὐχ ἧσσον ταῦτα ἐκείνου, καί ἐδόκει ποιητέα εἶναι, τούς δέ ἀνθρώπους ἄρτι ἀσμένους ἀπό ναυμαχίας τε μεγάλης ἀναπεπαυμένους καί ἅμα ἑορτῆς οὔσης (ἔτυχε γάρ αὐτοῖς ἡρακλεῖ ταύτην τήν ἡμέραν θυσία οὖσα) οὐ δοκεῖν ἄν ῥᾳδίως ἐθελῆσαι ὑπακοῦσαι: ὑπό γάρ τοῦ περιχαροῦς τῆς νίκης πρός πόσιν τετράφθαι τούς πολλούς ἐν τῇ ἑορτῇ, καί πάντα μᾶλλον ἐλπίζειν ἄν σφῶν πείθεσθαι αὐτούς ἤ ὅπλα λαβόντας ἐν τῷ παρόντι ἐξελθεῖν. ὡς δέ τοῖς ἄρχουσι ταῦτα λογιζομένοις ἐφαίνετο ἄπορα καί οὐκέτι ἔπειθεν αὐτούς ὁ ἑρμοκράτης, αὐτός ἐπί τούτοις τάδε μηχανᾶται, δεδιώς μή οἱ ἀθηναῖοι καθ' ἡσυχίαν προφθάσωσιν ἐν τῇ νυκτί διελθόντες τά χαλεπώτατα τῶν χωρίων. πέμπει τῶν ἑταίρων τινάς τῶν ἑαυτοῦ μετά ἱππέων πρός τό τῶν ἀθηναίων στρατόπεδον, ἡνίκα ξυνεσκόταζεν: οἵ προσελάσαντες ἐξ ὅσου τις ἔμελλεν ἀκούσεσθαι καί ἀνακαλεσάμενοί τινας ὡς ὄντες τῶν ἀθηναίων ἐπιτήδειοι (ἦσαν γάρ τινες τῷ νικίᾳ διάγγελοι τῶν ἔνδοθεν) ἐκέλευον φράζειν νικίᾳ μή ἀπάγειν τῆς νυκτός τό στράτευμα ὡς συρακοσίων τάς ὁδούς φυλασσόντων, ἀλλά καθ' ἡσυχίαν τῆς ἡμέρας παρασκευασάμενον ἀποχωρεῖν. καί οἱ μέν εἰπόντες ἀπῆλθον, καί οἱ ἀκούσαντες διήγγειλαν τοῖς στρατηγοῖς τῶν ἀθηναίων: οἱ δέ πρός τό ἄγγελμα ἐπέσχον τήν νύκτα, νομίσαντες οὐκ ἀπάτην εἶναι. καί ἐπειδή καί ὥς οὐκ εὐθύς ὥρμησαν, ἔδοξεν αὐτοῖς καί τήν ἐπιοῦσαν ἡμέραν περιμεῖναι, ὅπως ξυσκευάσαιντο ὡς ἐκ τῶν δυνατῶν οἱ στρατιῶται ὅτι χρησιμώτατα, καί τά μέν ἄλλα πάντα καταλιπεῖν, ἀναλαβόντες δέ αὐτά ὅσα περί τό σῶμα ἐς δίαιταν ὑπῆρχεν ἐπιτήδεια ἀφορμᾶσθαι. συρακόσιοι δέ καί γύλιππος τῷ μέν πεζῷ προεξελθόντες τάς τε ὁδούς τάς κατά τήν χώραν, ᾗ εἰκός ἦν τούς ἀθηναίους ἰέναι, ἀπεφάργνυσαν καί τῶν ῥείθρων καί [τῶν] ποταμῶν τάς διαβάσεις ἐφύλασσον καί ἐς ὑποδοχήν τοῦ στρατεύματος ὡς κωλύσοντες ᾗ ἐδόκει ἐτάσσοντο: ταῖς δέ ναυσί προσπλεύσαντες τάς ναῦς τῶν ἀθηναίων ἀπό τοῦ αἰγιαλοῦ ἀφεῖλκον (ἐνέπρησαν δέ τινας ὀλίγας, ὥσπερ διενοήθησαν, αὐτοί οἱ ἀθηναῖοι), τάς δ' ἄλλας καθ' ἡσυχίαν οὐδενός κωλύοντος ὡς ἑκάστην ποι ἐκπεπτωκυῖαν ἀναδησάμενοι ἐκόμιζον ἐς τήν πόλιν. μετά δέ τοῦτο, ἐπειδή ἐδόκει τῷ νικίᾳ καί τῷ δημοσθένει ἱκανῶς παρεσκευάσθαι, καί ἡ ἀνάστασις ἤδη τοῦ στρατεύματος τρίτῃ ἡμέρᾳ ἀπό τῆς ναυμαχίας ἐγίγνετο. δεινόν οὖν ἦν οὐ καθ' ἕν μόνον τῶν πραγμάτων, ὅτι τάς τε ναῦς ἀπολωλεκότες πάσας ἀπεχώρουν καί ἀντί μεγάλης ἐλπίδος καί αὐτοί καί ἡ πόλις κινδυνεύοντες, ἀλλά καί ἐν τῇ ἀπολείψει τοῦ στρατοπέδου ξυνέβαινε τῇ τε ὄψει ἑκάστῳ ἀλγεινά καί τῇ γνώμῃ αἰσθέσθαι. τῶν τε γάρ νεκρῶν ἀτάφων ὄντων, ὁπότε τις ἴδοι τινά τῶν ἐπιτηδείων κείμενον, ἐς λύπην μετά φόβου καθίστατο, καί οἱ ζῶντες καταλειπόμενοι τραυματίαι τε καί ἀσθενεῖς πολύ τῶν τεθνεώτων τοῖς ζῶσι λυπηρότεροι ἦσαν καί τῶν ἀπολωλότων ἀθλιώτεροι. πρός γάρ ἀντιβολίαν καί ὀλοφυρμόν τραπόμενοι ἐς ἀπορίαν καθίστασαν, ἄγειν τε σφᾶς ἀξιοῦντες καί ἕνα ἕκαστον ἐπιβοώμενοι, εἴ τινά πού τις ἴδοι ἤ ἑταίρων ἤ οἰκείων, τῶν τε ξυσκήνων ἤδη ἀπιόντων ἐκκρεμαννύμενοι καί ἐπακολουθοῦντες ἐς ὅσον δύναιντο, εἴ τῳ δέ προλίποι ἡ ῥώμη καί τό σῶμα, οὐκ ἄνευ ὀλίγων ἐπιθειασμῶν καί οἰμωγῆς ὑπολειπόμενοι, ὥστε δάκρυσι πᾶν τό στράτευμα πλησθέν καί ἀπορίᾳ τοιαύτῃ μή ῥᾳδίως ἀφορμᾶσθαι, καίπερ ἐκ πολεμίας τε καί μείζω ἤ κατά δάκρυα τά μέν πεπονθότας ἤδη, τά δέ περί τῶν ἐν ἀφανεῖ δεδιότας μή πάθωσιν. κατήφειά τέ τις ἅμα καί κατάμεμψις σφῶν αὐτῶν πολλή ἦν. οὐδέν γάρ ἄλλο ἤ πόλει ἐκπεπολιορκημένῃ ἐῴκεσαν ὑποφευγούσῃ, καί ταύτῃ οὐ σμικρᾷ: μυριάδες γάρ τοῦ ξύμπαντος ὄχλου οὐκ ἐλάσσους τεσσάρων ἅμα ἐπορεύοντο. καί τούτων οἵ τε ἄλλοι πάντες ἔφερον ὅτι τις ἐδύνατο ἕκαστος χρήσιμον, καί οἱ ὁπλῖται καί οἱ ἱππῆς παρά τό εἰωθός αὐτοί τά σφέτερα αὐτῶν σιτία ὑπό τοῖς ὅπλοις, οἱ μέν ἀπορίᾳ ἀκολούθων, οἱ δέ ἀπιστίᾳ: ἀπηυτομολήκεσαν γάρ πάλαι τε καί οἱ πλεῖστοι παραχρῆμα. ἔφερον δέ οὐδέ ταῦτα ἱκανά: σῖτος γάρ οὐκέτι ἦν ἐν τῷ στρατοπέδῳ. καί μήν ἡ ἄλλη αἰκία καί ἡ ἰσομοιρία τῶν κακῶν, ἔχουσά τινα ὅμως τό μετά πολλῶν κούφισιν, οὐδ' ὥς ῥᾳδία ἐν τῷ παρόντι ἐδοξάζετο, ἄλλως τε καί ἀπό οἵας λαμπρότητος καί αὐχήματος τοῦ πρώτου ἐς οἵαν τελευτήν καί ταπεινότητα ἀφῖκτο. μέγιστον γάρ δή τό διάφορον τοῦτο [τῷ] ἑλληνικῷ στρατεύματι ἐγένετο, οἷς ἀντί μέν τοῦ ἄλλους δουλωσομένους ἥκειν αὐτούς τοῦτο μᾶλλον δεδιότας μή πάθωσι ξυνέβη ἀπιέναι, ἀντί δ' εὐχῆς τε καί παιάνων, μεθ' ὧν ἐξέπλεον, πάλιν τούτων τοῖς ἐναντίοις ἐπιφημίσμασιν ἀφορμᾶσθαι, πεζούς τε ἀντί ναυβατῶν πορευομένους καί ὁπλιτικῷ προσέχοντας μᾶλλον ἤ ναυτικῷ. ὅμως δέ ὑπό μεγέθους τοῦ ἐπικρεμαμένου ἔτι κινδύνου πάντα ταῦτα αὐτοῖς οἰστά ἐφαίνετο. ὁρῶν δέ ὁ νικίας τό στράτευμα ἀθυμοῦν καί ἐν μεγάλῃ μεταβολῇ ὄν, ἐπιπαριών ὡς ἐκ τῶν ὑπαρχόντων ἐθάρσυνέ τε καί παρεμυθεῖτο, βοῇ τε χρώμενος ἔτι μᾶλλον ἑκάστοις καθ' οὕς γίγνοιτο ὑπό προθυμίας καί βουλόμενος ὡς ἐπί πλεῖστον γεγωνίσκων ὠφελεῖν τι. ‘καί ἐκ τῶν παρόντων, ὦ ἀθηναῖοι καί ξύμμαχοι, ἐλπίδα χρή ἔχειν (ἤδη τινές καί ἐκ δεινοτέρων ἤ τοιῶνδε ἐσώθησαν), μηδέ καταμέμφεσθαι ὑμᾶς ἄγαν αὐτούς μήτε ταῖς ξυμφοραῖς μήτε ταῖς παρά τήν ἀξίαν νῦν κακοπαθίαις. κἀγώ τοι οὐδενός ὑμῶν οὔτε ῥώμῃ προφέρων (ἀλλ' ὁρᾶτε δή ὡς διάκειμαι ὑπό τῆς νόσου) οὔτ' εὐτυχίᾳ δοκῶν που ὕστερός του εἶναι κατά τε τόν ἴδιον βίον καί ἐς τά ἄλλα, νῦν ἐν τῷ αὐτῷ κινδύνῳ τοῖς φαυλοτάτοις αἰωροῦμαι: καίτοι πολλά μέν ἐς θεούς νόμιμα δεδιῄτημαι, πολλά δέ ἐς ἀνθρώπους δίκαια καί ἀνεπίφθονα. ἀνθ' ὧν ἡ μέν ἐλπίς ὅμως θρασεῖα τοῦ μέλλοντος, αἱ δέ ξυμφοραί οὐ κατ' ἀξίαν δή φοβοῦσιν. τάχα δέ ἄν καί λωφήσειαν: ἱκανά γάρ τοῖς τε πολεμίοις ηὐτύχηται, καί εἴ τῳ θεῶν ἐπίφθονοι ἐστρατεύσαμεν, ἀποχρώντως ἤδη τετιμωρήμεθα. ἦλθον γάρ που καί ἄλλοι τινές ἤδη ἐφ' ἑτέρους, καί ἀνθρώπεια δράσαντες ἀνεκτά ἔπαθον. καί ἡμᾶς εἰκός νῦν τά τε ἀπό τοῦ θεοῦ ἐλπίζειν ἠπιώτερα ἕξειν (οἴκτου γάρ ἀπ' αὐτῶν ἀξιώτεροι ἤδη ἐσμέν ἤ φθόνου), καί ὁρῶντες ὑμᾶς αὐτούς οἷοι ὁπλῖται ἅμα καί ὅσοι ξυντεταγμένοι χωρεῖτε μή καταπέπληχθε ἄγαν, λογίζεσθε δέ ὅτι αὐτοί τε πόλις εὐθύς ἐστε ὅποι ἄν καθέζησθε καί ἄλλη οὐδεμία ὑμᾶς τῶν ἐν σικελίᾳ οὔτ' ἄν ἐπιόντας δέξαιτο ῥᾳδίως οὔτ' ἄν ἱδρυθέντας που ἐξαναστήσειεν. τήν δέ πορείαν ὥστ' ἀσφαλῆ καί εὔτακτον εἶναι αὐτοί φυλάξατε, μή ἄλλο τι ἡγησάμενος ἕκαστος ἤ ἐν ᾧ ἄν ἀναγκασθῇ χωρίῳ μάχεσθαι, τοῦτο καί πατρίδα καί τεῖχος κρατήσας ἕξειν. σπουδή δέ ὁμοίως καί νύκτα καί ἡμέραν ἔσται τῆς ὁδοῦ: τά γάρ ἐπιτήδεια βραχέα ἔχομεν, καί ἤν ἀντιλαβώμεθά του φιλίου χωρίου τῶν σικελῶν (οὗτοι γάρ ἡμῖν διά τό συρακοσίων δέος ἔτι βέβαιοι εἰσίν), ἤδη νομίζετε ἐν τῷ ἐχυρῷ εἶναι. προπέπεμπται δ' ὡς αὐτούς, καί ἀπαντᾶν εἰρημένον καί σιτία ἄλλα κομίζειν. ’τό τε ξύμπαν γνῶτε, ὦ ἄνδρες στρατιῶται, ἀναγκαῖόν τε ὄν ὑμῖν ἀνδράσιν ἀγαθοῖς γίγνεσθαι ὡς μή ὄντος χωρίου ἐγγύς ὅποι ἄν μαλακισθέντες σωθείητε καί, ἤν νῦν διαφύγητε τούς πολεμίους, οἵ τε ἄλλοι τευξόμενοι ὧν ἐπιθυμεῖτέ που ἐπιδεῖν καί οἱ ἀθηναῖοι τήν μεγάλην δύναμιν τῆς πόλεως καίπερ πεπτωκυῖαν ἐπανορθώσοντες: ἄνδρες γάρ πόλις, καί οὐ τείχη οὐδέ νῆες ἀνδρῶν κεναί.‘ ὁ μέν νικίας τοιάδε παρακελευόμενος ἅμα ἐπῄει τό στράτευμα, καί εἴ πῃ ὁρῴη διεσπασμένον καί μή ἐν τάξει χωροῦν ξυνάγων καί καθιστάς, καί ὁ δημοσθένης οὐδέν ἧσσον τοῖς καθ' ἑαυτόν τοιαῦτά τε καί παραπλήσια λέγων. τό δέ ἐχώρει ἐν πλαισίῳ τεταγμένον, πρῶτον μέν ἡγούμενον τό νικίου, ἐφεπόμενον δέ τό δημοσθένους: τούς δέ σκευοφόρους καί τόν πλεῖστον ὄχλον ἐντός εἶχον οἱ ὁπλῖται. καί ἐπειδή [τε] ἐγένοντο ἐπί τῇ διαβάσει τοῦ ἀνάπου ποταμοῦ, ηὗρον ἐπ' αὐτῷ παρατεταγμένους τῶν συρακοσίων καί ξυμμάχων, καί τρεψάμενοι αὐτούς καί κρατήσαντες τοῦ πόρου ἐχώρουν ἐς τό πρόσθεν: οἱ δέ συρακόσιοι παριππεύοντές τε προσέκειντο καί ἐσακοντίζοντες οἱ ψιλοί. καί ταύτῃ μέν τῇ ἡμέρᾳ προελθόντες σταδίους ὡς τεσσαράκοντα ηὐλίσαντο πρός λόφῳ τινί οἱ ἀθηναῖοι: τῇ δ' ὑστεραίᾳ πρῴ ἐπορεύοντο καί προῆλθον ὡς εἴκοσι σταδίους, καί κατέβησαν ἐς χωρίον ἄπεδόν τι καί αὐτοῦ ἐστρατοπεδεύσαντο, βουλόμενοι ἔκ τε τῶν οἰκιῶν λαβεῖν τι ἐδώδιμον (ὠκεῖτο γάρ ὁ χῶρος) καί ὕδωρ μετά σφῶν αὐτῶν φέρεσθαι αὐτόθεν: ἐν γάρ τῷ πρόσθεν ἐπί πολλά στάδια, ᾗ ἔμελλον ἰέναι, οὐκ ἄφθονον ἦν. οἱ δέ συρακόσιοι ἐν τούτῳ προελθόντες τήν δίοδον τήν ἐν τῷ πρόσθεν ἀπετείχιζον: ἦν δέ λόφος καρτερός καί ἑκατέρωθεν αὐτοῦ χαράδρα κρημνώδης, ἐκαλεῖτο δέ ἀκραῖον λέπας. τῇ δ' ὑστεραίᾳ οἱ ἀθηναῖοι προῇσαν, καί οἱ τῶν συρακοσίων καί ξυμμάχων αὐτούς ἱππῆς καί ἀκοντισταί ὄντες πολλοί ἑκατέρωθεν ἐκώλυον καί ἐσηκόντιζόν τε καί παρίππευον. καί χρόνον μέν πολύν ἐμάχοντο οἱ ἀθηναῖοι, ἔπειτα ἀνεχώρησαν πάλιν ἐς τό αὐτό στρατόπεδον. καί τά ἐπιτήδεια οὐκέτι ὁμοίως εἶχον: οὐ γάρ ἔτι ἀποχωρεῖν οἷόν τ' ἦν ὑπό τῶν ἱππέων. πρῴ δέ ἄραντες ἐπορεύοντο αὖθις, καί ἐβιάσαντο πρός τόν λόφον ἐλθεῖν τόν ἀποτετειχισμένον, καί ηὗρον πρό ἑαυτῶν ὑπέρ τοῦ ἀποτειχίσματος τήν πεζήν στρατιάν παρατεταγμένην οὐκ ἐπ' ὀλίγων ἀσπίδων: στενόν γάρ ἦν τό χωρίον. καί προσβαλόντες οἱ ἀθηναῖοι ἐτειχομάχουν, καί βαλλόμενοι ὑπό πολλῶν ἀπό τοῦ λόφου ἐπάντους ὄντος (διικνοῦντο γάρ ῥᾷον οἱ ἄνωθεν) καί οὐ δυνάμενοι βιάσασθαι ἀνεχώρουν πάλιν καί ἀνεπαύοντο. ἔτυχον δέ καί βρονταί τινες ἅμα γενόμεναι καί ὕδωρ, οἷα τοῦ ἔτους πρός μετόπωρον ἤδη ὄντος φιλεῖ γίγνεσθαι: ἀφ' ὧν οἱ ἀθηναῖοι μᾶλλον ἔτι ἠθύμουν καί ἐνόμιζον ἐπί τῷ σφετέρῳ ὀλέθρῳ καί ταῦτα πάντα γίγνεσθαι. ἀναπαυομένων δ' αὐτῶν ὁ γύλιππος καί οἱ συρακόσιοι πέμπουσι μέρος τι τῆς στρατιᾶς ἀποτειχιοῦντας αὖ ἐκ τοῦ ὄπισθεν αὐτούς ᾗ προεληλύθεσαν: ἀντιπέμψαντες δέ κἀκεῖνοι σφῶν αὐτῶν τινάς διεκώλυσαν. καί μετά ταῦτα πάσῃ τῇ στρατιᾷ ἀναχωρήσαντες πρός τό πεδίον μᾶλλον οἱ ἀθηναῖοι ηὐλίσαντο. τῇ δ' ὑστεραίᾳ προυχώρουν, καί οἱ συρακόσιοι προσέβαλλόν τε πανταχῇ αὐτοῖς κύκλῳ καί πολλούς κατετραυμάτιζον, καί εἰ μέν ἐπίοιεν οἱ ἀθηναῖοι, ὑπεχώρουν, εἰ δ' ἀναχωροῖεν, ἐπέκειντο, καί μάλιστα τοῖς ὑστάτοις προσπίπτοντες, εἴ πως κατά βραχύ τρεψάμενοι πᾶν τό στράτευμα φοβήσειαν. καί ἐπί πολύ μέν τοιούτῳ τρόπῳ ἀντεῖχον οἱ ἀθηναῖοι, ἔπειτα προελθόντες πέντε ἤ ἕξ σταδίους ἀνεπαύοντο ἐν τῷ πεδίῳ: ἀνεχώρησαν δέ καί οἱ συρακόσιοι ἀπ' αὐτῶν ἐς τό ἑαυτῶν στρατόπεδον. τῆς δέ νυκτός τῷ νικίᾳ καί δημοσθένει ἐδόκει, ἐπειδή κακῶς σφίσι τό στράτευμα εἶχε τῶν τε ἐπιτηδείων πάντων ἀπορίᾳ ἤδη, καί κατατετραυματισμένοι ἦσαν πολλοί ἐν πολλαῖς προσβολαῖς τῶν πολεμίων γεγενημέναις, πυρά καύσαντας ὡς πλεῖστα ἀπάγειν τήν στρατιάν, μηκέτι τήν αὐτήν ὁδόν ᾗ διενοήθησαν, ἀλλά τοὐναντίον ἤ οἱ συρακόσιοι ἐτήρουν, πρός τήν θάλασσαν. ἦν δέ ἡ ξύμπασα ὁδός αὕτη οὐκ ἐπί κατάνης τῷ στρατεύματι, ἀλλά κατά τό ἕτερον μέρος τῆς σικελίας τό πρός καμάριναν καί γέλαν καί τάς ταύτῃ πόλεις καί ἑλληνίδας καί βαρβάρους. καύσαντες οὖν πυρά πολλά ἐχώρουν ἐν τῇ νυκτί. καί αὐτοῖς, οἷον φιλεῖ καί πᾶσι στρατοπέδοις, μάλιστα δέ τοῖς μεγίστοις, φόβοι καί δείματα ἐγγίγνεσθαι, ἄλλως τε καί ἐν νυκτί τε καί διά πολεμίας καί ἀπό πολεμίων οὐ πολύ ἀπεχόντων ἰοῦσιν, ἐμπίπτει ταραχή: καί τό μέν νικίου στράτευμα, ὥσπερ ἡγεῖτο, ξυνέμενέ τε καί προύλαβε πολλῷ, τό δέ δημοσθένους, τό ἥμισυ μάλιστα καί πλέον, ἀπεσπάσθη τε καί ἀτακτότερον ἐχώρει. ἅμα δέ τῇ ἕῳ ἀφικνοῦνται ὅμως πρός τήν θάλασσαν, καί ἐσβάντες ἐς τήν ὁδόν τήν ἑλωρίνην καλουμένην ἐπορεύοντο, ὅπως, ἐπειδή γένοιντο ἐπί τῷ ποταμῷ τῷ κακυπάρει, παρά τόν ποταμόν ἴοιεν ἄνω διά μεσογείας: ἤλπιζον γάρ καί τούς σικελούς ταύτῃ οὕς μετεπέμψαντο ἀπαντήσεσθαι. ἐπειδή δ' ἐγένοντο ἐπί τῷ ποταμῷ, ηὗρον καί ἐνταῦθα φυλακήν τινα τῶν συρακοσίων ἀποτειχίζουσάν τε καί ἀποσταυροῦσαν τόν πόρον. καί βιασάμενοι αὐτήν διέβησάν τε τόν ποταμόν καί ἐχώρουν αὖθις πρός ἄλλον ποταμόν τόν ἐρινεόν: ταύτῃ γάρ οἱ ἡγεμόνες ἐκέλευον. ἐν τούτῳ δ' οἱ συρακόσιοι καί οἱ ξύμμαχοι, ὡς ἥ τε ἡμέρα ἐγένετο καί ἔγνωσαν τούς ἀθηναίους ἀπεληλυθότας, ἐν αἰτίᾳ τε οἱ πολλοί τόν γύλιππον εἶχον ἑκόντα ἀφεῖναι τούς ἀθηναίους, καί κατά τάχος διώκοντες, ᾗ οὐ χαλεπῶς ᾐσθάνοντο κεχωρηκότας, καταλαμβάνουσι περί ἀρίστου ὥραν. καί ὡς προσέμειξαν τοῖς μετά τοῦ δημοσθένους ὑστέροις τ' οὖσι καί σχολαίτερον καί ἀτακτότερον χωροῦσιν, ὡς τῆς νυκτός τότε ξυνεταράχθησαν, εὐθύς προσπεσόντες ἐμάχοντο, καί οἱ ἱππῆς τῶν συρακοσίων ἐκυκλοῦντό τε ῥᾷον αὐτούς δίχα δή ὄντας καί ξυνῆγον ἐς ταὐτό. τό δέ νικίου στράτευμα ἀπεῖχεν ἐν τῷ πρόσθεν καί πεντήκοντα σταδίους: θᾶσσόν τε γάρ ὁ νικίας ἦγε, νομίζων οὐ τό ὑπομένειν ἐν τῷ τοιούτῳ ἑκόντας εἶναι καί μάχεσθαι σωτηρίαν, ἀλλά τό ὡς τάχιστα ὑποχωρεῖν, τοσαῦτα μαχομένους ὅσα ἀναγκάζονται. ὁ δέ δημοσθένης ἐτύγχανέ τε τά πλείω ἐν πόνῳ ξυνεχεστέρῳ ὤν διά τό ὑστέρῳ ἀναχωροῦντι αὐτῷ πρώτῳ ἐπικεῖσθαι τούς πολεμίους καί τότε γνούς τούς συρακοσίους διώκοντας οὐ προυχώρει μᾶλλον ἤ ἐς μάχην ξυνετάσσετο, ἕως ἐνδιατρίβων κυκλοῦταί τε ὑπ' αὐτῶν καί ἐν πολλῷ θορύβῳ αὐτός τε καί οἱ μετ' αὐτοῦ ἀθηναῖοι ἦσαν: ἀνειληθέντες γάρ ἔς τι χωρίον ᾧ κύκλῳ μέν τειχίον περιῆν, ὁδός δέ ἔνθεν [τε] καί ἔνθεν, ἐλάας δέ οὐκ ὀλίγας εἶχεν, ἐβάλλοντο περισταδόν. τοιαύταις δέ προσβολαῖς καί οὐ ξυσταδόν μάχαις οἱ συρακόσιοι εἰκότως ἐχρῶντο: τό γάρ ἀποκινδυνεύειν πρός ἀνθρώπους ἀπονενοημένους οὐ πρός ἐκείνων μᾶλλον ἦν ἔτι ἤ πρός τῶν ἀθηναίων, καί ἅμα φειδώ τέ τις ἐγίγνετο ἐπ' εὐπραγίᾳ ἤδη σαφεῖ μή προαναλωθῆναί τῳ, καί ἐνόμιζον καί ὥς ταύτῃ τῇ ἰδέᾳ καταδαμασάμενοι λήψεσθαι αὐτούς. ἐπειδή δ' οὖν δι' ἡμέρας βάλλοντες πανταχόθεν τούς ἀθηναίους καί ξυμμάχους ἑώρων ἤδη τεταλαιπωρημένους τοῖς τε τραύμασι καί τῇ ἄλλῃ κακώσει, κήρυγμα ποιοῦνται γύλιππος καί συρακόσιοι καί οἱ ξύμμαχοι πρῶτον μέν τῶν νησιωτῶν εἴ τις βούλεται ἐπ' ἐλευθερίᾳ ὡς σφᾶς ἀπιέναι: καί ἀπεχώρησάν τινες πόλεις οὐ πολλαί. ἔπειτα δ' ὕστερον καί πρός τούς ἄλλους ἅπαντας τούς μετά δημοσθένους ὁμολογία γίγνεται ὥστε ὅπλα τε παραδοῦναι καί μή ἀποθανεῖν μηδένα μήτε βιαίως μήτε δεσμοῖς μήτε τῆς ἀναγκαιοτάτης ἐνδείᾳ διαίτης. καί παρέδοσαν οἱ πάντες σφᾶς αὐτούς ἑξακισχίλιοι, καί τό ἀργύριον ὅ εἶχον ἅπαν κατέθεσαν ἐσβαλόντες ἐς ἀσπίδας ὑπτίας, καί ἐνέπλησαν ἀσπίδας τέσσαρας. καί τούτους μέν εὐθύς ἀπεκόμιζον ἐς τήν πόλιν: νικίας δέ καί οἱ μετ' αὐτοῦ ταύτῃ τῇ ἡμέρᾳ ἀφικνοῦνται ἐπί τόν ποταμόν τόν ἐρινεόν, καί διαβάς πρός μετέωρόν τι καθῖσε τήν στρατιάν. οἱ δέ συρακόσιοι τῇ ὑστεραίᾳ καταλαβόντες αὐτόν ἔλεγον ὅτι οἱ μετά δημοσθένους παραδεδώκοιεν σφᾶς αὐτούς, κελεύοντες κἀκεῖνον τό αὐτό δρᾶν: ὁ δ' ἀπιστῶν σπένδεται ἱππέα πέμψαι σκεψόμενον. ὡς δ' οἰχόμενος ἀπήγγειλε πάλιν παραδεδωκότας, ἐπικηρυκεύεται γυλίππῳ καί συρακοσίοις εἶναι ἑτοῖμος ὑπέρ ἀθηναίων ξυμβῆναι, ὅσα ἀνήλωσαν χρήματα συρακόσιοι ἐς τόν πόλεμον, ταῦτα ἀποδοῦναι, ὥστε τήν μετ' αὐτοῦ στρατιάν ἀφεῖναι αὐτούς: μέχρι οὗ δ' ἄν τά χρήματα ἀποδοθῇ, ἄνδρας δώσειν ἀθηναίων ὁμήρους, ἕνα κατά τάλαντον. οἱ δέ συρακόσιοι καί γύλιππος οὐ προσεδέχοντο τούς λόγους, ἀλλά προσπεσόντες καί περιστάντες πανταχόθεν ἔβαλλον καί τούτους μέχρι ὀψέ. εἶχον δέ καί οὗτοι πονήρως σίτου τε καί τῶν ἐπιτηδείων ἀπορίᾳ. ὅμως δέ τῆς νυκτός φυλάξαντες τό ἡσυχάζον ἔμελλον πορεύσεσθαι. καί ἀναλαμβάνουσί τε τά ὅπλα καί οἱ συρακόσιοι αἰσθάνονται καί ἐπαιάνισαν. γνόντες δέ οἱ ἀθηναῖοι ὅτι οὐ λανθάνουσι, κατέθεντο πάλιν πλήν τριακοσίων μάλιστα ἀνδρῶν: οὗτοι δέ διά τῶν φυλάκων βιασάμενοι ἐχώρουν τῆς νυκτός ᾗ ἐδύναντο. νικίας δ' ἐπειδή ἡμέρα ἐγένετο ἦγε τήν στρατιάν: οἱ δέ συρακόσιοι καί οἱ ξύμμαχοι προσέκειντο τόν αὐτόν τρόπον πανταχόθεν βάλλοντές τε καί κατακοντίζοντες. καί οἱ ἀθηναῖοι ἠπείγοντο πρός τόν ἀσσίναρον ποταμόν, ἅμα μέν βιαζόμενοι ὑπό τῆς πανταχόθεν προσβολῆς ἱππέων τε πολλῶν καί τοῦ ἄλλου ὄχλου, οἰόμενοι ῥᾷόν τι σφίσιν ἔσεσθαι, ἤν διαβῶσι τόν ποταμόν, ἅμα δ' ὑπό τῆς ταλαιπωρίας καί τοῦ πιεῖν ἐπιθυμίᾳ. ὡς δέ γίγνονται ἐπ' αὐτῷ, ἐσπίπτουσιν οὐδενί κόσμῳ ἔτι, ἀλλά πᾶς τέ τις διαβῆναι αὐτός πρῶτος βουλόμενος καί οἱ πολέμιοι ἐπικείμενοι χαλε πήν ἤδη τήν διάβασιν ἐποίουν: ἁθρόοι γάρ ἀναγκαζόμενοι χωρεῖν ἐπέπιπτόν τε ἀλλήλοις καί κατεπάτουν, περί τε τοῖς δορατίοις καί σκεύεσιν οἱ μέν εὐθύς διεφθείροντο, οἱ δέ ἐμπαλασσόμενοι κατέρρεον. ἐς τά ἐπί θάτερά τε τοῦ ποταμοῦ παραστάντες οἱ συρακόσιοι (ἦν δέ κρημνῶδες) ἔβαλλον ἄνωθεν τούς ἀθηναίους, πίνοντάς τε τούς πολλούς ἀσμένους καί ἐν κοίλῳ ὄντι τῷ ποταμῷ ἐν σφίσιν αὐτοῖς ταρασσομένους. οἵ τε πελοποννήσιοι ἐπικαταβάντες τούς ἐν τῷ ποταμῷ μάλιστα ἔσφαζον. καί τό ὕδωρ εὐθύς διέφθαρτο, ἀλλ' οὐδέν ἧσσον ἐπίνετό τε ὁμοῦ τῷ πηλῷ ᾑματωμένον καί περιμάχητον ἦν τοῖς πολλοῖς. τέλος δέ νεκρῶν τε πολλῶν ἐπ' ἀλλήλοις ἤδη κειμένων ἐν τῷ ποταμῷ καί διεφθαρμένου τοῦ στρατεύματος τοῦ μέν κατά τόν ποταμόν, τοῦ δέ καί, εἴ τι διαφύγοι, ὑπό τῶν ἱππέων, νικίας γυλίππῳ ἑαυτόν παραδίδωσι, πιστεύσας μᾶλλον αὐτῷ ἤ τοῖς συρακοσίοις: καί ἑαυτῷ μέν χρήσασθαι ἐκέλευεν ἐκεῖνόν τε καί λακεδαιμονίους ὅτι βούλονται, τούς δέ ἄλλους στρατιώτας παύσασθαι φονεύοντας. καί ὁ γύλιππος μετά τοῦτο ζωγρεῖν ἤδη ἐκέλευεν: καί τούς τε λοιπούς ὅσους μή ἀπεκρύψαντο (πολλοί δέ οὗτοι ἐγένοντο) ξυνεκόμισαν ζῶντας, καί ἐπί τούς τριακοσίους, οἵ τήν φυλακήν διεξῆλθον τῆς νυκτός, πέμψαντες τούς διωξομένους ξυνέλαβον. τό μέν οὖν ἁθροισθέν τοῦ στρατεύματος ἐς τό κοινόν οὐ πολύ ἐγένετο, τό δέ διακλαπέν πολύ, καί διεπλήσθη πᾶσα σικελία αὐτῶν, ἅτε οὐκ ἀπό ξυμβάσεως ὥσπερ τῶν μετά δημοσθένους ληφθέντων. μέρος δέ τι οὐκ ὀλίγον καί ἀπέθανεν: πλεῖστος γάρ δή φόνος οὗτος καί οὐδενός ἐλάσσων τῶν ἐν τῷ [σικελικῷ] πολέμῳ τούτῳ ἐγένετο. καί ἐν ταῖς ἄλλαις προσβολαῖς ταῖς κατά τήν πορείαν συχναῖς γενομέναις οὐκ ὀλίγοι ἐτεθνήκεσαν. πολλοί δέ ὅμως καί διέφυγον, οἱ μέν καί παραυτίκα, οἱ δέ καί δουλεύσαντες καί διαδιδράσκοντες ὕστερον: τούτοις δ' ἦν ἀναχώρησις ἐς κατάνην. ξυναθροισθέντες δέ οἱ συρακόσιοι καί οἱ ξύμμαχοι, τῶν τε αἰχμαλώτων ὅσους ἐδύναντο πλείστους καί τά σκῦλα ἀναλαβόντες, ἀνεχώρησαν ἐς τήν πόλιν. καί τούς μέν ἄλλους ἀθηναίων καί τῶν ξυμμάχων ὁπόσους ἔλαβον κατεβίβασαν ἐς τάς λιθοτομίας, ἀσφαλεστάτην εἶναι νομίσαντες τήρησιν, νικίαν δέ καί δημοσθένη ἄκοντος τοῦ γυλίππου ἀπέσφαξαν. ὁ γάρ γύλιππος καλόν τό ἀγώνισμα ἐνόμιζέν οἱ εἶναι ἐπί τοῖς ἄλλοις καί τούς ἀντιστρατήγους κομίσαι λακεδαιμονίοις. ξυνέβαινε δέ τόν μέν πολεμιώτατον αὐτοῖς εἶναι, δημοσθένη, διά τά ἐν τῇ νήσῳ καί πύλῳ, τόν δέ διά τά αὐτά ἐπιτηδειότατον: τούς γάρ ἐκ τῆς νήσου ἄνδρας τῶν λακεδαιμονίων ὁ νικίας προυθυμήθη, σπονδάς πείσας τούς ἀθηναίους ποιήσασθαι, ὥστε ἀφεθῆναι. ἀνθ' ὧν οἵ τε λακεδαιμόνιοι ἦσαν αὐτῷ προσφιλεῖς κἀκεῖνος οὐχ ἥκιστα διά τοῦτο πιστεύσας ἑαυτόν τῷ γυλίππῳ παρέδωκεν. ἀλλά τῶν συρακοσίων τινές, ὡς ἐλέγετο, οἱ μέν δείσαντες, ὅτι πρός αὐτόν ἐκεκοινολόγηντο, μή βασανιζόμενος διά τό τοιοῦτο ταραχήν σφίσιν ἐν εὐπραγίᾳ ποιήσῃ, ἄλλοι δέ, καί οὐχ ἥκιστα οἱ κορίνθιοι, μή χρήμασι δή πείσας τινάς, ὅτι πλούσιος ἦν, ἀποδρᾷ καί αὖθις σφίσι νεώτερόν τι ἀπ' αὐτοῦ γένηται, πείσαντες τούς ξυμμάχους ἀπέκτειναν αὐτόν. καί ὁ μέν τοιαύτῃ ἤ ὅτι ἐγγύτατα τούτων αἰτίᾳ ἐτεθνήκει, ἥκιστα δή ἄξιος ὤν τῶν γε ἐπ' ἐμοῦ ἑλλήνων ἐς τοῦτο δυστυχίας ἀφικέσθαι διά τήν πᾶσαν ἐς ἀρετήν νενομισμένην ἐπιτήδευσιν. τούς δ' ἐν ταῖς λιθοτομίαις οἱ συρακόσιοι χαλεπῶς τούς πρώτους χρόνους μετεχείρισαν. ἐν γάρ κοίλῳ χωρίῳ ὄντας καί ὀλίγῳ πολλούς οἵ τε ἥλιοι τό πρῶτον καί τό πνῖγος ἔτι ἐλύπει διά τό ἀστέγαστον καί αἱ νύκτες ἐπιγιγνόμεναι τοὐναντίον μετοπωριναί καί ψυχραί τῇ μεταβολῇ ἐς ἀσθένειαν ἐνεωτέριζον, πάντα τε ποιούντων αὐτῶν διά στενοχωρίαν ἐν τῷ αὐτῷ καί προσέτι τῶν νεκρῶν ὁμοῦ ἐπ' ἀλλήλοις ξυννενημένων, οἵ ἔκ τε τῶν τραυμάτων καί διά τήν μεταβολήν καί τό τοιοῦτον ἀπέθνῃσκον, καί ὀσμαί ἦσαν οὐκ ἀνεκτοί, καί λιμῷ ἅμα καί δίψῃ ἐπιέζοντο (ἐδίδοσαν γάρ αὐτῶν ἑκάστῳ ἐπί ὀκτώ μῆνας κοτύλην ὕδατος καί δύο κοτύλας σίτου), ἄλλα τε ὅσα εἰκός ἐν τῷ τοιούτῳ χωρίῳ ἐμπεπτωκότας κακοπαθῆσαι, οὐδέν ὅτι οὐκ ἐπεγένετο αὐτοῖς: καί ἡμέρας μέν ἑβδομήκοντά τινας οὕτω διῃτήθησαν ἁθρόοι: ἔπειτα πλήν ἀθηναίων καί εἴ τινες σικελιωτῶν ἤ ἰταλιωτῶν ξυνεστράτευσαν, τούς ἄλλους ἀπέδοντο. ἐλήφθησαν δέ οἱ ξύμπαντες, ἀκριβείᾳ μέν χαλεπόν ἐξειπεῖν, ὅμως δέ οὐκ ἐλάσσους ἑπτακισχιλίων. ξυνέβη τε ἔργον τοῦτο [ἑλληνικόν] τῶν κατά τόν πόλεμον τόνδε μέγιστον γενέσθαι, δοκεῖν δ' ἔμοιγε καί ὧν ἀκοῇ ἑλληνικῶν ἴσμεν, καί τοῖς τε κρατήσασι λαμπρότατον καί τοῖς διαφθαρεῖσι δυστυχέστατον: κατά πάντα γάρ πάντως νικηθέντες καί οὐδέν ὀλίγον ἐς οὐδέν κακοπαθήσαντες πανωλεθρίᾳ δή τό λεγόμενον καί πεζός καί νῆες καί οὐδέν ὅτι οὐκ ἀπώλετο, καί ὀλίγοι ἀπό πολλῶν ἐπ' οἴκου ἀπενόστησαν. ταῦτα μέν τά περί σικελίαν γενόμενα. {ιστοριων θ} ἐς δέ τάς ἀθήνας ἐπειδή ἠγγέλθη, ἐπί πολύ μέν ἠπίστουν καί τοῖς πάνυ τῶν στρατιωτῶν ἐξ αὐτοῦ τοῦ ἔργου διαπεφευγόσι καί σαφῶς ἀγγέλλουσι, μή οὕτω γε ἄγαν πανσυδί διεφθάρθαι: ἐπειδή δέ ἔγνωσαν, χαλεποί μέν ἦσαν τοῖς ξυμπροθυμηθεῖσι τῶν ῥητόρων τόν ἔκπλουν, ὥσπερ οὐκ αὐτοί ψηφισάμενοι, ὠργίζοντο δέ καί τοῖς χρησμολόγοις τε καί μάντεσι καί ὁπόσοι τι τότε αὐτούς θειάσαντες ἐπήλπισαν ὡς λήψονται σικελίαν. πάντα δέ πανταχόθεν αὐτούς ἐλύπει τε καί περιειστήκει ἐπί τῷ γεγενημένῳ φόβος τε καί κατάπληξις μεγίστη δή. ἅμα μέν γάρ στερόμενοι καί ἰδίᾳ ἕκαστος καί ἡ πόλις ὁπλιτῶν τε πολλῶν καί ἱππέων καί ἡλικίας οἵαν οὐχ ἑτέραν ἑώρων ὑπάρχουσαν ἐβαρύνοντο: ἅμα δέ ναῦς οὐχ ὁρῶντες ἐν τοῖς νεωσοίκοις ἱκανάς οὐδέ χρήματα ἐν τῷ κοινῷ οὐδ' ὑπηρεσίας ταῖς ναυσίν ἀνέλπιστοι ἦσαν ἐν τῷ παρόντι σωθήσεσθαι, τούς τε ἀπό τῆς σικελίας πολεμίους εὐθύς σφίσιν ἐνόμιζον τῷ ναυτικῷ ἐπί τόν πειραιᾶ πλευσεῖσθαι, ἄλλως τε καί τοσοῦτον κρατήσαντας, καί τούς αὐτόθεν πολεμίους τότε δή καί διπλασίως πάντα παρεσκευασμένους κατά κράτος ἤδη καί ἐκ γῆς καί ἐκ θαλάσσης ἐπικείσεσθαι, καί τούς ξυμμάχους σφῶν μετ' αὐτῶν ἀποστάντας. ὅμως δέ ὡς ἐκ τῶν ὑπαρχόντων ἐδόκει χρῆναι μή ἐνδιδόναι, ἀλλά παρασκευάζεσθαι καί ναυτικόν, ὅθεν ἄν δύνωνται ξύλα ξυμπορισαμένους, καί χρήματα, καί τά τῶν ξυμμάχων ἐς ἀσφάλειαν ποιεῖσθαι, καί μάλιστα τήν εὔβοιαν, τῶν τε κατά τήν πόλιν τι ἐς εὐτέλειαν σωφρονίσαι, καί ἀρχήν τινα πρεσβυτέρων ἀνδρῶν ἑλέσθαι, οἵτινες περί τῶν παρόντων ὡς ἄν καιρός ᾖ προβουλεύσουσιν. πάντα τε πρός τό παραχρῆμα περιδεές, ὅπερ φιλεῖ δῆμος ποιεῖν, ἑτοῖμοι ἦσαν εὐτακτεῖν. καί ὡς ἔδοξεν αὐτοῖς, καί ἐποίουν ταῦτα, καί τό θέρος ἐτελεύτα. τοῦ δ' ἐπιγιγνομένου χειμῶνος πρός τήν ἐκ τῆς σικελίας τῶν ἀθηναίων μεγάλην κακοπραγίαν εὐθύς οἱ ἕλληνες πάντες ἐπηρμένοι ἦσαν, οἱ μέν μηδετέρων ὄντες ξύμμαχοι, ὡς, ἤν τις καί μή παρακαλῇ σφᾶς, οὐκ ἀποστατέον ἔτι τοῦ πολέμου εἴη, ἀλλ' ἐθελοντί ἰτέον ἐπί τούς ἀθηναίους, νομίσαντες κἄν ἐπί σφᾶς ἕκαστοι ἐλθεῖν αὐτούς, εἰ τά ἐν τῇ σικελίᾳ κατώρθωσαν, καί ἅμα βραχύν ἔσεσθαι τόν λοιπόν πόλεμον, οὗ μετασχεῖν καλόν εἶναι, οἱ δ' αὖ τῶν λακεδαιμονίων ξύμμαχοι ξυμπροθυμηθέντες ἐπί πλέον ἤ πρίν ἀπαλλάξεσθαι διά τάχους πολλῆς ταλαιπωρίας. μάλιστα δέ οἱ τῶν ἀθηναίων ὑπήκοοι ἑτοῖμοι ἦσαν καί παρά δύναμιν αὐτῶν ἀφίστασθαι διά τό ὀργῶντες κρίνειν τά πράγματα καί μηδ' ὑπολείπειν λόγον αὐτοῖς ὡς τό γ' ἐπιόν θέρος οἷοί τ' ἔσονται περιγενέσθαι. ἡ δέ τῶν λακεδαιμονίων πόλις πᾶσί τε τούτοις ἐθάρσει καί μάλιστα ὅτι οἱ ἐκ τῆς σικελίας αὐτοῖς ξύμμαχοι πολλῇ δυνάμει, κατ' ἀνάγκην ἤδη τοῦ ναυτικοῦ προσγεγενημένου, ἅμα τῷ ἦρι ὡς εἰκός παρέσεσθαι ἔμελλον. πανταχόθεν τε εὐέλπιδες ὄντες ἀπροφασίστως ἅπτεσθαι διενοοῦντο τοῦ πολέμου, λογιζόμενοι καλῶς τελευτήσαντος αὐτοῦ κινδύνων τε τοιούτων ἀπηλλάχθαι ἄν τό λοιπόν οἷος καί ὁ ἀπό τῶν ἀθηναίων περιέστη ἄν αὐτούς, εἰ τό σικελικόν προσέλαβον, καί καθελόντες ἐκείνους αὐτοί τῆς πάσης ἑλλάδος ἤδη ἀσφαλῶς ἡγήσεσθαι. εὐθύς οὖν ἆγις μέν ὁ βασιλεύς αὐτῶν ἐν τῷ χειμῶνι τούτῳ ὁρμηθείς στρατῷ τινί ἐκ δεκελείας τά τε τῶν ξυμμάχων ἠργυρολόγησεν ἐς τό ναυτικόν καί τραπόμενος ἐπί τοῦ μηλιῶς κόλπου οἰταίων τε κατά τήν παλαιάν ἔχθραν τῆς λείας τήν πολλήν ἀπολαβών χρήματα ἐπράξατο, καί ἀχαιούς τούς φθιώτας καί τούς ἄλλους τούς ταύτῃ θεσσαλῶν ὑπηκόους μεμφομένων καί ἀκόντων τῶν θεσσαλῶν ὁμήρους τέ τινας ἠνάγκασε δοῦναι καί χρήματα, καί κατέθετο τούς ὁμήρους ἐς κόρινθον, ἔς τε τήν ξυμμαχίαν ἐπειρᾶτο προσάγειν. λακεδαιμόνιοι δέ τήν πρόσταξιν ταῖς πόλεσιν ἑκατόν νεῶν τῆς ναυπηγίας ἐποιοῦντο, καί ἑαυτοῖς μέν καί βοιωτοῖς πέντε καί εἴκοσιν ἑκατέροις ἔταξαν, φωκεῦσι δέ καί λοκροῖς πέντε καί δέκα, καί κορινθίοις πέντε καί δέκα, ἀρκάσι δέ καί πελληνεῦσι καί σικυωνίοις δέκα, μεγαρεῦσι δέ καί τροιζηνίοις καί ἐπιδαυρίοις καί ἑρμιονεῦσι δέκα: τά τε ἄλλα παρεσκευάζοντο ὡς εὐθύς πρός τό ἔαρ ἑξόμενοι τοῦ πολέμου. παρεσκευάζοντο δέ καί ἀθηναῖοι, ὥσπερ διενοήθησαν, ἐν τῷ αὐτῷ χειμῶνι τούτῳ τήν τε ναυπηγίαν, ξύλα ξυμπορισάμενοι, καί σούνιον τειχίσαντες, ὅπως αὐτοῖς ἀσφάλεια ταῖς σιταγωγοῖς ναυσίν εἴη τοῦ περίπλου, καί τό τε ἐν τῇ λακωνικῇ τείχισμα ἐκλιπόντες ὅ ἐνῳκοδόμησαν παραπλέοντες ἐς σικελίαν, καί τἆλλα, εἴ πού τι ἐδόκει ἀχρεῖον ἀναλίσκεσθαι, ξυστελλόμενοι ἐς εὐτέλειαν, μάλιστα δέ τά τῶν ξυμμάχων διασκοποῦντες ὅπως μή σφῶν ἀποστήσονται. πρασσόντων δέ ταῦτα ἀμφοτέρων καί ὄντων οὐδέν ἄλλο ἤ ὥσπερ ἀρχομένων ἐν κατασκευῇ τοῦ πολέμου, πρῶτοι εὐβοῆς ὡς ἆγιν περί ἀποστάσεως τῶν ἀθηναίων ἐπρεσβεύσαντο ἐν τῷ χειμῶνι τούτῳ. ὁ δέ προσδεξάμενος τούς λόγους αὐτῶν μεταπέμπεται ἐκ λακεδαίμονος ἀλκαμένη τόν σθενελαΐδου καί μέλανθον ἄρχοντας ὡς ἐς τήν εὔβοιαν: οἱ δ' ἦλθον ἔχοντες τῶν νεοδαμωδῶν ὡς τριακοσίους, καί παρεσκεύαζεν αὐτοῖς τήν διάβασιν. ἐν τούτῳ δέ καί λέσβιοι ἦλθον βουλόμενοι καί αὐτοί ἀποστῆναι: καί ξυμπρασσόντων αὐτοῖς τῶν βοιωτῶν ἀναπείθεται ἆγις ὥστε εὐβοίας μέν πέρι ἐπισχεῖν, τοῖς δέ λεσβίοις παρεσκεύαζε τήν ἀπόστασιν, ἀλκαμένη τε ἁρμοστήν διδούς, ὅς ἐς εὔβοιαν πλεῖν ἔμελλε, καί δέκα μέν βοιωτοί ναῦς ὑπέσχοντο, δέκα δέ ἆγις. καί ταῦτα ἄνευ τῆς λακεδαιμονίων πόλεως ἐπράσσετο: ὁ γάρ ἆγις, ὅσον χρόνον ἦν περί δεκέλειαν ἔχων τήν μεθ' ἑαυτοῦ δύναμιν, κύριος ἦν καί ἀποστέλλειν εἴ ποί τινα ἐβούλετο στρατιάν καί ξυναγείρειν καί χρήματα πράσσειν. καί πολύ μᾶλλον ὡς εἰπεῖν κατά τοῦτον τόν καιρόν αὐτοῦ οἱ ξύμμαχοι ὑπήκουον [ἤ] τῶν ἐν τῇ πόλει λακεδαιμονίων: δύναμιν γάρ ἔχων αὐτός εὐθύς ἑκασταχόσε δεινός παρῆν. καί ὁ μέν τοῖς λεσβίοις ἔπρασσε, χῖοι δέ καί ἐρυθραῖοι ἀποστῆναι καί αὐτοί ἑτοῖμοι ὄντες πρός μέν ἆγιν οὐκ ἐτράποντο, ἐς δέ τήν λακεδαίμονα. καί παρά τισσαφέρνους, ὅς βασιλεῖ δαρείῳ τῷ ἀρταξέρξου στρατηγός ἦν τῶν κάτω, πρεσβευτής ἅμα μετ' αὐτῶν παρῆν. ἐπήγετο γάρ καί ὁ τισσαφέρνης τούς πελοποννησίους καί ὑπισχνεῖτο τροφήν παρέξειν. ὑπό βασιλέως γάρ νεωστί ἐτύγχανε πεπραγμένος τούς ἐκ τῆς ἑαυτοῦ ἀρχῆς φόρους, οὕς δι' ἀθηναίους ἀπό τῶν ἑλληνίδων πόλεων οὐ δυνάμενος πράσσεσθαι ἐπωφείλησεν: τούς τε οὖν φόρους μᾶλλον ἐνόμιζε κομιεῖσθαι κακώσας τούς ἀθηναίους, καί ἅμα βασιλεῖ ξυμμάχους λακεδαιμονίους ποιήσειν, καί ἀμόργην τόν πισσούθνου υἱόν νόθον, ἀφεστῶτα περί καρίαν, ὥσπερ αὐτῷ προσέταξε βασιλεύς, ἤ ζῶντα ἄξειν ἤ ἀποκτενεῖν. οἱ μέν οὖν χῖοι καί τισσαφέρνης κοινῇ κατά τό αὐτό ἔπρασσον, καλλίγειτος δέ ὁ λαοφῶντος μεγαρεύς καί τιμαγόρας ὁ ἀθηναγόρου κυζικηνός, φυγάδες τῆς ἑαυτῶν ἀμφότεροι παρά φαρναβάζῳ τῷ φαρνάκου κατοικοῦντες, ἀφικνοῦνται περί τόν αὐτόν καιρόν ἐς τήν λακεδαίμονα πέμψαντος φαρναβάζου, ὅπως ναῦς κομίσειαν ἐς τόν ἑλλήσποντον, καί αὐτός, εἰ δύναιτο, ἅπερ ὁ τισσαφέρνης προυθυμεῖτο, τάς τε ἐν τῇ ἑαυτοῦ ἀρχῇ πόλεις ἀποστήσειε τῶν ἀθηναίων διά τούς φόρους καί ἀφ' ἑαυτοῦ βασιλεῖ τήν ξυμμαχίαν τῶν λακεδαιμονίων ποιήσειεν. πρασσόντων δέ ταῦτα χωρίς ἑκατέρων, τῶν τε ἀπό τοῦ φαρναβάζου καί τῶν ἀπό τοῦ τισσαφέρνους, πολλή ἅμιλλα ἐγίγνετο τῶν ἐν τῇ λακεδαίμονι, ὅπως οἱ μέν ἐς τήν ἰωνίαν καί χίον, οἱ δ' ἐς τόν ἑλλήσποντον πρότερον ναῦς καί στρατιάν πείσουσι πέμπειν. οἱ μέντοι λακεδαιμόνιοι τά τῶν χίων καί τισσαφέρνους παρά πολύ προσεδέξαντο μᾶλλον: ξυνέπρασσε γάρ αὐτοῖς καί ἀλκιβιάδης, ἐνδίῳ ἐφορεύοντι πατρικός ἐς τά μάλιστα ξένος ὤν, ὅθεν καί τοὔνομα λακωνικόν ἡ οἰκία αὐτῶν κατά τήν ξενίαν ἔσχεν: ἔνδιος γάρ ἀλκιβιάδου ἐκαλεῖτο. ὅμως δ' οἱ λακεδαιμόνιοι πρῶτον κατάσκοπον ἐς τήν χίον πέμψαντες φρῦνιν ἄνδρα περίοικον, εἰ αἵ τε νῆες αὐτοῖς εἰσίν ὅσασπερ ἔλεγον καί τἆλλα εἰ ἡ πόλις ἱκανή ἐστι πρός τήν λεγομένην δόξαν, ἀπαγγείλαντος αὐτοῖς ὡς εἴη ταῦτα ἀληθῆ ἅπερ ἤκουον, τούς τε χίους καί τούς ἐρυθραίους εὐθύς ξυμμάχους ἐποιήσαντο καί τεσσαράκοντα ναῦς ἐψηφίσαντο αὐτοῖς πέμπειν, ὡς ἐκεῖ οὐκ ἔλασσον ἤ ἑξήκοντα ἀφ' ὧν οἱ χῖοι ἔλεγον ὑπαρχουσῶν. καί τό μέν πρῶτον δέκα τούτων αὐτοί ἔμελλον πέμψειν, καί μελαγχρίδαν, ὅς αὐτοῖς ναύαρχος ἦν: ἔπειτα σεισμοῦ γενομένου ἀντί τοῦ μελαγχρίδου χαλκιδέα ἔπεμπον καί ἀντί τῶν δέκα νεῶν πέντε παρεσκευάζοντο ἐν τῇ λακωνικῇ. καί ὁ χειμών ἐτελεύτα καί ἑνός δέον εἰκοστόν ἔτος τῷ πολέμῳ ἐτελεύτα τῷδε ὅν θουκυδίδης ξυνέγραψεν. ἅμα δέ τῷ ἦρι τοῦ ἐπιγιγνομένου θέρους εὐθύς ἐπειγομένων τῶν χίων ἀποστεῖλαι τάς ναῦς καί δεδιότων μή οἱ ἀθηναῖοι τά πρασσόμενα αἴσθωνται (πάντες γάρ κρύφα αὐτῶν ἐπρεσβεύοντο), ἀποπέμπουσιν οἱ λακεδαιμόνιοι ἐς κόρινθον ἄνδρας σπαρτιάτας τρεῖς, ὅπως ἀπό τῆς ἑτέρας θαλάσσης ὡς τάχιστα ἐπί τήν πρός ἀθήνας ὑπερενεγκόντες τάς ναῦς τόν ἰσθμόν κελεύσωσι πλεῖν ἐς χίον πάσας, καί ἅς ὁ ἆγις παρεσκεύαζεν ἐς τήν λέσβον καί τάς ἄλλας: ἦσαν δέ αἱ ξύμπασαι τῶν ξυμμαχίδων νῆες αὐτόθι μιᾶς δέουσαι τεσσαράκοντα. ὁ μέν οὖν καλλίγειτος καί τιμαγόρας ὑπέρ τοῦ φαρναβάζου οὐκ ἐκοινοῦντο τόν στόλον ἐς τήν χίον, οὐδέ τά χρήματα ἐδίδοσαν ἅ ἦλθον ἔχοντες ἐς τήν ἀποστολήν πέντε καί εἴκοσι τάλαντα, ἀλλ' ὕστερον ἐφ' ἑαυτῶν διενοοῦντο ἄλλῳ στόλῳ πλεῖν: ὁ δέ ἆγις ἐπειδή ἑώρα τούς λακεδαιμονίους ἐς τήν χίον πρῶτον ὡρμημένους, οὐδ' αὐτός ἄλλο τι ἐγίγνωσκεν, ἀλλά ξυνελθόντες ἐς κόρινθον οἱ ξύμμαχοι ἐβουλεύοντο, καί ἔδοξε πρῶτον ἐς χίον αὐτοῖς πλεῖν ἄρχοντα ἔχοντας χαλκιδέα, ὅς ἐν τῇ λακωνικῇ τάς πέντε ναῦς παρεσκεύαζεν, ἔπειτα ἐς λέσβον καί ἀλκαμένη ἄρχοντα, ὅνπερ καί ἆγις διενοεῖτο, τό τελευταῖον δέ ἐς τόν ἑλλήσποντον ἀφικέσθαι (προσετέτακτο δέ ἐς αὐτόν ἄρχων κλέαρχος ὁ ῥαμφίου), διαφέρειν δέ τόν ἰσθμόν τάς ἡμισείας τῶν νεῶν πρῶτον, καί εὐθύς ταύτας ἀποπλεῖν, ὅπως μή οἱ ἀθηναῖοι πρός τάς ἀφορμωμένας μᾶλλον τόν νοῦν ἔχωσιν ἤ τάς ὕστερον ἐπιδιαφερομένας. καί γάρ τόν πλοῦν ταύτῃ ἐκ τοῦ προφανοῦς ἐποιοῦντο, καταφρονήσαντες τῶν ἀθηναίων ἀδυνασίαν, ὅτι ναυτικόν οὐδέν αὐτῶν πολύ πω ἐφαίνετο. ὡς δέ ἔδοξεν αὐτοῖς, καί διεκόμισαν εὐθύς μίαν καί εἴκοσι ναῦς. οἱ δέ κορίνθιοι, ἐπειγομένων αὐτῶν τόν πλοῦν, οὐ προυθυμήθησαν ξυμπλεῖν πρίν τά ἴσθμια, ἅ τότε ἦν, διεορτάσωσιν. ἆγις δέ αὐτοῖς ἑτοῖμος ἦν ἐκείνους μέν μή λύειν δή τάς ἰσθμιάδας σπονδάς, ἑαυτοῦ δέ τόν στόλον ἴδιον ποιήσασθαι. οὐ ξυγχωρούντων δέ τῶν κορινθίων, ἀλλά διατριβῆς ἐγγιγνομένης, οἱ ἀθηναῖοι ᾐσθάνοντο τά τῶν χίων μᾶλλον, καί πέμψαντες ἕνα τῶν στρατηγῶν ἀριστοκράτη ἐπῃτιῶντο αὐτούς, καί ἀρνουμένων τῶν χίων τό πιστόν ναῦς σφίσι ξυμπέμπειν ἐκέλευον ἐς τό ξυμμαχικόν: οἱ δ' ἔπεμψαν ἑπτά. αἴτιον δ' ἐγένετο τῆς ἀποστολῆς τῶν νεῶν οἱ μέν πολλοί τῶν χίων οὐκ εἰδότες τά πρασσόμενα, οἱ δέ ὀλίγοι καί ξυνειδότες τό τε πλῆθος οὐ βουλόμενοί πω πολέμιον ἔχειν, πρίν τι καί ἰσχυρόν λάβωσι, καί τούς πελοποννησίους οὐκέτι προσδεχόμενοι ἥξειν, ὅτι διέτριβον. ἐν δέ τούτῳ τά ἴσθμια ἐγίγνετο, καί οἱ ἀθηναῖοι (ἐπηγγέλθησαν γάρ) ἐθεώρουν ἐς αὐτά, καί κατάδηλα μᾶλλον αὐτοῖς τά τῶν χίων ἐφάνη. καί ἐπειδή ἀνεχώρησαν, παρεσκευάζοντο εὐθύς ὅπως μή λήσουσιν αὐτούς αἱ νῆες ἐκ τῶν κεγχρειῶν ἀφορμηθεῖσαι. οἱ δέ μετά τήν ἑορτήν ἀνήγοντο μιᾷ καί εἴκοσι ναυσίν ἐς τήν χίον, ἄρχοντα ἀλκαμένη ἔχοντες. καί αὐτοῖς οἱ ἀθηναῖοι τό πρῶτον ἴσαις ναυσί προσπλεύσαντες ὑπῆγον ἐς τό πέλαγος. ὡς δ' ἐπί πολύ οὐκ ἐπηκολούθησαν οἱ πελοποννήσιοι, ἀλλ' ἀπετράποντο, ἐπανεχώρησαν καί οἱ ἀθηναῖοι: τάς γάρ τῶν χίων ἑπτά ναῦς ἐν τῷ ἀριθμῷ μετά σφῶν ἔχοντες οὐ πιστάς ἐνόμιζον, ἀλλ' ὕστερον ἄλλας προσπληρώσαντες ἐς ἑπτά καί τριάκοντα παραπλέοντας αὐτούς καταδιώκουσιν ἐς σπείραιον τῆς κορινθίας: ἔστι δέ λιμήν ἐρῆμος καί ἔσχατος πρός τά μεθόρια τῆς ἐπιδαυρίας. καί μίαν μέν ναῦν ἀπολλύασι μετέωρον οἱ πελοποννήσιοι, τάς δέ ἄλλας ξυναγαγόντες ὁρμίζουσιν. καί προσβαλόντων τῶν ἀθηναίων καί κατά θάλασσαν ταῖς ναυσί καί ἐς τήν γῆν ἀποβάντων θόρυβός τε ἐγένετο πολύς καί ἄτακτος, καί τῶν τε νεῶν τάς πλείους κατατραυματίζουσιν ἐν τῇ γῇ οἱ ἀθηναῖοι καί τόν ἄρχοντα ἀλκαμένη ἀποκτείνουσιν: καί αὐτῶν τινές ἀπέθανον. διακριθέντες δέ πρός μέν τάς πολεμίας ναῦς ἐπέταξαν ἐφορμεῖν ἱκανάς, ταῖς δέ λοιπαῖς ἐς τό νησίδιον ὁρμίζονται ἐν ᾧ οὐ πολύ ἀπέχοντι ἐστρατοπεδεύοντο, καί ἐς τάς ἀθήνας ἐπί βοήθειαν ἔπεμπον. παρῆσαν γάρ καί τοῖς πελοποννησίοις τῇ ὑστεραίᾳ οἵ τε κορίνθιοι βοηθοῦντες ἐπί τάς ναῦς καί οὐ πολλῷ ὕστερον καί οἱ ἄλλοι πρόσχωροι. καί ὁρῶντες τήν φυλακήν ἐν χωρίῳ ἐρήμῳ ἐπίπονον οὖσαν ἠπόρουν, καί ἐπενόησαν μέν κατακαῦσαι τάς ναῦς, ἔπειτα δέ ἔδοξεν αὐτοῖς ἀνελκύσαι καί τῷ πεζῷ προσκαθημένους φυλακήν ἔχειν, ἕως ἄν τις παρατύχῃ διαφυγή ἐπιτηδεία. ἔπεμψε δ' αὐτοῖς καί ἆγις αἰσθόμενος ταῦτα ἄνδρα σπαρτιάτην θέρμωνα. τοῖς δέ λακεδαιμονίοις πρῶτον μέν ἠγγέλθη ὅτι αἱ νῆες ἀνηγμέναι εἰσίν ἐκ τοῦ ἰσθμοῦ (εἴρητο γάρ, ὅταν γένηται τοῦτο, ἀλκαμένει ὑπό τῶν ἐφόρων ἱππέα πέμψαι), καί εὐθύς τάς παρά σφῶν πέντε ναῦς καί χαλκιδέα ἄρχοντα καί ἀλκιβιάδην μετ' αὐτοῦ ἐβούλοντο πέμπειν: ἔπειτα ὡρμημένων αὐτῶν τά περί τήν ἐν τῷ σπειραίῳ τῶν νεῶν καταφυγήν ἠγγέλθη, καί ἀθυμήσαντες, ὅτι πρῶτον ἁπτόμενοι τοῦ ἰωνικοῦ πολέμου ἔπταισαν, τάς ναῦς τάς ἐκ τῆς ἑαυτῶν οὐκέτι διενοοῦντο πέμπειν, ἀλλά καί τινας προανηγμένας μετακαλεῖν. γνούς δέ ὁ ἀλκιβιάδης πείθει αὖθις ἔνδιον καί τούς ἄλλους ἐφόρους μή ἀποκνῆσαι τόν πλοῦν, λέγων ὅτι φθήσονταί τε πλεύσαντες πρίν τήν τῶν νεῶν ξυμφοράν χίους αἰσθέσθαι, καί αὐτός ὅταν προσβάλῃ ἰωνίᾳ, ῥᾳδίως πείσειν τάς πόλεις ἀφίστασθαι τήν τε τῶν ἀθηναίων λέγων ἀσθένειαν καί τήν τῶν λακεδαιμονίων προθυμίαν: πιστότερος γάρ ἄλλων φανεῖσθαι. ἐνδίῳ τε αὐτῷ ἰδίᾳ ἔλεγε καλόν εἶναι δι' ἐκείνου ἀποστῆσαί τε ἰωνίαν καί βασιλέα ξύμμαχον ποιῆσαι λακεδαιμονίοις, καί μή ἄγιδος τό ἀγώνισμα τοῦτο γενέσθαι: ἐτύγχανε γάρ τῷ ἄγιδι αὐτός διάφορος ὤν. καί ὁ μέν πείσας τούς τε ἄλλους ἐφόρους καί ἔνδιον ἀνήγετο ταῖς πέντε ναυσί μετά χαλκιδέως τοῦ λακεδαιμονίου, καί διά τάχους τόν πλοῦν ἐποιοῦντο. ἀνεκομίζοντο δέ ὑπό τόν αὐτόν χρόνον τοῦτον καί αἱ ἀπό τῆς σικελίας πελοποννησίων ἑκκαίδεκα νῆες αἱ μετά γυλίππου ξυνδιαπολεμήσασαι: καί περί τήν λευκάδα ἀποληφθεῖσαι καί κοπεῖσαι ὑπό τῶν ἀττικῶν ἑπτά καί εἴκοσι νεῶν, ὧν ἦρχεν ἱπποκλῆς μενίππου φυλακήν ἔχων τῶν ἀπό τῆς σικελίας νεῶν, αἱ λοιπαί πλήν μιᾶς διαφυγοῦσαι τούς ἀθηναίους κατέπλευσαν ἐς τήν κόρινθον. ὁ δέ χαλκιδεύς καί ὁ ἀλκιβιάδης πλέοντες ὅσοις τε ἐπιτύχοιεν ξυνελάμβανον τοῦ μή ἐξάγγελτοι γενέσθαι, καί προσβαλόντες πρῶτον κωρύκῳ τῆς ἠπείρου καί ἀφέντες ἐνταῦθα αὐτούς αὐτοί μέν προξυγγενόμενοι τῶν ξυμπρασσόντων χίων τισί καί κελευόντων καταπλεῖν μή προειπόντας ἐς τήν πόλιν, ἀφικνοῦνται αἰφνίδιοι τοῖς χίοις. καί οἱ μέν πολλοί ἐν θαύματι ἦσαν καί ἐκπλήξει: τοῖς δ' ὀλίγοις παρεσκεύαστο ὥστε βουλήν [τε] τυχεῖν ξυλλεγομένην, καί γενομένων λόγων ἀπό τε τοῦ χαλκιδέως καί ἀλκιβιάδου ὡς ἄλλαι [τε] νῆες πολλαί προσπλέουσι καί τά περί τῆς πολιορ κίας τῶν ἐν τῷ σπειραίῳ νεῶν οὐ δηλωσάντων, ἀφίστανται χῖοι καί αὖθις ἐρυθραῖοι ἀθηναίων. καί μετά ταῦτα τρισί ναυσί πλεύσαντες καί κλαζομενάς ἀφιστᾶσιν. διαβάντες τε εὐθύς οἱ κλαζομένιοι ἐς τήν ἤπειρον τήν πολίχναν ἐτείχιζον, εἴ τι δέοι, σφίσιν αὐτοῖς ἐκ τῆς νησῖδος ἐν ᾗ οἰκοῦσι πρός ἀναχώρησιν. καί οἱ μέν ἀφεστῶτες ἐν τειχισμῷ τε πάντες ἦσαν καί παρασκευῇ πολέμου: ἐς δέ τάς ἀθήνας ταχύ ἀγγελία τῆς χίου ἀφικνεῖται: καί νομίσαντες μέγαν ἤδη καί σαφῆ τόν κίνδυνον σφᾶς περιεστάναι, καί τούς λοιπούς ξυμμάχους οὐκ ἐθελήσειν τῆς μεγίστης πόλεως μεθεστηκυίας ἡσυχάζειν, τά τε χίλια τάλαντα, ὧν διά παντός τοῦ πολέμου ἐγλίχοντο μή ἅψασθαι, εὐθύς ἔλυσαν τάς ἐπικειμένας ζημίας τῷ εἰπόντι ἤ ἐπιψηφίσαντι ὑπό τῆς παρούσης ἐκπλήξεως, καί ἐψηφίσαντο κινεῖν καί ναῦς πληροῦν οὐκ ὀλίγας, τῶν τε ἐν τῷ σπειραίῳ ἐφορμουσῶν τάς μέν ὀκτώ ἤδη πέμπειν, αἵ ἀπολιποῦσαι τήν φυλακήν τάς μετά χαλκιδέως διώξασαι καί οὐ καταλαβοῦσαι ἀνεκεχωρήκεσαν (ἦρχε δέ αὐτῶν στρομβιχίδης διοτίμου), ἄλλας δέ οὐ πολύ ὕστερον βοηθεῖν δώδεκα μετά θρασυκλέους, ἀπολιπούσας καί ταύτας τήν ἐφόρμησιν. τάς τε τῶν χίων ἑπτά ναῦς, αἵ αὐτοῖς ξυνεπολιόρκουν τάς ἐν τῷ σπειραίῳ, ἀπαγαγόντες τούς μέν δούλους ἐξ αὐτῶν ἠλευθέρωσαν, τούς δ' ἐλευθέρους κατέδησαν. ἑτέρας δέ <δέκα> ἀντί πασῶν τῶν ἀπελθουσῶν νεῶν ἐς τήν ἐφόρμησιν τῶν πελοποννησίων διά τάχους πληρώσαντες ἀντέπεμψαν καί ἄλλας διενοοῦντο τριάκοντα πληροῦν. καί πολλή ἦν ἡ προθυμία καί ὀλίγον ἐπράσσετο οὐδέν ἐς τήν βοήθειαν τήν ἐπί τήν χίον. ἐν δέ τούτῳ στρομβιχίδης ταῖς ὀκτώ ναυσίν ἀφικνεῖται ἐς σάμον, καί προσλαβών σαμίαν μίαν ἔπλευσεν ἐς τέων καί ἡσυχάζειν ἠξίου αὐτούς. ἐκ δέ τῆς χίου ἐς τήν τέων καί ὁ χαλκιδεύς μετά τριῶν καί εἴκοσι νεῶν ἐπέπλει καί ὁ πεζός ἅμα ὁ τῶν κλαζομενίων καί ἐρυθραίων παρῄει. προαισθόμενος δέ ὁ στρομβιχίδης ἐξανήγετο καί μετεωρισθείς ἐν τῷ πελάγει ὡς ἑώρα τάς ναῦς πολλάς τάς ἀπό τῆς χίου, φυγήν ἐποιεῖτο ἐπί τῆς σάμου: αἱ δέ ἐδίωκον. τόν δέ πεζόν οἱ τήιοι τό πρῶτον οὐκ ἐσδεχόμενοι, ὡς ἔφυγον οἱ ἀθηναῖοι, ἐσηγάγοντο. καί ἐπέσχον μέν οἱ πεζοί καί χαλκιδέα ἐκ τῆς διώξεως περιμένοντες: ὡς δέ ἐχρόνιζε, καθῄρουν αὐτοί τε τό τεῖχος ὅ ἀνῳκοδόμησαν οἱ ἀθηναῖοι τῆς τηίων πόλεως τό πρός ἤπειρον, ξυγκαθῄρουν δέ αὐτοῖς καί τῶν βαρβάρων ἐπελθόντες οὐ πολλοί, ὧν ἦρχε στάγης ὕπαρχος τισσαφέρνους. χαλκιδεύς δέ καί ἀλκιβιάδης ὡς κατεδίωξαν ἐς σάμον στρομβιχίδην, ἐκ μέν τῶν ἐκ πελοποννήσου νεῶν τούς ναύτας ὁπλίσαντες ἐν χίῳ καταλιμπάνουσιν, ἀντιπληρώσαντες δέ ταύτας τε ἐκ χίου καί ἄλλας εἴκοσιν ἔπλεον ἐς μίλητον ὡς ἀποστήσοντες: ἐβούλετο γάρ ὁ ἀλκιβιάδης, ὤν ἐπιτήδειος τοῖς προεστῶσι τῶν μιλησίων, φθάσαι τάς τε ἀπό τῆς πελοποννήσου ναῦς προσαγαγόμενος αὐτούς καί τοῖς χίοις καί ἑαυτῷ καί χαλκιδεῖ καί τῷ ἀποστείλαντι ἐνδίῳ, ὥσπερ ὑπέσχετο, τό ἀγώνισμα προσθεῖναι, ὅτι πλείστας τῶν πόλεων μετά τῆς χίων δυνάμεως καί χαλκιδέως ἀποστήσας. λαθόντες οὖν τό πλεῖστον τοῦ πλοῦ καί φθάσαντες οὐ πολύ τόν τε στρομβιχίδην καί τόν θρασυκλέα, ὅς ἔτυχεν ἐκ τῶν ἀθηνῶν δώδεκα ναυσίν ἄρτι παρών καί ξυνδιώκων, ἀφιστᾶσι τήν μίλητον. καί οἱ ἀθηναῖοι κατά πόδας μιᾶς δεούσαις εἴκοσι ναυσίν ἐπιπλεύσαντες, ὡς αὐτούς οὐκ ἐδέχοντο οἱ μιλήσιοι, ἐν λάδῃ τῇ ἐπικειμένῃ νήσῳ ἐφώρμουν. καί ἡ πρός βασιλέα ξυμμαχία λακεδαιμονίοις ἡ πρώτη μιλησίων εὐθύς ἀποστάντων διά τισσαφέρνους καί χαλκιδέως ἐγένετο ἥδε. ’ἐπί τοῖσδε ξυμμαχίαν ἐποιήσαντο πρός βασιλέα καί τισσαφέρνην λακεδαιμόνιοι καί οἱ ξύμμαχοι. ὁπόσην χώραν καί πόλεις βασιλεύς ἔχει καί οἱ πατέρες οἱ βασιλέως εἶχον, βασιλέως ἔστω: καί ἐκ τούτων τῶν πόλεων ὁπόσα ἀθηναίοις ἐφοίτα χρήματα ἤ ἄλλο τι, κωλυόντων κοινῇ βασιλεύς καί λακεδαιμόνιοι καί οἱ ξύμμαχοι ὅπως μήτε χρήματα λαμβάνωσιν ἀθηναῖοι μήτε ἄλλο μηδέν. καί τόν πόλεμον τόν πρός ἀθηναίους κοινῇ πολεμούντων βασιλεύς καί λακεδαιμόνιοι καί οἱ ξύμμαχοι: καί κατάλυσιν τοῦ πολέμου πρός ἀθηναίους μή ἐξέστω ποιεῖσθαι, ἤν μή ἀμφοτέροις δοκῇ, βασιλεῖ καί λακεδαιμονίοις καί τοῖς ξυμμάχοις. ἤν δέ τινες ἀφιστῶνται ἀπό βασιλέως, πολέμιοι ὄντων καί λακεδαιμονίοις καί τοῖς ξυμμάχοις: καί ἤν τινες ἀφιστῶνται ἀπό λακεδαιμονίων καί τῶν ξυμμάχων, πολέμιοι ὄντων βασιλεῖ κατά ταὐτά.‘ ἡ μέν ξυμμαχία αὕτη ἐγένετο: μετά δέ ταῦτα οἱ χῖοι εὐθύς δέκα ἑτέρας πληρώσαντες ναῦς ἔπλευσαν ἐς ἄναια, βουλόμενοι περί τε τῶν ἐν μιλήτῳ πυθέσθαι καί τάς πόλεις ἅμα ἀφιστάναι. καί ἐλθούσης παρά χαλκιδέως ἀγγελίας αὐτοῖς ἀποπλεῖν πάλιν, καί ὅτι ἀμόργης παρέσται κατά γῆν στρατιᾷ, ἔπλευσαν ἐς διός ἱερόν: καί καθορῶσιν ἑκκαίδεκα ναῦς, ἅς ὕστερον ἔτι θρασυκλέους διομέδων ἔχων ἀπ' ἀθηνῶν προσέπλει. καί ὡς εἶδον, ἔφευγον μιᾷ μέν νηί ἐς ἔφεσον, αἱ δέ λοιπαί ἐπί τῆς τέω. καί τέσσαρας μέν κενάς οἱ ἀθηναῖοι λαμβάνουσι τῶν ἀνδρῶν ἐς τήν γῆν φθασάντων: αἱ δ' ἄλλαι ἐς τήν τηίων πόλιν καταφεύγουσιν. καί οἱ μέν ἀθηναῖοι ἐπί τῆς σάμου ἀπέπλευσαν, οἱ δέ χῖοι ταῖς λοιπαῖς ναυσίν ἀναγαγόμενοι καί ὁ πεζός μετ' αὐτῶν λέβεδον ἀπέστησαν καί αὖθις αἱράς. καί μετά τοῦτο ἕκαστοι ἐπ' οἴκου ἀπεκομίσθησαν, καί ὁ πεζός καί αἱ νῆες. ὑπό δέ τούς αὐτούς χρόνους αἱ ἐν τῷ σπειραίῳ εἴκοσι νῆες τῶν πελοποννησίων, καταδιωχθεῖσαι τότε καί ἐφορμούμεναι ἴσῳ ἀριθμῷ ὑπό ἀθηναίων, ἐπέκπλουν ποιησάμεναι αἰφνίδιον καί κρατήσασαι ναυμαχίᾳ τέσσαράς τε ναῦς λαμβάνουσι τῶν ἀθηναίων καί ἀποπλεύσασαι ἐς κεγχρειάς τόν ἐς τήν χίον καί τήν ἰωνίαν πλοῦν αὖθις παρεσκευάζοντο. καί ναύαρχος αὐτοῖς ἐκ λακεδαίμονος ἀστύοχος ἐπῆλθεν, ᾧπερ ἐγίγνετο ἤδη πᾶσα ἡ ναυαρχία. ἀναχωρήσαντος δέ τοῦ ἐκ τῆς τέω πεζοῦ καί τισσαφέρνης αὐτός στρατιᾷ παραγενόμενος καί ἐπικαθελών τό ἐν τῇ τέῳ τεῖχος, εἴ τι ὑπελείφθη, ἀνεχώρησεν. καί διομέδων ἀπελθόντος αὐτοῦ οὐ πολύ ὕστερον δέκα ναυσίν ἀθηναίων ἀφικόμενος ἐσπείσατο τηίοις ὥστε δέχεσθαι καί σφᾶς. καί παραπλεύσας ἐπί αἱράς καί προσβαλών, ὡς οὐκ ἐλάμβανε τήν πόλιν, ἀπέπλευσεν. ἐγένετο δέ κατά τόν χρόνον τοῦτον καί ἡ ἐν σάμῳ ἐπανάστασις ὑπό τοῦ δήμου τοῖς δυνατοῖς μετά ἀθηναίων, οἵ ἔτυχον ἐν τρισί ναυσί παρόντες. καί ὁ δῆμος ὁ σαμίων ἐς διακοσίους μέν τινας τούς πάντας τῶν δυνατωτάτων ἀπέκτεινε, τετρακοσίους δέ φυγῇ ζημιώσαντες καί αὐτοί τήν γῆν αὐτῶν καί οἰκίας νειμάμενοι, ἀθηναίων τε σφίσιν αὐτονομίαν μετά ταῦτα ὡς βεβαίοις ἤδη ψηφισαμένων, τά λοιπά διῴκουν τήν πόλιν, καί τοῖς γεωμόροις μετεδίδοσαν οὔτε ἄλλου οὐδενός οὔτε ἐκδοῦναι οὐδ' ἀγαγέσθαι παρ' ἐκείνων οὐδ' ἐς ἐκείνους οὐδενί ἔτι τοῦ δήμου ἐξῆν. μετά δέ ταῦτα τοῦ αὐτοῦ θέρους οἱ χῖοι, ὥσπερ ἤρξαντο, οὐδέν ἀπολείποντες προθυμίας, ἄνευ τε πελοποννησίων πλήθει παρόντες ἀποστῆσαι τάς πόλεις καί βουλόμενοι ἅμα ὡς πλείστους σφίσι ξυγκινδυνεύειν, στρατεύονται αὐτοί τε τρισκαίδεκα ναυσίν ἐπί τήν λέσβον, ὥσπερ εἴρητο ὑπό τῶν λακεδαιμονίων δεύτερον ἐπ' αὐτήν ἰέναι καί ἐκεῖθεν ἐπί τόν ἑλλήσποντον, καί ὁ πεζός ἅμα πελοποννησίων τε τῶν παρόντων καί τῶν αὐτόθεν ξυμμάχων παρῄει ἐπί κλαζομενῶν τε καί κύμης: ἦρχε δ' αὐτοῦ εὐάλας σπαρτιάτης, τῶν δέ νεῶν δεινιάδας περίοικος. καί αἱ μέν νῆες καταπλεύσασαι μήθυμναν πρῶτον ἀφιστᾶσι, καί καταλείπονται τέσσαρες νῆες ἐν αὐτῇ: καί αὖθις αἱ λοιπαί μυτιλήνην ἀφιστᾶσιν. ἀστύοχος δέ ὁ λακεδαιμόνιος ναύαρχος τέσσαρσι ναυσίν, ὥσπερ ὥρμητο, πλέων ἐκ τῶν κεγχρειῶν ἀφικνεῖται ἐς χίον. καί τρίτην ἡμέραν αὐτοῦ ἥκοντος αἱ ἀττικαί νῆες πέντε καί εἴκοσιν ἔπλεον ἐς λέσβον, ὧν ἦρχε λέων καί διομέδων: λέων γάρ ὕστερον δέκα ναυσί προσεβοήθησεν ἐκ τῶν ἀθηνῶν. ἀναγαγόμενος δέ καί ὁ ἀστύοχος τῇ αὐτῇ ἡμέρᾳ ἐς ὀψέ καί προσλαβών χίαν ναῦν μίαν ἔπλει ἐς τήν λέσβον, ὅπως ὠφελοίη, εἴ τι δύναιτο. καί ἀφικνεῖται ἐς τήν πύρραν, ἐκεῖθεν δέ τῇ ὑστεραίᾳ ἐς ἔρεσον, ἔνθα πυνθάνεται ὅτι ἡ μυτιλήνη ὑπό τῶν ἀθηναίων αὐτοβοεί ἑάλωκεν: οἱ γάρ ἀθηναῖοι ὥσπερ ἔπλεον ἀπροσδόκητοι κατασχόντες ἐς τόν λιμένα τῶν τε χίων νεῶν ἐκράτησαν καί ἀποβάντες τούς ἀντιστάντας μάχῃ νικήσαντες τήν πόλιν ἔσχον. ἅ πυνθανόμενος ὁ ἀστύοχος τῶν τε ἐρεσίων καί τῶν ἐκ τῆς μηθύμνης μετ' εὐβούλου χίων νεῶν, αἵ τότε καταλειφθεῖσαι καί ὡς ἡ μυτιλήνη ἑάλω φεύγουσαι περιέτυχον αὐτῷ τρεῖς (μία γάρ ἑάλω ὑπό τῶν ἀθηναίων), οὐκέτι ἐπί τήν μυτιλήνην ὥρμησεν, ἀλλά τήν ἔρεσον ἀποστήσας καί ὁπλίσας, καί τούς ἀπό τῶν ἑαυτοῦ νεῶν ὁπλίτας πεζῇ παραπέμπει ἐπί τήν ἄντισσαν καί μήθυμναν ἄρχοντα ἐτεόνικον προστάξας: καί αὐτός ταῖς τε μεθ' ἑαυτοῦ ναυσί καί ταῖς τρισί ταῖς χίαις παρέπλει, ἐλπίζων τούς μηθυμναίους θαρσήσειν τε ἰδόντας σφᾶς καί ἐμμενεῖν τῇ ἀποστάσει. ὡς δέ αὐτῷ τά ἐν τῇ λέσβῳ πάντα ἠναντιοῦτο, ἀπέπλευσε τόν ἑαυτοῦ στρατόν πεζόν ἀναλαβών ἐς τήν χίον. ἀπεκομίσθη δέ πάλιν κατά πόλεις καί ὁ τῶν ξυμμάχων πεζός, ὅς ἐπί τόν ἑλλήσποντον ἐμέλλησεν ἰέναι. καί ἀπό τῶν ἐν κεγχρειᾷ ξυμμαχίδων πελοποννησίων νεῶν ἀφικνοῦνται αὐτοῖς ἕξ μετά ταῦτα ἐς τήν χίον. οἱ δέ ἀθηναῖοι τά τ' ἐν τῇ λέσβῳ πάλιν κατεστήσαντο καί πλεύσαντες ἐξ αὐτῆς κλαζομενίων τήν ἐν τῇ ἠπείρῳ πολίχναν τειχιζομένην ἑλόντες διεκόμισαν πάλιν αὐτούς ἐς τήν ἐν τῇ νήσῳ πόλιν, πλήν τῶν αἰτίων τῆς ἀποστάσεως: οὗτοι δέ ἐς δαφνοῦντα ἀπῆλθον. καί αὖθις κλαζομεναί προσεχώρησαν ἀθηναίοις. τοῦ δ' αὐτοῦ θέρους οἵ τ' ἐπί μιλήτῳ ἀθηναῖοι ταῖς εἴκοσι ναυσίν ἐν τῇ λάδῃ ἐφορμοῦντες ἀπόβασιν ποιησάμενοι ἐς πάνορμον τῆς μιλησίας χαλκιδέα τε τόν λακεδαιμόνιον ἄρχοντα μετ' ὀλίγων παραβοηθήσαντα ἀποκτείνουσι καί τροπαῖον τρίτῃ ἡμέρᾳ ὕστερον διαπλεύσαντες ἔστησαν, ὅ οἱ μιλήσιοι ὡς οὐ μετά κράτους τῆς γῆς σταθέν ἀνεῖλον: καί λέων καί διομέδων ἔχοντες τάς ἐκ λέσβου ἀθηναίων ναῦς, ἔκ τε οἰνουσσῶν τῶν πρό χίου νήσων καί ἐκ σιδούσσης καί ἐκ πτελεοῦ, ἅ ἐν τῇ ἐρυθραίᾳ εἶχον τείχη, καί ἐκ τῆς λέσβου ὁρμώμενοι τόν πρός τούς χίους πόλεμον ἀπό τῶν νεῶν ἐποιοῦντο: εἶχον δ' ἐπιβάτας τῶν ὁπλιτῶν ἐκ καταλόγου ἀναγκαστούς. καί ἔν τε καρδαμύλῃ ἀποβάντες καί ἐν βολίσκῳ τούς προσβοηθήσαντας τῶν χίων μάχῃ νικήσαντες καί πολλούς διαφθείραντες ἀνάστατα ἐποίησαν τά ταύτῃ χωρία, καί ἐν φάναις αὖθις ἄλλῃ μάχῃ ἐνίκησαν καί τρίτῃ ἐν λευκωνίῳ. καί μετά τοῦτο οἱ μέν χῖοι ἤδη οὐκέτι ἐπεξῇσαν, οἱ δέ τήν χώραν καλῶς κατεσκευασμένην καί ἀπαθῆ οὖσαν ἀπό τῶν μηδικῶν μέχρι τότε διεπόρθησαν. χῖοι γάρ μόνοι μετά λακεδαιμονίους ὧν ἐγώ ᾐσθόμην ηὐδαιμόνησάν τε ἅμα καί ἐσωφρόνησαν, καί ὅσῳ ἐπεδίδου ἡ πόλις αὐτοῖς ἐπί τό μεῖζον, τόσῳ δέ καί ἐκοσμοῦντο ἐχυρώτερον. καί οὐδ' αὐτήν τήν ἀπόστασιν, εἰ τοῦτο δοκοῦσι παρά τό ἀσφαλέστερον πρᾶξαι, πρότερον ἐτόλμησαν ποιήσασθαι ἤ μετά πολλῶν τε καί ἀγαθῶν ξυμμάχων ἔμελλον ξυγκινδυνεύσειν καί τούς ἀθηναίους ᾐσθάνοντο οὐδ' αὐτούς ἀντιλέγοντας ἔτι μετά τήν σικελικήν ξυμφοράν ὡς οὐ πάνυ πόνηρα σφῶν [βεβαίως] τά πράγματα εἴη: εἰ δέ τι ἐν τοῖς ἀνθρωπείοις τοῦ βίου παραλόγοις ἐσφάλησαν, μετά πολλῶν οἷς ταὐτά ἔδοξε, τά τῶν ἀθηναίων ταχύ ξυναναιρεθήσεσθαι, τήν ἁμαρτίαν ξυνέγνωσαν. εἰργομένοις οὖν αὐτοῖς τῆς θαλάσσης καί κατά γῆν πορθουμένοις ἐνεχείρησάν τινες πρός ἀθηναίους ἀγαγεῖν τήν πόλιν: οὕς αἰσθόμενοι οἱ ἄρχοντες αὐτοί μέν ἡσύχασαν, ἀστύοχον δέ ἐξ ἐρυθρῶν τόν ναύαρχον μετά τεσσάρων νεῶν, αἵ παρῆσαν αὐτῷ, κομίσαντες ἐσκόπουν ὅπως μετριώτατα ἤ ὁμήρων λήψει ἤ ἄλλῳ τῳ τρόπῳ καταπαύσουσι τήν ἐπιβουλήν. καί οἱ μέν ταῦτα ἔπρασσον. ἐκ δέ τῶν ἀθηνῶν τοῦ αὐτοῦ θέρους τελευτῶντος χίλιοι ὁπλῖται ἀθηναίων καί πεντακόσιοι καί χίλιοι ἀργείων (τούς γάρ πεντακοσίους τῶν ἀργείων ψιλούς ὄντας ὥπλισαν οἱ ἀθηναῖοι) καί χίλιοι τῶν ξυμμάχων ναυσί δυοῖν δεούσαις πεντήκοντα, ὧν ἦσαν καί ὁπλιταγωγοί, φρυνίχου καί ὀνομακλέους καί σκιρωνίδου στρατηγούντων κατέπλευσαν ἐς σάμον, καί διαβάντες ἐς μίλητον ἐστρατοπεδεύσαντο. μιλήσιοι δέ ἐξελθόντες αὐτοί τε, ὀκτακόσιοι ὁπλῖται, καί οἱ μετά χαλκιδέως ἐλθόντες πελοποννήσιοι καί τισσαφέρνους τι [ξενικόν] ἐπικουρικόν, καί αὐτός τισσαφέρνης παρών καί ἡ ἵππος αὐτοῦ, ξυνέβαλον τοῖς ἀθηναίοις καί τοῖς ξυμμάχοις. καί οἱ μέν ἀργεῖοι τῷ σφετέρῳ αὐτῶν κέρᾳ προεξᾴξαντες καί καταφρονήσαντες, ὡς ἐπ' ἴωνάς τε καί οὐ δεξομένους ἀτακτότερον χωροῦντες, νικῶνται ὑπό τῶν μιλησίων καί διαφθείρονται αὐτῶν ὀλίγῳ ἐλάσσους τριακοσίων ἀνδρῶν: ἀθηναῖοι δέ τούς τε πελοποννησίους πρώτους νικήσαντες καί τούς βαρβάρους καί τόν ἄλλον ὄχλον ὠσάμενοι, τοῖς μιλησίοις οὐ ξυμμείξαντες, ἀλλ' ὑποχωρησάντων αὐτῶν ἀπό τῆς τῶν ἀργείων τροπῆς ἐς τήν πόλιν ὡς ἑώρων τό ἄλλο σφῶν ἡσσώμενον, πρός αὐτήν τήν πόλιν τῶν μιλησίων κρατοῦντες ἤδη τά ὅπλα τίθενται. καί ξυνέβη ἐν τῇ μάχῃ ταύτῃ τούς ἴωνας ἀμφοτέρωθεν τῶν δωριῶν κρατῆσαι: τούς τε γάρ κατά σφᾶς πελοποννησίους οἱ ἀθηναῖοι ἐνίκων καί τούς ἀργείους οἱ μιλήσιοι. στήσαντες δέ τροπαῖον τόν περιτειχισμόν ἰσθμώδους ὄντος τοῦ χωρίου οἱ ἀθηναῖοι παρεσκευάζοντο, νομίζοντες, εἰ προσαγάγοιντο μίλητον, ῥᾳδίως ἄν σφίσι καί τἆλλα προσχωρῆσαι. ἐν τούτῳ δέ περί δείλην ἤδη ὀψίαν ἀγγέλλεται αὐτοῖς τάς ἀπό πελοποννήσου καί σικελίας πέντε καί πεντήκοντα ναῦς ὅσον οὐ παρεῖναι. τῶν τε γάρ σικελιωτῶν, ἑρμοκράτους τοῦ συρακοσίου μάλιστα ἐνάγοντος ξυνεπιλαβέσθαι καί τῆς ὑπολοίπου ἀθηναίων καταλύσεως, εἴκοσι νῆες συρακοσίων ἦλθον καί σελινούντιαι δύο, αἵ τε ἐκ πελοποννήσου, ἅς παρεσκευάζοντο, ἑτοῖμαι ἤδη οὖσαι: καί θηριμένει τῷ λακεδαιμονίῳ ξυναμφότεραι ὡς ἀστύοχον τόν ναύαρχον προσταχθεῖσαι κομίσαι, κατέπλευσαν ἐς λέρον πρῶτον τήν πρό μιλήτου νῆσον: ἔπειτα ἐκεῖθεν αἰσθόμενοι ἐπί μιλήτῳ ὄντας ἀθηναίους ἐς τόν ἰασικόν κόλπον πρότερον πλεύσαντες ἐβούλοντο εἰδέναι τά περί τῆς μιλήτου. ἐλθόντος δέ ἀλκιβιάδου ἵππῳ ἐς τειχιοῦσσαν τῆς μιλησίας, οἷπερ τοῦ κόλπου πλεύσαντες ηὐλίσαντο, πυνθάνονται τά περί τῆς μάχης (παρῆν γάρ ὁ ἀλκιβιάδης καί ξυνεμάχετο τοῖς μιλησίοις καί τισσαφέρνει), καί αὐτοῖς παρῄνει, εἰ μή βούλονται τά τε ἐν ἰωνίᾳ καί τά ξύμπαντα πράγματα διολέσαι, ὡς τάχιστα βοηθεῖν μιλήτῳ καί μή περιιδεῖν ἀποτειχισθεῖσαν. καί οἱ μέν ἅμα τῇ ἕῳ ἔμελλον βοηθήσειν: φρύνιχος δέ ὁ τῶν ἀθηναίων στρατηγός, ὡς ἀπό τῆς λέρου ἐπύθετο τά τῶν νεῶν σαφῶς, βουλομένων τῶν ξυναρχόντων ὑπομείναντας διαναυμαχεῖν, οὐκ ἔφη οὔτ' αὐτός ποιήσειν τοῦτο οὔτ' ἐκείνοις οὐδ' ἄλλῳ οὐδενί ἐς δύναμιν ἐπιτρέψειν. ὅπου γάρ [ἔξεστιν] ἐν ὑστέρῳ σαφῶς εἰδότας πρός ὁπόσας τε ναῦς πολεμίας καί ὅσαις πρός αὐτάς ταῖς σφετέραις ἱκανῶς καί καθ' ἡσυχίαν παρασκευασαμένοις ἔσται ἀγωνίσασθαι, οὐδέποτε τῷ αἰσχρῷ ὀνείδει εἴξας ἀλόγως διακινδυνεύσειν. οὐ γάρ αἰσχρόν εἶναι ἀθηναίους ναυτικῷ μετά καιροῦ ὑποχωρῆσαι, ἀλλά καί μετά ὁτουοῦν τρόπου αἴσχιον ξυμβήσεσθαι ἤν ἡσσηθῶσιν: καί τήν πόλιν οὐ μόνον τῷ αἰσχρῷ, ἀλλά καί τῷ μεγίστῳ κινδύνῳ περιπίπτειν, ᾗ μόλις ἐπί ταῖς γεγενημέναις ξυμφοραῖς ἐνδέχεσθαι μετά βεβαίου παρασκευῆς καθ' ἑκουσίαν, ἤ πάνυ γε ἀνάγκῃ, προτέρᾳ ποι ἐπιχειρεῖν, ἦ που δή μή βιαζομένῃ γε πρός αὐθαιρέτους κινδύνους ἰέναι. ὡς τάχιστα δέ ἐκέλευε τούς τε τραυματίας ἀναλαβόντας καί τόν πεζόν καί τῶν σκευῶν ὅσα ἦλθον ἔχοντες, ἅ δ' ἐκ τῆς πολεμίας εἰλήφασι καταλιπόντας ὅπως κοῦφαι ὦσιν αἱ νῆες, ἀποπλεῖν ἐς σάμον, κἀκεῖθεν ἤδη ξυναγαγόντας πάσας τάς ναῦς τούς ἐπίπλους, ἤν που καιρός ᾖ, ποιεῖσθαι. ὡς δέ ἔπεισε, καί ἔδρασε ταῦτα: καί ἔδοξεν οὐκ ἐν τῷ αὐτίκα μᾶλλον ἤ ὕστερον, οὐκ ἐς τοῦτο μόνον, ἀλλά καί ἐς ὅσα ἄλλα φρύνιχος κατέστη, οὐκ ἀξύνετος εἶναι. καί οἱ μέν ἀθηναῖοι ἀφ' ἑσπέρας εὐθύς τούτῳ τῷ τρόπῳ ἀτελεῖ τῇ νίκῃ ἀπό τῆς μιλήτου ἀνέστησαν, καί οἱ ἀργεῖοι κατά τάχος καί πρός ὀργήν τῆς ξυμφορᾶς ἀπέπλευσαν ἐκ τῆς σάμου ἐπ' οἴκου: οἱ δέ πελοποννήσιοι ἅμα τῇ ἕῳ ἐκ τῆς τειχιούσσης ἄραντες ἐπικατάγονται, καί μείναντες ἡμέραν μίαν τῇ ὑστεραίᾳ καί τάς χίας ναῦς προσλαβόντες τάς μετά χαλκιδέως τό πρῶτον ξυγκαταδιωχθείσας ἐβούλοντο πλεῦσαι ἐπί τά σκεύη ἅ ἐξείλοντο ἐς τειχιοῦσσαν πάλιν. καί ὡς ἦλθον, τισσαφέρνης τῷ πεζῷ παρελθών πείθει αὐτούς ἐπί ἴασον, ἐν ᾗ ἀμόργης πολέμιος ὤν κατεῖχε, πλεῦσαι. καί προσβαλόντες τῇ ἰάσῳ αἰφνίδιοι καί οὐ προσδεχομένων ἀλλ' ἤ ἀττικάς τάς ναῦς εἶναι αἱροῦσιν: καί μάλιστα ἐν τῷ ἔργῳ οἱ συρακόσιοι ἐπῃνέθησαν. καί τόν τε ἀμόργην ζῶντα λαβόντες, πισσούθνου νόθον υἱόν, ἀφεστῶτα δέ βασιλέως, παραδιδόασιν οἱ πελοποννήσιοι τισσαφέρνει ἀπαγαγεῖν, εἰ βούλεται, βασιλεῖ, ὥσπερ αὐτῷ προσέταξε, καί τήν ἴασον διεπόρθησαν καί χρήματα πάνυ πολλά ἡ στρατιά ἔλαβεν: παλαιόπλουτον γάρ ἦν τό χωρίον. τούς τ' ἐπικούρους τούς περί τόν ἀμόργην παρά σφᾶς αὐτούς κομίσαντες καί οὐκ ἀδικήσαντες ξυνέταξαν, ὅτι ἦσαν οἱ πλεῖστοι ἐκ πελοποννήσου: τό τε πόλισμα τισσαφέρνει παραδόντες καί τά ἀνδράποδα πάντα καί δοῦλα καί ἐλεύθερα, ὧν καθ' ἕκαστον στατῆρα δαρεικόν παρ' αὐτοῦ ξυνέβησαν λαβεῖν, ἔπειτα ἀνεχώρησαν ἐς τήν μίλητον. καί πεδάριτόν τε τόν λέοντος ἐς τήν χίον ἄρχοντα λακεδαιμονίων πεμψάντων ἀποστέλλουσι πεζῇ μέχρι ἐρυθρῶν ἔχοντα τό παρά ἀμόργου ἐπικουρικόν, καί ἐς τήν μίλητον αὐτοῦ φίλιππον καθιστᾶσιν. καί τό θέρος ἐτελεύτα. τοῦ δ' ἐπιγιγνομένου χειμῶνος, ἐπειδή τήν ἴασον κατεστήσατο ὁ τισσαφέρνης ἐς φυλακήν, παρῆλθεν ἐς τήν μίλητον, καί μηνός μέν τροφήν, ὥσπερ ὑπέστη ἐν τῇ λακεδαίμονι, ἐς δραχμήν ἀττικήν ἑκάστῳ πάσαις ταῖς ναυσί διέδωκε, τοῦ δέ λοιποῦ χρόνου ἐβούλετο τριώβολον διδόναι, ἕως ἄν βασιλέα ἐπέρηται: ἤν δέ κελεύῃ, δώσειν ἔφη ἐντελῆ τήν δραχμήν. ἑρμοκράτους δέ ἀντειπόντος τοῦ συρακοσίου στρατηγοῦ (ὁ γάρ θηριμένης οὐ ναύαρχος ὤν, ἀλλ' ἀστυόχῳ παραδοῦναι τάς ναῦς ξυμπλέων μαλακός ἦν περί τοῦ μισθοῦ) ὅμως δέ παρά πέντε ναῦς πλέον ἀνδρί ἑκάστῳ ἤ τρεῖς ὀβολοί ὡμολογήθησαν. ἐς γάρ πέντε ναῦς καί πεντήκοντα τριάκοντα τάλαντα ἐδίδου τοῦ μηνός: καί τοῖς ἄλλοις, ὅσῳ πλείους νῆες ἦσαν τούτου τοῦ ἀριθμοῦ, κατά τόν αὐτόν λόγον τοῦτον ἐδίδοτο. τοῦ δ' αὐτοῦ χειμῶνος τοῖς ἐν τῇ σάμῳ ἀθηναίοις προσαφιγμέναι γάρ ἦσαν καί οἴκοθεν ἄλλαι νῆες πέντε καί τριάκοντα καί στρατηγοί χαρμῖνος καί στρομβιχίδης καί εὐκτήμων, καί τάς ἀπό χίου καί τάς ἄλλας πάσας ξυναγαγόντες ἐβούλοντο διακληρωσάμενοι ἐπί μέν τῇ μιλήτῳ τῷ ναυτικῷ ἐφορμεῖν, πρός δέ τήν χίον καί ναυτικόν καί πεζόν πέμψαι. καί ἐποίησαν οὕτως: στρομβιχίδης μέν γάρ καί ὀνομακλῆς καί εὐκτήμων τριάκοντα ναῦς ἔχοντες καί τῶν ἐς μίλητον ἐλθόντων χιλίων ὁπλιτῶν μέρος ἄγοντες ἐν ναυσίν ὁπλιταγωγοῖς ἐπί χίον λαχόντες ἔπλεον, οἱ δ' ἄλλοι ἐν σάμῳ μένοντες τέσσαρσι καί ἑβδομήκοντα ναυσίν ἐθαλασσοκράτουν καί ἐπίπλους τῇ μιλήτῳ ἐποιοῦντο. ὁ δ' ἀστύοχος ὡς τότε ἐν τῇ χίῳ ἔτυχε διά τήν προδοσίαν τούς ὁμήρους καταλεγόμενος τούτου μέν ἐπέσχεν, ἐπειδή ᾔσθετο τάς τε μετά θηριμένους ναῦς ἡκούσας καί τά περί τήν ξυμμαχίαν βελτίω ὄντα, λαβών δέ ναῦς τάς τε πελοποννησίων δέκα καί χίας δέκα ἀνάγεται, καί προσβαλών πτελεῷ καί οὐχ ἑλών παρέπλευσεν ἐπί κλαζομενάς καί ἐκέλευεν αὐτῶν τούς τά ἀθηναίων φρονοῦντας ἀνοικίζεσθαι ἐς τόν δαφνοῦντα καί προσχωρεῖν σφίσιν: ξυνεκέλευε δέ καί τάμως ἰωνίας ὕπαρχος ὤν. ὡς δ' οὐκ ἐσήκουον, προσβολήν ποιησάμενος τῇ πόλει οὔσῃ ἀτειχίστῳ καί οὐ δυνάμενος ἑλεῖν, ἀπέπλευσεν ἀνέμῳ μεγάλῳ αὐτός μέν ἐς φώκαιαν καί κύμην, αἱ δέ ἄλλαι νῆες κατῆραν ἐς τάς ἐπικειμένας ταῖς κλαζομεναῖς νήσους, μαραθοῦσσαν καί πήλην καί δρυμοῦσσαν. καί ὅσα ὑπεξέκειτο αὐτόθι τῶν κλαζομενίων, ἡμέρας ἐμμείναντες διά τούς ἀνέμους ὀκτώ τά μέν διήρπασαν καί ἀνήλωσαν, τά δέ ἐσβαλόμενοι ἀπέπλευσαν ἐς φώκαιαν καί κύμην ὡς ἀστύοχον. ὄντος δ' αὐτοῦ ἐνταῦθα λεσβίων ἀφικνοῦνται πρέσβεις βουλόμενοι αὖθις ἀποστῆναι: καί αὐτόν μέν πείθουσιν, ὡς δ' οἵ τε κορίνθιοι καί οἱ ἄλλοι ξύμμαχοι ἀπρόθυμοι ἦσαν διά τό πρότερον σφάλμα, ἄρας ἔπλει ἐπί τῆς χίου. καί χειμασθεισῶν τῶν νεῶν ὕστερον ἀφικνοῦνται ἄλλαι ἄλλοθεν ἐς τήν χίον. καί μετά τοῦτο πεδάριτος, τότε παριών πεζῇ ἐκ τῆς μιλήτου, γενόμενος ἐν ἐρυθραῖς διαπεραιοῦται αὐτός τε καί ἡ στρατιά ἐς χίον: ὑπῆρχον δέ αὐτῷ καί ἐκ τῶν πέντε νεῶν στρατιῶται ὑπό χαλκιδέως ἐς πεντακοσίους ξύν ὅπλοις καταλειφθέντες. ἐπαγγελλομένων δέ τινων λεσβίων τήν ἀπόστασιν, προσφέρει τῷ τε πεδαρίτῳ καί τοῖς χίοις ὁ ἀστύοχος τόν λόγον ὡς χρή παραγενομένους ταῖς ναυσίν ἀποστῆσαι τήν λέσβον: ἤ γάρ ξυμμάχους πλείους σφᾶς ἕξειν, ἤ τούς ἀθηναίους, ἤν τι σφάλλωνται, κακώσειν. οἱ δ' οὐκ ἐσήκουον, οὐδέ τάς ναῦς ὁ πεδάριτος ἔφη τῶν χίων αὐτῷ προήσειν. κἀκεῖνος λαβών τάς τε τῶν κορινθίων πέντε καί ἕκτην μεγαρίδα καί μίαν ἑρμιονίδα καί ἅς αὐτός λακωνικάς ἔχων ἦλθεν, ἔπλει ἐπί τῆς μιλήτου πρός τήν ναυαρχίαν, πολλά ἀπειλήσας τοῖς χίοις ἦ μήν μή ἐπιβοηθήσειν, ἤν τι δέωνται. καί προσβαλών κωρύκῳ τῆς ἐρυθραίας ἐνηυλίσατο. οἱ δ' ἀπό τῆς σάμου ἀθηναῖοι ἐπί τήν χίον πλέοντες τῇ στρατιᾷ καί αὐτοί ἐκ τοῦ ἐπί θάτερα λόφου διείργοντο καί καθωρμίσαντο καί ἐλελήθεσαν ἀλλήλους. ἐλθούσης δέ παρά πεδαρίτου ὑπό νύκτα ἐπιστολῆς ὡς ἐρυθραίων ἄνδρες αἰχμάλωτοι ἐκ σάμου ἐπί προδοσίᾳ ἐς ἐρυθράς ἥκουσιν ἀφειμένοι, ἀνάγεται ὁ ἀστύοχος εὐθύς ἐς τάς ἐρυθράς πάλιν, καί παρά τοσοῦτον ἐγένετο αὐτῷ μή περιπεσεῖν τοῖς ἀθηναίοις. διαπλεύσας δέ καί ὁ πεδάριτος πρός αὐτόν, καί ἀναζητήσαντες τά περί τῶν δοκούντων προδιδόναι, ὡς ηὗρον ἅπαν ἐπί σωτηρίᾳ τῶν ἀνθρώπων ἐκ τῆς σάμου προφασισθέν, ἀπολύσαντες τῆς αἰτίας ἀπέπλευσαν ὁ μέν ἐς τήν χίον, ὁ δέ ἐς τήν μίλητον ἐκομίσθη, ὥσπερ διενοεῖτο. ἐν τούτῳ δέ καί ἡ τῶν ἀθηναίων στρατιά ταῖς ναυσίν ἐκ τοῦ κωρύκου περιπλέουσα κατ' ἀργῖνον ἐπιτυγχάνει τρισί ναυσί τῶν χίων μακραῖς, καί ὡς εἶδον, ἐδίωκον: καί χειμών τε μέγας ἐπιγίγνεται καί αἱ μέν τῶν χίων μόλις καταφεύγουσιν ἐς τόν λιμένα, αἱ δέ τῶν ἀθηναίων αἱ μέν μάλιστα ὁρμήσασαι τρεῖς διαφθείρονται καί ἐκπίπτουσι πρός τήν πόλιν τῶν χίων, καί ἄνδρες οἱ μέν ἁλίσκονται, οἱ δ' ἀποθνῄσκουσιν, αἱ δ' ἄλλαι καταφεύγουσιν ἐς τόν ὑπό τῷ μίμαντι λιμένα φοινικοῦντα καλούμενον. ἐντεῦθεν δ' ὕστερον ἐς τήν λέσβον καθορμισάμενοι παρεσκευάζοντο ἐς τόν τειχισμόν. ἐκ δέ τῆς πελοποννήσου τοῦ αὐτοῦ χειμῶνος ἱπποκράτης ὁ λακεδαιμόνιος ἐκπλεύσας δέκα μέν θουρίαις ναυσίν, ὧν ἦρχε δωριεύς ὁ διαγόρου τρίτος αὐτός, μιᾷ δέ λακωνικῇ, μιᾷ δέ συρακοσίᾳ, καταπλεῖ ἐς κνίδον: ἡ δ' ἀφειστήκει ἤδη ὑπό τισσαφέρνους. καί αὐτούς οἱ ἐν τῇ μιλήτῳ, ὡς ᾔσθοντο, ἐκέλευον ταῖς μέν ἡμισείαις τῶν νεῶν κνίδον φυλάσσειν, ταῖς δέ περί τριόπιον οὔσαις τάς ἀπ' αἰγύπτου ὁλκάδας προσβαλλούσας ξυλλαμβάνειν: ἔστι δέ τό τριόπιον ἄκρα τῆς κνιδίας προύχουσα, ἀπόλλωνος ἱερόν. πυθόμενοι δέ οἱ ἀθηναῖοι καί πλεύσαντες ἐκ τῆς σάμου λαμβάνουσι τάς ἐπί τῷ τριοπίῳ φρουρούσας ἕξ ναῦς: οἱ δ' ἄνδρες ἀποφεύγουσιν ἐξ αὐτῶν. καί μετά τοῦτο ἐς τήν κνίδον καταπλεύσαντες καί προσβαλόντες τῇ πόλει ἀτειχίστῳ οὔσῃ ὀλίγου εἷλον. τῇ δ' ὑστεραίᾳ αὖθις προσέβαλλον, καί ὡς ἄμεινον φαρξαμένων αὐτῶν ὑπό νύκτα καί ἐπεσελθόντων αὐτοῖς τῶν ἀπό τοῦ τριοπίου ἐκ τῶν νεῶν διαφυγόντων οὐκέθ' ὁμοίως ἔβλαπτον, ἀπελθόντες καί δῃώσαντες τήν τῶν κνιδίων γῆν ἐς τήν σάμον ἀπέπλευσαν. ὑπό δέ τόν αὐτόν χρόνον ἀστυόχου ἥκοντος ἐς τήν μίλητον ἐπί τό ναυτικόν οἱ πελοποννήσιοι εὐπόρως ἔτι εἶχον ἅπαντα τά κατά τό στρατόπεδον: καί γάρ μισθός ἐδίδοτο ἀρκούντως καί τά ἐκ τῆς ἰάσου μεγάλα χρήματα διαρπασθέντα ὑπῆν τοῖς στρατιώταις, οἵ τε μιλήσιοι προθύμως τά τοῦ πολέμου ἔφερον. πρός δέ τόν τισσαφέρνην ἐδόκουν ὅμως τοῖς πελοποννησίοις αἱ πρῶται ξυνθῆκαι αἱ πρός χαλκιδέα γενόμεναι ἐνδεεῖς εἶναι καί οὐ πρός σφῶν μᾶλλον, καί ἄλλας ἔτι θηριμένους παρόντος ἐποίουν: καί εἰσίν αἵδε. ’ξυνθῆκαι λακεδαιμονίων καί τῶν ξυμμάχων πρός βα σιλέα δαρεῖον καί τούς παῖδας τούς βασιλέως καί τισσαφέρνην, σπονδάς εἶναι καί φιλίαν κατά τάδε. ὁπόση χώρα καί πόλεις βασιλέως εἰσί δαρείου ἤ τοῦ πατρός ἦσαν ἤ τῶν προγόνων, ἐπί ταύτας μή ἰέναι ἐπί πολέμῳ μηδέ κακῷ μηδενί μήτε λακεδαιμονίους μήτε τούς ξυμμάχους τούς λακεδαιμονίων, μηδέ φόρους πράσσεσθαι ἐκ τῶν πόλεων τούτων μήτε λακεδαιμονίους μήτε τούς ξυμμάχους τούς λακεδαιμονίων: μηδέ δαρεῖον βασιλέα μηδέ ὧν βασιλεύς ἄρχει ἐπί λακεδαιμονίους μηδέ τούς ξυμμάχους ἰέναι ἐπί πολέμῳ μηδέ κακῷ μηδενί. ἤν δέ τι δέωνται λακεδαιμόνιοι ἤ οἱ ξύμμαχοι βασιλέως ἤ βασιλεύς λακεδαιμονίων ἤ τῶν ξυμμάχων, ὅτι ἄν πείθωσιν ἀλλήλους, τοῦτο ποιοῦσι καλῶς ἔχειν. τόν δέ πόλεμον τόν πρός ἀθηναίους καί τούς ξυμμάχους κοινῇ ἀμφοτέρους πολεμεῖν: ἤν δέ κατάλυσιν ποιῶνται, κοινῇ ἀμφοτέρους ποιεῖσθαι. ὁπόση δ' ἄν στρατιά ἐν τῇ χώρᾳ τῇ βασιλέως ᾖ μεταπεμψαμένου βασιλέως, τήν δαπάνην βασιλέα παρέχειν. ἤν δέ τις τῶν πόλεων ὁπόσαι ξυνέθεντο βασιλεῖ ἐπί τήν βασιλέως ἴῃ χώραν, τούς ἄλλους κωλύειν καί ἀμύνειν βασιλεῖ κατά τό δυνατόν: καί ἤν τις τῶν ἐν τῇ βασιλέως χώρᾳ ἤ ὅσης βασιλεύς ἄρχει ἐπί τήν λακεδαιμονίων ἴῃ ἤ τῶν ξυμμάχων, βασιλεύς κωλυέτω καί ἀμυνέτω κατά τό δυνατόν.‘ μετά δέ ταύτας τάς ξυνθήκας θηριμένης μέν παραδούς ἀστυόχῳ τάς ναῦς ἀποπλέων ἐν κέλητι ἀφανίζεται, οἱ δ' ἐκ τῆς λέσβου ἀθηναῖοι ἤδη διαβεβηκότες ἐς τήν χίον τῇ στρατιᾷ καί κρατοῦντες καί γῆς καί θαλάσσης δελφίνιον ἐτείχιζον, χωρίον ἄλλως τε ἐκ γῆς καρτερόν καί λιμένας ἔχον καί τῆς τῶν χίων πόλεως οὐ πολύ ἀπέχον. οἱ δέ χῖοι ἐν πολλαῖς ταῖς πρίν μάχαις πεπληγμένοι, καί ἄλλως ἐν σφίσιν αὐτοῖς οὐ πάνυ εὖ διακείμενοι, ἀλλά καί τῶν μετά τυδέως τοῦ ἴωνος ἤδη ὑπό πεδαρίτου ἐπ' ἀττικισμῷ τεθνεώτων καί τῆς ἄλλης πόλεως κατ' ἀνάγκην ἐς ὀλίγους κατεχομένης ὑπόπτως διακείμενοι ἀλλήλοις ἡσύχαζον, καί οὔτ' αὐτοί διά ταῦτα οὔθ' οἱ μετά πεδαρίτου ἐπίκουροι ἀξιόμαχοι αὐτοῖς ἐφαίνοντο. ἐς μέντοι τήν μίλητον ἔπεμπον κελεύοντες σφίσι τόν ἀστύοχον βοηθεῖν: ὡς δ' οὐκ ἐσήκουεν, ἐπιστέλλει περί αὐτοῦ ἐς τήν λακεδαίμονα ὁ πεδάριτος ὡς ἀδικοῦντος. καί τά μέν ἐν τῇ χίῳ ἐς τοῦτο καθειστήκει τοῖς ἀθηναίοις: αἱ δ' ἐκ τῆς σάμου νῆες αὐτοῖς ἐπίπλους μέν ἐποιοῦντο ταῖς ἐν τῇ μιλήτῳ, ἐπεί δέ μή ἀντανάγοιεν, ἀναχωροῦντες πάλιν ἐς τήν σάμον ἡσύχαζον. ἐκ δέ τῆς πελοποννήσου ἐν τῷ αὐτῷ χειμῶνι αἱ τῷ φαρναβάζῳ [ὑπό] καλλιγείτου τοῦ μεγαρέως καί τιμαγόρου τοῦ κυζικηνοῦ πρασσόντων παρασκευασθεῖσαι ὑπό λακεδαιμονίων ἑπτά καί εἴκοσι νῆες ἄρασαι ἔπλεον ἐπί ἰωνίας περί ἡλίου τροπάς, καί ἄρχων ἐπέπλει αὐτῶν ἀντισθένης σπαρτιάτης. ξυνέπεμψαν δέ οἱ λακεδαιμόνιοι καί ἕνδεκα ἄνδρας σπαρτιατῶν ξυμβούλους ἀστυόχῳ, ὧν εἷς ἦν λίχας ὁ ἀρκεσιλάου: καί εἴρητο αὐτοῖς ἐς μίλητον ἀφικομένους τῶν τε ἄλλων ξυνεπιμέλεσθαι ᾗ μέλλει ἄριστα ἕξειν, καί τάς ναῦς ταύτας ἤ αὐτάς ἤ πλείους ἤ καί ἐλάσσους ἐς τόν ἑλλήσποντον ὡς φαρνάβαζον, ἤν δοκῇ, ἀποπέμπειν, κλέαρχον τόν ῥαμφίου, ὅς ξυνέπλει, ἄρχοντα προστάξαντας, καί ἀστύοχον, ἤν δοκῇ τοῖς ἕνδεκα ἀνδράσι, παύειν τῆς ναυαρχίας, ἀντισθένη δέ καθιστάναι: πρός γάρ τάς τοῦ πεδαρίτου ἐπιστολάς ὑπώπτευον αὐτόν. πλέουσαι οὖν αἱ νῆες ἀπό μαλέας πελάγιαι μήλῳ προσέβαλον, καί περιτυχόντες ναυσί δέκα ἀθηναίων τάς τρεῖς λαμβάνουσι κενάς καί κατακαίουσιν. μετά δέ τοῦτο δεδιότες μή αἱ διαφυγοῦσαι τῶν ἀθηναίων ἐκ τῆς μήλου νῆες, ὅπερ ἐγένετο, μηνύσωσι τοῖς ἐν τῇ σάμῳ τόν ἐπίπλουν αὐτῶν, πρός τήν κρήτην πλεύσαντες καί πλείω τόν πλοῦν διά φυλακῆς ποιησάμενοι ἐς τήν καῦνον τῆς ἀσίας κατῆραν. ἐντεῦθεν δή ὡς ἐν ἀσφαλεῖ ὄντες ἀγγελίαν ἔπεμπον ἐπί τάς ἐν τῇ μιλήτῳ ναῦς τοῦ ξυμπαρακομισθῆναι. οἱ δέ χῖοι καί πεδάριτος κατά τόν αὐτόν χρόνον οὐδέν ἧσσον, καίπερ διαμέλλοντα, τόν ἀστύοχον πέμποντες ἀγγέλους ἠξίουν σφίσι πολιορκουμένοις βοηθῆσαι ἁπάσαις ταῖς ναυσί καί μή περιιδεῖν τήν μεγίστην τῶν ἐν ἰωνίᾳ ξυμμαχίδων πόλεων ἔκ τε θαλάσσης εἰργομένην καί κατά γῆν λῃστείαις πορθουμένην. οἱ γάρ οἰκέται τοῖς χίοις πολλοί ὄντες καί μιᾷ γε πόλει πλήν λακεδαιμονίων πλεῖστοι γενόμενοι καί ἅμα διά τό πλῆθος χαλεπωτέρως ἐν ταῖς ἀδικίαις κολαζόμενοι, ὡς ἡ στρατιά τῶν ἀθηναίων βεβαίως ἔδοξε μετά τείχους ἱδρῦσθαι, εὐθύς αὐτομολίᾳ τε ἐχώρησαν οἱ πολλοί πρός αὐτούς καί τά πλεῖστα κακά ἐπιστάμενοι τήν χώραν οὗτοι ἔδρασαν. ἔφασαν οὖν χρῆναι οἱ χῖοι, ἕως ἔτι ἐλπίς καί δυνατόν κωλῦσαι, τειχιζομένου τοῦ δελφινίου καί ἀτελοῦς ὄντος καί στρατοπέδῳ καί ναυσίν ἐρύματος μείζονος προσπεριβαλλομένου, βοηθῆσαι σφίσιν. ὁ δέ ἀστύοχος καίπερ οὐ διανοούμενος διά τήν τότε ἀπειλήν, ὡς ἑώρα καί τούς ξυμμάχους προθύμους ὄντας, ὥρμητο ἐς τό βοηθεῖν. ἐν τούτῳ δέ ἐκ τῆς καύνου παραγίγνεται ἀγγελία ὅτι αἱ ἑπτά καί εἴκοσι νῆες καί οἱ τῶν λακεδαιμονίων ξύμβουλοι πάρεισιν: καί νομίσας πάντα ὕστερα εἶναι τἆλλα πρός τό ναῦς τε, ὅπως θαλασσοκρατοῖεν μᾶλλον, τοσαύτας ξυμπαρακομίσαι, καί τούς λακεδαιμονίους, οἵ ἧκον κατάσκοποι αὐτοῦ, ἀσφαλῶς περαιωθῆναι, εὐθύς ἀφείς τό ἐς τήν χίον ἔπλει ἐς τήν καῦνον. καί ἐς κῶν τήν μεροπίδα ἐν τῷ παράπλῳ ἀποβάς τήν τε πόλιν ἀτείχιστον οὖσαν καί ὑπό σεισμοῦ, ὅς αὐτοῖς ἔτυχε μέγιστός γε δή ὧν μεμνήμεθα γενόμενος, ξυμπεπτωκυῖαν ἐκπορθεῖ, τῶν ἀνθρώπων ἐς τά ὄρη πεφευγότων, καί τήν χώραν καταδρομαῖς λείαν ἐποιεῖτο, πλήν τῶν ἐλευθέρων: τούτους δέ ἀφίει. ἐκ δέ τῆς κῶ ἀφικόμενος ἐς τήν κνίδον νυκτός ἀναγκάζεται ὑπό τῶν κνιδίων παραινούντων μή ἐκβιβάσαι τούς ναύτας, ἀλλ' ὥσπερ εἶχε πλεῖν εὐθύς ἐπί τάς τῶν ἀθηναίων ναῦς εἴκοσιν, ἅς ἔχων χαρμῖνος εἷς τῶν ἐκ σάμου στρατηγῶν ἐφύλασσε ταύτας τάς ἑπτά καί εἴκοσι ναῦς ἐκ τῆς πελοποννήσου προσπλεούσας, ἐφ' ἅσπερ καί ὁ ἀστύοχος παρέπλει. ἐπύθοντο δέ οἱ ἐν τῇ σάμῳ ἐκ τῆς μήλου τόν ἐπίπλουν αὐτῶν, καί ἡ φυλακή τῷ χαρμίνῳ περί τήν σύμην καί χάλκην καί ῥόδον καί περί τήν λυκίαν ἦν: ἤδη γάρ ᾐσθάνετο καί ἐν τῇ καύνῳ οὔσας αὐτάς. ἐπέπλει οὖν ὥσπερ εἶχε πρός τήν σύμην ὁ ἀστύοχος πρίν ἔκπυστος γενέσθαι, εἴ πως περιλάβοι που μετεώρους τάς ναῦς. καί αὐτῷ ὑετός τε καί τά ἐκ τοῦ οὐρανοῦ ξυννέφελα ὄντα πλάνησιν τῶν νεῶν ἐν τῷ σκότει καί ταραχήν παρέσχεν. καί ἅμα τῇ ἕῳ διεσπασμένου τοῦ ναυτικοῦ καί τοῦ μέν φανεροῦ ἤδη ὄντος τοῖς ἀθηναίοις τοῦ εὐωνύμου κέρως, τοῦ δέ ἄλλου περί τήν νῆσον ἔτι πλανωμένου, ἐπανάγονται κατά τάχος ὁ χαρμῖνος καί οἱ ἀθηναῖοι ἐλάσσοσιν ἤ ταῖς εἴκοσι ναυσί, νομίσαντες ἅσπερ ἐφύλασσον ναῦς τάς ἀπό τῆς καύνου ταύτας εἶναι. καί προσπεσόντες εὐθύς κατέδυσάν τε τρεῖς καί κατετραυμάτισαν ἄλλας, καί ἐν τῷ ἔργῳ ἐπεκράτουν, μέχρι οὗ ἐπεφάνησαν αὐτοῖς παρά δόξαν αἱ πλείους τῶν νεῶν καί πανταχόθεν ἀπεκλῄοντο. ἔπειτα δέ ἐς φυγήν καταστάντες ἕξ μέν ναῦς ἀπολλύασι, ταῖς δέ λοιπαῖς καταφεύγουσιν ἐς τήν τευτλοῦσσαν νῆσον, ἐντεῦθεν δέ ἐς ἁλικαρνασσόν. μετά δέ τοῦτο οἱ μέν πελοποννήσιοι ἐς κνίδον κατάραντες καί ξυμμιγεισῶν τῶν ἐκ τῆς καύνου ἑπτά καί εἴκοσι νεῶν αὐτοῖς ξυμπάσαις πλεύσαντες καί τροπαῖον ἐν τῇ σύμῃ στήσαντες πάλιν ἐς τήν κνίδον καθωρμίσαντο: οἱ δέ ἀθηναῖοι ταῖς ἐκ τῆς σάμου ναυσί πάσαις, ὡς ᾔσθοντο τά τῆς ναυμαχίας, πλεύσαντες ἐς τήν σύμην καί ἐπί μέν τό ἐν τῇ κνίδῳ ναυτικόν οὐχ ὁρμήσαντες, οὐδ' ἐκεῖνοι ἐπ' ἐκείνους, λαβόντες δέ τά ἐν τῇ σύμῃ σκεύη τῶν νεῶν καί λωρύμοις τοῖς ἐν τῇ ἠπείρῳ προσβαλόντες ἀπέπλευσαν ἐς τήν σάμον. ἅπασαι δ' ἤδη οὖσαι ἅμα ἐν τῇ κνίδῳ αἱ τῶν πελοποννησίων νῆες ἐπεσκευάζοντό τε εἴ τι ἔδει καί πρός τόν τισσαφέρνην (παρεγένετο γάρ) λόγους ἐποιοῦντο οἱ ἕνδεκα ἄνδρες τῶν λακεδαιμονίων περί τε τῶν ἤδη πεπραγμένων, εἴ τι μή ἤρεσκεν αὐτοῖς, καί περί τοῦ μέλλοντος πολέμου, ὅτῳ τρόπῳ ἄριστα καί ξυμφορώτατα ἀμφοτέροις πολεμήσεται. μάλιστα δέ ὁ λίχας ἐσκόπει τά ποιούμενα, καί τάς σπονδάς οὐδετέρας, οὔτε τάς χαλκιδέως οὔτε τάς θηριμένους, ἔφη καλῶς ξυγκεῖσθαι, ἀλλά δεινόν εἶναι εἰ χώρας ὅσης βασιλεύς καί οἱ πρόγονοι ἦρξαν πρότερον, ταύτης καί νῦν ἀξιώσει κρατεῖν: ἐνεῖναι γάρ καί νήσους ἁπάσας πάλιν δουλεύειν καί θεσσαλίαν καί λοκρούς καί τά μέχρι βοιωτῶν, καί ἀντ' ἐλευθερίας ἄν μηδικήν ἀρχήν τοῖς ἕλλησι τούς λακεδαιμονίους περιθεῖναι. ἑτέρας οὖν ἐκέλευε βελτίους σπένδεσθαι, ἤ ταύταις γε οὐ χρήσεσθαι, οὐδέ τῆς τροφῆς ἐπί τούτοις δεῖσθαι οὐδέν. ἀγανακτῶν δέ ὁ μέν τισσαφέρνης ἀπεχώρησεν ἀπ' αὐτῶν δι' ὀργῆς καί ἄπρακτος, οἱ δ' ἐς τήν ῥόδον ἐπικηρυκευομένων ἀπό τῶν δυνατωτάτων ἀνδρῶν τήν γνώμην εἶχον πλεῖν, ἐλπίζοντες νῆσόν τε οὐκ ἀδύνατον καί ναυβατῶν πλήθει καί πεζῷ προσάξεσθαι, καί ἅμα ἡγούμενοι αὐτοί ἀπό τῆς ὑπαρχούσης ξυμμαχίας δυνατοί ἔσεσθαι τισσαφέρνην μή αἰτοῦντες χρήματα τρέφειν τάς ναῦς. πλεύσαντες οὖν εὐθύς ἐν τῷ αὐτῷ χειμῶνι ἐκ τῆς κνίδου καί προσβαλόντες καμείρῳ τῆς ῥοδίας πρῶτον ναυσί τέσσαρσι καί ἐνενήκοντα ἐξεφόβησαν μέν τούς πολλούς οὐκ εἰδότας τά πρασσόμενα, καί ἔφευγον, ἄλλως τε καί ἀτειχίστου οὔσης τῆς πόλεως: εἶτα ξυγκαλέσαντες οἱ λακεδαιμόνιοι τούτους τε καί τούς ἐκ τοῖν δυοῖν πολέοιν, λίνδου καί ἰηλυσοῦ, ῥοδίους ἔπεισαν ἀποστῆναι ἀθηναίων: καί προσεχώρησε ῥόδος πελοποννησίοις. οἱ δέ ἀθηναῖοι κατά τόν καιρόν τοῦτον ταῖς ἐκ τῆς σάμου ναυσίν αἰσθόμενοι ἔπλευσαν μέν βουλόμενοι φθάσαι καί ἐπεφάνησαν πελάγιοι, ὑστερήσαντες δέ οὐ πολλῷ τό μέν παραχρῆμα ἀπέπλευσαν ἐς χάλκην, ἐντεῦθεν δ' ἐς σάμον, ὕστερον δέ ἐκ τῆς χάλκης καί ἐκ τῆς κῶ [καί ἐκ τῆς σάμου] τούς ἐπίπλους ποιούμενοι ἐπί τήν ῥόδον ἐπολέμουν. οἱ δέ χρήματα μέν ἐξέλεξαν ἐς δύο καί τριάκοντα τάλαντα οἱ πελοποννήσιοι παρά τῶν ῥοδίων, τά δ' ἄλλα ἡσύχαζον ἡμέρας ὀγδοήκοντα, ἀνελκύσαντες τάς ναῦς. ἐν δέ τούτῳ καί ἔτι πρότερον, πρίν ἐς τήν ῥόδον αὐτούς ἀναστῆναι, τάδε ἐπράσσετο. ἀλκιβιάδης μετά τόν χαλκιδέως θάνατον καί τήν ἐν μιλήτῳ μάχην τοῖς πελοποννησίοις ὕποπτος ὤν, καί ἀπ' αὐτῶν ἀφικομένης ἐπιστολῆς πρός ἀστύοχον ἐκ λακεδαίμονος ὥστ' ἀποκτεῖναι (ἦν γάρ καί τῷ ἄγιδι ἐχθρός καί ἄλλως ἄπιστος ἐφαίνετο), πρῶτον μέν ὑποχωρεῖ δείσας παρά τισσαφέρνην, ἔπειτα ἐκάκου πρός αὐτόν ὅσον ἐδύνατο μάλιστα τῶν πελοποννησίων τά πράγματα, καί διδάσκαλος πάντων γιγνόμενος τήν τε μισθοφοράν ξυνέτεμεν, ἀντί δραχμῆς ἀττικῆς ὥστε τριώ βολον καί τοῦτο μή ξυνεχῶς δίδοσθαι, λέγειν κελεύων τόν τισσαφέρνην πρός αὐτούς ὡς ἀθηναῖοι ἐκ πλέονος χρόνου ἐπιστήμονες ὄντες τοῦ ναυτικοῦ τριώβολον τοῖς ἑαυτῶν διδόασιν, οὐ τοσοῦτον πενίᾳ ὅσον ἵνα αὐτῶν μή οἱ ναῦται ἐκ περιουσίας ὑβρίζοντες οἱ μέν τά σώματα χείρω ἔχωσι δαπανῶντες ἐς τοιαῦτα ἀφ' ὧν ἡ ἀσθένεια ξυμβαίνει, οἱ δέ τάς ναῦς ἀπολείπωσιν οὐχ ὑπολιπόντες ἐς ὁμηρείαν τόν προσοφειλόμενον μισθόν: καί τούς τριηράρχους καί τούς στρατηγούς τῶν πόλεων ἐδίδασκεν [ὥστε] δόντα χρήματα αὐτόν πεῖσαι, ὥστε ξυγχωρῆσαι ταῦτα ἑαυτῷ πλήν τῶν συρακοσίων: τούτων δέ ἑρμοκράτης ἠναντιοῦτο μόνος ὑπέρ τοῦ παντός ξυμμαχικοῦ. τάς τε πόλεις δεομένας χρημάτων ἀπήλασεν αὐτός ἀντιλέγων ὑπέρ τοῦ τισσαφέρνους ὡς οἱ μέν χῖοι ἀναίσχυντοι εἶεν πλουσιώτατοι ὄντες τῶν ἑλλήνων, ἐπικουρίᾳ δ' ὅμως σῳζόμενοι ἀξιοῦσι καί τοῖς σώμασι καί τοῖς χρήμασιν ἄλλους ὑπέρ τῆς ἐκείνων ἐλευθερίας κινδυνεύειν: τάς δ' ἄλλας πόλεις ἔφη ἀδικεῖν, αἵ ἐς ἀθηναίους πρότερον ἤ ἀποστῆναι ἀνήλουν, εἰ μή καί νῦν καί τοσαῦτα καί ἔτι πλείω ὑπέρ σφῶν αὐτῶν ἐθελήσουσιν ἐσφέρειν. τόν τε τισσαφέρνην ἀπέφαινε νῦν μέν, τοῖς ἰδίοις χρήμασι πολεμοῦντα, εἰκότως φειδόμενον, ἤν δέ ποτε τροφή καταβῇ παρά βασιλέως, ἐντελῆ αὐτοῖς ἀποδώσειν τόν μισθόν καί τάς πόλεις τά εἰκότα ὠφελήσειν. παρῄνει δέ καί τῷ τισσαφέρνει μή ἄγαν ἐπείγεσθαι τόν πόλεμον διαλῦσαι, μηδέ βουληθῆναι κομίσαντα ἤ ναῦς φοινίσσας ἅσπερ παρεσκευάζετο ἤ ἕλλησι πλέοσι μισθόν πορίζοντα τοῖς αὐτοῖς τῆς τε γῆς καί τῆς θαλάσσης τό κράτος δοῦναι, ἔχειν δ' ἀμφοτέρους ἐᾶν δίχα τήν ἀρχήν, καί βασιλεῖ ἐξεῖναι αἰεί ἐπί τούς αὐτῷ λυπηρούς τούς ἑτέρους ἐπάγειν. γενομένης δ' ἄν καθ' ἕν τῆς ἐς γῆν καί θάλασσαν ἀρχῆς ἀπορεῖν ἄν αὐτόν οἷς τούς κρατοῦντας ξυγκαθαιρήσει, ἤν μή αὐτός βούληται μεγάλῃ δαπάνῃ καί κινδύνῳ ἀναστάς ποτε διαγωνίσασθαι. εὐτελέστερα δέ τάδ' εἶναι, βραχεῖ μορίῳ τῆς δαπάνης καί ἅμα μετά τῆς ἑαυτοῦ ἀσφαλείας αὐτούς περί ἑαυτούς τούς ἕλληνας κατατρῖψαι. ἐπιτηδειοτέρους τε ἔφη τούς ἀθηναίους εἶναι κοινωνούς αὐτῷ τῆς ἀρχῆς: ἧσσον γάρ τῶν κατά γῆν ἐφίεσθαι, τόν λόγον τε ξυμφορώτατον καί τό ἔργον ἔχοντας πολεμεῖν: τούς μέν γάρ ξυγκαταδουλοῦν ἄν σφίσι τε αὐτοῖς τό τῆς θαλάσσης μέρος καί ἐκείνῳ ὅσοι ἐν τῇ βασιλέως ἕλληνες οἰκοῦσι, τούς δέ τοὐναντίον ἐλευθερώσοντας ἥκειν, καί οὐκ εἰκός εἶναι λακεδαιμονίους ἀπό μέν σφῶν τῶν ἑλλήνων ἐλευθεροῦν νῦν τούς ἕλληνας, ἀπό δ' ἐκείνων [τῶν βαρβάρων], ἤν μή ποτε αὐτούς μή ἐξέλωσι, μή ἐλευθερῶσαι. τρίβειν οὖν ἐκέλευε πρῶτον ἀμφοτέρους, καί ἀποτεμόμενον ὡς μέγιστα ἀπό τῶν ἀθηναίων ἔπειτ' ἤδη τούς πελοποννησίους ἀπαλλάξαι ἐκ τῆς χώρας. καί διενοεῖτο τό πλέον οὕτως ὁ τισσαφέρνης, ὅσα γε ἀπό τῶν ποιουμένων ἦν εἰκάσαι. τῷ γάρ ἀλκιβιάδῃ διά ταῦτα ὡς εὖ περί τούτων παραινοῦντι προσθείς ἑαυτόν ἐς πίστιν τήν τε τροφήν κακῶς ἐπόριζε τοῖς πελοποννησίοις καί ναυμαχεῖν οὐκ εἴα, ἀλλά καί τάς φοινίσσας φάσκων ναῦς ἥξειν καί ἐκ περιόντος ἀγωνιεῖσθαι ἔφθειρε τά πράγματα καί τήν ἀκμήν τοῦ ναυτικοῦ αὐτῶν ἀφείλετο γενομένην καί πάνυ ἰσχυράν, τά τε ἄλλα καταφανέστερον ἤ ὥστε λανθάνειν οὐ προθύμως ξυνεπολέμει. ὁ δέ ἀλκιβιάδης ταῦτα ἅμα μέν τῷ τισσαφέρνει καί [τῷ] βασιλεῖ, ὤν παρ' ἐκείνοις, ἄριστα εἶναι νομίζων παρῄνει, ἅμα δέ τήν ἑαυτοῦ κάθοδον ἐς τήν πατρίδα ἐπιθεραπεύων, εἰδώς, εἰ μή διαφθερεῖ αὐτήν, ὅτι ἔσται ποτέ αὐτῷ πείσαντι κατελθεῖν: πεῖσαι δ' ἄν ἐνόμιζε μάλιστα ἐκ τοῦ τοιούτου, εἰ τισσαφέρνης φαίνοιτο αὐτῷ ἐπιτήδειος ὤν: ὅπερ καί ἐγένετο. ἐπειδή γάρ ᾔσθοντο αὐτόν ἰσχύοντα παρ' αὐτῷ οἱ ἐν τῇ σάμῳ ἀθηναίων στρατιῶται, τά μέν καί ἀλκιβιάδου προσπέμψαντος λόγους ἐς τούς δυνατωτάτους αὐτῶν ἄνδρας ὥστε μνησθῆναι περί αὐτοῦ ἐς τούς βελτίστους τῶν ἀνθρώπων ὅτι ἐπ' ὀλιγαρχίᾳ βούλεται καί οὐ πονηρίᾳ οὐδέ δημοκρατίᾳ τῇ αὐτόν ἐκβαλούσῃ κατελθών καί παρασχών τισσαφέρνην φίλον αὐτοῖς ξυμπολιτεύειν, τό δέ πλέον καί ἀπό σφῶν αὐτῶν οἱ ἐν τῇ σάμῳ τριήραρχοί τε τῶν ἀθηναίων καί δυνατώτατοι ὥρμηντο ἐς τό καταλῦσαι τήν δημοκρατίαν. καί ἐκινήθη πρότερον ἐν τῷ στρατοπέδῳ τοῦτο καί ἐς τήν πόλιν ἐντεῦθεν ὕστερον ἦλθεν. τῷ τε ἀλκιβιάδῃ διαβάντες τινές ἐκ τῆς σάμου ἐς λόγους ἦλθον, καί ὑποτείνοντος αὐτοῦ τισσαφέρνην μέν πρῶτον, ἔπειτα δέ καί βασιλέα φίλον ποιήσειν, εἰ μή δημοκρατοῖντο (οὕτω γάρ ἄν πιστεῦσαι μᾶλλον βασιλέα), πολλάς ἐλπίδας εἶχον αὐτοί θ' ἑαυτοῖς οἱ δυνατώτατοι τῶν πολιτῶν τά πράγματα, οἵπερ καί ταλαιπωροῦνται μάλιστα, ἐς ἑαυτούς περιποιήσειν καί τῶν πολεμίων ἐπικρατήσειν. ἔς τε τήν σάμον ἐλθόντες ξυνίστασάν τε τῶν ἀνθρώπων τούς ἐπιτηδείους ἐς ξυνωμοσίαν καί ἐς τούς πολλούς φανερῶς ἔλεγον ὅτι βασιλεύς σφίσι φίλος ἔσοιτο καί χρήματα παρέξοι ἀλκιβιάδου τε κατελθόντος καί μή δημοκρατουμένων. καί ὁ μέν ὄχλος, εἰ καί τι παραυτίκα ἤχθετο τοῖς πρασσομένοις, διά τό εὔπορον τῆς ἐλπίδος τοῦ παρά βασιλέως μισθοῦ ἡσύχαζεν: οἱ δέ ξυνιστάντες τήν ὀλιγαρχίαν, ἐπειδή τῷ πλήθει ἐκοίνωσαν, αὖθις κἀν σφίσιν αὐτοῖς καί τοῦ ἑταιρικοῦ τῷ πλέονι τά ἀπό τοῦ ἀλκιβιάδου ἐσκόπουν. καί τοῖς μέν ἄλλοις ἐφαίνετο εὔπορα καί πιστά, φρυνίχῳ δέ στρατηγῷ ἔτι ὄντι οὐδέν ἤρεσκεν, ἀλλ' ὅ τε ἀλκιβιάδης, ὅπερ καί ἦν, οὐδέν μᾶλλον ὀλιγαρχίας ἤ δημοκρατίας δεῖσθαι ἐδόκει αὐτῷ οὐδ' ἄλλο τι σκοπεῖσθαι ἤ ὅτῳ τρόπῳ ἐκ τοῦ παρόντος κόσμου τήν πόλιν μεταστήσας ὑπό τῶν ἑταίρων παρακληθείς κάτεισι, σφίσι δέ περιοπτέον εἶναι τοῦτο μάλιστα, ὅπως μή στασιάσωσιν: [τῷ] βασιλεῖ τε οὐκ εὔπορον εἶναι καί πελοποννησίων ἤδη ὁμοίως ἐν τῇ θαλάσσῃ ὄντων καί πόλεις ἐχόντων ἐν τῇ αὐτοῦ ἀρχῇ οὐ τάς ἐλαχίστας, ἀθηναίοις προσθέμενον, οἷς οὐ πιστεύει, πράγματα ἔχειν, ἐξόν πελοποννησίους, ὑφ' ὧν κακόν οὐδέν πω πέπονθε, φίλους ποιήσασθαι. τάς τε ξυμμαχίδας πόλεις, αἷς ὑπεσχῆσθαι δή σφᾶς ὀλιγαρχίαν, ὅτι δή καί αὐτοί οὐ δημοκρατήσονται, εὖ εἰδέναι ἔφη ὅτι οὐδέν μᾶλλον σφίσιν οὔθ' αἱ ἀφεστηκυῖαι προσχωρήσονται οὔθ' αἱ ὑπάρχουσαι βεβαιότεραι ἔσονται: οὐ γάρ βουλήσεσθαι αὐτούς μετ' ὀλιγαρχίας ἤ δημοκρατίας δουλεύειν μᾶλλον ἤ μεθ' ὁποτέρου ἄν τύχωσι τούτων ἐλευθέρους εἶναι: τούς τε καλούς κἀγαθούς ὀνομαζομένους οὐκ ἐλάσσω αὐτούς νομίζειν σφίσι πράγματα παρέξειν τοῦ δήμου, ποριστάς ὄντας καί ἐσηγητάς τῶν κακῶν τῷ δήμῳ, ἐξ ὧν τά πλείω αὐτούς ὠφελεῖσθαι: καί τό μέν ἐπ' ἐκείνοις εἶναι καί ἄκριτοι ἄν καί βιαιότερον ἀποθνῄσκειν, τόν δέ δῆμον σφῶν τε καταφυγήν εἶναι καί ἐκείνων σωφρονιστήν. καί ταῦτα παρ' αὐτῶν τῶν ἔργων ἐπισταμένας τάς πόλεις σαφῶς αὐτός εἰδέναι ὅτι οὕτω νομίζουσιν. οὔκουν ἑαυτῷ γε τῶν ἀπ' ἀλκιβιάδου καί ἐν τῷ παρόντι πρασσομένων ἀρέσκειν οὐδέν. οἱ δέ ξυλλεγέντες τῶν ἐν τῇ ξυνωμοσίᾳ, ὥσπερ καί τό πρῶτον αὐτοῖς ἐδόκει, τά τε παρόντα ἐδέχοντο καί ἐς τάς ἀθήνας πρέσβεις πείσανδρον καί ἄλλους παρεσκευάζοντο πέμπειν, ὅπως περί τε τῆς τοῦ ἀλκιβιάδου καθόδου πράσσοιεν καί τῆς τοῦ ἐκεῖ δήμου καταλύσεως καί τόν τισσαφέρνην φίλον τοῖς ἀθηναίοις ποιήσειαν. γνούς δέ ὁ φρύνιχος ὅτι ἔσοιτο περί τῆς τοῦ ἀλκιβιάδου καθόδου λόγος καί ὅτι ἀθηναῖοι ἐνδέξονται αὐτήν, δείσας πρός τήν ἐναντίωσιν τῶν ὑφ' αὑτοῦ λεχθέντων μή, ἤν κατέλθῃ, ὡς κωλυτήν ὄντα κακῶς δρᾷ, τρέπεται ἐπί τοιόνδε τι. πέμπει ὡς τόν ἀστύοχον τόν λακεδαιμονίων ναύαρχον ἔτι ὄντα τότε περί τήν μίλητον κρύφα ἐπιστείλας ὅτι ἀλκιβιάδης αὐτῶν τά πράγματα φθείρει τισσαφέρνην ἀθηναίοις φίλον ποιῶν, καί τἆλλα πάντα σαφῶς ἐγγράψας: ξυγγνώμην δέ εἶναι ἑαυτῷ περί ἀνδρός πολεμίου καί μετά τοῦ τῆς πόλεως ἀξυμφόρου κακόν τι βουλεύειν. ὁ δέ ἀστύοχος τόν μέν ἀλκιβιάδην ἄλλως τε καί οὐκέτι ὁμοίως ἐς χεῖρας ἰόντα οὐδέ διενοεῖτο τιμωρεῖσθαι, ἀνελθών δέ παρ' αὐτόν ἐς μαγνησίαν καί παρά τισσαφέρνην ἅμα λέγει τε αὐτοῖς τά ἐπισταλέντα ἐκ τῆς σάμου καί γίγνεται αὐτός μηνυτής, προσέθηκέ τε, ὡς ἐλέγετο, ἐπί ἰδίοις κέρδεσι τισσαφέρνει ἑαυτόν καί περί τούτων καί περί τῶν ἄλλων κοινοῦσθαι: διόπερ καί [περί] τῆς μισθοφορᾶς οὐκ ἐντελοῦς οὔσης μαλακωτέρως ἀνθήπτετο. ὁ δέ ἀλκιβιάδης εὐθύς πέμπει κατά φρυνίχου γράμματα ἐς τήν σάμον πρός τούς ἐν τέλει ὄντας οἷα δέδρακε, καί ἀξιῶν αὐτόν ἀποθνῄσκειν. θορυβούμενος δέ ὁ φρύνιχος καί πάνυ ἐν τῷ μεγίστῳ κινδύνῳ ὤν διά τό μήνυμα ἀποστέλλει αὖθις πρός τόν ἀστύοχον, τά τε πρότερα μεμφόμενος ὅτι οὐ καλῶς ἐκρύφθη καί νῦν ὅτι ὅλον τό στράτευμα τό τῶν ἀθηναίων ἑτοῖμος εἴη τό ἐν τῇ σάμῳ παρασχεῖν αὐτοῖς διαφθεῖραι, γράψας καθ' ἕκαστα, ἀτειχίστου οὔσης σάμου, ᾧ ἄν τρόπῳ αὐτά πράξειε, καί ὅτι ἀνεπίφθονόν οἱ ἤδη εἴη περί τῆς ψυχῆς δι' ἐκείνους κινδυνεύοντι καί τοῦτο καί ἄλλο πᾶν δρᾶσαι μᾶλλον ἤ ὑπό τῶν ἐχθίστων αὐτόν διαφθαρῆναι. ὁ δέ ἀστύοχος μηνύει καί ταῦτα τῷ ἀλκιβιάδῃ. καί ὡς προῄσθετο αὐτόν ὁ φρύνιχος ἀδικοῦντα καί ὅσον οὐ παροῦσαν ἀπό τοῦ ἀλκιβιάδου περί τούτων ἐπιστολήν, αὐτός προφθάσας τῷ στρατεύματι ἐξάγγελος γίγνεται ὡς οἱ πολέμιοι μέλλουσιν ἀτειχίστου οὔσης τῆς σάμου καί ἅμα τῶν νεῶν οὐ πασῶν ἔνδον ὁρμουσῶν ἐπιθήσεσθαι τῷ στρατοπέδῳ, καί ταῦτα σαφῶς πεπυσμένος εἴη, καί χρῆναι τειχίζειν τε σάμον ὡς τάχιστα καί τἆλλα ἐν φυλακῇ ἔχειν: ἐστρατήγει δέ καί κύριος ἦν αὐτός πράσσων ταῦτα. καί οἱ μέν τόν τειχισμόν τε παρεσκευάζοντο καί ἐκ τοῦ τοιούτου, καί ὥς μέλλουσα, σάμος θᾶσσον ἐτειχίσθη: αἱ δέ παρά τοῦ ἀλκιβιάδου ἐπιστολαί οὐ πολύ ὕστερον ἧκον ὅτι προδίδοταί τε τό στράτευμα ὑπό φρυνίχου καί οἱ πολέμιοι μέλλουσιν ἐπιθήσεσθαι. δόξας δέ ὁ ἀλκιβιάδης οὐ πιστός εἶναι, ἀλλά τά ἀπό τῶν πολεμίων προειδώς τῷ φρυνίχῳ ὡς ξυνειδότι κατ' ἔχθραν ἀνατιθέναι, οὐδέν ἔβλαψεν αὐτόν, ἀλλά καί ξυνεμαρτύρησε μᾶλλον ταὐτά ἐσαγγείλας. μετά δέ τοῦτο ἀλκιβιάδης μέν τισσαφέρνην παρεσκεύαζε καί ἀνέπειθεν ὅπως φίλος ἔσται τοῖς ἀθηναίοις, δεδιότα μέν τούς πελοποννησίους, ὅτι πλέοσι ναυσί τῶν ἀθηναίων παρῆσαν, βουλόμενον δέ ὅμως, εἰ δύναιτό πως, πεισθῆναι, ἄλλως τε καί ἐπειδή τήν ἐν τῇ κνίδῳ διαφοράν περί τῶν θηριμένους σπονδῶν ᾔσθετο τῶν πελοποννησίων (ἤδη γάρ κατά τοῦτον τόν καιρόν ἐν τῇ ῥόδῳ ὄντων αὐτῶν ἐγεγένητο): ἐν ᾗ τόν τοῦ ἀλκιβιάδου λόγον πρότερον εἰρημένον περί τοῦ ἐλευθεροῦν τούς λακεδαιμονίους τάς ἁπάσας πόλεις ἐπηλήθευσεν ὁ λίχας, οὐ φάσκων ἀνεκτόν εἶναι ξυγκεῖσθαι κρατεῖν βασιλέα τῶν πόλεων ὧν ποτέ καί πρότερον ἤ αὐτός ἤ οἱ πατέρες ἦρχον. καί ὁ μέν ἀλκιβιάδης, ἅτε περί μεγάλων ἀγωνιζόμενος, προθύμως τόν τισσαφέρνην θεραπεύων προσέκειτο: οἱ δέ μετά τοῦ πεισάνδρου πρέσβεις τῶν ἀθηναίων ἀποσταλέντες ἐκ τῆς σάμου ἀφικόμενοι ἐς τάς ἀθήνας λόγους ἐποιοῦντο ἐν τῷ δήμῳ κεφαλαιοῦντες ἐκ πολλῶν, μάλιστα δέ ὡς ἐξείη αὐτοῖς ἀλκιβιάδην καταγαγοῦσι καί μή τόν αὐτόν τρόπον δημοκρατουμένοις βασιλέα τε ξύμμαχον ἔχειν καί πελοποννησίων περιγενέσθαι. ἀντιλεγόντων δέ πολλῶν καί ἄλλων περί τῆς δημοκρατίας καί τῶν ἀλκιβιάδου ἅμα ἐχθρῶν διαβοώντων ὡς δεινόν εἴη εἰ τούς νόμους βιασάμενος κάτεισι, καί εὐμολπιδῶν καί κηρύκων περί τῶν μυστικῶν δι' ἅπερ ἔφυγε μαρτυρομένων καί ἐπιθειαζόντων μή κατάγειν, ὁ πείσανδρος παρελθών πρός πολλήν ἀντιλογίαν καί σχετλιασμόν ἠρώτα ἕνα ἕκαστον παράγων τῶν ἀντιλεγόντων, εἴ τινα ἐλπίδα ἔχει σωτηρίας τῇ πόλει, πελοποννησίων ναῦς τε οὐκ ἐλάσσους σφῶν ἐν τῇ θαλάσσῃ ἀντιπρῴρους ἐχόντων καί πόλεις ξυμμαχίδας πλείους, βασιλέως τε αὐτοῖς καί τισσαφέρνους χρήματα παρεχόντων, σφίσι τε οὐκέτι ὄντων, εἰ μή τις πείσει βασιλέα μεταστῆναι παρά σφᾶς. ὁπότε δέ μή φαῖεν ἐρωτώμενοι, ἐνταῦθα δή σαφῶς ἔλεγεν αὐτοῖς ὅτι ’τοῦτο τοίνυν οὐκ ἔστιν ἡμῖν γενέσθαι, εἰ μή πολιτεύσομεν τε σωφρονέστερον καί ἐς ὀλίγους μᾶλλον τάς ἀρχάς ποιήσομεν, ἵνα πιστεύῃ ἡμῖν βασιλεύς, καί μή περί πολιτείας τό πλέον βουλεύσομεν ἐν τῷ παρόντι ἤ περί σωτηρίας (ὕστερον γάρ ἐξέσται ἡμῖν καί μεταθέσθαι, ἤν μή τι ἀρέσκῃ), ἀλκιβιάδην τε κατάξομεν, ὅς μόνος τῶν νῦν οἷός τε τοῦτο κατεργάσασθαι.‘ ὁ δέ δῆμος τό μέν πρῶτον ἀκούων χαλεπῶς ἔφερε τό περί τῆς ὀλιγαρχίας: σαφῶς δέ διδασκόμενος ὑπό τοῦ πεισάνδρου μή εἶναι ἄλλην σωτηρίαν, δείσας καί ἅμα ἐπελπίζων ὡς καί μεταβαλεῖται, ἐνέδωκεν. καί ἐψηφίσαντο πλεύσαντα τόν πείσανδρον καί δέκα ἄνδρας μετ' αὐτοῦ πράσσειν ὅπῃ [ἄν] αὐτοῖς δοκοίη ἄριστα ἕξειν τά τε πρός τόν τισσαφέρνην καί τόν ἀλκιβιάδην. ἅμα τε διαβαλόντος καί φρύνιχον τοῦ πεισάνδρου παρέλυσεν ὁ δῆμος τῆς ἀρχῆς καί τόν ξυνάρχοντα σκιρωνίδην, ἀντέπεμψαν δέ στρατηγούς ἐπί τάς ναῦς διομέδοντα καί λέοντα. τόν δέ φρύνιχον ὁ πείσανδρος φάσκων ἴασον προδοῦναι καί ἀμόργην διέβαλεν, οὐ νομίζων ἐπιτήδειον εἶναι τοῖς πρός τόν ἀλκιβιάδην πρασσομένοις. καί ὁ μέν πείσανδρος τάς τε ξυνωμοσίας, αἵπερ ἐτύγχανον πρότερον ἐν τῇ πόλει οὖσαι ἐπί δίκαις καί ἀρχαῖς, ἁπάσας ἐπελθών καί παρακελευσάμενος ὅπως ξυστραφέντες καί κοινῇ βουλευσάμενοι καταλύσουσι τόν δῆμον, καί τἆλλα παρασκευάσας ἐπί τοῖς παροῦσιν ὥστε μηκέτι διαμέλλεσθαι, αὐτός μετά τῶν δέκα ἀνδρῶν τόν πλοῦν ὡς τόν τισσαφέρνην ποιεῖται. ὁ δέ λέων καί ὁ διομέδων ἐν τῷ αὐτῷ χειμῶνι ἀφιγμένοι ἤδη ἐπί τάς τῶν ἀθηναίων ναῦς ἐπίπλουν τῇ ῥόδῳ ἐποιήσαντο. καί τάς μέν ναῦς καταλαμβάνουσιν ἀνειλκυσμένας τῶν πελοποννησίων, ἐς δέ τήν γῆν ἀπόβασίν τινα ποιησάμενοι καί τούς προσβοηθήσαντας ῥοδίων νικήσαντες μάχῃ ἀπεχώρησαν ἐς τήν χάλκην, καί τόν πόλεμον ἐντεῦθεν μᾶλλον <ἤ> ἐκ τῆς κῶ ἐποιοῦντο: εὐφυλακτότερα γάρ αὐτοῖς ἐγίγνετο, εἴ ποι ἀπαίροι τό τῶν πελοποννησίων ναυτικόν. ἦλθε δ' ἐς τήν ῥόδον καί ξενοφαντίδας λάκων παρά πεδαρίτου ἐκ χίου, λέγων ὅτι τό τεῖχος τῶν ἀθηναίων ἤδη ἐπιτετέλεσται, καί εἰ μή βοηθήσουσι πάσαις ταῖς ναυσίν, ἀπολεῖται τά ἐν χίῳ πράγματα. οἱ δέ διενοοῦντο βοηθήσειν. ἐν τούτῳ δέ ὁ πεδάριτος αὐτός τε καί τό περί αὑτόν ἐπικουρικόν ἔχων καί τούς χίους πανστρατιᾷ προσβαλών τῶν ἀθηναίων τῷ περί τάς ναῦς ἐρύματι αἱρεῖ τέ τι αὐτοῦ καί νεῶν τινῶν ἀνειλκυσμένων ἐκράτησεν: ἐπεκβοηθησάντων δέ τῶν ἀθηναίων καί τρεψαμένων τούς χίους πρώτους νικᾶται καί τό ἄλλο τό περί τόν πεδάριτον, καί αὐτός ἀποθνῄσκει καί τῶν χίων πολλοί καί ὅπλα ἐλήφθη πολλά. μετά δέ ταῦτα οἱ μέν χῖοι ἔκ τε γῆς καί θαλάσσης ἔτι μᾶλλον ἤ πρότερον ἐπολιορκοῦντο καί ὁ λιμός αὐτόθι ἦν μέγας: οἱ δέ περί τόν πείσανδρον ἀθηναίων πρέσβεις ἀφικόμενοι ὡς τόν τισσαφέρνην λόγους ποιοῦνται περί τῆς ὁμολογίας. ἀλκιβιάδης δέ (οὐ γάρ αὐτῷ πάνυ τά ἀπό τισσαφέρνους βέβαια ἦν, φοβουμένου τούς πελοποννησίους μᾶλλον καί ἔτι βουλομένου, καθάπερ καί ὑπ' ἐκείνου ἐδιδάσκετο, τρίβειν ἀμφοτέρους) τρέπεται ἐπί τοιόνδε εἶδος ὥστε τόν τισσαφέρνην ὡς μέγιστα αἰτοῦντα παρά τῶν ἀθηναίων μή ξυμβῆναι. δοκεῖ δέ μοι καί ὁ τισσαφέρνης τό αὐτό βουληθῆναι, αὐτός μέν διά τό δέος, ὁ δέ ἀλκιβιάδης, ἐπειδή ἑώρα ἐκεῖνον καί ὥς οὐ ξυμβησείοντα, δοκεῖν τοῖς ἀθηναίοις ἐβούλετο μή ἀδύνατος εἶναι πεῖσαι, ἀλλ' ὡς πεπεισμένῳ τισσαφέρνει καί βουλομένῳ προσχωρῆσαι τούς ἀθηναίους μή ἱκανά διδόναι. ᾔτει γάρ τοσαῦτα ὑπερβάλλων ὁ ἀλκιβιάδης, λέγων αὐτός ὑπέρ παρόντος τοῦ τισσαφέρνους, ὥστε τό τῶν ἀθηναίων, καίπερ ἐπί πολύ ὅτι αἰτοίη ξυγχωρούντων, ὅμως αἴτιον γενέσθαι: ἰωνίαν τε γάρ πᾶσαν ἠξίου δίδοσθαι καί αὖθις νήσους τε τάς ἐπικειμένας καί ἄλλα, οἷς οὐκ ἐναντιουμένων τῶν ἀθηναίων τέλος ἐν τῇ τρίτῃ ἤδη ξυνόδῳ, δείσας μή πάνυ φωραθῇ ἀδύνατος ὤν, ναῦς ἠξίου ἐᾶν βασιλέα ποιεῖσθαι καί παραπλεῖν τήν ἑαυτοῦ γῆν ὅπῃ ἄν καί ὅσαις ἄν βούληται. ἐνταῦθα δή οὐκέτι ... ἀλλ' ἄπορα νομίσαντες οἱ ἀθηναῖοι καί ὑπό τοῦ ἀλκιβιάδου ἐξηπατῆσθαι, δι' ὀργῆς ἀπελθόντες κομίζονται ἐς τήν σάμον. τισσαφέρνης δέ εὐθύς μετά ταῦτα καί ἐν τῷ αὐτῷ χειμῶνι παρέρχεται ἐς τήν καῦνον, βουλόμενος τούς πελοποννησίους πάλιν τε κομίσαι ἐς τήν μίλητον καί ξυνθήκας ἔτι ἄλλας ποιησάμενος, ἅς ἄν δύνηται, τροφήν τε παρέχειν καί μή παντάπασιν ἐκπεπολεμῶσθαι, δεδιώς μή, ἤν ἀπορῶσι πολλαῖς ναυσί τῆς τροφῆς, ἤ τοῖς ἀθηναίοις ἀναγκασθέντες ναυμαχεῖν ἡσσηθῶσιν ἤ κενωθεισῶν τῶν νεῶν ἄνευ ἑαυτοῦ γένηται τοῖς ἀθηναίοις ἅ βούλονται. ἔτι δέ ἐφοβεῖτο μάλιστα μή τῆς τροφῆς ζητήσει πορθήσωσι τήν ἤπειρον. πάντων οὖν τούτων λογισμῷ καί προνοίᾳ, ὥσπερ ἐβούλετο ἐπανισοῦν τούς ἕλληνας πρός ἀλλήλους, μεταπεμψάμενος οὖν τούς πελοποννησίους τροφήν τε αὐτοῖς δίδωσι καί σπονδάς τρίτας τάσδε σπένδεται. ’τρίτῳ καί δεκάτῳ ἔτει δαρείου βασιλεύοντος, ἐφορεύοντος δέ ἀλεξιππίδα ἐν λακεδαίμονι, ξυνθῆκαι ἐγένοντο ἐν μαιάνδρου πεδίῳ λακεδαιμονίων καί τῶν ξυμμάχων πρός τισσαφέρνην καί ἱεραμένη καί τούς φαρνάκου παῖδας περί τῶν βασιλέως πραγμάτων καί λακεδαιμονίων καί τῶν ξυμμάχων. χώραν τήν βασιλέως, ὅση τῆς ἀσίας ἐστί, βασιλέως εἶναι: καί περί τῆς χώρας τῆς ἑαυτοῦ βουλευέτω βασιλεύς ὅπως βούλεται. λακεδαιμονίους δέ καί τούς ξυμμάχους μή ἰέναι ἐπί χώραν τήν βασιλέως ἐπί κακῷ μηδενί, μηδέ βασιλέα ἐπί τήν λακεδαιμονίων χώραν μηδέ τῶν ξυμμάχων ἐπί κακῷ μηδενί. ἤν δέ τις λακεδαιμονίων ἤ τῶν ξυμμάχων ἐπί κακῷ ἴῃ ἐπί τήν βασιλέως χώραν, λακεδαιμονίους καί τούς ξυμμάχους κωλύειν: καί ἤν τις ἐκ τῆς βασιλέως ἴῃ ἐπί κακῷ ἐπί λακεδαιμονίους ἤ τούς ξυμμάχους, βασιλεύς κωλυέτω. τροφήν δέ ταῖς ναυσί ταῖς νῦν παρούσαις τισσαφέρνην παρέχειν κατά τά ξυγκείμενα μέχρι ἄν αἱ νῆες αἱ βασιλέως ἔλθωσιν: λακεδαιμονίους δέ καί τούς ξυμμάχους, ἐπήν αἱ βασιλέως νῆες ἀφίκωνται, τάς ἑαυτῶν ναῦς, ἤν βούλωνται, τρέφειν ἐφ' ἑαυτοῖς εἶναι. ἤν δέ παρά τισσαφέρνους λαμβάνειν ἐθέλωσι τήν τροφήν, τισσαφέρνην παρέχειν, λακεδαιμονίους δέ καί τούς ξυμμάχους τελευτῶντος τοῦ πολέμου τά χρήματα τισσαφέρνει ἀποδοῦναι ὁπόσα ἄν λάβωσιν. ἐπήν δέ αἱ βασιλέως νῆες ἀφίκωνται, αἵ τε λακεδαιμονίων νῆες καί αἱ τῶν ξυμμάχων καί αἱ βασιλέως κοινῇ τόν πόλεμον πολεμούντων καθ' ὅτι ἄν τισσαφέρνει δοκῇ καί λακεδαιμονίοις καί τοῖς ξυμμάχοις. ἤν δέ καταλύειν βούλωνται πρός ἀθηναίους, ἐν ὁμοίῳ καταλύεσθαι.‘ αἱ μέν σπονδαί αὗται ἐγένοντο, καί μετά ταῦτα παρεσκευάζετο τισσαφέρνης τάς τε φοινίσσας ναῦς ἄξων, ὥσπερ εἴρητο, καί τἆλλα ὅσαπερ ὑπέσχετο, καί ἐβούλετο παρασκευαζόμενος γοῦν δῆλος εἶναι: βοιωτοί δέ τελευτῶντος ἤδη τοῦ χειμῶνος ὠρωπόν εἷλον προδοσίᾳ, ἀθηναίων ἐμφρουρούντων. ξυνέπραξαν δέ ἐρετριῶν τε ἄνδρες καί αὐτῶν ὠρωπίων, ἐπιβουλεύοντες ἀπόστασιν τῆς εὐβοίας: ἐπί γάρ τῇ ἐρετρίᾳ τό χωρίον ὄν ἀδύνατα ἦν ἀθηναίων ἐχόντων μή οὐ μεγάλα βλάπτειν καί ἐρέτριαν καί τήν ἄλλην εὔβοιαν. ἔχοντες οὖν ἤδη τόν ὠρωπόν ἀφικνοῦνται ἐς ῥόδον οἱ ἐρετριῆς, ἐπικαλούμενοι ἐς τήν εὔβοιαν τούς πελοποννησίους. οἱ δέ πρός τήν τῆς χίου κακουμένης βοήθειαν μᾶλλον ὥρμηντο, καί ἄραντες πάσαις ταῖς ναυσίν ἐκ τῆς ῥόδου ἔπλεον. καί γενόμενοι περί τό τριόπιον καθορῶσι τάς τῶν ἀθηναίων ναῦς πελαγίας ἀπό τῆς χάλκης πλεούσας: καί ὡς οὐδέτεροι ἀλλήλοις ἐπέπλεον, ἀφικνοῦνται οἱ μέν ἐς τήν σάμον, οἱ δέ ἐς τήν μίλητον, καί ἑώρων οὐκέτι ἄνευ ναυμαχίας οἷόν τε εἶναι ἐς τήν χίον βοηθῆσαι. καί ὁ χειμών ἐτελεύτα οὗτος, καί εἰκοστόν ἔτος τῷ πολέμῳ ἐτελεύτα τῷδε ὅν θουκυδίδης ξυνέγραψεν. τοῦ δ' ἐπιγιγνομένου θέρους ἅμα τῷ ἦρι εὐθύς ἀρχομένῳ δερκυλίδας τε ἀνήρ σπαρτιάτης στρατιάν ἔχων οὐ πολλήν παρεπέμφθη πεζῇ ἐφ' ἑλλησπόντου ἄβυδον ἀποστήσων (εἰσί δέ μιλησίων ἄποικοι), καί οἱ χῖοι, ἐν ὅσῳ αὐτοῖς ὁ ἀστύοχος ἠπόρει ὅπως βοηθήσοι, ναυμαχῆσαι πιεζόμενοι τῇ πολιορκίᾳ ἠναγκάσθησαν. ἔτυχον δέ ἔτι ἐν ῥόδῳ ὄντος ἀστυόχου ἐκ τῆς μιλήτου λέοντά τε ἄνδρα σπαρτιάτην, ὅς ἀντισθένει ἐπιβάτης ξυνεξῆλθε, τοῦτον κεκομισμένοι μετά τόν πεδαρίτου θάνατον ἄρχοντα καί ναῦς δώδεκα, αἵ ἔτυχον φύλακες μιλήτου οὖσαι, ὧν ἦσαν θούριαι πέντε καί συρακόσιαι τέσσαρες καί μία ἀναιῖτις καί μία μιλησία καί λέοντος μία. ἐπεξελθόντων δέ τῶν χίων πανδημεί καί καταλαβόντων τι ἐρυμνόν χωρίον καί τῶν νεῶν αὐτοῖς ἅμα ἕξ καί τριάκοντα ἐπί τάς τῶν ἀθηναίων δύο καί τριάκοντα ἀναγαγομένων ἐναυμάχησαν: καί καρτερᾶς γενομένης ναυμαχίας οὐκ ἔλασσον ἔχοντες ἐν τῷ ἔργῳ οἱ χῖοι καί οἱ ξύμμαχοι (ἤδη γάρ καί ὀψέ ἦν) ἀνεχώρησαν ἐς τήν πόλιν. μετά δέ τοῦτο εὐθύς τοῦ δερκυλίδου πεζῇ ἐκ τῆς μιλήτου παρεξελθόντος ἄβυδος ἐν τῷ ἑλλησπόντῳ ἀφίσταται πρός δερκυλίδαν καί φαρνάβαζον, καί λάμψακος δυοῖν ἡμέραιν ὕστερον. στρομβιχίδης δέ ἐκ τῆς χίου πυθόμενος κατά τάχος βοηθήσας ναυσίν ἀθηναίων τέσσαρσι καί εἴκοσιν, ὧν καί στρατιώτιδες ἦσαν ὁπλίτας ἄγουσαι, ἐπεξελθόντων τῶν λαμψακηνῶν μάχῃ κρατήσας καί αὐτοβοεί λάμψακον ἀτείχιστον οὖσαν ἑλών, καί σκεύη μέν καί ἀνδράποδα ἁρπαγήν ποιησάμενος, τούς δ' ἐλευθέρους πάλιν κατοικίσας, ἐπ' ἄβυδον ἦλθεν. καί ὡς οὔτε προσεχώρουν οὔτε προσβάλλων ἐδύνατο ἑλεῖν, ἐς τό ἀντιπέρας τῆς ἀβύδου ἀποπλεύσας σηστόν πόλιν τῆς χερσονήσου, ἥν ποτε μῆδοι εἶχον, καθίστατο φρούριον καί φυλακήν τοῦ παντός ἑλλησπόντου. ἐν τούτῳ δέ οἱ χῖοί τε θαλασσοκράτορες μᾶλλον ἐγένοντο καί οἱ ἐν τῇ μιλήτῳ καί ὁ ἀστύοχος πυθόμενος τά περί τῆς ναυμαχίας καί τόν στρομβιχίδην καί τάς ναῦς ἀπεληλυθότα ἐθάρσησεν. καί παραπλεύσας δυοῖν νεοῖν ἀστύοχος ἐς χίον κομίζει αὐτόθεν τάς ναῦς καί ξυμπάσαις ἤδη ἐπίπλουν ποιεῖται ἐπί τήν σάμον: καί ὡς αὐτῷ διά τό ἀλλήλοις ὑπόπτως ἔχειν οὐκ ἀντανήγοντο, ἀπέπλευσε πάλιν ἐς τήν μίλητον. ὑπό γάρ τοῦτον τόν χρόνον καί ἔτι πρότερον ἡ ἐν ταῖς ἀθήναις δημοκρατία κατελέλυτο. ἐπειδή γάρ οἱ περί τόν πείσανδρον πρέσβεις παρά τοῦ τισσαφέρνους ἐς τήν σάμον ἦλθον, τά τε ἐν αὐτῷ τῷ στρατεύματι ἔτι βεβαιότερον κατέλαβον καί αὐτῶν τῶν σαμίων προυτρέψαντο τούς δυνατωτάτους ὥστε πειρᾶσθαι μετά σφῶν ὀλιγαρχηθῆναι, καίπερ ἐπαναστάντας αὐτούς ἀλλήλοις ἵνα μή ὀλιγαρχῶνται: καί ἐν σφίσιν αὐτοῖς ἅμα οἱ ἐν τῇ σάμῳ τῶν ἀθηναίων κοινολογούμενοι ἐσκέψαντο ἀλκιβιάδην μέν, ἐπειδήπερ οὐ βούλεται, ἐᾶν (καί γάρ οὐκ ἐπιτήδειον αὐτόν εἶναι ἐς ὀλιγαρχίαν ἐλθεῖν), αὐτούς δέ ἐπί σφῶν αὐτῶν, ὡς ἤδη καί κινδυνεύοντας, ὁρᾶν ὅτῳ τρόπῳ μή ἀνεθήσεται τά πράγματα, καί τά τοῦ πολέμου ἅμα ἀντέχειν καί ἐσφέρειν αὐτούς ἐκ τῶν ἰδίων οἴκων προθύμως χρήματα καί ἤν τι ἄλλο δέῃ, ὡς οὐκέτι ἄλλοις ἤ σφίσιν αὐτοῖς ταλαιπωροῦντας. παρακελευσάμενοι οὖν τοιαῦτα τόν μέν πείσανδρον εὐθύς τότε καί τῶν πρέσβεων τούς ἡμίσεις ἀπέστελλον ἐπ' οἴκου πράξοντας τἀκεῖ, καί εἴρητο αὐτοῖς τῶν ὑπηκόων πόλεων αἷς ἄν προσσχῶσιν ὀλιγαρχίαν καθιστάναι: τούς δ' ἡμίσεις ἐς τἆλλα τά ὑπήκοα χωρία ἄλλους ἄλλῃ διέπεμπον, καί διειτρέφη ὄντα περί χίον, ᾑρημένον δέ ἐς τά ἐπί θρᾴκης ἄρχειν, ἀπέστελλον ἐπί τήν ἀρχήν. καί ἀφικόμενος ἐς τήν θάσον τόν δῆμον κατέλυσεν. καί ἀπελθόντος αὐτοῦ οἱ θάσιοι δευτέρῳ μηνί μάλιστα τήν πόλιν ἐτείχιζον, ὡς τῆς μέν μετ' ἀθηναίων ἀριστοκρατίας οὐδέν ἔτι προσδεόμενοι, τήν δ' ἀπό λακεδαιμονίων ἐλευθερίαν ὁσημέραι προσδεχόμενοι: καί γάρ καί φυγή αὐτῶν ἔξω ἦν ὑπό τῶν ἀθηναίων παρά τοῖς πελοποννησίοις, καί αὕτη μετά τῶν ἐν τῇ πόλει ἐπιτηδείων κατά κράτος ἔπρασσε ναῦς τε κομίσαι καί τήν θάσον ἀποστῆσαι. ξυνέβη οὖν αὐτοῖς μάλιστα ἅ ἐβούλοντο, τήν πόλιν τε ἀκινδύνως ὀρθοῦσθαι καί τόν ἐναντιωσόμενον δῆμον καταλελύσθαι. περί μέν οὖν τήν θάσον τἀναντία τοῖς τήν ὀλιγαρχίαν καθιστᾶσι τῶν ἀθηναίων ἐγένετο, δοκεῖν δέ μοι καί ἐν ἄλλοις πολλοῖς τῶν ὑπηκόων: σωφροσύνην γάρ λαβοῦσαι αἱ πόλεις καί ἄδειαν τῶν πρασσομένων ἐχώρησαν ἐπί τήν ἄντικρυς ἐλευθερίαν τῆς ἀπό τῶν ἀθηναίων ὑπούλου εὐνομίας οὐ προτιμήσαντες. οἱ δέ ἀμφί τόν πείσανδρον παραπλέοντές τε, ὥσπερ ἐδέδοκτο, τούς δήμους ἐν ταῖς πόλεσι κατέλυον, καί ἅμα ἔστιν ἀφ' ὧν χωρίων καί ὁπλίτας ἔχοντες σφίσιν αὐτοῖς ξυμμάχους ἦλθον ἐς τάς ἀθήνας. καί καταλαμβάνουσι τά πλεῖστα τοῖς ἑταίροις προειργασμένα. καί γάρ ἀνδροκλέα τέ τινα τοῦ δήμου μάλιστα προεστῶτα ξυστάντες τινές τῶν νεωτέρων κρύφα ἀποκτείνουσιν, ὅσπερ καί τόν ἀλκιβιάδην οὐχ ἥκιστα ἐξήλασε, καί αὐτόν κατ' ἀμφότερα, τῆς τε δημαγωγίας ἕνεκα καί οἰόμενοι τῷ ἀλκιβιάδῃ ὡς κατιόντι καί τόν τισσαφέρνην φίλον ποιήσοντι χαριεῖσθαι, μᾶλλόν τι διέφθειραν: καί ἄλλους τινάς ἀνεπιτηδείους τῷ αὐτῷ τρόπῳ κρύφα ἀνήλωσαν. λόγος τε ἐκ τοῦ φανεροῦ προείργαστο αὐτοῖς ὡς οὔτε μισθοφορητέον εἴη ἄλλους ἤ τούς στρατευομένους οὔτε μεθεκτέον τῶν πραγμάτων πλέοσιν ἤ πεντακισχιλίοις, καί τούτοις οἵ ἄν μάλιστα τοῖς τε χρήμασι καί τοῖς σώμασιν ὠφελεῖν οἷοί τε ὦσιν. ἦν δέ τοῦτο εὐπρεπές πρός τούς πλείους, ἐπεί ἕξειν γε τήν πόλιν οἵπερ καί μεθίστασαν ἔμελλον. δῆμος μέντοι ὅμως ἔτι καί βουλή ἡ ἀπό τοῦ κυάμου ξυνελέγετο: ἐβούλευον δέ οὐδέν ὅτι μή τοῖς ξυνεστῶσι δοκοίη, ἀλλά καί οἱ λέγοντες ἐκ τούτων ἦσαν καί τά ῥηθησόμενα πρότερον αὐτοῖς προύσκεπτο. ἀντέλεγέ τε οὐδείς ἔτι τῶν ἄλλων, δεδιώς καί ὁρῶν πολύ τό ξυνεστηκός: εἰ δέ τις καί ἀντείποι, εὐθύς ἐκ τρόπου τινός ἐπιτηδείου ἐτεθνήκει, καί τῶν δρασάντων οὔτε ζήτησις οὔτ' εἰ ὑποπτεύοιντο δικαίωσις ἐγίγνετο, ἀλλ' ἡσυχίαν εἶχεν ὁ δῆμος καί κατάπληξιν τοιαύτην ὥστε κέρδος ὁ μή πάσχων τι βίαιον, εἰ καί σιγῴη, ἐνόμιζεν. καί τό ξυνεστηκός πολύ πλέον ἡγούμενοι εἶναι ἤ ὅσον ἐτύγχανεν ὄν ἡσσῶντο ταῖς γνώμαις, καί ἐξευρεῖν αὐτό ἀδύνατοι ὄντες διά τό μέγεθος τῆς πόλεως καί διά τήν ἀλλήλων ἀγνωσίαν οὐκ εἶχον [αὐτοί ἐξευρεῖν]. κατά δέ ταὐτό τοῦτο καί προσολοφύρασθαί τινι ἀγανακτήσαντα, ὥστε ἀμύνασθαι ἐπιβουλεύσαντα, ἀδύνατον ἦν: ἤ γάρ ἀγνῶτα ἄν ηὗρεν ᾧ ἐρεῖ ἤ γνώριμον ἄπιστον. ἀλλήλοις γάρ ἅπαντες ὑπόπτως προσῇσαν οἱ τοῦ δήμου, ὡς μετέχοντά τινα τῶν γιγνομένων. ἐνῆσαν γάρ καί οὕς οὐκ ἄν ποτέ τις ᾤετο ἐς ὀλιγαρχίαν τραπέσθαι: καί τό ἄπιστον οὗτοι μέγιστον πρός τούς πολλούς ἐποίησαν καί πλεῖστα ἐς τήν τῶν ὀλίγων ἀσφάλειαν ὠφέλησαν, βέβαιον τήν ἀπιστίαν τῷ δήμῳ πρός ἑαυτόν καταστήσαντες. ἐν τούτῳ οὖν τῷ καιρῷ οἱ περί τόν πείσανδρον ἐλθόντες εὐθύς τῶν λοιπῶν εἴχοντο. καί πρῶτον μέν τόν δῆμον ξυλλέξαντες εἶπον γνώμην δέκα ἄνδρας ἑλέσθαι ξυγγραφέας αὐτοκράτορας, τούτους δέ ξυγγράψαντας γνώμην ἐσενεγκεῖν ἐς τόν δῆμον ἐς ἡμέραν ῥητήν καθ' ὅτι ἄριστα ἡ πόλις οἰκήσεται: ἔπειτα ἐπειδή ἡ ἡμέρα ἐφῆκε, ξυνέκλῃσαν τήν ἐκκλησίαν ἐς τόν κολωνόν (ἔστι δέ ἱερόν ποσειδῶνος ἔξω πόλεως ἀπέχον σταδίους μάλιστα δέκα), καί ἐσήνεγκαν οἱ ξυγγραφῆς ἄλλο μέν οὐδέν, αὐτό δέ τοῦτο, ἐξεῖναι μέν ἀθηναίων ἀνατεί εἰπεῖν γνώμην ἥν ἄν τις βούληται: ἤν δέ τις τόν εἰπόντα ἤ γράψηται παρανόμων ἤ ἄλλῳ τῳ τρόπῳ βλάψῃ, μεγάλας ζημίας ἐπέθεσαν. ἐνταῦθα δή λαμπρῶς ἐλέγετο ἤδη μήτε ἀρχήν ἄρχειν μηδεμίαν ἔτι ἐκ τοῦ αὐτοῦ κόσμου μήτε μισθοφορεῖν προέδρους τε ἑλέσθαι πέντε ἄνδρας, τούτους δέ ἑλέσθαι ἑκατόν ἄνδρας, καί τῶν ἑκατόν ἕκαστον πρός ἑαυτόν τρεῖς: ἐλθόντας δέ αὐτούς τετρακοσίους ὄντας ἐς τό βουλευτήριον ἄρχειν ὅπῃ ἄν ἄριστα γιγνώσκωσιν αὐτοκράτορας, καί τούς πεντακισχιλίους δέ ξυλλέγειν ὁπόταν αὐτοῖς δοκῇ. ἦν δέ ὁ μέν τήν γνώμην ταύτην εἰπών πείσανδρος, καί τἆλλα ἐκ τοῦ προφανοῦς προθυμότατα ξυγκαταλύσας τόν δῆμον: ὁ μέντοι ἅπαν τό πρᾶγμα ξυνθείς ὅτῳ τρόπῳ κατέστη ἐς τοῦτο καί ἐκ πλείστου ἐπιμεληθείς ἀντιφῶν ἦν ἀνήρ ἀθηναίων τῶν καθ' ἑαυτόν ἀρετῇ τε οὐδενός ὕστερος καί κράτιστος ἐνθυμηθῆναι γενόμενος καί ἅ γνοίη εἰπεῖν, καί ἐς μέν δῆμον οὐ παριών οὐδ' ἐς ἄλλον ἀγῶνα ἑκούσιος οὐδένα, ἀλλ' ὑπόπτως τῷ πλήθει διά δόξαν δεινότητος διακείμενος, τούς μέντοι ἀγωνιζομένους καί ἐν δικαστηρίῳ καί ἐν δήμῳ πλεῖστα εἷς ἀνήρ, ὅστις ξυμβουλεύσαιτό τι, δυνάμενος ὠφελεῖν. καί αὐτός τε, ἐπειδή † μετέστη ἡ δημοκρατία καί ἐς ἀγῶνας κατέστη † τά τῶν τετρακοσίων ἐν ὑστέρῳ μεταπεσόντα ὑπό τοῦ δήμου ἐκακοῦτο †, ἄριστα φαίνεται τῶν μέχρι ἐμοῦ ὑπέρ αὐτῶν τούτων αἰτιαθείς, ὡς ξυγκατέστησε, θανάτου δίκην ἀπολογησάμενος. παρέσχε δέ καί ὁ φρύνιχος ἑαυτόν πάντων διαφερόντως προθυμότατον ἐς τήν ὀλιγαρχίαν, δεδιώς τόν ἀλκιβιάδην καί ἐπιστάμενος εἰδότα αὐτόν ὅσα ἐν τῇ σάμῳ πρός τόν ἀστύοχον ἔπραξε, νομίζων οὐκ ἄν ποτε αὐτόν κατά τό εἰκός ὑπ' ὀλιγαρχίας κατελθεῖν: πολύ τε πρός τά δεινά, ἐπειδήπερ ὑπέστη, φερεγγυώτατος ἐφάνη. καί θηραμένης ὁ τοῦ ἅγνωνος ἐν τοῖς ξυγκαταλύουσι τόν δῆμον πρῶτος ἦν, ἀνήρ οὔτε εἰπεῖν οὔτε γνῶναι ἀδύνατος. ὥστε ἀπ' ἀνδρῶν πολλῶν καί ξυνετῶν πραχθέν τό ἔργον οὐκ ἀπεικότως καίπερ μέγα ὄν προυχώρησεν: χαλεπόν γάρ ἦν τόν ἀθηναίων δῆμον ἐπ' ἔτει ἑκατοστῷ μάλιστα ἐπειδή οἱ τύραννοι κατελύθησαν ἐλευθερίας παῦσαι, καί οὐ μόνον μή ὑπήκοον ὄντα, ἀλλά καί ὑπέρ ἥμισυ τοῦ χρόνου τούτου αὐτόν ἄλλων ἄρχειν εἰωθότα. ἐπειδή δέ ἡ ἐκκλησία οὐδενός ἀντειπόντος, ἀλλά κυρώσασα ταῦτα διελύθη, τούς τετρακοσίους ἤδη ὕστερον τρόπῳ τοιῷδε ἐς τό βουλευτήριον ἐσήγαγον. ἦσαν [δ'] ἀθηναῖοι πάντες αἰεί οἱ μέν ἐπί τείχει, οἱ δ' ἐν τάξει, τῶν ἐν δεκελείᾳ πολεμίων ἕνεκα ἐφ' ὅπλοις: τῇ οὖν ἡμέρᾳ ἐκείνῃ τούς μέν μή ξυνειδότας εἴασαν ὥσπερ εἰώθεσαν ἀπελθεῖν, τοῖς δ' ἐν τῇ ξυνωμοσίᾳ εἴρητο ἡσυχῇ μή ἐπ' αὐτοῖς τοῖς ὅπλοις, ἀλλ' ἄπωθεν περιμένειν, καί ἤν τις ἐνιστῆται τοῖς ποιουμένοις, λαβόντας τά ὅπλα μή ἐπιτρέπειν. ἦσαν δέ καί ἄνδριοι καί τήνιοι καί καρυστίων τριακόσιοι καί αἰγινητῶν τῶν ἐποίκων, οὕς ἀθηναῖοι ἔπεμψαν οἰκήσοντας, ἐπ' αὐτό τοῦτο ἥκοντες ἐν τοῖς ἑαυτῶν ὅπλοις, οἷς ταὐτά προείρητο. τούτων δέ διατεταγμένων οὕτως ἐλθόντες οἱ τετρακόσιοι μετά ξιφιδίου ἀφανοῦς ἕκαστος, καί οἱ εἴκοσι καί ἑκατόν μετ' αὐτῶν [ἕλληνες] νεανίσκοι, οἷς ἐχρῶντο εἴ τί που δέοι χειρουργεῖν, ἐπέστησαν τοῖς ἀπό τοῦ κυάμου βουλευταῖς οὖσιν ἐν τῷ βουλευτηρίῳ καί εἶπον αὐτοῖς ἐξιέναι λαβοῦσι τόν μισθόν: ἔφερον δέ αὐτοῖς τοῦ ὑπολοίπου χρόνου παντός αὐτοί καί ἐξιοῦσιν ἐδίδοσαν. ὡς δέ τούτῳ τῷ τρόπῳ ἥ τε βουλή οὐδέν ἀντειποῦσα ὑπεξῆλθε καί οἱ ἄλλοι πολῖται οὐδέν ἐνεωτέριζον, ἀλλ' ἡσύχαζον, οἱ [δέ] τετρακόσιοι ἐσελθόντες ἐς τό βουλευτήριον τότε μέν πρυτάνεις τε σφῶν αὐτῶν ἀπεκλήρωσαν καί ὅσα πρός τούς θεούς εὐχαῖς καί θυσίαις καθιστάμενοι ἐς τήν ἀρχήν ἐχρήσαντο, ὕστερον δέ πολύ μεταλλάξαντες τῆς τοῦ δήμου διοικήσεως (πλήν τούς φεύγοντας οὐ κατῆγον τοῦ ἀλκιβιάδου ἕνεκα) τά τε ἄλλα ἔνεμον κατά κράτος τήν πόλιν. καί ἄνδρας τέ τινας ἀπέκτειναν οὐ πολλούς, οἵ ἐδόκουν ἐπιτήδειοι εἶναι ὑπεξαιρεθῆναι, καί ἄλλους ἔδησαν, τούς δέ καί μετεστήσαντο: πρός τε ἆγιν τόν λακεδαιμονίων βασιλέα ὄντα ἐν τῇ δεκελείᾳ ἐπεκηρυκεύοντο, λέγοντες διαλλαγῆναι βούλεσθαι καί εἰκός εἶναι αὐτόν σφίσι καί οὐκέτι τῷ ἀπίστῳ δήμῳ μᾶλλον ξυγχωρεῖν. ὁ δέ νομίζων τήν πόλιν οὐχ ἡσυχάζειν, οὐδ' εὐθύς οὕτω τόν δῆμον τήν παλαιάν ἐλευθερίαν παραδώσειν, εἴ τε στρατιάν πολλήν ἴδοι σφῶν, οὐκ ἄν ἡσυχάζειν, οὐδ' ἐν τῷ παρόντι πάνυ τι πιστεύων μή οὐκέτι ταράσσεσθαι αὐτούς, τοῖς μέν ἀπό τῶν τετρακοσίων ἐλθοῦσιν οὐδέν ξυμβατικόν ἀπεκρίνατο, προσμεταπεμψάμενος δέ ἐκ πελοποννήσου στρατιάν πολλήν οὐ πολλῷ ὕστερον καί αὐτός τῇ ἐκ τῆς δεκελείας φρουρᾷ μετά τῶν ἐλθόντων κατέβη πρός αὐτά τά τείχη τῶν ἀθηναίων, ἐλπίσας ἤ ταραχθέντας αὐτούς μᾶλλον ἄν χειρωθῆναι σφίσιν ᾗ βούλονται ἤ καί αὐτοβοεί ἄν διά τόν ἔνδοθέν τε καί ἔξωθεν κατά τό εἰκός γενησόμενον θόρυβον: τῶν γάρ μακρῶν τειχῶν διά τήν κατ' αὐτά ἐρημίαν λήψεως οὐκ ἄν ἁμαρτεῖν. ὡς δέ προσέμειξέ τε ἐγγύς καί οἱ ἀθηναῖοι τά μέν ἔνδοθεν οὐδ' ὁπωστιοῦν ἐκίνησαν, τούς δέ ἱππέας ἐκπέμψαντες καί μέρος τι τῶν ὁπλιτῶν καί ψιλῶν καί τοξοτῶν ἄνδρας τε κατέβαλον αὐτῶν διά τό ἐγγύς προσελθεῖν καί ὅπλων τινῶν καί νεκρῶν ἐκράτησαν, οὕτω δή γνούς ἀπήγαγε πάλιν τήν στρατιάν. καί αὐτός μέν καί οἱ μετ' αὐτοῦ κατά χώραν ἐν τῇ δεκελείᾳ ἔμενον, τούς δ' ἐπελθόντας ὀλίγας τινάς ἡμέρας ἐν τῇ γῇ μείναντας ἀπέπεμψεν ἐπ' οἴκου. μετά δέ τοῦτο παρά τε τόν ἆγιν ἐπρεσβεύοντο οἱ τετρακόσιοι οὐδέν ἧσσον, κἀκείνου μᾶλλον ἤδη προσδεχομένου καί παραινοῦντος ἐκπέμπουσι καί ἐς τήν λακεδαίμονα περί ξυμβάσεως πρέσβεις, βουλόμενοι διαλλαγῆναι. πέμπουσι δέ καί ἐς τήν σάμον δέκα ἄνδρας παραμυθησομένους τό στρατόπεδον καί διδάξοντας ὡς οὐκ ἐπί βλάβῃ τῆς πόλεως καί τῶν πολιτῶν ἡ ὀλιγαρχία κατέστη, ἀλλ' ἐπί σωτηρίᾳ τῶν ξυμπάντων πραγμάτων, πεντακισχίλιοί τε ὅτι εἶεν καί οὐ τετρακόσιοι μόνον οἱ πράσσοντες: καίτοι οὐ πώποτε ἀθηναίους διά τάς στρατείας καί τήν ὑπερόριον ἀσχολίαν ἐς οὐδέν πρᾶγμα οὕτω μέγα ἐλθεῖν βουλεύσοντας ἐν ᾧ πεντακισχιλίους ξυνελθεῖν. ἄλλα τ' ἐπιστείλαντες τά πρέποντα εἰπεῖν ἀπέπεμψαν αὐτούς εὐθύς μετά τήν ἑαυτῶν κατάστασιν, δείσαντες μή, ὅπερ ἐγένετο, ναυτικός ὄχλος οὔτ' αὐτός μένειν ἐν τῷ ὀλιγαρχικῷ κόσμῳ ἐθέλῃ, σφᾶς τε μή ἐκεῖθεν ἀρξαμένου τοῦ κακοῦ μεταστήσωσιν. ἐν γάρ τῇ σάμῳ ἐνεωτερίζετο ἤδη τά περί τήν ὀλιγαρχίαν, καί ξυνέβη τοιάδε γενέσθαι ὑπ' αὐτόν τόν χρόνον τοῦτον ὅνπερ οἱ τετρακόσιοι ξυνίσταντο. οἱ γάρ τότε τῶν σαμίων ἐπαναστάντες τοῖς δυνατοῖς καί ὄντες δῆμος μεταβαλλόμενοι αὖθις καί πεισθέντες ὑπό τε τοῦ πεισάνδρου, ὅτε ἦλθε, καί τῶν ἐν τῇ σάμῳ ξυνεστώτων ἀθηναίων ἐγένοντό τε ἐς τριακοσίους ξυνωμόται καί ἔμελλον τοῖς ἄλλοις ὡς δήμῳ ὄντι ἐπιθήσεσθαι. καί ὑπέρβολόν τέ τινα τῶν ἀθηναίων, μοχθηρόν ἄνθρωπον, ὠστρακισμένον οὐ διά δυνάμεως καί ἀξιώματος φόβον, ἀλλά διά πονηρίαν καί αἰσχύνην τῆς πόλεως, ἀποκτείνουσι μετά χαρμίνου τε ἑνός τῶν στρατηγῶν καί τινων τῶν παρά σφίσιν ἀθηναίων, πίστιν διδόντες αὐτοῖς, καί ἄλλα μετ' αὐτῶν τοιαῦτα ξυνέπραξαν, τοῖς τε πλέοσιν ὥρμηντο ἐπιτίθεσθαι. οἱ δέ αἰσθό μενοι τῶν τε στρατηγῶν λέοντι καί διομέδοντι (οὗτοι γάρ οὐχ ἑκόντες διά τό τιμᾶσθαι ὑπό τοῦ δήμου ἔφερον τήν ὀλιγαρχίαν) τό μέλλον σημαίνουσι καί θρασυβούλῳ καί θρασύλῳ, τῷ μέν τριηραρχοῦντι, τῷ δέ ὁπλιτεύοντι, καί ἄλλοις οἵ ἐδόκουν αἰεί μάλιστα ἐναντιοῦσθαι τοῖς ξυνεστῶσιν: καί οὐκ ἠξίουν περιιδεῖν αὐτούς σφᾶς τε διαφθαρέντας καί σάμον ἀθηναίοις ἀλλοτριωθεῖσαν, δι' ἥν μόνον [μέχρι νῦν] ἡ ἀρχή αὐτοῖς ἐς τοῦτο ξυνέμεινεν. οἱ δέ ἀκούσαντες τῶν τε στρατιωτῶν ἕνα ἕκαστον μετῇσαν μή ἐπιτρέπειν, καί οὐχ ἥκιστα τούς παράλους, ἄνδρας ἀθηναίους τε καί ἐλευθέρους πάντας ἐν τῇ νηί πλέοντας καί αἰεί δήποτε ὀλιγαρχίᾳ καί μή παρούσῃ ἐπικειμένους: ὅ τε λέων καί ὁ διομέδων αὐτοῖς ναῦς τινάς, ὁπότε ποι πλέοιεν, κατέλειπον φύλακας. ὥστε ἐπειδή αὐτοῖς ἐπετίθεντο οἱ τριακόσιοι, βοηθησάντων πάντων τούτων, μάλιστα δέ τῶν παράλων, περιεγένοντο οἱ τῶν σαμίων πλέονες, καί τριάκοντα μέν τινας ἀπέκτειναν τῶν τριακοσίων, τρεῖς δέ τούς αἰτιωτάτους φυγῇ ἐζημίωσαν: τοῖς δ' ἄλλοις οὐ μνησικακοῦντες δημοκρατούμενοι τό λοιπόν ξυνεπολίτευον. τήν δέ πάραλον ναῦν καί χαιρέαν ἐπ' αὐτῆς τόν ἀρχεστράτου, ἄνδρα ἀθηναῖον, γενόμενον ἐς τήν μετάστασιν πρόθυμον, ἀποπέμπουσιν οἵ τε σάμιοι καί οἱ στρατιῶται κατά τάχος ἐς τάς ἀθήνας ἀπαγγελοῦντα τά γεγενημένα: οὐ γάρ ᾔδεσάν πω τούς τετρακοσίους ἄρχοντας. καί καταπλευσάντων αὐτῶν εὐθέως τῶν μέν παράλων τινάς οἱ τετρακόσιοι δύο ἤ τρεῖς ἔδησαν, τούς δέ ἄλλους ἀφελόμενοι τήν ναῦν καί μετεμβιβάσαντες ἐς ἄλλην στρατιῶτιν ναῦν ἔταξαν φρουρεῖν περί εὔβοιαν. ὁ δέ χαιρέας εὐθύς διαλαθών πως, ὡς εἶδε τά παρόντα, πάλιν ἐς τήν σάμον ἐλθών ἀγγέλλει τοῖς στρατιώταις ἐπί τό μεῖζον πάντα δεινώσας τά ἐκ τῶν ἀθηνῶν, ὡς πληγαῖς τε πάντας ζημιοῦσι καί ἀντειπεῖν ἔστιν οὐδέν πρός τούς ἔχοντας τήν πολιτείαν, καί ὅτι αὐτῶν καί γυναῖκες καί παῖδες ὑβρίζονται, καί διανοοῦνται, ὁπόσοι ἐν σάμῳ στρατεύονται μή ὄντες τῆς σφετέρας γνώμης, τούτων πάντων τούς προσήκοντας λαβόντες εἴρξειν, ἵνα, ἤν μή ὑπακούσωσι, τεθνήκωσιν: καί ἄλλα πολλά ἐπικαταψευδόμενος ἔλεγεν. οἱ δέ ἀκούοντες ἐπί τούς τήν ὀλιγαρχίαν μάλιστα ποιήσαντας καί ἔτι τῶν ἄλλων τούς μετασχόντας τό μέν πρῶτον ὥρμησαν βάλλειν, ἔπειτα μέντοι ὑπό τῶν διά μέσου κωλυθέντες καί διδαχθέντες μή τῶν πολεμίων ἀντιπρῴρων ἐγγύς ἐφορμούντων ἀπολέσωσι τά πράγματα, ἐπαύσαντο. μετά δέ τοῦτο λαμπρῶς ἤδη ἐς δημοκρατίαν βουλόμενοι μεταστῆσαι τά ἐν τῇ σάμῳ ὅ τε θρασύβουλος ὁ τοῦ λύκου καί θράσυλος (οὗτοι γάρ μάλιστα προειστήκεσαν τῆς μεταβολῆς) ὥρκωσαν πάντας τούς στρατιώτας τούς μεγίστους ὅρκους, καί αὐτούς τούς ἐκ τῆς ὀλιγαρχίας μάλιστα, ἦ μήν δημοκρατήσεσθαί τε καί ὁμονοήσειν καί τόν πρός πελοποννησίους πόλεμον προθύμως διοίσειν καί τοῖς τετρακοσίοις πολέμιοί τε ἔσεσθαι καί οὐδέν ἐπικηρυκεύσεσθαι. ξυνώμνυσαν δέ καί σαμίων πάντες τόν αὐτόν ὅρκον οἱ ἐν τῇ ἡλικίᾳ, καί τά πράγματα πάντα καί τά ἀποβησόμενα ἐκ τῶν κινδύνων ξυνεκοινώσαντο οἱ στρατιῶται τοῖς σαμίοις, νομίζοντες οὔτε ἐκείνοις ἀποστροφήν σωτηρίας οὔτε σφίσιν εἶναι, ἀλλ', ἐάν τε οἱ τετρακόσιοι κρατήσωσιν ἐάν τε οἱ ἐκ μιλήτου πολέμιοι, διαφθαρήσεσθαι. ἐς φιλονικίαν τε καθέστασαν τόν χρόνον τοῦτον οἱ μέν τήν πόλιν ἀναγκάζοντες δημοκρατεῖσθαι, οἱ δέ τό στρατόπεδον ὀλιγαρχεῖσθαι. ἐποίησαν δέ καί ἐκκλησίαν εὐθύς οἱ στρατιῶται, ἐν ᾗ τούς μέν προτέρους στρατηγούς, καί εἴ τινα τῶν τριηράρχων ὑπώπτευον, ἔπαυσαν, ἄλλους δέ ἀνθείλοντο καί τριηράρχους καί στρατηγούς, ὧν θρασύβουλός τε καί θράσυλος ὑπῆρχον. καί παραινέσεις ἄλλας τε ἐποιοῦντο ἐν σφίσιν αὐτοῖς ἀνιστάμενοι καί ὡς οὐ δεῖ ἀθυμεῖν ὅτι ἡ πόλις αὐτῶν ἀφέστηκεν: τούς γάρ ἐλάσσους ἀπό σφῶν τῶν πλεόνων καί ἐς πάντα ποριμωτέρων μεθεστάναι. ἐχόντων γάρ σφῶν τό πᾶν ναυτικόν, τάς τε ἄλλας πόλεις ὧν ἄρχουσιν ἀναγκάσειν τά χρήματα ὁμοίως διδόναι καί εἰ ἐκεῖθεν ὡρμῶντο (πόλιν τε γάρ σφίσιν ὑπάρχειν σάμον οὐκ ἀσθενῆ, ἀλλ' ἥ παρ' ἐλάχιστον δή ἦλθε τό ἀθηναίων κράτος τῆς θαλάσσης, ὅτε ἐπολέμησεν, ἀφελέσθαι, τούς τε πολεμίους ἐκ τοῦ αὐτοῦ χωρίου ἀμυνεῖσθαι οὗπερ καί πρότερον), καί δυνατώτεροι εἶναι σφεῖς ἔχοντες τάς ναῦς πορίζεσθαι τά ἐπιτήδεια τῶν ἐν τῇ πόλει. καί δι' ἑαυτούς δέ ἐν τῇ σάμῳ προκαθημένους καί πρότερον αὐτούς κρατεῖν τοῦ ἐς τόν πειραιᾶ ἔσπλου, καί νῦν ἐς τοιοῦτον καταστήσονται μή βουλομένων σφίσι πάλιν τήν πολιτείαν ἀποδοῦναι, ὥστε αὐτοί δυνατώτεροι εἶναι εἴργειν ἐκείνους τῆς θαλάσσης ἤ ὑπ' ἐκείνων εἴργεσθαι. βραχύ τέ τι εἶναι καί οὐδενός ἄξιον ὅ πρός τό περιγίγνεσθαι τῶν πολεμίων ἡ πόλις σφίσι χρήσιμος ἦν, καί οὐδέν ἀπολωλεκέναι, οἵ γε μήτε ἀργύριον εἶχον ἔτι πέμπειν, ἀλλ' αὐτοί ἐπορίζοντο οἱ στρατιῶται, μήτε βούλευμα χρηστόν, οὗπερ ἕνεκα πόλις στρατοπέδων κρατεῖ: ἀλλά καί ἐν τούτοις τούς μέν ἡμαρτηκέναι τούς πατρίους νόμους καταλύσαντας, αὐτοί δέ σῴζειν καί ἐκείνους πειράσεσθαι προσαναγκάζειν, ὥστε οὐδέ τούτους, οἵπερ ἄν βουλεύοιέν τι χρηστόν, παρά σφίσι χείρους εἶναι. ἀλκιβιάδην τε, ἤν αὐτῷ ἄδειάν τε καί κάθοδον ποιήσωσιν, ἄσμενον τήν παρά βασιλέως ξυμμαχίαν παρέξειν. τό τε μέγιστον, ἤν ἁπάντων σφάλλωνται, εἶναι αὐτοῖς τοσοῦτον ἔχουσι ναυτικόν πολλάς τάς ἀποχωρήσεις ἐν αἷς καί πόλεις καί γῆν εὑρήσουσιν. τοιαῦτα ἐν ἀλλήλοις ἐκκλησιάσαντες καί παραθαρσύναντες σφᾶς αὐτούς καί τά τοῦ πολέμου παρεσκευάζοντο οὐδέν ἧσσον. οἱ δέ ἀπό τῶν τετρακοσίων πεμφθέντες ἐς τήν σάμον [οἱ δέκα πρεσβευταί] ὡς ταῦτα ἐν τῇ δήλῳ ἤδη ὄντες ᾐσθάνοντο, ἡσύχαζον αὐτοῦ. ὑπό δέ τόν χρόνον τοῦτον καί οἱ ἐν τῇ μιλήτῳ τῶν πελοποννησίων ἐν τῷ ναυτικῷ στρατιῶται κατά σφᾶς αὐτούς διεβόων ὡς ὑπό τε ἀστυόχου καί τισσαφέρνους φθείρεται τά πράγματα, τοῦ μέν οὐκ ἐθέλοντος οὔτε πρότερον ναυμαχεῖν, ἕως ἔτι αὐτοί τε ἔρρωντο μᾶλλον καί τό ναυτικόν τῶν ἀθηναίων ὀλίγον ἦν, οὔτε νῦν, ὅτε στασιάζειν τε λέγονται καί αἱ νῆες αὐτῶν οὐδέπω ἐν τῷ αὐτῷ εἰσίν, ἀλλά τάς παρά τισσαφέρνους φοινίσσας ναῦς μένοντες, ἄλλως ὄνομα καί οὐκ ἔργον, κινδυνεύσειν διατριβῆναι: τόν δ' αὖ τισσαφέρνην τάς τε ναῦς ταύτας οὐ κομίζειν, καί τροφήν ὅτι οὐ ξυνεχῶς οὐδ' ἐντελῆ διδούς κακοῖ τό ναυτικόν. οὔκουν ἔφασαν χρῆναι μέλλειν ἔτι, ἀλλά διαναυμαχεῖν. καί μάλιστα οἱ συρακόσιοι ἐνῆγον. αἰσθόμενοι δέ οἱ ξύμμαχοι καί ὁ ἀστύοχος τόν θροῦν, καί δόξαν αὐτοῖς ἀπό ξυνόδου ὥστε διαναυμαχεῖν, ἐπειδή καί ἐσηγγέλλετο αὐτοῖς ἡ ἐν τῇ σάμῳ ταραχή, ἄραντες ταῖς ναυσί πάσαις οὔσαις δώδεκα καί ἑκατόν καί τούς μιλησίους πεζῇ κελεύσαντες ἐπί τῆς μυκάλης παριέναι ἔπλεον ὡς πρός τήν μυκάλην. οἱ δέ ἀθηναῖοι ταῖς ἐκ σάμου ναυσί δυοῖν καί ὀγδοήκοντα, αἵ ἔτυχον ἐν γλαύκῃ τῆς μυκάλης ὁρμοῦσαι (διέχει δέ ὀλίγον ταύτῃ ἡ σάμος τῆς ἠπείρου πρός τήν μυκάλην), ὡς εἶδον τάς τῶν πελοποννησίων ναῦς προσπλεούσας, ὑπεχώρησαν ἐς τήν σάμον, οὐ νομίσαντες τῷ πλήθει διακινδυνεῦσαι περί τοῦ παντός ἱκανοί εἶναι. καί ἅμα (προῄσθοντο γάρ αὐτούς ἐκ τῆς μιλήτου ναυμαχησείοντας) προσεδέχοντο καί τόν στρομβιχίδην ἐκ τοῦ ἑλλησπόντου σφίσι ταῖς ἐκ τῆς χίου ναυσίν ἐπ' ἀβύδου ἀφικομέναις προσβοηθήσειν: προυπέπεμπτο γάρ αὐτῷ ἄγγελος. καί οἱ μέν οὕτως ἐπί τῆς σάμου ἀνεχώρησαν, οἱ δέ πελοποννήσιοι καταπλεύσαντες ἐπί τῆς μυκάλης ἐστρατοπεδεύσαντο, καί τῶν μιλησίων καί τῶν πλησιοχώρων ὁ πεζός. καί τῇ ὑστεραίᾳ μελλόντων αὐτῶν ἐπιπλεῖν τῇ σάμῳ ἀγγέλλεται ὁ στρομβιχίδης ταῖς ἀπό τοῦ ἑλλησπόντου ναυσίν ἀφιγμένος: καί εὐθύς ἀπέπλεον πάλιν ἐπί τῆς μιλήτου. οἱ δέ ἀθηναῖοι προσγενομένων σφίσι τῶν νεῶν ἐπίπλουν αὐτοί ποιοῦνται τῇ μιλήτῳ ναυσίν ὀκτώ καί ἑκατόν βουλόμενοι διαναυμαχῆσαι: καί ὡς οὐδείς αὐτοῖς ἀντανήγετο, ἀπέπλευσαν πάλιν ἐς τήν σάμον. ἐν δέ τῷ αὐτῷ θέρει μετά τοῦτο εὐθύς οἱ πελοποννήσιοι, ἐπειδή ἁθρόαις ταῖς ναυσίν οὐκ ἀξιόμαχοι νομίσαντες εἶναι οὐκ ἀντανήγοντο, ἀπορήσαντες ὁπόθεν τοσαύταις ναυσί χρήματα ἕξουσιν, ἄλλως τε καί τισσαφέρνους κακῶς διδόντος, ἀποστέλλουσιν ὡς τόν φαρνάβαζον, ὥσπερ καί τό πρῶτον ἐκ τῆς πελοποννήσου προσετάχθη, κλέαρχον τόν ῥαμφίου ἔχοντα ναῦς τεσσαράκοντα. ἐπεκαλεῖτό τε γάρ αὐτούς ὁ φαρνάβαζος καί τροφήν ἑτοῖμος ἦν παρέχειν, καί ἅμα καί τό βυζάντιον ἐπεκηρυκεύετο αὐτοῖς ἀποστῆναι. καί αἱ μέν τῶν πελοποννησίων αὗται νῆες ἀπάρασαι ἐς τό πέλαγος, ὅπως λάθοιεν ἐν τῷ πλῷ τούς ἀθηναίους, χειμασθεῖσαι, καί αἱ μέν δήλου λαβόμεναι αἱ πλείους μετά κλεάρχου καί ὕστερον πάλιν ἐλθοῦσαι ἐς μίλητον (κλέαρχος δέ κατά γῆν αὖθις ἐς τόν ἑλλήσποντον κομισθείς ἦρχεν), αἱ δέ μετά ἑλίξου τοῦ μεγαρέως στρατηγοῦ δέκα ἐς τόν ἑλλήσποντον διασωθεῖσαι βυζάντιον ἀφιστᾶσιν. καί μετά ταῦτα οἱ ἐκ τῆς σάμου πέμπουσιν αἰσθόμενοι νεῶν βοήθειαν καί φυλακήν ἐς τόν ἑλλήσποντον, καί τις καί ναυμαχία βραχεῖα γίγνεται πρό τοῦ βυζαντίου ναυσίν ὀκτώ πρός ὀκτώ. οἱ δέ προεστῶτες ἐν τῇ σάμῳ καί μάλιστα θρασύβουλος, αἰεί γε τῆς αὐτῆς γνώμης ἐχόμενος, ἐπειδή μετέστησε τά πράγματα, ὥστε κατάγειν ἀλκιβιάδην, [καί] τέλος ἀπ' ἐκκλησίας ἔπεισε τό πλῆθος τῶν στρατιωτῶν, καί ψηφισαμένων αὐτῶν ἀλκιβιάδῃ κάθοδον καί ἄδειαν πλεύσας ὡς τόν τισσαφέρνην κατῆγεν ἐς τήν σάμον τόν ἀλκιβιάδην, νομίζων μόνην σωτηρίαν εἰ τισσαφέρνην αὐτοῖς μεταστήσειεν ἀπό πελοποννησίων. γενομένης δέ ἐκκλησίας τήν τε ἰδίαν ξυμφοράν τῆς φυγῆς ἐπῃτιάσατο καί ἀνωλοφύρατο ὁ ἀλκιβιάδης, καί περί τῶν πολιτικῶν πολλά εἰπών ἐς ἐλπίδας τε αὐτούς οὐ σμικράς τῶν μελλόντων καθίστη, καί ὑπερβάλλων ἐμεγάλυνε τήν ἑαυτοῦ δύναμιν παρά τῷ τισσαφέρνει, ἵνα οἵ τε οἴκοι τήν ὀλιγαρχίαν ἔχοντες φοβοῖντο αὐτόν καί μᾶλλον αἱ ξυνωμοσίαι διαλυθεῖεν καί οἱ ἐν τῇ σάμῳ τιμιώτερόν τε αὐτόν ἄγοιεν καί αὐτοί ἐπί πλέον θαρσοῖεν, οἵ τε πολέμιοι τῷ τισσαφέρνει ὡς μάλιστα διαβάλλοιντο καί [ἀπό] τῶν ὑπαρχουσῶν ἐλπίδων ἐκπίπτοιεν. ὑπισχνεῖτο δ' οὖν τάδε μέγιστα ἐπικομπῶν ὁ ἀλκιβιάδης, ὡς τισσαφέρνης αὐτῷ ὑπεδέξατο ἦ μήν, ἕως ἄν τι τῶν ἑαυτοῦ λείπηται, ἤν ἀθηναίοις πιστεύσῃ, μή ἀπορήσειν αὐτούς τροφῆς, οὐδ' ἤν δέῃ τελευτῶντα τήν ἑαυτοῦ στρωμνήν ἐξαργυρῶσαι, τάς τε ἐν ἀσπένδῳ ἤδη οὔσας φοινίκων ναῦς κομιεῖν ἀθηναίοις καί οὐ πελοποννησίοις: πιστεῦσαι δ' ἄν μόνως ἀθηναίοις, εἰ σῶς αὐτός κατελθών αὐτῷ ἀναδέξαιτο. οἱ δέ ἀκούοντες ταῦτά τε καί ἄλλα πολλά στρατηγόν τε αὐτόν εὐθύς εἵλοντο μετά τῶν προτέρων καί τά πράγματα πάντα ἀνετίθεσαν, τήν τε παραυτίκα ἐλπίδα ἕκαστος τῆς τε σωτηρίας καί τῆς τῶν τετρακοσίων τιμωρίας οὐδενός ἄν ἠλλάξαντο, καί ἑτοῖμοι ἤδη ἦσαν διά τό αὐτίκα τούς τε παρόντας πολεμίους ἐκ τῶν λεχθέντων καταφρονεῖν καί πλεῖν ἐπί τόν πειραιᾶ. ὁ δέ τό μέν ἐπί τόν πειραιᾶ πλεῖν τούς ἐγγυτέρω πολεμίους ὑπολιπόντας καί πάνυ διεκώλυσε, πολλῶν ἐπειγομένων, τά δέ τοῦ πολέμου πρῶτον ἔφη, ἐπειδή καί στρατηγός ᾕρητο, πλεύσας ὡς τισσαφέρνην πράξειν. καί ἀπό ταύτης τῆς ἐκκλησίας εὐθύς ᾤχετο, ἵνα δοκῇ πάντα μετ' ἐκείνου κοινοῦσθαι, καί ἅμα βουλόμενος αὐτῷ τιμιώτερός τε εἶναι καί ἐνδείκνυσθαι ὅτι καί στρατηγός ἤδη ᾕρηται καί εὖ καί κακῶς οἷός τέ ἐστιν αὐτόν [ἤδη] ποιεῖν. ξυνέβαινε δέ τῷ ἀλκιβιάδῃ τῷ μέν τισσαφέρνει τούς ἀθηναίους φοβεῖν, ἐκείνοις δέ τόν τισσαφέρνην. οἱ δέ πελοποννήσιοι ἐν τῇ μιλήτῳ πυνθανόμενοι τήν τοῦ ἀλκιβιάδου κάθοδον, καί πρότερον τῷ τισσαφέρνει ἀπιστοῦντες πολλῷ δή μᾶλλον ἔτι διεβέβληντο. ξυνηνέχθη γάρ αὐτοῖς κατά τόν ἐπί τήν μίλητον τῶν ἀθηναίων ἐπίπλουν, ὡς οὐκ ἠθέλησαν ἀνταναγαγόντες ναυμαχῆσαι, πολλῷ ἐς τήν μισθοδοσίαν τόν τισσαφέρνην ἀρρωστότερον γενό μενον καί ἐς τό μισεῖσθαι ὑπ' αὐτῶν πρότερον ἔτι τούτων διά τόν ἀλκιβιάδην ἐπιδεδωκέναι. καί ξυνιστάμενοι κατ' ἀλλήλους οἷάπερ καί πρότερον οἱ στρατιῶται ἀνελογίζοντο καί τινες καί τῶν ἄλλων τῶν ἀξίων λόγου ἀνθρώπων καί οὐ μόνον τό στρατιωτικόν, ὡς οὔτε μισθόν ἐντελῆ πώποτε λάβοιεν, τό τε διδόμενον βραχύ καί οὐδέ τοῦτο ξυνεχῶς: καί εἰ μή τις ἤ διαναυμαχήσει ἤ ἀπαλλάξεται ὅθεν τροφήν ἕξει, ἀπολείψειν τούς ἀνθρώπους τάς ναῦς: πάντων τε ἀστύοχον εἶναι αἴτιον ἐπιφέροντα ὀργάς τισσαφέρνει διά ἴδια κέρδη. ὄντων δ' αὐτῶν ἐν τοιούτῳ ἀναλογισμῷ ξυνηνέχθη καί τοιόσδε τις θόρυβος περί τόν ἀστύοχον. τῶν γάρ συρακοσίων καί θουρίων ὅσῳ μάλιστα καί ἐλεύθεροι ἦσαν τό πλῆθος οἱ ναῦται, τοσούτῳ καί θρασύτατα προσπεσόντες τόν μισθόν ἀπῄτουν. ὁ δέ αὐθαδέστερόν τέ τι ἀπεκρίνατο καί ἠπείλησε καί τῷ γε δωριεῖ ξυναγορεύοντι τοῖς ἑαυτοῦ ναύταις καί ἐπανήρατο τήν βακτηρίαν. τό δέ πλῆθος τῶν στρατιωτῶν ὡς εἶδον, οἷα δή ναῦται, ὥρμησαν ἐκραγέντες ἐπί τόν ἀστύοχον ὥστε βάλλειν: ὁ δέ προϊδών καταφεύγει ἐπί βωμόν τινα. οὐ μέντοι ἐβλήθη γε, ἀλλά διελύθησαν ἀπ' ἀλλήλων. ἔλαβον δέ καί τό ἐν τῇ μιλήτῳ ἐνῳκοδομημένον τοῦ τισσαφέρνους φρούριον οἱ μιλήσιοι λάθρᾳ ἐπιπεσόντες, καί τούς ἐνόντας φύλακας αὐτοῦ ἐκβάλλουσιν: ξυνεδόκει δέ καί τοῖς ἄλλοις ξυμμάχοις ταῦτα καί οὐχ ἥκιστα τοῖς συρακοσίοις. ὁ μέντοι λίχας οὔτε ἠρέσκετο αὐτοῖς ἔφη τε χρῆναι τισσαφέρνει καί δουλεύειν μιλησίους καί τούς ἄλλους τούς ἐν τῇ βασιλέως τά μέτρια καί ἐπιθεραπεύειν, ἕως ἄν τόν πόλεμον εὖ θῶνται. οἱ δέ μιλήσιοι ὠργίζοντό τε αὐτῷ καί διά ταῦτα καί δι' ἄλλα τοιουτότροπα καί νόσῳ ὕστερον ἀποθανόντα αὐτόν οὐκ εἴασαν θάψαι οὗ ἐβούλοντο οἱ παρόντες τῶν λακεδαιμονίων. κατά δή τοιαύτην διαφοράν ὄντων αὐτοῖς τῶν πραγμάτων πρός τε τόν ἀστύοχον καί τόν τισσαφέρνην μίνδαρος διάδοχος τῆς ἀστυόχου ναυαρχίας ἐκ λακεδαίμονος ἐπῆλθε καί παραλαμβάνει τήν ἀρχήν: ὁ δέ ἀστύοχος ἀπέπλει. ξυνέπεμψε δέ καί τισσαφέρνης αὐτῷ πρεσβευτήν τῶν παρ' ἑαυτοῦ, γαυλίτην ὄνομα, κᾶρα δίγλωσσον, κατηγορήσοντα τῶν τε μιλησίων περί τοῦ φρουρίου καί περί αὐτοῦ ἅμα ἀπολογησόμενον, εἰδώς τούς τε μιλησίους πορευομένους ἐπί καταβοῇ τῇ αὑτοῦ μάλιστα καί τόν ἑρμοκράτη μετ' αὐτῶν, ὅς ἔμελλε τόν τισσαφέρνην ἀποφαίνειν φθείροντα τῶν πελοποννησίων τά πράγματα μετά ἀλκιβιάδου καί ἐπαμφοτερίζοντα. ἔχθρα δέ πρός αὐτόν ἦν αὐτῷ αἰεί ποτε περί τοῦ μισθοῦ τῆς ἀποδόσεως: καί τά τελευταῖα φυγόντος ἐκ συρακουσῶν τοῦ ἑρμοκράτους καί ἑτέρων ἡκόντων ἐπί τάς ναῦς τῶν συρακοσίων ἐς τήν μίλητον στρατηγῶν, ποτάμιδος καί μύσκωνος καί δημάρχου, ἐνέκειτο ὁ τισσαφέρνης φυγάδι ὄντι ἤδη τῷ ἑρμοκράτει πολλῷ ἔτι μᾶλλον καί κατηγόρει ἄλλα τε καί ὡς χρήματά ποτε αἰτήσας αὑτόν καί οὐ τυχών τήν ἔχθραν οἱ προθοῖτο. ὁ μέν οὖν ἀστύοχος καί οἱ μιλήσιοι καί ὁ ἑρμοκράτης ἀπέπλευσαν ἐς τήν λακεδαίμονα. ὁ δέ ἀλκιβιάδης διεβεβήκει πάλιν ἤδη παρά τοῦ τισσαφέρνους ἐς τήν σάμον. καί οἱ ἐκ τῆς δήλου ἀπό τῶν τετρακοσίων [πρεσβευταί], οὕς τότε ἔπεμψαν παραμυθησομένους καί ἀναδιδάξοντας τούς ἐν τῇ σάμῳ, ἀφικνοῦνται παρόντος τοῦ ἀλκιβιάδου, καί ἐκκλησίας γενομένης λέγειν ἐπεχείρουν. οἱ δέ στρατιῶται τό μέν πρῶτον οὐκ ἤθελον ἀκούειν, ἀλλ' ἀποκτείνειν ἐβόων τούς τόν δῆμον καταλύοντας, ἔπειτα μέντοι μόλις ἡσυχάσαντες ἤκουσαν. οἱ δ' ἀπήγγελλον ὡς οὔτε ἐπί διαφθορᾷ τῆς πόλεως ἡ μετάστασις γίγνοιτο, ἀλλ' ἐπί σωτηρίᾳ, οὔθ' ἵνα τοῖς πολεμίοις παραδοθῇ (ἐξεῖναι γάρ, ὅτε ἐσέβαλον ἤδη σφῶν ἀρχόντων, τοῦτο ποιῆσαι), τῶν τε πεντακισχιλίων ὅτι πάντες ἐν τῷ μέρει μεθέξουσιν, οἵ τε οἰκεῖοι αὐτῶν οὔθ' ὑβρίζονται, ὥσπερ χαιρέας διαβάλλων ἀπήγγειλεν, οὔτε κακόν ἔχουσιν οὐδέν, ἀλλ' ἐπί τοῖς σφετέροις αὐτῶν ἕκαστοι κατά χώραν μένουσιν. ἄλλα τε πολλά εἰπόντων οὐδέν μᾶλλον ἐσήκουον, ἀλλ' ἐχαλέπαινον καί γνώμας ἄλλοι ἄλλας ἔλεγον, μάλιστα δέ ἐπί τόν πειραιᾶ πλεῖν. καί δοκεῖ ἀλκιβιάδης πρῶτον τότε καί οὐδενός ἔλασσον τήν πόλιν ὠφελῆσαι: ὡρμημένων γάρ τῶν ἐν σάμῳ ἀθηναίων πλεῖν ἐπί σφᾶς αὐτούς, ἐν ᾧ σαφέστατα ἰωνίαν καί ἑλλήσποντον εὐθύς εἶχον οἱ πολέμιοι, κωλυτής γενέσθαι. καί ἐν τῷ τότε ἄλλος μέν οὐδ' ἄν εἷς ἱκανός ἐγένετο κατασχεῖν τόν ὄχλον, ἐκεῖνος δέ τοῦ τ' ἐπίπλου ἔπαυσε καί τούς ἰδίᾳ τοῖς πρέσβεσιν ὀργιζομένους λοιδορῶν ἀπέτρεπεν. αὐτός δέ ἀποκρινάμενος αὐτοῖς ἀπέπεμπεν, ὅτι τούς μέν πεντακισχιλίους οὐ κωλύοι ἄρχειν, τούς μέντοι τετρακοσίους ἀπαλλάσσειν ἐκέλευεν αὐτούς καί καθιστάναι τήν βουλήν ὥσπερ καί πρότερον, τούς πεντακοσίους: εἰ δέ ἐς εὐτέλειάν τι ξυντέτμηται ὥστε τούς στρατευομένους μᾶλλον ἔχειν τροφήν, πάνυ ἐπαινεῖν. καί τἆλλα ἐκέλευεν ἀντέχειν καί μηδέν ἐνδιδόναι τοῖς πολεμίοις: πρός μέν γάρ σφᾶς αὐτούς σῳζομένης τῆς πόλεως πολλήν ἐλπίδα εἶναι καί ξυμβῆναι, εἰ δέ ἅπαξ τό ἕτερον σφαλήσεται, ἤ τό ἐν σάμῳ ἤ ἐκεῖνοι, οὐδ' ὅτῳ διαλλαγήσεταί τις ἔτι ἔσεσθαι. παρῆσαν δέ καί ἀργείων πρέσβεις, ἐπαγγελλόμενοι τῷ ἐν τῇ σάμῳ τῶν ἀθηναίων δήμῳ ὥστε βοηθεῖν: ὁ δέ ἀλκιβιάδης ἐπαινέσας αὐτούς καί εἰπών ὅταν τις καλῇ παρεῖναι οὕτως ἀπέπεμπεν. ἀφίκοντο δέ οἱ ἀργεῖοι μετά τῶν παράλων, οἵ τότε ἐτάχθησαν ἐν τῇ στρατιώτιδι νηί ὑπό τῶν τετρακοσίων περιπλεῖν εὔβοιαν, καί ἄγοντες ἀθηναίων ἐς λακεδαίμονα ἀπό τῶν τετρακοσίων [πεμπτούς] πρέσβεις, λαισποδίαν καί ἀριστοφῶντα καί μελησίαν, [οἵ] ἐπειδή ἐγένοντο πλέοντες κατ' ἄργος, τούς μέν πρέσβεις ξυλλαβόντες τοῖς ἀργείοις παρέδοσαν ὡς τῶν οὐχ ἥκιστα καταλυσάντων τόν δῆμον ὄντας, αὐτοί δέ οὐκέτι ἐς τάς ἀθήνας ἀφίκοντο, ἀλλ' ἄγοντες ἐκ τοῦ ἄργους ἐς τήν σάμον τούς πρέσβεις ἀφικνοῦνται ᾗπερ εἶχον τριήρει. τοῦ δ' αὐτοῦ θέρους τισσαφέρνης, κατά τόν καιρόν τοῦτον ἐν ᾧ μάλιστα διά τε τἆλλα καί διά τήν ἀλκιβιάδου κάθοδον ἤχθοντο αὐτῷ οἱ πελοποννήσιοι ὡς φανερῶς ἤδη ἀττικίζοντι, βουλόμενος, ὡς ἐδόκει δή, ἀπολύεσθαι πρός αὐτούς τάς διαβολάς, παρεσκευάζετο πορεύεσθαι ἐπί τάς φοινίσσας ναῦς ἐς ἄσπενδον, καί τόν λίχαν ξυμπορεύεσθαι ἐκέλευεν: τῇ δέ στρατιᾷ προστάξειν ἔφη τάμων ἑαυτοῦ ὕπαρχον, ὥστε τροφήν ἐν ὅσῳ ἄν αὐτός ἀπῇ διδόναι. λέγεται δέ οὐ κατά ταὐτό, οὐδέ ῥᾴδιον εἰδέναι τίνι γνώμῃ παρῆλθεν ἐς τήν ἄσπενδον καί παρελθών οὐκ ἤγαγε τάς ναῦς. ὅτι μέν γάρ αἱ φοίνισσαι νῆες ἑπτά καί τεσσαράκοντα καί ἑκατόν μέχρι ἀσπένδου ἀφίκοντο σαφές ἐστι, διότι δέ οὐκ ἦλθον πολλαχῇ εἰκάζεται. οἱ μέν γάρ ἵνα διατρίβῃ ἀπελθών, ὥσπερ καί διενοήθη, τά τῶν πελοποννησίων (τροφήν γοῦν οὐδέν βέλτιον, ἀλλά καί χεῖρον ὁ τάμως, ᾧ προσετάχθη, παρεῖχεν), οἱ δέ ἵνα τούς φοίνικας προαγαγών ἐς τήν ἄσπενδον ἐκχρηματίσαιτο ἀφείς (καί γάρ ὥς αὐτοῖς οὐδέν ἔμελλε χρήσεσθαι), ἄλλοι δ' ὡς καταβοῆς ἕνεκα τῆς ἐς λακεδαίμονα, τοῦ λέγεσθαι ὡς οὐκ ἀδικεῖ, ἀλλά καί σαφῶς οἴχεται ἐπί τάς ναῦς ἀληθῶς πεπληρωμένας. ἐμοί μέντοι δοκεῖ σαφέστατον εἶναι διατριβῆς ἕνεκα καί ἀνοκωχῆς τῶν ἑλληνικῶν τό ναυτικόν οὐκ ἀγαγεῖν, φθορᾶς μέν, ἐν ὅσῳ παρῄει ἐκεῖσε καί διέμελλεν, ἀνισώσεως δέ, ὅπως μηδετέροις προσθέμενος ἰσχυροτέρους ποιήσῃ, ἐπεί, εἴ γε ἐβουλήθη, διαπολεμῆσαι <ἄν> ἐπιφανείς δήπου οὐκ ἐνδοιαστῶς: κομίσας γάρ ἄν λακεδαιμονίοις τήν νίκην κατά τό εἰκός ἔδωκεν, οἵ γε καί ἐν τῷ παρόντι ἀντιπάλως μᾶλλον ἤ ὑποδεεστέρως τῷ ναυτικῷ ἀνθώρμουν. καταφωρᾷ δέ μάλιστα καί ἥν εἶπε πρόφασιν οὐ κομίσας τάς ναῦς. ἔφη γάρ αὐτάς ἐλάσσους ἤ ὅσας βασιλεύς ἔταξε ξυλλεγῆναι: ὁ δέ χάριν ἄν δήπου ἐν τούτῳ μείζω ἔτι ἔσχεν, οὔτ' ἀναλώσας πολλά τῶν βασιλέως τά τε αὐτά ἀπ' ἐλασσόνων πράξας. ἐς δ' οὖν τήν ἄσπενδον ᾑτινιδή γνώμῃ ὁ τισσαφέρνης ἀφικνεῖται καί τοῖς φοίνιξι ξυγγίγνεται: καί οἱ πελοποννήσιοι ἔπεμψαν ὡς ἐπί τάς ναῦς κελεύσαντος αὐτοῦ φίλιππον ἄνδρα λακεδαιμόνιον δύο τριήρεσιν. ἀλκιβιάδης δέ ἐπειδή καί τόν τισσαφέρνην ᾔσθετο παριόντα ἐπί τῆς ἀσπένδου, ἔπλει καί αὐτός λαβών τρεῖς καί δέκα ναῦς, ὑποσχόμενος τοῖς ἐν τῇ σάμῳ ἀσφαλῆ καί μεγάλην χάριν (ἤ γάρ αὐτός ἄξειν ἀθηναίοις τάς φοινίσσας ναῦς ἤ πελοποννησίοις γε κωλύσειν ἐλθεῖν), εἰδώς, ὡς εἰκός, ἐκ πλέονος τήν τισσαφέρνους γνώμην ὅτι οὐκ ἄξειν ἔμελλε, καί βουλόμενος αὐτόν τοῖς πελοποννησίοις ἐς τήν ἑαυτοῦ καί ἀθηναίων φιλίαν ὡς μάλιστα διαβάλλειν, ὅπως μᾶλλον δι' αὐτό σφίσιν ἀναγκάζοιτο προσχωρεῖν. καί ὁ μέν ἄρας εὐθύ τῆς φασήλιδος καί καύνου ἄνω τόν πλοῦν ἐποιεῖτο. οἱ δ' ἐκ τῆς σάμου ἀπό τῶν τετρακοσίων πεμφθέντες πρέσβεις ἐπειδή ἀφικόμενοι ἐς τάς ἀθήνας ἀπήγγειλαν τά παρά τοῦ ἀλκιβιάδου, ὡς κελεύει τε ἀντέχειν καί μηδέν ἐνδιδόναι τοῖς πολεμίοις, ἐλπίδας τε ὅτι πολλάς ἔχει κἀκείνοις τό στράτευμα διαλλάξειν καί πελοποννησίων περιέσεσθαι, ἀχθομένους καί πρότερον τούς πολλούς τῶν μετεχόντων τῆς ὀλιγαρχίας καί ἡδέως ἄν ἀπαλλαγέντας πῃ ἀσφαλῶς τοῦ πράγματος πολλῷ δή μᾶλλον ἐπέρρωσαν. καί ξυνίσταντό τε ἤδη καί τά πράγματα διεμέμφοντο, ἔχοντες ἡγεμόνας τῶν πάνυ [στρατηγῶν] τῶν ἐν τῇ ὀλιγαρχίᾳ καί ἐν ἀρχαῖς ὄντων, οἷον θηραμένη τε τόν ἅγνωνος καί ἀριστοκράτη τόν σκελίου καί ἄλλους, οἵ μετέσχον μέν ἐν τοῖς πρῶτοι τῶν πραγμάτων, φοβούμενοι δέ, ὡς ἔφασαν, τό τε ἐν τῇ σάμῳ στράτευμα καί τόν ἀλκιβιάδην σπουδῇ πάνυ, τούς τε ἐς τήν λακεδαίμονα πρεσβευομένους [ἔπεμπον], μή τι ἄνευ τῶν πλεόνων κακόν δράσωσι τήν πόλιν, οὐ τό † ἀπαλλαξείειν τοῦ ἄγαν ἐς ὀλίγους ἐλθεῖν, ἀλλά τούς πεντακισχιλίους ἔργῳ καί μή ὀνόματι χρῆναι ἀποδεικνύναι καί τήν πολιτείαν ἰσαιτέραν καθιστάναι. ἦν δέ τοῦτο μέν σχῆμα πολιτικόν τοῦ λόγου αὐτοῖς, κατ' ἰδίας δέ φιλοτιμίας οἱ πολλοί αὐτῶν τῷ τοιούτῳ προσέκειντο, ἐν ᾧπερ καί μάλιστα ὀλιγαρχία ἐκ δημοκρατίας γενομένη ἀπόλλυται: πάντες γάρ αὐθημερόν ἀξιοῦσιν οὐχ ὅπως ἴσοι, ἀλλά καί πολύ πρῶτος αὐτός ἕκαστος εἶναι: ἐκ δέ δημοκρατίας αἱρέσεως γιγνομένης ῥᾷον τά ἀποβαίνοντα ὡς οὐκ ἀπό τῶν ὁμοίων ἐλασσούμενός τις φέρει. σαφέστατα δ' αὐτούς ἐπῆρε τά ἐν τῇ σάμῳ τοῦ ἀλκιβιάδου ἰσχυρά ὄντα καί ὅτι αὐτοῖς οὐκ ἐδόκει μόνιμον τό τῆς ὀλιγαρχίας ἔσεσθαι: ἠγωνίζετο οὖν εἷς ἕκαστος αὐτός πρῶτος προστάτης τοῦ δήμου γενέσθαι. οἱ δέ τῶν τετρακοσίων μάλιστα ἐναντίοι ὄντες τῷ τοιούτῳ εἴδει καί προεστῶτες φρύνιχός τε, ὅς καί στρατηγήσας ἐν τῇ σάμῳ [ποτέ] τῷ ἀλκιβιάδῃ τότε διηνέχθη, καί ἀρίσταρχος, ἀνήρ ἐν τοῖς μάλιστα καί ἐκ πλείστου ἐναντίος τῷ δήμῳ, καί πείσανδρος καί ἀντιφῶν καί ἄλλοι οἱ δυνατώτατοι, πρότερόν τε, ἐπεί τάχιστα κατέστησαν καί ἐπειδή τά ἐν τῇ σάμῳ σφῶν ἐς δημοκρατίαν ἀπέστη, πρέσβεις τε ἀπέστελλον σφῶν ἐς τήν λακεδαίμονα καί τήν ὁμολογίαν προυθυμοῦντο καί τό ἐν τῇ ἠετιωνείᾳ καλουμένῃ τεῖχος ἐποιοῦντο, πολλῷ τε μᾶλλον ἔτι, ἐπειδή καί οἱ ἐκ τῆς σάμου πρέσβεις σφῶν ἦλθον, ὁρῶντες τούς τε πολλούς καί σφῶν τούς δοκοῦντας πρότερον πιστούς εἶναι μεταβαλλομένους. καί ἀπέστειλαν μέν ἀντιφῶντα καί φρύνιχον καί ἄλλους δέκα κατά τάχος, φοβούμενοι καί τά αὐτοῦ καί τά ἐκ τῆς σάμου, ἐπιστείλαντες παντί τρόπῳ ὅστις καί ὁπωσοῦν ἀνεκτός ξυναλλαγῆναι πρός τούς λακεδαιμονίους, ᾠκοδόμουν δέ ἔτι προθυμότερον τό ἐν τῇ ἠετιωνείᾳ τεῖχος. ἦν δέ τοῦ τείχους ἡ γνώμη αὕτη, ὡς ἔφη θηραμένης καί οἱ μετ' αὐτοῦ, οὐχ ἵνα τούς ἐν σάμῳ, ἤν βίᾳ ἐπιπλέωσι, μή δέξωνται ἐς τόν πειραιᾶ, ἀλλ' ἵνα τούς πολεμίους μᾶλλον, ὅταν βούλωνται, καί ναυσί καί πεζῷ δέξωνται. χηλή γάρ ἐστι τοῦ πειραιῶς ἡ ἠετιωνεία, καί παρ' αὐτήν εὐθύς ὁ ἔσπλους ἐστίν. ἐτειχίζετο οὖν οὕτω ξύν τῷ πρότερον πρός ἤπειρον ὑπάρχοντι τείχει, ὥστε καθεζομένων ἐς αὐτό ἀνθρώπων ὀλίγων ἄρχειν τοῦ ἔσπλου: ἐπ' αὐτόν γάρ τόν ἐπί τῷ στόματι τοῦ λιμένος στενοῦ ὄντος τόν ἕτερον πύργον ἐτελεύτα τό τε παλαιόν τό πρός ἤπειρον καί τό ἐντός τό καινόν τεῖχος τειχιζόμενον πρός θάλασσαν. διῳκοδόμησαν δέ καί στοάν, ἥπερ ἦν μεγίστη καί ἐγγύτατα τούτου εὐθύς ἐχομένη ἐν τῷ πειραιεῖ, καί ἦρχον αὐτοί αὐτῆς, ἐς ἥν καί τόν σῖτον ἠνάγκαζον πάντας τόν ὑπάρχοντά τε καί τόν ἐσπλέοντα ἐξαιρεῖσθαι καί ἐντεῦθεν προαιροῦντας πωλεῖν. ταῦτ' οὖν ἐκ πλέονός τε ὁ θηραμένης διεθρόει καί ἐπειδή οἱ ἐκ τῆς λακεδαίμονος πρέσβεις οὐδέν πράξαντες ἀνεχώρησαν τοῖς ξύμπασι ξυμβατικόν, φάσκων κινδυνεύσειν τό τεῖχος τοῦτο καί τήν πόλιν διαφθεῖραι. ἅμα γάρ καί ἐκ τῆς πελοποννήσου ἐτύγχανον εὐβοέων ἐπικαλουμένων κατά τόν αὐτόν χρόνον τοῦτον δύο καί τεσσαράκοντα νῆες, ὧν ἦσαν καί ἐκ τάραντος καί λοκρῶν ἰταλιώτιδες καί σικελικαί τινες, ὁρμοῦσαι ἤδη ἐπί λᾷ τῆς λακωνικῆς καί παρασκευαζόμεναι τόν ἐς τήν εὔβοιαν πλοῦν (ἦρχε δέ αὐτῶν ἀγησανδρίδας ἀγησάνδρου σπαρτιάτης): ἅς ἔφη θηραμένης οὐκ εὐβοίᾳ μᾶλλον ἤ τοῖς τειχίζουσι τήν ἠετιωνείαν προσπλεῖν, καί εἰ μή τις ἤδη φυλάξεται, λήσειν διαφθαρέντας. ἦν δέ τι καί τοιοῦτον ἀπό τῶν τήν κατηγορίαν ἐχόντων, καί οὐ πάνυ διαβολή μόνον τοῦ λόγου. ἐκεῖνοι γάρ μάλιστα μέν ἐβούλοντο ὀλιγαρχούμενοι ἄρχειν καί τῶν ξυμμάχων, εἰ δέ μή, τάς τε ναῦς καί τά τείχη ἔχοντες αὐτονομεῖσθαι, ἐξειργόμενοι δέ καί τούτου μή οὖν ὑπό τοῦ δήμου γε αὖθις γενομένου αὐτοί πρό τῶν ἄλλων μάλιστα διαφθαρῆναι, ἀλλά καί τούς πολεμίους ἐσαγαγόμενοι ἄνευ τειχῶν καί νεῶν ξυμβῆναι καί ὁπωσοῦν τά τῆς πόλεως ἔχειν, εἰ τοῖς γε σώμασι σφῶν ἄδεια ἔσται. διόπερ καί τό τεῖχος τοῦτο καί πυλίδας ἔχον καί ἐσόδους καί ἐπεσαγωγάς τῶν πολεμίων ἐτείχιζόν τε προθύμως καί φθῆναι ἐβούλοντο ἐξεργασάμενοι. πρότερον μέν οὖν κατ' ὀλίγους τε καί κρύφα μᾶλλον τά λεγόμενα ἦν: ἐπειδή δέ ὁ φρύνιχος ἥκων ἐκ τῆς ἐς λακεδαίμονα πρεσβείας πληγείς ὑπ' ἀνδρός τῶν περιπόλων τινός ἐξ ἐπιβουλῆς ἐν τῇ ἀγορᾷ πληθούσῃ καί οὐ πολύ ἀπό τοῦ βουλευτηρίου ἀπελθών ἀπέθανε παραχρῆμα, καί ὁ μέν πατάξας διέφυγεν, ὁ δέ ξυνεργός ἀργεῖος ἄνθρωπος ληφθείς καί βασανιζόμενος ὑπό τῶν τετρακοσίων οὐδενός ὄνομα τοῦ κελεύσαντος εἶπεν οὐδέ ἄλλο τι ἤ ὅτι εἰδείη πολλούς ἀνθρώπους καί ἐς τοῦ περιπολάρχου καί ἄλλοσε κατ' οἰκίας ξυνιόντας, τότε δή οὐδενός γεγενημένου ἀπ' αὐτοῦ νεωτέρου καί ὁ θηραμένης ἤδη θρασύτερον καί ἀριστοκράτης καί ὅσοι ἄλλοι τῶν τετρακοσίων αὐτῶν καί τῶν ἔξωθεν ἦσαν ὁμογνώμονες ᾖσαν ἐπί τά πράγματα. ἅμα γάρ καί ἀπό τῆς λᾶς αἱ νῆες ἤδη περιπεπλευκυῖαι καί ὁρμισάμεναι ἐς τήν ἐπίδαυρον τήν αἴγιναν κατεδεδραμήκεσαν: καί οὐκ ἔφη ὁ θηραμένης εἰκός εἶναι ἐπ' εὔβοιαν πλεούσας αὐτάς ἐς αἴγιναν κατακολπίσαι καί πάλιν ἐν ἐπιδαύρῳ ὁρμεῖν, εἰ μή παρακληθεῖσαι ἥκοιεν ἐφ' οἷσπερ καί αὐτός αἰεί κατηγόρει: οὐκέτι οὖν οἷόν τε εἶναι ἡσυχάζειν. τέλος δέ πολλῶν καί στασιωτικῶν λόγων καί ὑποψιῶν προσγενομένων καί ἔργῳ ἤδη ἥπτοντο τῶν πραγμάτων: οἱ γάρ ἐν τῷ πειραιεῖ τό τῆς ἠετιωνείας τεῖχος ὁπλῖται οἰκοδομοῦντες, ἐν οἷς καί ὁ ἀριστοκράτης ἦν ταξιαρχῶν καί τήν ἑαυτοῦ φυλήν ἔχων, ξυλλαμβάνουσιν ἀλεξικλέα στρατηγόν ὄντα ἐκ τῆς ὀλιγαρχίας καί μάλιστα πρός τούς ἑταίρους τετραμμένον, καί ἐς οἰκίαν ἀγαγόντες εἶρξαν. ξυνεπελάβοντο δέ αὐτοῖς ἅμα καί ἄλλοι καί ἕρμων τις τῶν περιπόλων τῶν μουνιχίασι τεταγμένων ἄρχων: τό δέ μέγιστον, τῶν ὁπλιτῶν τό στῖφος ταῦτα ἐβούλετο. ὡς δέ ἐσηγγέλθη τοῖς τετρακοσίοις (ἔτυχον δέ ἐν τῷ βουλευτηρίῳ ξυγκαθήμενοι), εὐθύς, πλήν ὅσοις μή βουλομένοις ταῦτ' ἦν, ἑτοῖμοι ἦσαν ἐς τά ὅπλα ἰέναι καί τῷ θηραμένει καί τοῖς μετ' αὐτοῦ ἠπείλουν. ὁ δέ ἀπολογούμενος ἑτοῖμος ἔφη εἶναι ξυναφαιρησόμενος ἰέναι ἤδη. καί παραλαβών ἕνα τῶν στρατηγῶν ὅς ἦν αὐτῷ ὁμογνώμων ἐχώρει ἐς τόν πειραιᾶ: ἐβοήθει δέ καί ἀρίσταρχος καί τῶν ἱππέων νεανίσκοι. ἦν δέ θόρυβος πολύς καί ἐκπληκτικός: οἵ τε γάρ ἐν τῷ ἄστει ἤδη ᾤοντο τόν τε πειραιᾶ κατειλῆφθαι καί τόν ξυνειλημμένον τεθνάναι, οἵ τε ἐν τῷ πειραιεῖ τούς ἐκ τοῦ ἄστεως ὅσον οὔπω ἐπί σφᾶς παρεῖναι. μόλις δέ τῶν τε πρεσβυτέρων διακωλυόντων τούς ἐν τῷ ἄστει διαθέοντας καί ἐπί τά ὅπλα φερομένους καί θουκυδίδου τοῦ φαρσαλίου τοῦ προξένου τῆς πόλεως παρόντος καί προθύμως ἐμποδών τε ἑκάστοις γιγνομένου καί ἐπιβοωμένου μή ἐφεδρευόντων ἐγγύς τῶν πολεμίων ἀπολέσαι τήν πατρίδα, ἡσύχασάν τε καί σφῶν αὐτῶν ἀπέσχοντο. καί ὁ μέν θηραμένης ἐλθών ἐς τόν πειραιᾶ (ἦν δέ καί αὐτός στρατηγός), ὅσον καί ἀπό βοῆς ἕνεκα, ὠργίζετο τοῖς ὁπλίταις: ὁ δέ ἀρίσταρχος καί οἱ ἐναντίοι τῷ ἀληθεῖ ἐχαλέπαινον. οἱ δέ ὁπλῖται ὁμόσε τε ἐχώρουν οἱ πλεῖστοι τῷ ἔργῳ καί οὐ μετεμέλοντο, καί τόν θηραμένη ἠρώτων εἰ δοκεῖ αὐτῷ ἐπ' ἀγαθῷ τό τεῖχος οἰκοδομεῖσθαι καί εἰ ἄμεινον εἶναι καθαιρεθέν. ὁ δέ, εἴπερ καί ἐκείνοις δοκεῖ καθαιρεῖν, καί ἑαυτῷ ἔφη ξυνδοκεῖν. καί ἐντεῦθεν εὐθύς ἀναβάντες οἵ τε ὁπλῖται καί πολλοί τῶν ἐκ τοῦ πειραιῶς ἀνθρώπων κατέσκαπτον τό τείχισμα. ἦν δέ πρός τόν ὄχλον ἡ παράκλησις ὡς χρή, ὅστις τούς πεντακισχιλίους βούλεται ἄρχειν ἀντί τῶν τετρακοσίων, ἰέναι ἐπί τό ἔργον. ἐπεκρύπτοντο γάρ ὅμως ἔτι τῶν πεντακισχιλίων τῷ ὀνόματι, μή ἄντικρυς δῆμον ὅστις βούλεται ἄρχειν ὀνομάζειν, φοβούμενοι μή τῷ ὄντι ὦσι καί πρός τινα εἰπών τίς τι ἀγνοίᾳ σφαλῇ. καί οἱ τετρακόσιοι διά τοῦτο οὐκ ἤθελον τούς πεντακισχιλίους οὔτε εἶναι οὔτε μή ὄντας δήλους εἶναι, τό μέν καταστῆσαι μετόχους τοσούτους ἄντικρυς ἄν δῆμον ἡγούμενοι, τό δ' αὖ ἀφανές φόβον ἐς ἀλλήλους παρέξειν. τῇ δ' ὑστεραίᾳ οἱ μέν τετρακόσιοι ἐς τό βουλευτήριον ὅμως καί τεθορυβημένοι ξυνελέγοντο: οἱ δ' ἐν τῷ πειραιεῖ ὁπλῖται τόν τε ἀλεξικλέα ὅν ξυνέλαβον ἀφέντες καί τό τείχισμα καθελόντες ἐς τό πρός τῇ μουνιχίᾳ διονυσιακόν θέατρον ἐλθόντες καί θέμενοι τά ὅπλα ἐξεκλησίασαν, καί δόξαν αὐτοῖς εὐθύς ἐχώρουν ἐς τό ἄστυ καί ἔθεντο αὖ ἐν τῷ ἀνακείῳ τά ὅπλα. ἐλθόντες δέ ἀπό τῶν τετρακοσίων τινές ᾑρημένοι πρός αὐτούς ἀνήρ ἀνδρί διελέγοντό τε καί ἔπειθον οὕς ἴδοιεν ἀνθρώπους ἐπιεικεῖς αὐτούς τε ἡσυχάζειν καί τούς ἄλλους παρακατέχειν, λέγοντες τούς τε πεντακισχιλίους ἀποφανεῖν, καί ἐκ τούτων ἐν μέρει ᾗ ἄν τοῖς πεντακισχιλίοις δοκῇ τούς τετρακοσίους ἔσεσθαι, τέως δέ τήν πόλιν μηδενί τρόπῳ διαφθείρειν μηδ' ἐς τούς πολεμίους ἀνῶσαι. τό δέ πᾶν πλῆθος τῶν ὁπλιτῶν ἀπό πολλῶν καί πρός πολλούς λόγων γιγνομένων ἠπιώτερον ἦν ἤ πρότερον καί ἐφοβεῖτο μάλιστα περί τοῦ παντός πολιτικοῦ: ξυνεχώρησάν τε ὥστε ἐς ἡμέραν ῥητήν ἐκκλησίαν ποιῆσαι ἐν τῷ διονυσίῳ περί ὁμονοίας. ἐπειδή δέ ἐπῆλθεν ἡ [ἐν διονύσου] ἐκκλησία καί ὅσον οὐ ξυνειλεγμένοι ἦσαν, ἀγγέλλονται αἱ δύο καί τεσσαράκοντα νῆες καί ὁ ἀγησανδρίδας ἀπό τῶν μεγάρων τήν σαλαμῖνα παραπλεῖν: καί πᾶς τις [τῶν πολλῶν ὁπλιτῶν] αὐτό τοῦτο ἐνόμιζεν εἶναι τό πάλαι λεγόμενον ὑπό θηραμένους καί τῶν μετ' αὐτοῦ, ὡς ἐς τό τείχισμα ἔπλεον αἱ νῆες, καί χρησίμως ἐδόκει καταπεπτωκέναι. ὁ δέ ἀγησανδρίδας τάχα μέν τι καί ἀπό ξυγκειμένου λόγου περί τε τήν ἐπίδαυρον καί ταύτῃ ἀνεστρέφετο, εἰκός δ' αὐτόν καί πρός τόν παρόντα στασιασμόν τῶν ἀθηναίων, δι' ἐλπίδος ὡς κἄν ἐς δέον παραγένοιτο, ταύτῃ ἀνέχειν. οἱ δ' αὖ ἀθηναῖοι, ὡς ἠγγέλθη αὐτοῖς, εὐθύς δρόμῳ ἐς τόν πειραιᾶ πανδημεί ἐχώρουν, ὡς τοῦ ἰδίου πολέμου μείζονος [ἤ] ἀπό τῶν πολεμίων οὐχ ἑκάς, ἀλλά πρός τῷ λιμένι ὄντος. καί οἱ μέν ἐς τάς παρούσας ναῦς ἐσέβαινον, οἱ δέ ἄλλας καθεῖλκον, οἱ δέ τινες ἐπί τά τείχη καί τό στόμα τοῦ λιμένος παρεβοήθουν. αἱ δέ τῶν πελοποννησίων νῆες παραπλεύσασαι καί περιβαλοῦσαι σούνιον ὁρμίζονται μεταξύ θορικοῦ τε καί πρασιῶν, ὕστερον δέ ἀφικνοῦνται ἐς ὠρωπόν. ἀθηναῖοι δέ κατά τάχος καί ἀξυγκροτήτοις πληρώμασιν ἀναγκασθέντες χρήσασθαι, οἷα πόλεώς τε στασιαζούσης καί περί τοῦ μεγίστου ἐν τάχει βουλόμενοι βοηθῆσαι (εὔβοια γάρ αὐτοῖς ἀποκεκλῃμένης τῆς ἀττικῆς πάντα ἦν), πέμπουσι θυμοχάρη στρατηγόν καί ναῦς ἐς ἐρετρίαν, ὧν ἀφικομένων ξύν ταῖς πρότερον ἐν εὐβοίᾳ οὔσαις ἕξ καί τριάκοντα ἐγένοντο. καί εὐθύς ναυμαχεῖν ἠναγκάζοντο: ὁ γάρ ἀγησανδρίδας ἀριστοποιησάμενος ἐκ τοῦ ὠρωποῦ ἀνήγαγε τάς ναῦς: ἀπέχει δέ μάλιστα ὁ ὠρωπός τῆς τῶν ἐρετριῶν πόλεως θαλάσσης μέτρον ἑξήκοντα σταδίους. ὡς οὖν ἐπέπλει, εὐθύς ἐπλήρουν καί οἱ ἀθηναῖοι τάς ναῦς, οἰόμενοι σφίσι παρά ταῖς ναυσί τούς στρατιώτας εἶναι: οἱ δέ ἔτυχον οὐκ ἐκ τῆς ἀγορᾶς ἄριστον ἐπισιτιζόμενοι (οὐδέν γάρ ἐπωλεῖτο ἀπό προνοίας τῶν ἐρετριῶν), ἀλλ' ἐκ τῶν ἐπ' ἔσχατα τοῦ ἄστεως οἰκιῶν, ὅπως σχολῇ πληρουμένων φθάσειαν οἱ πολέμιοι προσπεσόντες καί ἐξαναγκάσειαν τούς ἀθηναίους οὕτως ὅπως τύχοιεν ἀνάγεσθαι. σημεῖον δέ αὐτοῖς ἐς τόν ὠρωπόν ἐκ τῆς ἐρετρίας, ὁπότε χρή ἀνάγεσθαι, ἤρθη. διά τοιαύτης δή παρασκευῆς οἱ ἀθηναῖοι ἀναγαγόμενοι καί ναυμαχήσαντες ὑπέρ τοῦ λιμένος τῶν ἐρετριῶν ὀλίγον μέν τινα χρόνον ὅμως καί ἀντέσχον, ἔπειτα ἐς φυγήν τραπόμενοι καταδιώκονται ἐς τήν γῆν. καί ὅσοι μέν αὐτῶν πρός τήν πόλιν τῶν ἐρετριῶν ὡς φιλίαν καταφεύγουσι, χαλεπώτατα ἔπραξαν φονευόμενοι ὑπ' αὐτῶν: οἵ δέ ἐς τό τείχισμα τό ἐν τῇ ἐρετρίᾳ, ὅ εἶχον αὐτοί, περιγίγνονται καί ὅσαι ἐς χαλκίδα ἀφικνοῦνται τῶν νεῶν. λαβόντες δέ οἱ πελοποννήσιοι δύο καί εἴκοσι ναῦς τῶν ἀθηναίων καί ἄνδρας τούς μέν ἀποκτείναντες, τούς δέ ζωγρήσαντες τροπαῖον ἔστησαν. καί ὕστερον οὐ πολλῷ εὔβοιάν [τε] ἅπασαν ἀποστήσαντες πλήν ὠρεοῦ (ταύτην δέ αὐτοί ἀθηναῖοι εἶχον) καί τἆλλα τά περί αὐτήν καθίσταντο. τοῖς δέ ἀθηναίοις ὡς ἦλθε τά περί τήν εὔβοιαν γεγενημένα, ἔκπληξις μεγίστη δή τῶν πρίν παρέστη. οὔτε γάρ ἡ ἐν τῇ σικελίᾳ ξυμφορά, καίπερ μεγάλη τότε δόξασα εἶναι, οὔτε ἄλλο οὐδέν πω οὕτως ἐφόβησεν. ὅπου γάρ στρατοπέδου τε τοῦ ἐν σάμῳ ἀφεστηκότος ἄλλων τε νεῶν οὐκ οὐσῶν οὐδέ τῶν ἐσβησομένων αὐτῶν τε στασιαζόντων καί ἄδηλον ὄν ὁπότε σφίσιν αὐτοῖς ξυρράξουσι, τοσαύτη ἡ ξυμ φορά ἐπεγεγένητο, ἐν ᾗ ναῦς τε καί τό μέγιστον εὔβοιαν ἀπωλωλέκεσαν, ἐξ ἧς πλείω ἤ τῆς ἀττικῆς ὠφελοῦντο, πῶς οὐκ εἰκότως ἠθύμουν; μάλιστα δ' αὐτούς καί δι' ἐγγυτάτου ἐθορύβει, εἰ οἱ πολέμιοι τολμήσουσι νενικηκότες εὐθύ σφῶν ἐπί τόν πειραιᾶ ἐρῆμον ὄντα νεῶν πλεῖν: καί ὅσον οὐκ ἤδη ἐνόμιζον αὐτούς παρεῖναι. ὅπερ ἄν, εἰ τολμηρότεροι ἦσαν, ῥᾳδίως ἄν ἐποίησαν, καί ἤ διέστησαν ἄν ἔτι μᾶλλον τήν πόλιν ἐφορμοῦντες ἤ, εἰ ἐπολιόρκουν μένοντες, καί τάς ἀπ' ἰωνίας ναῦς ἠνάγκασαν ἄν καίπερ πολεμίας οὔσας τῇ ὀλιγαρχίᾳ τοῖς σφετέροις οἰκείοις καί τῇ ξυμπάσῃ πόλει βοηθῆσαι: καί ἐν τούτῳ ἑλλήσποντός τε ἄν ἦν αὐτοῖς καί ἰωνία καί αἱ νῆσοι καί τά μέχρι εὐβοίας καί ὡς εἰπεῖν ἡ ἀθηναίων ἀρχή πᾶσα. ἀλλ' οὐκ ἐν τούτῳ μόνῳ λακεδαιμόνιοι ἀθηναίοις πάντων δή ξυμφορώτατοι προσπολεμῆσαι ἐγένοντο, ἀλλά καί ἐν ἄλλοις πολλοῖς: διάφοροι γάρ πλεῖστον ὄντες τόν τρόπον, οἱ μέν ὀξεῖς, οἱ δέ βραδεῖς, καί οἱ μέν ἐπιχειρηταί, οἱ δέ ἄτολμοι, ἄλλως τε καί ἐν ἀρχῇ ναυτικῇ πλεῖστα ὠφέλουν. ἔδειξαν δέ οἱ συρακόσιοι: μάλιστα γάρ ὁμοιότροποι γενόμενοι ἄριστα καί προσεπολέμησαν. ἐπί δ' οὖν τοῖς ἠγγελμένοις οἱ ἀθηναῖοι ναῦς τε εἴκοσιν ὅμως ἐπλήρουν καί ἐκκλησίαν ξυνέλεγον, μίαν μέν εὐθύς τότε πρῶτον ἐς τήν πύκνα καλουμένην, οὗπερ καί ἄλλοτε εἰώθεσαν, ἐν ᾗπερ καί τούς τετρακοσίους καταπαύσαντες τοῖς πεντακισχιλίοις ἐψηφίσαντο τά πράγματα παραδοῦναι (εἶναι δέ αὐτῶν ὁπόσοι καί ὅπλα παρέχονται) καί μισθόν μηδένα φέρειν μηδεμιᾷ ἀρχῇ: εἰ δέ μή, ἐπάρατον ἐποιήσαντο. ἐγίγνοντο δέ καί ἄλλαι ὕστερον πυκναί ἐκκλησίαι, ἀφ' ὧν καί νομοθέτας καί τἆλλα ἐψηφίσαντο ἐς τήν πολιτείαν. καί οὐχ ἥκιστα δή τόν πρῶτον χρόνον ἐπί γε ἐμοῦ ἀθηναῖοι φαίνονται εὖ πολιτεύσαντες: μετρία γάρ ἥ τε ἐς τούς ὀλίγους καί τούς πολλούς ξύγκρασις ἐγένετο καί ἐκ πονήρων τῶν πραγμάτων γενομένων τοῦτο πρῶτον ἀνήνεγκε τήν πόλιν. ἐψηφίσαντο δέ καί ἀλκιβιάδην καί ἄλλους μετ' αὐτοῦ κατιέναι καί παρά τε ἐκεῖνον καί παρά τό ἐν σάμῳ στρατόπεδον πέμψαντες διεκελεύοντο ἀνθάπτεσθαι τῶν πραγμάτων. ἐν δέ τῇ μεταβολῇ ταύτῃ εὐθύς οἱ μέν περί τόν πείσανδρον καί ἀλεξικλέα καί ὅσοι ἦσαν τῆς ὀλιγαρχίας μάλιστα ὑπεξέρχονται ἐς τήν δεκέλειαν: ἀρίσταρχος δέ αὐτῶν μόνος (ἔτυχε γάρ καί στρατηγῶν) λαβών κατά τάχος τοξότας τινάς τούς βαρβαρωτάτους ἐχώρει πρός τήν οἰνόην. ἦν δέ ἀθηναίων ἐν μεθορίοις τῆς βοιωτίας τεῖχος, ἐπολιόρκουν δ' αὐτό διά ξυμφοράν σφίσιν ἐκ τῆς οἰνόης γενομένην ἀνδρῶν ἐκ δεκελείας ἀναχωρούντων διαφθορᾶς οἱ κορίνθιοι ἐθελοντηδόν, προσπαρακαλέσαντες τούς βοιωτούς. κοινολογησάμενος οὖν αὐτοῖς ὁ ἀρίσταρχος ἀπατᾷ τούς ἐν τῇ οἰνόῃ, λέγων ὡς καί οἱ ἐν τῇ πόλει τἆλλα ξυμβεβήκασι λακεδαιμονίοις, κἀκείνους δεῖ βοιωτοῖς τό χωρίον παραδοῦναι: ἐπί τούτοις γάρ ξυμβεβάσθαι. οἱ δέ πιστεύσαντες ὡς ἀνδρί στρατηγῷ καί οὐκ εἰδότες οὐδέν διά τό πολιορκεῖσθαι ὑπόσπονδοι ἐξέρχονται. τούτῳ μέν τῷ τρόπῳ οἰνόην τε ληφθεῖσαν βοιωτοί κατέλαβον καί ἡ ἐν ταῖς ἀθήναις ὀλιγαρχία καί στάσις ἐπαύσατο. ὑπό δέ τούς αὐτούς χρόνους τοῦ θέρους τούτου καί οἱ ἐν τῇ μιλήτῳ πελοποννήσιοι, ὡς τροφήν τε οὐδείς ἐδίδου τῶν ὑπό τισσαφέρνους τότε [ὅτε ἐπί τήν ἄσπενδον παρῄει] προσταχθέντων, καί αἱ φοίνισσαι νῆες οὐδέ ὁ τισσαφέρνης τέως που ἧκον, ὅ τε φίλιππος ὁ ξυμπεμφθείς αὐτῷ ἐπεστάλκει μινδάρῳ τῷ ναυάρχῳ καί ἄλλος ἱπποκράτης, ἀνήρ σπαρτιάτης καί ὤν ἐν φασήλιδι, ὅτι οὔτε αἱ νῆες παρέσοιντο πάντα τε ἀδικοῖντο ὑπό τισσαφέρνους, φαρνάβαζός τε ἐπεκαλεῖτο αὐτούς καί ἦν πρόθυμος κομίσας τάς ναῦς καί αὐτός τάς λοιπάς ἔτι πόλεις τῆς ἑαυτοῦ ἀρχῆς ἀποστῆσαι τῶν ἀθηναίων, ὥσπερ καί ὁ τισσαφέρνης, ἐλπίζων πλέον τι σχήσειν ἀπ' αὐτοῦ, οὕτω δή ὁ μίνδαρος πολλῷ κόσμῳ καί ἀπό παραγγέλματος αἰφνιδίου, ὅπως λάθοι τούς ἐν σάμῳ, ἄρας ἀπό τῆς μιλήτου ναυσί τρισί καί ἑβδομήκοντα ἔπλει ἐπί τόν ἑλλήσποντον (πρότερον δέ ἐν τῷ αὐτῷ θέρει τῷδε ἑκκαίδεκα ἐς αὐτόν νῆες ἐσέπλευσαν, αἵ καί τῆς χερσονήσου τι μέρος κατέδραμον): χειμασθείς δέ ἀνέμῳ καί ἀναγκασθείς καταίρει ἐς τήν ἴκαρον, καί μείνας ἐν αὐτῇ ὑπό ἀπλοίας πέντε ἤ ἕξ ἡμέρας ἀφικνεῖται ἐς τήν χίον. ὁ δέ θράσυλος ἐκ τῆς σάμου, ἐπειδή ἐπύθετο αὐτόν ἐκ τῆς μιλήτου ἀπηρκότα, ἔπλει καί αὐτός ναυσίν εὐθύς πέντε καί πεντήκοντα, ἐπειγόμενος μή φθάσῃ ἐς τόν ἑλλήσποντον ἐσπλεύσας. αἰσθόμενος δέ ὅτι ἐν τῇ χίῳ εἴη καί νομίσας αὐτόν καθέξειν αὐτοῦ, σκοπούς μέν κατεστήσατο καί ἐν τῇ λέσβῳ καί ἐν τῇ ἀντιπέρας ἠπείρῳ, εἰ ἄρα ποι κινοῖντο αἱ νῆες, ὅπως μή λάθοιεν, αὐτός δέ ἐς τήν μήθυμναν παραπλεύσας ἄλφιτά τε καί τἆλλα ἐπιτήδεια παρασκευάζειν ἐκέλευεν ὡς, ἤν πλείων χρόνος γίγνηται, ἐκ τῆς λέσβου τούς ἐπίπλους τῇ χίῳ ποιησόμενος. ἅμα δέ (ἔρεσος γάρ τῆς λέσβου ἀφειστήκει) ἐβούλετο ἐπ' αὐτήν πλεύσας, εἰ δύναιτο, ἐξελεῖν. μηθυμναίων γάρ οὐχ οἱ ἀδυνατώτατοι φυγάδες διακομίσαντες ἔκ τε τῆς κύμης προσεταιριστούς ὁπλίτας ὡς πεντήκοντα καί τῶν ἐκ τῆς ἠπείρου μισθωσάμενοι, ξύμπασιν ὡς τριακοσίοις, ἀναξάνδρου θηβαίου κατά τό ξυγγενές ἡγουμένου, προσέβαλον πρῶτον μηθύμνῃ, καί ἀποκρουσθέντες τῆς πείρας διά τούς ἐκ τῆς μυτιλήνης ἀθηναίων φρουρούς προελθόντας αὖθις ἔξω μάχῃ ἀπωσθέντες καί διά τοῦ ὄρους κομισθέντες ἀφιστᾶσι τήν ἔρεσον. πλεύσας οὖν ὁ θράσυλος ἐπ' αὐτήν πάσαις ταῖς ναυσί διενοεῖτο προσβολήν ποιεῖσθαι: προαφιγμένος δέ αὐτόσε ἦν καί ὁ θρασύβουλος πέντε ναυσίν ἐκ τῆς σάμου, ὡς ἠγγέλθη αὐτοῖς ἡ τῶν φυγάδων αὕτη διάβασις: ὑστερήσας δ' ἐπί τήν ἔρεσον ἐφώρμει ἐλθών. προσεγένοντο δέ καί ἐκ τοῦ ἑλλησπόντου τινές δύο νῆες ἐπ' οἴκου ἀνακομιζόμεναι καί μηθυμναῖαι <πέντε>: καί αἱ πᾶσαι νῆες παρῆσαν ἑπτά καί ἑξήκοντα, ἀφ' ὧν τῷ στρατεύματι παρεσκευάζοντο ὡς κατά κράτος μηχαναῖς τε καί παντί τρόπῳ, ἤν δύνωνται, αἱρήσοντες τήν ἔρεσον. ὁ δέ μίνδαρος ἐν τούτῳ καί ἐκ τῆς χίου τῶν πελοποννησίων αἱ νῆες ἐπισιτισάμεναι δυοῖν ἡμέραιν καί λαβόντες παρά τῶν χίων τρεῖς τεσσαρακοστάς ἕκαστος χίας τῇ τρίτῃ διά ταχέων ἀπαίρουσιν ἐκ τῆς χίου <οὐ> πελάγιαι, ἵνα μή περιτύχωσι ταῖς ἐν τῇ ἐρέσῳ ναυσίν, ἀλλά ἐν ἀριστερᾷ τήν λέσβον ἔχοντες ἔπλεον ἐπί τήν ἤπειρον. καί προσβαλόντες τῆς φωκαΐδος ἐς τόν ἐν καρτερίοις λιμένα καί ἀριστοποιησάμενοι, παραπλεύσαντες τήν κυμαίαν δειπνοποιοῦνται ἐν ἀργινούσαις τῆς ἠπείρου, ἐν τῷ ἀντιπέρας τῆς μυτιλήνης. ἐντεῦθεν δέ ἔτι πολλῆς νυκτός παραπλεύσαντες καί ἀφικόμενοι τῆς ἠπείρου ἐς ἁρματοῦντα καταντικρύ μηθύμνης, ἀριστοποιησάμενοι διά ταχέων παραπλεύσαντες λεκτόν καί λάρισαν καί ἁμαξιτόν καί τά ταύτῃ χωρία ἀφικνοῦνται ἐς ῥοίτειον ἤδη τοῦ ἑλλησπόντου πρωίτερον μέσων νυκτῶν. εἰσί δ' αἵ τῶν νεῶν καί ἐς σίγειον κατῆραν καί ἄλλοσε τῶν ταύτῃ χωρίων. οἱ δέ ἀθηναῖοι ἐν τῇ σηστῷ δυοῖν δεούσαις εἴκοσι ναυσίν ὄντες, ὡς αὐτοῖς οἵ τε φρυκτωροί ἐσήμαινον καί ᾐσθάνοντο τά πυρά ἐξαίφνης πολλά ἐν τῇ πολεμίᾳ φανέντα, ἔγνωσαν ὅτι ἐσπλέουσιν οἱ πελοποννήσιοι. καί τῆς αὐτῆς ταύτης νυκτός ὡς εἶχον τάχους ὑπομείξαντες τῇ χερσονήσῳ παρέπλεον ἐπ' ἐλαιοῦντος, βουλόμενοι ἐκπλεῦσαι ἐς τήν εὐρυχωρίαν τάς τῶν πολεμίων ναῦς. καί τάς μέν ἐν ἀβύδῳ ἑκκαίδεκα ναῦς ἔλαθον, προειρημένης φυλακῆς τῷ φιλίῳ ἐπίπλῳ, ὅπως αὐτῶν ἀνακῶς ἕξουσιν, ἤν ἐκπλέωσιν: τάς δέ μετά τοῦ μινδάρου ἅμα τῇ ἕῳ κατιδόντες, τήν δίωξιν εὐθύς ποιουμένων οὐ φθάνουσι πάσαις, ἀλλ' αἱ μέν πλείους ἐπί τῆς ἴμβρου καί λήμνου διέφυγον, τέσσαρες δέ τῶν νεῶν αἱ ὕσταται πλέουσαι καταλαμβάνονται παρά τόν ἐλαιοῦντα. καί μίαν μέν ἐποκείλασαν κατά τό ἱερόν τοῦ πρωτεσιλάου αὐτοῖς ἀνδράσι λαμβάνουσι, δύο δέ ἑτέρας ἄνευ τῶν ἀνδρῶν: τήν δέ μίαν πρός τῇ ἴμβρῳ κενήν κατακαίουσιν. μετά δέ τοῦτο ταῖς τε ἐξ ἀβύδου ξυμμιγείσαις καί ταῖς ἄλλαις ξυμπάσαις ἕξ καί ὀγδοήκοντα πολιορκήσαντες ἐλαιοῦντα ταύτην τήν ἡμέραν, ὡς οὐ προσεχώρει, ἀπέπλευσαν ἐς ἄβυδον. οἱ δ' ἀθηναῖοι ψευσθέντες τῶν σκοπῶν καί οὐκ ἄν οἰόμενοι σφᾶς λαθεῖν τόν παράπλουν τῶν πολεμίων νεῶν, ἀλλά καθ' ἡσυχίαν τειχομαχοῦντες, ὡς ᾔσθοντο, εὐθύς ἀπολιπόντες τήν ἔρεσον κατά τάχος ἐβοήθουν ἐς τόν ἑλλήσποντον: καί δύο τε ναῦς τῶν πελοποννησίων αἱροῦσιν, αἵ πρός τό πέλαγος τότε θρασύτερον ἐν τῇ διώξει ἀπάρασαι περιέπεσον αὐτοῖς, καί ἡμέρᾳ ὕστερον ἀφικόμενοι ὁρμίζονται ἐς τόν ἐλαιοῦντα καί τάς ἐκ τῆς ἴμβρου ὅσαι κατέφυγον κομίζονται καί ἐς τήν ναυμαχίαν πέντε ἡμέρας παρεσκευά ζοντο. μετά δέ τοῦτο ἐναυμάχουν τρόπῳ τοιῷδε. οἱ ἀθηναῖοι παρέπλεον ἐπί κέρως ταξάμενοι παρ' αὐτήν τήν γῆν ἐπί τῆς σηστοῦ, οἱ δέ πελοποννήσιοι αἰσθόμενοι ἐκ τῆς ἀβύδου ἀντανῆγον καί αὐτοί. καί ὡς ἔγνωσαν ναυμαχήσοντες, παρέτειναν τό κέρας οἱ μέν ἀθηναῖοι παρά τήν χερσόνησον, ἀρξάμενοι ἀπό ἰδάκου μέχρι ἀρριανῶν, νῆες ἕξ καί ἑβδομήκοντα, οἱ δ' αὖ πελοποννήσιοι ἀπό ἀβύδου μέχρι δαρδάνου, νῆες ἕξ καί ὀγδοήκοντα. κέρας δέ τοῖς μέν πελοποννησίοις εἶχον τό μέν δεξιόν συρακόσιοι, τό δ' ἕτερον αὐτός μίνδαρος καί τῶν νεῶν αἱ ἄριστα πλέουσαι, ἀθηναίοις δέ τό μέν ἀριστερόν θράσυλος, ὁ δέ θρασύβουλος τό δεξιόν: οἱ δέ ἄλλοι στρατηγοί ὡς ἕκαστοι διετάξαντο. ἐπειγομένων δέ τῶν πελοποννησίων πρότερόν τε ξυμμεῖξαι, καί κατά μέν τό δεξιόν τῶν ἀθηναίων ὑπερσχόντες αὐτοί τῷ εὐωνύμῳ ἀποκλῇσαι τοῦ ἔξω αὐτούς ἔκπλου, εἰ δύναιντο, κατά δέ τό μέσον ἐξῶσαι πρός τήν γῆν οὐχ ἑκάς οὖσαν, οἱ ἀθηναῖοι γνόντες, ᾗ μέν ἐβούλοντο ἀποφάρξασθαι αὐτούς οἱ ἐναντίοι, ἀντεπεξῆγον καί περιεγίγνοντο τῷ πλῷ, τό δ' εὐώνυμον αὐτοῖς ὑπερεβεβλήκει ἤδη τήν ἄκραν ἥ κυνός σῆμα καλεῖται. τῷ δέ μέσῳ, τοιούτου ξυμβαίνοντος, ἀσθενέσι καί διεσπασμέναις ταῖς ναυσί καθίσταντο, ἄλλως τε καί ἐλάσσοσι χρώμενοι τό πλῆθος καί τοῦ χωρίου τοῦ περί τό κυνός σῆμα ὀξεῖαν καί γωνιώδη τήν περιβολήν ἔχοντος, ὥστε τά ἐν τῷ ἐπέκεινα αὐτοῦ γιγνόμενα μή κάτοπτα εἶναι. προσπεσόντες οὖν οἱ πελοποννήσιοι κατά τό μέσον ἐξέωσάν τε ἐς τό ξηρόν τάς ναῦς τῶν ἀθηναίων καί ἐς τήν γῆν ἐπεξέβησαν, τῷ ἔργῳ πολύ περισχόντες. ἀμῦναι δέ τῷ μέσῳ οὔθ' οἱ περί τόν θρασύβουλον ἀπό τοῦ δεξιοῦ ὑπό πλήθους τῶν ἐπικειμένων νεῶν ἐδύναντο οὔθ' οἱ περί τόν θράσυλον ἀπό τοῦ εὐωνύμου (ἀφανές τε γάρ ἦν διά τήν ἄκραν τό κυνός σῆμα, καί ἅμα οἱ συρακόσιοι καί οἱ ἄλλοι οὐκ ἐλάσσους ἐπιτεταγμένοι εἶργον αὐτούς), πρίν οἱ πελοποννήσιοι διά τό κρατήσαντες ἀδεῶς ἄλλοι ἄλλην ναῦν διώκειν ἤρξαντο μέρει τινί σφῶν ἀτακτότεροι γενέσθαι. γνόντες δέ οἱ περί τόν θρασύβουλον τάς ἐπί σφίσι ναῦς ἐπεχούσας παυσάμενοι τῆς ἐπεξαγωγῆς ἤδη τοῦ κέρως καί ἐπαναστρέψαντες εὐθύς ἠμύναντό τε καί τρέπουσι, καί τάς κατά τό νικῆσαν τῶν πελοποννησίων μέρος ὑπολαβόντες πεπλανημένας ἔκοπτόν τε καί ἐς φόβον τάς πλείους ἀμαχεί καθίστασαν. οἵ τε συρακόσιοι ἐτύγχανον καί αὐτοί ἤδη τοῖς περί τόν θράσυλον ἐνδεδωκότες καί μᾶλλον ἐς φυγήν ὁρμήσαντες, ἐπειδή καί τούς ἄλλους ἑώρων. γεγενημένης δέ τῆς τροπῆς καί καταφυγόντων τῶν πελοποννησίων πρός τόν μείδιον μάλιστα ποταμόν τό πρῶτον, ὕστερον δέ ἐς ἄβυδον, ναῦς μέν ὀλίγας ἔλαβον οἱ ἀθηναῖοι (στενός γάρ ὤν ὁ ἑλλήσποντος βραχείας τάς ἀποφυγάς τοῖς ἐναντίοις παρεῖχε), τήν μέντοι νίκην ταύτην τῆς ναυμαχίας ἐπικαιροτάτην δή ἔσχον. φοβούμενοι γάρ τέως τό τῶν πελοποννησίων ναυτικόν διά τε τά κατά βραχύ σφάλματα καί διά τήν ἐν τῇ σικελίᾳ ξυμφοράν, ἀπηλλάγησαν τοῦ σφᾶς τε αὐτούς καταμέμφεσθαι καί τούς πολεμίους ἔτι ἀξίους του ἐς τά ναυτικά νομίζειν. ναῦς μέντοι τῶν ἐναντίων λαμβάνουσι χίας μέν ὀκτώ, κορινθίας δέ πέντε, ἀμπρακιώτιδας δέ δύο καί βοιωτίας δύο, λευκαδίων δέ καί λακεδαιμονίων καί συρακοσίων καί πελληνέων μίαν ἑκάστων: αὐτοί δέ πέντε καί δέκα ναῦς ἀπολλύασιν. στήσαντες δέ τροπαῖον ἐπί τῇ ἄκρᾳ οὗ τό κυνός σῆμα καί τά ναυάγια προσαγαγόμενοι καί νεκρούς τοῖς ἐναντίοις ὑποσπόνδους ἀποδόντες ἀπέστειλαν καί ἐς τάς ἀθήνας τριήρη ἄγγελον τῆς νίκης. οἱ δέ ἀφικο μένης τῆς νεώς καί ἀνέλπιστον τήν εὐτυχίαν ἀκούσαντες ἐπί τε ταῖς περί τήν εὔβοιαν ἄρτι ξυμφοραῖς καί κατά τήν στάσιν γεγενημέναις πολύ ἐπερρώσθησαν καί ἐνόμισαν σφίσιν ἔτι δυνατά εἶναι τά πράγματα, ἤν προθύμως ἀντιλαμβάνωνται, περιγενέσθαι. μετά δέ τήν ναυμαχίαν ἡμέρᾳ τετάρτῃ ὑπό σπουδῆς ἐπισκευάσαντες τάς ναῦς οἱ ἐν τῇ σηστῷ ἀθηναῖοι ἔπλεον ἐπί κύζικον ἀφεστηκυῖαν: καί κατιδόντες κατά ἁρπάγιον καί πρίαπον τάς ἀπό τοῦ βυζαντίου ὀκτώ ναῦς ὁρμούσας, ἐπιπλεύσαντες καί μάχῃ κρατήσαντες τούς ἐν τῇ γῇ ἔλαβον τάς ναῦς. ἀφικόμενοι δέ καί ἐπί τήν κύζικον ἀτείχιστον οὖσαν προσηγάγοντο πάλιν καί χρήματα ἀνέπραξαν. ἔπλευσαν δέ ἐν τούτῳ καί οἱ πελοποννήσιοι ἐκ τῆς ἀβύδου ἐπί τόν ἐλαιοῦντα καί τῶν σφετέρων νεῶν τῶν αἰχμαλώτων ὅσαι ἦσαν ὑγιεῖς ἐκομίσαντο (τάς δέ ἄλλας ἐλαιούσιοι κατέκαυσαν), καί ἐς τήν εὔβοιαν ἀπέπεμψαν ἱπποκράτη καί ἐπικλέα κομιοῦντας τάς ἐκεῖθεν ναῦς. κατέπλευσε δέ ὑπό τούς αὐτούς χρόνους τούτους καί ὁ ἀλκιβιάδης ταῖς τρισί καί δέκα ναυσίν ἀπό τῆς καύνου καί φασήλιδος ἐς τήν σάμον, ἀγγέλλων ὅτι τάς τε φοινίσσας ναῦς ἀποστρέψειε πελοποννησίοις ὥστε μή ἐλθεῖν καί τόν τισσαφέρνην ὅτι φίλον πεποιήκοι μᾶλλον ἀθηναίοις ἤ πρότερον. καί πληρώσας ναῦς ἐννέα πρός αἷς εἶχεν ἁλικαρνασσέας τε πολλά χρήματα ἐξέπραξε καί κῶν ἐτείχισεν. ταῦτα δέ πράξας καί ἄρχοντα ἐν τῇ κῷ καταστήσας πρός τό μετόπωρον ἤδη ἐς τήν σάμον κατέπλευσεν. καί ὁ τισσαφέρνης ἀπό τῆς ἀσπένδου, ὡς ἐπύθετο τάς τῶν πελοποννησίων ναῦς ἐκ τῆς μιλήτου ἐς τόν ἑλλήσποντον πεπλευκυίας, ἀναζεύξας ἤλαυνεν ἐπί τῆς ἰωνίας. ὄντων δέ τῶν πελοποννησίων ἐν τῷ ἑλλησπόντῳ, ἀντάνδριοι (εἰσί δέ αἰολῆς) παρακομισάμενοι ἐκ τῆς ἀβύδου πεζῇ διά τῆς ἴδης τοῦ ὄρους ὁπλίτας ἐσηγάγοντο ἐς τήν πόλιν, ὑπό ἀρσάκου τοῦ πέρσου τισσαφέρνους ὑπάρχου ἀδικούμενοι, ὅσπερ καί δηλίους τούς ἀτραμύττιον κατοικήσαντας ὅτε ὑπ' ἀθηναίων δήλου καθάρσεως ἕνεκα ἀνέστησαν, ἔχθραν προσποιησάμενος ἄδηλον καί ἐπαγγείλας στρατιάν αὐτῶν τοῖς βελτίστοις, ἐξαγαγών ὡς ἐπί φιλίᾳ καί ξυμμαχίᾳ, τηρήσας ἀριστοποιουμένους καί περιστήσας τούς ἑαυτοῦ κατηκόντισεν. φοβούμενοι οὖν αὐτόν διά τοῦτο τό ἔργον μήποτε καί περί σφᾶς τι παρανομήσῃ, καί ἄλλα ἐπιβάλλοντος αὐτοῦ ἅ φέρειν οὐκ ἐδύναντο, ἐκβάλλουσι τούς φρουρούς αὐτοῦ ἐκ τῆς ἀκροπόλεως. ὁ δέ τισσαφέρνης αἰσθόμενος καί τοῦτο τῶν πελοποννησίων τό ἔργον καί οὐ μόνον τό ἐν τῇ μιλήτῳ καί κνίδῳ (καί ἐνταῦθα γάρ αὐτοῦ ἐξεπεπτώκεσαν οἱ φρουροί), διαβεβλῆσθαί τε νομίσας αὐτοῖς σφόδρα καί δείσας μή καί ἄλλο τι ἔτι βλάπτωσι, καί ἅμα ἀχθόμενος εἰ φαρνάβαζος ἐξ ἐλάσσονος χρόνου καί δαπάνης δεξάμενος αὐτούς κατορθώσει τι μᾶλλον τῶν πρός τούς ἀθηναίους, πορεύεσθαι διενοεῖτο πρός αὐτούς ἐπί τοῦ ἑλλησπόντου, ὅπως μέμψηταί τε τῶν περί τήν ἄντανδρον γεγενημένων καί τάς διαβολάς καί περί τῶν φοινισσῶν νεῶν καί τῶν ἄλλων ὡς εὐπρεπέστατα ἀπολογήσηται. καί ἀφικόμενος πρῶτον ἐς ἔφεσον θυσίαν ἐποιήσατο τῇ ἀρτέμιδι. [ὅταν ὁ μετά τοῦτο τό θέρος χειμών τελευτήσῃ, ἕν καί εἰκοστόν ἔτος πληροῦται.] [2] {work} {θουκυδιδου του ιστορικου} μνᾶμα μέν ἑλλάς ἅπας' εὐριπίδου, ὀστέα δ' ἴσχει γῆ μακεδών, ᾗπερ δέξατο τέρμα βίου. πατρίς δ' ἑλλάδος ἑλλάς, ἀθῆναι: πλεῖστα δέ μούσαις τέρψας ἐκ πολλῶν καί τόν ἔπαινον ἔχει. 