[19] {work} {υπερ των αριστοφανουσ χρηματων, προσ το δημοσιον} πολλήν μοι ἀπορίαν παρέχει ὁ ἀγών οὑτοσί, ὦ ἄνδρες δικασταί, ὅταν ἐνθυμηθῶ ὅτι, ἐάν ἐγώ μέν μή νῦν εὖ εἴπω, οὐ μόνον ἐγώ ἀλλά καί ὁ πατήρ δόξει ἄδικος εἶναι καί τῶν ὄντων ἁπάντων στερήσομαι: ἀνάγκη οὖν, εἰ καί μή δεινός πρός ταῦτα πέφυκα, βοηθεῖν τῷ πατρί καί ἐμαυτῷ οὕτως ὅπως ἄν δύνωμαι. «τήν μέν οὖν παρασκευήν καί <τήν> προθυμίαν τῶν ἐχθρῶν ὁρᾶτε», καί οὐδέν δεῖ περί τούτων λέγειν: τήν δ' ἐμήν ἀπειρίαν πάντες ἴσασιν, ὅσοι ἐμέ γιγνώσκουσιν. «αἰτήσομαι οὖν ὑμᾶς δίκαια καί ῥᾴδια χαρίσασθαι», ἄνευ ὀργῆς καί ἡμῶν ἀκοῦσαι, ὥσπερ <καί> τῶν κατηγόρων. «ἀνάγκη γάρ τόν ἀπολογούμενον, κἄν ἐξ ἴσου ἀκροᾶσθε, ἔλαττον ἔχειν. οἱ μέν γάρ ἐκ πολλοῦ χρόνου ἐπιβουλεύοντες, αὐτοί ἄνευ κινδύνων ὄντες, τήν κατηγορίαν ἐποιήσαντο, ἡμεῖς δέ ἀγωνιζόμεθα μετά δέους καί διαβολῆς καί κινδύνου <τοῦ> μεγίστου. εἰκός οὖν ὑμᾶς εὔνοιαν πλείω» ἔχειν τοῖς ἀπολογουμένοις. οἶμαι γάρ πάντας ὑμᾶς εἰδέναι «ὅτι πολλοί ἤδη πολλά καί δεινά κατηγορήσαντες παραχρῆμα ἐξηλέγχθησαν ψευδόμενοι οὕτω φανερῶς», ὥστε ὑπό πάντων <ὑπέρ> τῶν πεπραγμένων μισηθέντες ἀπελθεῖν: «οἱ δ' αὖ μαρτυρήσαντες τά ψευδῆ καί ἀδίκως ἀπολέσαντες ἀνθρώπους ἑάλωσαν, ἡνίκα οὐδέν ἦν <ἔτι> πλέον τοῖς πεπονθόσιν. ὅτ' οὖν τοιαῦτα πολλά γεγένηται, ὡς ἐγώ ἀκούω, εἰκός ὑμᾶς, ὦ ἄνδρες δικασταί, μήπω τούς τῶν κατηγόρων λόγους ἡγεῖσθαι πιστούς», πρίν ἄν καί ἡμεῖς εἴπωμεν. ἀκούω γάρ ἔγωγε, καί ὑμῶν δέ τούς πολλούς οἶμαι εἰδέναι, ὅτι πάντων δεινότατόν ἐστι διαβολή. μάλιστα δέ τοῦτο ἔχοι ἄν τις ἰδεῖν, ὅταν πολλοί ἐπί τῇ αὐτῇ αἰτίᾳ εἰς ἀγῶνα καταστῶσιν. ὡς γάρ ἐπί τό πολύ οἱ τελευταῖοι κρινόμενοι σῴζονται: πεπαυμένοι γάρ τῆς ὀργῆς αὐτῶν ἀκροᾶσθε, καί τούς ἐλέγχους ἤδη ἐθέλοντες ἀποδέχεσθε. ἐνθυμεῖσθε οὖν ὅτι νικόφημος καί ἀριστοφάνης ἄκριτοι ἀπέθανον, πρίν παραγενέσθαι τινά αὐτοῖς ἐλεγχομένοις ὡς ἠδίκουν. οὐδείς γάρ οὐδ' εἶδεν ἐκείνους μετά τήν σύλληψιν: οὐδέ γάρ θάψαι τά σώματ' αὐτῶν ἀπέδοσαν, ἀλλ' οὕτω δεινή <ἡ> συμφορά γεγένηται ὥστε πρός τοῖς ἄλλοις καί τούτου ἐστέρηνται. ἀλλά ταῦτα μέν ἐάσω: οὐδέν γάρ ἄν περαίνοιμι: πολύ δέ ἀθλιώτεροι δοκοῦσί μοι οἱ παῖδες οἱ ἀριστοφάνους: οὐδένα γάρ οὔτ' ἰδίᾳ οὔτε δημοσίᾳ ἠδικηκότες οὐ μόνον τά πατρῷα ἀπολωλέκασι παρά τούς νόμους τούς ὑμετέρους, ἀλλά καί ἥ ὑπόλοιπος ἐλπίς ἦν, ἀπό <τῶν> τοῦ πάππου ἐκτραφῆναι, ἐν οὕτω δεινῷ καθέστηκεν. ἔτι δ' ἡμεῖς ἐστερημένοι μέν κηδεστῶν, ἐστερημένοι δέ τῆς προικός, παιδάρια δέ τρία ἠναγκασμένοι τρέφειν, προσέτι συκοφαντούμεθα καί κινδυνεύομεν περί ὧν οἱ πρόγονοι ἡμῖν κατέλιπον κτησάμενοι ἐκ τοῦ δικαίου. καίτοι, ὦ ἄνδρες δικασταί, ὁ ἐμός πατήρ ἐν ἅπαντι τῷ βίῳ πλείω εἰς τήν πόλιν ἀνήλωσεν ἤ εἰς αὑτόν καί τούς οἰκείους, διπλάσια δέ ἤ νῦν ἔστιν ἡμῖν, ὡς ἐγώ λογιζομένῳ αὐτῷ πολλάκις παρεγενόμην. μή οὖν προκαταγιγνώσκετε ἀδικίαν τοῦ εἰς αὑτόν μέν μικρά δαπανῶντος, ὑμῖν δέ πολλά καθ' ἕκαστον τόν ἐνιαυτόν, ἀλλ' ὅσοι καί τά πατρῷα καί ἐάν τί ποθεν κερδήνωσιν, εἰς τάς αἰσχίστας ἡδονάς εἰθισμένοι εἰσίν ἀναλίσκειν. χαλεπόν μέν οὖν, ὦ ἄνδρες δικασταί, ἀπολογεῖσθαι πρός δόξαν ἥν ἔνιοι ἔχουσι περί τῆς νικοφήμου οὐσίας, καί σπάνιν ἀργυρίου ἥ νῦν ἐστιν ἐν τῇ πόλει, καί τοῦ ἀγῶνος πρός τό δημόσιον ὄντος: ὅμως δέ καί τούτων ὑπαρχόντων ῥᾳδίως γνώσεσθε ὅτι οὐκ ἀληθῆ ἐστι τά κατηγορημένα. δέομαι δ' ὑμῶν πάσῃ τέχνῃ καί μηχανῇ μετ' εὐνοίας «ἀκροασαμένους ἡμῶν διά τέλους, ὅ τι ἄν ὑμῖν ἄριστον καί εὐορκότατον νομίζητε εἶναι, τοῦτο ψηφίσασθαι». πρῶτον μέν οὖν, ᾧ τρόπῳ κηδεσταί ὑμῖν ἐγένοντο, διδάξω ὑμᾶς. στρατηγῶν γάρ κόνων περί πελοπόννησον, τριηραρχήσαντι τῷ ἐμῷ πατρί πάλαι φίλος γεγενημένος, ἐδεήθη δοῦναι τήν <ἐμήν> ἀδελφήν αἰτοῦντι τῷ ὑεῖ τῷ νικοφήμου. ὁ δέ ὁρῶν αὐτούς ὑπ' ἐκείνου τε πεπιστευμένους γεγονότας τε ἐπιεικεῖς τῇ <τε> πόλει ἔν γε τῷ τότε χρόνῳ ἀρέσκοντας, ἐπείσθη δοῦναι, οὐκ εἰδώς τήν ἐσομένην διαβολήν, ἀλλ' ὅτε καί ὑμῶν ὁστισοῦν ἄν ἐκείνοις ἠξίωσε κηδεστής γενέσθαι, ἐπεί ὅτι γε οὐ χρημάτων ἕνεκα, ῥᾴδιον γνῶναι ἐκ τοῦ βίου παντός καί τῶν ἔργων τῶν τοῦ πατρός. ἐκεῖνος γάρ ὅτ' ἦν ἐν τῇ ἡλικίᾳ, παρόν μετά πολλῶν χρημάτων γῆμαι ἄλλην, τήν ἐμήν μητέρα ἔλαβεν οὐδέν ἐπιφερομένην, ὅτι δέ ξενοφῶντος ἦν θυγάτηρ τοῦ εὐριπίδου ὑέος, ὅς οὐ μόνον ἰδίᾳ χρηστός ἐδόκει εἶναι, ἀλλά καί στρατηγεῖν αὐτόν ἠξιώσατε, ὡς ἐγώ ἀκούω. τάς τοίνυν ἐμάς ἀδελφάς ἐθελόντων τινῶν λαβεῖν ἀπροίκους πάνυ πλουσίων οὐκ ἔδωκεν, ὅτι ἐδόκουν κάκιον γεγονέναι, ἀλλά τήν μέν φιλομήλῳ τῷ παιανιεῖ, ὅν οἱ πολλοί βελτίω ἡγοῦνται εἶναι ἤ πλουσιώτερον, τήν δέ πένητι γεγενημένῳ οὐ διά κακίαν, ἀδελφιδῷ δέ ὄντι φαίδρῳ <τῷ> μυρρινουσίῳ, ἐπιδούς τετταράκοντα μνᾶς, κᾆτ' ἀριστοφάνει τό ἴσον. πρός δέ τούτοις ἐμοί πολλήν ἐξόν πάνυ προῖκα λαβεῖν ἐλάττω συνεβούλευσεν, ὥστε εὖ εἰδέναι ὅτι κηδεσταῖς χρησοίμην κοσμίοις καί σώφροσι. καί νῦν ἔχω γυναῖκα τήν κριτοδήμου θυγατέρα τοῦ ἀλωπεκῆθεν, ὅς ὑπό λακεδαιμονίων ἀπέθανεν, ὅτε ἡ ναυμαχία ἐγένετο ἐν ἑλλησπόντῳ. καίτοι, ὦ ἄνδρες δικασταί, ὅστις αὐτός τε ἄνευ χρημάτων ἔγημε τοῖν τε θυγατέροιν πολύ ἀργύριον ἐπέδωκε τῷ τε ὑεῖ ὀλίγην προῖκα ἔλαβε, πῶς οὐκ εἰκός περί τούτου πιστεύειν ὡς οὐχ ἕνεκα χρημάτων τούτοις κηδεστής ἐγένετο; ἀλλά μήν ὅ γε ἀριστοφάνης ἤδη ἔχων τήν γυναῖκα ὅτι πολλοῖς ἄν μᾶλλον ἐχρῆτο ἤ τῷ ἐμῷ πατρί, ῥᾴδιον γνῶναι. ἥ τε γάρ ἡλικία πολύ διάφορος, ἥ τε φύσις ἔτι πλέον: ἐκείνῳ μέν γάρ παρῆν τά ἑαυτοῦ πράττειν, ἀριστοφάνης δέ οὐ μόνον τῶν ἰδίων ἀλλά καί τῶν κοινῶν ἐβούλετο ἐπιμελεῖσθαι, καί εἴ τι ἦν αὐτῷ ἀργύριον, ἀνήλωσεν ἐπιθυμῶν τιμᾶσθαι. γνώσεσθε δέ ὅτι ἀληθῆ λέγω ἐξ αὐτῶν ὧν ἐκεῖνος ἔπραττε. πρῶτον μέν γάρ βουλομένου κόνωνος πέμπειν τινά εἰς σικελίαν, ᾤχετο ὑποστάς μετά εὐνόμου, διονυσίου φίλου ὄντος καί ξένου, τό πλῆθος τό ὑμέτερον πλεῖστα ἀγαθά πεποιηκότος, ὡς ἐγώ ἀκήκοα τῶν ἐν πειραιεῖ παραγενομένων. ἦσαν δ' ἐλπίδες τοῦ πλοῦ πεῖσαι διονύσιον κηδεστήν μέν γενέσθαι εὐαγόρᾳ, πολέμιον δέ λακεδαιμονίοις, φίλον δέ καί σύμμαχον τῇ πόλει τῇ ὑμετέρᾳ. καί ταῦτ' ἔπραττον πολλῶν κινδύνων ὑπαρχόντων πρός τήν θάλατταν καί τούς πολεμίους, καί ἔπεισαν διονύσιον μή πέμψαι τριήρεις ἅς τότε παρεσκευάσατο λακεδαιμονίοις. μετά δέ ταῦτα ἐπειδή οἱ πρέσβεις ἧκον ἐκ κύπρου ἐπί τήν βοήθειαν, οὐδέν ἐνέλιπε προθυμίας σπεύδων. ὑμεῖς δέ <δέκα> τριήρεις αὐτοῖς ἔδοτε καί τἆλλα ἐψηφίσασθε, ἀργυρίου δ' εἰς τόν ἀπόστολον ἠπόρουν. ὀλίγα μέν γάρ ἦλθον ἔχοντες χρήματα, πολλῶν δέ προσεδεήθησαν: οὐ γάρ μόνον <τούς> εἰς τάς ναῦς, ἀλλά καί πελταστάς ἐμισθώσαντο καί ὅπλα ἐπρίαντο. ἀριστοφάνης [δ'] οὖν τῶν χρημάτων τά μέν πλεῖστα αὐτός παρέσχεν: ἐπειδή δέ οὐχ ἱκανά ἦν, τούς φίλους ἔπειθε δεόμενος καί ἐγγυώμενος, καί τοῦ ἀδελφοῦ τοῦ ὁμοπατρίου ἀποκειμένας παρ' αὐτῷ τετταράκοντα μνᾶς λαβών κατεχρήσατο. τῇ δέ προτεραίᾳ ἤ ἀνήγετο, εἰσελθών ὡς τόν πατέρα τόν ἐμόν ἐκέλευσε χρῆσαι ὅ τι εἴη ἀργύριον: προσδεῖν γάρ ἔφη πρός τόν μισθόν τοῖς πελτασταῖς. ἦσαν δ' ἡμῖν ἔνδον ἑπτά μναῖ: ὁ δέ καί ταύτας λαβών κατεχρήσατο. τίνα γάρ οἴεσθε, ὦ ἄνδρες δικασταί, φιλότιμον μέν ὄντα, ἐπιστολῶν δ' αὐτῷ ἡκουσῶν παρά τοῦ πατρός μηδενός ἀπορήσειν [ἐκ κύπρου], ᾑρημένον δέ πρεσβευτήν καί μέλλοντα πλεῖν ὡς εὐαγόραν, ὑπολιπέσθαι ἄν τι τῶν ὄντων, ἀλλ' οὐχ ἅ ἦν δυνατός πάντα παρασχόντα χαρίσασθαι ἐκείνῳ τε καί κομίσασθαι μή ἐλάττω; ὡς τοίνυν ταῦτ' ἐστίν ἀληθῆ, κάλει μοι εὔνομον. {μαρτυρια} <κάλει μοι καί τούς ἄλλους μάρτυρας. {μαρτυρεσ>} τῶν μέν μαρτύρων ἀκούετε, οὐ μόνον ὅτι ἔχρησαν τό <ἀργύριον> ἐκείνου δεηθέντος, ἀλλά καί ὅτι ἀπειλήφασιν: ἐκομίσθη γάρ αὐτοῖς ἐπί τῆς τριήρους. ῥᾴδιον μέν οὖν ἐκ τῶν εἰρημένων γνῶναι ὅτι τοιούτων καιρῶν συμπεσόντων οὐδενός ἄν ἐφείσατο τῶν ἑαυτοῦ: ὅ δέ μέγιστον τεκμήριον: δῆμος γάρ ὁ πυριλάμπους, τριηραρχῶν εἰς κύπρον, ἐδεήθη μου προσελθεῖν αὐτῷ, λέγων ὅτι ἔλαβε <μέν> σύμβολον παρά βασιλέως τοῦ μεγάλου φιάλην χρυσῆν, δώσει δ' ἀριστοφάνει ὡς λαβεῖν ἑκκαίδεκα μνᾶς ἐπ' αὐτῇ, ἵν' ἔχοι ἀναλίσκειν εἰς τήν τριηραρχίαν: ἐπειδή δέ εἰς κύπρον ἀφίκοιτο, λύσεσθαι ἀποδούς εἴκοσι μνᾶς: πολλῶν γάρ ἀγαθῶν καί ἄλλων χρημάτων εὐπορήσειν διά τό σύμβολον ἐν πάσῃ τῇ ἠπείρῳ. ἀριστοφάνης τοίνυν ἀκούων μέν ταῦτα δήμου, δεομένου δ' ἐμοῦ, μέλλων δ' ἄξειν <τό> χρυσίον, τέτταρας δέ μνᾶς τόκον λήψεσθαι, οὐκ ἔφη εἶναι, ἀλλ' ὤμνυε καί προσδεδανεῖσθαι τοῖς ξένοις ἄλλοθεν, ἐπειδή ἥδιστ' <ἄν> ἀνθρώπων ἄγειν τε εὐθύς ἐκεῖνο τό σύμβολον καί χαρίσασθαι ἡμῖν ἅ ἐδεόμεθα. ὡς δέ ταῦτ' ἐστίν ἀληθῆ, μάρτυρας ὑμῖν παρέξομαι. {μαρτυρεσ} ὅτι μέν τοίνυν οὐ κατέλιπεν ἀριστοφάνης ἀργύριον οὐδέ χρυσίον, ῥᾴδιον γνῶναι ἐκ τῶν εἰρημένων καί μεμαρτυρημένων: χαλκώματα δέ σύμμεικτα οὐ πολλά ἐκέκτητο, ἀλλά καί ὅθ' εἱστία τούς παρ' εὐαγόρου πρεσβεύοντας, αἰτησάμενος ἐχρήσατο. ἅ δέ κατέλιπεν, ἀναγνώσεται ὑμῖν. {απογραφη χαλκωματων} ἴσως ἐνίοις ὑμῶν, ὦ ἄνδρες δικασταί, δοκεῖ ὀλίγα εἶναι: ἀλλ' ἐκεῖνο ἐνθυμεῖσθε, ὅτι πρίν τήν ναυμαχίαν νικῆσαι <κόνωνα, ἀριστοφάνει> γῆ μέν οὐκ ἦν ἄλλ' ἤ χωρίδιον μικρόν ῥαμνοῦντι. ἐγένετο δ' <ἡ> ναυμαχία ἐπ' εὐβουλίδου ἄρχοντος. ἐν οὖν τέτταρσιν ἤ πέντε ἔτεσι, πρότερον μή ὑπαρχούσης οὐσίας, χαλεπόν, ὦ ἄνδρες δικασταί, τραγῳδοῖς τε δίς χορηγῆσαι, ὑπέρ αὑτοῦ τε καί τοῦ πατρός, καί τρία ἔτη συνεχῶς τριηραρχῆσαι, εἰσφοράς τε πολλάς εἰσενηνοχέναι, οἰκίαν τε πεντήκοντα μνῶν πρίασθαι, γῆς τε πλέον ἤ τριακόσια πλέθρα κτήσασθαι: ἔτι δέ πρός τούτοις οἴεσθε χρῆναι ἔπιπλα πολλά καταλελοιπέναι; ἀλλ' οὐδ' οἱ πάλαι πλούσιοι δοκοῦντες εἶναι ἄξια λόγου ἔχοιεν ἄν ἐξενεγκεῖν: ἐνίοτε γάρ οὐκ ἔστιν, οὐδ' ἐάν τις πάνυ ἐπιθυμῇ, πρίασθαι τοιαῦτα <ἅ> κτησαμένῳ εἰς τόν λοιπόν χρόνον ἡδονήν ἄν παρέχοι. ἀλλά τόδε σκοπεῖτε. τῶν ἄλλων, ὅσων ἐδημεύσατε <τά> χρήματα, οὐχ ὅπως σκεύη ἀπέδοσθε, ἀλλά καί αἱ θύραι ἀπό τῶν οἰκημάτων ἀφηρπάσθησαν: ἡμεῖς δέ ἤδη δεδημευμένων καί ἐξεληλυθυίας τῆς ἐμῆς ἀδελφῆς φύλακα κατεστήσαμεν <ἐν> τῇ ἐρήμῃ οἰκίᾳ, ἵνα μήτε θυρώματα μήτε ἀγγεῖα μήτε ἄλλο μηδέν ἀπόλοιτο. ἔπιπλα δέ ἀπεφαίνετο πλεῖν ἤ χιλίων δραχμῶν, ὅσα οὐδενός πώποτ' ἐλάβετε. πρός δέ τούτοις καί πρότερον πρός τούς συνδίκους καί νῦν ἐθέλομεν πίστιν δοῦναι, ἥτις ἐστί μεγίστη τοῖς ἀνθρώποις, μηδέν ἔχειν τῶν ἀριστοφάνους χρημάτων, ἐνοφείλεσθαι δέ τήν προῖκα τῆς ἀδελφῆς καί <τάς> ἑπτά μνᾶς, ἅς ᾤχετο λαβών παρά τοῦ πατρός τοῦ ἐμοῦ. πῶς ἄν οὖν εἶεν ἄνθρωποι ἀθλιώτεροι, ἤ εἰ τά σφέτερ' αὐτῶν ἀπολωλεκότες δοκοῖεν τἀκείνων ἔχειν; ὅ δέ πάντων δεινότατον, τήν ἀδελφήν ὑποδέξασθαι παιδία ἔχουσαν πολλά, καί ταῦτα τρέφειν, μηδ' αὐτούς ἔχοντας μηδέν, ἐάν ὑμεῖς τά ὄντ' ἀφέλησθε. φέρε πρός θεῶν ὀλυμπίων: οὕτω γάρ σκοπεῖτε, ὦ <ἄνδρες> δικασταί. εἴ τις ὑμῶν ἔτυχε δούς τιμοθέῳ τῷ κόνωνος τήν θυγατέρα ἤ τήν ἀδελφήν, καί ἐκείνου ἀποδημήσαντος καί ἐν διαβολῇ γενομένου ἐδημεύθη ἡ οὐσία, καί μή ἐγένετο τῇ πόλει πραθέντων ἁπάντων τέτταρα τάλαντα ἀργυρίου, διά τοῦτο ἠξιοῦτε ἄν ἐκείνου καί τούς προσήκοντας ἀπολέσθαι, ὅτι οὐδέ πολλοστόν μέρος τῆς δόξης τῆς παρ' ὑμῖν ἐφάνη τά χρήματα; ἀλλά μήν τοῦτό γε πάντες ἐπίστασθε κόνωνα μέν ἄρχοντα, νικόφημον δέ ποιοῦντα ὅ τι ἐκεῖνος προστάττοι. τῶν οὖν ὠφελειῶν κόνωνα εἰκός πολλοστόν μέρος ἄλλῳ τινί μεταδιδόναι, ὥστ' εἰ οἴονται πολλά γενέσθαι νικοφήμῳ, ὁμολογήσειαν <ἄν> τά κόνωνος εἶναι πλεῖν ἤ δεκαπλάσια. ἔτι δέ φαίνονται οὐδέν πώποτε διενεχθέντες, ὥστε εἰκός καί περί τῶν χρημάτων ταὐτά γνῶναι, ἱκανά μέν ἐνθάδε τῷ ὑεῖ ἑκάτερον καταλιπεῖν, τά δέ ἄλλα παρ' αὑτοῖς ἔχειν: ἦν γάρ κόνωνι μέν ὑός ἐν κύπρῳ καί γυνή, νικοφήμῳ δέ γυνή καί θυγάτηρ, ἡγοῦντο δέ καί τά ἐκεῖ ὁμοίως σφίσιν εἶναι σᾶ ὥσπερ καί τά ἐνθάδε. πρός δέ τούτοις ἐνθυμεῖσθε ὅτι καί εἴ τις μή κτησάμενος ἀλλά παρά τοῦ πατρός παραλαβών τοῖς παισί διένεμεν, οὐκ ἐλάχιστα ἄν αὑτῷ ὑπέλιπε: βούλονται γάρ πάντες ὑπό τῶν παίδων θεραπεύεσθαι ἔχοντες χρήματα μᾶλλον ἤ ἐκείνων δεῖσθαι ἀποροῦντες. νῦν τοίνυν εἰ δημεύσαιτε τά τοῦ τιμοθέου, _ὅ μή γένοιτο, εἰ μή τι μέλλει μέγα ἀγαθόν ἔσεσθαι τῇ πόλει _, ἐλάττω δ' εἰ ἐξ αὐτῶν λάβοιτ' ἤ ἐκ τῶν ἀριστοφάνους γεγένηται, τούτου ἕνεκα <ἄν> ἠξιοῦτε τούς ἀναγκαίους τούς ἐκείνου τά σφέτερ' αὐτῶν ἀπολέσαι; ἀλλ' οὐκ εἰκός, ὦ ἄνδρες δικασταί: ὁ γάρ κόνωνος θάνατος καί αἱ διαθῆκαι, ἅς διέθετο ἐν κύπρῳ, σαφῶς ἐδήλωσαν ὅτι πολλοστόν μέρος ἦν τά χρήματα ὧν ὑμεῖς προσεδοκᾶτε: τῇ μέν γάρ ἀθηναίᾳ καθιέρωσεν εἰς ἀναθήματα καί τῷ ἀπόλλωνι εἰς δελφούς πεντακισχιλίους στατῆρας: τῷ δέ ἀδελφιδῷ τῷ ἑαυτοῦ, ὅς ἐφύλαττεν αὐτῷ καί ἐταμίευε πάντα τά ἐν κύπρῳ, ἔδωκεν ὡς μυρίας δραχμάς, τῷ δέ ἀδελφῷ τρία τάλαντα: τά δέ λοιπά τῷ ὑεῖ κατέλιπε, τάλαντα ἑπτακαίδεκα. τούτων δέ κεφάλαιον γίγνεται περί τετταράκοντα τάλαντα. καί οὐδενί οἷόν τε εἰπεῖν ὅτι διηρπάσθη ἤ ὡς οὐ δικαίως ἀπεφάνθη: αὐτός γάρ ἐν τῇ νόσῳ ὤν εὖ φρονῶν διέθετο. καί μοι κάλει τούτων μάρτυρας. {μαρτυρεσ} ἀλλά μήν ὁστισοῦν, ὦ ἄνδρες δικασταί, πρίν ἀμφότερα δῆλα γενέσθαι, πολλοστόν μέρος τά νικοφήμου τῶν κόνωνος χρημάτων ᾠήθη ἄν εἶναι. ἀριστοφάνης τοίνυν γῆν μέν καί οἰκίαν ἐκτήσατο πλεῖν ἤ πέντε ταλάντων, κατεχορήγησε δέ ὑπέρ αὑτοῦ καί τοῦ πατρός πεντακισχιλίας δραχμάς, τριηραρχῶν δέ ἀνήλωσεν ὀγδοήκοντα μνᾶς. εἰσενήνεκται δέ ὑπέρ ἀμφοτέρων οὐκ ἔλαττον μνῶν τετταράκοντα. εἰς δέ τόν ἐπί σικελίας πλοῦν ἀνήλωσεν ἑκατόν μνᾶς. εἰς δέ τόν ἀπόστολον τῶν τριήρων, ὅτε οἱ κύπριοι ἦλθον καί ἔδοτε αὐτοῖς τάς δέκα ναῦς, καί τῶν πελταστῶν τήν μίσθωσιν καί τῶν ὅπλων τήν ὠνήν παρέσχε τρισμυρίας δραχμάς. καί τούτων κεφάλαιον πάντων γίγνεται μικροῦ λείποντος πεντεκαίδεκα τάλαντα. ὥστε οὐκ ἄν εἰκότως ἡμᾶς αἰτιάσαισθε, ἐπεί τῶν κόνωνος, τῶν ὁμολογουμένων δικαίως ἀποφανθῆναι ὑπ' αὐτοῦ ἐκείνου, πολλαπλασίων δοκούντων πλεῖν ἤ τρίτον μέρος φαίνεται τά ἀριστοφάνους. καί οὐ προσλογιζόμεθα ὅσα αὐτός ἐν κύπρῳ ἔσχε νικόφημος, οὔσης αὐτῷ ἐκεῖ γυναικός καί θυγατρός. ἐγώ μέν <οὖν> οὐκ ἀξιῶ, ὦ ἄνδρες δικασταί, οὕτω πολλά καί μεγάλα τεκμήρια παρασχομένους ἡμᾶς ἀπολέσθαι ἀδίκως. ἀκήκοα γάρ ἔγωγε καί τοῦ πατρός καί ἄλλων πρεσβυτέρων, ὅτι οὐ νῦν μόνον ἀλλά καί ἐν τῷ ἔμπροσθεν χρόνῳ πολλῶν ἐψεύσθητε τῆς οὐσίας, οἵ ζῶντες μέν πλουτεῖν ἐδόκουν, ἀποθανόντες δέ πολύ παρά τήν δόξαν τήν ὑμετέραν ἐφάνησαν. αὐτίκα ἰσχομάχῳ, ἕως ἔζη, πάντες ᾤοντο εἶναι πλεῖν ἤ ἑβδομήκοντα τάλαντα, ὡς ἐγώ ἀκούω: ἐνειμάσθην δέ τώ ὑεῖ οὐδέ δέκα τάλαντα ἑκάτερος ἀποθανόντος. στεφάνῳ δέ τῷ θάλλου ἐλέγετο εἶναι πλεῖν ἤ πεντήκοντα τάλαντα, ἀποθανόντος δ' ἡ οὐσία ἐφάνη περί ἕνδεκα τάλαντα. ὁ τοίνυν νικίου οἶκος προσεδοκᾶτο εἶναι οὐκ ἔλαττον ἤ ἑκατόν ταλάντων, καί τούτων τά πολλά ἔνδον [ἦν]: νικήρατος δέ ὅτ' ἀπέθνῃσκεν, ἀργύριον μέν ἤ χρυσίον οὐδ' αὐτός ἔφη καταλείπειν οὐδέν, ἀλλά τήν οὐσίαν ἥν κατέλιπε τῷ ὑεῖ, οὐ πλείονος ἀξία ἐστίν ἤ τετ τάρων καί δέκα ταλάντων. καλλίας τοίνυν ὁ ἱππονίκου, ὅτε νεωστί ἐτεθνήκει ὁ πατήρ, πλεῖστα τῶν ἑλλήνων ἐδόκει κεκτῆσθαι, καί ὥς φασι, διακοσίων ταλάντων ἐτιμήσατο <τά> αὑτοῦ ὁ πάππος, τό δέ τούτου νῦν τίμημα οὐδέ δυοῖν ταλάντοιν ἐστί. κλεοφῶντα δέ πάντες ἴστε, ὅτι πολλά ἔτη διεχείρισε τά τῆς πόλεως πάντα καί προσεδοκᾶτο πάνυ πολλά ἐκ τῆς ἀρχῆς ἔχειν: ἀποθανόντος δ' αὐτοῦ οὐδαμοῦ δῆλα τά χρήματα, ἀλλά καί οἱ προσήκοντες καί οἱ κηδεσταί, παρ' οἷς κατέλιπεν <ἄν>, ὁμολογουμένως πένητές εἰσι. φαινόμεθα δή καί τῶν ἀρχαιοπλούτων πολύ ἐψευσμένοι καί τῶν νεωστί ἐν δόξῃ γεγενημένων. αἴτιον δέ μοι δοκεῖ εἶναι, ὅτι ῥᾳδίως τινές τολμῶσι λέγειν ὡς ὁ δεῖνα ἔκει τάλαντα πολλά ἐκ τῆς ἀρχῆς. καί ὅσα μέν περί τεθνεώτων λέγουσιν, οὐ πάνυ θαυμάζω (οὐ γάρ ὑπό γε ἐκείνων ἐξελεγχθεῖεν ἄν), ἀλλ' ὅσα ζώντων ἐπιχειροῦσι καταψεύδεσθαι. αὐτοί γάρ ἔναγχος ἠκούετε ἐν τῇ ἐκκλησίᾳ, ὡς διότιμος ἔχοι τάλαντα τετταράκοντα πλείω ἤ ὅσα αὐτός ὡμολόγει παρά τῶν ναυκλήρων καί ἐμπόρων: καί ταῦτα, ἐπειδή ἦλθεν, ἐκείνου ἀπογράφοντος καί χαλεπῶς φέροντος ὅτι ἀπών διεβάλλετο, οὐδείς ἐξήλεγξε, δεομένης μέν τῆς πόλεως χρημάτων, ἐθέλοντος δέ ἐκείνου λογίσασθαι. ἐνθυμεῖσθε τοίνυν οἷον ἄν ἐγένετο, εἰ ἀθηναίων ἁπάντων ἀκηκοότων ὅτι τετταράκοντα τάλαντα ἔχοι διότιμος, εἶτα ἔπαθέ τι πρίν καταπλεῦσαι δεῦρο. εἶτα οἱ προσήκοντες ἄν αὐτοῦ ἐν κινδύνῳ ἦσαν τῷ μεγίστῳ, εἰ ἔδει αὐτούς πρός τοσαύτην διαβολήν ἀπολογεῖσθαι, μή εἰδότας μηδέν τῶν πεπραγμένων. αἴτιοι οὖν εἰσι καί ὑμῖν πολλῶν ἤδη ψευσθῆναι καί ἤδη ἀδίκως γέ τινας ἀπολέσθαι οἱ ῥᾳδίως τολμῶντες ψεύδεσθαι καί συκοφαντεῖν ἀνθρώπους ἐπιθυμοῦντες. ἔπειτ' οἴομαι ὑμᾶς εἰδέναι ὅτι ἀλκιβιάδης τέτταρα ἤ πέντε ἔτη ἐφεξῆς ἐστρατήγει ἐπικρατῶν καί νενικηκώς λακεδαιμονίους, καί διπλάσια ἐκείνῳ ἠξίουν αἱ πόλεις διδόναι ἤ ἄλλῳ τινί τῶν στρατηγῶν, ὥστ' ᾤοντο εἶναί τινες αὐτῷ πλεῖν ἤ ἑκατόν τάλαντα. ὁ δ' ἀποθανών ἐδήλωσεν ὅτι οὐκ ἀληθῆ ταῦτα ἦν: ἐλάττω γάρ οὐσίαν κατέλιπε τοῖς παισίν ἤ αὐτός παρά τῶν ἐπιτροπευσάντων παρέλαβεν. ὅτι μέν οὖν καί ἐν τῷ ἔμπροσθεν χρόνῳ τοιαῦτα ἐγίγνετο, ῥᾴδιον γνῶναι: φασί δέ καί τούς ἀρίστους καί σοφωτάτους μάλιστα ἐθέλειν μεταγιγνώσκειν. εἰ οὖν δοκοῦμεν εἰκότα λέγειν καί ἱκανά τεκμήρια παρέχεσθαι, ὦ ἄνδρες δικασταί, πάσῃ τέχνῃ καί μηχανῇ ἐλεήσατε: ὡς ἡμεῖς τῆς μέν διαβολῆς οὕτω μεγάλης οὔσης ἀεί προσεδοκῶμεν κρατήσειν μετά τοῦ ἀληθοῦς: ὑμῶν δέ μηδενί τρόπῳ ἐθελησάντων πεισθῆναι οὐδ' ἐλπίς οὐδεμία σωτηρίας ἐδόκει ἡμῖν εἶναι. ἀλλά πρός θεῶν ὀλυμπίων, ὦ ἄνδρες δικασταί, βούλεσθε ἡμᾶς δικαίως σῶσαι μᾶλλον ἤ ἀδίκως ἀπολέσαι, καί πιστεύετε τούτοις ἀληθῆ λέγειν, οἵ ἄν καί σιωπῶντες ἐν ἅπαντι τῷ βίῳ παρέχωσι σώφρονας σφᾶς αὐτούς καί δικαίους. περί μέν οὖν αὐτῆς τῆς γραφῆς [καί ᾧ τρόπῳ κηδεσταί ἡμῖν ἐγένοντο, καί ὅτι οὐκ ἐξήρκει τά ἐκείνου εἰς τόν ἔκπλουν, ἀλλά καί ὡς ἄλλοθεν προσεδανείσατο] ἀκηκόατε καί μεμαρτύρηται ὑμῖν: περί δ' ἐμαυτοῦ βραχέα βούλομαι ὑμῖν εἰπεῖν. ἐγώ γάρ ἔτη γεγονώς ἤδη τριάκοντα οὔτε τῷ πατρί οὐδέν πώποτε ἀντεῖπον, οὔτε τῶν πολιτῶν οὐδείς μοι ἐνεκάλεσεν, ἐγγύς τε οἰκῶν τῆς ἀγορᾶς οὔτε πρός δικαστηρίῳ οὔτε πρός βουλευτηρίῳ ὤφθην οὐδεπώποτε, πρίν ταύτην τήν συμφοράν γενέσθαι. περί μέν οὖν ἐμαυτοῦ τοσαῦτα λέγω, περί δέ τοῦ πατρός, ἐπειδή ὥσπερ ἀδικοῦντος αἱ κατηγορίαι γεγένηνται, συγγνώμην ἔχετε, ἐάν λέγω ἅ ἀνήλωσεν εἰς τήν πόλιν καί εἰς τούς φίλους: οὐ γάρ φιλοτιμίας ἕνεκα ἀλλά τεκμήριον ποιούμενος ὅτι οὐ τοῦ αὐτοῦ ἐστιν ἀνδρός ἄνευ ἀνάγκης τε πολλά ἀναλίσκειν καί μετά κινδύνου τοῦ μεγίστου ἐπιθυμῆσαι ἔχειν τι τῶν κοινῶν. εἰσί δέ τινες οἱ προαναλίσκοντες μόνου τούτου ἕνεκα ἵνα ἄρχειν ὑφ' ὑμῶν ἀξιωθέντες διπλάσια κομίσωνται. ὁ τοίνυν ἐμός πατήρ ἄρχειν μέν οὐδεπώποτε ἐπεθύμησε, τάς δέ χορηγίας ἁπάσας κεχορήγηκε, τετριηράρχηκε δέ ἑπτάκις, εἰσφοράς δέ πολλάς καί μεγάλας εἰσενήνοχεν. ἵνα δέ εἰδῆτε καί ὑμεῖς, καί καθ' ἑκάστην ἀναγνώσεται. {ληιτουργιαι} ἀκούετε, ὦ ἄνδρες δικασταί, τό πλῆθος. πεντήκοντα γάρ ἔτη ἐστίν ὅσα ὁ πατήρ καί τοῖς χρήμασι καί τῷ σώματι τῇ πόλει ἐλῃτούργει. ἐν οὖν τοσούτῳ χρόνῳ δοκοῦντά τι ἐξ ἀρχῆς ἔχειν οὐδεμίαν εἰκός δαπάνην πεφευγέναι. ὅμως δέ καί μάρτυρας ὑμῖν παρέξομαι. {μαρτυρεσ} τούτων συμπάντων κεφάλαιόν ἐστιν ἐννέα τάλαντα καί δισχίλιαι δραχμαί. ἔτι τοίνυν καί ἰδίᾳ τισί τῶν πολιτῶν ἀποροῦσι συνεξέδωκε θυγατέρας καί ἀδελφάς, τούς δ' ἐλύσατο ἐκ τῶν πολεμίων, τοῖς δ' εἰς ταφήν παρεῖχεν ἀργύριον. καί ταῦτ' ἐποίει ἡγούμενος εἶναι ἀνδρός ἀγαθοῦ ὠφελεῖν τούς φίλους, καί εἰ μηδείς μέλλοι εἴσεσθαι: νῦν δέ πρέπον ἐστί καί ὑμᾶς ἀκοῦσαί μου. καί μοι κάλει τόν καί τόν. {μαρτυρεσ} τῶν μέν οὖν μαρτύρων ἀκηκόατε: ἐνθυμεῖσθε δέ ὅτι ὀλίγον μέν χρόνον δύναιτ' ἄν τις πλάσασθαι τόν τρόπον τόν αὑτοῦ, ἐν ἑβδομήκοντα δέ ἔτεσιν οὐδ' ἄν εἷς λάθοι πονηρός ὤν. τῷ τοίνυν πατρί τῷ ἐμῷ ἄλλα μέν ἄν τις ἔχοι ἐπικαλέσαι ἴσως, εἰς χρήματα δέ οὐδείς οὐδέ τῶν ἐχθρῶν ἐτόλμησε πώποτε. οὔκουν ἄξιον τοῖς τῶν κατηγόρων λόγοις πιστεῦσαι μᾶλλον ἤ τοῖς ἔργοις, ἅ ἐπράχθη ἐν ἅπαντι τῷ βίῳ, καί τῷ χρόνῳ, ὅν ὑμεῖς σαφέστατον ἔλεγχον τοῦ ἀληθοῦς νομίσατε. εἰ γάρ μή ἦν τοιοῦτος, οὐκ ἄν ἐκ πολλῶν ὀλίγα κατέλιπεν, ἐπεί εἰ νῦν γε ἐξαπατηθείητε ὑπό τούτων καί δημεύσαιθ' ἡμῶν τήν οὐσίαν, οὐδέ δύο τάλαντα λάβοιτ' ἄν. ὥστε οὐ μόνον πρός δόξαν ἀλλά καί εἰς χρημάτων λόγον λυσιτελεῖ μᾶλλον ὑμῖν ἀποψηφίσασθαι: πολύ γάρ πλείω ὠφεληθήσεσθ', ἐάν ἡμεῖς ἔχωμεν. σκοπεῖτε δέ ἐκ τοῦ παρεληλυθότος χρόνου, ὅσα φαίνεται ἀνηλωμένα εἰς τήν πόλιν: καί νῦν ἀπό τῶν ὑπολοίπων τριηραρχῶ μέν ἐγώ, τριηραρχῶν δέ ὁ πατήρ ἀπέθανεν, πειράσομαι δ', ὥσπερ καί ἐκεῖνον ἑώρων, ὀλίγα κατά μικρόν παρασκευάσασθαι εἰς τάς κοινάς ὠφελείας ὥστε τῷ γ' ἔργῳ πάλαι <τῆς πόλεως> ταῦτ' ἐστί, καί οὐκ ἐγώ ἀφῃρημένος ἀδικεῖσθαι οἰήσομαι, ὑμῖν δέ πλείους οὕτως αἱ ὠφέλειαι ἤ εἰ δημεύσαιτε. πρός δέ τούτοις ἄξιον ἐνθυμηθῆναι οἵαν φύσιν εἶχεν ὁ πατήρ. ὅσα γάρ ἔξω τῶν ἀναγκαίων ἐπεθύμησεν ἀναλίσκειν πάντα φανήσεται τοιαῦτα ὅθεν καί τῇ πόλει τιμή ἔμελλεν ἔσεσθαι. αὐτίκα ὅτε ἵππευεν, οὐ μόνον ἵππους ἐκτήσατο λαμπρούς ἀλλά καί ἀθλητάς <οἷς> ἐνίκησεν ἰσθμοῖ καί νεμέᾳ, ὥστε τήν πόλιν κηρυχθῆναι καί αὐτόν στεφανωθῆναι. δέομαι οὖν ὑμῶν, ὦ ἄνδρες δικασταί, καί τούτων καί τῶν ἄλλων μεμνημένους ἁπάντων τῶν εἰρημένων βοηθεῖν ἡμῖν καί μή περιιδεῖν ὑπό τῶν ἐχθρῶν ἀναιρεθέντας. καί ταῦτα ποιοῦντες τά τε δίκαια ψηφιεῖσθε καί ὑμῖν αὐτοῖς τά συμφέροντα. [20] {work} {υπερ πολυστρατου} οὔ μοι δοκεῖ χρῆναι ὀργίζεσθαι ὑμᾶς τῷ ὀνόματι τῷ τῶν τετρακοσίων, ἀλλά τοῖς ἔργοις ἐνίων. οἱ μέν γάρ ἐπιβουλεύσαντες [ἦσαν] αὐτῶν, οἱ δ' ἵνα μήτε τήν πόλιν μηδέν κακόν ἐργάσαιντο μήθ' ὑμῶν μηδένα, ἀλλ' εὖνοι ὄντες εἰσῆλθον εἰς τό βουλευτήριον, ὧν εἷς ὤν οὑτοσί τυγχάνει πολύστρατος. οὗτος γάρ ᾑρέθη μέν ὑπό τῶν φυλετῶν ὡς χρηστός ὤν ἀνήρ καί περί τούς δημότας καί περί τό πλῆθος τό ὑμέτερον: κατηγοροῦσι δέ αὐτοῦ ὡς οὐκ εὔνους ἦν τῷ πλήθει τῷ ὑμετέρῳ, αἱρεθείς ὑπό τῶν φυλετῶν, οἵ ἄριστ' <ἄν> διαγνοῖεν περί σφῶν αὐτῶν ὁποῖοί τινές εἰσιν. οὗτος δέ τίνος ἄν ἕνεκα ὀλιγαρχίας ἐπεθύμησε; πότερον ὡς ἡλικίαν εἶχε λέγων τι διαπράττεσθαι παρ' ὑμῖν, ἤ τῷ σώματι πιστεύων, ἵνα ὑβρίζοι εἰς τῶν ὑμετέρων τινά; ἀλλ' ὁρᾶτε αὐτοῦ τήν ἡλικίαν, ᾗ καί τούς ἄλλους ἱκανός ἐστιν ἀποτρέπειν τούτων. ὅστις μέν οὖν ἄτιμος ὤν, κακόν τι ἐργασάμενος ἐν τῷ πρόσθεν χρόνῳ, ἑτέρας πολιτείας ἐπεθύμησε, διά τά πρόσθεν ἁμαρτήματα αὑτοῦ ἕνεκ' ἄν ἔπραττε: τούτῳ δέ τοιοῦτον οὐδέν ἡμάρτητο, ὥστε αὑτοῦ ἕνεκα μισεῖν τό πλῆθος τό ὑμέτερον, ἤ τῶν παίδων. ὁ μέν γάρ ἐν σικελίᾳ ἦν, οἱ δ' ἐν βοιωτοῖς: ὥστε μηδέ τούτων ἕνεκα ἑτέρας πολιτείας ἐπιθυμῆσαι [διά τά πρόσθεν ἁμαρτήματα]. καί κατηγοροῦσι μέν αὐτοῦ ὡς πολλάς ἀρχάς ἦρξεν, ἀποδεῖξαι δέ οὐδείς οἷός τέ ἐστιν ὡς οὐ καλῶς ἦρξεν. ἐγώ δ' ἡγοῦμαι οὐ τούτους ἀδικεῖν ἐν τοῖς πράγμασιν ἐκείνοις, ἀλλ' εἴ τις ὀλίγας ἄρξας ἀρχάς μή τά ἄριστα ἦρξε τῇ πόλει. οὐ γάρ οἱ καλῶς ἄρχοντες προὐδίδοσαν τήν πόλιν, ἀλλ' οἱ μή δικαίως. οὗτος δέ πρῶτον μέν ἄρξας ἐν ὠρωπῷ οὔτε προέδωκε οὔθ' ἑτέραν πολιτείαν κατέστησε, τῶν ἄλλων ἁπάντων, ὅσοι ἦρχον, καταπροδόντων τά πράγματα. οἱ δ' οὐχ ὑπέμειναν, καταγνόντες σφῶν αὐτῶν ἀδικεῖν: ὁ δέ ἡγούμενος μηδέν ἠδικηκέναι δίκην δίδωσι. καί τούς μέν ἀδικοῦντας οἱ κατήγοροι ἐκκλέπτουσιν, ἀργύριον λαμβάνοντες: παρ' ὧν δ' ἄν μή κερδαίνωσιν, ἀδικοῦντας ἀποφαίνουσι. καί ὁμοίας τάς κατηγορίας ποιοῦνται τῶν τε εἰπόντων γνώμην τινά ἐν τῇ βουλῇ καί τῶν μή. οὗτος δέ οὐδέ γνώμην οὐδεμίαν εἶπε περί τοῦ ὑμετέρου πλήθους. ἐγώ δ' ἡγοῦμαι ἀξίους εἶναι τούτους μηδέν πάσχειν ὑφ' ὑμῶν κακόν, εἰ ὑμῖν μέν εὖνοι ἦσαν, ἐκείνοις δέ <οὐκ> ἀπηχθάνοντο. τῶν γάρ λεγόντων ἐναντία ἐκείνοις οἱ μέν ἔφευγον οἱ δέ ἀπέθνῃσκον, ὥστ' εἴ τις καί ἐβούλετο ἐναντιοῦσθαι ὑπέρ ὑμῶν, τό δέος καί ὁ φόβος τῶν πεπονθότων ἀπέτρεπε πάντας. ὥστε οἱ πολλοί πάντα ἀπεγίγνωσκον αὐτῶν: τούς μέν γάρ ἐξήλαυνον αὐτῶν, τούς δέ ἀπεκτίννυσαν. οἵ δέ ἐκείνων ἔμελλον ἀκροᾶσθαι καί μηδέν ἐπιβουλεύειν μηδέ ἐξαγγέλλειν, τούτους ἄν καθίσταντο. ὥστε οὐκ ἄν ῥᾳδίως μετέστη ἄν ὑμῖν ἡ πολιτεία. οὔκουν δίκαιοί εἰσιν, ὧν ὑμῖν εὖνοι ἦσαν, τούτων δίκην διδόναι. δεινόν δέ μοι δοκεῖ εἶναι, εἰ τοῖς εἰποῦσι περί τό πλῆθος τό ὑμέτερον μή τά ἄριστα ὁ μηδέν εἰπών ταὐτά πείσεται, καί ἐν μέν ἑβδομήκοντα ἔτεσιν οὐδέν ἐξήμαρτεν εἰς ὑμᾶς, ἐν ὀκτώ δ' ἡμέραις, καί οἱ μέν τόν βίον ἅπαντα πονηροί ὄντες χρηστοί ἐν τῷ λογιστηρίῳ γεγένηνται, πείσαντες τούς κατηγόρους, οἵ δ' ἀεί ὑμῖν χρηστοί ἦσαν, οὗτοι πονηροί. καίτοι ἔν γε ταῖς πρότερον κατηγορίαις τά τε ἄλλα κατηγόρησαν ψευδῆ τοῦ πατρός, καί συγγενῆ φρύνιχον αὐτοῦ εἶναι ἔφησαν. καίτοι εἴ τις βούλεται, ἐν τῷ λόγῳ τῷ ἐμῷ μαρτυρησάτω ὡς ἀναγκαῖον ὄντα φρυνίχῳ. ἀλλά γάρ ψευδῆ κατηγόρουν. ἀλλά μήν οὐδ' ἐκ παιδείας φίλος ἦν αὐτῷ: ὁ μέν γάρ ἐν ἀγρῷ πένης ὤν ἐποίμαινεν, ὁ δέ πατήρ ἐν τῷ ἄστει ἐπαιδεύετο. καί ἐπειδή ἀνήρ ἐγένετο, ὁ μέν ἐγεώργει, ὁ δ' ἐλθών εἰς τό ἄστυ ἐσυκοφάντει, ὥστε μηδέν ὁμολογεῖν τῷ τρόπῳ τῷ ἀλλήλων. καί ὅτ' ἐξέτινε τῷ δημοσίῳ, οὐκ εἰσήνεγκεν αὐτῷ τό ἀργύριον: καίτοι ἐν τοῖς τοιούτοις μάλιστα δηλοῦσιν οἵ ἄν φίλοι ὦσιν. εἰ δ' ἦν δημότης, οὐ δίκαιος διά τοῦτο βλάπτεσθαί ἐστιν ὁ πατήρ, εἰ μή καί ὑμεῖς ἀδικεῖτε, ὅτι ὑμῶν ἐστι πολίτης. πῶς δ' ἄν <τις> γένοιτο δημοτικώτερος, ἤ ὅστις ὑμῶν ψηφισαμένων πεντακισχιλίοις παραδοῦναι τά πράγματα καταλογεύς ὤν ἐνακισχιλίους κατέλεξεν, ἵνα μηδείς αὐτῷ διάφορος εἴη τῶν δημοτῶν, ἀλλ' ἵνα τόν μέν βουλόμενον γράφοι, εἰ δέ τῳ μή οἷόν τ' εἴη, χαρίζοιτο. καίτοι οὐχ οἵ ἄν πλείους τούς πολίτας ποιῶσιν, οὗτοι καταλύουσι τόν δῆμον, ἀλλ' οἵ ἄν ἐκ πλειόνων ἐλάττους. οὗτος δέ οὔτε ὀμόσαι ἤθελεν οὔτε καταλέγειν, ἀλλ' αὐτόν ἠνάγκαζον, ἐπιβολάς ἐπιβάλλοντες καί ζημιοῦντες: ἐπεί δέ ἠναγκάσθη καί ὤμοσε τόν ὅρκον, ὀκτώ ἡμέρας εἰσελθών εἰς τό βουλευτήριον ἐξέπλει εἰς ἐρέτριαν, καί ἐδόκει ἐκεῖ τήν ψυχήν οὐ πονηρός εἶναι ἐν ταῖς ναυμαχίαις, καί τετρωμένος δεῦρ' ἦλθε, καί ἤδη μετεπεπτώκει τά πράγματα. καί οὗτος μέν οὔτ' εἰπών γνώμην οὐδεμίαν, οὔτε πλέον ὀκτώ ἡμερῶν ἐλθών εἰς τό βουλευτήριον ὦφλε χρήματα τοσαῦτα: τῶν δ' εἰπόντων ὑμῖν τἀναντία καί διά τέλους ἐν τῷ βουλευτηρίῳ ὄντων πολλοί ἀποπεφεύγασι. καί οὐ φθονῶν τούτοις λέγω, ἀλλ' ἡμᾶς ἐλεῶν: οἱ μέν γάρ δοκοῦντες ἀδικεῖν ἐξῃτημένοι εἰσίν ὑπό τῶν ὑμῖν προθύμων ἐν τοῖς πράγμασι γενομένων, οἱ δ' ἠδικηκότες ἐκπριάμενοι τούς κατηγόρους οὐδ' ἔδοξαν ἀδικεῖν. πῶς ἄν οὖν οὐκ ἄν δεινά πάσχοιμεν; καί κατηγοροῦσι μέν τῶν τετρακοσίων, ὅτι ἦσαν κακοί: καίτοι ὑμεῖς αὐτοί πεισθέντες ὑπό τούτων παρέδοτε τοῖς πεντακισχιλίοις, καί εἰ αὐτοί τοσοῦτοι ὄντες ἐπείσθητε, ἕνα ἕκαστον τῶν τετρακοσίων οὐ χρῆν πεισθῆναι; ἀλλ' οὐχ οὗτοι ἀδικοῦσιν, ἀλλ' οἵ ὑμᾶς ἐξηπάτων καί κακῶς ἐποίουν. οὗτος δ' ἐν πολλοῖς δηλοῖ ὑμῖν <εὐνοῶν καί> ὅτι, εἴ πέρ τι νεωτερίζειν ἐβούλετο εἰς τό ὑμέτερον πλῆθος, οὐκ ἄν ποτ' [ἐν] ὀκτώ ἡμέρας, εἰσελθών εἰς τό βουλευτήριον, ᾤχετο ἐκπλέων. ἀλλ' εἴποι ἄν τις ὅτι κερδαίνειν ἐπιθυμῶν ἐξέπλευσεν, ὥσπερ ἔνιοι ἥρπαζον καί ἔφερον. οὐδείς τοίνυν ἄν εἴποι ὁτιοῦν ὡς τῶν ὑμετέρων ἔχει, ἀλλά πάντα μᾶλλον κατηγοροῦσιν ἤ εἰς τήν ἀρχήν. καί οἱ κατήγοροι τότε μέν οὐδαμῇ εὖνοι ὄντες ἐφαίνοντο τῷ δήμῳ οὐδέ ἐβοήθουν: νῦν δέ ἡνίκα αὐτός ἑαυτῷ εὐνούστατός ἐστιν ὁ δῆμος, βοηθοῦσι τῷ μέν ὀνόματι ὑμῖν, τῷ δέ ἔργῳ σφίσιν αὐτοῖς. καί μή θαυμάζετε, ὦ ἄνδρες δικασταί, ὅτι τοσαῦτα ὦφλε χρήματα. ἔρημον γάρ αὐτόν λαβόντες [αὐτοῦ τε καί] ἡμῶν κατηγοροῦντες εἷλον. τῷ μέν γάρ οὐδ' εἴ τις εἶχε μαρτυρίαν, εἶχε μαρτυρεῖν διά τό δέος τό τῶν κατηγόρων, τοῖς δέ καί τά ψευδῆ δεδοικότες ἐμαρτύρουν. ἦ δεινά τἄν πάθοιμεν, ὦ ἄνδρες δικασταί, εἰ τούς μέν οὐχ οἵους τε ὄντας ἐξάρνους εἶναι μή οὐ χρήματα ἔχειν ὑμῶν, τούτους μέν ἀφεῖτε ἀνδρί ἐξαιτουμένῳ, ἡμῖν δέ αὐτοῖς τε προθύμοις γεγενημένοις περί τό πλῆθος τό ὑμέτερον, καί τοῦ πατρός οὐδέν ὑμᾶς ἠδικηκότος, οὐ χαριεῖσθε. καί εἰ μέν ξένος τις ἐλθών ὑμᾶς ἤ χρήματα ᾔτει ἤ εὐεργέτης ἀναγραφῆναι ἠξίου, ἔδοτε ἄν αὐτῷ: ἡμῖν δέ οὐ δώσετε ἡμᾶς αὐτούς ἐπιτίμους [ὑμῖν] γενέσθαι; εἰ δέ τινες κακόνοι ἐγένοντο εἰς τά ὑμέτερα πράγματα ἤ γνώμην μή ἐπιτηδείαν εἶπον, οὐχ οἱ ἀπόντες τούτων αἴτιοί εἰσιν, ἐπεί καί τούς παρόντας ὑμεῖς ἀπελύσατε. οὐδέ γάρ εἴ τις τῶν ἐνθάδε μή τά ἄριστα λέγων πείθει ὑμᾶς, οὐχ ὑμεῖς ἐστε αἴτιοι, ἀλλ' ὁ ἐξαπατῶν ὑμᾶς. ἐκεῖνοι δέ σφῶν αὐτῶν προκαταγνόντες ἀδικεῖν οἴχονται, ἵνα μή δοῖεν δίκην: καί εἴ τινες ἄλλοι ἀδικοῦσιν, ἧττον μέν ἐκείνων, ἀδικοῦσι δέ, τό δέος αὐτούς ποιεῖ τό τε ὑμέτερον καί τό τῶν κατηγόρων μή ἐπιδημεῖν ἀλλά στρατεύεσθαι, ἵνα ἤ ὑμᾶς πραοτέρους ποιῶσιν ἤ τούτους πείθωσιν. οὗτος δέ ὑμῖν δίκην δέδωκεν, οὐδέν ὑμᾶς ἀδικῶν, εὐθύς μετά τά πράγματα, ὅτε ὑμεῖς τε μάλιστα ἐμέμνησθε τῶν γενομένων καί οὗτος ἐλεγχθήσεσθαι ἔμελλε, πιστεύων αὑτῷ μηδέν ἡμαρτῆσθαι ἀλλ' ἀγωνιεῖσθαι εὖ μετά τοῦ δικαίου. ὡς δ' ἦν δημοτικός, ἐγώ ὑμῖν ἀποδείξω. πρῶτον μέν γάρ ὅσων οὐδεμιᾶς στρατείας ἀπελείφθη, ἀλλ' ἐστρατεύετο, ὡς συνειδότες ἄν εἴποιεν οἱ δημόται: καί ἐξόν αὐτῷ τήν οὐσίαν ἀφανῆ καταστήσαντι μηδέν ὑμᾶς ὠφελεῖν, εἵλετο μᾶλλον συνειδέναι ὑμᾶς, ἵν', εἰ καί βούλοιτο κακός εἶναι, μή ἐξείη αὐτῷ, ἀλλ' εἰσφέροι τε τάς εἰσφοράς καί λῃτουργοίη. καί ἡμᾶς παρεσκεύασεν, ὡς ἄν τῇ πόλει ὠφελιμώτατοι εἴημεν. καί ἐμέ μέν εἰς σικελίαν ἐξέπεμψεν, ὑμῖν δ' οὐκ ἦν ..., ὥστ' εἰδέναι τούς ἱππέας, οἷος ἦν τήν ψυχήν, ἕως τό στρατόπεδον σῶν ἦν: ἐπειδή δέ διεφθάρη καί ἀνεσώθην εἰς κατάνην, ἐλῃζόμην ὁρμώμενος ἐντεῦθεν καί τούς πολεμίους κακῶς ἐποίουν, ὥστε τῇ θεῷ τε τάς δεκάτας ἐξαιρεθῆναι πλέον ἤ τριάκοντα μνᾶς καί τοῖς στρατιώταις εἰς σωτηρίαν, ὅσοι ἐν τοῖς πολεμίοις ἦσαν. καί ἐπειδή καταναῖοι ἠνάγκαζον ὁπλιτεύειν, ὡπλίτευον καί οὐδενός οὐδ' ἐνταῦθα κινδύνου ἀπελειπόμην, ὥστ' εἰδέναι ἅπαντας οἷος ἦν τήν ψυχήν ἱππεύων τε καί ὁπλιτεύων. <ὧν> ὑμῖν τούς μάρτυρας παρέξομαι. {μαρτυρεσ} ἀκηκόατε μέν τῶν μαρτύρων, ὦ ἄνδρες δικασταί: οἷος δ' εἰμί περί τό ὑμέτερον πλῆθος, ἐγώ ὑμῖν ἀποδείξω. ἀφικομένου γάρ ἐκεῖσε συρακοσίου ὅρκιον ἔχοντος καί ἑτοίμου ὄντος ὁρκοῦν καί προσιόντος πρός ἕνα ἕκαστον τῶν ἐκεῖ ὄντων, ἀντεῖπον εὐθύς αὐτῷ καί ἐλθών ὡς τυδέα διηγού μην ταῦτα, καί σύλλογον ἐποίει, καί λόγοι οὐκ ὀλίγοι ἦσαν. ὧν δ' οὖν ἐγώ εἶπον, καλῶ μάρτυρας. {μαρτυρεσ} σκέψασθε δή καί τοῦ πατρός τήν ἐπιστολήν, ἥν ἔδωκεν ἀποδοῦναι ἐμοί, πότερα τῷ ὑμετέρῳ πλήθει ἀγαθά ἐνῆν ἤ οὔ. τά τε γάρ οἰκεῖα ἐνεγέγραπτο, καί ἔτι, ὅτε καλῶς ἔχοι τά ἐν σικελίᾳ, ἥκειν. καίτοι ταὐτά ὑμῖν συνέφερε καί τοῖς ἐκεῖ: ὥστ' εἰ μή εὔνους ἦν τῇ πόλει καί ὑμῖν, οὐκ ἄν ποτε τοιαῦτα ἐπέστελλεν. ἀλλά μήν καί τόν ἀδελφόν τόν νεώτατον, οἷος εἰς ὑμᾶς ἐστιν, ἐγώ ἀποδείξω. καταδρομῆς γάρ γενομένης τῶν φυγάδων, <οἵ> οὐ μόνον ἐνθάδε ὅ τι οἷοί τ' ἦσαν κακόν ἠργάζοντο, ἀλλά καί ἀπό τοῦ τείχους ἔφερον καί ἦγον ὑμᾶς, ἐξελάσας ἐκ τῶν ἄλλων ἱππέων ἕνα ἀπέκτεινεν. ὧν ὑμῖν αὐτούς μάρτυρας τούς παραγενομένους παρέξομαι. {μαρτυρεσ} τόν δέ πρεσβύτατον ἀδελφόν αὐτοί οἱ συστρατευόμενοι ἴσασιν, οἵτινες μετά λέοντος ἦτε ἐν ἑλλησπόντῳ, ὥστε νομίζειν μηδενός ἥττον' εἶναι ἀνθρώπων τήν ψυχήν. καί μοι ἀνάβητε δεῦρο. {μαρτυρεσ} πῶς οὖν οὐ χρή χάριν παρ' ὑμῶν ἀπολαμβάνειν, εἰ τοιοῦτοί ἐσμεν; <ἤ> ὧν μέν ὁ πατήρ διαβέβληται εἰς ὑμᾶς, δικαίως τούτων δεῖ ἡμᾶς ἕνεκα ἀπολέσθαι, [δι'] ὧν δέ πρόθυμοι εἰς τήν πόλιν γεγενήμεθα, μηδεμίαν ὠφέλειαν γενέσθαι; ἀλλ' οὐ δίκαιον. ἀλλ' εἰ διά τήν τούτου διαβολήν δεῖ ἡμᾶς <τι> πάσχειν, δίκαιοί ἐσμεν διά τήν ἡμετέραν προθυμίαν τοῦτόν τε σῶσαι καί ἡμᾶς. οὐ γάρ δή ἡμεῖς χρημάτων γε ἕνεκα, ἵνα λάβοιμεν, εὖ ὑμᾶς ἐποιοῦμεν, ἀλλ' ἵνα, εἴ ποτε κίνδυνος εἴη ἡμῖν, ἐξαιτούμενοι παρ' ὑμῶν τήν ἀξίαν χάριν ἀπολάβοιμεν. χρή δέ ὑμᾶς καί τῶν ἄλλων ἕνεκα τοιούτους εἶναι, γιγνώσκοντας ὅτι, ἐάν τις πρόθυμος εἰς ὑμᾶς ᾖ, οὐ μόνον ἡμᾶς ὠφελήσετε: ἡμῶν μέν γάρ καί πρίν δεηθῆναι πεπείρασθε, οἷοί ἐσμεν εἰς ὑμᾶς: τούς δέ ἄλλους προθυμοτέρους ποιήσετε, κατ' ἀξίαν χαριζόμενοι, ὅς' ἄν τις ὑμᾶς εὖ ποιῇ. καί μηδαμῶς τοῖς λέγουσι βεβαιώσητε λόγον τόν πάντων πονηρότατον: λέγεται γάρ τούς κακῶς πεπονθότας μεμνῆσθαι μᾶλλον ἤ τούς εὖ. τίς γάρ ἔτι ἐθελήσει χρηστός εἶναι, εἰ ἡττηθήσονται τῶν κακῶς ὑμᾶς ποιούντων οἱ εὖ ποιοῦντες; ἔχει δ' ὑμῖν, ὦ ἄνδρες δικασταί, οὕτως. περί ἡμῶν γάρ ἐστι ψῆφος ὑμῖν, καί οὐ περί χρημάτων. ἕως μέν γάρ εἰρήνη, ἦν ἡμῖν φανερά οὐσία, καί ἦν ὁ πατήρ ἀγαθός γεωργός: ἐπειδή δέ εἰσέβαλον οἱ πολέμιοι, πάντων τούτων ἐστερήθημεν. ὥστε αὐτῶν τούτων ἕνεκα πρόθυμοι ἦμεν εἰς ὑμᾶς, εἰδότες ὅτι χρήματα μέν ἡμῖν οὐκ εἴη πόθεν ἐκτείσομεν, αὐτοί δέ πρόθυμοι ὄντες εἰς ὑμᾶς ἀξιοῦμεν εὑρίσκεσθαι χάριν. καίτοι ὁρῶ μέν γ' ὑμᾶς, ὦ ἄνδρες δικασταί, ἐάν τις παῖδας αὑτοῦ ἀναβιβασάμενος κλάῃ καί ὀλοφύρηται, τούς τε παίδας δι' αὐτόν εἰ ἀτιμωθήσονται ἐλεοῦντας, καί ἀφιέντας τάς τῶν πατέρων ἁμαρτίας διά τούς παῖδας, οὕς οὔπω ἴστε εἴτε ἀγαθοί εἴτε κακοί ἡβήσαντες γενήσονται: ἡμᾶς δ' ἴστε ὅτι πρόθυμοι γεγενήμεθα εἰς ὑμᾶς, καί τόν πατέρα οὐδέν ἡμαρτηκότα. ὥστε πολλῷ δικαιότεροί ἐστε, ὧν πεπείρασθε, τούτοις χαρίσασθαι, ἤ οὕς οὐκ ἴστε ὁποῖοί τινες ἔσονται. πεπόνθαμεν δέ τοὐναντίον τοῖς ἄλλοις ἀνθρώποις. οἱ μέν γάρ ἄλλοι τούς παῖδας παραστησάμενοι ἐξαιτοῦνται ὑμᾶς, ἡμεῖς δέ τόν πατέρα τουτονί [καί ἡμᾶς] ἐξαιτούμεθα, μή ἡμᾶς ἀντί μέν ἐπιτίμων ἀτίμους ποιήσητε, ἀντί δέ πολιτῶν ἀπόλιδας: ἀλλά ἐλεήσατε καί τόν πατέρα γέροντα ὄντα καί ἡμᾶς. εἰ δέ ἡμᾶς ἀδίκως ἀπολεῖτε, πῶς ἤ οὗτος ἡμῖν ἡδέως συνέσται ἤ ἡμεῖς ἀλλήλοις ἐν τῷ αὐτῷ, ὄντες ὑμῶν τε ἀνάξιοι καί τῆς πόλεως; ἀλλ' ὑμῶν δεόμεθα τρεῖς ὄντες ἐᾶσαι ἡμᾶς ἔτι προθυμοτέρους γενέσθαι. δεόμεθα οὖν ὑμῶν πρός τῶν ὑπαρχόντων ἀγαθῶν ἑκάστῳ, ὅτῳ μέν εἰσίν ὑεῖς, τούτων ἕνεκα ἐλεῆσαι, ὅστις <δ'> ἡμῖν ἡλικιώτης τυγχάνει, διά τόν πατέρα ἐλεήσαντας ἀποψηφίσασθαι: καί μή ἡμᾶς βουλομένους εὖ ποιεῖν τήν πόλιν ὑμεῖς κωλύσητε. δεινά δ' ἄν πάθοιμεν, εἰ ὑπό τῶν πολεμίων μέν ἐσώθημεν, οὕς εἰκός ἦν διακωλύειν μή σῴζεσθαι, παρ' ὑμῶν δέ μηδέ εὑρησόμεθα τό σωθῆναι. [21] {work} {απολογια δωροδοκιασ απαρασημοσ} περί μέν τῶν κατηγορημένων, ὦ ἄνδρες δικασταί, ἱκανῶς ὑμῖν ἀποδέδεικται: ἀκοῦσαι δέ καί περί τῶν ἄλλων ὑμᾶς ἀξιῶ, ἵν' ἐπίστησθε περί οἵου τινός ὄντος ἐμοῦ ψηφιεῖσθε. ἐγώ γάρ ἐδοκιμάσθην μέν ἐπί θεοπόμπου ἄρχοντος, καταστάς δέ χορηγός τραγῳδοῖς ἀνήλωσα τριάκοντα μνᾶς καί τρίτῳ μηνί θαργηλίοις νικήσας ἀνδρικῷ χορῷ δισχιλίας δραχμάς, ἐπί δέ γλαυκίππου ἄρχοντος εἰς πυρριχιστάς παναθηναίοις τοῖς μεγάλοις ὀκτακοσίας. ἔτι δ' ἀνδράσι χορηγῶν εἰς διονύσια ἐπί τοῦ αὐτοῦ ἄρχοντος ἐνίκησα, καί ἀνήλωσα σύν τῇ τοῦ τρίποδος ἀναθέσει πεντακισχιλίας δραχμάς, καί ἐπί διοκλέους παναθηναίοις τοῖς μικροῖς κυκλίῳ χορῷ τριακοσίας. τόν δέ μεταξύ χρόνον ἐτριηράρχουν ἑπτά ἔτη, καί ἕξ τάλαντα ἀνήλωσα. καί τοσαύτας δαπάνας δαπανώμενος, καί καθ' ἡμέραν ὑπέρ ὑμῶν κινδυνεύων καί ἀποδημῶν, ὅμως εἰσφοράς τήν μέν τριάκοντα μνᾶς τήν δέ τετρακισχιλίας δραχμάς εἰσενήνοχα. ἐπειδή δέ κατέπλευσα ἐπί ἀλεξίου ἄρχοντος, εὐθύς ἐγυμνασιάρχουν εἰς προμήθεια, καί ἐνίκων ἀναλώσας δώδεκα μνᾶς. καί ὕστερον κατέστην χορηγός παιδικῷ χορῷ καί ἀνήλωσα πλεῖν ἤ πεντεκαίδεκα μνᾶς. ἐπί δέ εὐκλείδου ἄρχοντος κωμῳδοῖς χορηγῶν κηφισοδώρῳ ἐνίκων, καί ἀνήλωσα σύν τῇ τῆς σκευῆς ἀναθέσει ἑκκαίδεκα μνᾶς, καί παναθηναίοις τοῖς μικροῖς ἐχορήγουν πυρριχισταῖς ἀγενείοις, καί ἀνήλωσα ἑπτά μνᾶς. νενίκηκα δέ τριήρει μέν ἁμιλλώμενος ἐπί σουνίῳ, ἀναλώσας πεντεκαίδεκα μνᾶς: χωρίς δέ ἀρχιθεωρίας καί ἐρρηφορίας καί ἄλλα τοιαῦτα, εἰς ἅ ἐμοί δεδαπάνηται πλεῖν ἤ τριάκοντα μναῖ. καί τούτων ὧν κατέλεξα, εἰ ἐβουλόμην κατά τά γεγραμμένα ἐν τῷ νόμῳ λῃτουργεῖν, οὐδ' ἄν τό τέταρτον μέρος ἀνήλωσα. τόν δέ χρόνον ὅν ἐτριηράρχουν, ἡ ναῦς ἄριστά μοι ἔπλει παντός τοῦ στρατοπέδου. τεκμήριον δέ τούτου ὑμῖν μέγιστον ἐρῶ. πρῶτον μέν γάρ ἀλκιβιάδης, ὅν ἐγώ περί πολλοῦ ἄν ἐποιησάμην μή συμπλεῖν μοι, οὔτε φίλος ὤν οὔτε συγγενής οὔτε φυλέτης ἔπλει ἐπί τῆς ἐμῆς νεώς. καίτοι ὑμᾶς οἶμαι εἰδέναι ὅτι στρατηγός ὤν, ᾧ ἐξῆν ποιεῖν ὅ τι ἐβούλετο, οὐκ ἄν ποτε ἀνέβη ἐπ' ἄλλην ναῦν εἰ μή τήν ἄριστα πλέουσαν, μέλλων αὐτός κινδυνεύσειν. ἐπειδή δέ ἐκείνους μέν ὑμεῖς ἐπαύσατε τῆς ἀρχῆς, τούς δέ μετά θρασύλλου δέκα εἵλεσθε, οὗτοι πάντες ἐβούλοντο ἐπί τῆς ἐμῆς νεώς πλεῖν, ἀνέβη μέντοι πολλῶν λοιδοριῶν αὐτοῖς γενομένων ἀρχέστρατος ὁ φρεάρριος: ἀποθανόντος δέ τούτου ἐν μυτιλήνῃ ἐρασινίδης μετ' ἐμοῦ συνέπλει. καίτοι οὕτω παρεσκευασμένην τριήρη πόσα οἴεσθε ἀνηλωκέναι χρήματα; ἤ πόσα τούς πολεμίους εἰργάσθαι κακά; ἤ πόσα τήν πόλιν εὖ πεποιηκέναι; τεκμήριον δέ τούτου μέγιστον: ὅτε γάρ ἐν τῇ τελευταίᾳ ναυμαχίᾳ αἱ νῆες διεφθάρησαν, οὐδενός μοι συμπλέοντος στρατηγοῦ (ἵνα καί τούτου μνησθῶ, ἐπειδή καί τοῖς τριηράρχοις ὠργίσθητε διά τήν γενομένην συμφοράν) ἐγώ τήν τε ἐμαυτοῦ ναῦν ἐκόμισα καί τήν ναυσιμάχου τοῦ φαληρέως ἔσωσα. καί ταῦτα οὐκ ἀπό τύχης ἐγίγνετο, ἀλλ' ἀπό παρασκευῆς τῆς ἐμῆς: εἶχον γάρ χρήμασι πείσας κυβερνήτην φαντίαν ἅπαντα τόν χρόνον, ὅς ἐδόκει τῶν ἑλλήνων ἄριστος εἶναι, παρεσκευασάμην δέ καί τό πλήρωμα πρός ἐκεῖνον καί τήν ἄλλην ὑπηρεσίαν ἀκόλουθον. καί ταῦθ' ὅτι ἀληθῆ λέγω, πάντες ἐπίστασθε, ὅσοι ἐτυγχάνετε ὄντες ἐκεῖ τῶν στρατιωτῶν. κάλεσον δέ καί ναυσίμαχον. {μαρτυρια} αἱ μέν τοίνυν σωθεῖσαι τῶν νεῶν δώδεκα ἦσαν: ἐγώ δ' ὑμῖν δύο ἐκόμισα, τήν ἐμαυτοῦ καί τήν ναυσιμάχου τριήρη. καί οὕτω πολλούς κινδύνους ὑπέρ ὑμῶν κεκινδυνευκώς καί τοσαῦτα ἀγαθά εἰργασμένος τήν πόλιν, νυνί δέομαι οὐ δωρεάν ὥσπερ ἕτεροι ἀντί τούτων παρ' ὑμῶν λαβεῖν, ἀλλά μή στερηθῆναι τῶν ἐμαυτοῦ, ἡγούμενος καί ὑμῖν αἰσχρόν εἶναι παρά τε ἑκόντος ἐμοῦ καί παρ' ἄκοντος λαμβάνειν. καί οὐ τοσοῦτόν μοι μέλει εἴ με δεῖ τά ὄντα ἀπολέσαι: ἀλλ' οὐκ ἄν δεξαίμην ὑβρισθῆναι, οὐδέ παραστῆναι τοῖς διαδυομένοις τάς λῃτουργίας ἐμοί μέν ἀχάριστα εἶναι τά εἰς ὑμᾶς ἀνηλωμένα, ἐκείνους δέ δοκεῖν ὀρθῶς βεβουλεῦσθαι ὅτι ὑμῖν οὐδέν προεῖνται τῶν σφετέρων αὐτῶν. ἐάν οὖν ἐμοί πεισθῆτε, τά τε δίκαια ψηφιεῖσθε καί τά λυσιτελοῦντα ὑμῖν αὐτοῖς αἱρήσεσθε. ὁρᾶτε γάρ, ὦ ἄνδρες δικασταί, τά προσιόντα τῇ πόλει ὡς ὀλίγα ἐστί, καί ταῦτα ὡς ὑπό τῶν ἐφεστηκότων ἁρπάζεται: ὥστ' ἄξιον ταύτην ἡγεῖσθαι πρόσοδον βεβαιοτάτην τῇ πόλει, τάς οὐσίας τῶν ἐθελόντων λῃτουργεῖν. ἐάν οὖν εὖ βουλεύσησθε, οὐδέν ἧττον ἐπιμελήσεσθε τῶν ἡμετέρων χρημάτων ἤ τῶν ἰδίων τῶν ὑμετέρων αὐτῶν, εἰδότες ὅτι ἕξετε πᾶσι χρῆσθαι τοῖς ἡμετέροις ὥσπερ καί πρότερον: οἶμαι δέ πάντας ὑμᾶς ἐπίστασθαι ὅτι τῶν ἐμῶν ἐγώ πολύ βελτίων ὑμῖν ἔσομαι ταμίας τῶν τά τῆς πόλεως ὑμῖν ταμιευόντων. ἐάν δ' ἐμέ πένητα ποιήσητε, καί ὑμᾶς αὐτούς ἀδικήσετε: ἕτεροι δέ καί ταῦτα διανεμοῦνται, ὥσπερ καί τἆλλα. ἄξιον δέ ἐστιν ἐνθυμηθῆναι ὅτι πολύ μᾶλλον ὑμῖν προσήκει τῶν ὑμετέρων ἐμοί διδόναι ἤ τῶν ἐμῶν ἐμοί ἀμφισβητῆσαι, καί πένητα γενόμενον ἐλεῆσαι μᾶλλον ἤ πλουτοῦντι φθονῆσαι, καί τοῖς θεοῖς εὔχεσθαι τούς ἄλλους εἶναι τοιούτους πολίτας, ἵνα τῶν μέν ὑμετέρων <μή> ἐπιθυμήσωσι, τά δέ σφέτερα αὐτῶν εἰς ὑμᾶς ἀναλίσκωσιν. ἡγοῦμαι δ', ὦ ἄνδρες δικασταί (καί μηδείς ὑμῶν ἀχθεσθῇ), πολύ ἄν δικαιότερον ὑμᾶς ὑπό τῶν ζητητῶν ἀπογραφῆναι τά ἐμά ἔχειν, ἤ ἐμέ νυνί κινδυνεύειν ὡς τοῦ δημοσίου χρήματα ἔχοντα. τοιοῦτον γάρ ἐμαυτόν τῇ πόλει παρέχω, ὥστε ἰδίᾳ μέν ζῶν φείδομαι, δημοσίᾳ δέ λῃτουργῶν ἥδομαι, καί οὐκ ἐπί τοῖς περιοῦσι μέγα φρονῶ, ἀλλ' ἐπί τοῖς εἰς ὑμᾶς ἀνηλωμένοις, ἡγούμενος τούτων μέν αὐτός αἴτιος εἶναι, τήν δ' οὐσίαν ἑτέρους μοι καταλιπεῖν, καί διά ταύτην μέν ὑπό τῶν ἐχθρῶν ἀδίκως συκοφαντεῖσθαι, δι' ἐκεῖνα δέ ὑφ' ὑμῶν δικαίως σῴζεσθαι. ὥστ' οὐκ ἄν εἰκότως ἕτεροί με ἐξαιτήσαιντο παρ' ὑμῶν, ἀλλά καί εἴ τις τῶν ἐμῶν φίλων τοιοῦτον ἀγῶνα ἠγωνίζετο, ὑμᾶς ἄν ἠξίουν ἐμοί δοῦναι τήν χάριν, καί εἰ παρ' ἄλλοις ἐκινδύνευον, ὑμᾶς εἶναι τούς δεομένους ὑπέρ ἐμοῦ. <οὐ γάρ ἄν δήπου> τοῦτό γε εἰπεῖν ἔχοι τις, ὡς πολλάς ἀρχάς ἄρξας ἐκ τῶν ὑμετέρων ὠφέλημαι, ἤ ὡς αἰσχράς δίκας δεδίκασμαι, ἤ ὡς αἰσχροῦ τινος αἴτιός εἰμι, ἤ ὡς τάς τῆς πόλεως συμφοράς ἀσμένως εἶδον: ὑπέρ ἁπάντων δέ καί <τῶν> ἰδίων καί τῶν δημοσίων οὕτως ἡγοῦμαί μοι πεπολιτεῦσθαι καί ὑμᾶς εἰδέναι, ὥστε οὐδέν δεῖν με ἀπολογήσασθαι περί αὐτῶν. δέομαι οὖν ὑμῶν, ὦ ἄνδρες δικασταί, τήν αὐτήν νῦν περί ἐμοῦ γνώμην ἔχειν ἥνπερ καί ἐν τῷ τέως χρόνῳ, καί μή μόνον τῶν δημοσίων λῃτουργιῶν μεμνῆσθαι, ἀλλά τῶν ἰδίων ἐπιτηδευμάτων ἐνθυμεῖσθαι, ἡγουμένους ταύτην εἶναι λῃτουργίαν τήν ἐπιπονωτάτην, διά τέλους τόν πάντα χρόνον κόσμιον εἶναι καί σώφρονα καί μήθ' ὑφ' ἡδονῆς ἡττηθῆναι μήθ' ὑπό κέρδους ἐπαρθῆναι, ἀλλά τοιοῦτον παρασχεῖν ἑαυτόν ὥστε μηδένα τῶν πολιτῶν μήτε μέμψασθαι μήτε δίκην τολμῆσαι προσκαλέσασθαι. οὔκουν ἄξιον, ὦ ἄνδρες δικασταί, πειθομένους κατηγόροις τοιούτοις ἐμοῦ καταψηφίσασθαι, οἵ περί ἀσεβείας μέν ἀγωνιζόμενοι τηλικοῦτοι γεγόνασιν, οὐκ ἄν δυνάμενοι δ' ὑπέρ τῶν σφετέρων ἁμαρτημάτων ἀπολογήσασθαι ἑτέρων κατηγορεῖν τολμῶσι. καί ὧν κινησίας οὕτω διακείμενος πλείους στρατείας ἐστράτευται, οὗτοι περί τῶν τῆς πόλεως ἀγανακτοῦσι. καί ἐξ ὧν μέν ἡ πόλις εὐδαίμων ἔσται, οὐ συμβάλλονται, πάντα δέ ποιοῦσιν ὅπως ὑμεῖς τοῖς εὖ πεποιηκόσιν ὀργισθήσεσθε. οὗτοι μέν οὖν, ὦ ἄνδρες δικασταί, ἐν τῷ δήμῳ κατείποιεν ὑμῖν τά σφέτερ' αὐτῶν ἐπιτηδεύματα: οὐ γάρ ἄν ἔχοιμι ὅ τι τούτου μεῖζον αὐτοῖς εὐξαίμην κακόν: ἐγώ δ' ὑμῶν δέομαι καί ἱκετεύω καί ἀντιβολῶ μή καταγνῶναι δωροδοκίαν ἐμοῦ, μηδ' ἡγήσασθαι τοσαῦτα χρήματα εἶναι, <δι'> ἅ ἐγώ βουληθείην ἄν τι κακόν τῇ πόλει γενέσθαι. μαινοίμην γάρ <ἄν>, ὦ ἄνδρες δικασταί, εἰ τήν μέν πατρῴαν οὐσίαν φιλοτιμούμενος εἰς ὑμᾶς ἀναλίσκοιμι, ἐπί δέ τῷ τῆς πόλεως κακῷ παρά τῶν ἄλλων δωροδοκοίην. ἐγώ μέν οὖν, ὦ ἄνδρες δικασταί, οὐκ οἶδ' οὕστινας ἤ ὑμᾶς ἐβουλήθην <ἄν> περί ἐμοῦ δικαστάς γενέσθαι, εἴπερ χρή τούς εὖ πεπονθότας περί τῶν εὖ πεποιηκότων εὔχεσθαι τήν ψῆφον φέρειν. καί μέν δή, ὦ ἄνδρες δικασταί, (ἐπιθυμῶ γάρ καί τούτων μνησθῆναι) οὐδεπώποτε λῃτουργεῖν ὑπέρ ὑμῶν δέον ἐνενόουν, εἰ τοσούτῳ πενεστέρους τούς παῖδας καταλείψω, ἀλλά πολύ μᾶλλον εἰ μή προθύμως ποιήσω τά προσταχθέντα: οὐδ' εἴ ποτε κινδυνεύσειν ἐν ταῖς ναυμαχίαις μέλλοιμι, οὐδεπώποτ' ἠλέησα οὐδ' ἐδάκρυσα οὐδ' ἐμνήσθην γυναικός οὐδέ παίδων τῶν ἐμαυτοῦ, οὐδ' ἡγούμην δεινόν εἶναι εἰ τελευτήσας ὑπέρ τῆς πατρίδος τόν βίον ὀρφανούς καί πατρός ἀπεστερημένους αὐτούς καταλείψω, ἀλλά πολύ μᾶλλον εἰ σωθείς αἰσχρῶς ὀνείδη καί ἐμαυτῷ καί ἐκείνοις περιάψω. ἀνθ' ὧν ὑμᾶς ἀπαιτῶ νῦν τήν χάριν, καί ἀξιῶ, ἐν τοῖς κινδύνοις ἐμοῦ τοιαύτην περί ὑμῶν γνώμην ἔχοντος, ὑμᾶς νυνί ἐν τῷ θαρραλέῳ ὄντας ἐμέ καί τούς παῖδας τούτους περί πολλοῦ ποιήσασθαι, ἡγουμένους ἡμῖν μέν δεινόν ὑμῖν δέ αἰσχρόν εἶναι, εἰ ἀναγκασθησόμεθα ἐπί τοιαύταις αἰτίαις ἄτιμοι γενέσθαι, ἤ στερηθέντες τῶν ὑπαρχόντων πένητες εἶναι καί πολλῶν ἐνδεεῖς ὄντες περιιέναι, ἀνάξια μέν ἡμῶν αὐτῶν πεπονθότες, ἀνάξια δέ τῶν εἰς ὑμᾶς ὑπηργμένων. μηδαμῶς, ὦ ἄνδρες δικασταί: ἀλλ' ἀποψηφισάμενοι τοιούτοις ἡμῖν χρῆσθε πολίταις οἵοισπερ ἐν τῷ πρόσθεν χρόνῳ. [22] {work} {κατα των σιτοπωλων} πολλοί μοι προσεληλύθασιν, ὦ ἄνδρες δικασταί, θαυμάζοντες ὅτι ἐγώ τῶν σιτοπωλῶν ἐν τῇ βουλῇ κατηγόρουν, [καί] λέγοντες ὅτι ὑμεῖς, εἰ ὡς μάλιστα αὐτούς ἀδικεῖν ἡγεῖσθε, οὐδέν ἧττον καί τούς περί τούτων λόγους ποιουμένους συκοφαντεῖν νομίζετε. ὅθεν οὖν ἠνάγκασμαι κατηγορεῖν αὐτῶν, περί τούτων πρῶτον εἰπεῖν βούλομαι. ἐπειδή γάρ οἱ πρυτάνεις ἀπέδοσαν εἰς τήν βουλήν περί αὐτῶν, οὕτως ὠργίσθησαν αὐτοῖς, ὥστε ἔλεγόν τινες τῶν ῥητόρων ὡς ἀκρίτους αὐτούς χρή τοῖς ἕνδεκα παραδοῦναι θανάτῳ ζημιῶσαι. ἡγούμενος δέ ἐγώ δεινόν εἶναι τοιαῦτα ἐθίζεσθαι ποιεῖν τήν βουλήν, ἀναστάς εἶπον ὅτι μοι δοκοίη κρίνειν τούς σιτοπώλας κατά τόν νόμον, νομίζων, εἰ μέν εἰσιν ἄξια θανάτου εἰργασμένοι, ὑμᾶς οὐδέν ἧττον ἡμῶν γνώσεσθαι τά δίκαια, εἰ δέ μηδέν ἀδικοῦσιν, οὐ δεῖν αὐτούς ἀκρίτους ἀπολωλέναι. πεισθείσης δέ τῆς βουλῆς ταῦτα, διαβάλλειν ἐπεχείρουν με λέγοντες ὡς ἐγώ σωτηρίας ἕνεκα τῆς τῶν σιτοπωλῶν τούς λόγους τούτους ἐποιούμην. πρός μέν οὖν τήν βουλήν, ὅτ' ἦν αὐτοῖς ἡ κρίσις, ἔργῳ ἀπελογησάμην: τῶν γάρ ἄλλων ἡσυχίαν ἀγόντων ἀναστάς αὐτῶν κατηγόρουν, καί πᾶσι φανερόν ἐποίησα ὅτι οὐχ ὑπέρ τούτων ἔλεγον, ἀλλά τοῖς νόμοις τοῖς κειμένοις ἐβοήθουν. ἠρξάμην μέν οὖν τούτων ἕνεκα, δεδιώς τάς αἰτίας: αἰσχρόν δ' ἡγοῦμαι πρότερον παύσασθαι, πρίν ἄν ὑμεῖς περί αὐτῶν ὅ τι ἄν βούλησθε ψηφίσησθε. καί πρῶτον μέν ἀνάβητε. εἰπέ σύ ἐμοί, μέτοικος εἶ; ναί. μετοικεῖς δέ πότερον ὡς πεισόμενος τοῖς νόμοις τοῖς τῆς πόλεως, ἤ ὡς ποιήσων ὅ τι ἄν βούλῃ; ὡς πεισόμενος. ἄλλο τι οὖν ἤ ἀξιοῖς ἀποθανεῖν, εἴ τι πεποίηκας παρά τούς νόμους, ἐφ' οἷς θάνατος ἡ ζημία; ἔγωγε. ἀπόκριναι δή μοι, εἰ ὁμολογεῖς πλείω σῖτον συμπρίασθαι πεντήκοντα φορμῶν, ὧν ὁ νόμος ἐξεῖναι κελεύει. ἐγώ τῶν ἀρχόντων κελευόντων συνεπριάμην. ἐάν μέν τοίνυν ἀποδείξῃ, ὦ ἄνδρες δικασταί, ὡς ἔστι νόμος ὅς κελεύει τούς σιτοπώλας συνωνεῖσθαι τόν σῖτον, ἐάν οἱ ἄρχοντες κελεύωσιν, ἀποψηφίσασθε: εἰ δέ μή, δίκαιον ὑμᾶς καταψηφίσασθαι. ἡμεῖς γάρ ὑμῖν παρεσχόμεθα τόν νόμον, ὅς ἀπαγορεύει μηδένα τῶν ἐν τῇ πόλει πλείω σῖτον πεντήκοντα φορμῶν συνωνεῖσθαι. χρῆν μέν τοίνυν, ὦ ἄνδρες δικασταί, ἱκανήν εἶναι ταύτην τήν κατηγορίαν, ἐπειδή οὗτος μέν ὁμολογεῖ συμπρίασθαι, ὁ δέ νόμος ἀπαγορεύων φαίνεται, ὑμεῖς δέ κατά τούς νόμους ὀμωμόκατε ψηφιεῖσθαι: ὅμως δ' ἵνα πεισθῆτε ὅτι καί κατά τῶν ἀρχόντων ψεύδονται, ἀνάγκη [καί] μακρότερον εἰπεῖν περί αὐτῶν. ἐπειδή γάρ οὗτοι τήν αἰτίαν εἰς ἐκείνους ἀνέφερον, παρακαλέσαντες τούς ἄρχοντας ἠρωτῶμεν. καί οἱ μέν τέτταρες οὐδέν ἔφασαν εἰδέναι τοῦ πράγματος, ἄνυτος δ' ἔλεγεν ὡς τοῦ προτέρου χειμῶνος, ἐπειδή τίμιος ἦν ὁ σῖτος, τούτων ὑπερβαλλόντων ἀλλήλους καί πρός σφᾶς αὐτούς μαχομένων συμβουλεύσειεν αὐτοῖς παύσασθαι φιλονικοῦσιν, ἡγούμενος συμφέρειν ὑμῖν τοῖς παρά τούτων ὠνουμένοις ὡς ἀξιώτατον τούτους πρίασθαι: δεῖν γάρ αὐτούς ὀβολῷ μόνον πωλεῖν τιμιώτερον. ὡς τοίνυν οὐ συμπριαμένους καταθέσθαι ἐκέλευεν αὐτούς, ἀλλά μή ἀλλήλοις ἀντωνεῖσθαι συνεβούλευεν, αὐτόν ὑμῖν ἄνυτον μάρτυρα παρέξομαι. καί [ὡς] οὗτος μέν ἐπί τῆς προτέρας βουλῆς τούτους εἶπε τούς λόγους, οὗτοι δέ τῆτες συνωνούμενοι φαίνονται. {μαρτυρια} ὅτι μέν τοίνυν οὐχ ὑπό τῶν ἀρχόντων κελευσθέντες συνεπρίαντο τόν σῖτον, ἀκηκόατε: ἡγοῦμαι δ', ἐάν ὡς μάλιστα περί τούτων ἀληθῆ λέγωσιν, οὐχ ὑπέρ αὑτῶν αὐτούς ἀπολογήσεσθαι, ἀλλά τούτων κατηγορήσειν: περί γάρ ὧν εἰσι νόμοι διαρρήδην γεγραμμένοι, πῶς οὐ χρή διδόναι δίκην καί τούς μή πειθομένους καί τούς κελεύοντας τούτοις τἀναντία πράττειν; ἀλλά γάρ, ὦ ἄνδρες δικασταί, οἴομαι αὐτούς ἐπί μέν τούτῳ τῷ λόγῳ οὐκ ἐλεύσεσθαι: ἴσως δ' ἐροῦσιν, ὥσπερ καί ἐν τῇ βουλῇ ὡς ἐπ' εὐνοίᾳ τῆς πόλεως συνεωνοῦντο τόν σῖτον, ἵν' ὡς ἀξιώτατον ὑμῖν πωλοῖεν. μέγιστον δ' ὑμῖν ἐρῶ καί περιφανέστατον τεκμήριον ὅτι ψεύδονται: ἐχρῆν γάρ αὐτούς, εἴπερ ὑμῶν ἕνεκα ἔπραττον ταῦτα, φαίνεσθαι τῆς αὐτῆς τιμῆς πολλάς ἡμέρας πωλοῦντας, ἕως ὁ συνεωνημένος αὐτούς ἐπέλιπε: νῦν δ' ἐνίοτε τῆς αὐτῆς ἡμέρας ἐπώλουν δραχμῇ τιμιώτερον, ὥσπερ κατά μέδιμνον συνωνούμενοι. καί τούτων ὑμᾶς μάρτυρας παρέχομαι. δεινόν δέ μοι δοκεῖ εἶναι, εἰ ὅταν μέν εἰσφοράν εἰσενεγκεῖν δέῃ, ἥν πάντες εἴσεσθαι μέλλουσιν, οὐκ ἐθέλουσιν, ἀλλά πενίαν προφασίζονται, ἐφ' οἷς δέ θάνατός ἐστιν ἡ ζημία καί λαθεῖν αὐτοῖς συνέφερε, ταῦτα ἐπ' εὐνοίᾳ φασί τῇ ὑμετέρᾳ παρανομῆσαι. καίτοι πάντες ἐπίστασθε ὅτι τούτοις ἥκιστα προσήκει τοιούτους ποιεῖσθαι λόγους. τἀναντία γάρ αὐτοῖς καί τοῖς ἄλλοις συμφέρει: τότε γάρ πλεῖστα κερδαίνουσιν, ὅταν κακοῦ τινος ἀπαγγελθέντος τῇ πόλει τίμιον τόν σῖτον πωλῶσιν. οὕτω δ' ἄσμενοι τάς συμφοράς τάς ὑμετέρας ὁρῶσιν, ὥστε τάς μέν πρότεροι τῶν ἄλλων πυνθάνονται, τάς δ' αὐτοί λογοποιοῦσιν, ἤ τάς ναῦς διεφθάρθαι τάς ἐν τῷ πόντῳ, ἤ ὑπό λακεδαιμονίων ἐκπλεούσας συνειλῆφθαι, ἤ τά ἐμπόρια κεκλῇσθαι, ἤ τάς σπονδάς μέλλειν ἀπορρηθήσεσθαι, καί εἰς τοῦτ' ἔχθρας ἐληλύθασιν, ὥστ' ἐν [τούτοις] τοῖς καιροῖς ἐπιβουλεύουσιν ὑμῖν, ὥσπερ οἱ πολέμιοι. ὅταν γάρ μάλιστα σίτου τυγχάνητε δεόμενοι, συναρπάζουσιν οὗτοι καί οὐκ ἐθέλουσι πωλεῖν, ἵνα μή περί τῆς τιμῆς διαφερώμεθα, ἀλλ' ἀγαπῶμεν ἐάν ὁποσουτινοσοῦν πριάμενοι παρ' αὐτῶν ἀπέλθωμεν. ὥστ' ἐνίοτε εἰρήνης οὔσης ὑπό τούτων πολιορκούμεθα. οὕτω δέ πάλαι περί τῆς τούτων πανουργίας καί κακονοίας ἡ πόλις ἔγνωκεν, ὥστ' ἐπί μέν τοῖς ἄλλοις ὠνίοις ἅπασι τούς ἀγορανόμους φύλακας κατεστήσατε, ἐπί δέ ταύτῃ μόνῃ τῇ τέχνῃ χωρίς σιτοφύλακας ἀποκληροῦτε: καί πολλάκις ἤδη παρ' ἐκείνων πολιτῶν ὄντων δίκην τήν μεγίστην ἐλάβετε, ὅτι οὐχ οἷοί τ' ἦσαν τῆς τούτων πονηρίας ἐπικρατῆσαι. καίτοι τί χρή αὐτούς τούς ἀδικοῦντας ὑφ' ὑμῶν πάσχειν, ὁπότε καί τούς οὐ δυναμένους φυλάττειν ἀπεκτείνετε; ἐνθυμεῖσθαι δέ χρή ὅτι ἀδύνατον ὑμῖν ἐστιν ἀποψηφίσασθαι. εἰ γάρ ἀπογνώσεσθε ὁμολογούντων αὐτῶν ἐπί τούς ἐμπόρους συνίστασθαι, δόξεθ' ὑμεῖς ἐπιβουλεύειν τοῖς εἰσπλέουσιν. εἰ μέν γάρ ἄλλην τινά ἀπολογίαν ἐποιοῦντο, οὐδείς ἄν εἶχε τοῖς ἀποψηφισαμένοις ἐπιτιμᾶν: ἐφ' ὑμῖν γάρ ὁποτέροις βούλεσθε πιστεύειν: νῦν δέ πῶς οὐ δεινά ἄν δόξαιτε ποιεῖν, εἰ τούς ὁμολογοῦντας παρανομεῖν ἀζημίους ἀφήσετε; ἀναμνήσθητε δέ, ὦ ἄνδρες δικασταί, ὅτι πολλῶν ἤδη ἐχόντων ταύτην τήν αἰτίαν, ἀλλ' ἀμφισβητούντων καί μάρτυρας παρεχομένων, θάνατον κατέγνωτε, πιστοτέρους ἡγησάμενοι τούς τῶν κατηγόρων λόγους. καίτοι πῶς ἄν οὐ θαυμαστόν εἴη, εἰ περί τῶν αὐτῶν ἁμαρτημάτων δικάζοντες μᾶλλον ἐπιθυμεῖτε παρά τῶν ἀρνουμένων δίκην λαμβάνειν; καί μέν δή, ὦ ἄνδρες δικασταί, πᾶσιν ἡγοῦμαι φανερόν εἶναι ὅτι οἱ περί τῶν τοιούτων ἀγῶνες κοινότατοι τυγχάνουσιν ὄντες τοῖς ἐν τῇ πόλει, ὥστε πεύσονται ἥντινα γνώμην περί αὐτῶν ἔχετε, ἡγούμενοι, ἐάν μέν θάνατον τούτων καταγνῶτε, κοσμιωτέρους ἔσεσθαι τούς λοιπούς: ἐάν δ' ἀζημίους ἀφῆτε, πολλήν ἄδειαν αὐτοῖς ἐψηφισμένοι ἔσεσθε ποιεῖν ὅ τι ἄν βούλωνται. χρή δέ, ὦ ἄνδρες δικασταί, μή μόνον τῶν παρεληλυθότων ἕνεκα αὐτούς κολάζειν, ἀλλά καί παραδείγματος ἕνεκα τῶν μελλόντων ἔσεσθαι: οὕτω γάρ ἔσονται μόγις ἀνεκτοί. ἐνθυμεῖσθε δέ ὅτι ἐκ ταύτης τῆς τέχνης πλεῖστοι περί τοῦ σώματός εἰσιν ἠγωνισμένοι: καί οὕτω μεγάλα ἐξ αὐτῆς ὠφελοῦνται, ὥστε μᾶλλον αἱροῦνται καθ' ἑκάστην ἡμέραν περί τῆς ψυχῆς κινδυνεύειν ἤ παύεσθαι παρ' ὑμῶν ἀδίκως κερδαίνοντες. καί μέν δή οὐδ' ἐάν ἀντιβολῶσιν ὑμᾶς καί ἱκετεύωσι, δικαίως ἄν αὐτούς ἐλεήσαιτε, ἀλλά πολύ μᾶλλον τῶν τε πολιτῶν οἵ διά τήν τούτων πονηρίαν ἀπέθνῃσκον, καί τούς ἐμπόρους ἐφ' οὕς οὗτοι συνέστησαν: οἷς ὑμεῖς χαριεῖσθε καί προθυμοτέρους ποιήσετε, δίκην παρά τούτων λαμβάνοντες. εἰ δέ μή, τίν' αὐτούς οἴεσθε γνώμην ἕξειν, ἐπειδάν πύθωνται ὅτι τῶν καπήλων, οἵ τοῖς εἰσπλέουσιν ὡμολόγησαν ἐπιβουλεύειν, ἀπεψηφίσασθε; οὐκ οἶδ' ὅ τι δεῖ πλείω λέγειν: περί μέν γάρ τῶν ἄλλων τῶν ἀδικούντων, ὅτε δικάζονται, δεῖ παρά τῶν κατηγόρων πυθέσθαι, τήν δέ τούτων πονηρίαν ἅπαντες ἐπίστασθε. ἐάν οὖν τούτων καταψηφίσησθε, τά τε δίκαια ποιήσετε καί ἀξιώτερον τόν σῖτον ὠνήσεσθε: εἰ δέ μή, τιμιώτερον. [23] {work} {κατα παγκλεωνοσ οτι ουκ ην πλαταιευσ} πολλά μέν λέγειν, ὦ ἄνδρες δικασταί, περί τουτουί τοῦ πράγματος οὔτ' ἄν δυναίμην οὔτε μοι δοκεῖ δεῖν: ὡς δέ ὀρθῶς τήν δίκην ἔλαχον τουτῳί παγκλέωνι οὐκ ὄντι πλαταιεῖ, τοῦτο ὑμῖν πειράσομαι ἀποδεῖξαι. ὡς γάρ ἀδικῶν με πολύν χρόνον οὐκ ἐπαύετο, ἐλθών ἐπί τό γναφεῖον, ἐν ᾧ ἠργάζετο, προσεκαλεσάμην αὐτόν πρός τόν πολέμαρχον, νομίζων μέτοικον εἶναι. εἰπόντος δέ τούτου ὅτι πλαταιεύς εἴη, ἠρόμην ὁπόθεν δημοτεύοιτο, παραινέσαντός τινος τῶν παρόντων προσκαλέσασθαι καί πρός τήν φυλήν, ἧστινος εἶναι σκήπτοιτο. ἐπειδή δέ ἀπεκρίνατο ὅτι δεκελειόθεν, προσκαλεσάμενος αὐτόν καί πρός τούς τῇ ἱπποθωντίδι δικάζοντας, ἐλθών ἐπί τό κουρεῖον τό παρά τούς ἑρμᾶς, οἷ δεκελειεῖς προσφοιτῶσιν, ἠρώτων, οὕς τε ἐξευρίσκοιμι δεκελειέων ἐπυνθανόμην εἴ τινα γιγνώσκοιεν δεκελειόθεν δημοτευόμενον παγκλέωνα. ἐπειδή δέ οὐδείς ἔφασκεν γιγνώσκειν αὐτόν, πυθόμενος ὅτι καί ἑτέρας δίκας τάς μέν φεύγοι τάς δ' ὠφλήκοι παρά τῷ πολεμάρχῳ, ἔλαχον καί ἐγώ. πρῶτον μέν οὖν ὑμῖν δεκελειέων οὕς ἠρόμην μάρτυρας παρέξομαι, ἔπειτα δέ καί τῶν ἄλλων τῶν λαχόντων τε δίκας αὐτῷ πρός τόν πολέμαρχον καί καταδικασαμένων, ὅσοι τυγχάνουσι παρόντες. καί μοι ἐπίλαβε τό ὕδωρ. {μαρτυρεσ} ἐκ μέν τούτων πεισθείς πρός τόν πολέμαρκον αὐτῷ τήν δίκην ἔλαχον: ἐπειδή δέ μοι αὐτήν ἀντεγράψατο μή εἰσαγώγιμον εἶναι, περί πολλοῦ ποιούμενος μηδενί δόξαι ὑβρίζειν βούλεσθαι μᾶλλον ἤ δίκην λαβεῖν ὧν ἠδικήθην, πρῶτον μέν εὐθύκριτον, ὅν πρεσβύτατόν τε πλαταιέων ἐγίγνωσκον καί μάλιστα ᾠόμην εἰδέναι, ἠρόμην εἴ τινα γιγνώσκοι ἱππαρμοδώρου ὑόν παγκλέωνα πλαταιέα: ἔπειτα δέ, ἐπειδή ἐκεῖνος ἀπεκρίνατό μοι ὅτι τόν ἱππαρμόδωρον μέν γιγνώσκοι, ὑόν δέ ἐκείνῳ οὐδένα οὔτε παγκλέωνα οὔτε ἄλλον οὐδένα εἰδείη ὄντα, ἠρώτων δή καί τῶν ἄλλων ὅσους ᾔδειν πλαταιέας ὄντας. πάντες οὖν ἀγνοοῦντες τό ὄνομα αὐτοῦ, ἀκριβέστατα ἄν ἔφασάν με πυθέσθαι ἐλθόντα εἰς τόν χλωρόν τυρόν τῇ ἕνῃ καί νέᾳ: ταύτῃ γάρ τῇ ἡμέρᾳ τοῦ μηνός ἑκάστου ἐκεῖσε συλλέγεσθαι τούς πλαταιέας. ἐλθών οὖν εἰς τόν τυρόν ταύτῃ τῇ ἡμέρᾳ ἐπυνθανόμην αὐτῶν, εἴ τινα γιγνώσκοιεν παγκλέωνα πολίτην σφέτερον. καί οἱ μέν ἄλλοι οὐκ ἔφασαν γιγνώσκειν, εἷς δέ τις εἶπεν ὅτι τῶν μέν πολιτῶν οὐδενί εἰδείη τοῦτο ὄν τό ὄνομα, δοῦλον μέντοι ἔφη ἑαυτοῦ ἀφεστῶτα εἶναι παγκλέωνα, τήν τε ἡλικίαν λέγων τήν τούτου καί τήν τέχνην ᾗ οὗτος χρῆται. ταῦτ' οὖν ὡς ἀληθῆ ἐστι, τόν τε εὐθύκριτον, ὅν πρῶτον ἠρόμην, καί τῶν ἄλλων πλαταιέων ὅσοις προσῆλθον, καί τόν ὅς ἔφη δεσπότης τούτου εἶναι, μάρτυρας παρέξομαι. καί μοι ἐπίλαβε τό ὕδωρ. {μαρτυρεσ} ἡμέραις τοίνυν μετά ταῦτα οὐ πολλαῖς ὕστερον ἰδών ἀγόμενον τουτονί παγκλέωνα ὑπό <τοῦ> νικομήδους, ὅς ἐμαρτύρησεν αὐτοῦ δεσπότης εἶναι, προσῆλθον βουλόμενος εἰδέναι ὁποῖόν τι περί αὐτοῦ πραχθήσοιτο. τότε μέν οὖν ἐπειδή ἐπαύσαντο μαχόμενοι, εἶπόν τινες τῶν τούτῳ παρόντων ὅτι εἴη αὐτῷ ἀδελφός ὅς ἐξαιρήσοιτο αὐτόν εἰς ἐλευθερίαν: ἐπί τούτοις ἐγγυησάμενοι παρέξειν εἰς αὔριον ᾤχοντο ἀπιόντες. τῇ δ' ὑστεραίᾳ τῆς τε ἀντιγραφῆς ἕνεκα ταυτησί καί αὐτῆς τῆς δίκης ἔδοξέ μοι χρῆναι μάρτυρας λαβόντι παραγενέσθαι, ἵν' εἰδείην τόν τ' ἐξαιρησόμενον αὐτόν καί ὅ τι λέγων ἀφαιρήσοιτο. ἐφ' οἷς μέν οὖν ἐξηγγυήθη, οὔτε ἀδελφός οὔτε ἄλλος οὐδείς ἦλθε, γυνή δέ φάσκουσα αὑτῆς αὐτόν εἶναι δοῦλον, ἀμφισβητοῦσα τῷ νικομήδει, καί οὐκ ἔφη ἐάσειν αὐτόν ἄγειν. ὅσα μέν οὖν αὐτόθι ἐρρήθη, πολύς ἄν εἴη μοι λόγος διηγεῖσθαι: εἰς τοῦτο δέ βιαιότητος ἦλθον οἵ τε παρόντες τούτῳ καί αὐτός οὗτος, ὥστε ἐθέλοντος μέν τοῦ νικομήδους ἐθελούσης δέ τῆς γυναικός ἀφιέναι, εἴ τις ἤ εἰς ἐλευθερίαν τοῦτον <ἀφαιροῖτο> ἤ ἄγοι φάσκων ἑαυτοῦ δοῦλον εἶναι, τούτων οὐδέν ποιήσαντες ἀφελόμενοι ᾤχοντο. ὡς οὖν τῇ τε προτεραίᾳ ἐπί τούτοις ἐξηγγυήθη καί τότε βίᾳ ᾤχοντο ἀφελόμενοι αὐτόν, μάρτυρας παρέξομαι ὑμῖν. καί μοι ἐπίλαβε τό ὕδωρ. {μαρτυρεσ} ῥᾴδιον τοίνυν εἰδέναι ὅτι οὐδ' αὐτός παγκλέων νομίζει ἑαυτόν μή ὅτι πλαταιέα εἶναι, ἀλλ' οὐδ' ἐλεύθερον. ὅστις γάρ ἐβουλήθη βίᾳ ἀφαιρεθείς ἐνόχους καταστῆσαι τούς ἑαυτοῦ ἐπιτηδείους τοῖς βιαίοις μᾶλλον ἤ κατά τούς νόμους εἰς τήν ἐλευθερίαν ἐξαιρεθείς δίκην λαβεῖν παρά τῶν ἀγόντων αὐτόν, οὐδενί χαλεπόν γνῶναι ὅτι εὖ εἰδώς ἑαυτόν ὄντα δοῦλον ἔδεισεν ἐγγυητάς καταστήσας περί τοῦ σώματος ἀγωνίσασθαι. ὅτι μέν οὖν πλαταιεύς εἶναι πολλοῦ δεῖ, οἶμαι ὑμᾶς ἐκ τούτων σχεδόν τι γιγνώσκειν: ὅτι δέ οὐδ' αὐτός ὅς ἄριστα οἶδε τά αὑτοῦ, ἡγήσατο δόξαι ἄν ὑμῖν πλαταιεύς εἶναι, ἐξ ὧν ἔπραξε ῥᾳδίως μαθήσεσθε. ἐν τῇ ἀντωμοσίᾳ γάρ τῆς δίκης ἥν αὐτῷ ἔλαχεν ἀριστόδικος οὑτοσί, ἀμφισβητῶν μή πρός τόν πολέμαρχον εἶναί οἱ τάς δίκας διεμαρτυρήθη μή πλαταιεύς εἶναι. ἐπισκηψάμενος δέ τῷ μάρτυρι οὐκ ἐπεξῆλθεν, ἀλλ' εἴασε καταδικάσασθαι αὐτοῦ τόν ἀριστόδικον. ἐπεί δέ ὑπερήμερος ἐγένετο, ἐξέτεισε τήν δίκην, καθ' ὅτι ἔπειθε. καί τούτων, ὡς ἀληθῆ ἐστι, μάρτυρας ἐγώ παρέξομαι ὑμῖν. καί μοι ἐπίλαβε τό ὕδωρ. {μαρτυρεσ} πρίν τοίνυν ταῦτα ὁμολογηθῆναι αὐτῷ, δεδιώς τόν ἀριστόδικον μεταστάς ἐντεῦθεν θήβησι μετῴκει. καίτοι οἶμαι εἰδέναι ὑμᾶς ὅτι εἴπερ ἦν πλαταιεύς, πανταχοῦ μᾶλλον ἤ θήβησιν εἰκός ἦν αὐτόν μετοικῆσαι. ὡς οὖν ᾤκει <ἐκεῖ> πολύν χρόνον, τούτων ὑμῖν μάρτυρας παρέξομαι. καί μοι ἐπίλαβε τό ὕδωρ. {μαρτυρεσ} ἐξαρκεῖν μοι νομίζω τά εἰρημένα, ὦ ἄνδρες δικασταί: ἐάν γάρ διαμνημονεύητε, οἶδ' ὅτι τά τε δίκαια καί τἀληθῆ ψηφιεῖσθε, ἅ καί ἐγώ ὑμῶν δέομαι. [24] {work} {<υπερ του αδυνατου>} ὀλίγου δέω χάριν ἔχειν, ὦ βουλή, τῷ κατηγόρῳ, ὅτι μοι παρεσκεύασε τόν ἀγῶνα τοῦτον, εἰ πρότερον οὐκ ἔχων πρόφασιν ἐφ' ἧς τοῦ βίου λόγον δοίην, νυνί διά τοῦτον εἴληφα. καί πειράσομαι τῷ λόγῳ τοῦτον μέν ἐπιδεῖξαι ψευδόμενον, ἐμαυτόν δέ βεβιωκότα μέχρι τῆσδε τῆς ἡμέρας ἐπαίνου μᾶλλον ἄξιον ἤ φθόνου: διά γάρ οὐδέν ἄλλο μοι δοκεῖ παρασκευάσαι τόνδε μοι τόν κίνδυνον οὗτος ἤ διά φθόνον. καίτοι ὅστις τούτοις φθονεῖ οὕς οἱ ἄλλοι ἐλεοῦσι, τίνος ἄν ὑμῖν ὁ τοιοῦτος ἀποσχέσθαι δοκεῖ πονηρίας; εἰ μέν γάρ ἕνεκα χρημάτων με συκοφαντεῖ_: εἰ δ' ὡς ἐχθρόν ἑαυτοῦ με τιμωρεῖται, ψεύδεται: διά γάρ τήν πονηρίαν αὐτοῦ οὔτε φίλῳ οὔτε ἐχθρῷ πώποτε ἐχρησάμην αὐτῷ. ἤδη τοίνυν, ὦ βουλή, δῆλός ἐστι φθονῶν, ὅτι τοιαύτῃ κεχρημένος συμφορᾷ τούτου βελτίων εἰμί πολίτης. καί γάρ οἶμαι δεῖν, ὦ βουλή, τά τοῦ σώματος δυστυχήματα τοῖς τῆς ψυχῆς ἐπιτηδεύμασιν ἰᾶσθαι, εἰκότως. εἰ γάρ ἐξ ἴσου τῇ συμφορᾷ καί τήν διάνοιαν ἕξω καί τόν ἄλλον βίον διάξω, τί τούτου διοίσω; περί μέν οὖν τούτων τοσαῦτά μοι εἰρήσθω: ὑπέρ ὧν δέ μοι προσήκει λέγειν, ὡς ἄν οἷόν τε διά βραχυτάτων ἐρῶ. φησί γάρ ὁ κατήγορος οὐ δικαίως με λαμβάνειν τό παρά τῆς πόλεως ἀργύριον: καί γάρ τῷ σώματι δύνασθαι καί οὐκ εἶναι τῶν ἀδυνάτων, καί τέχνην ἐπίστασθαι τοιαύτην ὥστε καί ἄνευ τοῦ διδομένου τούτου ζῆν. καί τεκμηρίοις χρῆται τῆς μέν τοῦ σώματος ῥώμης, ὅτι ἐπί τούς ἵππους ἀναβαίνω, τῆς δ' ἐν τῇ τέχνῃ εὐπορίας, ὅτι δύναμαι συνεῖναι δυναμένοις ἀνθρώποις ἀναλίσκειν. τήν μέν οὖν ἐκ τῆς τέχνης εὐπορίαν καί τόν ἄλλον τόν ἐμόν βίον, οἷος τυγχάνει, πάντας ὑμᾶς οἴομαι γιγνώσκειν: ὅμως δέ κἀγώ διά βραχέων ἐρῶ. ἐμοί γάρ ὁ μέν πατήρ κατέλιπεν οὐδέν, τήν δέ μητέρα τελευτήσασαν πέπαυμαι τρέφων τρίτον ἔτος τουτί, παῖδες δέ μοι οὔπω εἰσίν οἵ με θεραπεύσουσι. τέχνην δέ κέκτημαι βραχέα δυναμένην ὠφελεῖν, ἥν αὐτός μέν ἤδη χαλεπῶς ἐργάζομαι, τόν διαδεξόμενον δ' αὐτήν οὔπω δύναμαι κτήσασθαι. πρόσοδος δέ μοι οὐκ ἔστιν ἄλλη πλήν ταύτης, ἥν ἐάν ἀφέλησθέ με, κινδυνεύσαιμ' ἄν ὑπό τῇ δυσχερεστάτῃ γενέσθαι τύχῃ. μή τοίνυν, ἐπειδή γε ἔστιν, ὦ βουλή, σῶσαί με δικαίως, ἀπολέσητε ἀδίκως: μηδέ ἅ νεωτέρῳ καί μᾶλλον ἐρρωμένῳ ὄντι ἔδοτε, πρεσβύτερον καί ἀσθενέστερον γιγνόμενον ἀφέλησθε: μηδέ πρότερον καί περί τούς οὐδέν ἔχοντας κακόν ἐλεημονέστατοι δοκοῦντες εἶναι νυνί διά τοῦτον τούς καί τοῖς ἐχθροῖς ἐλεινούς ὄντας ἀγρίως ἀποδέξησθε: μηδ' ἐμέ τολμήσαντες ἀδικῆσαι καί τούς ἄλλους τούς ὁμοίως ἐμοί διακειμένους ἀθυμῆσαι ποιήσητε. καί γάρ ἄν ἄτοπον εἴη, ὦ βουλή, εἰ ὅτε μέν ἁπλῆ μοι ἦν ἡ συμφορά, τότε μέν φαινοίμην λαμβάνων τό ἀργύριον τοῦτο, νῦν δ' ἐπειδή καί γῆρας καί νόσοι καί τά τούτοις ἑπόμενα κακά προσγίγνεταί μοι, τότε ἀφαιρεθείην. δοκεῖ δέ μοι τῆς πενίας τῆς ἐμῆς τό μέγεθος ὁ κατήγορος ἄν ἐπιδεῖξαι σαφέστατα μόνος ἀνθρώπων. εἰ γάρ ἐγώ κατασταθείς χορηγός τραγῳδοῖς προκαλεσαίμην αὐτόν εἰς ἀντίδοσιν, δεκάκις ἄν ἕλοιτο χορηγῆσαι μᾶλλον ἤ ἀντιδοῦναι ἅπαξ. καί πῶς οὐ δεινόν ἐστι νῦν μέν κατηγορεῖν ὡς διά πολλήν εὐπορίαν ἐξ ἴσου δύναμαι συνεῖναι τοῖς πλουσιωτάτοις, εἰ δέ ὧν ἐγώ λέγω τύχοι τι γενόμενον, <ὁμολογεῖν ἄν με> τοιοῦτον εἶναι καί ἔτι ἀπορώτερον; περί δέ τῆς ἐμῆς ἱππικῆς, ἧς οὗτος ἐτόλμησε μνησθῆναι πρός ὑμᾶς, οὔτε τήν τύχην δείσας οὔτε ὑμᾶς αἰσχυνθείς, οὐ πολύς ὁ λόγος. εἰκός γάρ, ὦ βουλή, πάντας τούς ἔχοντάς τι δυστύχημα τοῦτο ζητεῖν καί τοῦτο φιλοσοφεῖν, ὅπως ὡς ἀλυπότατα μεταχειριοῦνται τό συμβεβηκός πάθος. ὧν εἷς ἐγώ, καί περιπεπτωκώς τοιαύτῃ συμφορᾷ ταύτην ἐμαυτῷ ῥᾳστώνην ἐξηῦρον εἰς τάς ὁδούς τάς μακροτέρας τῶν ἀναγκαίων. ὅ δέ μέγιστον, ὦ βουλή, τεκμήριον ὅτι διά τήν συμφοράν ἀλλ' οὐ διά τήν ὕβριν, ὡς οὗτός φησιν, ἐπί τούς ἵππους ἀναβαίνω [ῥᾴδιόν ἐστι μαθεῖν]. εἰ γάρ ἐκεκτήμην οὐσίαν, ἐπ' ἀστράβης ἄν ὠχούμην, ἀλλ' οὐκ ἐπί τούς ἀλλοτρίους ἵππους ἀνέβαινον: νυνί δ' ἐπειδή τοιοῦτον οὐ δύναμαι κτήσασθαι, τοῖς ἀλλοτρίοις ἵπποις ἀναγκάζομαι χρῆσθαι πολλάκις. καίτοι πῶς οὐκ ἄτοπόν ἐστιν, ὦ βουλή, τοῦτον ἄν, εἰ μέν ἐπ' ἀστράβης ὀχούμενον ἑώρα με, σιωπᾶν (τί γάρ ἄν καί ἔλεγεν;), ὅτι δ' ἐπί τούς ᾐτημένους ἵππους ἀναβαίνω, πειρᾶσθαι πείθειν ὑμᾶς ὡς δυνατός εἰμι; καί ὅτι μέν δυοῖν βακτηρίαιν χρῶμαι, τῶν ἄλλων μιᾷ χρωμένων, μή κατηγορεῖν ὡς καί τοῦτο τῶν δυναμένων ἐστίν: ὅτι δ' ἐπί τούς ἵππους ἀναβαίνω, τεκμηρίῳ χρῆσθαι πρός ὑμᾶς ὥς εἰμι τῶν δυναμένων; οἷς ἐγώ διά τήν αὐτήν αἰτίαν ἀμφοτέροις χρῶμαι. τοσοῦτον δέ διενήνοχεν ἀναισχυντίᾳ τῶν ἁπάντων ἀνθρώπων, ὥστε ὑμᾶς πειρᾶται πείθειν, τοσούτους ὄντας εἷς ὤν, ὡς οὔκ εἰμι τῶν ἀδυνάτων ἐγώ: καίτοι εἰ τοῦτο πείσει τινάς ὑμῶν, ὦ βουλή, τί με κωλύει κληροῦσθαι τῶν ἐννέα ἀρχόντων, καί ὑμᾶς ἐμοῦ μέν ἀφελέσθαι τόν ὀβολόν ὡς ὑγιαίνοντος, τούτῳ δέ ψηφίσασθαι πάντας ὡς ἀναπήρῳ; οὐ γάρ δήπου τόν αὐτόν ὑμεῖς μέν ὡς δυνάμενον ἀφαιρήσεσθε τό διδόμενον, οἱ δέ <θεσμοθέται> ὡς ἀδύνατον ὄντα κληροῦσθαι κωλύσουσιν. ἀλλά γάρ οὔτε ὑμεῖς τούτῳ τήν αὐτήν ἔχετε γνώμην, οὔθ' οὗτος <ὑμῖν> εὖ ποιῶν. ὁ μέν γάρ ὥσπερ ἐπικλήρου τῆς συμφορᾶς οὔσης ἀμφισβητήσων ἥκει καί πειρᾶται πείθειν ὑμᾶς ὡς οὔκ εἰμι τοιοῦτος οἷον ὑμεῖς ὁρᾶτε πάντες: ὑμεῖς δέ (ὅ τῶν εὖ φρονούντων ἔργον ἐστί) μᾶλλον πιστεύετε τοῖς ὑμετέροις αὐτῶν ὀφθαλμοῖς ἤ τοῖς τούτου λόγοις. λέγει δ' ὡς ὑβριστής εἰμι καί βίαιος καί λίαν ἀσελγῶς διακείμενος, ὥσπερ εἰ φοβερῶς ὀνομάσειε, μέλλων ἀληθῆ λέγειν, ἀλλ' οὔκ, ἐάν πάνυ πραόνως [μηδέ ψεύδηται], ταῦτα ποιήσων. ἐγώ δ' ὑμᾶς, ὦ βουλή, σαφῶς οἶμαι δεῖν διαγιγνώσκειν οἷς τ' ἐγχωρεῖ τῶν ἀνθρώπων ὑβρισταῖς εἶναι καί οἷς οὐ προσήκει. οὐ γάρ <τούς> πενομένους καί λίαν ἀπόρως διακειμένους ὑβρίζειν εἰκός, ἀλλά τούς πολλῷ πλείω τῶν ἀναγκαίων κεκτημένους: οὐδέ τούς ἀδυνάτους τοῖς σώμασιν ὄντας, ἀλλά τούς μάλιστα πιστεύοντας ταῖς αὑτῶν ῥώμαις: οὐδέ τούς ἤδη προβεβηκότας τῇ ἡλικίᾳ, ἀλλά τούς ἔτι νέους καί νέαις ταῖς διανοίαις χρωμένους. οἱ μέν γάρ πλούσιοι τοῖς χρήμασιν ἐξωνοῦνται τούς κινδύνους, οἱ δέ πένητες ὑπό τῆς παρούσης ἀπορίας σωφρονεῖν ἀναγκάζονται: καί οἱ μέν νέοι συγγνώμης ἀξιοῦνται τυγχάνειν παρά τῶν πρεσβυτέρων, τοῖς δέ πρεσβυτέροις ἐξαμαρτάνουσιν ὁμοίως ἐπιτιμῶσιν ἀμφότεροι: καί τοῖς μέν ἰσχυροῖς ἐγχωρεῖ μηδέν αὐτοῖς πάσχουσιν, οὕς ἄν βουληθῶσιν, ὑβρίζειν, τοῖς δέ ἀσθενέσιν οὐκ ἔστιν οὔτε ὑβριζομένοις ἀμύνεσθαι τούς ὑπάρξαντας οὔτε ὑβρίζειν βουλομένοις περιγίγνεσθαι τῶν ἀδικουμένων. ὥστε μοι δοκεῖ ὁ κατήγορος εἰπεῖν περί τῆς ἐμῆς ὕβρεως οὐ σπουδάζων, ἀλλά παίζων, οὐδ' ὑμᾶς πεῖσαι βουλόμενος ὥς εἰμι τοιοῦτος, ἀλλ' ἐμέ κωμῳδεῖν βουλόμενος, ὥσπερ τι καλόν ποιῶν. ἔτι δέ καί συλλέγεσθαί φησιν ἀνθρώπους ὡς ἐμέ πονηρούς καί πολλούς, οἵ τά μέν ἑαυτῶν ἀνηλώκασι, τοῖς δέ τά σφέτερα σῴζειν βουλομένοις ἐπιβουλεύουσιν. ὑμεῖς δέ ἐνθυμήθητε πάντες ὅτι ταῦτα λέγων οὐδέν ἐμοῦ κατηγορεῖ μᾶλλον ἤ τῶν ἄλλων ὅσοι τέχνας ἔχουσιν, οὐδέ τῶν ὡς ἐμέ εἰσιόντων μᾶλλον ἤ τῶν ὡς τούς ἄλλους δημιουργούς. ἕκαστος γάρ ὑμῶν εἴθισται προσφοιτᾶν ὁ μέν πρός μυροπώλιον, ὁ δέ πρός κουρεῖον, ὁ δέ πρός σκυτοτομεῖον, ὁ δ' ὅποι ἄν τύχῃ, καί πλεῖστοι μέν ὡς τούς ἐγγυτάτω τῆς ἀγορᾶς κατεσκευασμένους, ἐλάχιστοι δέ ὡς τούς πλεῖστον ἀπέχοντας αὐτῆς: ὥστ' εἴ τις ὑμῶν πονηρίαν καταγνώσεται τῶν ὡς ἐμέ εἰσιόντων, δῆλον ὅτι καί τῶν παρά τοῖς ἄλλοις διατριβόντων: εἰ δέ κἀκείνων, ἁπάντων ἀθηναίων: ἅπαντες γάρ εἴθισθε προσφοιτᾶν καί διατρίβειν ἁμοῦ γέ που. ἀλλά γάρ οὐκ οἶδ' ὅ τι δεῖ λίαν με ἀκριβῶς ἀπολογούμενον πρός ἕν ἕκαστον ὑμῖν τῶν εἰρημένων ἐνοχλεῖν πλείω χρόνον. εἰ γάρ ὑπέρ τῶν μεγίστων εἴρηκα, τί δεῖ περί τῶν φαύλων ὁμοίως τούτῳ σπουδάζειν; ἐγώ δ' ὑμῶν, ὦ βουλή, δέομαι πάντων τήν αὐτήν ἔχειν περί ἐμοῦ διάνοιαν, ἥνπερ καί πρότερον: μή οὗ μόνου μεταλαβεῖν ἔδωκεν ἡ τύχη μοι τῶν ἐν τῇ πατρίδι, τούτου διά τουτονί ἀποστερήσητέ με: μηδ' ἅ πάλαι κοινῇ πάντες ἔδοτέ μοι, νῦν οὗτος εἷς ὤν πείσῃ πάλιν ὑμᾶς ἀφελέσθαι. ἐπειδή γάρ, ὦ βουλή, τῶν μεγίστων [ἀρχῶν] ὁ δαίμων ἀπεστέρησεν ἡμᾶς, ἡ πόλις ἡμῖν ἐψηφίσατο τοῦτο τό ἀργύριον, ἡγουμένη κοινάς εἶναι τάς τύχας τοῖς ἅπασι καί τῶν κακῶν καί τῶν ἀγαθῶν. πῶς οὖν οὐκ ἄν δειλαιότατος εἴην, εἰ τῶν μέν καλλίστων καί μεγίστων διά τήν συμφοράν ἀπεστερημένος εἴην, ἅ δ' ἡ πόλις ἔδωκε προνοηθεῖσα τῶν οὕτως διακειμένων, διά τόν κατήγορον ἀφαιρεθείην; μηδαμῶς, ὦ βουλή, ταύτῃ θῆσθε τήν ψῆφον. διά τί γάρ ἄν καί τύχοιμι τοιούτων ὑμῶν; πότερον ὅτι δι' ἐμέ τις εἰς ἀγῶνα πώποτε καταστάς ἀπώλεσε τήν οὐσίαν; ἀλλ' οὐδ' ἄν εἷς ἀποδείξειεν. ἀλλ' ὅτι πολυπράγμων εἰμί καί θρασύς καί φιλαπεχθήμων; ἀλλ' οὐ τοιαύταις ἀφορμαῖς τοῦ βίου πρός τά τοιαῦτα τυγχάνω χρώμενος. ἀλλ' ὅτι λίαν ὑβριστής καί βίαιος; ἀλλ' οὐδ' ἄν αὐτός φήσειεν, εἰ μή βούλοιτο καί τοῦτο ψεύδεσθαι τοῖς ἄλλοις ὁμοίως. ἀλλ' ὅτι ἐπί τῶν τριάκοντα γενόμενος ἐν δυνάμει κακῶς ἐποίησα πολλούς τῶν πολιτῶν; ἀλλά μετά τοῦ ὑμετέρου πλήθους ἔφυγον εἰς χαλκίδα [τήν ἐπ' εὐρίπῳ], καί ἐξόν μοι μετ' ἐκείνων ἀδεῶς πολιτεύεσθαι, μεθ' ὑμῶν εἱλόμην κινδυνεύειν ἀπελθών. μή τοίνυν, ὦ βουλή, μηδέν ἡμαρτηκώς ὁμοίων ὑμῶν τύχοιμι τοῖς πολλά ἠδικηκόσιν, ἀλλά τήν αὐτήν ψῆφον θέσθε περί ἐμοῦ ταῖς ἄλλαις βουλαῖς, ἀναμνησθέντες ὅτι οὔτε χρήματα διαχειρίσας τῆς πόλεως δίδωμι λόγον αὐτῶν, οὔτε ἀρχήν ἄρξας οὐδεμίαν εὐθύνας ὑπέχω νῦν αὐτῆς, ἀλλά περί ὀβολοῦ μόνον ποιοῦμαι τούς λόγους. καί οὕτως ὑμεῖς μέν τά δίκαια γνώσεσθε πάντες, ἐγώ δέ τούτων ὑμῖν τυχών ἕξω τήν χάριν, οὗτος δέ τοῦ λοιποῦ μαθήσεται μή τοῖς ἀσθενεστέροις ἐπιβουλεύειν ἀλλά τῶν ὁμοίων αὐτῷ περιγίγνεσθαι. [25] {work} {[δημου καταλυσεωσ] απολογια} ὑμῖν μέν πολλήν συγγνώμην ἔχω, ὦ ἄνδρες δικασταί, ἀκούουσι τοιούτων λόγων καί ἀναμιμνῃσκομένοις τῶν γεγενημένων, ὁμοίως ἅπασιν ὀργίζεσθαι τοῖς ἐν ἄστει μείνασι: τῶν δέ κατηγόρων θαυμάζω, οἵ ἀμελοῦντες τῶν οἰκείων τῶν ἀλλοτρίων ἐπιμελοῦνται, εἰ σαφῶς εἰδότες τούς μηδέν ἀδικοῦντας καί τούς πολλά ἐξημαρτηκότας ζητοῦσι [κερδαίνειν ἤ] ὑμᾶς πείθειν περί ἁπάντων ἡμῶν τήν γνώμην ταύτην ἔχειν. εἰ μέν οὖν οἴονται, ἅ ὑπό τῶν τριάκοντα γεγένηται τῇ πόλει, <πάντ'> ἐμοῦ κατηγορηκέναι, ἀδυνάτους αὐτούς ἡγοῦμαι λέγειν: οὐδέ γάρ πολλοστόν μέρος τῶν ἐκείνοις πεπραγμένων εἰρήκασιν: εἰ δέ ὡς ἐμοί τι προσῆκον περί αὐτῶν ποιοῦνται τούς λόγους, ἀποδείξω τούτους μέν ἅπαντα ψευδομένους, ἐμαυτόν δέ τοιοῦτον ὄντα οἷόσπερ ἄν τῶν ἐκ πειραιῶς <ὁ> βέλτιστος ἐν ἄστει μείνας ἐγένετο. δέομαι δ' ὑμῶν, ὦ ἄνδρες δικασταί, μή τήν αὐτήν γνώμην ἔχειν τοῖς συκοφάνταις. τούτων μέν γάρ ἔργον ἐστί καί τούς μηδέν ἡμαρτηκότας εἰς αἰτίαν καθιστάναι (ἐκ τούτων γάρ ἄν μάλιστα χρηματίζοιντο), ὑμέ τερον δέ τοῖς μηδέν ἀδικοῦσιν ἐξ ἴσου τῆς πολιτείας μεταδιδόναι: οὕτω γάρ ἄν τοῖς καθεστηκόσι πράγμασι πλείστους συμμάχους ἔχοιτε. ἀξιῶ δέ, ὦ ἄνδρες δικασταί, ἐάν ἀποφήνω συμφορᾶς μέν μηδεμιᾶς αἴτιος γεγενημένος, πολλά δέ κἀγαθά εἰργασμένος τήν πόλιν καί τῷ σώματι καί τοῖς χρήμασι, ταῦτα γοῦν μοι παρ' ὑμῶν ὑπάρχειν, ὧν οὐ μόνον τούς εὖ πεποιηκότας ἀλλά καί τούς μηδέν ἀδικοῦντας τυγχάνειν δίκαιόν ἐστι. μέγα μέν οὖν ἡγοῦμαί <μοι> τεκμήριον εἶναι, ὅτι, εἴπερ ἐδύναντο οἱ κατήγοροι ἰδίᾳ με ἀδικοῦντα ἐξελέγξαι, οὐκ ἄν τά τῶν τριάκοντα ἁμαρτήματα ἐμοῦ κατηγόρουν, οὐδ' ἄν ᾤοντο χρῆναι ὑπέρ τῶν ἐκείνοις πεπραγμένων ἑτέρους διαβάλλειν, ἀλλ' αὐτούς τούς ἀδικοῦντας τιμωρεῖσθαι: νῦν δέ νομίζουσι τήν πρός ἐκείνους ὀργήν ἱκανήν εἶναι καί τούς μηδέν κακόν εἰργασμένους ἀπολέσαι. ἐγώ δέ οὐχ ἡγοῦμαι δίκαιον εἶναι οὔτε εἴ τινες τῇ πόλει πολλῶν ἀγαθῶν αἴτιοι γεγένηνται, ἄλλους τινάς ὑπέρ τούτων τιμήν ἤ χάριν κομίσασθαι παρ' ὑμῶν, οὔτ' εἴ τινες πολλά κακά εἰργασμένοι εἰσίν, εἰκότως ἄν δι' ἐκείνους τούς μηδέν ἀδικοῦντας ὀνείδους καί διαβολῆς τυγχάνειν: ἱκανοί γάρ οἱ ὑπάρχοντες ἐχθροί τῇ πόλει καί μέγα κέρδος νομίζοντες εἶναι τούς ἀδίκως ἐν ταῖς διαβολαῖς καθεστηκότας. πειράσομαι δ' ὑμᾶς διδάξαι, οὕς ἡγοῦμαι τῶν πολιτῶν προσήκειν ὀλιγαρχίας ἐπιθυμεῖν καί <οὕς> δημοκρατίας. ἐκ τούτου γάρ καί ὑμεῖς γνώσεσθε, κἀγώ περί ἐμαυτοῦ τήν ἀπολογίαν ποιήσομαι, ἀποφαίνων ὡς οὔτε ἐξ ὧν ἐν δημοκρατίᾳ οὔτε ἐξ ὧν ἐν ὀλιγαρχίᾳ πεποίηκα, οὐδέν μοι προσῆκον κακόνουν εἶναι τῷ πλήθει τῷ ὑμετέρῳ. πρῶτον μέν οὖν ἐνθυμηθῆναι χρή ὅτι οὐδείς ἐστιν ἀνθρώπων φύσει οὔτε ὀλιγαρχικός οὔτε δημοκρατικός, ἀλλ' ἥτις ἄν ἑκάστῳ πολιτεία συμφέρῃ, ταύτην προθυμεῖται καθεστάναι: ὥστε οὐκ ἐλάχιστον ἐν ὑμῖν ἐστι μέρος ὡς πλείστους ἐπιθυμεῖν τῶν παρόντων νυνί πραγμάτων. καί ταῦτα ὅτι οὕτως ἔχει, οὐ χαλεπῶς ἐκ τῶν πρότερον γεγενημένων μαθήσεσθε. σκέψασθε γάρ, ὦ ἄνδρες δικασταί, τούς προστάντας ἀμφοτέρων <τῶν> πολιτειῶν, ὁσάκις δή μετεβάλοντο. οὐ φρύνιχος μέν καί πείσανδρος καί οἱ μετ' ἐκείνων δημαγωγοί, ἐπειδή πολλά εἰς ὑμᾶς ἐξήμαρτον, τάς περί τούτων δείσαντες τιμωρίας τήν προτέραν ὀλιγαρχίαν κατέστησαν, πολλοί δέ τῶν τετρακοσίων μετά τῶν ἐκ πειραιῶς συγκατῆλθον, ἔνιοι δέ τῶν ἐκείνους ἐκβαλόντων αὐτοί αὖθις τῶν τριάκοντα ἐγένοντο; εἰσί δέ οἵτινες τῶν ἐλευσῖνάδε ἀπογραψαμένων, ἐξελθόντες μεθ' ὑμῶν, ἐπολιόρκουν τούς μεθ' αὑτῶν. οὔκουν χαλεπόν γνῶναι, ὦ ἄνδρες δικασταί, ὅτι οὐ περί πολιτείας εἰσίν αἱ πρός ἀλλήλους διαφοραί, ἀλλά περί τῶν ἰδίᾳ συμφερόντων ἑκάστῳ. ὑμᾶς οὖν χρή ἐκ τούτων δοκιμάζειν τούς πολίτας, σκοποῦντας μέν ὅπως ἦσαν ἐν τῇ δημοκρατίᾳ πεπολιτευμένοι, ζητοῦντας δέ εἴ τις αὐτοῖς ἐγίγνετο ὠφέλεια τῶν πραγμάτων μεταπεσόντων: οὕτως γάρ ἄν δικαιοτάτην <τήν> κρίσιν περί αὐτῶν ποιοῖσθε. ἐγώ τοίνυν ἡγοῦμαι, ὅσοι μέν ἐν τῇ δημοκρατίᾳ ἄτιμοι ἦσαν [εὐθύνας δεδωκότες] ἤ τῶν ὄντων ἀπεστερημένοι ἤ ἄλλῃ τινί συμφορᾷ τοιαύτῃ κεχρημένοι, προσήκειν αὐτοῖς ἑτέρας ἐπιθυμεῖν πολιτείας, ἐλπίζοντας τήν μεταβολήν ὠφέλειάν τινα αὑτοῖς ἔσεσθαι: ὅσοι δέ τόν δῆμον πολλά κἀγαθά εἰργασμένοι εἰσί, κακόν δέ μηδέν πώποτε, ὀφείλεται δέ αὐτοῖς χάριν κομίσασθαι παρ' ὑμῶν μᾶλλον ἤ δοῦναι δίκην τῶν πεπραγμένων, οὐκ ἄξιον τάς <περί> τούτων ἀποδέχεσθαι διαβολάς, οὐδ' ἐάν πάντες οἱ τά τῆς πόλεως πράττοντες ὀλιγαρχικούς αὐτούς φάσκωσιν εἶναι. ἐμοί τοίνυν, ὦ ἄνδρες δικασταί, οὔτ' ἰδίᾳ οὔτε δημοσίᾳ συμφορά ἐν ἐκείνῳ τῷ χρόνῳ οὐδεμία πώποτε ἐγένετο, ἀνθ' ἧς τινος ἄν προθυμούμενος τῶν παρόντων κακῶν ἀπαλλαγῆναι ἑτέρων ἐπεθύμουν πραγμάτων. τετριηράρχηκά τε γάρ πεντάκις, καί τετράκις νεναυμάχηκα καί εἰσφοράς ἐν τῷ πολέμῳ πολλάς εἰσενήνοχα, καί τἆλλα λελῃτούργηκα οὐδενός χεῖρον τῶν πολιτῶν. καίτοι διά τοῦτο πλείω τῶν ὑπό τῆς πόλεως προσταττομένων ἐδαπανώμην, ἵνα καί βελτίων ὑφ' ὑμῶν νομιζοίμην, καί εἴ πού μοί τις συμφορά γένοιτο, ἄμεινον ἀγωνιζοίμην. ὧν ἐν τῇ ὀλιγαρχίᾳ ἁπάντων ἀπεστερούμην: οὐ γάρ τούς τῷ πλήθει ἀγαθοῦ τινος αἰτίους γεγενημένους χάριτος παρ' αὑτῶν ἠξίουν τυγχάνειν, ἀλλά τούς πλεῖστα κακά ὑμᾶς εἰργασμένους εἰς τάς τιμάς καθίστασαν, ὡς ταύτην παρ' ἡμῶν πίστιν εἰληφότες. ἅ χρή πάντας ἐνθυμουμένους μή τοῖς τούτων λόγοις πιστεύειν, ἀλλά [καί] ἐκ τῶν ἔργων σκοπεῖν ἅ ἑκάστῳ τυγχάνει πεπραγμένα. ἐγώ γάρ, ὦ ἄνδρες δικασταί, οὔτε τῶν τετρακοσίων ἐγενόμην: ἤ τῶν κατηγόρων ὁ βουλόμενος παρελθών ἐλεγξάτω: οὐ τοίνυν οὐδ' ἐπειδή οἱ τριάκοντα κατέστησαν, οὐδείς με ἀποδείξει οὔτε βουλεύσαντα οὔτε ἀρχήν οὐδεμίαν ἄρξαντα. καίτοι εἰ μέν ἐξόν μοι ἄρχειν μή ἐβουλόμην, ὑφ' ὑμῶν νυνί τιμᾶσθαι δίκαιός εἰμι: εἰ δέ οἱ τότε δυνάμενοι μή ἠξίουν μοι μεταδιδόναι τῶν πραγμάτων, πῶς ἄν φανερώτερον ἤ οὕτως ψευδομένους ἀποδείξαιμι τούς κατηγόρους; ἔτι τοίνυν, ὦ ἄνδρες δικασταί, καί ἐκ τῶν ἄλλων τῶν ἐμοί πεπραγμένων ἄξιον σκέψασθαι. ἐγώ γάρ τοιοῦτον ἐμαυτόν ἐν ταῖς τῆς πόλεως συμφοραῖς παρέσχον ὥστε, εἰ πάντες τήν αὐτήν γνώμην ἔσχον ἐμοί, μηδένα ἄν ὑμῶν μηδεμιᾷ χρήσασθαι συμφορᾷ. ὑπ' ἐμοῦ γάρ ἐν τῇ ὀλιγαρχίᾳ οὔτε ἀπαχθείς οὐδείς φανήσεται, οὔτε τῶν ἐχθρῶν οὐδείς τετιμωρημένος, οὔτε τῶν φίλων εὖ πεπονθώς. (καί τοῦτο μέν οὐκ ἄξιον θαυμάζειν: εὖ μέν γάρ ποιεῖν ἐν ἐκείνῳ τῷ χρόνῳ χαλεπόν ἦν, ἐξαμαρτάνειν δέ τῷ βουλομένῳ ῥᾴδιον.) οὐ τοίνυν οὐδ' εἰς τόν κατάλογον ἀθηναίων καταλέξας οὐδένα φανήσομαι, οὐδέ δίαιταν καταδιαιτησάμενος οὐδενός, οὐδέ πλουσιώτερος ἐκ τῶν ὑμετέρων γεγονώς συμφορῶν. καίτοι εἰ τοῖς τῶν γεγενημένων κακῶν αἰτίοις ὀργίζεσθε, εἰκός καί τούς μηδέν ἡμαρτηκότας βελτίους ὑφ' ὑμῶν νομίζεσθαι. καί μέν δή, ὦ ἄνδρες δικασταί, μεγίστην ἡγοῦμαι περί ἐμαυτοῦ τῇ δημοκρατίᾳ πίστιν δεδωκέναι. ὅστις γάρ τότε οὐδέν ἐξήμαρτον οὕτω πολλῆς δεδομένης ἐξουσίας, ἦ που νῦν σφόδρα προθυμηθήσομαι χρηστός εἶναι, εὖ εἰδώς ὅτι, ἐάν ἀδικῶ, παραχρῆμα δώσω δίκην. ἀλλά γάρ τοιαύτην διά τέλους γνώμην ἔχω, ὥστε ἐν ὀλιγαρχίᾳ μέν μή ἐπιθυμεῖν τῶν ἀλλοτρίων, ἐν δημοκρατίᾳ δέ τά ὄντα προθύμως εἰς ὑμᾶς ἀναλίσκειν. ἡγοῦμαι δέ, ὦ ἄνδρες δικασταί, οὐκ ἄν δικαίως ὑμᾶς μισεῖν τούς ἐν τῇ ὀλιγαρχίᾳ μηδέν πεπονθότας κακόν, ἐξόν ὀργίζεσθαι τοῖς εἰς τό πλῆθος ἐξημαρτηκόσιν, οὐδέ τούς μή φυγόντας ἐχθρούς νομίζειν, ἀλλά τούς ὑμᾶς ἐκβαλόντας, οὐδέ τούς προθυμουμένους τά ἑαυτῶν σῶσαι, ἀλλά τούς τά τῶν ἄλλων ἀφῃρημένους, οὐδέ οἵ τῆς σφετέρας αὐτῶν σωτηρίας ἕνεκα ἔμειναν ἐν τῷ ἄστει, ἀλλ' οἵτινες ἑτέρους ἀπολέσαι βουλόμενοι μετέσχον τῶν πραγμάτων. εἰ δέ οἴεσθε χρῆναι, οὕς ἐκεῖνοι παρέλιπον ἀδικοῦντες, ὑμεῖς ἀπολέσαι, οὐδείς τῶν πολιτῶν ὑπολειφθήσεται. σκοπεῖν δέ χρή καί ἐκ τῶνδε, ὦ ἄνδρες δικασταί. πάντες γάρ ἐπίστασθε ὅτι ἐν τῇ προτέρᾳ δημοκρατίᾳ τῶν τά τῆς πόλεως πραττόντων πολλοί μέν τά δημόσια ἔκλεπτον, ἔνιοι δ' ἐπί τοῖς ὑμετέροις ἐδωροδόκουν, οἱ δέ συκοφαντοῦντες τούς συμμάχους ἀφίστασαν. καί εἰ μέν οἱ τριάκοντα τούτους μόνους ἐτιμωροῦντο, ἄνδρας ἀγαθούς καί ὑμεῖς ἄν αὐτούς ἡγεῖσθε: νῦν δέ, ὅτε ὑπέρ τῶν ἐκείνοις ἡμαρτημένων τό πλῆθος κακῶς ποιεῖν ἠξίουν, ἠγανακτεῖτε, ἡγούμενοι δεινόν εἶναι τά τῶν ὀλίγων ἀδικήματα πάσῃ τῇ πόλει κοινά γίγνεσθαι. οὐ τοίνυν ἄξιον χρῆσθαι τούτοις, οἷς ἐκείνους ἑωρᾶτε ἐξαμαρτάνοντας, οὐδέ ἅ πάσχοντες ἄδικα ἐνομίζετε πάσχειν, ὅταν ἑτέρους ποιῆτε, δίκαια ἡγεῖσθαι, ἀλλά τήν αὐτήν κατελθόντες περί ἡμῶν γνώμην ἔχετε, ἥνπερ φεύγοντες περί ὑμῶν αὐτῶν εἴχετε: ἐκ τούτων γάρ καί ὁμόνοιαν πλείστην ποιήσετε, καί ἡ πόλις ἔσται μεγίστη, καί τοῖς ἐχθροῖς ἀνιαρότατα ψηφιεῖσθε. ἐνθυμηθῆναι δέ χρή, ὦ ἄνδρες δικασταί, καί τῶν ἐπί τῶν τριάκοντα γεγενημένων, ἵνα τά τῶν ἐχθρῶν ἁμαρτήματα ἄμεινον ὑμᾶς ποιήσῃ περί τῶν ὑμετέρων αὐτῶν βουλεύσασθαι. ὅτε μέν γάρ ἀκούοιτε τούς ἐν ἄστει τήν αὐτήν γνώμην ἔχειν, μικράς <τάς> ἐλπίδας εἴχετε τῆς καθόδου, ἡγούμενοι τήν ἡμετέραν ὁμόνοιαν μέγιστον κακόν εἶναι τῇ ὑμετέρᾳ φυγῇ: ἐπειδή δέ ἐπυνθάνεσθε τούς μέν τρισχιλίους στασιάζοντας, τούς ἄλλους δέ πολίτας ἐκ τοῦ ἄστεως ἐκκεκηρυγμένους, τούς δέ τριάκοντα μή τήν αὐτήν γνώμην ἔχοντας, πλείους δ' ὄντας τούς ὑπέρ ὑμῶν δεδιότας ἤ τούς ὑμῖν πολεμοῦντας, τότ' ἤδη καί κατιέναι προσεδοκᾶτε καί παρά τῶν ἐχθρῶν λήψεσθαι δίκην. ταὐτά γάρ τοῖς θεοῖς ηὔχεσθε, ἅπερ ἐκείνους ἑωρᾶτε ποιοῦντας, ἡγούμενοι διά τήν τῶν τριάκοντα πονηρίαν πολύ μᾶλλον σωθήσεσθαι ἤ διά τήν τῶν φευγόντων δύναμιν κατιέναι. χρή τοίνυν, ὦ ἄνδρες δικασταί, τοῖς πρότερον γεγενημένοις παραδείγμασι χρωμένους βουλεύεσθαι περί τῶν μελλόντων ἔσεσθαι, καί τούτους ἡγεῖσθαι δημοτικωτάτους, οἵτινες ὁμονοεῖν ὑμᾶς βουλόμενοι τοῖς ὅρκοις καί ταῖς συνθήκαις ἐμμένουσι, νομίζοντες καί τῆς πόλεως ταύτην ἱκανωτάτην εἶναι σωτηρίαν καί τῶν ἐχθρῶν μεγίστην τιμωρίαν: οὐδέν γάρ ἄν εἴη αὐτοῖς τούτων χαλεπώτερον, ἤ πυνθάνεσθαι μέν ἡμᾶς μετέχοντας τῶν πραγμάτων, αἰσθάνεσθαι δέ οὕτως διακειμένους τούς πολίτας ὥσπερ μηδενός ἐγκλήματος πρός ἀλλήλους γεγενημένου. χρή δέ εἰδέναι, ὦ ἄνδρες δικασταί, ὅτι οἱ φεύγοντες τῶν ἄλλων πολιτῶν ὡς πλείστους καί διαβεβλῆσθαι καί ἠτιμῶσθαι βούλονται, ἐλπίζοντες τούς ὑφ' ὑμῶν ἀδικουμένους ἑαυτοῖς ἔσεσθαι συμμάχους, τούς δέ συκοφάντας εὐδοκιμεῖν δέξαιντ' ἄν παρ' ὑμῖν καί μέγα δύνασθαι ἐν τῇ πόλει: τήν γάρ τούτων πονηρίαν ἑαυτῶν ἡγοῦνται σωτηρίαν. ἄξιον δέ μνησθῆναι <καί> τῶν μετά τούς τετρακοσίους πραγμάτων: εὖ γάρ εἴσεσθε ὅτι, ἅ μέν οὗτοι συμβουλεύουσιν, οὐδεπώποτε ὑμῖν ἐλυσιτέλησεν, ἅ δ' ἐγώ παραινῶ, ἀμφοτέραις ἀεί ταῖς πολιτείαις συμφέρει. ἴστε γάρ ἐπιγένην καί δημοφάνην καί κλεισθένην ἰδίᾳ μέν καρπωσαμένους τάς τῆς πόλεως συμφοράς, δημοσίᾳ δέ ὄντας μεγίστων κακῶν αἰτίους. ἐνίων μέν γάρ ἔπεισαν ὑμᾶς ἀκρίτων θάνατον καταψηφίσασθαι, πολλῶν δέ ἀδίκως δημεῦσαι τάς οὐσίας, τούς δ' ἐξελάσαι καί ἀτιμῶσαι τῶν πολιτῶν: τοιοῦτοι γάρ ἦσαν ὥστε τούς μέν ἡμαρτηκότας ἀργύριον λαμβάνοντες ἀφιέναι, τούς δέ μηδέν ἠδικηκότας εἰς ὑμᾶς εἰσιόντες ἀπολλύναι. καί οὐ πρότερον ἐπαύσαντο, ἕως τήν μέν πόλιν εἰς στάσεις καί τάς μεγίστας συμφοράς κατέστησαν, αὐτοί δ' ἐκ πενήτων πλούσιοι ἐγένοντο. ὑμεῖς δέ οὕτως διετέθητε ὥστε τούς μέν φεύγοντας κατεδέξασθε, τούς δ' ἀτίμους ἐπιτίμους ἐποιήσατε, τοῖς δ' ἄλλοις περί ὁμονοίας ὅρκους ὤμνυτε: τελευτῶντες δέ ἥδιον ἄν τούς ἐν τῇ δημοκρατίᾳ συκοφαντοῦντας ἐτιμωρήσασθε ἤ τούς ἄρξαντας ἐν τῇ ὀλιγαρχίᾳ. καί εἰκότως, ὦ ἄνδρες δικασταί: πᾶσι γάρ ἤδη φανερόν ἐστιν ὅτι διά τούς μέν ἀδίκως πολιτευομένους ἐν τῇ ὀλιγαρχίᾳ δημοκρατία γίγνεται, διά δέ τούς ἐν τῇ δημοκρατίᾳ συκοφαντοῦντας ὀλιγαρχία δίς κατέστη. ὥστε οὐκ ἄξιον τούτοις πολλάκις χρῆσθαι συμβούλοις, οἷς οὐδέ ἅπαξ ἐλυσιτέλησε πειθομένοις. σκέψασθαι δέ χρή ὅτι καί τῶν ἐκ πειραιῶς οἱ μεγίστην δόξαν ἔχοντες καί μάλιστα κεκινδυνευκότες καί πλεῖστα ὑμᾶς ἀγαθά εἰργασμένοι πολλάκις ἤδη τῷ ὑμετέρῳ πλήθει διεκελεύσαντο τοῖς ὅρκοις καί ταῖς συνθήκαις ἐμμένειν, ἡγούμενοι ταύτην δημοκρατίας εἶναι φυλακήν: τοῖς μέν γάρ ἐξ ἄστεως ὑπέρ τῶν παρεληλυθότων ἄδειαν ποιήσειν, τοῖς δ' ἐκ πειραιῶς οὕτως πλεῖστον <ἄν> χρόνον τήν πολιτείαν παραμεῖναι. οἷς ὑμεῖς πολύ ἄν δικαιότερον πιστεύοιτε ἤ τούτοις, οἵ φεύγοντες μέν δι' ἑτέρους ἐσώθησαν, κατελθόντες δέ συκοφαντεῖν ἐπιχειροῦσιν. ἡγοῦμαι δέ, ὦ ἄνδρες δικασταί, τούς μέν τήν αὐτήν γνώμην ἔχοντας ἐμοί τῶν ἐν ἄστει μεινάντων φανερούς γεγενῆσθαι καί ἐν ὀλιγαρχίᾳ καί ἐν δημοκρατίᾳ, ὁποῖοί τινές εἰσι πολῖται: τούτων δ' ἄξιον θαυμάζειν, ὅ τι ἄν ἐποίησαν, εἴ τις αὐτούς εἴασε τῶν τριάκοντα γενέσθαι, οἵ νῦν δημοκρατίας οὔσης ταὐτά ἐκείνοις πράττουσι, καί ταχέως μέν ἐκ πενήτων πλούσιοι γεγένηνται, πολλάς δέ ἀρχάς ἄρχοντες οὐδεμιᾶς εὐθύνην διδόασιν, ἀλλ' ἀντί μέν ὁμονοίας ὑποψίαν πρός ἀλλήλους πεποιήκασιν, ἀντί δέ εἰρήνης πόλεμον κατηγγέλκασι, διά τούτους δέ ἄπιστοι τοῖς ἕλλησι γεγενήμεθα. καί τοσούτων κακῶν καί ἑτέρων πολλῶν ὄντες αἴτιοι, καί οὐδέν διαφέροντες τῶν τριάκοντα πλήν ὅτι ἐκεῖνοι μέν ὀλιγαρχίας οὔσης ἐπεθύμουν ὧνπερ οὗτοι, οὗτοι δέ καί δημοκρατίας τῶν αὐτῶν ὧνπερ ἐκεῖνοι, ὅμως οἴονται χρῆναι οὕτως ῥᾳδίως ὅν ἄν βούλωνται κακῶς ποιεῖν, ὥσπερ τῶν μέν ἄλλων ἀδικούντων, ἄριστοι δέ ἄνδρες αὐτοί γεγενημένοι. (καί τούτων μέν οὐκ ἄξιον θαυμάζειν, ὑμῶν δέ, ὅτι οἴεσθε μέν δημοκρατίαν εἶναι, γίγνεται δέ ὅ τι ἄν οὗτοι βούλωνται, καί δίκην διδόασιν οὐχ οἱ τό ὑμέτερον πλῆθος ἀδικοῦντες, ἀλλ' οἱ τά σφέτερα αὐτῶν μή διδόντες). καί δέξαιντ' ἄν μικράν εἶναι τήν πόλιν μᾶλλον ἤ δι' ἄλλους μεγάλην καί ἐλευθέραν, ἡγούμενοι νῦν μέν διά τούς ἐκ πειραιῶς κινδύνους αὑτοῖς ἐξεῖναι ποιεῖν ὅ τι ἄν βούλωνται, ἐάν δ' ὕστερον ὑμῖν δι' ἑτέρους σωτήρια γένηται, τούτους μέν πεπαύσεσθαι, ἐκείνους δέ μεῖζον δυνήσεσθαι: ὥστε τό αὐτό πάντες ἐμποδών εἰσιν, ἐάν τι δι' ἄλλων ἀγαθόν ὑμῖν φαίνηται. τοῦτο μέν οὖν οὐ χαλεπόν τῷ βουλομένῳ κατανοῆσαι: αὐτοί τε γάρ οὐκ ἐπιθυμοῦσι λανθάνειν, ἀλλ' αἰσχύνονται μή δοκοῦντες εἶναι πονηροί, ὑμεῖς τε τά μέν αὐτοί ὁρᾶτε τά δ' ἑτέρων πολλῶν ἀκούετε. ἡμεῖς δέ, ὦ ἄνδρες δικασταί, δίκαιον μέν ἡγούμεθ' εἶναι πρός πάντας ὑμᾶς τούς πολίτας ταῖς συνθήκαις καί τοῖς ὅρκοις ἐμμένειν, ὅμως δέ, ὅταν μέν ἴδωμεν τούς τῶν κακῶν αἰτίους δίκην διδόντας, τῶν τότε περί ὑμᾶς γεγενημένων μεμνημένοι συγγνώμην ἔχομεν, ὅταν δέ φανεροί γένησθε τούς μηδέν αἰτίους ἐξ ἴσου τοῖς ἀδικοῦσι τιμωρούμενοι, τῇ αὐτῇ ψήφῳ πάντας ἡμᾶς εἰς ὑπο<ψίαν καταστήσετε> ... [26] {work} {<περι τησ ευανδρου δοκιμασιασ>} ... ἀλλ' ἡγούμενος ἀκριβῆ νῦν τήν δοκιμασίαν αὐτούς διά τόν χρόνον <οὐ> ποιήσεσθαι, ἐπεί σύνοισθα πολλά καί δεινά εἰς αὐτούς ἐξημαρτηκώς, ὧν ἐπιλελῆσθαι καί οὐδ' ἀναμνησθήσεσθαι ἐνίους αὐτῶν νομίζεις. ὅ δή ἔγωγε καί <μάλιστα> ἀγανακτῶ, εἰ ταύτῃ τῇ ἐλπίδι εἰς ὑμᾶς ἥκει πιστεύων, ὥσπερ ἄλλων μέν τινων ὄντων τῶν ἠδικημένων, ἑτέρων δέ τῶν ταῦτα διαψηφιουμένων, ἀλλ' οὐκ ἀμφότερα τῶν αὐτῶν καί πεπονθότων καί ἀκουσομένων. αἴτιοι δέ τούτων ὑμεῖς ἐστε: οὐ γάρ ἐνθυμεῖσθε ὅτι οὗτοι μέν, ὅτε ἡ πόλις ὑπό [τῶν] λακεδαιμονίων ἤρχετο, οὐδέ τῆς αὐτῆς δουλείας ὑμῖν μεταδοῦναι ἠξίωσαν, ἀλλά κἀκ τῆς πόλεως ἐξήλασαν: ὑμεῖς δ' ἐλευθέραν αὐτήν ποιήσαντες οὐ μόνον τῆς ἐλευθερίας αὐτοῖς ἀλλά καί τοῦ δικάζειν καί τοῦ ἐκκλησιάζειν περί τῶν κοινῶν μετέδοτε, ὥστε εἰκότως ὑμῶν ταύτην τήν εὐήθειαν καταγιγνώσκουσιν. ὧν εἷς οὗτος ὤν οὐκ ἀγαπᾷ εἴ τις αὐτόν ἐᾷ τούτων μετέχειν, ἀλλά καί πρίν ἐκείνων δοῦναι δίκην πάλιν ἄρχειν ἀξιοῖ. καί νυνί αὐτόν ἀκούω μέν ὑπέρ τῶν αὐτοῦ κατηγορουμένων διά βραχέων ἀπολογήσεσθαι, ἐπισύροντα τά πράγματα καί διακλέπτοντα τῇ ἀπολογίᾳ τήν κατηγορίαν, λέξειν δέ ὡς πολλά εἰς τήν πόλιν ἀνηλώκασι καί φιλοτίμως λελῃτουργήκασι καί νίκας πολλάς καί καλάς ἐν δημοκρατίᾳ νενικήκασι, καί ὅτι αὐτός κόσμιός ἐστι καί οὐχ ὁρᾶται ποιῶν ἅ ἕτεροι ἐνταῦθα τολμῶσιν, ἀλλά τά ἑαυτοῦ πράττειν ἀξιοῖ. ἐγώ δέ πρός τούτους τούς λόγους οὐ χαλεπόν οἶμαι ἀντειπεῖν: πρός μέν τάς λῃτουργίας, ὅτι κρείττων ἦν ὁ πατήρ αὐτοῦ μή λῃτουργήσας ἤ τοσαῦτα τῶν ἑαυτοῦ ἀναλώσας: διά γάρ ταῦτα πιστευθείς ὑπό τοῦ δήμου κατέλυσε τήν δημοκρατίαν, ὥστ' εἶναι ταῦτα τά ἔργα ἀειμνηστότερα ἤ τά ἐκ τῶν λῃτουργιῶν αὐτῷ ἀναθήματα: πρός δέ τήν ἡσυχιότητα τήν τούτου, ὅτι οὐ νῦν δεῖ αὐτόν ἐξετάζειν εἰ σώφρων ἐστίν, ὅτ' αὐτόν οὐκ ἔξεστιν ἀσελγαίνειν, ἀλλ' ἐκεῖνον τόν χρόνον σκοπεῖν, ἐν ᾧ ἐξόν ὁποτέρως ἐβούλετο ζῆν εἵλετο παρανόμως πολιτευθῆναι. τοῦ μέν γάρ νῦν μηδέν ἐξαμαρτάνειν οἱ κωλύσαντες αἴτιοι, τῶν δέ τότε γενομένων ὁ τούτου τρόπος καί οἱ τούτῳ ἐπιτρέπειν ἀξιοῦντες. ὥστ' ἐάν ἐκ τούτων δοκιμάζεσθαι ἀξιοῖ, ταῦτα χρή ὑπολαμβάνειν, μή εὐήθεις αὐτῷ εἶναι δοκῆτε. ἐάν δέ καί ἐπί τοιόνδε λόγον τράπωνται, ὡς ὁ χρόνος οὐκ ἐγχωρεῖ ἄλλον ἀποκληρῶσαι, ἀλλά ἀνάγκη, ἐάν αὐτόν ἀποδοκιμάσητε, ἄθυτα τά πάτρια ἱερά γίγνεσθαι, τάδ' ἐνθυμήθητε, ὅτι πάλαι ὁ χρόνος ἤδη παρελήλυθεν. ἡ γάρ αὔριον ἡμέρα μόνη λοιπή τοῦ ἐνιαυτοῦ ἐστιν, ἐν δέ ταύτῃ τῷ διί τῷ σωτῆρι θυσία γίγνεται, δικαστήριον δέ παρά τούς νόμους ἀδύνατον πληρωθῆναι. εἰ δέ ταῦτα πάνθ' οὗτος ὥστε γενέσθαι διαπέπρακται, τί <χρή> προσδοκῆσαι δοκιμασθέντ' αὐτόν ποιήσειν, εἰ τήν ἐξιοῦσαν ἀρχήν πέπεικεν αὑτοῦ ἕνεκα παρανομῆσαι; ἆρ' ἄν ὀλίγα τοιαῦτα ἐν τῷ ἐνιαυτῷ διαπράξασθαι; ἐγώ μέν γάρ οὐκ ἄν οἶμαι. ἔστι δ' ὑμῖν οὐ τοῦτο μόνον σκεπτέον, ἀλλά καί πότερον εὐσεβέστερον τόν βασιλέα καί τούς συνάρχοντας τά ὑπέρ τοῦ μέλλοντος ἄρξειν ἱερά θῦσαι, ὡς καί πρότερον ἤδη γεγένηται, ἤ καί τοῦτον, ὅν οὐδέ καθαρόν εἶναι τάς χεῖρας οἱ εἰδότες μεμαρτυρήκασι, καί πότερον ὑμεῖς ὠμόσατε εἰς τήν ἀρχήν ἀδοκίμαστον καταστήσειν, ἤ δοκιμάσαντες τόν ἄξιον τῆς ἀρχῆς στεφανώσειν. ταῦτα γάρ σκοπεῖσθε: κἀκεῖνο <δ'> ἐνθυμεῖσθε, ὅτι ὁ θείς τόν περί τῶν δοκιμασιῶν νόμον οὐχ ἥκιστα [περί] τῶν ἐν ὀλιγαρχίᾳ ἀρξάντων ἕνεκα ἔθηκεν, ἡγούμενος δεινόν εἶναι, εἰ δι' οὕς ἡ δημοκρατία κατελύετο, οὗτοι ἐν τῇ αὐτῇ πολιτείᾳ πάλιν ἄρξουσι, καί κύριοι γενήσονται τῶν νόμων καί τῆς πόλεως, ἥν πρότερον παραλαβόντες οὕτως αἰσχρῶς καί δεινῶς ἐλωβήσαντο. ὥστ' οὐκ ἄξιον τῆς δοκιμασίας ὀλιγώρως ἔχειν, οὐδέ μικρόν ἡγουμένους τό πρᾶγμα μή φροντίζειν αὐτῆς, ἀλλά φυλάττειν: ὡς ἐν τῷ ἕκαστον δικαίως ἄρχειν ἥ τε πολιτεία καί τό ἄλλο πλῆθος τό ὑμέτερον σῴζεται. <καί> εἰ μέν βουλεύσων νυνί ἐδοκιμάζετο καί ὡς ἱππευκότος αὐτοῦ ἐπί τῶν τριάκοντα τοὔνομα ἐν ταῖς σανίσιν ἐνεγέγραπτο, καί ἄνευ κατηγόρου ἄν αὐτόν ἀπεδοκιμάζετε: νῦν δέ, ὅτε [μή μόνον ἱππευκώς μηδέ βεβουλευκώς, ἀλλά] καί εἰς τό πλῆθος ἐξημαρτηκώς φαίνεται, οὐκ ἄν ἄτοπον ποιήσαιτε, εἰ μή τήν αὐτήν γνώμην ἔχοντες περί αὐτοῦ φανεῖσθε; καί μέν δή βουλεύειν γε δοκιμασθείς πεντακοσιοστός ὤν μετά τῶν ἄλλων ἐνιαυτόν ἄν μόνον ἐβούλευσεν, ὥστε καί εἴ τι ἐν τούτῳ τῷ χρόνῳ ἐξαμαρτάνειν ἐβούλετο, ῥᾳδίως ἄν ὑπό τῶν ἄλλων ἐκωλύετο. ταύτης δέ τῆς ἀρχῆς ἀξιούμενος αὐτός καθ' αὑτόν ἄρξει, καί μετά τῆς ἐν ἀρείῳ πάγῳ βουλῆς τόν ἅπαντα χρόνον τῶν μεγίστων κύριος γενήσεται: ὥστε ὑμῖν καθήκειν περί ταύτης τῆς ἀρχῆς ἀκριβεστέραν τήν δοκιμασίαν ἤ περί τῶν ἄλλων ἀρχῶν ποιεῖσθαι. εἰ δέ μή, πῶς οἴεσθε τό ἄλλο πλῆθος τῶν πολιτῶν διακείσεσθαι, ὅταν αἴσθωνται, ὅν προσῆκε δίκας τῶν ἡμαρτημένων διδόναι, τοῦτον ὑφ' ὑμῶν τοιαύτης ἀρχῆς ἠξιωμένον; καί φόνου δίκας δικάζοντα, ὅν ἔδει αὐτόν ὑπό τῆς ἐν ἀρείῳ πάγῳ βουλῆς κρίνεσθαι; καί πρός τούτοις ἴδωσιν ἐστεφανωμένον, καί ἐπικλήρων καί ὀρφανῶν κύριον γεγενημένον, ὧν ἐνίοις αὐτός ὤν οὗτος τῆς ὀρφανίας αἴτιος γεγένηται; ἆρ' οὐκ ἄν οἴεσθε αὐτούς χαλεπῶς διακεῖσθαι καί ὑμᾶς αὐτῶν αἰτίους ἡγήσασθαι, ὅταν γένωνται ἐν ἐκείνοις τοῖς χρόνοις, ἐν οἷς αὐτῶν πολλοί εἰς τό δεσμωτήριον ἀπήγοντο καί ἄκριτοι ὑπό τούτων ἀπώλλυντο καί φεύγειν τήν σφετέραν αὐτῶν ἠναγκάζοντο; κἀκεῖνο προσενθυμηθῶσιν, ὅτι ὁ αὐτός οὗτος ἀνήρ [θρασύβουλος] αἴτιος γεγένηται λεωδάμαντά τε ἀποδοκιμασθῆναι καί τοῦτον δοκιμασθῆναι, τοῦ μέν κατήγορος γενόμενος, ὑπέρ τούτου δέ ἀπολογήσασθαι παρασκευασάμενος, <εὖ εἰδώς> ὅπως πρός τήν πόλιν διάκειται καί πόσων αἴτιος αὐτῇ κακῶν γεγένηται; ἤ πειθόμενοι πῶς ἄν οἴεσθε διαβληθῆναι; τότε μέν γάρ ὑμᾶς ᾤοντο ὀργισθέντας λεωδάμαντα ἀποδοκιμάσαι: ἐάν δέ τοῦτον δοκιμάσητε, εὖ εἴσονται ὅτι οὐ δικαίᾳ γνώμη περί αὐτοῦ κέχρησθε. ἔστι δέ τούτοις μέν πρός ὑμᾶς ἁγών, ὑμῖν δέ πρός ἅπασαν τήν πόλιν, ἥ σκοπεῖ νυνί τίνα ὑμεῖς γνώμην περί αὐτῆς ἕξετε. καί μηδείς ὑμῶν ἡγείσθω με λεωδάμαντι χαριζόμενον κατηγορεῖν εὐάνδρου, ὅτι φίλος ὤν τυγχάνει, ἀλλ' ὑπέρ ὑμῶν καί τῆς πόλεως προνοούμενον. ῥᾴδιον δ' ἐξ αὐτοῦ τοῦ πράγματος μαθεῖν. λεωδάμαντι γάρ συμφέρει τοῦτον δοκιμασθῆναι, οὕτω γάρ ὑμεῖς μάλιστα διαβληθήσεσθε, καί δόξετε ἀντί δημοτικῶν ἀνθρώπων ὀλιγαρχικούς εἰς τάς ἀρχάς καθιστάναι: ὑμῖν δέ τόνδε ἀποδοκιμάσαι, δόξετε γάρ κἀκεῖνον δικαίως [ἄν] ἀποδοκιμάσαι: ἐάν δέ μηδέ τόνδε, οὐδ' ἐκεῖνον δικαίως. καίτοιγε αὐτόν ἀκούω λέξειν ὡς οὐ περί αὐτοῦ μόνον ἡ δοκιμασία ἐστίν, ἀλλά περί πάντων τῶν ἐν ἄστει μεινάντων, καί τούς ὅρκους καί τάς συνθήκας ὑμᾶς ὑπομνήσειν, ὡς ἐκ τούτων προσληψόμενον αὐτόν δοκιμαστάς τούς ἐν ἄστει μείναντας. ἐγώ δ' ὑπέρ τοῦ πλήθους βραχέα πρός αὐτόν εἰπεῖν βούλομαι, ὅτι ὁ δῆμος οὐ τήν αὐτήν γνώμην ἔχει περί πάντων τῶν ἐν ἄστει μεινάντων, ἀλλά περί μέν τῶν τοιαῦτα ἐξαμαρτανόντων οἵαν ἐγώ φημι δεῖν, περί δέ τῶν ἄλλων τήν ἐναντίαν. τεκμήριον δέ: οὐ γάρ ἔλαττον τούτους ἡ πόλις τετίμηκε τῶν ἐπί φυλήν ἐλθόντων καί τόν πειραιᾶ καταλαβόντων. εἰκότως: τούς μέν γάρ ἴσασιν ὁποῖοί τινες ἐν δημοκρατίᾳ μόνῃ γεγένηνται, ὁποῖοι δ' ἄν τινες ἐν ὀλιγαρχίᾳ γένοιντο, οὔπω πεῖραν εἰλήφασι: παρά δέ τούτων ἑκατέρας τῆς πολιτείας ἱκανήν βάσανον ἔχουσιν, ὥστ' εἰκότως πιστεύειν. καί ἡγοῦνταί γε διά μέν τούς τοιούτους συλληφθέντας τότε ἀποθανεῖν, διά δέ τούς ἄλλους [τούς συλληφθέντας] ἐκφυγεῖν, ἐπεί εἴ γε τήν αὐτήν γνώ μην ἅπαντες ἔσχον, οὔτ' ἄν φυγή οὔτ' ἄν κάθοδος οὔτ' ἄλλο οὐδέν ἄν τῶν γεγενημένων τῇ πόλει συνέβη. ἀλλά καί ὅ ἄλογον δοκεῖ εἶναι παρά τισιν, ὅπως ποτέ πολλοί ὄντες ὑπ' ὀλίγων τῶν ἐν πειραιεῖ ἡττήθησαν, οὐδαμόθεν ἄλλοθεν ἤ ἐκ τῆς τούτων προνοίας γεγένηται: οὗτοι γάρ εἵλοντο μετά τῶν κατελθόντων πολιτεύεσθαι μᾶλλον ἤ μετά τῶν τριάκοντα λακεδαιμονίοις δουλεύειν. τοιγάρτοι ἀντί τούτων αὐτούς ὁ δῆμος ταῖς μεγίσταις τιμαῖς τετίμηκεν, ἱππαρχεῖν καί στρατηγεῖν καί πρεσβεύειν ὑπέρ αὑτῶν αἱρούμενοι: καί οὐδέποτε αὐτοῖς μετεμέλησεν. καί διά μέν γε τούς πολλά ἐξαμαρτόντας τάς δοκιμασίας εἶναι ἐψηφίσαντο, διά δέ τούς μηδέν τοιοῦτον πράξαντας τάς συνθήκας ἐποιήσαντο. τοσαῦτά σοι ἐγώ ὑπέρ τοῦ δήμου ἀποκρίνομαι. ὑμέτερον δή ἔργον ἐστίν, ὦ ἄνδρες βουλευταί, σκέψασθαι ποτέρῳ ἄν πειθόμενοι περί τῆς δοκιμασίας ταύτης ἄμεινον βουλεύσαισθε, πότερον ἐμοί ἤ θρασυβούλῳ, ὅς αὐτῷ ἀπολογήσεται. περί μέν οὖν ἐμοῦ ἤ τοῦ πατρός ἤ τῶν προγόνων οὐδέν οὗτος εἰπεῖν ἕξει εἰς μισοδημίαν. οὔτε γάρ ὡς ὀλιγαρχίας μετέσχον (ὕστερον γάρ τῶν χρόνων τούτων ἀνήρ εἶναι ἐδοκιμάσθην), οὔθ' ὡς ὁ πατήρ (πρό γάρ τῶν στάσεων πολύ ἐν σικελίᾳ ἄρχων ἐτελεύτησεν): οὐδ' ὡς οἱ πρόγονοι ὑπό τοῖς τυράννοις ἐγένοντο: στασιάζοντες γάρ πρός αὐτούς τόν ἅπαντα χρόνον διετέλεσαν. ἀλλά μέν δή οὐδέ τήν οὐσίαν ἡμᾶς ἐν τῷ πολέμῳ φήσει κτήσασθαι, εἰς δέ τήν πόλιν οὐδέν ἀνηλωκέναι: πᾶν γάρ τοὐναντίον, ἐν εἰρήνῃ μέν ὀγδοηκοντατάλαντος ἡμῶν ὁ οἶκος ἐγένετο, εἰς δέ τήν τῆς πόλεως σωτηρίαν ἐν τῷ πολέμῳ ἅπας ἀνηλώθη. ἐγώ δέ περί τούτου τρία ἕξω εἰπεῖν τηλικαῦτα τό μέγεθος, ὥστ' ἄξιον εἶναι ἕκαστον ἔργον θανάτου: πρῶτον μέν ὅτι τήν ἐν βοιωτοῖς πολιτείαν χρήματα λαβών μετέ στησε καί τῆς συμμαχίας ἡμᾶς ταύτης ἀπεστέρησεν, ἔπειτα ὅτι τάς ναῦς προὔδωκε καί τήν πόλιν περί σωτηρίας βουλεύεσθαι πεποίηκεν, ἔπειτα ὅτι παρά τῶν αἰχμαλώτων, οὕς αὐτός ἀπώλεσε, τριάκοντα μνᾶς ἐσυκοφάντησεν, οὐ φάσκων αὐτούς λύσεσθαι, εἰ μή τοῦτο αὐτῷ παρά σφῶν αὐτῶν παράσχοιεν. συνειδότες οὖν ἡμῶν ἑκατέρῳ τόν βίον, πρός ταῦτα βουλεύεσθε ὁποτέρῳ χρή πιστεύειν περί τῆς εὐάνδρου δοκιμασίας, καί οὕτως οὐκ ἐξαμαρτήσεσθε. [27] {work} {κατα επικρατουσ [και των συμπρεσβευτων επιλογοσ ωσ θεοδωροσ]} κατηγόρηται μέν, ὦ ἄνδρες ἀθηναῖοι, ἐπικράτους ἱκανά [καί τῶν συμπρεσβευτῶν]: ἐνθυμεῖσθαι δέ χρή ὅτι πολλάκις ἠκούσατε τούτων λεγόντων, ὁπότε βούλοιντό τινα ἀδίκως ἀπολέσαι, ὅτι, εἰ μή καταψηφιεῖσθε ὧν αὐτοί κελεύουσιν, ἐπιλείψει ὑμᾶς ἡ μισθοφορά. καί νῦν οὐδέν ἧττον τοσοῦτον ἐνδεῖ: ὥστε τό μέν πλή<θους ἔχ>θος καί ἡ αἰσχύνη ἡ διά τούτων ὑμῖν γίγνεται, ἡ δ' ὠφέλεια τούτοις: πεπείρανται γάρ ὅτι, ὁπόταν οὗτοι καί οἱ τούτων λόγοι δοκῶσιν αἴτιοι εἶναι ψηφίζεσθαι ὑμᾶς παρά τό δίκαιον, ῥᾳδίως παρά τῶν ἀδικούντων χρήματα λαμβάνουσι. καίτοι τίνα χρή ἐλπίδα ἔχειν σωτηρίας, ὁπόταν ἐν χρήμασιν ᾖ καί σωθῆναι τῇ πόλει καί μή, ταῦτα δέ οὗτοι, φύλακες ὑφ' ὑμῶν καταστάντες, οἱ τῶν ἀδικούντων κολασταί, κλέπτωσί τε καί καταδωροδοκῶσι; καί οὐ νῦν πρῶτον ὤφθησαν ἀδικοῦντες, ἀλλά καί πρότερον ἤδη δώρων ἐκρίθησαν. <ὅ> καί ὑμῖν ἔχω ἐπικαλέσαι ὅτι τοῦ αὐτοῦ ἀδικήματος † ὀνομάσαντος † μέν κατεψηφίσασθε, τούτου δέ ἀπεψηφίσασθε, τοῦ αὐτοῦ ἀνδρός ἁπάντων κατηγοροῦντος καί τῶν αὐτῶν καταμαρτυρούντων, οἵ οὐχ ἑτέρων ἤκουσαν, ἀλλ' αὐτοί ἦσαν οἱ περί τῶν χρημάτων καί τῶν δώρων πρός τούτους πράττοντες. καίτοι τοῦτο ἅπαντες ἐπίστασθε, ὅτι οὐχ ὅταν τούς μή δυναμένους λέγειν κολάζητε, τότε ἔσται παράδειγμα τοῦ μή ὑμᾶς ἀδικεῖν, ἀλλ' ὁπόταν παρά τῶν δυναμένων δίκην λαμβάνητε, τότε πάντες παύσονται ἐπιχειροῦντες εἰς ὑμᾶς ἐξαμαρτάνειν. νῦν δ' ἀσφαλῶς αὐτοῖς ἔχει τά ὑμέτερα κλέπτειν. ἐάν μέν γάρ λάθωσιν, ἀδεῶς αὐτοῖς ἕξουσι χρῆσθαι: ἐάν δέ ὀφθῶσιν, ἤ μέρει τῶν ἀδικημάτων τόν κίνδυνον ἐξεπρίαντο, ἤ εἰς ἀγῶνα καταστάντες τῇ αὑτῶν δυνάμει ἐσώθησαν. νῦν τοίνυν, ὦ ἄνδρες δικασταί, παράδειγμα ποιήσατε τοῖς ἄλλοις δικαίοις εἶναι, παρά τούτων δίκην λαβόντες. ἥκουσι δέ πάντες οἱ τά τῆς πόλεως πράττοντες οὐχ ἡμῶν ἀκροασόμενοι, ἀλλ' ὑμᾶς εἰσόμενοι ἥντινα γνώμην περί τῶν ἀδικούντων ἕξετε. ὥστ' εἰ μέν ἀποψηφιεῖσθε τούτων, οὐδέν δεινόν δόξει αὐτοῖς εἶναι ὑμᾶς ἐξαπατήσαντας ἐκ τῶν ὑμετέρων ὠφελεῖσθαι: ἐάν δέ καταψηφισάμενοι θανάτου τιμήσητε, τῇ αὐτῇ ψήφῳ τούς τε ἄλλους κοσμιωτέρους ποιήσετε ἤ νῦν εἰσι, καί παρά τούτων δίκην εἰληφότες ἔσεσθε. ἡγοῦμαι δ', ὦ ἄνδρες ἀθηναῖοι, οὐδ' εἰ μή προθέντες αὐτοῖς κρίσιν, ἤ ἀπολογουμένων μή ἐθελήσαντες ἀκοῦσαι, καταψηφισάμενοι τῶν ἐσχάτων τιμήσαιτε, οὐκ ἄν ἀκρίτους αὐτούς ἀπολωλέναι, ἀλλά τήν προσήκουσαν δίκην δεδωκέναι. οὐ γάρ οὗτοι ἄκριτοί εἰσι, περί ὧν ἄν ὑμεῖς εἰδότες τά πραχθέντα ψηφίσησθε, ἀλλ' οἵτινες ἄν ὑπό τῶν ἐχθρῶν διαβληθέντες περί ὧν ὑμεῖς μή ἴστε, ἀκροάσεως μή τύχωσι. τούτων δέ τά μέν πράγματα κατηγορεῖ, ἡμεῖς δέ καταμαρτυροῦμεν: καί οὐ τοῦτο δέδοικα, ὡς ἐάν ἀκροᾶσθε αὐτῶν ἀποψηφιεῖσθε: ἀλλ' οὐκ ἄν ἡγοῦμαι αὐτούς δίκην ἀξίαν δεδωκέναι, εἰ ἀκροασάμενοι αὐτῶν καταψηφίσαισθε. πῶς γάρ, ὦ ἄνδρες δικασταί, οἷς οὐδέ ταὐτά καί ὑμῖν συμφέρει; οὗτοι μέν γάρ ἐν τῷ πολέμῳ ἐκ πενήτων πλούσιοι γεγόνασιν ἐκ τῶν ὑμετέρων, ὑμεῖς δέ διά τούτους πένητες. καίτοι οὐ ταῦτα ἀγαθῶν δημαγωγῶν ἐστι, τά ὑμέτερα ἐν ταῖς ὑμετέραις συμφοραῖς λαμβάνειν, ἀλλά τά ἑαυτῶν ὑμῖν διδόναι. καί γάρ τοι εἰς τοσοῦτον ἥκομεν, ὥσθ' οἵ πρότερον ἐν τῇ εἰρήνῃ οὐδέ σφᾶς αὐτούς ἐδύναντο τρέφειν, νῦν ὑμῖν εἰσφοράς εἰσφέρουσι καί χορηγοῦσι καί οἰκίας μεγάλας οἰκοῦσι. καίτοι ἑτέροις ὑμεῖς ἔστιν ὅτε τά πατρῷα κεκτημένοις ταῦτα ποιοῦσιν ἐφθονεῖτε: νῦν δ' οὕτως ἡ πόλις διάκειται, ὥστε οὐκέτι ὧν οὗτοι κλέπτουσιν ὀργίζεσθε, ἀλλ' ὧν αὐτοί λαμβάνετε χάριν ἴστε, ὥσπερ ὑμεῖς τά τούτων μισθοφοροῦντες, ἀλλ' οὐ τούτων τά ὑμέτερα κλεπτόντων. τό δέ πάντων ὑπερφυέστατον, ὅτι ἐν μέν τοῖς ἰδίοις <οἱ> ἀδικούμενοι δακρύουσι καί ἐλεινοί εἰσιν, ἐν δέ τοῖς δημοσίοις οἱ μέν ἀδικοῦντες ἐλεινοί, ὑμεῖς δ' οἱ ἀδικούμενοι ἐλεεῖτε. καί νῦν ἴσως ποιήσουσιν ἅπερ καί πρότερον ἦσαν εἰθισμένοι καί δημόται καί φίλοι κλάοντες ἐξαιτεῖσθαι αὐτούς παρ' ὑμῶν. ἐγώ δ' οὕτως ἀξιῶ γενέσθαι: εἰ μέν ἀδικεῖν τούτους μηδέν νομίζουσιν, ἀποδείξαντας ὡς ψευδῆ τά κατηγορημένα, οὕτως πείθειν ὑμᾶς ἀποψηφίσασθαι: εἰ δέ νομίσαντες ἀδικεῖν αἰτήσονται, δῆλον ὅτι τοῖς ἀδικοῦσιν εὐνούστεροί εἰσιν ἤ ὑμῖν τοῖς ἀδικουμένοις, ὥστ' οὐ χάριτος ἄξιοι τυχεῖν ἀλλά τιμωρίας, ὁπόταν ὑμεῖς δύνησθε. ἔτι δέ τούς αὐτούς ἡγεῖσθαι χρή καί τῶν κατηγόρων σφόδρα δεδεῆσθαι, νομίζοντας πολύ ἄν θᾶττον παρ' ἡμῶν ὀλίγων ὄντων ταύτην τήν χάριν λαμβάνειν ἤ παρ' ὑμῶν, ἔτι δέ ῥᾷον ἄλλους τινάς <τά> ὑμέτερα καταχαρίζεσθαι ἤ ὑμᾶς αὐτούς γε. ἡμεῖς μέν τοίνυν οὐκ ἠθελήσαμεν προδοῦναι, ἀξιοῦμεν δέ μηδ' ὑμᾶς, ἐνθυμουμένους ὅτι σφόδρ' ἄν ἡμῖν ὠργίζεσθε καί ἐτιμωρεῖσθε, ὅπου παρεπίπτομεν, ὡς εἰκός τούς ἀδικοῦντας, εἰ ἡμεῖς παρά τούτων ἤ χρήματα λαβόντες ἤ ἄλλῳ τινί τρόπῳ διηλλάγημεν. καίτοι εἰ τοῖς μή δικαίως ἐπεξιοῦσιν ὀργίζεσθε, ἦ που σφόδρα χρή αὐτούς τούς ἀδικοῦντας καταδιῶξαι. νῦν τοίνυν, ὦ ἄνδρες δικασταί, καταψηφισάμενοι ἐπικράτους τῶν ἐσχάτων τιμήσατε, καί μή, ὥσπερ ἐν τῷ τέως χρόνῳ εἰθισμένοι ἐστέ, ἐπειδάν καταψηφισάμενοι ἐξελέγξητε τούς ἀδικοῦντας, ἐν τῷ τιμήματι ἀζημίους ἀφίετε, ἔχθραν, οὐ δίκην παρά τῶν ἀδικούντων λαμβάνοντες, ὥσπερ τοῦ ὀνείδους ἀλλ' οὐ τῆς ζημίας αὐτοῖς μέλον, εὖ εἰδότες ὅτι ἐν μέν τῇ ψήφῳ οὐδέν ἄλλο ποιεῖτε ἤ ὀνειδίζετε τοῖς ἀδικοῦσιν, ἐν δέ τῷ τιμήματι τιμωρεῖσθε τούς ἐξαμαρτάνοντας. [28] {work} {κατα εργοκλεουσ επιλογοσ} τά μέν κατηγορημένα οὕτως ἐστί πολλά καί δεινά, ὦ ἄνδρες ἀθηναῖοι, ὥστε οὐκ ἄν μοι δοκεῖ δύνασθαι ἐργοκλῆς ὑπέρ ἑνός ἑκάστου τῶν πεπραγμένων αὐτῷ πολλάκις ἀποθανών δοῦναι δίκην ἀξίαν τῷ ὑμετέρῳ πλήθει. καί γάρ πόλεις προδεδωκώς φαίνεται, καί προξένους καί πολίτας ὑμετέρους ἠδικηκώς, καί ἐκ πένητος ἐκ τῶν ὑμετέρων πλούσιος γεγενημένος. καίτοι πῶς αὐτοῖς χρή συγγνώμην ἔχειν, ὅταν ὁρᾶτε τάς μέν ναῦς, ὧν ἦρχον οὗτοι, δι' ἀπορίαν χρημάτων καταλυομένας καί ἐκ πολλῶν ὀλίγας γιγνομένας, τούτους δέ πένητας καί ἀπόρους ἐκπλεύσαντας οὕτως ταχέως πλείστην τῶν πολιτῶν οὐσίαν κεκτημένους; ὑμέτερον τοίνυν ἔργον ἐστίν, ὦ ἄνδρες ἀθηναῖοι, ἐπί τοῖς τοιούτοις ὀργίζεσθαι: καί γάρ δή δεινόν ἄν εἴη, εἰ νῦν μέν οὕτως αὐτοί πιεζόμενοι ταῖς εἰσφοραῖς συγγνώμην τοῖς κλέπτουσι καί τοῖς δωροδοκοῦσιν ἔχοιτε, ἐν δέ τῷ τέως χρόνῳ, καί τῶν οἴκων τῶν ὑμετέρων μεγάλων ὄντων καί τῶν δημοσίων προσόδων μεγάλων οὐσῶν, θανάτῳ ἐκολάζετε τούς τῶν ὑμετέρων ἐπιθυμοῦντας. οἶμαι δ' ἔγωγε πάντας <ἄν> ὑμᾶς ὁμολογῆσαι, εἰ ὑμῖν θρασύβουλος ἐπηγγέλλετο τριήρεις ἔχων ἐκπλεύσεσθαι καί ταύτας παλαιάς ἀντί καινῶν παραδώσειν, καί τούς μέν κινδύνους ὑμετέρους ἔσε σθαι, τάς δ' ὠφελείας τῶν αὑτοῦ φίλων, καί ὑμᾶς μέν διά τάς εἰσφοράς πενεστέρους ἀποδείξειν, ἐργοκλέα δέ καί τούς κόλακας τούς αὑτοῦ πλουσιωτάτους τῶν πολιτῶν ποιήσειν, οὐδένα ἄν ὑμῶν ἐπιτρέψαι τάς ναῦς ἐκεῖνον ἔχοντα ἐκπλεῦσαι. ἄλλως τε ἐπειδή καί τάχιστα ὑμεῖς ἐψηφίσασθε τά χρήματα ἀπογράψαι τά ἐκ τῶν πόλεων εἰλημμένα καί τούς ἄρχοντας τούς μετ' ἐκείνου καταπλεῖν εὐθύνας δώσοντας, ἐργοκλῆς ἔλεγεν ὡς ἤδη συκοφαντεῖτε καί τῶν ἀρχαίων νόμων ἐπιθυμεῖτε, καί θρασυβούλῳ συνεβούλευε βυζάντιον καταλαβεῖν καί τάς ναῦς ἔχειν καί τήν σεύθου θυγατέρα γαμεῖν: «ἵνα αὐτῶν ἐκκόψῃς» ἔφη «τάς συκοφαντίας: ποιήσεις γάρ αὐτούς οὐκ ἐπιβουλεύοντας σοί καθῆσθαι καί τοῖς σοῖς φίλοις, ἀλλά περί αὑτῶν δεδιέναι». οὕτως, ὦ ἄνδρες ἀθηναῖοι, ἐπειδή τάχιστα ἐνέπληντο καί <τῶν> ὑμετέρων ἀπέλαυσαν, ἀλλοτρίους τῆς πόλεως αὑτούς ἡγήσαντο. ἅμα γάρ πλουτοῦσι καί ὑμᾶς μισοῦσι, καί οὐκέτι ὡς ἀρξόμενοι παρασκευάζονται ἀλλ' ὡς ὑμῶν ἄρξοντες, καί δεδιότες ὑπέρ ὧν ὑφῄρηνται ἕτοιμοί εἰσι καί χωρία καταλαμβάνειν καί ὀλιγαρχίαν καθιστάναι καί πάντα πράττειν, ὅπως ὑμεῖς ἐν τοῖς δεινοτάτοις κινδύνοις καθ' ἑκάστην ἡμέραν ἔσεσθε: οὕτως γάρ ἡγοῦνται οὐκέτι τοῖς σφετέροις αὐτῶν ἁμαρτήμασι τόν νοῦν ὑμᾶς προσέξειν, ἀλλ' ὑπέρ ὑμῶν αὐτῶν καί τῆς πόλεως ὀρρωδοῦντας ἡσυχίαν πρός τούτους ἕξειν. θρασύβουλος μέν οὖν, ὦ ἄνδρες ἀθηναῖοι, (οὐδέν γάρ δεῖ περί αὐτοῦ πλείω λέγειν) καλῶς ἐποίησεν οὕτως τελευτήσας τόν βίον: οὐ γάρ ἔδει αὐτόν οὔτε ζῆν τοιούτοις ἔργοις ἐπιβουλεύοντα, οὔθ' ὑφ' ὑμῶν ἀποθανεῖν ἤδη τι δοκοῦντα ὑμᾶς ἀγαθόν πεποιηκέναι, ἀλλά τοιούτῳ τρόπῳ τῆς πόλεως ἀπαλλαγῆναι. ὁρῶ δ' αὐτούς διά τήν πρῴην ἐκκλησίαν οὐκέτι φειδομένους τῶν χρημάτων, ἀλλ' ὠνουμένους τάς αὑτῶν ψυχάς καί παρά τῶν λεγόντων καί παρά τῶν ἐχθρῶν καί παρά τῶν πρυτάνεων, καί πολλούς ἀθηναίων ἀργυρίῳ διαφθείρειν <πειρωμένους>. ὑπέρ ὧν ὑμῖν ἄξιόν ἐστιν ἀπολογήσασθαι παρά τούτου νῦν δίκην λαβοῦσι, καί πᾶσιν ἀνθρώποις ἐπιδεῖξαι ὅτι οὐκ ἔστι τοσαῦτα χρήματα, ὧν ὑμεῖς ἡττήσεσθε ὥστε μή τιμωρεῖσθαι τούς ἀδικοῦντας. ἐνθυμεῖσθε γάρ, ὦ ἄνδρες ἀθηναῖοι, ὅτι οὐκ ἐργοκλῆς μόνος κρίνεται, ἀλλά καί ἡ πόλις ὅλη. νυνί γάρ τοῖς ἄρχουσι τοῖς ὑμετέροις ἐπιδείξετε πότερον χρή δικαίους εἶναι, ἤ ὡς πλεῖστα τῶν ὑμετέρων ὑφελομένους τῷ αὐτῷ τρόπῳ τήν σωτηρίαν παρασκευάζεσθαι, ᾧπερ οὗτοι νυνί πειρῶνται. καίτοι εὖ εἰδέναι χρή, ὦ ἄνδρες ἀθηναῖοι: ὅστις ἐν τοσαύτῃ ἀπορίᾳ τῶν ὑμετέρων πραγμάτων ἤ πόλεις προδίδωσιν ἤ χρήματα κλέπτειν ἤ δωροδοκεῖν ἀξιοῖ, οὗτος καί τά τείχη καί τάς ναῦς τοῖς πολεμίοις παραδίδωσι καί ὀλιγαρχίαν ἐκ δημοκρατίας καθίστησιν: ὥστ' οὐκ ἄξιον ὑμῖν τῆς τούτων παρασκευῆς ἡττᾶσθαι, ἀλλά παράδειγμα πᾶσιν ἀνθρώποις ποιῆσαι καί μήτε κέρδος μήτ' ἔλεον μήτ' ἄλλο μηδέν περί πλείονος ποιήσασθαι τῆς τούτων τιμωρίας. οἶμαι δ' ἐργοκλέα, ὦ ἄνδρες ἀθηναῖοι, περί μέν ἁλικαρνασσοῦ καί περί τῆς ἀρχῆς καί περί τῶν αὑτῷ πεπραγμένων οὐκ ἐπιχειρήσειν ἀπολογεῖσθαι, ἐρεῖν δέ ὡς ἀπό φυλῆς κατῆλθε καί ὡς δημοτικός ἐστι καί ὡς τῶν κινδύνων τῶν ὑμετέρων μετέσχεν. ἐγώ δέ, ὦ ἄνδρες ἀθηναῖοι, τοιαύτην γνώμην ἔχω περί τῶν τοιούτων: [ἀλλ'] ὅσοι μέν ἐλευθερίας καί τοῦ δικαίου ἐπιθυμοῦντες καί τούς νόμους ἰσχύειν βουλόμενοι καί τούς ἀδικοῦντας μισοῦντες τῶν ὑμετέρων κινδύνων μετέσχον, οὐ πονηρούς εἶναι πολίτας, οὐδέ ἀδίκως τούτοις φημί ἄν εἶναι ὑπόλογον τήν ἐκείνων φυγήν: ὅσοι δέ κατελθόντες ἐν δημοκρατίᾳ τό μέν ὑμέτερον πλῆθος ἀδικοῦσι, τούς δέ ἰδίους οἴκους ἐκ τῶν ὑμετέρων μεγάλους ποιοῦσι, πολύ μᾶλλον αὐτοῖς προσήκει ὀργίζεσθαι ἤ τοῖς τριάκοντα. οἱ μέν γάρ ἐπί τοῦτ' ἐχειροτονήθησαν, ἵνα κακῶς, εἴ πῃ δύναιντο, ὑμᾶς ποιήσειαν: τούτοις δ' ὑμᾶς αὐτούς ἐπετρέψατε, ὡς μεγάλην καί ἐλευθέραν τήν πόλιν ποιήσωσιν: ὧν ὑμῖν οὐδέν ἀποβέβηκεν, ἀλλά τό ἐπί τούτοις εἶναι ἐν τοῖς δεινοτάτοις κινδύνοις καθεστήκατε, ὥστε πολύ ἄν δικαιότερον ὑμᾶς αὐτούς ἤ τούτους ἐλεοῖτε, καί τούς ὑμετέρους παῖδας καί γυναῖκας, ὅτι ὑπό τοιούτων ἀνδρῶν λυμαίνεσθε. ὅταν γάρ ἡγησώμεθα σωτηρίας ἀντειλῆφθαι, δεινότερα ὑπό τῶν ἡμετέρων ἀρχόντων πάσχομεν ἤ ὑπό τῶν πολεμίων. καίτοι πάντες ἐπίστασθε ὅτι οὐδεμία ἐλπίς σωτηρίας ὑμῖν δυστυχήσασιν. ὥστε ἄξιον ὑμᾶς παρακελευσαμένους ὑμῖν αὐτοῖς παρά τούτων νυνί τήν μεγίστην δίκην λαβεῖν, καί τοῖς ἄλλοις ἕλλησιν ἐπιδεῖξαι ὡς τούς ἀδικοῦντας τιμωρεῖσθε, καί τούς ὑμετέρους ἄρχοντας βελτίους ποιήσετε. ἐγώ μέν οὖν ταῦθ' ὑμῖν παρακελεύομαι: ὑμᾶς δέ χρή εἰδέναι ὅτι, ἐάν μέν ἐμοί πειθῆτε, εὖ περί αὑτῶν βουλεύσεσθε, εἰ δέ μή, χείροσι τοῖς ἄλλοις πολίταις χρήσεσθε. ἔτι δέ, ὦ ἄνδρες ἀθηναῖοι, ἐάν αὐτῶν ἀποψηφίσησθε, οὐδεμίαν ὑμῖν εἴσονται χάριν, ἀλλά τοῖς ἀνηλωμένοις καί τοῖς χρήμασιν οἷς ὑφῄρηνται: ὥστε τήν μέν ἔχθραν ὑμῖν αὐτοῖς καταλείψετε, τῆς δέ σωτηρίας ἐκείνοις εἴσονται χάριν. καί μέν δή, ὦ ἄνδρες ἀθηναῖοι, καί ἁλικαρνασσεῖς καί οἱ ἄλλοι οἱ ὑπό τούτων ἠδι κημένοι, ἐάν μέν παρά τούτων τήν μεγίστην δίκην λάβητε, νομιοῦσιν ὑπό τούτων μέν ἀπολωλέναι, ὑμᾶς δέ αὑτοῖς βεβοηθηκέναι: ἐάν δέ τούτους σώσητε, ἡγήσονται καί ὑμᾶς ὁμογνώμονας γεγονέναι τοῖς αὑτούς προδεδωκόσιν. ὥστ' ἄξιον τούτων ἁπάντων ἐνθυμηθέντας ἅμα τοῖς τε φίλοις τοῖς ὑμετέροις ἀποδοῦναι χάριν καί παρά τῶν ἀδικούντων τήν δίκην λαβεῖν. [29] {work} {κατα φιλοκρατουσ επιλογοσ} ὁ μέν ἀγών οὗτος, ὦ ἄνδρες δικασταί, ἐρημότερος γεγένηται ἤ ἐγώ προσεδόκων. πολλοί γάρ ἦσαν οἱ ἀπειλοῦντες καί οἱ φάσκοντες φιλοκράτους κατηγορήσειν. ὧν οὐδείς νυνί φαίνεται. ὅ κἀμοί δοκεῖ οὐδενός ἔλαττον εἶναι τεκμήριον τῆς ἀπογραφῆς ὅτι ἀληθής οὖσα τυγχάνει: εἰ γάρ μή πολλά τῶν ἐργοκλέους εἶχε χρημάτων, οὐκ ἄν οὕτως οἷός τ' ἦν ἀπαλλάξαι τούς κατηγόρους. ἐγώ δέ, ὦ ἄνδρες δικασταί, πάντας ὑμᾶς ἡγοῦμαι εἰδέναι ὅτι ἐργοκλέους διά τοῦτο ὑμεῖς θάνατον κατεχειροτονήσατε, ὅτι κακῶς διαθείς τά τῆς πόλεως πλεῖν ἤ τριάκοντα ταλάντων οὐσίαν ἐκτήσατο. καί τούτων τῶν χρημάτων οὐδέν ἐν τῇ πόλει φαίνεται. καίτοι ποῖ χρή τραπέσθαι ἤ ποῦ ζητῆσαι τά χρήματα; εἰ γάρ παρά τοῖς κηδεσταῖς καί οἷς ἐκεῖνος οἰκειότατ' ἀνθρώπων ἐχρῆτο μή φανήσεται, χαλεπῶς παρά τοῖς ἐχθροῖς εὑρεθήσεται. τίνα δέ ἐργοκλῆς περί πλείονος φιλοκράτους ἐποιεῖτο, ἤ πρός τίν' ἀνθρώπων διέκειτο οἰκειότερον; οὐ τῶν μέν ὑμετέρων † πολιτῶν † αὐτόν ἐξήγαγε, τῶν δ' αὑτοῦ χρημάτων ταμίαν ἐποίησε, καί τό τελευταῖον τριήραρχον αὐτόν κατέστησε; καίτοι δεινόν εἰ οἱ μέν τάς οὐσίας ἔχοντες ὀλοφύρονται τριηραρχοῦντες, οὗτος δέ οὐδέν πρό τερον κεκτημένος ἐν ἐκείνῳ τῷ χρόνῳ ἐθελοντής ὑπέστη ταύτην τήν λῃτουργίαν. οὐκοῦν δή οὐχ ὡς ζημιωθησόμενον αὐτόν τριήραρχον κατέστησεν, ἀλλ' ὡς ὠφεληθησόμενον καί φυλάξοντα τά αὑτοῦ χρήματα, οὐκ ἔχων ὅτῳ χρή μᾶλλον τούτου πιστεῦσαι. ἡγοῦμαι δέ, ὦ ἄνδρες δικασταί, φιλοκράτει δύο εἶναι καί μόνας ἀπολογίας: προσήκειν γάρ αὐτῷ ἀποδεῖξαι ἤ ἑτέρους ἔχοντας τά ἐργοκλέους χρήματα, ἤ ἀδίκως ἀπολωλότα ἐκεῖνον καί οὐδέν ὑφῃρημένον τῶν ὑμετέρων οὐδέ δεδωροδοκηκότα: εἰ δέ τούτων μηδέτερον ποιήσει, δεδόχθαι καταψηφίζεσθαι, καί μή τοῖς μέν παρά τῶν ἄλλων λαμβάνουσιν ὀργίζεσθαι, τοῖς δέ τά ὑμέτερ' αὐτῶν ἔχουσι συγγνώμην ἔχειν. τίς δ' οὐκ οἶδεν ἀθηναίων τρία τάλαντα περί ἐργοκλέους μεσεγγυηθέντα τοῖς λέγουσιν, εἰ δύναιντο αὐτόν σῶσαι [καί μή κατηγορεῖν]; οἵ ἐπειδή ἑώρων τήν ὑμετέραν ὀργήν τιμωρεῖσθαι βουλομένων, ἡσυχίαν ἦγον καί οὐκ ἐτόλμων σφᾶς αὐτούς φανερούς ποιῆσαι. καί τό μέν πρῶτον οὗτος οὐ κομιζόμενος παρ' αὐτῶν τά χρήματα μηνύσειν ἔφη τῇ πόλει: ἐπειδή δέ καί ταῦτα ἀπείληφε καί τῶν ἄλλων τῶν ἐκείνου κύριος γεγένηται, εἰς τοῦτο τόλμης ἐλήλυθεν, ὥστε μάρτυρας πεπόρισται οἵ μαρτυρήσουσιν αὐτῷ ὡς ἦν ἔχθιστος ἁπάντων ἀνθρώπων ἐργοκλεῖ. καίτοι οἴεσθ' ἄν αὐτόν, ὦ ἄνδρες δικασταί, εἰς τοῦτο μανίας ἀφικέσθαι, ὥστε θρασυβούλου στρατηγοῦντος καί ἐργοκλέους αὐτῷ διαφερομένου ἐθελοντήν ὑποστῆναι τριήραρχον; πῶς γάρ ἄν θᾶττον ἀπώλετο, ἤ πῶς ἄν μᾶλλον ἐπηρεάζετο; περί μέν οὖν τούτων ἱκανά τά εἰρημένα: ἐγώ δ' ὑμᾶς ἀξιῶ ὑμῖν αὐτοῖς βοηθῆσαι, καί πολύ μᾶλλον τούς ἀδικοῦντας τιμωρεῖσθαι ἤ τούς τά τῆς πόλεως ἔχοντας ἐλεινούς ἡγεῖσθαι. οὐδέν γάρ τῶν αὑτοῦ καταθήσει, ἀλλά τά ὑμέτερα αὐτῶν ὑμῖν ἀποδώσει, καί πολλῷ πλείω αὐτῷ τούτων περιέσται. καί γάρ ἄν καί δεινόν εἴη, ὦ ἄνδρες δικασταί, εἰ τοῖς μέν μή δυναμένοις τά σφέτερ' αὐτῶν εἰσφέρειν ὀργίζοισθε καί τάς οὐσίας αὐτῶν ὡς ἀδικούντων δημεύοιτε, τούς δέ τά ὑμέτερα αὐτῶν ἔχοντας μή τιμωροῖσθε, ἀλλά τῶν τε χρημάτων ἀποστεροῖσθε καί τούτους χαλεπωτέρους ἐχθρούς ἔχοιτε. ἕως γάρ ἄν τά ὑμέτερα ἔχοντες σφίσιν αὐτοῖς συνειδῶσιν, οὐδέποτε ὑμῖν παύσονται κακονοοῦντες, νομίζοντες τάς τῆς πόλεως δυστυχίας μόνας ἀπαλλαγήν εἶναι τῶν πρός αὐτούς πραγμάτων. ἡγοῦμαι δ', ὦ ἄνδρες δικασταί, οὐ μόνον περί χρημάτων αὐτῷ προσήκειν ἀγωνίζεσθαι, ἀλλά καί περί τοῦ σώματος κινδυνεύειν. καί γάρ ἄν καί δεινόν εἴη, εἰ οἱ μέν τά τῶν ἰδιωτῶν ἀπολλύμενα τοῖς κλέπταις συνειδότες τοῖς αὐτοῖς ἐνέχοιντο, οὗτος δέ τά τῆς πόλεως ἐργοκλεῖ συνειδώς κλέπτοντι καί ἐπί τοῖς ὑμετέροις δωροδοκοῦντι μή τῆς αὐτῆς τιμωρίας τυγχάνοι, ἀλλά ἆθλα λάβοι τήν ὑπ' ἐκείνου καταλειφθεῖσαν οὐσίαν ἀντί τῆς αὑτοῦ πονηρίας. ἄξιοι δ' ὑμῖν εἰσιν ὀργῆς, ὦ ἄνδρες δικασταί. οὗτοι γάρ, ὅτε ἐργοκλῆς ἐκρίνετο, ἐν τῷ δήμῳ περιιόντες ἔλεγον ὡς πεντακόσιοι μέν αὐτοῖς εἴησαν ἐκ τοῦ πειραιῶς δεδεκασμένοι, ἑξακόσιοι δέ καί χίλιοι ἐκ τοῦ ἄστεως: μᾶλλον δέ προσεποιοῦντο πιστεύειν τοῖς χρήμασιν ἤ δεδιέναι τά αὐτῶν ἁμαρτήματα. ἐκεῖ μέν οὖν ἐπεδείξατε αὐτοῖς, ἐάν δέ εὖ φρονῆτε, καί νυνί τοῦτο φανερόν πᾶσιν ἀνθρώποις ποιήσετε, ὅτι οὐκ ἔστι τοσαῦτα χρήματα ἅ ὑμᾶς, οὕς ἄν λαμβάνητε ἀδικοῦντας, ἀποτρέψει τιμωρεῖσθαι, καί μηδε μίαν αὐτοῖς ἄδειαν δώσετε τά ὑμέτερα αὐτῶν διαρπάζουσι καί κλέπτουσιν. ἐγώ μέν οὖν ταῦτα ὑμῖν παραινῶ. πάντες γάρ ἐπίστασθε ὅτι ἐργοκλῆς χρηματιούμενος ἀλλ' οὐ πρός ὑμᾶς φιλοτιμησόμενος ἐξέπλευσε, καί οὐδείς ἄλλος ἔχει τά χρήματα ἤ οὗτος. ἐάν οὖν σωφρονῆτε, τά ὑμέτερ' αὐτῶν κομιεῖσθε. [30] {work} {κατα νικομαχου [γραμματεωσ ευθυνων κατηγορια]} ἤδη, ὦ ἄνδρες δικασταί, τινές εἰς κρίσιν καταστάντες ἀδικεῖν μέν ἔδοξαν, ἀποφαίνοντες δέ τάς τῶν προγόνων ἀρετάς καί τάς σφετέρας αὐτῶν εὐεργεσίας συγγνώμης ἔτυχον παρ' ὑμῶν. ἐπειδή τοίνυν καί τῶν ἀπολογουμένων ἀποδέχεσθε, ἐάν τι ἀγαθόν φαίνωνται τήν πόλιν πεποιηκότες, ἄξιον καί τῶν κατηγόρων ὑμᾶς ἀκροάσασθαι, ἐάν ἀποφαίνωσι τούς φεύγοντας πάλαι πονηρούς ὄντας. ὅτι μέν τοίνυν ὁ πατήρ ὁ νικομάχου δημόσιος ἦν, καί οἷα νέος ὤν οὗτος ἐπετήδευσε, καί ὅσα ἔτη γεγονώς εἰς τούς φράτερας εἰσήχθη, πολύ ἄν ἔργον εἴη λέγειν: ἐπειδή δέ τῶν νόμων ἀναγραφεύς ἐγένετο, τίς οὐκ οἶδεν οἷα τήν πόλιν ἐλυμήνατο; προσταχθέν γάρ αὐτῷ τεττάρων μηνῶν ἀναγράψαι τούς νόμους τούς σόλωνος, ἀντί μέν σόλωνος αὑτόν νομοθέτην κατέστησεν, ἀντί δέ τεττάρων μηνῶν ἑξέτη τήν ἀρχήν ἐποιήσατο, καθ' ἑκάστην δέ ἡμέραν ἀργύριον λαμβάνων τούς μέν ἐνέγραφε τούς δέ ἐξήλειφεν. εἰς τοῦτο δέ κατέστημεν ὥστε ἐκ τῆς τούτου χειρός ἐταμιευόμεθα τούς νόμους: καί οἱ ἀντίδικοι ἐπί τοῖς δικαστηρίοις ἐναντίους παρείχοντο, ἀμφότεροι παρά νικομάχου φάσκοντες εἰλη φέναι. ἐπιβαλλόντων δέ τῶν ἀρχόντων ἐπιβολάς καί εἰσαγόντων εἰς τό δικαστήριον οὐκ ἠθέλησε παραδοῦναι τούς νόμους: ἀλλά πρότερον ἡ πόλις εἰς τάς μεγίστας συμφοράς κατέστη, πρίν τοῦτον ἀπαλλαγῆναι τῆς ἀρχῆς καί τῶν πεπραγμένων εὐθύνας ὑποσχεῖν. καί γάρ τοι, ὦ ἄνδρες δικασταί, ἐπειδή ἐκείνων δίκην οὐ δέδωκεν, ὁμοίαν καί νῦν τήν ἀρχήν κατεστήσατο, ὅστις πρῶτον μέν τέτταρα ἔτη ἀνέγραψεν, ἐξόν αὐτῷ τριάκοντα ἡμερῶν ἀπαλλαγῆναι: ἔπειτα διωρισμένον ἐξ ὧν ἔδει ἀναγράφειν, αὑτόν ἁπάντων κύριον ἐποιήσατο, καί ὅσα <οὐδείς πώποτε> διαχειρίσας μόνος οὗτος τῶν ἀρξάντων εὐθύνας οὐκ ἔδωκεν, ἀλλ' οἱ μέν ἄλλοι τῆς αὑτῶν ἀρχῆς κατά πρυτανείαν λόγον ἀποφέρουσι, σύ δέ, ὦ νικόμαχε, οὐδέ τεττάρων ἐτῶν ἠξίωσας ἐγγράψαι, ἀλλά μόνῳ σοί τῶν πολιτῶν ἐξεῖναι νομίζεις ἄρχειν πολύν χρόνον, καί μήτε εὐθύνας διδόναι μήτε τοῖς ψηφίσμασι πείθεσθαι μήτε τῶν νόμων φροντίζειν, ἀλλά τά μέν ἐγγράφεις τά δ' ἐξαλείφεις, καί εἰς τοῦτο ὕβρεως ἥκεις ὥστε σαυτοῦ νομίζεις εἶναι τά τῆς πόλεως, αὐτός δημόσιος ὤν. ὑμᾶς τοίνυν χρή, ὦ ἄνδρες δικασταί, ἀναμνησθέντας καί τῶν προγόνων τῶν νικομάχου, οἵτινες ἦσαν, καί οὗτος ὡς ἀχαρίστως ὑμῖν προσενήνεκται παρανομήσας, κολάσαι αὐτόν, καί ἐπειδή ἑνός ἑκάστου δίκην οὐκ εἰλήφατε, νῦν ὑπέρ ἁπάντων δ' οὖν τήν τιμωρίαν ποιήσασθαι. ἴσως δέ, ὦ ἄνδρες δικασταί, ἐπειδάν περί αὑτοῦ μηδέν δύνηται ἀπολογεῖσθαι, ἐμέ διαβάλλειν πειράσεται. τότε δέ περί τῶν ἐμῶν τούτῳ ἀξιῶ πιστεύειν ὑμᾶς, ὁπόταν ἀπολογίας ἐμοί δοθείσης μή δύνωμαι ψευδόμενον αὐτόν ἐξελέγξαι. ἐάν δ' ἄρα ἐπιχειρῇ λέγειν ἅπερ ἐν τῇ βουλῇ, ὡς ἐγώ τῶν τετρακοσίων ἐγενόμην, ἐνθυμεῖσθε ὅτι ὑπό τῶν τοιαῦτα λεγόντων ἐκ τῶν τετρακοσίων πλεῖν ἤ χίλιοι γενήσονται: καί γάρ τούς ἔτι παῖδας ὄντας ἐν ἐκείνῳ τῷ χρόνῳ καί τούς ἀποδημοῦντας οἱ διαβάλλειν βουλόμενοι ταῦτα λοιδοροῦσιν. ἐγώ δέ οὕτω πολλοῦ ἐδέησα τῶν τετρακοσίων γενέσθαι, ὥστε οὐδέ τῶν πεντακισχιλίων κατελέγην. δεινόν δέ μοι δοκεῖ εἶναι [ὅτι], εἰ μέν περί ἰδίων συμβολαίων ἀγωνιζόμενον οὕτω φανερῶς ἐξήλεγχον αὐτόν ἀδικοῦντα, οὐδ' ἄν αὐτός ἠξίωσε τοιαῦτα ἀπολογούμενος ἀποφεύγειν, νυνί δέ περί τῶν τῆς πόλεως κρινόμενος οἰήσεται χρῆναι ἐμοῦ κατηγορῶν ὑμῖν μή δοῦναι δίκην. ἔτι δέ κἀκεῖνο θαυμαστόν νομίζω νικόμαχον ἑτέροις ἀδίκως μνησικακεῖν ἀξιοῦν, ὅν ἐγώ ἐπιβουλεύσαντα τῷ πλήθει ἀποδείξω. καί μου ἀκούσατε: δίκαιον γάρ, ὦ ἄνδρες δικασταί, περί τῶν τοιούτων ἀνθρώπων τάς τοιαύτας κατηγορίας ἀποδέχεσθαι, οἵτινες τότε συγκαταλύσαντες τόν δῆμον νυνί δημοτικοί φασιν εἶναι. ἐπειδή γάρ ἀπολομένων τῶν νεῶν ἡ μετάστασις ἐπράττετο, κλεοφῶν τήν βουλήν ἐλοιδόρει, φάσκων συνεστάναι καί <οὐ> τά βέλτιστα βουλεύειν τῇ πόλει. σάτυρος δ' ὁ κηφισιεύς βουλεύων ἔπεισε τήν βουλήν δήσαντας αὐτόν παραδοῦναι δικαστηρίῳ. οἱ δέ βουλόμενοι αὐτόν ἀπολέσαι, δεδιότες μή οὐκ ἀποκτείνωσιν ἐν τῷ δικαστηρίῳ, πείθουσι νικόμαχον νόμον ἀποδεῖξαι ὡς χρή καί τήν βουλήν συνδικάζειν. καί ὁ πάντων οὗτος πονηρότατος οὕτως φανερῶς συνεστασίασεν, ὥστε τῇ ἡμέρᾳ ᾗ ἡ κρίσις ἐγένετο ἀποδεῖξαι τόν νόμον. κλεοφῶντος τοίνυν, ὦ ἄνδρες δικασταί, ἕτερα μέν ἄν τις ἔχοι κατηγορῆσαι. τοῦτο δέ παρά πάντων ὁμολογεῖται, ὅτι οἱ καταλύοντες τόν δῆμον ἐκεῖνον ἐβούλοντο μάλιστα τῶν πο λιτῶν ἐκποδών γενέσθαι, καί ὅτι σάτυρος καί χρέμων οἱ τῶν τριάκοντα γενόμενοι οὐχ ὑπέρ ὑμῶν ὀργιζόμενοι κλεοφῶντος κατηγόρουν, ἀλλ' ἵνα ἐκεῖνον ἀποκτείναντες αὐτοί ὑμᾶς κακῶς ποιῶσι. καί ταῦτα διεπράξαντο διά τόν νόμον ὅν νικόμαχος ἀπέδειξεν. εἰκός τοίνυν, ὦ ἄνδρες δικασταί, ἐνθυμεῖσθαι καί ὁπόσοι ὑμῶν ἐνόμιζον κλεοφῶντα κακόν πολίτην εἶναι, ὅτι καί τῶν ἐν τῇ ὀλιγαρχίᾳ ἀποθανόντων ἴσως τις ἦν πονηρός, ἀλλ' ὅμως καί διά τούς τοιούτους ὠργίζεσθε τοῖς τριάκοντα, ὅτι οὐ τῶν ἀδικημάτων ἕνεκα ἀλλά κατά στάσιν αὐτούς ἀπέκτειναν. ἐάν οὖν πρός ταῦτα ἀπολογῆται, τοσοῦτον μέμνησθε, ὅτι ἐν τοιούτῳ καιρῷ τόν νόμον ἀπέδειξεν ἐν ᾧ ἡ πολιτεία μεθίστατο, καί τούτοις χαριζόμενος οἵ τόν δῆμον κατέλυσαν, καί ταύτην τήν βουλήν συνδικάζειν ἐποίησεν ἐν ᾗ σάτυρος μέν καί χρέμων μέγιστον ἐδύναντο, στρομβιχίδης δέ καί καλλιάδης καί ἕτεροι πολλοί καί καλοί κἀγαθοί τῶν πολιτῶν ἀπώλλυντο. καί περί τούτων οὐδένα ἄν ἐποιησάμην λόγον, εἰ μή ᾐσθανόμην αὐτόν ὡς δημοτικόν ὄντα πειρασόμενον παρά τό δίκαιον σῴζεσθαι, καί τῆς εὐνοίας τῆς εἰς τό πλῆθος τεκμηρίῳ χρησόμενον ὅτι ἔφυγεν. ἐγώ δέ καί ἑτέρους ἄν ἔχοιμι ἐπιδεῖξαι τῶν συγκαταλυσάντων τόν δῆμον τούς μέν ἀποθανόντας, τούς δέ φυγόντας τε καί οὐ μετασχόντας τῆς πολιτείας, ὥστε οὐδένα εἰκός αὐτῷ τούτου ὑπόλογον γενέσθαι. τοῦ μέν γάρ ὑμᾶς φυγεῖν μέρος τι καί οὗτος συνεβάλετο, τοῦ δέ τοῦτον κατελθεῖν τό πλῆθος τό ὑμέτερον αἴτιον ἐγένετο. ἔτι δέ καί δεινόν, εἰ ὧν μέν ἄκων ἔπαθε χάριν αὐτῷ εἴσεσθε, ὧν δ' ἑκών ἐξήμαρτε μηδεμίαν τιμωρίαν ποιήσεσθε. πυνθάνομαι δέ αὐτόν λέγειν ὡς ἀσεβῶ καταλύων τάς θυσίας. ἐγώ δ' εἰ μέν νόμους ἐτίθην περί τῆς ἀναγραφῆς, ἡγούμην ἄν ἐξεῖναι νικομάχῳ τοιαῦτα εἰπεῖν περί ἐμοῦ: νῦν δέ τοῖς κοινοῖς καί κειμένοις ἀξιῶ τοῦτον πείθεσθαι. θαυμάζω δέ εἰ μή ἐνθυμεῖται, ὅταν ἐμέ φάσκῃ ἀσεβεῖν λέγοντα ὡς χρή θύειν τάς θυσίας τάς ἐκ τῶν κύρβεων καί τῶν στηλῶν κατά τάς συγγραφάς, ὅτι καί τῆς πόλεως κατηγορεῖ: ταῦτα γάρ ὑμεῖς ἐψηφίσασθε. ἔπειτα εἰ ταῦτα νομίζεις δεινά, ἦ που σφόδρα ἐκείνους ἡγεῖ ἀδικεῖν, οἵ τά ἐκ τῶν κύρβεων μόνον ἔθυον. καίτοι, ὦ ἄνδρες δικασταί, περί εὐσεβείας οὐ παρά νικομάχου <χρή> μανθάνειν, ἀλλ' ἐκ τῶν γεγενημένων σκοπεῖν. οἱ τοίνυν πρόγονοι τά ἐκ τῶν κύρβεων θύοντες μεγίστην καί εὐδαιμονεστάτην τῶν ἑλληνίδων τήν πόλιν παρέδοσαν, ὥστε ἄξιον ἡμῖν τάς αὐτάς ἐκείνοις θυσίας ποιεῖσθαι, καί εἰ μηδέν δι' ἄλλο, τῆς τύχης ἕνεκα τῆς ἐξ ἐκείνων τῶν ἱερῶν γεγενημένης. πῶς δ' ἄν τις εὐσεβέστερος γένοιτο ἐμοῦ, ὅστις ἀξιῶ πρῶτον μέν κατά τά πάτρια θύειν, ἔπειτα ἅ μᾶλλον συμφέρει τῇ πόλει, ἔτι δέ ἅ ὁ δῆμος ἐψηφίσατο καί δυνησόμεθα δαπανᾶν ἐκ τῶν προσιόντων χρημάτων; σύ δέ, ὦ νικόμαχε, τούτων τἀναντία πεποίηκας: ἀναγράψας γάρ πλείω τῶν προσταχθέντων αἴτιος γεγένησαι τά προσιόντα χρήματα εἰς ταῦτα μέν ἀναλίσκεσθαι, ἐν δέ ταῖς πατρίοις θυσίαις ἐπιλείπειν. αὐτίκα πέρυσιν ἱερά ἄθυτα τριῶν ταλάντων γεγένηται τῶν ἐν ταῖς κύρβεσι γεγραμμένων. καί οὐχ οἷόν τε εἰπεῖν ὡς οὐχ ἱκανά ἦν ἅ προσῆλθε τῇ πόλει: εἰ γάρ οὗτος, μή πλείω ἀνέγραψεν ἕξ ταλάντοις, εἴς τε τάς θυσίας τάς πατρίους ἄν ἐξήρκεσε καί τρία τάλαντα ἄν περιεγένετο τῇ πόλει. περί δέ τῶν εἰρημένων καί μάρτυρας ὑμῖν παρέξομαι. {μαρτυρεσ} ἐνθυμεῖσθε τοίνυν, ὦ ἄνδρες δικασταί, ὅτι, ὅταν μέν κατά τάς συγγραφάς ποιῶμεν, ἅπαντα τά πάτρια θύεται, ἐπειδάν δέ κατά τάς στήλας ἅς οὗτος ἀνέγραψε, πολλά τῶν ἱερῶν καταλύεται. κᾆθ' οὗτος ὁ ἱερόσυλος περιτρέχει, λέγων ὡς εὐσέβειαν ἀλλ' οὐκ εὐτέλειαν ἀνέγραψε: καί εἰ μή ταῦτα ὑμῖν ἀρέσκει, ἐξαλείφειν κελεύει, καί ἐκ τούτων οἴεται πείσειν ὡς οὐδέν ἀδικεῖ: ὅς ἐν δυοῖν μέν ἐτοῖν πλείω ἤδη τοῦ δέοντος δώδεκα ταλάντοις ἀνήλωσε, παρ' ἕκαστον δέ τόν ἐνιαυτόν ἐπεχείρησεν ἕξ ταλάντοις τήν πόλιν ζημιῶσαι, καί ταῦτα ὁρῶν αὐτήν ἀποροῦσαν χρημάτων καί λακεδαιμονίους μέν ἀπειλοῦντας, ὅταν μή ἀποπέμψωμεν αὐτοῖς τά χρήματα, βοιωτούς δέ σύλας ποιουμένους, ὅτι οὐ δυνάμεθα δύο τάλαντα ἀποδοῦναι, τούς δέ νεωσοίκους <καί> τά τείχη περικαταρρέοντα, εἰδώς δέ ὅτι ἡ βουλή ἡ <ἀεί> βουλεύουσα, ὅταν μέν ἔχῃ ἱκανά χρήματα εἰς διοίκησιν, οὐδέν ἐξαμαρτάνει, ὅταν δέ εἰς ἀπορίαν καταστῇ, ἀναγκάζεται εἰσαγγελίας δέχεσθαι καί δημεύειν τά τῶν πολιτῶν καί τῶν ῥητόρων τοῖς <τά> πονηρότατα λέγουσι πείθεσθαι. χρή τοίνυν, ὦ ἄνδρες δικασταί, μή τοῖς βουλεύουσιν ἑκάστοτε ὀργίζεσθαι, ἀλλά τοῖς εἰς τοιαύτας ἀπορίας καθιστᾶσι τήν πόλιν. προσέχουσι <δέ> τόν νοῦν οἱ βουλόμενοι τά κοινά κλέπτειν, ὅπως νικόμαχος ἀγωνιεῖται: οἷς ὑμεῖς, ἐάν μή τοῦτον τιμωρήσησθε, πολλήν ἄδειαν ποιήσετε: ἐάν δέ καταψηφισάμενοι τῶν ἐσχάτων αὐτῷ τιμήσητε, τῇ αὐτῇ ψήφῳ τούς τε ἄλλους βελτίους ποιήσετε καί παρά τούτου δίκην εἰληφότες ἔσεσθε. ἐπίστασθε δέ, ὦ ἄνδρες δικασταί, ὅτι παράδειγμα τοῖς ἄλλοις ἔσται μή τολμᾶν εἰς ὑμᾶς ἐξαμαρτάνειν οὐχ ὅταν τούς ἀδυνάτους εἰπεῖν κολάζητε, ἀλλ' ὅταν παρά τῶν δυναμένων λέγειν δίκην λαμβάνητε. τίς οὖν τῶν ἐν τῇ πόλει ἐπιτηδειότερος νικομάχου δοῦναι δίκην; τίς ἐλάττω τήν πόλιν ἀγαθά πεποίηκεν ἤ πλείω ἠδίκηκεν; ὅς καί τῶν ὁσίων καί τῶν ἱερῶν ἀναγραφεύς γενόμενος εἰς ἀμφότερα ταῦτα ἡμάρτηκεν. ἀναμνήσθητε δέ ὅτι πολλούς ἤδη τῶν πολιτῶν ἐπί κλοπῇ χρημάτων ἀπεκτείνατε. καίτοι ἐκεῖνοι μέν τοσοῦτον μόνον ὑμᾶς ἔβλαψαν ὅσον ἐν τῷ παρόντι, οὗτοι δ' ἐπί τῇ τῶν νόμων ἀναγραφῇ [καί τῶν ἱερῶν] δῶρα λαμβάνοντες εἰς ἅπαντα τόν χρόνον τήν πόλιν ζημιοῦσι. διά τί δ' ἄν τις ἀποψηφίσαιτο τούτου; πότερον ὡς ἀνδρός ἀγαθοῦ πρός τούς πολεμίους καί πολλαῖς μάχαις καί ναυμαχίαις παραγεγενημένου; ἀλλά ὅτε ὑμεῖς ἐκινδυνεύετε ἐκπλέοντες, οὗτος αὐτοῦ μένων τούς σόλωνος νόμους ἐλυμαίνετο. ἀλλ' ὅτι χρήματα δεδαπάνηκε καί πολλάς εἰσφοράς εἰσενήνοχεν; ἀλλ' οὐχ ὅπως ὑμῖν τῶν αὑτοῦ τι ἐπέδωκεν, ἀλλά τῶν ὑμετέρων πολλά ὑφῄρηται. ἀλλά διά τούς προγόνους; ἤδη γάρ τινες καί διά τοῦτο συγγνώμης ἔτυχον παρ' ὑμῶν. ἀλλά τούτῳ γε προσήκει διά μέν αὑτόν τεθνάναι, διά δέ τούς προγόνους πεπρᾶσθαι. ἀλλ' ὡς, ἐάν νῦν αὐτοῦ φείσησθε, αὖθις ἀποδώσει τάς χάριτας; ὅς οὐδ' ὧν πρότερον μετέλαβε παρ' ὑμῶν ἀγαθῶν μέμνηται. καίτοι ἀντί μέν δούλου πολίτης γεγένηται, ἀντί δέ πτωχοῦ πλούσιος, ἀντί δέ ὑπογραμματέως νομοθέτης. ἅ καί ὑμῶν ἔχοι ἄν τις κατηγορῆσαι, ὅτι οἱ μέν πρόγονοι νομοθέτας ᾑροῦντο σόλωνα καί θεμιστοκλέα καί περικλέα, ἡγούμενοι τοιούτους ἔσεσθαι τούς νόμους οἷοίπερ ἄν ὦσιν οἱ τιθέντες, ὑμεῖς δέ τεισαμενόν τόν μνησανίωνος καί νικόμαχον καί ἑτέρους ἀνθρώπους ὑπογραμματέας: καί τάς μέν ἀρχάς ὑπό τῶν τοιούτων ἡγεῖσθε διαφθείρεσθαι, αὐτοῖς δέ τούτοις πιστεύετε. ὅ δέ πάντων δεινότατον: ὑπογραμματεῦσαι μέν οὐκ ἔξεστι δίς τόν αὐτόν τῇ ἀρχῇ τῇ αὐτῇ, περί δέ τῶν μεγίστων τούς αὐτούς ἐᾶτε πολύν χρόνον κυρίους εἶναι. καί τό τελευταῖον νικόμαχον εἵλεσθε ἀναγράφειν τά πάτρια, ᾧ κατά πατέρα τῆς πόλεως οὐδέν προσήκει: καί ὅν ἔδει ὑπό τοῦ δήμου κρίνεσθαι, οὗτος τόν δῆμον συγκαταλύσας φαίνεται. νῦν τοίνυν ὑμῖν μεταμελησάτω τῶν πεπραγμένων, καί μή ὑπό τούτων ἀεί κακῶς πάσχοντες ἀνέχεσθε, μηδέ ἰδίᾳ μέν ὀνειδίζετε τοῖς ἀδικοῦσιν, ἐπειδάν δ' ἐξῇ δίκην παρ' αὐτῶν λαμβάνειν, ἀποψηφίζεσθε. καί περί μέν τούτων ἱκανά μοι τά εἰρημένα: περί δέ τῶν ἐξαιτησομένων βραχέα πρός ὑμᾶς εἰπεῖν βούλομαι. παρεσκευασμένοι <γάρ> τινές εἰσι καί τῶν φίλων καί τῶν τά τῆς πόλεως πραττόντων δεῖσθαι ὑπέρ αὐτοῦ: ὧν ἐγώ ἡγοῦμαι ἐνίοις προσήκειν ὑπέρ τῶν ἑαυτοῖς πεπραγμένων ἀπολογεῖσθαι πολύ μᾶλλον ἤ τούς ἀδικοῦντας σῴζειν προαιρεῖσθαι. δεινόν δέ μοι δοκεῖ εἶναι, ὦ ἄνδρες δικασταί, εἰ τούτου μέν ἑνός ὄντος καί οὐδέν ὑπό τῆς πόλεως ἠδικημένου οὐκ ἐπεχείρησαν δεῖσθαι [ὡς χρή] παύσασθαι εἰς ὑμᾶς ἐξαμαρτάνοντα, ὑμᾶς δέ τοσούτους ὄντας καί ἠδικημένους ὑπό τούτου <πείθειν> ζητήσουσιν ὡς οὐ χρή δίκην παρ' αὐτοῦ λαμβάνειν. χρή τοίνυν, ὥσπερ καί τούτους ὁρᾶτε προθύμως σῴζοντας τούς φίλους, οὕτως καί ὑμᾶς τούς ἐχθρούς τιμωρεῖσθαι, εὖ εἰδότας ὅτι τούτοις πρώτοις ἄνδρες ἀμείνους δόξετε εἶναι, ἐάν παρά τῶν ἀδικούντων δίκην λαμβάνητε. ἐνθυμεῖσθε δέ ὅτι [οὔτε νικόμαχος] οὐδέ τῶν αἰτησομένων οὐδείς τοσαῦτα ἀγαθά πεποίηκε τήν πόλιν, ὅσα οὗτος ἠδίκηκεν, ὥστε πολύ μᾶλλον ὑμῖν προσήκει τιμωρεῖσθαι ἤ τούτοις βοηθεῖν. εὖ δ' εἰδέναι χρή τούς αὐτούς τούτους, ὅτι πολλά δεηθέντες τῶν κατηγόρων ἡμᾶς μέν οὐδαμῶς ἔπεισαν, τῆς δέ ὑμετέρας ψήφου ἀποπειράσοντες εἰσεληλύθασιν εἰς τό δικαστήριον, καί ἐλπίζουσιν ὑμᾶς ἐξαπατήσαντες ἄδειαν εἰς τόν λοιπόν χρόνον λήψεσθαι τοῦ ποιεῖν ὅ τι ἄν βούλωνται. ἡμεῖς μέν τοίνυν οὐκ ἠθελήσαμεν ὑπό τούτων αἰτούμενοι πεισθῆναι, τό δέ αὐτό τοῦτο παρακαλοῦμεν <ὑμᾶς> μή πρό τῆς κρίσεως μισοπονηρεῖν, ἀλλ' ἐν τῇ κρίσει τιμωρεῖσθαι τούς τήν ὑμετέραν νομοθεσίαν ἀφανίζοντας: οὕτως γάρ ἐννόμως διοικηθήσεται τά κατά τήν πολιτείαν πάντα. [31] {work} {κατα φιλωνοσ δοκιμασιασ} ὤιμην μέν, ὦ βουλή, οὐκ ἄν ποτ' εἰς τοῦτο τόλμης φίλωνα ἀφικέσθαι, ὥστε ἐθελῆσαι ὡς ὑμᾶς ἐλθεῖν δοκιμασθησόμενον: ἐπειδή δέ οὐχ ἕν τι μόνον ἀλλά πολλά τολμηρός ἐστιν, ἐγώ δέ ὀμόσας εἰσῆλθον εἰς τό βουλευτήριον τά βέλτιστα βουλεύσειν τῇ πόλει, ἔνεστί τε ἐν τῷ ὅρκῳ ἀποφανεῖν εἴ τίς τινα οἶδε τῶν λαχόντων ἀνεπιτήδειον ὄντα βουλεύειν, ἐγώ τήν κατά τουτουί φίλωνος ποιήσομαι κατηγορίαν, οὐ μέντοι γε ἰδίαν ἔχθραν οὐδεμίαν μεταπορευόμενος, οὐδέ τῷ δύνασθαι καί εἰωθέναι λέγειν ἐν ὑμῖν ἐπαρθείς, ἀλλά τῷ πλήθει τῶν ἁμαρτημάτων αὐτοῦ πιστεύων, καί τοῖς ὅρκοις οἷς ὤμοσα ἐμμένειν ἀξιῶν. γνώσεσθε μέν οὖν ὅτι οὐκ ἀπό ἴσης παρασκευῆς ἐγώ τε τοῦτον ἐλέγξω οἷός ἐστι καί οὗτος ἐπεχείρησε πονηρός εἶναι: ὅμως <δ'> εἴ τι ἐγώ ἐλλείποιμι τῷ λόγῳ τῆς κατηγορίας, οὐκ ἄν δίκαιος εἴη οὗτος διά τοῦτο ὠφεληθῆναι, ἀλλά μᾶλλον, ὅ τι ἱκανῶς διδάξαιμι, ἐκ τούτων ἀποδοκιμασθῆναι. ἐνδεῶς μέν γάρ διά τήν ἀπειρίαν πάντων τῶν τούτῳ πεπραγμένων, ἱκανῶς δέ διά τήν περί αὐτόν κακίαν εἰρηκώς ἄν εἴην. ἀξιῶ δέ καί ὑμῶν οἵτινες δυνατώτεροι ἐμοῦ εἰσι λέγειν, ἀποφῆναι μείζω ὄντα αὐτοῦ τά ἁμαρτήματα, καί ἐξ ὧν ἄν ἐγώ ὑπολίπω, πάλιν αὐτούς περί ὧν ἴσασι κατηγορῆσαι φίλωνος: οὐ γάρ ἐκ τῶν ὑπ' ἐμοῦ <μόνου> λεγομένων δεῖ ὑμᾶς περί αὐτοῦ ὁποῖός ἐστι σκέψασθαι. ἐγώ γάρ οὐκ ἄλλους τινάς φημι δίκαιον εἶναι βουλεύειν περί ἡμῶν, ἤ τούς πρός τῷ εἶναι πολίτας καί ἐπιθυμοῦντας τούτου. τούτοις μέν γάρ μεγάλα τά διαφέροντά ἐστιν εὖ τε πράττειν τήν πόλιν τήνδε καί ἀνεπιτηδείως διά τό ἀναγκαῖον σφίσιν αὐτοῖς ἡγεῖσθαι εἶναι μετέχειν τό μέρος τῶν δεινῶν, ὥσπερ καί τῶν ἀγαθῶν μετέχουσι: οἵ δέ φύσει μέν πολῖταί εἰσι, γνώμῃ δέ χρῶνται ὡς πᾶσα γῆ πατρίς αὐτοῖς ἐστιν ἐν ᾗ ἄν τά ἐπιτήδεια ἔχωσιν, οὗτοι δῆλοί εἰσιν ὅτι <ῥᾳδίως> ἄν παρέντες τό τῆς πόλεως κοινόν ἀγαθόν ἐπί τό ἑαυτῶν ἴδιον κέρδος ἔλθοιεν διά τό μή τήν πόλιν ἀλλά τήν οὐσίαν πατρίδα ἑαυτοῖς ἡγεῖσθαι. ἐγώ τοίνυν ἀποφανῶ φίλωνα τουτονί περί πλείονος ποιησάμενον τήν ἰδίαν ἀσφάλειαν ἤ τόν κοινόν τῆς πόλεως κίνδυνον, καί ἡγησάμενον κρεῖττον εἶναι αὐτόν ἀκινδύνως τόν βίον διάγειν ἤ τήν πόλιν σῴζειν ὁμοίως τοῖς ἄλλοις πολίταις κινδυνεύοντα. οὗτος γάρ, ὦ βουλή, ὅτε ἡ συμφορά τῇ πόλει ἦν (ἧς ἐγώ, καθ' ὅσον ἀναγκάζομαι, κατά τοσοῦτον μέμνημαι), ἐκκεκηρυγμένος ἐκ τοῦ ἄστεως ὑπό τῶν τριάκοντα μετά τοῦ ἄλλου πλήθους τῶν πολιτῶν τέως μέν ᾤκει ἐν ἀγρῷ, ἐπειδή δέ οἱ ἀπό φυλῆς κατῆλθον εἰς τόν πειραιᾶ, καί οὐ μόνον οἱ ἐκ τῶν ἀγρῶν ἀλλά καί οἱ ἐκ τῆς ὑπερορίας οἱ μέν εἰς τό ἄστυ οἱ δ' εἰς τόν πειραιᾶ συνελέγοντο, καί καθ' ὅσον ἕκαστος οἷός τ' ἦν, κατά τοσοῦτον ἐβοήθει τῇ πατρίδι, τά ἐναντία ἅπασι τοῖς ἄλλοις πολίταις ἐποίησε: συσκευασάμενος γάρ τά ἑαυτοῦ ἐνθένδε εἰς τήν ὑπερορίαν ἐξῴκησε, καί ἐν ὠρωπῷ μετοίκιον κατατιθείς ἐπί προστάτου ᾤκει, βουληθείς παρ' ἐκείνοις μετοικεῖν μᾶλλον ἤ μεθ' ἡμῶν πολίτης εἶναι. οὐ τοίνυν οὐδ' ὥσπερ ἔνιοί τινες τῶν πολιτῶν μετεβάλοντο, ἐπειδή ἑώρων τούς ἀπό φυλῆς ἐν οἷς ἔπραττον εὐτυχοῦντας, οὐδέ τούτων τι τῶν εὐτυχημάτων ἠξίωσε μετασχεῖν, ἐπί κατειργασμένοις μᾶλλον ἐλθεῖν βουλόμενος ἤ συγκατελθεῖν κατεργασάμενός τι τῶν τῇ κοινῇ πολιτείᾳ συμφερόντων: οὐ γάρ ἦλθεν εἰς τόν πειραιᾶ, οὐδ' ἔστιν ὅπου ἑαυτόν ὑμῖν τάξαι παρέσχεν. καίτοιγε ὅστις εὐτυχοῦντας ὁρῶν ἡμᾶς ἐτόλμα προδιδόναι, τί ποτε ὡς μή ἐβουλόμεθά γε πράττοντας ἐποίησεν ἄν; ὅσοι μέν τοίνυν διά συμφοράς ἰδίας οὐ μετέσχον τῶν τότε γενομένων τῇ πόλει κινδύνων, συγγνώμης τινός ἄξιοί εἰσι τυχεῖν: οὐδενί γάρ οὐδέν ἑκούσιον δυστύχημα γίγνεται: ὅσοι δέ γνώμῃ τοῦτο ἔπραξαν, οὐδεμιᾶς συγγνώμης ἄξιοί εἰσιν: οὐ γάρ διά δυστυχίαν ἀλλά δι' ἐπιβουλήν ἐποίησαν αὐτό. καθέστηκε δέ τι ἔθος δίκαιον πᾶσιν ἀνθρώποις τῶν αὐτῶν ἀδικημάτων μάλιστα ὀργίζεσθαι τοῖς μάλιστα δυναμένοις μή ἀδικεῖν, τοῖς δέ πένησιν ἤ ἀδυνάτοις τῷ σώματι συγγνώμην ἔχειν διά τό ἡγεῖσθαι ἄκοντας αὐτούς ἁμαρτάνειν. οὗτος τοίνυν οὐδεμιᾶς συγγνώμης ἄξιός ἐστι τυχεῖν: οὔτε γάρ τῷ σώματι ἀδύνατος ἦν ταλαιπωρεῖν, ὡς καί ὑμεῖς ὁρᾶτε, οὔτε τῇ οὐσίᾳ ἄπορος λῃτουργεῖν, ὡς ἐγώ ἀποδείξω. ὅστις οὖν ὅσον δυνατός ἦν ὠφελεῖν, τοσοῦτον κακός ἦν, πῶς οὐκ ἄν εἰκότως ὑπό πάντων ὑμῶν μισοῖτο; ἀλλά μήν οὐδ' ἀπεχθήσεσθέ γε τῶν πολιτῶν οὐδενί τοῦτον ἀποδοκιμάσαντες, <ὅς> οὔ τι τούς ἑτέρους ἀλλ' ἀμφοτέρους φανερός ἐστι προδούς, ὥστε μήτε τοῖς ἐν τῷ ἄστει γενομένοις φίλον προσήκειν εἶναι τοῦτον (οὐ γάρ ἠξίωσεν ὡς αὐτούς ἐλθεῖν κινδυνεύοντας), μήτε τοῖς τόν πειραιᾶ καταλαβοῦσιν: οὐδέ γάρ τούτοις ἠθέλησε συγκατελθεῖν, φυγάς καί ταῦτα καί αὐτός γενόμενος. εἰ μέντοι τι μέρος περίεστι τῶν πολιτῶν ὅ τι τῶν αὐτῶν μετέσχε τούτῳ πραγμάτων, μετ' ἐκείνων, ἐάν ποτε (ὅ μή γένοιτο) λάβωσι τήν πόλιν, βουλεύειν ἀξιούτω. ὡς οὖν ᾤκει τε ἐν ὠρωπῷ ἐπί προστάτου καί ἐκέκτητο ἱκανήν οὐσίαν καί οὔτ' ἐν τῷ πειραιεῖ οὔτ' ἐν τῷ ἄστει ἔθετο τά ὅπλα, ἵνα εἰδῆτε ὅτι ταῦτα πρῶτον ἀληθῆ λέγω, ἀκούσατε τῶν μαρτύρων. {μαρτυρεσ} ὑπολείπεται τοίνυν αὐτῷ λέγειν ὡς τῷ μέν σώματι δι' ἀσθένειάν τινα γενομένην ἀδύνατος κατέστη βοηθῆσαι εἰς τόν πειραιᾶ, ἀπό δέ τῶν ὑπαρχόντων ἐπαγγειλάμενος αὐτός ἤ χρήματ' εἰσενεγκεῖν εἰς τό πλῆθος τό ὑμέτερον ἤ ὁπλίσαι τινάς τῶν ἑαυτοῦ δημοτῶν, ὥσπερ καί ἄλλοι πολλοί τῶν πολιτῶν αὐτοί οὐ δυνάμενοι λῃτουργεῖν τοῖς σώμασιν. ἵνα οὖν μή ἐγγένηται αὐτῷ ψευσαμένῳ ἐξαπατῆσαι, καί περί τούτων ἤδη σαφῶς ὑμῖν ἀποδείξω, ἐπειδή ὕστερον οὐκ ἐξέσται μοι παρελθόντι ἐνθάδ' ἐλέγχειν αὐτόν. καί μοι κάλει διότιμον τόν ἀχαρνέα καί τούς αἱρεθέντας μετ' αὐτοῦ τούς δημότας ὁπλίσαι ἀπό τῶν εἰσενεχθέντων χρημάτων. {μαρτυρια των αιρεθεντων μετα διοτιμου} οὗτος τοίνυν οὐχ ὅπως ὠφελήσει τήν πόλιν ἐν τοιούτῳ καιρῷ καί τοιαύτῃ καταστάσει διενοήθη, ἀλλ' ὅπως τι κερδανεῖ ἀπό τῶν ὑμετέρων συμφορῶν παρεσκευάσατο: ὁρ μώμενος γάρ ἐξ ὠρωποῦ, τοτέ μέν αὐτός μόνος, τοτέ δ' ἑτέροις ἡγούμενος οἷς τά ὑμέτερα δυστυχήματα εὐτυχήματα ἐγεγόνει, περιιών κατά τούς ἀγρούς καί ἐντυγχάνων τῶν πολιτῶν τοῖς πρεσβυτάτοις, οἵ κατέμειναν ἐν τοῖς δήμοις ὀλίγα μέν τῶν ἐπιτηδείων ἔχοντες, ἀναγκαῖα δέ, εὖνοι μέν ὄντες τῷ πλήθει, ἀδύνατοι δέ ὑπό τῆς ἡλικίας βοηθεῖν, τούτους ἀφῃρεῖτο τά ὑπάρχοντα, περί πλείονος ποιούμενος αὐτός μικρά κερδαίνειν ἤ ἐκείνους μηδέν ἀδικεῖν: οἵ νῦν αὐτόν δι' αὐτό τοῦτο οὐχ οἷοί τέ εἰσιν ἐπεξελθεῖν ἅπαντες, δι' ὅπερ καί τότε ἀδύνατοι τῇ πόλει βοηθεῖν ἦσαν. οὐ μέντοι τοῦτόν γε χρή διά τήν ἐκείνων ἀδυναμίαν δίς ὠφεληθῆναι, τότε τ' ἀφελόμενον ἅ εἶχον, νῦν τε δοκιμασθέντα ὑφ' ὑμῶν: ἀλλά κἄν ὁστισοῦν παραγένηται τῶν ἀδικηθέντων, μέγα αὐτό ἡγήσασθε εἶναι, καί τοῦτον ὑπερμισήσατε, ὅστις ἐτόλμησεν, οἷς ἕτεροι διδόναι παρ' ἑαυτῶν τι προῃροῦντο διά τήν ἀπορίαν οἰκτίραντες αὐτούς, τούτων ἀφαιρεῖσθαι τά ὑπάρχοντα. κάλει μοι τούς μάρτυρας. {μαρτυρεσ} οὐ τοίνυν ἔγωγε οἶδα ὅ τι ὑμᾶς διαφερόντως δεῖ γιγνώσκειν περί αὐτοῦ ἤ οἱ οἰκεῖοι γιγνώσκουσι: τοιαῦτα γάρ ἐστιν, ὥστ' εἰ καί μηδέν αὐτῷ ἄλλο ἡμάρτητο, διά μόνα ταῦτα δίκαιον εἶναι ἀποδοκιμασθῆναι. οἷα μέν οὖν ζῶσα ἡ μήτηρ αὐτοῦ κατηγόρει, παρήσω: ἐξ ὧν δέ τελευτῶσα τόν βίον διεπράξατο τεκμαιρομένοις ῥᾴδιόν ἐστιν ὑμῖν γνῶναι ὁποῖός τις ἦν περί αὐτήν. ἐκείνη γάρ τούτῳ μέν ἠπίστησεν ἀποθανοῦσαν ἑαυτήν ἐπιτρέψαι, ἀντιφάνει δέ οὐδέν προσήκουσα πιστεύσασα ἔδωκεν εἰς τήν ἑαυτῆς ταφήν τρεῖς μνᾶς ἀργυρίου, παραλιποῦσα τοῦτον ὑόν ὄντα ἑαυτῆς. ἆρα δῆλον ὅτι εὖ ᾔδει αὐτόν οὐδέ διά τό προσήκειν αὐτῇ τά δέοντα [ἄν] ποιήσοντα; καίτοι εἰ μήτηρ, ἥ πέφυκε καί ἀδικουμένη ὑπό τῶν ἑαυτῆς παίδων μάλιστα ἀνέχεσθαι καί μίκρ' ὠφελουμένη μεγάλα ἔχειν ἡγεῖσθαι διά τό εὐνοίᾳ μᾶλλον ἤ ἐλέγχῳ τά γιγνόμενα δοκιμάζειν, ἐνόμιζε τοῦτον κἄν ἀπό τεθνεώσης φέρειν ἑαυτῆς, τί χρή ὑμᾶς περί αὐτοῦ διανοηθῆναι; ὅστις γάρ περί τούς ἑαυτοῦ ἀναγκαίους τοιαῦτα ἁμαρτάνει ἁμαρτήματα, τί ἄν περί γε τούς ἀλλοτρίους ποιήσειεν; ὡς οὖν καί ταῦτ' ἀληθῆ ἐστιν, ἀκούσατε αὐτοῦ τοῦ λαβόντος τό ἀργύριον καί θάψαντος αὐτήν. {μαρτυρια} τί <ἄν> οὖν βουληθέντες ὑμεῖς τοῦτον δοκιμάσαιτε; πότερον ὡς οὐχ ἡμαρτηκότα; ἀλλά τά μέγιστα περί τήν πατρίδα ἠδίκηκεν: ἀλλ' ὡς ἔσται βελτίων; τοιγάρτοι πρότερον βελτίων γενόμενος περί τήν πόλιν ὕστερον βουλεύειν ἀξιούτω, φανερόν τι ἀγαθόν ὥσπερ τότε κακόν ποιήσας. [σωφρονέστερον γάρ ἐστιν ὕστερον πᾶσι τῶν ἔργων τάς χάριτας ἀποδιδόναι:] δεινόν γάρ ἔμοιγε δοκεῖ εἶναι, εἰ ἐξ ὧν μέν ἤδη ἡμάρτηκε μηδέποτε τιμωρηθήσεται, ἐξ ὧν δέ μέλλει εὖ ποιήσειν ἤδη τετιμήσεται. ἀλλ' ἄρα ἵνα βελτίους ὦσιν οἱ πολῖται ὁρῶντες ἅπαντας ὁμοίως τιμωμένους, διά τοῦτο δοκιμαστέος ἐστίν; ἀλλά κίνδυνος καί τούς χρηστούς, ἐάν αἰσθάνωνται ὁμοίως τούς πονηρούς τιμωμένους, παύσεσθαι τῶν χρηστῶν ἐπιτηδευμάτων, τῶν αὐτῶν ἡγουμένους εἶναι τούς τε κακούς τιμᾶν καί τῶν ἀγαθῶν ἀμνημο νεῖν: ἄξιον δέ καί τόδε ἐνθυμηθῆναι, ὅτι εἰ μέν τις φρούριόν τι προὔδωκεν ἤ ναῦς ἤ στρατόπεδόν τι, ἐν ᾧ μέρος τι ἐτύγχανε τῶν πολιτῶν ὄν, ταῖς ἐσχάταις ἄν ζημίαις ἐζημιοῦτο, οὗτος δέ προδούς ὅλην τήν πόλιν οὐχ ὅπως <μή> τιμωρηθήσεται <ἀλλά καί ὅπως τιμήσεται> παρασκευάζεται. καίτοι δικαίως γ' ἄν, ὅστις φανερῶς ὥσπερ οὗτος προὔδωκε τήν ἐλευθερίαν, οὐ περί τοῦ βουλεύειν ἀλλά περί τοῦ δουλεύειν καί τῆς μεγίστης ἀτιμίας ἠγωνίζετο. ἀκούω δ' αὐτόν λέγειν ὡς, εἴ τι ἦν ἀδίκημα τό μή παραγενέσθαι ἐν ἐκείνῳ τῷ καιρῷ, νόμος ἄν ἔκειτο περί αὐτοῦ διαρρήδην, ὥσπερ καί περί τῶν ἄλλων ἀδικημάτων. οὐ γάρ οἴεται ὑμᾶς γνώσεσθαι ὅτι διά τό μέγεθος τοῦ ἀδικήματος οὐδείς περί αὐτοῦ ἐγράφη νόμος. τίς γάρ ἄν ποτε ῥήτωρ ἐνεθυμήθη ἤ νομοθέτης ἤλπισεν ἁμαρτήσεσθαί τινα τῶν πολιτῶν τοσαύτην ἁμαρτίαν; οὐ γάρ ἄν δήπου, εἰ μέν τις λίποι τήν τάξιν μή αὐτῆς τῆς πόλεως ἐν κινδύνῳ οὔσης ἀλλ' ἑτέρους εἰς τοῦτο καθιστάσης, ἐτέθη νόμος ὡς μεγάλα ἀδικοῦντος, εἰ δέ τις αὐτῆς τῆς πόλεως ἐν κινδύνῳ οὔσης λίποι τήν πόλιν αὐτήν_οὐκ ἄν ἄρα ἐτέθη; σφόδρα γ' ἄν, εἴ τις ᾠήθη τινά τῶν πολιτῶν ἁμαρτήσεσθαί τι τοιοῦτόν ποτε. τίς δ' οὐκ ἄν εἰκότως ἐπιτιμήσειεν ὑμῖν, εἰ τούς μετοίκους μέν, ὅτι οὐ κατά τό προσῆκον ἑαυτοῖς ἐβοήθησαν τῷ δήμῳ, ἐτιμήσατε ἀξίως τῆς πόλεως, τοῦτον δέ, ὅτι παρά τό προσῆκον ἑαυτῷ προὔδωκε τήν πόλιν, μή κολάσετε, εἰ μή γε ἄλλῳ τινί μείζονι, τῇ γε παρούσῃ ἀτιμίᾳ; ἀναμνήσθητε δέ δι' ὅ τι ποτέ τούς ἀγαθούς ἄνδρας γενομένους περί τήν πόλιν τιμᾶτε καί τούς κακούς ἀτι μάζετε. ἐδείχθη γάρ ἀμφότερα ταῦτα οὐ τῶν γεγενημένων μᾶλλόν τι ἕνεκα ἤ τῶν γενησομένων, ἵν' ἀγαθοί προθυμῶνται γίγνεσθαι ἐκ παρασκευῆς, κακοί δέ μηδέ ἐξ ἑνός τρόπου ἐπιχειρῶσιν. ἔτι δέ ἐνθυμήθητε: ποίων ἄν ὑμῖν δοκεῖ οὗτος ὅρκων φροντίσαι, ὅς ἔργῳ τούς πατρίους θεούς προὔδωκεν; ἤ πῶς ἄν χρηστόν τι βουλεῦσαι περί τῆς πολιτείας, ὅς οὐδέ ἐλευθερῶσαι τήν πατρίδα ἐβουλήθη; ἤ ποῖα ἄν ἀπόρρητα τηρῆσαι, ὅς οὐδέ τά προειρημένα ποιῆσαι ἠξίωσε; πῶς δ' εἰκός ἐστι τοῦτον, ὅς οὐδέ τελευταῖος ἐπί τούς κινδύνους ἦλθε, πρότερον τῶν κατεργασαμένων καί ὁτουοῦν τιμηθῆναι; σχέτλιον δ' ἄν εἴη, εἰ οὗτος μέν ἅπαντας τούς πολίτας περί οὐδενός ἡγήσατο, ὑμεῖς δέ τοῦτον ἕνα ὄντα μή ἀποδοκιμάσαιτε. ὁρῶ δέ τινας οἵ νῦν μέν τούτῳ παρασκευάζονται βοηθεῖν καί δεῖσθαι ὑμῶν, ἐπειδή ἐμέ οὐκ ἐδύναντο πεῖσαι: τότε δέ, ὅτε οἱ κίνδυνοι μέν ὑμῖν καί οἱ μέγιστοι ἀγῶνες ἦσαν, τά δέ ἆθλα αὐτή ἡ πολιτεία ἔκειτο, καί ἔδει οὐ μόνον περί τοῦ βουλεύειν ἀλλά καί περί τῆς ἐλευθερίας ἀγωνίζεσθαι, τότε οὐκ ἐδέοντο αὐτοῦ βοηθῆσαι καί ὑμῖν καί κοινῇ τῇ πόλει, καί μή προδοῦναι μήτε τήν πατρίδα μήτε τήν βουλήν, ἧς νῦν ἀξιοῖ τυχεῖν οὐ μετόν αὐτῷ, ἄλλων γε κατεργασαμένων. μόνος δή, ὦ βουλή, δικαίως οὐδ' ἄν ἀγανακτοίη μή τυχών: οὐ γάρ ὑμεῖς νῦν αὐτόν ἀτιμάσετε, ἀλλ' αὐτός αὑτόν τότε ἀπεστέρησεν, ὅτε οὐκ ἠξίωσεν, ὥσπερ νῦν προθύμως κληρωσόμενος ἦλθε, καί τότε διαμαχούμενος περί αὐτῆς καταστῆναι μεθ' ὑμῶν. ἱκανά μοι νομίζω εἰρῆσθαι, καίτοι πολλά γε παρα λιπών: ἀλλά πιστεύω ὑμᾶς καί ἄνευ τούτων αὐτούς τά συμφέροντα τῇ πόλει γνώσεσθαι. οὐ γάρ ἄλλοις τισίν ὑμᾶς δεῖ περί τῶν ἀξίων ὄντων βουλεύειν τεκμηρίοις χρῆσθαι ἤ ὑμῖν αὐτοῖς, ὁποῖοί τινες ὄντες αὐτοί περί τήν πόλιν ἐδοκιμάσθητε. ἔστι γάρ τά τούτου ἐπιτηδεύματα καινά παραδείγματα καί πάσης δημοκρατίας ἀλλότρια. [32] {work} {κατα διογειτονοσ} εἰ μέν μή μεγάλα ἦν τά διαφέροντα, ὦ ἄνδρες δικασταί, οὐκ ἄν ποτε εἰς ὑμᾶς εἰσελθεῖν τούτους εἴασα, νο μίζων αἴσχιστον εἶναι πρός τούς οἰκείους διαφέρεσθαι, εἰδώς τε ὅτι οὐ μόνον οἱ ἀδικοῦντες χείρους ὑμῖν εἶναι δοκοῦσιν, ἀλλά καί οἵτινες ἄν ἔλαττον ὑπό τῶν προσηκόντων ἔχοντες ἀνέχεσθαι μή δύνωνται: ἐπειδή μέντοι, ὦ ἄνδρες δικασταί, πολλῶν χρημάτων ἀπεστέρηνται καί πολλά καί δεινά πεπονθότες ὑφ' ὧν ἥκιστα ἐχρῆν, ἐπ' ἐμέ κηδεστήν ὄντα κατέφυγον, ἀνάγκη μοι γεγένηται εἰπεῖν ὑπέρ αὐτῶν. ἔχω δέ τούτων μέν ἀδελφήν, διογείτονος δέ θυγατριδῆν, καί πολλά δεηθείς ἀμφοτέρων τό μέν πρῶτον ἔπεισα τοῖς φίλοις ἐπιτρέψαι δίαιταν, περί πολλοῦ ποιούμενος τά τούτων πράγματα μηδένα τῶν ἄλλων εἰδέναι: ἐπειδή δέ διογείτων ἅ φανερῶς ἔχων ἐξηλέγχετο, περί τούτων οὐδενί τῶν αὑτοῦ φίλων ἐτόλμα πείθεσθαι, ἀλλ' ἐβουλήθη καί φεύγειν δίκας καί μή οὔσας διώκειν καί ὑπομεῖναι τούς ἐσχάτους κινδύνους μᾶλλον ἤ τά δίκαια ποιήσας ἀπηλλάχθαι τῶν πρός τούτους ἐγκλημάτων, ὑμῶν δέομαι, ἐάν μέν ἀποδείξω οὕτως αἰσχρῶς αὐτούς ἐπιτετροπευμένους ὑπό τοῦ πάππου ὡς οὐδείς πώποτε ὑπό τῶν μηδέν προσηκόντων ἐν τῇ πόλει, βοηθεῖν αὐτοῖς τά δίκαια, εἰ δέ μή, τούτῳ μέν ἅπαντα πιστεύειν, ἡμᾶς δέ εἰς τόν λοιπόν χρόνον ἡγεῖσθαι χείρους εἶναι. ἐξ ἀρχῆς δ' ὑμᾶς περί αὐτῶν διδάξαι πειράσομαι. ἀδελφοί ἦσαν, ὦ ἄνδρες δικασταί, διόδοτος καί διογείτων ὁμοπάτριοι καί ὁμομήτριοι, καί τήν μέν ἀφανῆ οὐσίαν ἐνείμαντο, τῆς δέ φανερᾶς ἐκοινώνουν. ἐργασαμένου δέ διοδότου κατ' ἐμπορίαν πολλά χρήματα πείθει αὐτόν διογείτων λαβεῖν τήν ἑαυτοῦ θυγατέρα, ἥπερ ἦν αὐτῷ μόνη: καί γίγνονται αὐτῷ ὑεῖ δύο καί θυγάτηρ. χρόνῳ δέ ὕστερον καταλεγείς διόδοτος μετά θρασύλλου τῶν ὁπλιτῶν, καλέσας τήν ἑαυτοῦ γυναῖκα, ἀδελφιδῆν οὖσαν, καί τόν ἐκείνης μέν πατέρα, αὑτοῦ δέ κηδεστήν καί ἀδελφόν [ὁμοπάτριον], πάππον δέ τῶν παιδίων καί θεῖον, ἡγούμενος διά ταύτας τάς ἀναγκαιότητας οὐδενί μᾶλλον προσήκειν δικαίῳ περί τούς αὑτοῦ παῖδας γενέσθαι, διαθήκην αὐτῷ δίδωσι καί πέντε τάλαντα ἀργυρίου παρακαταθήκην: ναυτικά δέ ἀπέδειξεν ἐκδεδομένα ἑπτά τάλαντα καί τετταράκοντα μνᾶς ..., δισχιλίας δέ ὀφειλομένας ἐν χερρονήσῳ. ἐπέσκηψε δέ, ἐάν τι πάθῃ, τάλαντον μέν ἐπιδοῦναι τῇ γυναικί καί τά ἐν τῷ δωματίῳ δοῦναι, τάλαντον δέ τῇ θυγατρί. κατέλιπε <δέ> καί εἴκοσι μνᾶς τῇ γυναικί καί τριάκοντα στατῆρας κυζικηνούς. ταῦτα δέ πράξας καί οἴκοι ἀντίγραφα καταλιπών ᾤχετο στρατευσόμενος μετά θρασύλλου. ἀποθανόντος δέ ἐκείνου ἐν ἐφέσῳ διογείτων τέως μέν τήν θυγατέρα ἔκρυπτε τόν θάνατον τοῦ ἀνδρός, ... καί τά γράμματα λαμβάνει ἅ κατέλιπε σεσημασμένα, φάσκων τά ναυτικά χρήματα δεῖν ἐκ τούτων τῶν γραμματείων κομίσασθαι. ἐπειδή δέ χρόνῳ ἐδήλωσε τόν θάνατον αὐτοῖς καί ἐποίησαν τά νομιζόμενα, τόν μέν πρῶτον ἐνιαυτόν ἐν πειραιεῖ διῃτῶντο: ἅπαντα γάρ αὐτοῦ κατελέλειπτο τά ἐπιτήδεια: ἐκείνων δέ ἐπιλειπόντων τούς μέν παῖδας εἰς ἄστυ ἀναπέμπει, τήν δέ μητέρα αὐτῶν ἐκδίδωσιν ἐπιδούς πεντακισχιλίας δραχμάς, χιλίαις ἔλαττον ὧν ὁ ἀνήρ αὐτῇ ἔδωκεν. ὀγδόῳ δ' ἔτει δοκιμασθέντος μετά ταῦτα τοῦ πρεσβυτέρου τοῖν μειρακίοιν, καλέσας αὐτούς εἶπε διογείτων, ὅτι καταλίποι αὐτοῖς ὁ πατήρ εἴκοσι μνᾶς ἀργυρίου καί τριάκοντα στατῆρας. «ἐγώ οὖν πολλά τῶν ἐμαυτοῦ δεδα πάνηκα εἰς τήν ὑμετέραν τροφήν. καί ἕως μέν εἶχον, οὐδέν μοι διέφερεν. νυνί δέ καί αὐτός ἀπόρως διάκειμαι. σύ οὖν, ἐπειδή δεδοκίμασαι καί ἀνήρ γεγένησαι, σκόπει αὐτός ἤδη πόθεν ἕξεις τά ἐπιτήδεια». ταῦτ' ἀκούσαντες ἐκπεπληγμένοι καί δακρύοντες ᾤχοντο πρός τήν μητέρα, καί παραλαβόντες ἐκείνην ἧκον πρός ἐμέ, οἰκτρῶς ὑπό τοῦ πάθους διακείμενοι καί ἀθλίως ἐκπεπτωκότες, κλάοντες καί παρακαλοῦντές με μή περιιδεῖν αὐτούς ἀποστερηθέντας τῶν πατρῴων μηδ' εἰς πτωχείαν καταστάντας, ὑβρισμένους ὑφ' ὧν ἥκιστα ἐχρῆν, ἀλλά βοηθῆσαι καί τῆς ἀδελφῆς ἕνεκα καί σφῶν αὐτῶν. πολλά ἄν εἴη λέγειν, ὅσον πένθος ἐν τῇ ἐμῇ οἰκίᾳ ἦν ἐν ἐκείνῳ τῷ χρόνῳ. τελευτῶσα δέ ἡ μήτηρ αὐτῶν ἠντεβόλει με καί ἱκέτευε συναγαγεῖν αὐτῆς τόν πατέρα καί τούς φίλους, εἰποῦσα ὅτι, εἰ καί μή πρότερον εἴθισται λέγειν ἐν ἀνδράσι, τό μέγεθος αὐτήν ἀναγκάσει τῶν συμφορῶν περί τῶν σφετέρων κακῶν δηλῶσαι πάντα πρός ἡμᾶς. ἐλθών δ' ἐγώ ἠγανάκτουν μέν πρός ἡγήμονα τόν ἔχοντα τήν τούτου θυγατέρα, λόγους δ' ἐποιούμην πρός τούς ἄλλους ἐπιτηδείους, ἠξίουν δέ τοῦτον εἰς ἔλεγχον ἰέναι περί τῶν χρημάτων. διογείτων δέ τό μέν πρῶτον οὐκ ἤθελε, τελευτῶν δέ ὑπό τῶν φίλων ἠναγκάσθη. ἐπειδή δέ συνήλθομεν, ἤρετο αὐτόν ἡ γυνή, τίνα ποτέ ψυχήν ἔχων ἀξιοῖ περί τῶν παίδων τοιαύτῃ γνώμῃ χρῆσθαι, «ἀδελφός μέν ὤν τοῦ πατρός αὐτῶν, πατήρ δ' ἐμός, θεῖος δέ αὐτοῖς καί πάππος. καί εἰ μηδένα ἀνθρώπων ᾐσχύνου, τούς θεούς ἐχρῆν σε» φησί «δεδιέναι: ὅς ἔλαβες μέν, ὅτ' ἐκεῖνος ἐξέπλει, πέντε τάλαντα παρ' αὐτοῦ παρακαταθήκην. καί περί τούτων ἐγώ ἐθέλω τούς παῖδας παραστησαμένη καί τούτους καί τούς ὕστερον ἐμαυτῇ γενομένους ὀμόσαι ὅπου ἄν αὐτός λέγῃς. καίτοι οὐχ οὕτως ἐγώ εἰμι ἀθλία, οὐδ' οὕτω περί πολλοῦ ποιοῦμαι χρήματα, ὥστ' ἐπιορκήσασα κατά τῶν παίδων τῶν ἐμαυτῆς τόν βίον καταλύειν, ἀδίκως δέ ἀφελέσθαι τήν τοῦ πατρός οὐσίαν». ἔτι τοίνυν ἐξήλεγχεν αὐτόν ἑπτά τάλαντα κεκομισμένον ναυτικά καί τετρακισχιλίας δραχμάς, καί τούτων τά γράμματα ἀπέδειξεν: ἐν γάρ τῇ διοικίσει, ὅτ' ἐκ κολλυτοῦ διῳκίζετο εἰς τήν φαίδρου οἰκίαν, τούς παῖδας ἐπιτυχόντας ἐκβεβλημένῳ τῷ βιβλίῳ ἐνεγκεῖν πρός αὐτήν. ἀπέφηνε δ' αὐτόν ἑκατόν μνᾶς κεκομισμένον ἐγγείῳ ἐπί τόκῳ δεδανεισμένας, καί ἑτέρας δισχιλίας δραχμάς καί ἔπιπλα πολλοῦ ἄξια: φοιτᾶν δέ καί σῖτον αὐτοῖς ἐκ χερρονήσου καθ' ἕκαστον ἐνιαυτόν. «ἔπειτα σύ ἐτόλμησας» ἔφη «εἰπεῖν, ἔχων τοσαῦτα χρήματα, ὡς δισχιλίας δραχμάς ὁ τούτων πατήρ κατέλιπε καί τριάκοντα στατῆρας, ἅπερ ἐμοί καταλειφθέντα ἐκείνου τελευτήσαντος ἐγώ σοι ἔδωκα; καί ἐκβάλλειν τούτους ἠξίωσας θυγατριδοῦς ὄντας ἐκ τῆς οἰκίας τῆς αὑτῶν ἐν τριβωνίοις, ἀνυποδήτους, οὐ μετά ἀκολούθου, οὐ μετά στρωμάτων, οὐ μετά ἱματίων, οὐ μετά τῶν ἐπίπλων ἅ <ὁ> πατήρ αὐτοῖς κατέλιπεν, οὐδέ μετά τῶν παρακαταθηκῶν ἅς ἐκεῖνος παρά σοί κατέθετο. καί νῦν τούς μέν ἐκ τῆς μητρυιᾶς τῆς ἐμῆς παιδεύεις ἐν πολλοῖς χρήμασιν εὐδαίμονας ὄντας: καί ταῦτα μέν καλῶς ποιεῖς: τούς δ' ἐμούς ἀδικεῖς, οὕς ἀτίμους ἐκ τῆς οἰκίας ἐκβαλών ἀντί πλουσίων πτωχούς ἀποδεῖξαι προθυμεῖ. καί ἐπί τοιούτοις ἔργοις οὔτε τούς θεούς φοβεῖ, οὔτε ἐμέ τήν συνειδυῖαν αἰσχύνῃ, οὔτε τοῦ ἀδελφοῦ μέμνησαι, ἀλλά πάντας ἡμᾶς περί ἐλάττονος ποιεῖ χρημάτων». τότε μέν οὖν, ὦ ἄνδρες δικασταί, πολλῶν καί δεινῶν ὑπό τῆς γυναικός ῥηθέντων οὕτω διετέθημεν πάντες οἱ παρόντες ὑπό τῶν τούτῳ πεπραγμένων καί τῶν λόγων τῶν ἐκείνης, ὁρῶντες μέν τούς παῖδας, οἷα ἦσαν πεπονθότες, ἀναμιμνῃσκόμενοι δέ τοῦ ἀποθανόντος, ὡς ἀνάξιον τῆς οὐσίας τόν ἐπίτροπον κατέλιπεν, ἐνθυμούμενοι δέ ὡς χαλεπόν ἐξευρεῖν ὅτῳ χρή περί τῶν ἑαυτοῦ πιστεῦσαι, ὥστε, ὦ ἄνδρες δικασταί, μηδένα τῶν παρόντων δύνασθαι φθέγξασθαι, ἀλλά καί δακρύοντας μή ἧττον τῶν πεπονθότων ἀπιόντας οἴχεσθαι σιωπῇ. πρῶτον μέν οὖν τούτων ἀνάβητέ μοι μάρτυρες. {μαρτυρεσ} ἀξιῶ τοίνυν, ὦ ἄνδρες δικασταί, τῷ λογισμῷ προσέχειν τόν νοῦν, ἵνα τούς μέν νεανίσκους διά τό μέγεθος τῶν συμφορῶν ἐλεήσητε, τοῦτον δ' ἅπασι τοῖς πολίταις ἄξιον ὀργῆς ἡγήσησθε. εἰς τοσαύτην γάρ ὑποψίαν διογείτων πάντας ἀνθρώπους πρός ἀλλήλους καθίστησιν, ὥστε μήτε ζῶντας μήτε ἀποθνῄσκοντας μηδέν μᾶλλον τοῖς οἰκειοτάτοις ἤ τοῖς ἐχθίστοις πιστεύειν: ὅς ἐτόλμησε τά μέν ἔξαρνος γενέσθαι, τά δέ τελευτῶν ὁμολογήσας ἔχειν, εἰς δύο παῖδας καί ἀδελφήν λῆμμα καί ἀνάλωμα ἐν ὀκτώ ἔτεσιν ἑπτά τάλαντα ἀργυρίου καί τετρακισχιλίας δραχμάς ἀποδεῖξαι. καί εἰς τοῦτο ἦλθεν ἀναισχυντίας, ὥστε οὐκ ἔχων ὅποι τρέψειε τά χρήματα, εἰς ὄψον μέν δυοῖν παιδίοιν καί ἀδελφῇ πέντε ὀβολούς τῆς ἡμέρας ἐλογίζετο, εἰς ὑποδήματα δέ καί εἰς γναφεῖον [ἱμάτια] καί εἰς κουρέως κατά μῆνα οὐκ ἦν αὐτῷ οὐδέ κατ' ἐνιαυτόν γεγραμμένα, συλλήβδην δέ παντός τοῦ χρόνου πλεῖν ἤ τάλαντον ἀργυρίου. εἰς δέ τό μνῆμα τοῦ πατρός οὐκ ἀναλώσας πέντε καί εἴκοσι μνᾶς ἐκ πεντακισχιλίων δραχμῶν, τό μέν ἥμισυ αὑτῷ τίθησι, <τό δέ> τούτοις λελόγισται. εἰς διονύσια τοίνυν, ὦ ἄν δρες δικασταί, (οὐκ ἄτοπον γάρ μοι δοκεῖ καί περί τούτου μνησθῆναι) ἑκκαίδεκα δραχμῶν ἀπέφηνεν ἐωνημένον ἀρνίον, καί τούτων τάς ὀκτώ δραχμάς ἐλογίζετο τοῖς παισίν: ἐφ' ᾧ ἡμεῖς οὐχ ἥκιστα ὠργίσθημεν. οὕτως, ὦ ἄνδρες, ἐν ταῖς μεγάλαις ζημίαις ἐνίοτε οὐχ ἧττον τά μικρά λυπεῖ τούς ἀδικουμένους: λίαν γάρ φανεράν τήν πονηρίαν τῶν ἀδικούντων ἐπιδείκνυσιν. εἰς τοίνυν τάς ἄλλας ἑορτάς καί θυσίας ἐλογίσατο αὐτοῖς πλεῖν ἤ τετρακισχιλίας δραχμάς ἀνηλωμένας, ἕτερά τε παμπληθῆ, ἅ πρός τό κεφάλαιον συνελογίζετο, ὥσπερ διά τοῦτο ἐπίτροπος τῶν παιδίων καταλειφθείς, ἵνα γράμματ' αὐτοῖς ἀντί τῶν χρημάτων ἀποδείξειεν καί πενεστάτους ἀντί πλουσίων ἀποφήνειε, καί ἵνα, εἰ μέν τις αὐτοῖς πατρικός ἐχθρός ἦν, ἐκείνου μέν ἐπιλάθωνται, τῷ δ' ἐπιτρόπῳ τῶν πατρῴων ἀπεστερημένοι πολεμῶσι. καίτοι εἰ ἐβούλετο δίκαιος εἶναι περί τούς παῖδας, ἐξῆν αὐτῷ κατά τούς νόμους, οἵ κεῖνται περί τῶν ὀρφανῶν καί τοῖς ἀδυνάτοις τῶν ἐπιτρόπων καί τοῖς δυναμένοις, μισθῶσαι τόν οἶκον ἀπηλλαγμένον πολλῶν πραγμάτων, ἤ γῆν πριάμενον ἐκ τῶν προσιόντων τούς παῖδας τρέφειν: καί ὁπότερα τούτων ἐποίησεν, οὐδενός ἄν ἧττον ἀθηναίων πλούσιοι ἦσαν. νῦν δέ μοι δοκεῖ οὐδεπώποτε διανοηθῆναι ὡς φανεράν καταστήσων τήν οὐσίαν, ἀλλ' ὡς αὐτός ἕξων τά τούτων, ἡγούμενος δεῖν τήν αὑτοῦ πονηρίαν κληρονόμον εἶναι τῶν τοῦ τεθνεῶτος χρημάτων. ὅ δέ πάντων δεινότατον, ὦ <ἄνδρες> δικασταί: οὗτος γάρ συντριηραρχῶν ἀλέξιδι τῷ ἀριστοδίκου, φάσκων δυοῖν δεούσας πεντήκοντα μνᾶς ἐκείνῳ συμβαλέσθαι, τό ἥμισυ τούτοις ὀρφανοῖς οὖσι λελόγισται, οὕς ἡ πόλις οὐ μόνον παῖδας ὄντας ἀτελεῖς ἐποίησεν, ἀλλά καί ἐπειδάν δοκιμασθῶσιν ἐνιαυτόν ἀφῆκεν ἁπασῶν τῶν λῃτουργιῶν. οὗτος δέ πάππος ὤν παρά τούς νόμους τῆς ἑαυτοῦ τριηραρχίας παρά τῶν θυγατριδῶν τό ἥμισυ πράττεται. καί ἀποπέμψας εἰς τόν ἀδρίαν ὁλκάδα δυοῖν ταλάντοιν, ὅτε μέν ἀπέστελλεν, ἔλεγε πρός τήν μητέρα αὐτῶν ὅτι τῶν παίδων ὁ κίνδυνος εἴη, ἐπειδή δέ ἐσώθη καί ἐδιπλασίασεν, αὑτοῦ τήν ἐμπορίαν ἔφασκεν εἶναι. καίτοι εἰ μέν τάς ζημίας τούτων ἀποδείξει, τά δέ σωθέντα τῶν χρημάτων αὐτός ἕξει, ὅποι μέν ἀνήλωται τά χρήματα, οὐ χαλεπῶς εἰς τόν λόγον ἐγγράψει, ῥᾳδίως δέ ἐκ τῶν ἀλλοτρίων αὐτός πλουτήσει. καθ' ἕκαστον μέν οὖν, ὦ <ἄνδρες> δικασταί, πολύ ἄν ἔργον εἴη πρός ὑμᾶς λογίζεσθαι: ἐπειδή δέ μόλις παρ' αὐτοῦ παρέλαβον τά γράμματα, μάρτυρας ἔχων ἠρώτων ἀριστόδικον τόν ἀδελφόν τόν ἀλέξιδος (αὐτός γάρ ἐτύγχανε τετελευτηκώς), εἰ ὁ λόγος αὐτῷ εἴη <ὁ> τῆς τριηραρχίας: ὁ δέ ἔφασκεν εἶναι, καί ἐλθόντες οἴκαδε ηὕρομεν διογείτονα τέτταρας καί εἴκοσι μνᾶς ἐκείνῳ συμβεβλημένον εἰς τήν τριηραρχίαν. οὗτος δέ ἀπέδειξε δυοῖν δεούσας πεντήκοντα μνᾶς ἀνηλωκέναι, ὥστε τούτοις λελογίσθαι ὅσον περ ὅλον τό ἀνάλωμα αὐτῷ γεγένηται. καίτοι τί αὐτόν οἴεσθε πεποιηκέναι περί ὧν οὐδείς αὐτῷ σύνοιδεν ἀλλ' αὐτός μόνος διεχείριζεν, ὅς ἅ δι' ἑτέρων ἐπράχθη καί οὐ χαλεπόν ἦν περί τούτων πυθέσθαι, ἐτόλμησε ψευσάμενος τέτταρσι καί εἴκοσι μναῖς τούς αὑτοῦ θυγατριδοῦς ζημιῶσαι; καί μοι ἀνάβητε τούτων μάρτυρες. {<μαρτυρεσ>} τῶν μέν μαρτύρων ἀκηκόατε, ὦ <ἄνδρες> δικασταί: ἐγώ δ' ὅσα τελευτῶν ὡμολόγησεν ἔχειν αὐτός χρήματα, ἑπτά τάλαντα καί τετταράκοντα μνᾶς, ἐκ τούτων αὐτῷ λογιοῦμαι, πρόσοδον μέν οὐδεμίαν ἀποφαίνων, ἀπό δέ τῶν ὑπαρχόντων ἀναλίσκων, καί θήσω ὅσον οὐδείς πώποτ' ἐν τῇ πόλει, εἰς δύο παῖδας καί ἀδελφήν καί παιδαγωγόν καί θεράπαιναν χιλίας δραχμάς ἑκάστου ἐνιαυτοῦ, μικρῷ ἔλαττον ἤ τρεῖς δραχμάς τῆς ἡμέρας: ἐν ὀκτώ αὗται ἔτεσι γίγνονται ὀκτακισχίλιαι δραχμαί, <καί ἀποδείκνυνται> ἕξ τάλαντα περιόντα [τῶν ἑπτά ταλάντων] καί εἴκοσι μναῖ. οὐ γάρ ἄν δύναιτο ἀποδεῖξαι οὔθ' ὑπό λῃστῶν ἀπολωλεκώς οὔτε ζημίαν εἰληφώς οὔτε χρήσταις ἀποδεδωκώς ... [33] {work} {ολυμπιακοσ} ἄλλων τε πολλῶν καί καλῶν ἔργων ἕνεκα, ὦ ἄνδρες, ἄξιον ἡρακλέους μεμνῆσθαι, καί ὅτι τόνδε τόν ἀγῶνα πρῶτος συνήγειρε δι' εὔνοιαν τῆς ἑλλάδος. ἐν μέν γάρ τῷ τέως χρόνῳ ἀλλοτρίως αἱ πόλεις πρός ἀλλήλας διέκειντο: ἐπειδή δέ ἐκεῖνος τούς τυράννους ἔπαυσε καί τούς ὑβρίζοντας ἐκώλυσεν, ἀγῶνα μέν σωμάτων ἐποίησε, φιλοτιμίαν <δέ> πλούτου, γνώμης δ' ἐπίδειξιν ἐν τῷ καλλίστῳ τῆς ἑλλάδος, ἵνα τούτων ἁπάντων ἕνεκα εἰς τό αὐτό συνέλθωμεν, τά μέν ὀψόμενοι, τά δ' ἀκουσόμενοι: ἡγήσατο γάρ τόν ἐνθάδε σύλλογον ἀρχήν γενήσεσθαι τοῖς ἕλλησι τῆς πρός ἀλλήλους φιλίας. ἐκεῖνος μέν οὖν ταῦθ' ὑφηγή σατο, ἐγώ δέ ἥκω οὐ μικρολογησόμενος οὐδέ περί τῶν ὀνομάτων μαχούμενος. ἡγοῦμαι γάρ ταῦτα ἔργα μέν εἶναι σοφιστῶν λίαν ἀχρήστων καί σφόδρα βίου δεομένων, ἀνδρός δέ ἀγαθοῦ καί πολίτου πολλοῦ ἀξίου περί τῶν μεγίστων συμβουλεύειν, ὁρῶν οὕτως αἰσχρῶς διακειμένην τήν ἑλλάδα, καί πολλά μέν αὐτῆς ὄντα ὑπό τῷ βαρβάρῳ, πολλάς δέ πόλεις ὑπό τυράννων ἀναστάτους γεγενημένας. καί ταῦτα εἰ μέν δι' ἀσθένειαν ἐπάσχομεν, στέργειν ἄν ἦν ἀνάγκη τήν τύχην: ἐπειδή δέ διά στάσιν καί τήν πρός ἀλλήλους φιλονικίαν, πῶς οὐκ ἄξιον τῶν μέν παύσασθαι τά δέ κωλῦσαι, εἰδότας ὅτι φιλονικεῖν μέν ἐστιν εὖ πραττόντων, γνῶναι δέ τά βέλτιστα τῶν οἵων ἡμῶν; ὁρῶμεν γάρ τούς κινδύνους καί μεγάλους καί πανταχόθεν περιεστηκότας: ἐπίστασθε δέ ὅτι ἡ μέν ἀρχή τῶν κρατούντων τῆς θαλάττης, τῶν δέ χρημάτων βασιλεύς ταμίας, τά δέ τῶν ἑλλήνων σώματα τῶν δαπανᾶσθαι δυναμένων, ναῦς δέ πολλάς <μέν> αὐτός κέκτηται, πολλάς δ' ὁ τύραννος τῆς σικελίας. ὥστε ἄξιον τόν μέν πρός ἀλλήλους πόλεμον καταθέσθαι, τῇ δ' αὐτῇ γνώμῃ χρωμένους τῆς σωτηρίας ἀντέχεσθαι, καί περί μέν τῶν παρεληλυθότων αἰσχύνεσθαι, περί δέ τῶν μελλόντων ἔσεσθαι δεδιέναι, καί πρός τούς προγόνους ἁμιλλᾶσθαι, οἵ τούς μέν βαρβάρους ἐποίησαν τῆς ἀλλοτρίας ἐπιθυμοῦντας τῆς σφετέρας αὐτῶν στερεῖσθαι, τούς δέ τυράννους ἐξελάσαντες κοινήν ἅπασι τήν ἐλευθερίαν κατέστησαν. θαυμάζω δέ λακεδαιμονίους πάντων μάλιστα, τίνι ποτέ γνώμῃ χρώμενοι καομένην τήν ἑλλάδα περιορῶσιν, ἡγεμόνες ὄντες τῶν ἑλλήνων οὐκ ἀδίκως, καί διά τήν ἔμφυτον ἀρετήν καί διά τήν <τῶν> πρός τόν πόλεμον ἐπιστήμην, μόνοι δέ οἰκοῦντες ἀπόρθητοι καί ἀτείχιστοι καί ἀστασίαστοι καί ἀήττητοι καί τρόποις ἀεί τοῖς αὐτοῖς χρώμενοι: ὧν ἕνεκα ἐλπίς ἀθάνατον τήν ἐλευθερίαν αὐτούς κεκτῆσθαι, καί ἐν τοῖς παρεληλυθόσι κινδύνοις σωτῆρας γενομένους τῆς ἑλλάδος περί τῶν μελλόντων προορᾶσθαι. οὐ τοίνυν ὁ ἐπιών καιρός τοῦ παρόντος βελτίων: οὐ γάρ ἀλλοτρίας δεῖ τάς τῶν ἀπολωλότων συμφοράς νομίζειν ἀλλ' οἰκείας, οὐδ' ἀναμεῖναι, ἕως ἄν ἐπ' αὐτούς ἡμᾶς αἱ δυνάμεις ἀμφοτέρων ἔλθωσιν, ἀλλ' ἕως ἔτι ἔξεστι, τήν τούτων ὕβριν κωλῦσαι. τίς γάρ οὐκ ἄν <ἀγανακτήσει>εν ὁρῶν ἐν τῷ πρός ἀλλήλους πολέμῳ μεγάλους αὐτούς γεγενημένους; ὧν οὐ μόνον αἰσχρῶν ὄντων ἀλλά καί δεινῶν, τοῖς μέν μεγάλα ἡμαρτηκόσιν ἐξουσία γεγένηται τῶν πεπραγμένων, τοῖς δέ ἕλλησιν οὐδεμία αὐτῶν τιμωρία ... [34] {work} {περι του μη καταλυσαι την πατριον πολιτειαν αθηνησι} ὅτε ἐνομίζομεν, ὦ ἀθηναῖοι, τάς γεγενημένας συμφοράς ἱκανά μνημεῖα τῇ πόλει καταλελεῖφθαι, ὥστε μηδ' ἄν τούς ἐπιγιγνομένους ἑτέρας πολιτείας ἐπιθυμεῖν, τότε δή οὗτοι τούς κακῶς πεπονθότας καί ἀμφοτέρων πεπειραμένους ἐξαπατῆσαι ζητοῦσι τοῖς αὐτοῖς ψηφίσμασιν, οἷσπερ καί πρότερον δίς ἤδη. καί τούτων μέν οὐ θαυμάζω, ὑμῶν δέ τῶν ἀκροωμένων, ὅτι πάντων ἐστέ ἐπιλησμονέστατοι ἤ πάσχειν ἑτοιμότατοι κακῶς ὑπό τοιούτων ἀνδρῶν, οἵ τῇ μέν τύχῃ τῶν πειραιοῖ πραγμάτων μετέσχον, τῇ δέ γνώμῃ τῶν ἐξ ἄστεως. καίτοι τί ἔδει φεύγοντας κατελθεῖν, εἰ χειροτονοῦντες ὑμᾶς αὐτούς καταδουλώσεσθε; ἐγώ μέν οὖν, ὦ ἀθηναῖοι, <οὔτε οὐσίᾳ> οὔτε γένει ἀπελαυνόμενος, ἀλλ' ἀμφότερα τῶν ἀντιλεγόντων πρότερος ὤν, ἡγοῦμαι ταύτην μόνην σωτηρίαν εἶναι τῇ πόλει, ἅπασιν ἀθηναίοις τῆς πολιτείας μετεῖναι, ἐπεί καί ὅτε τά τείχη καί τάς ναῦς καί [τά] χρήματα καί συμμάχους ἐκτησάμεθα, οὐχ ὅπως τινά ἀθηναῖον ἀπώσομεν διενοούμεθα, ἀλλά καί εὐβοεῦσιν ἐπιγαμίαν ἐποιούμεθα: <νῦν δέ> καί τούς ὑπάρχοντας πολίτας ἀπελῶμεν; οὔκ, ἐάν ἔμοιγε πείθησθε, οὐδέ μετά τῶν τειχῶν καί ταῦτα ἡμῶν αὐτῶν περιαιρησόμεθα, ὁπλίτας πολλούς καί ἱππέας καί τοξότας, ὧν ὑμεῖς ἀντεχόμενοι βεβαίως δημοκρατήσεσθε, τῶν δέ ἐχθρῶν πλέον ἐπικρατήσετε, ὠφελιμώτεροι δέ τοῖς συμμάχοις ἔσεσθε: ἐπίστασθε γάρ <ἐν> ταῖς ἐφ' ἡμῶν ὀλιγαρχίαις γεγενημέναις [καί] οὐ τούς γῆν κεκτημένους ἔχοντας τήν πόλιν, ἀλλά πολλούς μέν αὐτῶν ἀποθανόντας, πολλούς δ' ἐκ τῆς πόλεως ἐκπεσόντας, οὕς ὁ δῆμος καταγαγών ὑμῖν μέν τήν ὑμετέραν ἀπέδωκεν, αὐτός δέ ταύτης οὐκ ἐτόλμησε μετασχεῖν. ὥστ', ἐάν ἔμοιγε πείθησθε, οὐ τούς εὐεργέτας, καθό δύνασθε, τῆς πατρίδος ἀποστερήσετε, οὐδέ τούς λόγους πιστοτέρους τῶν ἔργων οὐδέ τά μέλλοντα τῶν γεγενημένων νομιεῖτε, ἄλλως τε καί μεμνημένοι τῶν περί τῆς ὀλιγαρχίας μαχο μένων, οἵ τῷ μέν λόγῳ τῷ δήμῳ πολεμοῦσι, τῷ δέ ἔργῳ τῶν ὑμετέρων ἐπιθυμοῦσιν: ἅπερ κτήσονται, ὅταν ὑμᾶς ἐρήμους συμμάχων λάβωσιν. εἶτα τοιούτων ἡμῖν ὑπαρχόντων ἐρωτῶσι τίς ἔσται σωτηρία τῇ πόλει, εἰ μή ποιήσομεν <ἅ> λακεδαιμόνιοι κελεύουσιν; ἐγώ δέ τούτους εἰπεῖν ἀξιῶ, τίς τῷ πλήθει περιγενήσεται, εἰ ποιήσομεν ἅ ἐκεῖνοι προστάττουσιν; εἰ δέ μή, πολύ κάλλιον μαχομένοις ἀποθνῄσκειν ἤ φανερῶς ἡμῶν αὐτῶν θάνατον καταψηφίσασθαι. ἡγοῦμαι γάρ, ἐάν μέν πείσω, ἀμφοτέροις κοινόν εἶναι <τόν> κίνδυνον ... ὁρῶ δέ καί ἀργείους καί μαντινέας τήν αὐτήν ἔχοντας γνώμην τήν αὑτῶν οἰκοῦντας, τούς μέν ὁμόρους ὄντας λακεδαιμονίοις, τούς δ' ἐγγύς οἰκοῦντας, καί τούς μέν οὐδέν ἡμῶν πλείους, τούς δέ οὐδέ τρισχιλίους ὄντας. ἴσασι γάρ <ἐκεῖνοι> ὅτι, κἄν πολλάκις εἰς τήν τούτων ἐμβάλλωσι, πολλάκις αὐτοῖς ἀπαντήσονται ὅπλα λαβόντες, ὥστε οὐ καλός αὐτοῖς ὁ κίνδυνος δοκεῖ εἶναι, ἐάν μέν νικήσωσι, τούτους <μή> καταδουλώσασθαί γε, ἐάν δέ ἡττηθῶσι, σφᾶς αὐτούς τῶν ὑπαρχόντων ἀγαθῶν ἀποστερῆσαι. ὅσῳ δ' ἄν ἄμεινον πράττωσι, τοσούτῳ <ἧττον> ἐπιθυμοῦσι κινδυνεύειν. εἴχομεν δέ, ὦ ἀθηναῖοι, καί ἡμεῖς ταύτην τήν γνώμην, ὅτε τῶν ἑλλήνων ἤρχομεν, καί ἐδοκοῦμεν καλῶς βουλεύεσθαι περιορῶντες μέν τήν χώραν τεμνομένην, οὐ νομίζοντες δέ χρῆναι περί αὐτῆς διαμάχεσθαι: ἄξιον γάρ ἦν ὀλίγων ἀμελοῦντας πολλῶν ἀγαθῶν φείσασθαι. νῦν δέ, ἐπεί ἐκείνων μέν ἁπάντων μάχῃ ἐστερήμεθα, ἡ δέ πατρίς ἡμῖν λέλειπται, ἴσμεν ὅτι ὁ κίνδυνος οὗτος μόνος ἔχει τάς ἐλπίδας τῆς σωτηρίας. ἀλλά γάρ χρή ἀναμνησθέντας ὅτι ἤδη καί ἑτέροις ἀδικουμένοις βοηθήσαντες ἐν τῇ ἀλλοτρίᾳ πολλά τρόπαια τῶν πολεμίων ἐστήσαμεν, ἄνδρας ἀγαθούς περί τῆς πατρίδος καί ἡμῶν αὐτῶν γίγνεσθαι, πιστεύοντας μέν τοῖς θεοῖς, ἐλπίζοντας δέ ἔτι τό δίκαιον μετά τῶν ἀδικουμένων ἔσεσθαι. δεινόν γάρ ἄν εἴη, ὦ ἀθηναῖοι, εἰ, ὅτε μέν ἐφεύγομεν, ἐμαχόμεθα λακεδαιμονίοις, ἵνα κατέλθωμεν, κατελθόντες δέ φευξόμεθα, ἵνα μή μαχώμεθα. οὐκ οὖν αἰσχρόν εἰ εἰς τοῦτο κακίας ἥξομεν, ὥστε οἱ μέν πρόγονοι καί ὑπέρ τῆς τῶν ἄλλων ἐλευθερίας διεκινδύνευον, ὑμεῖς δέ οὐδέ ὑπέρ τῆς ὑμετέρας αὐτῶν τολμᾶτε πολεμεῖν; ... [35] {work} {προσ ιπποθερσην, υπερ θεραπαινησ} ... ἐ]ξέφυ[γε]ν, τό[ν δέ ἀ]δελφ[ό]ν αὐτ[ο]ῦ [πολέμαρχον] ἀπέκτειναν καί τήν [οὐσία]ν ἀφείλοντο. καί [ἕως μέ]ν ἐν πειραιεῖ ὤικε[ι ἠξί]ου κατελθών ἀπ[οφέρ]εσθαι: νυνί δέ ἐπε[ιδή ἥκ]ει, οὐδέ τήν τιμήν [ἀποδ]ούς τοῖς ἐωνημέν[οις τ]ά ἑαυτοῦ δύναται κ[ομίζεσ]θαι. νικόστρατος γά[ρ δικ]άζεται μετά ξενοκ[λέους το]ῦ πωλή[σαντος ... ... σ]υλληφ[θ!!!!!! ἀξ]ίαν δέ ἑβδ[ομήκο]ντα ταλάντων !!!!!ντο ἥν οὗτοι οὔτ' ἀφ[ανίσ]αι οὔτ' ἀποδόσθαι πολ[λῶν] ἡμερῶν ἐδύνα[ντο. ἐ]πε[ι]δ[ή] τ[οί]νυν μεθ' [ὑ]μῶν φ[εύ]γων λυσίας [ὤιχ]ετο καί μετ[ά] τοῦ ὑμ[ετ]έρου πλήθους κατῆλθεν, κελευουσῶν τῶν συνθηκῶν τά μέν πεπραμένα τούς ἐωνημένους ἔχειν, τά δέ ἄ[π]ρατα τούς κατελθόντας [κ]ομίζεσθαι, οὗτος, οὔτε γῆν [οὔ]τ' οἰκίαν κεκτημένος, [ἅ] καί αἱ συνθῆκαι τοῖς κα[τε]λθοῦσιν ἀπεδίδοσαν [ἐά]ν δέ ἄν δ[έ] ἀποδῶ[σ]ι !!!!!!!!!!! το !!!ερα. ... μετά τα[ῦτα] τοί[νυ]ν, ὦ ἄνδρες δικασταί, τ[ό ἥμ]ισυ τῆς τιμῆς ἠξί[ου π]αρά λυσίου λαβεῖν, λέ[γων] τάς ἑαυτοῦ συμφο[ρ]άς, ὥσπερ τούτου θησαυ[ρ]όν [ἐ]πί τῶν τριάκοντα [ε]ὑρηκότος, ἀλλ' οὐκ ἀπολω[λε]κότος τά ὄντα: διαγα[να]κτοῦντος δ' αὐτοῦ καί [χαλε]πῶς φέροντος πρός ... ... δεινό]ν γ[άρ ἄν εἴη, ὦ ἄνδρες δικ]ασταί, [εἰ κ]ατήλθε <τε> μ[έ]ν ὡς ἀδ[ικ]ούμενοι, τῶν δέ ὄντων [ἀ]ποστερεῖσθε ὡς ἀδικοῦν[τε]ς: καίτο[ι] δικαίως ἄν [ὀργίζοι]σθε τοῖς ἐωνημέ[νοι]ς τά ὑμέτερα ἐν ταῖς τοι[αύ]ταις συμφοραῖς: πρῶ[το]ν μέν γάρ οἱ τριάκον[τα οὐδέν ἄ]ν ἐπώλουν εἰ οἱ [ὠνησόμ]ενοι μή ἦσαν ἐ!!!!!!! τ!!γκαν ἐ[!!]υ ... συ]νθη[κ!!!!!!!το]ύς νόμους !!!!!!!![ἀκη]κόατε η!!!!!!!!!!! ας δικαιότε[ρον !!!!!!!!]ντας λέ[γειν !!!!!!]ς βελτίους: [!!!!!!!!! τ]ού[ς] ἀντιδί[κους !!!] εισ!!!!! ὑμῖν [περί] τούτων ἐπιτρέπο[μεν ἀ]κούσαντας τά λυσί[αι καί ἱ]πποθέρσηι πεπρα[γμέν]α ὁποτέραν βούλεσθε [κρίσιν] πράγματος ψηφί[σασθαι] περί τούτων ὁπό[<τε>ρος βελ]τίων ὤν περί τήν [ὑμετέρ]αν πόλιν τυγχά[νει: δέο]μαι δ' ὑμῶν ἀκ[οῦσαι ἵνα κ]αί οὗτος ὑμῖν δό[ξας χρ]ηστός εἶναι προθυ[μῆται ἐ]πί τοῦ λοιποῦ καί ὁ [ἱπποθέρ]σης ἀκούσας τά [προσήκ]οντ' αὐτῶι βελτί[ων τό λοι]πόν ἦι. ὅτ[ι] μέν !!!!!!α λυσί[!!!! ὑ]μῖν !!!!!!!!! επ !!!!ντε !!!! !!!!!ν: ἕω[ς] μ[έ]ν γάρ ὑ[μεῖς ηὐδα]ιμονεῖτε, πλου[σιώτατος ἦ]ν τῶν μετοί[κων: ἐπειδ]ή δέ συμφο[ρά ἐγένετο], ἐπέμενε: [οὐδ'] ἄρ' ἐλάχιστον μέ[ρος τῶν ὑμε]τέρων δυστυ[χιῶν !!!!]υσεν, ἀνόμως [ὑπό τῶν τριά]κοντα καί [ἀδελφοῦ καί] χρημάτων [πολλῶν ἀπεσ]τερημ[έ]νο[ς]. [ἐπεί δέ φεύ]γων ὤιχετο, [ἐπικούρους] τριακοσί[ους ἔπεμψεν] εἰς τήν κα[θόδον καί π]αρέσχετο [χρήματά τε δ]ραχμάς ... ἠλεῖ]ον ξ[ένο]ν ὄντα ἑαυ[τῶ]ι ἔπει[σεν] αὐτόν δύο τάλαντα π[αρ]ασχεῖν ἀτ[ε]λῆ. καί ἀντί τ[ο]ύτων οὐδεμίαν χ[άρ]ιν οὐδέ δωρεάν παρ' ὑμῶν κεκόμισται: καί φεύγων μέν τοιοῦτος ἦν, κατελθών δέ οὐδένα πώ[πο]τε ἀθηναίων ἐλύπη[σε]ν οὔτε περί τῶν αὐτοῦ ἀ[ν]αμιμνήσκων εὐεργ[εσι]ῶν οὔτε περί τῶν ἀλλ[ο]τρίων ὀνειδίζων ἁμαρ[τη]μάτων. νῦν δ' ἀνάγκη περί αὐτοῦ λέγειν: ὑπό τοιούτου γάρ φεύγει τήν δίκ[η]ν ὅς ἐπί μέν τῶν τετρα[κο]σίων φεύγων ὤιχετο, ἐκ δεκελείας δέ ὁρμώμενος μ[ε]τά τῶν πολεμίων ἐ[πί τή]ν πατρίδα ἐστράτευ[σεν: οἱ δ]έ τῆς πόλεω[ς ἐχθροί κατήγα]γον αὐ[τόν καί] π[ολί]την ὑμέτερον ἐποίησαν, ὥστ' οἶμαι πᾶσι δῆλον εἶνα[ι] ὅτ[ι] μ[εῖο]ν νυνί φρονεῖ τῶν τ[ειχῶν ὠικο]δομημένων [ἤ τῶν] τότε καθηιρημένων, οὐδ' ὁμ[ο]ίας ἐλπίδας ἔχει ἐπ[ί τα]ῖς ὑμετέραις εὐτυχ[ίαις] καί συμφοραῖς: εἶτα, τ[ίμιος] ὤν [π]ολίτης, οὐδ[έ πώπ]οτε αὐτῶι μεταμελῆ[σα]ν, ο[ὐδέ δι]ά τήν ἡλικί[α]ν β[ελτί]ων γεγενημέν[ος, συκο]φαντεῖ τούς πολλ[ούς με]θ' ἅ ὑμᾶς εἰργά[σ]α[το]. λ[υσίαν δέ χάριν] παρά τοῦ [δήμου ἀπολαμ]βάν[ειν, <εὐ>]εργ[εσίαν] τήν μεγίστ[ην πεποη]κότα: δέομα[ι οὖ]ν ὑμῶν, ὦ ἄνδρες δικασταί, ἀποψηφίσασθαι λυσίου, μεμνημένους καί τ[ο]ύτου κ[αί] τῶν ἄλλων τῶν εἰ[ρ]ημένων. εἰ δέ μ[ή], τίς ἔσται τούτου ἀνθρώπων δυστυχέστερος, εἰ τά [μέν] αὐτοί βίαι λήψονται, τ[ά] δ' ὑμεῖς δώσετε, ἤ τίς το[ύ]των εὐδαιμονέστε[ρος], εἰ μή μόνον περί τῶν [τότ]ε πραχθέντων συγ[γνώ]μην αὐτοῖς ἕξετε, [ἀλλά] καί νυνί περί ὧν [ἄν εἰ]ς ὑμᾶς εἰσίωσιν ὅ[σα] ἄν κελεύωσιν ψηφιεῖσθε {προσ θεομνηστον} [φαί]νεται [δι]ά το[υ] !!!!!!!!!του θεόμνηστος [πρός?] ὑμᾶς [σχ]εδόν παν!!!!ναι: οὕτω γάρ διέ[θηκε]ν ὥστε μή μό[νον ἐπ]ιτρόπους εἶναι κε [!!! ἀ]λλά [κα]ί τήν οὐσίαν [!!!!!!! ὄν]τι δ' ἑταίρωι [θεο]μν[ήσ]τωι τριάκον[τ]α μνᾶς ἔδωκα, δίκην δέον ἐκτεῖσα[ι θ]εοζοτίδηι πρίν δῦναι τόν ἥλιον, εἰ δέ μή, ὑπερήμερον εἶναι: δούς δέ, ὥσπερ εἰκό[ς], ἄν[ε]υ μαρτύρων, ἀποστ[ε]ρού[μ]ενος ἀναγκάζομαι δικάζεσθαι. θεόμνηστος δέ πρό τοῦ μέν ἦν μοι φίλος καί ἑταῖρος: νυνί δέ πεισθείς ὑπό τῶν ἐμῶν ἐχθρῶν, ταῦτά τε πράττει καί ἄλλο ὁτιοῦν ἄν εἰς ἐμέ [ἐ]τόλμησεν: πρίν δ[έ ταύτη]ν ἡ[μῖ]ν τήν δ[ιαφορ]άν γενέσθ[α]ι, οὔτε ἠ[νώχλη]σα οὔτε ἀπήιτησα [τό ἀργ]ύριον οὐδέ ![!!!!!!! π]ολύς ἐξ ο!!!!!!!!!ν δέ ἑώρων ![!!!!!!!! ἐπι]τροπήν οὐσ[ίας αὐτῶι κα]τεσκευασμέ[νην !!!!]!ντο με ἐκλ[!!!!!!!]ν τηι τῆς ἀπ[!!!!!!!!!]τε ὅτε ἔδωκ' [αὐτῶι ἄνευ μ]αρτύρων: δούς [δέ καί τήν] ἀπαίτησιν [!!!!!!!!]ς ἐναντίον ε[!!! ποιο]ύμενος, ἡγη[σάμην περ]ιεργόν εἶνα[ι !!!!!!!!] μόνον α[!!!!!!!!!!]τερων ... τήν ἀνάγκην [!!!!!!]σεως οὐδ' αὐτός ἀν[!!!!]τει: ἀνάγκη δ' αὐ[τῶι], εἰ μή παρ' ἐμοῦ τ[ό ἀργύ]ριον ἔχει, δυοῖν θάτ[ερον] ἤ παρ' ἑτέρου φά[σ]κ[ειν εἰ]ληφέναι ἤ αὐτ[όν τό πᾶν] ἐκτετεικέναι τῶ[ι θεοζο]τίδηι: εἰ μ[έ]ν το[ίνυν] πα[ρ]' ἑτέρου φήσει [εἰληφέναι] καπ... ... παρ' ἐμο[ῦ] ἐ!!!!!!σεν τοῦ συνει[δό]το[ς !!!] τήν ἀπορίαν ὀκν[εῖν] δεηθῆναι, π[αρά] δέ τῶν μηνυσόντω[ν] τοῖς ἐχ[θ]ρ[ο]ῖς ἀξ[ι]οῦν δανείζ[ε]σθαι: κα[ί]τοι π[ῶς] εἰκός τά μέν ἐμά ἑ[τέ]ροις συνεκδίδ[οσθαι, αὐ]τῶι δέ παρ' ἑτέρων δ[α]νείζεσθ[αι]; ὡς δ' οὐ[χ οὗ]τος ἠξ[ίω]σ[ε]ν αὑτῶι μ!!οντος παρ' ἑτέρου δαν[εί]ζεσθαι, μέγα ὑμ[ῖ]ν τεκμήριον ἐρῶ: ὅ[τε] γάρ [ἐ]χο[ρ]ήγει ἀν[δρά]σι [εἰς δι]ονύσια πα[!!!!!!!!χι]λ[ί]ας δραχ[μάς !!!!!!μι]σθόν διέλυ[σε. νοι (?) !!! περί τ[!!]ου[!]α!! [!!!!!]μου ὀκνεῖν δεη[θῆναι, τό]τε δέ περί τοῦ βοός π[!!!!!]π' ἐμοί οἰκείωι ὄντ[ι! !!]αι; πρός μέν οὖν τ[ό παρ' ἑτ]έρ[ο]υ φάσκειν εἰ[ληφένα]ι, ταῦτα λέγω: ἐάν [δέ !!!!!]!οντος ἀργυρ[ίου !!!!! ὑ]μᾶς τόν θεό[μνηστον ἐντ]εῦθεν χρή [ἐξετάζειν πῶ]ς εἰκός ἐστιν η[!!!!!!]ς ἀργυρίου πε[ρ]ιιδ[εῖν] ἑ[αυ]τόν εἰς τόν ἔσχα[τον] κίνδ[υ]νον ἐλθόντα κα[ί το]σαύτην [δ]ύναμιν ἐπι[δ]εῖξαι τοῖς ἐχθροῖς; καί <τίς ἄν> οὕτ[ω] σφόδρα ἐπ[έ]τρεπε τῆ[ι τ]ύχη[ι], εἰ [κ]αί τ[ι] ἐξαίφνης [ἔ]παθεν, περί τό σῶμα ἅμα καί τόν βίον ἀναγ[κασθ]ῆναι παθεῖν εἰς τοῦτ[ο πρ]ο[ήκο]ντα ὥστε, εἰ ἔδυ [ὁ] ἥλι[ος], ὑπερημέρου ὄντ[ος; κ]αί [τί]ς οὕτως ἀνόητος ὅστ[ι]ς [αὑ]τόν παρασκευάζει [ὑπό] τοῖς ἐχ[θ]ροῖς γενέσθαι; [ἤ τ]ίς οὕτως ἄφρων ὅστις [!!!!!!!!!]ει ὀλίγου δεῖν α[!!!!!!!!!]ναι; ἤ τίς ὑ ... {κατα θεοζοτιδου} ... τού[τωι τῶ]ι νόμ[ωι !!!!!!]!!τους, μάλιστα δε!!!!!!!!!!!!!υτης, μισ[!!!!] τ[ο]ύς νόθους τε καί τούς [ποιη]τούς οὔτε νομίμως οὔ[τε δικαίω]ς. ἐμοί γάρ δοκεῖ τῶν ὀρ[φανῶν πολύ μᾶλ]λον τούς νόθους [χρῆναι τρέφειν τ]ήν πόλιν ἤ τούς [γνησίους: τούς μέν] γάρ γνησίους [κληρονόμους τῆς οὐσίας κ]αταλεί[πουσιν οἱ πατέρες: τούς δ]έ νόθους ... ... [πατ]ρώιων [!!!!!!! !!τ]ῆς μισθοφο[ρίας] !!!!ο!!! [ἐκ]ε[ῖν]ος κατέλιπεν αὐτοῖς [: ὅ δέ] πάντων δεινότατον, εἰ [τό κάλ]λιστον τῶν ἐν τοῖς [νόμο]ις κήρυγμα θεοζο[τίδ]ης διαβαλεῖ καί ψεῦδος [κα]ταστήσει: διονυσίοις γάρ, [ὅτα]ν ὁ κῆρυξ ἀναγορεύηι τούς [ὀρ]φανούς πατρόθεν ὑπειπών [ὅτι] τῶνδε τῶν νεανίσκων οἱ πατέρες ἀπέθανον ἐν τῶι πολέμωι μαχόμενοι ὑπέρ τῆς πατρίδος ἄνδρες ὄντες ἀγαθοί [καί] τούτους ἡ πόλις ἔτρεφε μέ[χρι] ἥβης, ἐνταῦθα πότερα χωρίς περί τῶν ποιητῶν καί τῶν νό[θ]ων ἀνερεῖ λέγων ὅτι τούσδε διά θεοζοτίδην οὐκ ἔτρεφεν, ἤ, πάντας ἀ[ναγορε]ύων ὁμοίως [τούς ὀρφανούς, τῶν] ποιητῶν καί τῶν [νό]θων [καταψεύσε]ται, περί τῆς τροφῆς ὑποσι[ωπῶν]; ταῦτα οὐχ ὕβρις καί [μ]εγάλη διαβο[λ]ή [ἔσται τῆς πόλεως; ἐ]πειδή δέ κλε[ομένης !!!!!!!!, ὦ ἄν]δρες δικασταί, [!!!!!!!! τήν ἀκρόπ]ολιν κατέλαβε ... ... οὗτος εἰ πρεσ!!!!!!!!!!! περί φυλακῆς !!!!!!!!!!!!!! σαν περί πο[λ]έμ[ου θεοζο]τίδης οὑτοσί τή[ν γνώ]μην ἀγορεύει, τούς μέν ἱππέας ἀντί δραχμῆς τέσσαρα[ς ὀβ]ολούς μισθοφορεῖν, το[ύς δ' ἱπ]ποτοξότας ὀκτώ ὀ[βολούς] ἀντί δυοῖν [ὀ]β[ο]λ[ο]ῖν, καί τ[αύ]την τήν γνώμην ε[ἰσφέρων] υακυμ. ἐνίκησε[ν ἐν τῶι δ]ήμωι. δ[ι'] οὗ καί μ[!!!!!! γν]ώμην. ... ἅπασαν τούς ἱππέ[ας, ἤ ὑπέρ] τοῦ παρόντος καί τοῦ μέ[λλον]τος συντέμνειν τήν μισθ[οφο]ρίαν. ἐγώ δέ τό πορίζειν οὐ[κ ἀ]ποστερεῖν ὤιμην εἶναι τῶν ὑπαρχόντων, ἀλλά προφ[υλάτ]τειν ὅπως πλείω τῶν ὄν[των] ἤ μηδέν ἐλάττω τῶν ὑ[παρ]χόντων ἔσται: τοιοῦτο[ν δέ τ]οῦτον οὐκ ὀκνεῖν χρή [κωλύει]ν, ἀλλά ... {προσ αισχινην τον σωκρατικον χρεωσ.} οὐκ ἄν ποτ' ᾠήθην, <ὦ> ἄνδρες δικασταί, αἰσχίνην τολμῆσαι οὕτως αἰσχράν δίκην δικάσασθαι, νομίζω δ' οὐκ ἄν ῥᾳδίως αὐτόν ἑτέραν ταύτης συκοφαντωδεστέραν ἐξευρεῖν. οὗτος γάρ, ὦ ἄνδρες δικασταί, ὀφείλων ἀργύριον ἐπί τρισί δραχμαῖς σωσινόμῳ τῷ τραπεζίτῃ καί ἀριστογείτονι προσελθών πρός ἐμέ ἐδεῖτο μή περιιδεῖν αὑτόν διά τούς τόκους ἐκ τῶν ὄντων ἐκπεσόντα. «κατασκευάζομαι δ'» ἔφη «τέχνην μυρεψικήν. ἀφορμῆς δέ δέομαι, καί οἴσω δέ σοι ἐννέ' ὀβολούς τῆς μνᾶς τόκους.» πεισθείς δ' ὑπ' αὐτοῦ τοιαῦτα λέγοντος καί ἅμα οἰόμενος τοῦτον [αἰσχίνην] σωκράτους γεγονότα μαθητήν καί περί δικαιοσύνης καί ἀρετῆς πολλούς καί σεμνούς λέγοντα λόγους οὐκ ἄν ποτε ἐπιχειρῆσαι οὐδέ τολμῆσαι ἅπερ οἱ πονηρότατοι καί ἀδικώτατοι ἄνθρωποι ἐπιχειροῦσι πράττειν. ἀλλά γάρ, ὦ ἄνδρες δικασταί, οὐκ εἰς ἐμέ μόνον τοιοῦτός ἐστιν, ἀλλά καί εἰς τούς ἄλλους ἅπαντας τούς αὐτῷ κεχρημένους. οὐχ οἱ μέν κάπηλοι οἱ ἐγγύς οἰκοῦντες, παρ' ὧν προδόσεις λαμβάνων οὐκ ἀποδίδωσι, δικάζονται αὐτῷ συγκλῄσαντες τά καπηλεῖα, οἱ δέ γείτονες οὕτως ὑπ' αὐτοῦ δεινά πάσχουσιν ὥστ' ἐκλιπόντες τάς αὑτῶν οἰκίας ἑτέρας πόρρω μισθοῦνται; ὅσους δ' ἐράνους συνείλεκται, τάς μέν ὑπολοίπους φοράς ... οὐ κατατίθησιν, ἀλλά περί τοῦτον τόν κάπηλον ὡς περί στήλην διαφθείρονται. τοσοῦτοι δέ ἐπί τήν οἰκίαν ἅμα τῇ ἡμέρᾳ ἀπαιτήσοντες τά ὀφειλόμενα ἔρχονται, ὥστε οἴεσθαι τούς παριόντας ἐπ' ἐκφοράν αὐτούς ἥκειν τούτου τεθνεῶτος. οὕτω δ' οἱ ἐν τῷ πειραιεῖ διάκεινται, ὥστε πολύ ἀσφαλέστερον εἶναι δοκεῖν εἰς τόν ἀδρίαν πλεῖν ἤ τούτῳ συμβάλλειν: πολύ γάρ μᾶλλον ἅ ἄν δανείσηται αὑτοῦ νομίζει εἶναι ἤ ἅ ὁ πατήρ αὐτῷ κατέλιπεν. ἀλλά γάρ οὐ τήν οὐσίαν κέκτηται ἑρμαίου τοῦ μυροπώλου, τήν γυναῖκα διαφθείρας ἑβδομήκοντα ἔτη γεγονυῖαν; ἧς ἐρᾶν προσποιησάμενος οὕτω διέθηκεν, ὥστε τόν μέν ἄνδρα αὐτῆς καί τούς ὑούς πτωχούς ἐποίησεν, αὑτόν δέ ἀντί καπήλου μυροπώλην ἀπέδειξεν. οὕτως ἐρωτικῶς τό κόριον μετεχειρίζετο, τῆς ἡλικίας αὐτῆς ἀπολαύων, ἧς ῥᾷον τούς ὀδόντας ἀριθμῆσαι [ὅσῳ ἐλάττους ἦσαν] ἤ τῆς χειρός τούς δακτύλους. καί μοι ἀνάβητε τούτων μάρτυρες. {<μαρτυρεσ>} ὁ μέν οὖν βίος τοῦ σοφιστοῦ τοιοῦτος. {προσ αρχεβιαδην} ἐπειδή τάχιστα ἔλαχέ μοι ταύτην τήν δίκην ἀρχεβιάδης, ὦ ἄνδρες δικασταί, προσῆλθον αὐτῷ λέγων ὅτι νέος καί ἄπειρος εἴην πραγμάτων καί οὐδέν δεόμενος εἰσιέναι εἰς δικαστήριον: «ἐγώ οὖν σε ἀξιῶ μή εὕρημα ἡγεῖσθαι τήν ἡλικίαν τήν ἐμήν, ἀλλά παραλαβόντα τούς ἐμούς φίλους καί τούς σαυτοῦ διηγήσασθαι περί τοῦ χρέως ὅθεν γεγένηται. κἄν δόξῃς ἀληθῆ λέγειν ἐκείνοις, οὐδέν σοι δεήσει πραγμάτων, ἀλλά λαβών ἄπει τά σαυτοῦ. δίκαιος δέ εἶ μηδέν παραλιπεῖν, ἀλλ' εἰπεῖν ἅπαντα, ἐπειδή νεώτερός εἰμι τοῦ συμβολαίου, ἵνα ἀκούσαντες περί ὧν οὐκ ἴσμεν βουλευσώμεθα περί ὧν σύ λέγεις, ἐάν πως φανερόν γένηται, πότερον ἀδίκως τῶν ἐμῶν ἐφίεσαι ἤ δικαίως τά σαυτοῦ ζητεῖς κομίσασθαι». ταῦτ' ἐμοῦ προκαλουμένου οὐδεπώποτ' ἠθέλησε συνελθεῖν οὐδέ λόγον περί ὧν ἐνεκάλει ποιήσασθαι, οὐδέ δίαιταν ἐπιτρέψαι, ἕως ὑμεῖς τόν νόμον τόν περί τῶν διαιτητῶν ἔθεσθε. οἶμαι τοίνυν καί ἐκεῖνο ὑμᾶς αἰσθάνεσθαι, ὅτι ἀρχεβιάδης οὐκ ἄλλο τι ἐζήτει κομίσασθαι, ἀλλά τῶν ἐμῶν ἠμφεσβήτει. {κατα τεισιδοσ} ἄρχιππος γάρ οὑτοσί, ὦ ἀθηναῖοι, ἀπεδύσατο μέν εἰς τήν αὐτήν παλαίστραν, οὗπερ καί τεῖσις ὁ φεύγων τήν δίκην: ὀργῆς δέ γενομένης ἐς σκώμματά τε αὑτοῖς καί ἀντιλογίαν καί ἔχθραν καί λοιδορίαν κατέστησαν. ἔστιν οὖν πυθέας ἐραστής μέν τοῦ μειρακίου_πάντα γάρ εἰρήσεται τἀληθῆ πρός ὑμᾶς_ἐπίτροπος δέ ὑπό τοῦ πατρός καταλελειμμένος. οὗτος, ἐπειδή τεῖσις πρός αὐτόν <τήν> ἐν τῇ παλαίστρᾳ λοιδορίαν διηγήσατο, βουλόμενος χαρίζεσθαι καί δοκεῖν δεινός καί ἐπίβουλος εἶναι, ἐκέλευσεν αὐτόν, ὡς ἡμεῖς ἔκ τε τῶν πεπραγμένων ᾐσθήμεθα καί τῶν εὖ εἰδότων ἐπυθόμεθα, ἐν μέν τῷ παρόντι διαλλαγῆναι, σκοπεῖν δέ ὅπως αὐτόν μόνον που λήψεται. πεισθείς δέ ταῦτα καί διαλλαγείς καί χρώμενος καί προσποιούμενος ἐπιτήδειος εἶναι εἰς τοῦτο μανίας τηλικοῦτος ὤν καθίστατο, <ὥσ>τ' ἐτύγχανε μέν οὖσα ἱπποδρομία ἀνακείων, <ἰδών> δ' αὐτόν μετ' ἐμοῦ παρά τήν θύραν παριόντα _<γείτονες γάρ> ἀλλήλοις τυγχάνουσιν ὄντες_τό μέν πρῶτον <συνδειπνεῖν> ἐκέλευεν, ἐπειδή δ' οὐκ ἠθέλησεν, <ἐδεήθη ἥκειν αὐτόν ἐ>πί κῶμον, λέγων ὅτι μεθ' αὑτοῦ <καί τῶν οἰκείων πιέτω>. δειπνήσαντες οὖν ἤδη συσκοτάζοντος ἐλθόντες κόπτομεν τήν θύραν, οἱ δ' ἡμᾶς ἐκέλευον εἰσιέναι. ἐπειδή δέ ἔνδον ἐγενόμεθα, ἐμέ μέν ἐκβάλλουσιν ἐκ τῆς οἰκίας, τουτονί δέ συναρπάσαντες ἔδησαν πρός τόν κίονα, καί λαβών μάστιγα τεῖσις ἐντείνας πολλάς πληγάς εἰς οἴκημα αὐτόν καθεῖρξε. καί οὐκ ἐξήρκεσεν αὐτῷ ταῦτα μόνον ἐξαμαρτεῖν, ἀλλ' ἐζηλωκώς μέν τῶν νέων τούς πονηροτάτους ἐν τῇ πόλει, νεωστί δέ τά πατρῷα παρειληφώς καί προσποιούμενος νέος καί πλούσιος εἶναι, πάλιν τούς οἰκέτας ἐκέλευσεν ἡμέρας ἤδη γενομένης πρός τόν κίονα αὐτόν δήσαντας μαστιγοῦν. οὕτω δέ τοῦ σώματος ἤδη πονήρως διακειμένου ἀντίμαχον μεταπεμψάμενος τῶν μέν γεγενημένων οὐδέν εἶπεν, ἔλεγε δ' ὡς αὐτός μέν δειπνῶν τύχοι, οὗτος δέ μεθύων ἔλθοι, ἐκκόψας δέ τήν θύραν καί εἰσελθών κακῶς λέγοι αὐτόν καί τόν ἀντίμαχον καί τάς γυναῖκας αὐτῶν. ἀντίμαχος δέ ὠργίζετο μέν αὐτοῖς ὡς μεγάλα ἡμαρτηκόσιν, ὅμως δέ μάρτυρας παρακαλέσας ἠρώτα αὐτόν πῶς εἰσέλθοι: ὁ δέ κελεύσαντος τείσιδος καί τῶν οἰκείων ἔφασκε. συμβουλευόντων δέ τῶν εἰσελθόντων ὡς τάχιστα λῦσαι καί τά γεγενημένα δεινά νομιζόντων εἶναι ἀπέδοσαν αὐτόν τοῖς ἀδελφοῖς. οὐ δυναμένου δέ βαδίζειν ἐκόμισαν αὐτόν εἰς τό δεῖγμα ἐν κλίνῃ, καί ἐπέδειξαν πολλοῖς μέν ἀθηναίων, πολλοῖς δέ καί τῶν ἄλλων ξένων οὕτως διακείμενον ὥστε τούς ἰδόντας μή μόνον τοῖς ποιήσασιν ὀργίζεσθαι, ἀλλά καί τῆς πόλεως κατηγορεῖν ὅτι οὐ δημοσίᾳ οὐδέ παραχρῆμα τούς τά τοιαῦτα ἐξαμαρτάνοντας τιμωρεῖται. ἐπιτήδειός μοί ἐστιν ἄρχιππος οὑτοσί, ὦ δικασταί. {προσ τουσ ιπποκρατουσ παιδασ} οὐχ ἱκανόν, ὦ ἄνδρες δικασταί, τοῖς ἐπιτρόποις ὅσα πράγματα διά τήν ἐπιτροπείαν ἔχουσιν, ἀλλά καί διασῴζοντες τάς τῶν φίλων οὐσίας συκοφαντοῦνται ὑπό τῶν ὀρφανῶν πολλοί: ὅπερ κἀμοί νῦν συμβέβηκεν. ἐγώ γάρ, ὦ ἄνδρες δικασταί, καταλειφθείς ἐπίτροπος τῶν ἱπποκράτους χρημάτων καί διαχειρίσας ὀρθῶς καί δικαίως τήν οὐσίαν καί παραδούς τοῖς ὑοῖς δοκιμασθεῖσι τά χρήματα ὧν ἐπίτροπος κατελείφθην, συκοφαντοῦμαι νῦν ὑπ' αὐτῶν ἀδίκως. {υπερ φερενικου περι του ανδροκλειδου κληρου} ἀναγκαῖόν μοι δοκεῖ εἶναι, ὦ ἄνδρες δικασταί, περί τῆς φιλίας τῆς ἐμῆς καί τῆς φερενίκου πρῶτον εἰπεῖν πρός ὑμᾶς, ἵνα μηδείς ὑμῶν θαυμάσῃ, ὅτι ὑπέρ οὐδενός ὑμῶν πώποτε εἰρηκώς πρότερον ὑπέρ τούτου νυνί λέγω. ἐμοί γάρ, ὦ ἄνδρες δικασταί, ξένος ἦν κηφισόδοτος ὁ τούτου πατήρ, καί ὅτε ἐφεύγομεν, ἐν θήβαις παρ' ἐκείνῳ κατηγόμην καί ἐγώ καί ἄλλος ἀθηναίων ὁ βουλόμενος, καί πολλά καί ἀγαθά καί ἰδίᾳ καί δημοσίᾳ παθόντες ὑπ' αὐτοῦ εἰς τήν ἡμετέραν αὐτῶν κατήλθομεν. ἐπειδή οὖν οὗτοι ταῖς αὐταῖς τύχαις ἐχρήσαντο καί φυγάδες ἀθήναζε ἀφίκοντο, ἡγούμενος τήν μεγίστην αὐτοῖς ὀφείλειν χάριν, οὕτως οἰκείως αὐτούς ὑπεδεξάμην, ὥστε μηδένα γνῶναι τῶν εἰσιόντων, εἰ μή τις πρότερον ἠπίστατο, ὁπότερος ἡμῶν ἐκέκτητο τήν οἰκίαν. οἶδε μέν οὖν καί φερένικος, ὦ ἄνδρες δικασταί, ὅτι πολλοί λέγειν εἰσίν ἐμοῦ δεινότεροι καί μᾶλλον τοιούτων πραγμάτων ἔμπειροι: ἀλλ' ὅμως ἡγεῖται τήν ἐμήν οἰκειότητα πιστοτάτην εἶναι. αἰσχρόν οὖν μοι δοκεῖ κελεύοντος τούτου καί δεομένου τά δίκαια αὑτῷ βοηθῆσαι περιιδεῖν αὐτόν, καθ' ὅσον οἷός τ' εἰμί ἐγώ, τῶν ὑπ' ἀνδροκλείδου δεδομένων στερηθῆναι. εἰ μέν γάρ ἀγρούς κατέλιπεν ἀνδροκλείδης ἤ ἄλλην φανεράν οὐσίαν, ἐξῆν ἄν εἰπεῖν τῷ βουλομένῳ, ὅτι οὗτος μέν ψεύδεται, αὑτῷ δέ δέδοται. περί <δέ> ἀργυρίου καί χρυσίου καί ἀφανοῦς οὐσίας δῆλον ὅτι, ὅστις ἔχων αὐτά φαίνεται, τούτῳ δέδωκεν. {προσ κινησιαν υπερ φανιου παρανομων} θαυμάζω δέ εἰ μή βαρέως φέρετε ὅτι κινησίας ἐστίν ὁ τοῖς νόμοις βοηθός, ὅν ὑμεῖς πάντες ἐπίστασθε ἀσεβέστατον ἁπάντων καί παρανομώτατον ἀνθρώπων γεγονέναι. οὐχ οὗτός ἐστιν ὁ τοιαῦτα περί θεούς ἐξαμαρτάνων, ἅ τοῖς μέν ἄλλοις αἰσχρόν ἐστι καί λέγειν, τῶν κωμῳδοδιδασκάλων <δ'> ἀκούετε καθ' ἕκαστον ἐνιαυτόν; οὐ μετά τούτου ποτέ ἀπολλοφάνης καί μυσταλίδης καί λυσίθεος συνειστιῶντο, μίαν ἡμέραν ταξάμενοι τῶν ἀποφράδων, ἀντί δέ νουμηνιαστῶν κακοδαιμονιστάς σφίσιν αὐτοῖς τοὔνομα θέμενοι, πρέπον μέν ταῖς αὑτῶν τύχαις, οὐ μήν ὡς τοῦτο διαπραττόμενοι τήν διάνοιαν ἔσχον, ἀλλ' ὡς καταγελῶντες τῶν θεῶν καί τῶν νόμων τῶν ἡμετέρων. ἐκείνων μέν οὖν ἕκαστος ἀπώλετο, ὥσπερ εἰκός τούς τοιούτους: τοῦτον δέ τόν ὑπό πλείστων γιγνωσκόμενον οἱ θεοί οὕτως διέθεσαν, ὥστε τούς ἐχθρούς βούλεσθαι αὐτόν ζῆν μᾶλλον ἤ τεθνάναι, παράδειγμα τοῖς ἄλλοις, ἵν' ἴδωσιν ὅτι τοῖς λίαν ὑβριστικῶς τά θεῖα διακειμένοις οὐκ εἰς τούς παῖδας ἀποτίθενται τάς τιμωρίας, ἀλλ' αὐτούς κακῶς ἀπολλύουσι, μείζους καί χαλεπωτέρας καί τάς συμφοράς καί τάς νόσους ἤ τοῖς ἄλλοις ἀνθρώποις προσβάλλοντες. τό μέν γάρ ἀποθανεῖν ἤ καμεῖν νομίμως κοινόν ἡμῖν ἅπασιν ἐστί, τό δ' οὕτως ἔχοντα τοσοῦτον χρόνον διατελεῖν καί καθ' ἑκάστην ἡμέραν ἀποθνῄσκοντα μή δύνασθαι τελευτῆσαι τόν βίον τούτοις μόνοις προσήκει τοῖς τά τοιαῦτα ἅπερ οὗτος ἐξημαρτηκόσιν. [36] {work} {αποσπασματα.} {προσ αισχινην τον σωκρατικον χρεωσ.} τίς γάρ ἤλπισεν <ἄν> αἰσχίνην τόν σωκρατικόν τοιοῦτον γεγενῆσθαι τούς τρόπους, ὁποῖόν φησι λυσίας ὁ ῥήτωρ ἐν τοῖς τῶν συμβολαίων λόγοις; ... ἀλλ' ὅ γε λυσίας ἐν τῷ ἐπιγραφομένῳ λόγῳ οὑτωσί: πρός αἰσχίνην τόν σωκρατικόν χρέως_ἀπομνημονεύσω δ' ἐγώ, εἰ καί πολλά ἐστι τά λεχθέντα, διά τόν βρένθον ὑμῶν τόν πολύν, ὦ φιλόσοφοι_ἄρχεται δ' οὕτως ὁ ῥήτωρ: fr. 1. s. οὐκ ἄν ποτ' ᾠήθην, <ὦ> ἄνδρες δικασταί, αἰσχίνην τολμῆσαι οὕτως αἰσχράν δίκην δικάσασθαι, νομίζω δ' οὐκ ἄν ῥᾳδίως αὐτόν ἑτέραν ταύτης συκοφαντωδεστέραν ἐξευρεῖν. οὗτος γάρ, ὦ ἄνδρες δικασταί, ὀφείλων ἀργύριον ἐπί τρισί δραχμαῖς σωσινόμῳ τῷ τραπεζίτῃ καί ἀριστογείτονι προσελθών πρός ἐμέ ἐδεῖτο μή περιιδεῖν αὑτόν διά τούς τόκους ἐκ τῶν ὄντων ἐκπεσόντα. „κατασκευάζομαι δ'„ ἔφη ”τέχνην μυρεψικήν: ἀφορμῆς δέ δέομαι, καί οἴσω δέ σοι ἐννέ' ὀβολούς τῆς μνᾶς τόκους.” πεισθείς δ' ὑπ' αὐτοῦ τοιαῦτα λέγοντος καί ἅμα οἰόμενος τοῦτον [αἰσχίνην] σωκράτους γεγονότα μαθητήν καί περί δικαιοσύνης καί ἀρετῆς πολλούς καί σεμνούς λέγοντα λόγους οὐκ ἄν ποτε ἐπιχειρῆσαι οὐδέ τολμῆσαι ἅπερ οἱ πονηρότατοι καί ἀδικώτατοι ἄνθρωποι ἐπιχειροῦσι πράττειν. καί μετά ταῦτα πάλιν καταδρομήν αὐτοῦ ποιησάμενος ὡς ἐδανείσατο, ὡς οὔτε τόκους οὔτε τἀρχαῖον ἀπεδίδου καί ὅτι ὑπερήμερος ἐγένετο γνώμῃ δικαστηρίου ἐρήμην καταδικασθείς, καί ὡς ἠνεχυράσθη οἰκέτης αὐτοῦ στιγματίας, καί πολλά ἄλλα κατειπών αὐτοῦ ἐπιλέγει ταῦτα: ἀλλά γάρ, ὦ ἄνδρες δικασταί, οὐκ εἰς ἐμέ μόνον τοιοῦτός ἐστιν, ἀλλά καί εἰς τούς ἄλλους ἅπαντας τούς αὐτῷ κεχρημένους. οὐχ οἱ μέν κάπηλοι οἱ ἐγγύς οἰκοῦντες, παρ' ὧν προδόσεις λαμβάνων οὐκ ἀποδίδωσι, δικάζονται αὐτῷ συγκλῄσαντες τά καπηλεῖα, οἱ δέ γείτονες οὕτως ὑπ' αὐτοῦ δεινά πάσχουσιν ὥστ' ἐκλιπόντες τάς αὑτῶν οἰκίας ἑτέρας πόρρω μισθοῦνται; ὅσους δ' ἐράνους συνείλεκται, τάς μέν ὑπολοίπους φοράς οὐ κατατίθησιν, ἀλλά περί τοῦτον τόν κάπηλον ὡς περί στήλην διαφθείρονται. τοσοῦτοι δέ ἐπί τήν οἰκίαν ἅμα τῇ ἡμέρᾳ ἀπαιτήσοντες τά ὀφειλόμενα ἔρχονται, ὥστε οἴεσθαι τούς παριόντας ἐπ' ἐκφοράν αὐτούς ἥκειν τούτου τεθνεῶτος. οὕτω δ' οἱ ἐν τῷ πειραιεῖ διάκεινται, ὥστε πολύ ἀσφαλέστερον εἶναι δοκεῖν εἰς τόν ἀδρίαν πλεῖν ἤ τούτῳ συμβάλλειν: πολύ γάρ μᾶλλον ἅ ἄν δανείσηται αὑτοῦ νομίζει εἶναι ἤ ἅ ὁ πατήρ αὐτῷ κατέλιπεν. ἀλλά γάρ οὐ τήν οὐσίαν κέκτηται ἑρμαίου τοῦ μυροπώλου, τήν γυναῖκα διαφθείρας ἑβδομήκοντα ἔτη γε γονυῖαν; ἧς ἐρᾶν προσποιησάμενος οὕτω διέθηκεν, ὥστε τόν μέν ἄνδρα αὐτῆς καί τούς ὑεῖς πτωχούς ἐποίησεν, αὑτόν δέ ἀντί καπήλου μυροπώλην ἀπέδειξεν. οὕτως ἐρωτικῶς τό κόριον μετεχειρίζετο, τῆς ἡλικίας αὐτῆς ἀπολαύων, ἧς ῥᾷον τούς ὀδόντας ἀριθμῆσαι [ὅσῳ ἐλάττους ἦσαν] ἤ τῆς χειρός τούς δακτύλους. καί μοι ἀνάβητε τούτων μάρτυρες. {<μαρτυρεσ.>} ὁ μέν οὖν βίος τοῦ σοφιστοῦ τοιοῦτος. athen. xiii p. 611 d. {κατ' αισχινου περι τησ δημευσεωσ των αριστοφανουσ χρηματων.} ἐπειδή τοίνυν τούς χύτρους ὁ δημάρατος ἑάλω προδιδούς. harp. v. χύτροι. {προσ αισχινην βλαβησ.} οὗτος. ἐμοί βλάβης δεδίκασται. bekk. anecd. p. 132, 23. {προσ αλεξιδημον.} harp. δατεῖσθαι. {προσ αλκιβιαδην περι οικιασ.} ἐκπλεύσαντες γάρ κοινῇ ἀξίοχος καί ἀλκιβιάδης εἰς ἑλλήσποντον ἔγημαν ἐν ἀβύδῳ δύο ὄντε μεδοντίδα τήν ἀβυδηνήν καί συνῳκείτην. ἔπειτα αὐτοῖν γίγνεται θυγάτηρ, ἥν οὐκ ἔφαντο δύνασθαι γνῶναι ὁποτέρου εἴη. ἐπεί δέ ἦν ἀνδρός ὡραία, συνεκοιμῶντο καί ταύτῃ, καί εἰ μέν χρῷτο καί ἔχοι ἀλκιβιάδης, ἀξιόχου ἔφασκεν εἶναι θυγατέρα, εἰ δέ ἀξίοχος, ἀλκιβιάδου. athen. xii p. 534 f. harp. v. λευκή ἀκτή, ναυτοδίκαι, παρακαταβολή. οἶμαι τοίνυν καί ἐκεῖνο ὑμᾶς αἰσθάνεσθαι ὅτι ἀρχεβιάδης οὐκ ἄλλο τι ἐζήτει κομίσασθαι, ἀλλά τῶν ἐμῶν ἠμφεσβήτει. suid. v. αἰσθέσθαι. {προσ αλκιβιαδην υστεροσ.} ἔρρε εἰς ὄλεθρόν τε καί ἄβυδον: ὡς ἀπειρηκώς ἤδη σοι τυγχάνω λοιδορούμενος. λέξεις πατμ. bull. corr. hell. i 153. {προσ αλκιβιον.} καίτοι εἰ ἀπεδεδώκει τῷ κτησικλεῖ τάς νʹ παλαιάς, ὥσπερ οὗτός φησιν. phot. lex. p. 370, 26. suid. v. παλαιόν. {περι των ανακαλυπτηριων.} ἤδη δέ τινα καί παρά ῥήτορσιν εἴρηται θετικά κεφάλαια: καί δή καί ὅλοι λόγοι νομίζοιντ' ἄν σχεδόν εἶναι θέσεως, ὡς ὅ τε περί τῶν ἀνακαλυπτηρίων ἐπιγραφόμενος λυσίου καί ὁ περί τῆς ἀμβλώσεως: ἐν μέν γάρ θατέρῳ ζητεῖται, εἰ τά δο θέντα ἀνακαλυπτήρια γυναικί γαμουμένῃ βεβαίως ἔχειν αὐτήν δεῖ .... λυσίου μέν οὔ φασιν εἶναι τούτους τούς λόγους, ὅμως δέ οὐκ ἀχάριστον τοῖς νέοις γυμνασίας ἕνεκα καί τούτοις ἐντυγχάνειν. theon progymn. c. 2, i 165 w. {προσ ανδοκιδην αποστασιου.} οὔτε τιμῆς τεταγμένης πωλοῦσιν, ἀλλ' ὡς ἄν δύναιντο πλειστηριάσαντες πλείστου ἀπέδοντο. pollux vii 14. {κατ' ανδροτιωνοσ.} harp. v. σηράγγιον et ἀρχιδάμιος πόλεμος. {κατα αντιγενουσ αμβλωσεωσ.} σκέψασθε δέ καί ὡς ἀντιγένης πεποίηκεν οὑτοσί. γραψάμενος τήν μητέρα ἡμῶν ἀξιοῖ λαβεῖν τήν ἀδελφήν καί ἀγωνίσασθαι μέν, ἵνα μή ἀποτείσῃ τάς χιλίας δραχμάς, ἅς δεῖ ἀποτίνειν ἐάν τις μή ἐπεξέλθῃ γραψάμενος. lex. rhet. cantabr. p. 669, 20. dobr. v. ἐπιτίμιον. ἐν θατέρῳ δέ (sc. τῷ λυσίου περί τῆς ἀμβλώσεως λόγῳ ζητεῖται) εἰ τό ἔτι ἐγκυούμενον ἄνθρωπός ἐστι καί εἰ ἀνεύθυνα τά τῶν ἀμβλώσεων ταῖς γυναιξί. theon progymn. c. 2, i 166 w. ἐνταῦθα μέντοι δεῖ τόν μελετῶντα τοῖς ἐπισταμένοις ἀνατιθέναι τάς αἰτίας, ὡς καί ὁ λυσίας ἐν τῷ περί ἀμβλώσεως, κρίνων φόνου τόν αἴτιον, βιάζεται ζῷον τό βρέφος ἀποδεικνύναι καί πανταχοῦ φησιν, ὥσπερ οἱ ἰατροί καί αἱ μαῖαι ἀπεφήναντο. proleg. τῶν στάσεων vii 1, 16 w. καί ἰατρικοῦ μέν ζητήματος παράδειγμα, ὅ καί μεμελέτηται τῷ λυσίᾳ: εἰ ὁ ποιήσας ἐξαμβλῶσαι γυναῖκα φόνον ἐποίησεν: δεῖ γάρ γνῶναι πρῶτον, εἰ ἔζη πρίν ἐτέχθη: ὅπερ φυσικῶν καί ἰατρικῶν ἐστι. sopater ad hermog. v 3 w. cf. sopater ἐκ διαφόρων τινα χρήσιμα (h. rabe, rh. mus. lxiv 576): λυσίᾳ ... <ἐν τῷ> περί τοῦ ἀμβλωθριδίου, ἐν ᾧ ἀντιγένης κατηγορεῖ τῆς ἑαυτοῦ γυναικός φόνον ἀμβλωσάσης ἑκουσίως φάσκων, ὡς ἐξήμβλωκε καί κεκώλυκεν αὐτόν πατέρα κληθῆναι παιδός. {[περι τησ αντιδοσεωσ.]} περι τησ αντιφωντοσ θυγατροσ. οἱ δ' ὑπό τῶν λʹ ἀνῃρῆσθαι αὐτόν (sc. ἀντιφῶντα oratorem) ἱστοροῦσιν, ὥσπερ λυσίας ἐν τῷ ὑπέρ τῆς ἀντιφῶντος θυγατρός λόγῳ: ἐγένετο γάρ αὐτῷ θυγάτριον, οὗ κάλλαισχρος ἐπεδικάσατο. ὅτι δ' ὑπό τῶν λʹ ἀπέθανεν ἱστορεῖ καί θεόπομπος ἐν τῇ ιεʹ τῶν φιλιππικῶν. ἀλλ' οὗτός γ' ἄν εἴη ἕτερος, λυσωνίδου πατρός, <οὗ> καί κρατῖνος ἐν πυτίνῃ <ὡς> οὐ πονηροῦ μνημονεύει. {κατα απολλοδωρου.} harp. v. πρόπεμπτα. {προσ αρεσανδρον.} νῦν δέ πρός τούς ἐκλογέας τοῦ φόρου ἅπαντα ἀπογραφόμεθα. harp. v. ἐκλογεῖς. {κατ' αρισταγορου ενδειξεωσ.} harp. v. ἁμωσγέπως. {προσ την αριστοδημου γραφην διαμαρτυρια.} harp. v. ἀνάκρισις, ἀνθήνη, ἀποστασίου, διαμαρτυρία. {προσ αριστοκρατην περι εγγυησ ερανου.} harp. v. ἐρανίζοντες. {κατα αριστωνοσ αργιασ.} λυσίας ἐν τῷ κατά ἀρίστωνός φησιν, ὅτι δράκων ἦν ὁ θείς τόν νόμον, αὖθις δέ καί σόλων ἐχρήσατο, θάνατον οὐχ ὁρίσας ὥσπερ ἐκεῖνος, ἀλλ' ἀτιμίαν, ἐάν τις ἁλῷ τρίς, ἐάν δ' ἅπαξ, ζημιοῦσθαι δραχμάς ἑκατόν. lex. rhet. cantabr. p. 665, 19. v. ἀργίας δίκη. {προσ αρμοδιον περι ιφικρατουσ δωρεων.} εἰ, πρίν ποιῆσαι, ἠξίουν τῆς εἰκόνος τυχεῖν ἐάν ποιήσω, ἔδοτε ἄν: ποιήσαντι δ' ἆρ' οὐ δώσετε; μή τοίνυν μέλλοντες μέν ὑπισχνεῖσθε, παθόντες δ' ἀφαιρεῖσθε. arist. rhetor. ii 23 p. 1397b 28. dionys. hal. vi p. 739 r. καί γάρ ἁρμοδίῳ καί ἀριστογείτονι οὐδέν πρότερον ὑπῆρχε γενναῖον πρίν γενναῖόν τι πρᾶξαι ..... τά γοῦν ἔργα συγγενέστερά ἐστι τά ἐμά τοῖς ἁρμοδίου καί ἀριστογείτονος ἤ τά σά. aristot. ibid. p. 1398a 15, cf. i 7 p. 1364a 28 et 9 p. 1367b 17. εἰ ἑπτά ὑμῖν ἦσαν τοιοῦτοι στρατηγοί οἷος ἐγώ, ἀοίκητος ἄν ἦν ἡ λακεδαίμων. aristid. or. xlix p. 518 dind. καί μνησθείς ἁρμοδίου καί ἀριστογείτονος, οὕς ἀθηναῖοι πρώτους ἁπάντων τῶν εὐεργετῶν ἦγον, ἤ παραλαβεῖν ἄν αὐτούς φησιν ἤ ὑπ' ἐκείνων παρακληθῆναι, εἰ κατ' ἐκείνους ἐγένετο. aristid. ib. ὑμεῖς μέν οἴεσθε, ὦ ἄνδρες ἀθηναῖοι, <τά> παρ' ὑμῶν ταῦτά μοι γράμματα καί τήν στήλην εἶναί τι σεμνόν, ἐμοί δέ στήλη οὐρανομήκης ἕστηκεν ἐν τῇ πελοποννήσῳ μαρτυροῦσα τήν ἀρετήν. aristid. ib. τό μέν ἐμόν ἀπ' ἐμοῦ γένος ἄρχεται, τό δέ σόν ἐν σοί παύεται. plut. apophthegm. p. 187 b. {προσ αρχεβιαδην.} ἐπειδή τάχιστα ἔλαχέ μοι ταύτην τήν δίκην ἀρχεβιάδης, ὦ ἄνδρες δικασταί, προσῆλθον αὐτῷ λέγων ὅτι νέος καί ἄπειρος εἴην πραγμάτων καί οὐδέν δεόμενος εἰσιέναι εἰς δικαστήριον: „ἐγώ οὖν σε ἀξιῶ μή εὕρημα ἡγεῖσθαι τήν ἡλικίαν τήν ἐμήν, ἀλλά παραλαβόντα τούς ἐμούς φίλους καί τούς σαυτοῦ διηγήσασθαι περί τοῦ χρέως ὅθεν γεγένηται. κἄν δόξῃς ἀληθῆ λέγειν ἐκείνοις, οὐδέν σοι δεήσει πραγμάτων, ἀλλά λαβών ἄπει τά σαυτοῦ. δίκαιος δέ εἶ μηδέν παραλιπεῖν, ἀλλ' εἰπεῖν ἅπαντα, ἐπειδή νεώτερός εἰμι τοῦ συμβολαίου, ἵνα ἀκούσαντες περί ὧν οὐκ ἴσμεν βουλευσώμεθα περί ὧν σύ λέγεις, ἐάν πως φανερόν γένηται, πότερον ἀδίκως τῶν ἐμῶν ἐφίεσαι ἤ δικαίως τά σαυτοῦ ζητεῖς κομίσασθαι.„ ταῦτ' ἐμοῦ προκαλουμένου οὐδεπώποτ' ἠθέλησε συνελθεῖν οὐδέ λόγον περί ὧν ἐνεκάλει ποιήσασθαι, οὐδέ δίαιταν ἐπιτρέψαι, ἕως ὑμεῖς τόν νόμον τόν περί τῶν διαιτητῶν ἔθεσθε. dionys. hal. de isaeo v p. 601 coll. p. 604 r. οἶμαι τοίνυν καί ἐκεῖνο ὑμᾶς αἰσθάνεσθαι, ὅτι ἀρχεβιάδης οὐκ ἄλλο τι ἐζήτει κομίσασθαι, ἀλλά τῶν ἐμῶν ἠμφεσβήτει. suid. v. αἰσθέσθαι cf. n. 5. {προσ αρχινον.} ἔστι δ' αὐτοῦ καί ὁ ὑπέρ τοῦ ψηφίσματος <ὅ> ἐγράψατο ἀρχῖνος τήν πολιτείαν αὐτοῦ περιελών. vitae x orat. p. 836 a. arist. resp. ath. 40. {προσ ασιωνα περι τησ των βιβλιων κλοπησ.} harp. v. ἀμφιγνοεῖν. {υπερ του ασπιδοποιου.} poll. vii 15 et 155 (τῆς ἰσωνίας). {προσ ασωποδωρον περι οικιασ.} harp. v. παρακαταβολή. {κατ' αυτοκλεουσ.} ψηφοπαικτοῦσι τό δίκαιον. pollux vii 200. {κατ' αυτοκρατουσ μοιχειασ.} τοῖς ὀψιζομένοις ἐν ταῖς ὁδοῖς ἐπιτιθέμενοι τά ἱμάτια ἀποδύονται. bekk. anecd. p. 110, 29. τετύχηκε δέ μοι καί εἰκοσίμνως ἔρανος. pollux ix 56. τόν παῖδα τόν ἀκολουθοῦντα μετ' αὐτοῦ. phrynichi epitome p. 353 lob. bekk. anecd. p. 82, 21. μεταλλαξαμένη χιτῶνα. pollux vii 44. {υπερ αχιλλειδου φονου.} κινήσει δέ ἔλεον κἄν ὑποδεικνύωμεν τό πάθος τό συμβεβηκός περί τινας τῶν οἰκείων τοῦ κρινομένου ἤ τοῦ τεθνεῶτος ... καί ὁ λυσίας ἐν τῷ ὑπέρ ἀχιλλείδου (sc. διέξεισι) τό πάθος τό τῇ ἀδελφῇ συμβάν αὑτοῦ: λέγει γάρ ὡς ἀκρατής λύπης γενηθεῖσα αὑτήν ἀπέκτεινε. apsines περί εὑρ. ix 591 w. {υπερ βακχιου και πυθαγορου.} harp. v. κύπασσις, πύγελα, σκυθικαί. {υπερ του βατραχου φονου.} harp. v. φηγούσιον. {προσ βοιωνα.} harp. v. ἀνάγειν. {προσ τουσ επιτροπουσ των βοωνοσ παιδων.} ἐπέτρεψεν ἀνδράσιν ἀντί τοῦ ἐπιτρόπους κατέστησεν. harp. v. ἐπιτροπήν. {προσ γλαυκωνα περι του δικαιογενουσ κληρου.} καί μέν δή οὐδέ τοῦτο ἄν ἔχοι γλαύκων εἰπεῖν ἤ ἄλλος τις τῶν δικαιογένους συγγενῶν, ὡς, ὅτε μέν προὔκειτο, ὤκνουν καί ᾐσχύνοντο λόγους περί αὐτοῦ ποιεῖσθαι, ἐξενεχθέντος δέ ἤ περί τῶν χρημάτων τινά μνείαν εἴχετε ἤ τάς θυγατέρας ἠξιοῦτε διαιτᾶσθαι. suid. v. προὔκειτο. δικαιογένης δέ τέως μέν ᾤκει παρ' ἡμῖν, δοκιμασθείς δέ ἔγημε. suid. v. τέως. ἀντιδικοῦμεν, θουγένιδες, δικασταῖς. τί, ὠγαθέ, ἀντιδικοῦμεν <πρός> ἀλλήλους ἔτι; phot. lex. in ed. reitzenstein p. 147, 27. harp. v. ἡλιαία. {υπερ δεξιου αποστασιου.} καθίστησιν αὐτόν ἐπί τάς αἶγας, καί ᾐπόλει αὐταῖς. bekk. anecd. p. 129, 15. ἐχρῆν τόν κλειτοφῶντα καί τούς ἀντιδικοῦντας αὐτῷ. ibid. p. 129, 18. harp. v. στρομβιχίδης. {κατα δεξιππου.} καί ποῦ ἑτέρωθι ἀνδρεῖός ἐστιν οὗτος; πρός τοῖς θεσμοθέταις γραφάς γραφόμενος, πρός τοῖς συνδίκοις ἀπογραφάς ἀπογράφων. harp. v. σύνδικοι. {κατα δημοσθενουσ επιτροπησ.} εἰ γάρ τι ἐγκαλεῖς τῷδε τῷ μειρακίῳ καί τῶν σῶν τι ἔχει, δίκασαι αὐτῷ κατά τούς νόμους, εἰ μέν χωρίου ἀμφισβητεῖς, καρποῦ, εἰ δέ οἰκίας, ἐνοικίου, ὥσπερ οὗτος σοί νῦν ἐπιτροπῆς δικάζεται. harp. v. καρποῦ δίκη. πέντε μησί μετά τῶν ἐλεοκόπων διαιτώμενος. harp. v. ἐλεοκόπων. harp. v. ἀδοκίμαστος, αἰδέσασθαι, ἐπισίτια, μειαγωγῆσαι. {περι του διογενουσ κληρου.} διογένει δέ οἰκειότατα πάντων ἀνθρώπων ἐχρώμεθα, καί ἕως γε ὑγίαινεν, ἐξ ἀγροῦ ὁπότε ἔλθοι παρ' ἡμῖν διῃτᾶτο. priscian. xviii 252 p. 230 kr. ἦν γάρ αὐτῇ ὑός ἐκ τοῦ προτέρου ἀνδρός ἐτῶν γεγονώς ἑκκαίδεκα. priscian. ib. p. 210 kr. μόλπις ὁ τῶν <ιʹ τῶν> ἐν πειραιεῖ. harp. v. μόλπις. {προσ διογενην περι χωριου.} ἆρα οὖν ἀπράγμων εἶναι δοκεῖ ὑμῖν διογένης, ὅς ἐπιδικάζεται μέν τῶν κλήρων, ἀμφισβητεῖ δέ τοῖς ὀρφανοῖς ὧν αὐτοῖς οἱ πατέρες κατέλιπον; bekk. anecd. p. 145, 8 et 120, 14. {προσ διογενην περι μισθωσεωσ οικου.} harp. v. ἀποτιμηταί. {κατα διοδοτου.} harp. v. αὔλια. {[κατα διοκλεουσ υβρεωσ.} ὁ ἀδελφός ὁ ἐμός καί κτήσων, οἰκεῖος ὤν ἡμῖν, συντυγχάνουσι τῷ ἕρμωνι ἐς βόθυνον ἀπιόντι. bekk. anecd. p. 173, 26.] {προσ διοκλεα υπερ του κατα των ρητορων νομου.} theon. progym. 2 i 166 w. harp. v. ἐάν τις. {υπερ διοφαντου περι χωριου.} poll. vii 17 (ἀλείπτρια). {προσ διοχαρη.} harp. v. μεταλλεῖς. {προσ διωνα.} harp. v. φάσκωλον. {περι τησ εγγυθηκησ.} εἰ μέν δίκαιον ἔλεγεν ἤ μέτριον, <ὦ> ἄνδρες δικασταί, λυσιμένης ..... οὐκ ἄν ἐσπούδαζον περί αὐτῆς τῆς ἐγγυθήκης δικαιολογεῖσθαι, ἥ οὐκ ἔστιν ἀξία τριάκοντα δραχμῶν. πέρυσιν δέ ἐπισκευάσαι αὐτήν βουλόμενος ἐξέδωκα εἴς τι χαλκεῖον: ἔστι γάρ συνθετή καί σατύρων ἔχει πρόσωπα καί βουκεφάλια ..... ἄλλο ἔτι μέγεθος τό αὐτό. ὁ γάρ αὐτός τεχνίτης πολλά σκεύη ταὐτά καί ὅμοια ἐργάζεται. athen. v p. 209 f. {περι τησ εισφορασ.} harp. v. ἐπιγραφέας. {περι τησ επιγενουσ διαθηκησ.} ἐπειδή τοίνυν ἐπιγένης ἀσθενής τριηραρχεῖν ἠναγκάζετο, ἀνάργυρος ὤν καί τῆς γῆς τῶν πολεμίων κρατούντων. suid. v. ἀνάργυρος et ἐπιγένης. {κατα επικρατουσ.} bekk. anecd. 103, 11. {προσ ετεοκλεα περι χρηματων.} harp. v. ἑβδομευομένου. {περι των ιδιων ευεργεσιων.} οἱ κεῖοι μέν πόλις τοσαύτη. harp. v. κεῖοι cf. μεταπύργιον, φηγαιεῦσι. {προσ ευθιαν υπερ των δημιοπρατων.} poll. x 96. {προσ ευθυδημον υπερ του παιδοσ του διαφθαρεντοσ τον οφθαλμον.} καί ἐξ αὐτῶν τῶν μαρτυριῶν, ὦ ἄνδρες δικασταί, ἅς οὗτοι παρέσχοντο, πειράσομαι ὑμῖν ἀποδεῖξαι. bull. corr. hell. i 150 (initium orationis erat). {κατ' ευθυδικου.} οὐ δυνάμενος δ' ἐκβαλεῖν διά τό ἀμφιδέαις δεδέσθαι τάς θύρας. harp. v. ἀμφιδέαι. {υπερ ευθυνου.} καί τοῦτο ἐποιήσαμεν οὐκ αὐτοτελῶς, ἀλλ' ἀκριβῶς. bekk. anecd. p. 467, 32. {κατ' ευκλεουσ χωριου εξουλησ.} harp. v. αὐτομαχεῖν. {υπερ ευκριτου διαμαρτυρια.} ἀδηφάγους τριήρεις. harp. s. v. {προσ ευπειθη.} harp. v. δερμηστής. {κατ' ευφημου.} harp. v. λαμπάς, πυελίδα. {περι του ηγησανδρου κληρου.} ὡς ἔμελλεν ἐπί τε τούς βωμούς ἰέναι καί <τά> νομιζόμενά γε ποιήσειν. priscian. xviii 238 p. 221 kr. τοῖς ἐγγύτατα γένους συνῴκουν. idem xviii 179 p. 187 kr. {προσ θεοπειθη επιτροπησ επιλογοσ.} harp. v. ἐπιδιατίθεσθαι. {κατα θεοπομπου αικιασ.} ἐγώ δ' ὀξύμελι πίνω. athen. ii p. 67 e. {περι του θεοπομπου κληρου.} harp. v. ὀργέων. {κατα θεοζοτιδου <παρανομων>.} τούς μάλιστα δ?ε?|<ομένους ἀποστερεῖς σ>ύ? τῆς μις|<θοφορᾶς> τ?ο?ύ?ς? νόθους τε? καί τούς | <ποιη>τούς οὔτε νομίμως οὔ|<τε καλῶ>ς: ἐμο?ί γάρ δοκεῖ τῶν ὀρ|<φανῶν τρέφειν τού>τ?ω?ν? τούς νόθους | <μᾶλλον χρῆναι τ>ήμ πόλιν ἤ τ?ο?ύς | <γνησίους: τούς μέν> γάρ γνησίους | <κληρονόμους τῆς οὐσίας κ>αταλεί|<πουσιν οἱ πατέρες: τούς δέ> νόθους !!! <πατ>ρώιων !!!! | !! τ>ῆς μισθοφο<ρίας ![!!!] ο![!! | ἐκ>ε<ῖν>ος κατέλιπεν α?ὐτοῖς? ! | ὅ δέ> π?ά?ν?των δεινότατον εἰ | τό κάλ>λιστον τῶν ἐν τοῖς | νόμο>ι?ς? κήρυγμα θεοζο|τίδ>ης διαβαλεῖ καί ψεῦδος | κα>ταστή σει: διονυσίοις γάρ | ὅτα>ν? ὁ κήρυξ ἀναγορεύηι τούς | ὀρ>φανούς πατρόθεν ὑπειπών | ὅτι> τῶνδε τῶν νεανίσκων οἱ | πατέρες ἀπέθανον ἐν τῶι πο|λέμωι μαχόμενοι ὑπέρ τῆς | πατρίδος ἄνδρες ὄντες ἀγαθοί | καί> τούτους ἡ πόλις ἔτρεφε μέ|χρι> ἥβης, ἐνταῦθα πότερα χωρίς | περί τῶν ποιητῶν καί τῶν νό|θ>ων ἀνε?ρ?ε?ῖ λέγων ὅτι τούςδε | διά θεοζοτίδην οὐκ ἔτρεφεν | ἤ? πάντας ἀ<ναγορε>ύων ὁμοίως | τούς ὀρφανούς τῶν> ποιητῶν | καί τῶ?ν? <νό>θ?ω?ν? <καταψεύσε|ται? περί τῆς τροφῆς ὑ?π?ο?σ?ι?<ωπῶν; | ταῦτα οὐχ ὕβρις καί <μ>εγάλη διαβο|λ>ή <ἔσται τῆς πόλεως; ἐ>πειδή δέ κλε|ομένης !!!!!!!!, ὦ ἄν>δρες δικασταί, | τήν ὑμετέραν ἀκρόπ>ο?λιν κατέλαβε !!! | ! [11 litt.] !ουτος ει πρε?σ | ! [11 litt.] πε?ρί φυλακῆς | [12 litt.] !!σ?αμ περί πο|λ>έ?μ?<ου θεοζο>τίδης οὑτος|ί? τ?ή?<γ γν>ώμην ἀγορεύει | τούς μέν ἱππέας ἀντί δρα|χμῆς τέσσαρα<ς ὀβ>ολούς μις|θοφορεῖν, το?<ύς δ' ἱπ>ποτοξό|τας ὀκτώ ὀβολούς ἀντί δυ?ο?ῖ?ν? | <ὀ>β?<ο>λ<ο>ῖ?ν? καί τ?<αύ>τ?ην τήγ | γνώμην ἐ?!!!!!!υ?α?κ?υ?μ?! | ἐνίκησ?ε?<ν ἐν τῶι δ>ήμωι δ?<ι' | οὗ καί μ?!!!!!! <γν>ώμην !!! !!!! ἅπασαν τούς ἱππ<έας ἤ ὑπέρ | τοῦ παρόντος καί τοῦ μέ<λλον|τος συντέμνειν τήμ μισθ<οφο|ρίαν. ἐγώ δέ τό πορίζειν οὐ?<κ ἀποστερεῖν ὤιμην εἶναι τῶν | ὑπαρχόντων ἀλλά προφ?<υλάτ|τειν, ὅπως πλείω τῶν ὄν?<των | ἤ μηδέν ἐλάττω τῶν ὑ<παρ|χόντων ἔσται. τοιοῦτο !!!! | τ>ο?ῦτον οὐκ ὀκνεῖν χρή !!!! | !!ν ἀλλά? !!!!! !!!ε?πεισεν ὑμᾶς π?!!! | !!!κ?η ἐξεῖναι? μ?!!! !!!η?ς? διωβελίας !!! | !!!α <χ>ρήματα !!! !!!οφειλο?!!! | !!! καίτοι? υ?!!! col. i !!!ι?στε | !!!τ?α? τε | !!!εσθ?αι | !!!ωσε?σ !!!ε?ι?τ?ε? ο?ι υ | !!! ἄν>δρες | !!!ι φυ | !!!χι. col. ii. nonnullae litterae ex versuum initiis servatae sunt. !!ν?ι?ν?!!! | η!!ων!α?ν?α?ι?ς?!!! | λ?ω?ν συγκα?!!! !!!υ?σα?ν!!! | !!!ι>ππευς?!!! | !!ο>ρφαν?!!!!! α?η?!! | !!!πολ!!!ε?ρ?!!! | !!!ν? σ?υντ?ι?!!! | !!!π?οι?!!! ἀ?π?οτ? !!! | !!!ου τημ μισθ<οφορίαν | !!!ασαν ε?ν?τ?ε?λη?!!! | !!!ι?ς? το π?εριτ?!!! | !!! μισθοφορία!!! | !!!!τ?!λ?!!!!! | !!!!ω?ν π?!!! | !!!!αν?!!!ν?απ!!! | !!!ρ?ου?!!! !!!δ?η?μ?η? | !!!τ?α? το δεινον | !!!!η?μηδη | !!!! βουλευ | !!!! βουλεύσηι | !!!ευσει | !!!α?λεγων | !!!!!κ?ο? | !!! π>αρανομα | !!!!!!ο?ι? !!!!!ρ?!χ!!! | !!!ασατο τ?!!! | !!!!ρειτ?!! | !!!ε?ω?ν!ι?ν?αν?!!! | !!!!ι?αι? η?!!! | !!!!! | !!!!ι?δ!!! | !!! !! | !!!!ο?μ?!!! !!!ν?τιτωι?!!! | !!!π?ατω?!!! | !!!!!ε | !!!!μ?!!! | και τους !!! | ἠγωνιστα?<ι !!! | μέν ἡ δικ<η!!! | ο>υδε?ν? απ!!! | !!!!! | !!!!α?τ?!!! | !!!ευπ!!!!υκε!!! | !!! ζ?ην ειναι τη?ς ε!!! | !!!υγκαταθει!! col. ii. !!!!! | !!!ν? ἐπηρεα?!!! | μ?εγ γαρ κλε?!!! | ξηι!!!! | τα!!!! | τ?ο?!!!! !!!ω?ντ! ἐ!!! | !!!!ωματι!!! | !!!λ?ουσιν!!! | τῆ>ς μισθοφορία<ς !!! !!!φορ!!! | !!!!!λο!! | !!!ν?ι?τ?!!! | !!!π?ο?! !! | !!!!!α?!!! !!!η?ν?αι τρε?!!! | !!!!!ουστο? | !!!λ?αβειν !!! | !!!!!π?ρ?!!! | !!!ρ?η?ι?ν?!!! | !! !!!λ?ε?!!! !!!ο?ωι κ!!! | !!!ο?υς δ!!! !!!ευς!!! | !!!!ο?λ?!!! !!!πις!!! | !!!μ?ιν!!! !!!π?ο!!! | !!!!π?!!! {κατα θρασυβουλου.} harp. v. ἀναξίβιος, δικαιόπολις, ἐπιθέτους ἑορτάς, ἰσμηνίας, πολύστρατος, πύρρα, σεύθης, στρούθης. {προσ ιπποθερσην.} harp. v. ἀφανής οὐσία καί φανερά, ἱερώνυμος. {προσ τουσ ιπποκρατουσ παιδασ.} οὐχ ἱκανόν, ὦ ἄνδρες δικασταί, τοῖς ἐπιτρόποις ὅσα πράγματα διά τήν ἐπιτροπείαν ἔχουσιν, ἀλλά καί διασῴζοντες τάς τῶν φίλων οὐσίας συκοφαντοῦνται ὑπό τῶν ὀρφανῶν πολλοί: ὅπερ κἀμοί νῦν συμβέβηκεν. ἐγώ γάρ, ὦ ἄνδρες δικασταί, καταλειφθείς ἐπίτροπος τῶν ἱπποκράτους χρημάτων καί διαχειρίσας ὀρθῶς καί δικαίως τήν οὐσίαν καί παραδούς τοῖς ὑέσι δοκιμασθεῖσι τά χρήματα ὧν ἐπίτροπος κατελείφθην, συκοφαντοῦμαι νῦν ὑπ' αὐτῶν ἀδίκως. dionys. hal. de isaeo v p. 599 r. coll. p. 600. {προσ ισοδημον.} harp. v. αὐθέντης. {προσ ισοκρατην αικιασ.} καίτοι τίς οὐκ οἶδεν ὑμῶν ὅτι τήν μέν αἰκίαν χρημάτων ἔστι μόνον τιμῆσαι, τούς δέ ὑβρίζειν δόξαντας ἔξεστιν ὑμῖν θανάτῳ ζημιοῦν; phot. p. 614, 10. suid. et etym. m. v. ὕβρις. poll. viii 46 eandem orationem laudat: ἐν τῷ πρός ἱπποκράτην αἰκίας (προβολαί). {[υπερ ιφικρατουσ προδοσιασ απολογια.} εἶτα σύ μέν ὤν ἀριστοφῶν οὐκ ἄν προδοίης, ἐγώ δ' ὤν ἰφικράτης; aristot. rhetor. ii 23 p. 1398a. ἡ γάρ ὁδός μοι τῶν λόγων διά μέσων τῶν χάρητι πεπραγμένων ἐστίν. aristot. rhet. iii 10 p. 1411b. τραύματα ἔχων οὐχ ἑτέρων ἐπ' ἐμέ ἐρχομένων, ἀλλ' αὐτός ἐπιών. schol. hom. il. p. 364 b, 22 bk. οἷα ποιεῖς, ὦ ἄνθρωπε, πολέμου περιεστῶτος τήν πόλιν περί ἐμοῦ πείθων βουλεύεσθαι καί μή μετ' ἐμοῦ. plut. moral. p. 187 b. βελτίων μέν ὁ τῶν ἀντιδίκων ὑποκριτής, δρᾶμα δέ τοὐμόν ἄμεινον. plut. moral. p. 801 f.] {υπερ καλλαισχρου.} μετ' ἀβακίου δέ καί τραπεζίου πωλῶν ἑαυτόν. pollux x 105, cf. fr. xi. {κατα καλλιου ενδειξεωσ.} bekk. anecd. 95, 25 (ἐωνηκώς). {κατα καλλιου υβρεωσ.} ἐξελθοῦσα αὐτοῦ ἡ παιδίσκη τήν θύραν ἀνοίγνυσι. pollux iii 76, lex vind. 142. {υπερ καλλιου.} οὗτοι δέ φάσκοντες πλείονος μισθώσασθαι καί τίμημα καταστήσασθαι. harp. et suid. v. τίμημα. {προσ καλλικλεα.} suid. v. ἀπόμισθος. {προσ καλλιππιδην.} harp. v. λάκρος. {προσ καλλιφανη ξενιασ.} harp. v. νοθεῖα. {κατα καλλιφωντοσ.} ὅτι γάρ ἔσθ' ὅτε μάρτυρας συγγενεῖς προκριτέον, δηλοῖ λυσίας ἐν τῷ κατά καλλιφῶντος: περί παρακαταθήκης γάρ ἡ κρίσις, τοῦ μέν λέγοντος μηδέν ὧν δέδωκεν ἀπειληφέναι, τοῦ δέ φάσκοντος πάντα ἀποδεδωκέναι: τοῦ δέ ἀπαιτοῦντος μάρτυρας παραφέροντος ξένους, ὁ ἕτερος φησίν, ὡς, εἰ τό δέον ἐποίει, μάρτυρας ἐχρῆν οἰκείους παρέχεσθαι: τά γάρ τοιαῦτα οὐκ ἐπί τῶν ξένων εἴωθε γίνεσθαι, ἀλλ' ἐπί τῶν οἰκείων. οὕτω γοῦν ἔφη ἐπί λέξεως: εἰ μέν περί ὕβρεως ἤ αἰκίας ἤ τινος ἄλλου τῶν τοιούτων τήν δίκην συνέβαινεν εἶναι, εἰκότως τούς ἔξωθεν εἴχετ' ἄν μαρτυροῦντας: ἐπειδή δέ περί <παρα>καταθήκης ἀποδόσεως, οὐχ ἑτέρους ἐχρῆν <παρέχεσθαι>, ἀλλά τούς οἰκείους, οὕς ἀνάγκη τά πραχθέντα εἰδέναι. a. mai scriptorum vet. nov. coll. ii, p. 584, legit et edidit h. rabe rh. mus. lxiii 519. {προσ κινησιαν υπερ φανιου παρανομων.} θαυμάζω δέ εἰ μή βαρέως φέρετε ὅτι κινησίας ἐστίν ὁ τοῖς νόμοις βοηθός, ὅν ὑμεῖς πάντες ἐπίστασθε ἀσεβέστατον ἁπάντων καί παρανομώτατον ἀνθρώπων γεγονέναι. οὐχ οὗτός ἐστιν ὁ τοιαῦτα περί θεούς ἐξ αμαρτάνων, ἅ τοῖς μέν ἄλλοις αἰσχρόν ἐστι καί λέγειν, τῶν κωμῳδοδιδασκάλων <δ'> ἀκούετε καθ' ἕκαστον ἐνιαυτόν; οὐ μετά τούτου ποτέ ἀπολλοφάνης καί μυσταλίδης καί λυσίθεος συνειστιῶντο, μίαν ἡμέραν ταξάμενοι τῶν ἀποφράδων, ἀντί δέ νουμηνιαστῶν κακοδαιμονιστάς σφίσιν αὐτοῖς τοὔνομα θέμενοι, πρέπον μέν ταῖς αὑτῶν τύχαις, οὐ μήν ὡς τοῦτο διαπραττόμενοι τήν διάνοιαν ἔσχον, ἀλλ' ὡς καταγελῶντες τῶν θεῶν καί τῶν νόμων τῶν ἡμετέρων. ἐκείνων μέν οὖν ἕκαστος ἀπώλετο, ὥσπερ εἰκός τούς τοιούτους: τοῦτον δέ τόν ὑπό πλείστων γιγνωσκόμενον οἱ θεοί οὕτως διέθεσαν, ὥστε τούς ἐχθρούς βούλεσθαι αὐτόν ζῆν μᾶλλον ἤ τεθνάναι, παράδειγμα τοῖς ἄλλοις, ἵν' εἰδῶσιν ὅτι τοῖς λίαν ὑβριστικῶς τά θεῖα διακειμένοις οὐκ εἰς τούς παῖδας ἀποτίθενται τάς τιμωρίας, ἀλλ' αὐτούς κακῶς ἀπολλύουσι, μείζους καί χαλεπωτέρας καί τάς συμφοράς καί τάς νόσους ἤ τοῖς ἄλλοις ἀνθρώποις προσβάλλοντες. τό μέν γάρ ἀποθανεῖν ἤ καμεῖν νομίμως κοινόν ἡμῖν ἅπασιν ἐστί, τό δ' οὕτως ἔχοντα τοσοῦτον χρόνον διατελεῖν καί καθ' ἑκάστην ἡμέραν ἀποθνῄσκοντα μή δύνασθαι τελευτῆσαι τόν βίον τούτοις μόνοις προσήκει τοῖς τά τοιαῦτα ἅπερ οὗτος ἐξημαρτηκόσιν. athen. xii p. 551 d. {προσ κινησιαν βʹ.} harp. v. κινησίας. {προσ κλεινιαν διαμαρτυρια.} ἐπειδή πάντες κατέδαρθον, ἐσκευασμένος τῶν χαλκωμάτων ὅσα οἷός τ' ἦν πλεῖστα, ὑπό μάλης λαβών ἐξήγαγε ξίφος ἔχων. suid. v. ὑπό μάλης. {προσ κλεοστρατον.} οὐδέ εἴ τις εἰσποίητος πάθοι, οὐκ ἀποστερεῖ τήν μητέρα τούτων τῶν χρημάτων. priscian. xviii 257 p. 235 kr. {προσ κλεωνα περι χρυσου τριποδοσ.} ἀργυρώματά τε ἤ χρυσώματα ἔτι ἦν διδόναι. athen. vi p. 231 b. {προσ κριτοδημον.} harp. v. ἐπίπεμπτον. {υπερ κτησιαρχου.} harp. v. ἐπεσκήψατο. {κατα κτησιφωντοσ.} καί τούς μέν τῶν ἄλλων ἀθηναίων παῖδας, ὧν οἱ πατέρες βοηθήσαντες ὑμῖν ἔτι ζῶσιν, ἀπειπεῖν ἐν τοῖς νόμοις μήτε ἄδικον μήτε δίκαιον λέγειν. suid. v. ἀπειπεῖν. {περι του κυνοσ απολογια.} ἐλυμαίνοντο γάρ μου τόν καρκίνον εἰσφοιτῶσαι αἱ κύνες. harp. v. καρκίνος. {προσ λαιδα.} φιλύρα γέ τοι ἐπαύσατο πορνευομένη ἔτι νέα οὖσα καί σκιώνη καί ἱππάφεσις καί θεόκλεια καί ψαμάθη καί λαγίσκα καί ἄνθεια (καί ἀριστόκλεια. athen. xiii p. 592 e). athen. xiii p. 586 e. {προσ λακρατην.} οὐδ' ἄν εἰ πολύ ἐλάττω τόκον λογίσαιτό τις ἤ ὅσον οὗτοι οἱ ὀβολοστατοῦντες τούς ἄλλους πράττονται. harp. v. ὀβολοστατεῖ. {προσ λεπτινην.} harp. v. ἀρδηττός. {κατα λυσιθεου τραυματοσ εκ προνοιασ.} κάμψαντι τοῦ τείχους, ὦ βουλή, ἐστί γωνιασμός ἐν ἀριστερᾷ καί εὐρυχωρία πάνυ πολλή. harp. v. γωνιασμός. suid. v. γωνία. ἐβιάζετό τε γάρ καί οἷος ἦν ἐξευρεῖν τήν θύραν. phot. lex. p. 323, 5. καί κατέλαβον αὐτόν γῆν ἐν θυείᾳ τρίβοντα δοίδυκι λιθίνῳ. {περι ημικληριου των μακαρτατου χρηματων.} harp. v. προσπάλτιοι, σιπύα. {κατα μαντιου.} harp. v. νότιον. {προσ μεδοντα ψευδομαρτυριων.} harp. v. ἀντίκυρα, ἀπήχεια. {προσ την μειξιδημου γραφην.} καί δύο παῖδας αὐτῷ ἀκολούθους εἶναι, ὧν οὗτος τόν μέν μουσαῖον καλεῖ τόν δέ ἡσίοδον. harp. v. μουσαῖος. {προσ μενεστρατον.} harp. v. προθεσμίας νόμος. {κατα μικινου φονου.} τήν νύκτα ἐκάθητο ἐν τῷ ἱερῷ τήν ὄψιν κατακαλυψάμενος. anonym. in rhet. gr. vii p. 286 walz. οἱ μέν ἄλλοι συγγενεῖς παρεγένοντο, μόνος δ' ἀπελείφθη. idem eod. loco. <τά> πρός ἑτέρας αἰτίας ἀνήκειν δοκοῦντα παραλελείψεται. priscian. xviii 191 p. 194 kr. ἐκεῖνον ἐπί τό σύνδειπνον κεκλημένον. athen. viii p. 365 b. {προσ μνησιμαχον.} συντίθεται δέ τούτοις καί καρκίνος ὁ ποιητής εἰπών: οὐκ οἶνος ἐξέστησε: τάς γάρ ἐμφύτους ὀρθῶς παγείσας ..... φρένας οὐδείς ἐπαίρει καιρός ἐξαμαρτάνειν. harp. v. καρκίνος. {κατα μνησιπτολεμου.} cf. phot. bibl. 262 p. 489b, 265 p. 491b. {κατα μοσχου.} harp. v. δήμαρχος. {προσ ναυσιαν περι του τυπου.} ἀλλά διά τό τρεῖς τέχνας ἐργάζεσθαι, τήν τε λιθουργικήν καί λιθοτριβικήν καί πρός τούτοις τό τετρυφηκέναι. suid. v. λιθουργική. τοῦ γείσου συντετελεσμένου καί τοῦ κρηπιδαίου. poll. vii 120. {υπερ νησοκλεουσ.} harp. v. ἐπιδιατίθεσθαι. {προσ νικαρχον τον αυλητην.} harp. v. ἀκμάζεις, ἀντιγενίδας. {προσ νικιαν περι παρακαταθηκησ.} τήν μέν παρασκευήν καί τήν προθυμίαν τῶν ἀντιδίκων ὁρᾶτε, ὦ ἄνδρες δικασταί. clem. alex. strom. vi p. 626 sylb. {[υπερ νικιου.} ἑλλήνων κλάω <τόν> ἀμάχητον καί ἀναυμάχητον ὄλεθρον. _ἱκέται μέν αὐτοί τῶν θεῶν καθίζοντες, προδότας δέ τῶν ὅρκων ὑμᾶς ἀποφαίνοντες. _ἀνακαλοῦντές τε συγγένειαν εὐμένειαν. theophrastus apud dionys. hal. v p. 484 r.] {κατα νικιου φονου.} {κατα νικιδου αργιασ.} {προσ νικοδημον και κριτοβουλον.} harp. v. ξυστίς. {υπερ νικομαχησ.} marcellinus in hermog. iv 324 walz: ὁ λυσίας ἐν τῷ ὑπέρ νικομάχης διώκων ἐκφαντίδην καί διοφάνην οὐκ ἦλθεν ἐπί τό κεφάλαιον τοῦτο, διά τό μίαν εἶναι ἀμφοτέρων τήν ποιότητα. {προσ ξενοφωντα (vel ξενοκρατην).} συγκομίσας δ' ὀπώραν καί ἀποδόμενος τόν ἀγρόν. phot. lex. p. 546 et 767. suid. v. συγκομιδή. et. m. 733, 23. {περι τησ ονομακλεουσ θυγατροσ.} harp. v. πεντακοσιομέδιμνον, ὑβάδαι. {προσ την φασιν του ορφανικου οικου.} harp. v. φάσις. {κατα πανταλεοντοσ.} poll. iv 23 (ἱκανότης). {περι του πολυαινου κληρου.} {κατα ποσειδιππου.} harp. v. ἀπολαχεῖν. {προσ πυθοδημον αποστασιου.} poll. vii 17 (θρεπτή). harp. v. τῆτες. {προσ σοφοκλεα.} bekk. anecd. 109, 3 (μυκείαν). {κατα στρατοκλεουσ εξουλησ.} harp. ἐξούλης. {σωκρατουσ απολογια.} cic. de or. i 54, 231; val. max. v 4 ext. 2; diog. laert. ii 40; stob. flor. vii 56. vit. x or. 836b. {υπερ σωκρατουσ προσ πολυκρατην.} schol. aristid. iii 319 et 480 dd. schol. plat. 330 bk. (ἄνυτος, μέλητος); bekk. anecd. 115, 8 (ὑπουργία). {προσ σωστρατον υβρεωσ.} harp. v. ἰσοτέλης. {κατα τελαμωνοσ.} harp. v. εὐνεῖδαι, κάθετος. {[κατα τιμοθεου προδοσιασ.]} {κατα τεισιδοσ.} ἄρχιππος γάρ οὑτοσί, ὦ ἀθηναῖοι, ἀπεδύσατο μέν εἰς τήν αὐτήν παλαίστραν, οὗπερ καί τεῖσις ὁ φεύγων τήν δίκην: ὀργῆς δέ γενομένης εἰς σκώμματά τε αὑτοῖς καί ἀντιλογίαν καί ἔχθραν καί λοιδορίαν κατέστησαν. ἔστιν οὖν πυθέας ἐραστής μέν τοῦ μειρακίου _πάντα γάρ εἰρήσεται τἀληθῆ πρός ὑμᾶς_ἐπίτροπος δέ ὑπό τοῦ πατρός καταλελειμμένος. οὗτος, ἐπειδή τεῖσις πρός αὐτόν <τήν> ἐν τῇ παλαίστρᾳ λοιδορίαν διηγήσατο, βουλόμενος χαρίζεσθαι καί δοκεῖν δεινός καί ἐπίβουλος εἶναι, ἐκέλευσεν αὐτόν, ὡς ἡμεῖς ἔκ τε τῶν πεπραγμένων ᾐσθήμεθα καί τῶν εὖ εἰδότων ἐπυθόμεθα, ἐν μέν τῷ παρόντι διαλλαγῆναι, σκοπεῖν δέ ὅπως αὐτόν μόνον που λήψεται. πεισθείς δέ ταῦτα καί διαλλαγείς καί χρώμενος καί προσποιούμενος ἐπιτήδειος εἶναι εἰς τοῦτο μανίας τηλικοῦτος ὤν καθίστατο, <ὥσ>τ' ἐτύγχανε μέν οὖσα ἱπποδρομία ἀνακείων, <ἰδών> δ' αὐτόν μετ' ἐμοῦ παρά τήν θύραν παριόντα_<γείτονες γάρ> ἀλλήλοις τυγχάνουσιν ὄντες_τό μέν πρῶτον <συνδειπνεῖν> ἐκέλευεν, ἐπειδή δ' οὐκ ἠθέλησεν, <ἐδεήθη ἥκειν αὐτόν ἐ>πί κῶμον, λέγων ὅτι μεθ' αὑτοῦ <καί τῶν οἰ κετῶν πιέτω>. δειπνήσαντες οὖν ἤδη συσκοτάζοντος ἐλθόντες κόπτομεν τήν θύραν, οἱ δ' ἡμᾶς ἐκέλευον εἰσιέναι. ἐπειδή δέ ἔνδον ἐγενόμεθα, ἐμέ μέν ἐκβάλλουσιν ἐκ τῆς οἰκίας, τουτονί δέ συναρπάσαντες ἔδησαν πρός τόν κίονα, καί λαβών μάστιγα τεῖσις ἐντείνας πολλάς πληγάς εἰς οἴκημα αὐτόν καθεῖρξε. καί οὐκ ἐξήρκεσεν αὐτῷ ταῦτα μόνον ἐξαμαρτεῖν, ἀλλ' ἐζηλωκώς μέν τῶν νέων τούς πονηροτάτους ἐν τῇ πόλει, νεωστί δέ τά πατρῷα παρειληφώς καί προσποιούμενος νέος καί πλούσιος εἶναι, πάλιν τούς οἰκέτας ἐκέλευσεν ἡμέρας ἤδη γενομένης πρός τόν κίονα αὐτόν δήσαντας μαστιγοῦν. οὕτω δέ τοῦ σώματος ἤδη πονήρως διακειμένου ἀντίμαχον μεταπεμψάμενος τῶν μέν γεγενημένων οὐδέν εἶπεν, ἔλεγε δ' ὡς αὐτός μέν δειπνῶν τύχοι, οὗτος δέ μεθύων ἔλθοι, ἐκκόψας δέ τήν θύραν καί εἰσελθών κακῶς λέγοι αὐτόν καί τόν ἀντίμαχον καί τάς γυναῖκας αὐτῶν. ἀντίμαχος δέ ὠργίζετο μέν αὐτοῖς ὡς μεγάλα ἡμαρτηκόσιν, ὅμως δέ μάρτυρας παρακαλέσας ἠρώτα αὐτόν πῶς εἰσέλθοι: ὁ δέ κελεύσαντος τείσιδος καί τῶν οἰκείων ἔφασκε. συμβουλευόντων δέ τῶν εἰσελθόντων ὡς τάχιστα λῦσαι καί τά γεγενημένα δεινά νομιζόντων εἶναι ἀπέδοσαν αὐτόν τοῖς ἀδελφοῖς. οὐ δυναμένου δέ βαδίζειν ἐκόμισαν αὐτόν εἰς τό δεῖγμα ἐν κλίνῃ, καί ἐπέδειξαν πολλοῖς μέν ἀθηναίων, πολλοῖς δέ καί τῶν ἄλλων ξένων οὕτως διακείμενον ὥστε τούς ἰδόντας μή μόνον τοῖς ποιήσασιν ὀργίζεσθαι, ἀλλά καί τῆς πόλεως κατηγορεῖν ὅτι οὐ δημοσίᾳ οὐδέ παραχρῆμα τούς τά τοιαῦτα ἐξαμαρτάνοντας τιμωρεῖται. dionys. hal. de demosth. 11. vi p. 983 r et ioann. sicel. cod. barocc. 175 fol. 83. ἐπιτήδειός μοί ἐστιν ἄρχιππος οὑτοσί, ὦ δικασταί. anonymus seguerii (not. des manuscr. de la bibl. xiv 2 p. 34). {προσ τιμωνα.} οἱ δ' ἀλαζονεύονται μέν τίμωνι παραπλησίως καί ἐσχηματισμένοι περιέρχονται ὥσπερ οὗτος. suid. v. ἐσχηματισμένος. {προσ τιμωνιδην.} πῶς δ' ἄν τῆς διαθέσεως τοῦ τετελευτηκότος ἀμελήσαιμεν, ἥν ἐκεῖνος διέθετο οὐ παρανοῶν οὐδέ γυναικί πεισθείς; suid. v. διάθεσις. {προσ τληπολεμον.} οὑτοσί δέ πυρούς ἐπί καλάμῃ ἀροῖ. suid. v. ἐπί καλάμῃ ἀροῦν. {υπερ φερενικου περι του ανδροκλειδου κληρου.} ἀναγκαῖόν μοι δοκεῖ εἶναι, ὦ ἄνδρες δικασταί, περί τῆς φιλίας τῆς ἐμῆς καί τῆς φερενίκου πρῶτον εἰπεῖν πρός ὑμᾶς, ἵνα μηδείς ὑμῶν θαυμάσῃ, ὅτι ὑπέρ οὐδενός ὑμῶν πώποτε εἰρηκώς πρότερον ὑπέρ τούτου νυνί λέγω. ἐμοί γάρ, ὦ ἄνδρες δικασταί, ξένος ἦν κηφισόδοτος ὁ τούτου πατήρ, καί ὅτε ἐφεύγομεν, ἐν θήβαις παρ' ἐκείνῳ κατηγόμην καί ἐγώ καί ἄλλος ἀθηναίων ὁ βουλόμενος, καί πολλά καί ἀγαθά καί ἰδίᾳ καί δημοσίᾳ παθόντες ὑπ' αὐτοῦ εἰς τήν ἡμετέραν αὐτῶν κατήλθομεν. ἐπειδή οὖν οὗτοι ταῖς αὐταῖς τύχαις ἐχρήσαντο καί φυγάδες ἀθήναζε ἀφίκοντο, ἡγούμενος τήν μεγίστην αὐτοῖς ὀφείλειν χάριν, οὕτως οἰκείως αὐτούς ὑπεδεξάμην, ὥστε μηδένα γνῶναι τῶν εἰσιόντων, εἰ μή τις πρότερον ἠπίστατο, ὁπότερος ἡμῶν ἐκέκτητο τήν οἰκίαν. οἶδε μέν οὖν καί φερένικος, ὦ ἄνδρες δικασταί, ὅτι πολλοί λέγειν εἰσίν ἐμοῦ δεινότεροι καί μᾶλλον τοιούτων πραγμάτων ἔμπειροι: ἀλλ' ὅμως ἡγεῖται τήν ἐμήν οἰκειότητα πιστοτάτην εἶναι. αἰσχρόν οὖν μοι δοκεῖ εἶναι κελεύοντος τούτου καί δεομένου τά δίκαια αὑτῷ βοηθῆσαι περιιδεῖν αὐτόν, καθ' ὅσον οἷός τ' εἰμί ἐγώ, τῶν ὑπ' ἀνδροκλείδου δεδομένων στερηθῆναι. dionys. hal. de isaeo 6 v p. 594 coll. p. 596 sq. r. εἰ μέν γάρ ἀγρούς κατέλιπεν ἀνδροκλείδης ἤ ἄλλην φανεράν οὐσίαν, ἐξῆν ἄν εἰπεῖν τῷ βουλομένῳ ὅτι οὗτος μέν ψεύδεται, αὑτῷ δέ δέδοται. περί <δέ> ἀργυρίου καί χρυσίου καί ἀφανοῦς οὐσίας δῆλον ὅτι, ὅστις ἔχων αὐτά φαίνεται, τούτῳ δέδωκεν. suid. v. οὐσία φανερά. {κατα φιλιππου επιτροπησ.} φιλίππῳ δέ μή οἴεσθε ταῦτ' ἀποχρᾶν. zonar. lex. v. ἀποχρῆν καί ἀποχρᾶν. cf. harp. v. ἀρκτοῦρος, ζειρά, ὁδός, πεδιακά, poll. x 23 (τάς κλεῖδας). {προσ φιλοκρατην συμβολαιου απολογια.} harp. v. βησαιῆς, εὐωνυμεῖς, bekk. anecd. 115, 27 (φιλόγυνος). {προσ φιλωνα υπερ θεοκλειδου φονου.} ἀλλ' εἰς τό οἰκάριον τό ὄπισθε τῆς γυναικωνίτιδος. poll. ix 39. {κατα φιλωνιδου βιαιων.} ἔστιν οὖν γυνή ἑταίρα, ναΐς ὄνομα, ἧς ἀρχίας κύριός ἐστιν, ὁ δ' ὑμέναιος ἐπιτήδειος, ὁ φιλωνίδης δ' ἐρᾶν φησίν. athen. xiii p. 592 c. {περι τησ φρυνιχου θυγατροσ.} harp. v. ἀρκτεῦσαι, δεκατεύειν. {υπερ χαιρεμενουσ.} {προσ χαιρεστρατον.} harp. v. ἐπακτός ὅρκος. {προσ χυτρινον.} ἐξαίφνης τοῦ συνακολουθοῦντος οἰκέτου λίθον τις λαβών ἔκρουσε τόν λυχνοῦχον. poll. x 116. {απαρασημα.} λυσίας ἐν τοῖς ὀρφανικοῖς λέγει: καί φανερός γέγονεν οὐ τῶν σωμάτων συγγενής ὤν ἀλλά τῶν χρημάτων. clem. alex. strom. vi p. 626. sylb. αὕτη δέ ἡ ἄγνοια τοῦ συμφέροντος λογισμοῦ κατασκευάζεται πολλαχῶς, ἐξ ὀργῆς, ἐκ μέθης, ἐξ ἐπιθυμίας, ἐκ θεοβλαβίας: ἐκ μέν ὀργῆς, ὥσπερ ἐστί παρά τῷ λυσίᾳ: κρίνεταί τις παρ' αὐτῷ φόνου ἀφ' ὧν προηπείλησεν εἰς φιλονικίαν καταστάς: σημεῖον, φησίν, ὅτι σύ αὐτόν ἀπέκτεινας, ἐπειδή προηπείλησας ἀποκτεῖναι. καί μήν, φησίν, εἴ γε ἤθελον ἀποκτεῖναι, οὐκ ἄν προηπείλησα, ἵνα μή καταφανής γένωμαι. τοῦτο οὖν ἐπιλυόμενος ὁ κατήγορος φήσει: ὅτι ὀργή σου ἐπεκράτησεν καί ἠγνόεις τό συμφέρον, καί ὡς ὀργισθείς προεῖπες. georg. apud schilling. quaest. rhet. jb. f. phil. suppl. xxviii 689. ὅστις τοῦ μέν μή ἀδικεῖν οὐ προνοεῖται, τοῦ δέ μή δοῦναι δίκην ἐπιμελεῖται, κακουργεῖ. stob. floril. ii 24 = iii 2, 22 h. ψεύδεσθαι προχειρότατον τοῖς πολλάκις ἁμαρτάνουσιν. id. xii 21 = iii 12, 20 h. τήν αὐτήν γνώμην ἔχειν δικάζοντας ἄξιον ἥνπερ νομοθετοῦντας. id. xlvi 17 = iv 5, 17 h. εἰ μέν οἷόν τ' ἦν ἐκ τῶν προτέρων λόγων τά δίκαια γιγνώσκειν, οὐδέν ἄν ἔδει τούς φεύγοντας ἀπολογεῖσθαι, ἀλλ' ἀκριτί ἀποθνῄσκειν: ἐπεί δέ τά ψευδῆ λέγειν δυνατόν ἐστι τοῖς κατηγοροῦσι, δίκαιον ἀμφοτέρων τῶν ἀντιδίκων ἀκούσαντας τηνικαῦτα τήν περί τοῦ δικαίου ψῆφον φέρειν. id. xlvi 110 = iv 5, 110 h. προσήκει δ' ὑμῖν περί ψυχῆς δικάζουσι μή παρανομεῖν ἀλλ' εὐσεβεῖν, μηδέ θορύβῳ τά πράγματα κρίνειν ἀλλά σιωπῇ τά δίκαια γιγνώσκειν. id. xlvi 111 = iv 5, 111 h. ἧι γάρ ἄν ἡμέρᾳ γυνή προδῷ τό σῶμα καί τήν τάξιν λίπῃ τῆς αἰδοῦς, εὐθέως παραλλάττει τῶν φρενῶν, ὥστε νομίζειν τούς μέν οἰκείους ἐχθρούς, τούς δέ ἀλλοτρίους πιστούς, περί δέ τῶν καλῶν καί αἰσχρῶν ἐναντίαν ἔχειν τήν γνώμην. id. lxviii 32 = iv 22, 61 h. τοῦ νόμου κελεύοντος τούς ἐπιτρόπους τοῖς ὀρφανοῖς ἔγγειον τήν οὐσίαν καθιστάναι, οὗτος δέ ναυτικούς ἡμᾶς ἀποφαίνει. suid. v. ἔγγειον. ἡ γάρ γλῶττα νοῦν οὔτε πολύν οὔτε μικρόν ἔχει, ὁ δέ νοῦς, ᾧ μέν πολύ, πολύς, ᾧ δέ μικρόν, μικρός. gregor. cor. de dial. p. 4 schaef. ὅσας ἄξιος ἦν λαβεῖν πληγάς, τοσαύτας εἴληφε δραχμάς. demetr. in rhetor. gr. ix p. 58 w. εἰσιόντων πρός τῇ νεμέᾳ ἕστηκεν ἐπιδέξια. poll. ii 159. ἁρπάσας τήν κνημίαν τῆς ἁμάξης. poll. vii 116. ἀδελφιδοῦς μοί ἐστιν, ὦ ἄνδρες ἀθηναῖοι. maxim. plan. in rhetor. gr. v p. 382 w. πολλαχῇ οἰκειότατον ἐμαυτῷ νομίζω βοηθεῖν. apsines in rhetor. gr. ix p. 482 w. εἴ τις ἄλλος βούλεται, αἰτείσθω ὑμῶν. bekk. anecd. p. 122, 7. ὅς λῃτουργῆσαι μέν οὐδέν πώποτε ἐτόλμησε τῇ πόλει. ibid. p. 155, 26. ὅτι προδικῶ τοῦ ἀλλοτρίου ἀπελευθέρου. ibid. p. 169, 27. ἦν γάρ προϊδόντα τινά <καί> τό πῦρ τῆς χιμαίρας φυλάξασθαι. tzetz. ad. lycophr. v. 17. πάλαι μέν ἐστι πονηρός .... ἀλλά νῦν, λυσίας ἄν εἶπεν, ἐξείργασται καί τέλος ἔχει καί πέρας ἀηδίας ἐστίν. synes. ep. 32. ἐξῆν ἄν μοι χρῆσθαι ὅτι ἐβουλόμην. tzetz. exeg. ad il. 85 herm. ἔφη λυσίας κοινόν ἑαυτόν εἶναι φίλον τῆς πόλεως. aristid. or. platon. 2. {επιστολαι.} suid. λυσίας: ... ἔγραψε δέ καί τέχνας ῥητορικάς καί δημηγορίας ἐγκώμιά τε καί ἐπιταφίους καί ἐπιστολάς ζʹ μίαν μέν πραγματικήν, τάς δέ λοιπάς ἐρωτικάς, ὧν αἱ εʹ πρός μειράκια. {platonica.} cf. plat. phaedr. p. 230e_234c. {προσ ασυβαρον.} γενναίως γάρ αἱ γυναῖκες πώμαλα ἔφασαν ὠρχῆσθαι αὐτάς, δέον οὐδέ πιούσας ἀπηλλάχθαι τοῦ συμποσίου. suid. v. πώμαλα. {προσ μετανειραν.} καί τήν μέν κόμην ψιλήν ἔχεις, τάς δέ μασχάλας δασείας. schol. plat. p. 347 bk. γυναικῶν δέ πολλῶν καί ἀνδρῶν ὁμοῦ κατακειμένων. suid. v. ὁμοῦ. {προσ πολυκρατην κατ' εμπεδου.} ἤ τόν ὀφθαλμόν τόν ἕτερον γλαυκότερον εἶναι ἤ πεφορινῶσθαι (v. l. πεφοριῶσθαι). harp. v. πεφοριῶσθαι. {ex incertis epistulis.} λέγων ὡς οὐ φιλῶ σε, φαυλότητά μου μεγίστην καταγιγνώσκεις: εἰ γάρ ἦθος τοιοῦτον καί τρόπον καί ψυχήν καί εὔνοιαν οὕτως ἀπροφάσιστον, ἔτι δέ συνουσίας οἰκειότητα καί λόγων κοινωνίαν μή καθ' ὑπερβολήν ἀσπάζομαι, τίς γένοιτ' ἄν ἐμοῦ ἀθλιώτερος, ὅς ἀναισθήτως ἔχω πρός τό φρονεῖν; suidas v. φαῦλον. ὤιμην δέ ἔγωγε τοσαύτῃ φιλίᾳ συνηρμόσθαι τήν ἐμήν καί τήν σήν εὔνοιαν, ὥστε μηδ' ἄν τήν ἐμπεδο κλέους ἔχθραν ἐμποδών γενέσθαι ἡμῖν. λέξεις πατμ. bull. corr. hell. i 153 ἐν ἐρωτικῷ εʹ, suid. v. ἐμπεδοκλέους ἔχθρα, diogenian. prov. iv 77, lex. vind. 89. vocabula singula a lysia usurpata dicuntur haec: ἀδεσπότους poll. iii 74, ἀναδικία poll. viii 23, ἀνεψιαδοῖ et ἀνεψιότης bekk. anecd. 401, 22, ἀντεδικάσαντο poll. viii 23, ἀνυποπτότερος poll. ii 57, ἀξιοῖ bekk. anecd. 412, 28, ἀξιῶν ib. 412, 26, ἀποδικάζων poll. viii 24, ἀπόκρισις harp., ἀπολιμπάνουσιν bekk. anecd. 430, 11, ἀποπέμψεως poll. viii 31, ἀποπεφασμένον bekk. anecd. 433, 1, ἀποφοιτᾶν eustath. il. σʹ p. 1167, 23, βεβαιώσεως harp., δειπνοφόρος poll. vi 102, διαδόσεις harp., διακωδωνισθέντες et. m. 267, 27, ἐντέχνως phryn. ep. p. 344, τῆς ἐφορείας poll. ii 55, ἡλικία τῆς πόλεως suid., ἦλθε τά ὀστᾶ lex. vind. 98, θίασος ibid. 100, ἱματίδια poll. vii 42, κακοτεχνίου poll. viii 37, καταγηόχασι phryn. ecl. p. 121, κατεδιῃτησάμην poll. viii 64, sed cf. fuhr ad xxv 16 app., κεκοινωνημένοι phot. 152, 27, λιπομαρτύριον phot. 225, 26, μεῖζον (sc. δικαστήριον), poll. viii 121, μυκτηρίζειν poll. ii 78, νεανιευόμενοι poll. ii 20, ἐπί νῷν miller, mélang. p. 122 (reitzenstein, gesch. d. gr. etym. 292) ξυλοφορίαν poll. vii 131, ἐπ' οἰκήματος schol. plat. p. 324 bk., οὐ λυσίας πλάτωνα σοφιστήν καλεῖ; aristid. or. xlvi p. 407 ddf., ποία phot. 435, 21, πολυφιλώτερος poll. iii 63, πομπεία greg. cor. ad. hermog. vii 1118 w, προπράτας et συμπράτας poll. vii 12, στήριγμα poll. x 157, σύνδουλοι poll. iii 82, τιμή hesych. s. τιμωρία, φρατρίζειν bekk. anecd. 115, 29, χρηματιστής suid. χρημάτων suid. 