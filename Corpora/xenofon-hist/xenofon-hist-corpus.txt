[1] {work} {ελληνικων α} μετά δέ ταῦτα οὐ πολλαῖς ἡμέραις ὕστερον ἦλθεν ἐξ ἀθηνῶν θυμοχάρης ἔχων ναῦς ὀλίγας: καί εὐθύς ἐναυμάχησαν αὖθις λακεδαιμόνιοι καί ἀθηναῖοι, ἐνίκησαν δέ λακεδαιμόνιοι ἡγουμένου ἀγησανδρίδου. μετ' ὀλίγον δέ τούτων δωριεύς ὁ διαγόρου ἐκ ῥόδου εἰς ἑλλήσποντον εἰσέπλει ἀρχομένου χειμῶνος τέτταρσι καί δέκα ναυσίν ἅμα ἡμέρᾳ. κατιδών δέ ὁ τῶν ἀθηναίων ἡμεροσκόπος ἐσήμηνε τοῖς στρατηγοῖς. οἱ δέ ἀνηγάγοντο ἐπ' αὐτόν εἴκοσι ναυσίν, ἅς ὁ δωριεύς φυγών πρός τήν γῆν ἀνεβίβαζε τάς αὑτοῦ τριήρεις, ὡς ἤνοιγε, περί τό ῥοίτειον. ἐγγύς δέ γενομένων τῶν ἀθηναίων ἐμάχοντο ἀπό τε τῶν νεῶν καί τῆς γῆς μέχρι οἱ ἀθηναῖοι ἀπέπλευσαν εἰς μάδυτον πρός τό ἄλλο στρατόπεδον οὐδέν πράξαντες. μίνδαρος δέ κατιδών τήν μάχην ἐν ἰλίῳ θύων τῇ ἀθηνᾷ, ἐβοήθει ἐπί τήν θάλατταν, καί καθελκύσας τάς ἑαυτοῦ τριήρεις ἀπέπλει, ὅπως ἀναλάβοι τάς μετά δωριέως. οἱ δέ ἀθηναῖοι ἀνταναγαγόμενοι ἐναυμάχησαν περί ἄβυδον κατά τήν ᾐόνα, μέχρι δείλης ἐξ ἑωθινοῦ. καί τά μέν νικώντων, τά δέ νικωμένων, ἀλκιβιάδης ἐπεισπλεῖ δυοῖν δεούσαις εἴκοσι ναυσίν. ἐντεῦθεν δέ φυγή τῶν πελοποννησίων ἐγένετο πρός τήν ἄβυδον: καί ὁ φαρνάβαζος παρεβοήθει, καί ἐπεισβαίνων τῷ ἵππῳ εἰς τήν θάλατταν μέχρι δυνατόν ἦν ἐμάχετο, καί τοῖς ἄλλοις τοῖς αὑτοῦ ἱππεῦσι καί πεζοῖς παρεκελεύετο. συμφράξαντες δέ τάς ναῦς οἱ πελοποννήσιοι καί παραταξάμενοι πρός τῇ γῇ ἐμάχοντο. ἀθηναῖοι δέ ἀπέπλευσαν, τριάκοντα ναῦς τῶν πολεμίων λαβόντες κενάς καί ἅς αὐτοί ἀπώλεσαν κομισάμενοι, εἰς σηστόν. ἐντεῦθεν πλήν τετταράκοντα νεῶν ἄλλαι ἄλλῃ ᾤχοντο ἐπ' ἀργυρολογίαν ἔξω τοῦ ἑλλησπόντου: καί ὁ θράσυλλος, εἷς ὤν τῶν στρατηγῶν, εἰς ἀθήνας ἔπλευσε ταῦτα ἐξαγγελῶν καί στρατιάν καί ναῦς αἰτήσων. μετά δέ ταῦτα τισσαφέρνης ἦλθεν εἰς ἑλλήσποντον: ἀφικόμενον δέ παρ' αὐτόν μιᾷ τριήρει ἀλκιβιάδην ξένιά τε καί δῶρα ἄγοντα συλλαβών εἶρξεν ἐν σάρδεσι, φάσκων κελεύειν βασιλέα πολεμεῖν ἀθηναίοις. ἡμέραις δέ τριάκοντα ὕστερον ἀλκιβιάδης ἐκ σάρδεων μετά μαντιθέου τοῦ ἁλόντος ἐν καρίᾳ ἵππων εὐπορήσαντες νυκτός ἀπέδρασαν εἰς κλαζομενάς: οἱ δ' ἐν σηστῷ ἀθηναῖοι, αἰσθόμενοι μίνδαρον πλεῖν ἐπ' αὐτούς μέλλοντα ναυσίν ἑξήκοντα, νυκτός ἀπέδρασαν εἰς καρδίαν. ἐνταῦθα δέ καί ἀλκιβιάδης ἧκεν ἐκ τῶν κλαζομενῶν σύν πέντε τριήρεσι καί ἐπακτρίδι. πυθόμενος δέ ὅτι αἱ τῶν πελοποννησίων νῆες ἐξ ἀβύδου ἀνηγμέναι εἶεν εἰς κύζικον, αὐτός μέν πεζῇ ἦλθεν εἰς σηστόν, τάς δέ ναῦς περιπλεῖν ἐκεῖσε ἐκέλευσεν. ἐπεί δ' ἦλθον, ἀνάγεσθαι ἤδη αὐτοῦ μέλλοντος ὡς ἐπί ναυμαχίαν ἐπεισπλεῖ θηραμένης εἴκοσι ναυσίν ἀπό μακεδονίας, ἅμα δέ καί θρασύβουλος εἴκοσιν ἑτέραις ἐκ θάσου, ἀμφότεροι ἠργυρολογηκότες. ἀλκιβιάδης δέ εἰπών καί τούτοις διώκειν αὐτόν ἐξελομένοις τά μεγάλα ἱστία αὐτός ἔπλευσεν εἰς πάριον: ἁθρόαι δέ γενόμεναι αἱ νῆες ἅπασαι ἐν παρίῳ ἕξ καί ὀγδοήκοντα τῆς ἐπιούσης νυκτός ἀνηγάγοντο, καί τῇ ἄλλῃ ἡμέρᾳ περί ἀρίστου ὥραν ἧκον εἰς προκόννησον. ἐκεῖ δ' ἐπύθοντο ὅτι μίνδαρος ἐν κυζίκῳ εἴη καί φαρνάβαζος μετά τοῦ πεζοῦ. ταύτην μέν οὖν τήν ἡμέραν αὐτοῦ ἔμειναν, τῇ δέ ὑστεραίᾳ ἀλκιβιάδης ἐκκλησίαν ποιήσας παρεκελεύετο αὐτοῖς ὅτι ἀνάγκη εἴη καί ναυμαχεῖν καί πεζομαχεῖν καί τειχομαχεῖν: οὐ γάρ ἔστιν, ἔφη, χρήματα ἡμῖν, τοῖς δέ πολεμίοις ἄφθονα παρά βασιλέως. τῇ δέ προτεραίᾳ, ἐπειδή ὡρμίσαντο, τά πλοῖα πάντα καί τά μικρά συνήθροισε παρ' ἑαυτόν, ὅπως μηδείς ἐξαγγείλαι τοῖς πολεμίοις τό πλῆθος τῶν νεῶν, ἐπεκήρυξέ τε, ὅς ἄν ἁλίσκηται εἰς τό πέραν διαπλέων, θάνατον τήν ζημίαν. μετά δέ τήν ἐκκλησίαν παρασκευασάμενος ὡς ἐπί ναυμαχίαν ἀνηγάγετο ἐπί τήν κύζικον ὕοντος πολλῷ. ἐπειδή δ' ἐγγύς τῆς κυζίκου ἦν, αἰθρίας γενομένης καί τοῦ ἡλίου ἐκλάμψαντος καθορᾷ τάς τοῦ μινδάρου ναῦς γυμναζομένας πόρρω ἀπό τοῦ λιμένος καί ἀπειλημμένας ὑπ' αὐτοῦ, ἑξήκοντα οὔσας. οἱ δέ πελοποννήσιοι ἰδόντες τάς τῶν ἀθηναίων τριήρεις οὔσας πλείους τε πολλῷ ἤ πρότερον καί πρός τῷ λιμένι, ἔφυγον εἰς τήν γῆν: καί συνορμίσαντες τάς ναῦς ἐμάχοντο ἐπιπλέουσι τοῖς ἐναντίοις. ἀλκιβιάδης δέ ταῖς εἴκοσι τῶν νεῶν περιπλεύσας ἀπέβη εἰς τήν γῆν. ἰδών δέ ὁ μίνδαρος, καί αὐτός ἀποβάς ἐν τῇ γῇ μαχόμενος ἀπέθανεν: οἱ δέ μετ' αὐτοῦ ὄντες ἔφυγον. τάς δέ ναῦς οἱ ἀθηναῖοι ᾤχοντο ἄγοντες ἁπάσας εἰς προκόννησον πλήν τῶν συρακοσίων: ἐκείνας δέ αὐτοί κατέκαυσαν οἱ συρακόσιοι. ἐκεῖθεν δέ τῇ ὑστεραίᾳ ἔπλεον οἱ ἀθηναῖοι ἐπί κύζικον. οἱ δέ κυζικηνοί τῶν πελοποννησίων καί φαρναβάζου ἐκλιπόντων αὐτήν ἐδέχοντο τούς ἀθηναίους: ἀλκιβιάδης δέ μείνας αὐτοῦ εἴκοσιν ἡμέρας καί χρήματα πολλά λαβών παρά τῶν κυζικηνῶν, οὐδέν ἄλλο κακόν ἐργασάμενος ἐν τῇ πόλει ἀπέπλευσεν εἰς προκόννησον. ἐκεῖθεν δ' ἔπλευσεν εἰς πέρινθον καί σηλυμβρίαν. καί περίνθιοι μέν εἰσεδέ ξαντο εἰς τό ἄστυ τό στρατόπεδον: σηλυμβριανοί δέ ἐδέξαντο μέν οὔ, χρήματα δέ ἔδοσαν. ἐντεῦθεν δ' ἀφικόμενοι τῆς καλχηδονίας εἰς χρυσόπολιν ἐτείχισαν αὐτήν, καί δεκατευτήριον κατεσκεύασαν ἐν αὐτῇ, καί τήν δεκάτην ἐξέλεγον τῶν ἐκ τοῦ πόντου πλοίων, καί φυλακήν ἐγκαταλιπόντες ναῦς τριάκοντα καί στρατηγώ δύο, θηραμένην καί εὔμαχον, τοῦ τε χωρίου ἐπιμελεῖσθαι καί τῶν ἐκπλεόντων πλοίων καί εἴ τι ἄλλο δύναιντο βλάπτειν τούς πολεμίους. οἱ δ' ἄλλοι στρατηγοί εἰς τόν ἑλλήσποντον ᾤχοντο. παρά δέ ἱπποκράτους τοῦ μινδάρου ἐπιστολέως εἰς λακεδαίμονα γράμματα πεμφθέντα ἑάλωσαν εἰς ἀθήνας λέγοντα τάδε: ἔρρει τά κᾶλα. μίνδαρος ἀπεσσύα. πεινῶντι τὤνδρες. ἀπορίομες τί χρή δρᾶν. φαρνάβαζος δέ παντί τῷ τῶν πελοποννησίων στρατεύματι καί τοῖς συμμάχοις παρακελευσάμενος μή ἀθυμεῖν ἕνεκα ξύλων, ὡς ὄντων πολλῶν ἐν τῇ βασιλέως, ἕως ἄν τά σώματα σῶα ᾖ, ἱμάτιόν τ' ἔδωκεν ἑκάστῳ καί ἐφόδιον δυοῖν μηνοῖν, καί ὁπλίσας τούς ναύτας φύλακας κατέστησε τῆς ἑαυτοῦ παραθαλαττίας γῆς. καί συγκαλέσας τούς τε ἀπό τῶν πόλεων στρατηγούς καί τριηράρχους ἐκέλευε ναυπηγεῖσθαι τριήρεις ἐν ἀντάνδρῳ ὅσας ἕκαστοι ἀπώλεσαν, χρήματά τε διδούς καί ὕλην ἐκ τῆς ἴδης κομίζεσθαι φράζων. ναυπηγουμένων δέ οἱ συρακόσιοι ἅμα τοῖς ἀντανδρίοις τοῦ τείχους τι ἐπετέλεσαν, καί ἐν τῇ φρουρᾷ ἤρεσαν πάντων μάλιστα. διά ταῦτα δέ εὐεργεσία τε καί πολιτεία συρακοσίοις ἐν ἀντάνδρῳ ἐστί. φαρνάβαζος μέν οὖν ταῦτα διατάξας εὐθύς εἰς καλχηδόνα ἐβοήθει. ἐν δέ τῷ χρόνῳ τούτῳ ἠγγέλθη τοῖς τῶν συρακοσίων στρατηγοῖς οἴκοθεν ὅτι φεύγοιεν ὑπό τοῦ δήμου. συγκαλέσαντες οὖν τούς ἑαυτῶν στρατιώτας ἑρμοκράτους προηγοροῦντος ἀπωλοφύροντο τήν ἑαυτῶν συμφοράν, ὡς ἀδίκως φεύγοιεν ἅπαντες παρά τόν νόμον: παρῄνεσάν τε προθύμους εἶναι καί τά λοιπά, ὥσπερ τά πρότερα, καί ἄνδρας ἀγαθούς πρός τά ἀεί παραγγελλόμενα, ἑλέσθαι δέ ἐκέλευον ἄρχοντας, μέχρι ἄν ἀφίκωνται οἱ ᾑρημένοι ἀντ' ἐκείνων. οἱ δ' ἀναβοήσαντες ἐκέλευον ἐκείνους ἄρχειν, καί μάλιστα οἱ τριήραρχοι καί οἱ ἐπιβάται καί οἱ κυβερνῆται. οἱ δ' οὐκ ἔφασαν δεῖν στασιάζειν πρός τήν ἑαυτῶν πόλιν: εἰ δέ τις ἐπικαλοίη τι αὐτοῖς, λόγον ἔφασαν χρῆναι διδόναι, μεμνημένους ὅσας τε ναυμαχίας αὐτοί καθ' αὑτούς νενικήκατε καί ναῦς εἰλήφατε, ὅσα τε μετά τῶν ἄλλων ἀήττητοι γεγόνατε ἡμῶν ἡγουμένων, τάξιν ἔχοντες τήν κρατίστην διά τε τήν ἡμετέραν ἀρετήν καί διά τήν ὑμετέραν προθυμίαν καί κατά γῆν καί κατά θάλατταν ὑπάρχουσαν. οὐδενός δέ οὐδέν ἐπαιτιωμένου, δεομένων ἔμειναν ἕως ἀφίκοντο οἱ ἀντ' ἐκείνων στρατηγοί, δήμαρχός τ' ἐπικύδου καί μύσκων μενεκράτους καί πόταμις γνώσιος. τῶν δέ τριηράρχων ὀμόσαντες οἱ πλεῖστοι κατάξειν αὐτούς, ἐπάν εἰς συρακούσας ἀφίκωνται, ἀπεπέμψαντο ὅποι ἐβούλοντο πάντας ἐπαινοῦντες: ἰδίᾳ δέ <οἱ> πρός ἑρμοκράτην προσομιλοῦντες μάλιστα ἐπόθησαν τήν τε ἐπιμέλειαν καί προθυμίαν καί κοινότητα. ὧν γάρ ἐγίγνωσκε τούς ἐπιεικεστάτους καί τριηράρχων καί κυβερνητῶν καί ἐπιβατῶν, ἑκάστης ἡμέρας πρῴ καί πρός ἑσπέραν συναλίζων πρός τήν σκηνήν τήν ἑαυτοῦ ἀνεκοινοῦτο ὅ τι ἔμελλεν ἤ λέγειν ἤ πράττειν, κἀκείνους ἐδίδασκε κελεύων λέγειν τά μέν ἀπό τοῦ παραχρῆμα, τά δέ βουλευσαμένους. ἐκ τούτων ἑρμοκράτης τά πολλά ἐν τῷ συνεδρίῳ ηὐδόξει, λέγειν τε δοκῶν καί βουλεύειν τά κράτιστα. κατηγορήσας δέ τισσαφέρνους ἐν λακεδαίμονι ἑρμοκράτης, μαρτυροῦντος καί ἀστυόχου, καί δόξας τά ὄντα λέγειν, ἀφικόμενος παρά φαρνάβαζον, πρίν αἰτῆσαι χρήματα λαβών, παρεσκευάζετο πρός τήν εἰς συρακούσας κάθοδον ξένους τε καί τριήρεις. ἐν τούτῳ δέ ἧκον οἱ διάδοχοι τῶν συρακοσίων εἰς μίλητον καί παρέλαβον τάς ναῦς καί τό στράτευμα. ἐν θάσῳ δέ κατά τόν καιρόν τοῦτον στάσεως γενομένης ἐκπίπτουσιν οἱ λακωνισταί καί ὁ λάκων ἁρμοστής ἐτεόνικος. καταιτιαθείς δέ ταῦτα πρᾶξαι σύν τισσαφέρνει πασιππίδας ὁ λάκων ἔφυγεν ἐκ σπάρτης: ἐπί δέ τό ναυτικόν, ὅ ἐκεῖνος ἡθροίκει ἀπό τῶν συμμάχων, ἐξεπέμφθη κρατησιππίδας, καί παρέλαβεν ἐν χίῳ. περί δέ τούτους τούς χρόνους θρασύλλου ἐν ἀθήναις ὄντος ἆγις ἐκ τῆς δεκελείας προνομήν ποιούμενος πρός αὐτά τά τείχη ἦλθε τῶν ἀθηναίων: θράσυλλος δέ ἐξαγαγών ἀθηναίους καί τούς ἄλλους τούς ἐν τῇ πόλει ὄντας ἅπαντας παρέταξε παρά τό λύκειον γυμνάσιον, ὡς μαχούμενος, ἄν προσίωσιν. ἰδών δέ ταῦτα ἆγις ἀπήγαγε ταχέως, καί τινες αὐτῶν ὀλίγοι τῶν ἐπί πᾶσιν ὑπό τῶν ψιλῶν ἀπέθανον. οἱ οὖν ἀθηναῖοι τῷ θρασύλλῳ διά ταῦτα ἔτι προθυμότεροι ἦσαν ἐφ' ἅ ἧκε, καί ἐψηφίσαντο ὁπλίτας τε αὐτόν καταλέξασθαι χιλίους, ἱππέας δέ ἑκατόν, τριήρεις δέ πεντήκοντα. ἆγις δέ ἐκ τῆς δεκελείας ἰδών πλοῖα πολλά σίτου εἰς πειραιᾶ καταθέοντα, οὐδέν ὄφελος ἔφη εἶναι τούς μετ' αὐτοῦ πολύν ἤδη χρόνον ἀθηναίους εἴργειν τῆς γῆς, εἰ μή τις σχήσοι καί ὅθεν ὁ κατά θάλατταν σῖτος φοιτᾷ: κράτιστόν τε εἶναι καί κλέαρχον τόν ῥαμφίου πρόξενον ὄντα βυζαντίων πέμψαι εἰς καλχηδόνα τε καί βυζάντιον. δόξαντος δέ τούτου, πληρωθεισῶν νεῶν ἔκ τε μεγάρων καί παρά τῶν ἄλλων συμμάχων πεντεκαίδεκα στρατιωτίδων μᾶλλον ἤ ταχειῶν ᾤχετο. καί αὐτοῦ τῶν νεῶν τρεῖς ἀπόλλυνται ἐν τῷ ἑλλησπόντῳ ὑπό τῶν ἀττικῶν ἐννέα νεῶν, αἵ ἀεί ἐνταῦθα τά πλοῖα διεφύλαττον, αἱ δ' ἄλλαι ἔφυγον εἰς †σηστόν, ἐκεῖθεν δέ εἰς βυζάντιον ἐσώθησαν. καί ὁ ἐνιαυτός ἔληγεν, ἐν ᾧ καρχηδόνιοι ἀννίβα ἡγουμένου στρατεύσαντες ἐπί σικελίαν δέκα μυριάσι στρατιᾶς αἱροῦσιν ἐν τρισί μησί δύο πόλεις ἑλληνίδας σελινοῦντα καί ἱμέραν. τῷ δέ ἄλλῳ ἔτει [ᾧ ἦν ὀλυμπιάς τρίτη καί ἐνενηκοστή, ᾗ προστεθεῖσα ξυνωρίς ἐνίκα εὐαγόρου ἠλείου, τό δέ στάδιον εὐβώτας κυρηναῖος, ἐπί ἐφόρου μέν ὄντος ἐν σπάρτῃ εὐαρχίππου, ἄρχοντος δ' ἐν ἀθήναις εὐκτήμονος,] ἀθηναῖοι μέν θορικόν ἐτείχισαν, θράσυλλος δέ τά τε ψηφισθέντα πλοῖα λαβών καί πεντακισχιλίους τῶν ναυτῶν πελταστάς ποιησάμενος, [ὡς ἅμα καί πελτασταῖς ἐσομένοις,] ἐξέπλευσεν ἀρχομένου τοῦ θέρους εἰς σάμον. ἐκεῖ δέ μείνας τρεῖς ἡμέρας ἔπλευσεν εἰς πύγελα: καί ἐνταῦθα τήν τε χώραν ἐδῄου καί προσέβαλλε τῷ τείχει. ἐκ δέ τῆς μιλήτου βοηθήσαντές τινες τοῖς πυγελεῦσι διεσπαρμένους τῶν ἀθηναίων ὄντας τούς ψιλούς ἐδίωκον. οἱ δέ πελτασταί καί τῶν ὁπλιτῶν δύο λόχοι βοηθήσαντες πρός τούς αὑτῶν ψιλούς ἀπέκτειναν ἅπαντας τούς ἐκ μιλήτου ἐκτός ὀλίγων, καί ἀσπίδας ἔλαβον ὡς διακοσίας, καί τροπαῖον ἔστησαν. τῇ δέ ὑστεραίᾳ ἔπλευσαν εἰς νότιον, καί ἐντεῦθεν παρασκευασάμενοι ἐπορεύοντο εἰς κολοφῶνα. κολοφώνιοι δέ προσεχώρησαν. καί τῆς ἐπιούσης νυκτός ἐνέβαλον εἰς τήν λυδίαν ἀκμάζοντος τοῦ σίτου, καί κώμας τε πολλάς ἐνέπρησαν καί χρήματα ἔλαβον καί ἀνδράποδα καί ἄλλην λείαν πολλήν. στάγης δέ ὁ πέρσης περί ταῦτα τά χωρία ὤν, ἐπεί οἱ ἀθηναῖοι ἐκ τοῦ στρατοπέδου διεσκεδασμένοι ἦσαν κατά τάς ἰδίας λείας, βοηθησάντων τῶν ἱππέων ἕνα μέν ζωόν ἔλαβεν, ἑπτά δέ ἀπέκτεινε. θράσυλλος δέ μετά ταῦτα ἀπήγαγεν ἐπί θάλατταν τήν στρατιάν, ὡς εἰς ἔφεσον πλευσούμενος. τισσαφέρνης δέ αἰσθόμενος τοῦτο τό ἐπιχείρημα, στρατιάν τε συνέλεγε πολλήν καί ἱππέας ἀπέστελλε παραγγέλλων πᾶσιν εἰς ἔφεσον βοηθεῖν τῇ ἀρτέμιδι. θράσυλλος δέ ἑβδόμῃ καί δεκάτῃ ἡμέρᾳ μετά τήν εἰσβολήν εἰς ἔφεσον ἀπέπλευσε, καί τούς μέν ὁπλίτας πρός τόν κορησσόν ἀποβιβάσας, τούς δέ ἱππέας καί πελταστάς καί ἐπιβάτας καί τούς ἄλλους πάντας πρός τό ἕλος ἐπί τά ἕτερα τῆς πόλεως, ἅμα τῇ ἡμέρᾳ προσῆγε δύο στρατόπεδα. οἱ δ' ἐκ τῆς πόλεως ἐβοήθησαν †σφίσιν† οἵ τε σύμμαχοι οὕς τισσαφέρνης ἤγαγε, καί συρακόσιοι οἵ τ' ἀπό τῶν προτέρων εἴκοσι νεῶν καί ἀπό ἑτέρων πέντε, αἵ ἔτυχον τότε παραγενόμεναι, νεωστί ἥκουσαι μετά εὐκλέους τε τοῦ ἵππωνος καί ἡρακλείδου τοῦ ἀριστογένους στρατηγῶν, καί σελινούσιαι δύο. οὗτοι δέ πάντες πρῶτον μέν πρός τούς ὁπλίτας τούς ἐν κορησσῷ ἐβοήθησαν: τούτους δέ τρεψάμενοι καί ἀποκτείναντες ἐξ αὐτῶν ὡσεί ἑκατόν καί εἰς τήν θάλατταν καταδιώξαντες πρός τούς παρά τό ἕλος ἐτράποντο. ἔφυγον δέ κἀκεῖ οἱ ἀθηναῖοι, καί ἀπώλοντο αὐτῶν ὡς τριακόσιοι. οἱ δέ ἐφέσιοι τροπαῖον ἐνταῦθα ἔστησαν καί ἕτερον πρός τῷ κορησσῷ. τοῖς δέ συρακοσίοις καί σελινουσίοις κρατίστοις γενομένοις ἀριστεῖα ἔδωκαν καί κοινῇ καί ἰδίᾳ πολλοῖς, καί †οἰκεῖν ἀτέλειαν ἔδοσαν τῷ βουλομένῳ ἀεί: σελινουσίοις δέ, ἐπεί ἡ πόλις ἀπωλώλει, καί πολιτείαν ἔδοσαν. οἱ δ' ἀθηναῖοι τούς νεκρούς ὑποσπόνδους ἀπολαβόντες ἀπέπλευσαν εἰς νότιον, κἀκεῖ θάψαντες αὐτούς ἔπλεον εὐθύ λέσβου καί ἑλλησπόντου. ὁρμοῦντες δέ ἐν μηθύμνῃ τῆς λέσβου εἶδον παραπλεούσας ἐξ ἐφέσου τάς συρακοσίας ναῦς πέντε καί εἴκοσι: καί ἐπ' αὐτάς ἀναχθέντες τέτταρας μέν ἔλαβον αὐτοῖς ἀνδράσι, τάς δ' ἄλλας κατεδίωξαν εἰς ἔφεσον. καί τούς μέν ἄλλους αἰχμαλώτους θράσυλλος εἰς ἀθήνας ἀπέπεμψε πάντας, ἀλκιβιάδην δέ ἀθηναῖον, ἀλκιβιάδου ὄντα ἀνεψιόν καί συμφυγάδα, κατέλευσεν. ἐντεῦθεν δέ ἔπλευσεν εἰς τήν σηστόν πρός τό ἄλλο στράτευμα. ἐκεῖθεν δέ ἅπασα ἡ στρατιά διέβη εἰς λάμψακον. καί χειμών ἐπῄει, ἐν ᾧ οἱ αἰχμάλωτοι συρακόσιοι, εἰργμένοι τοῦ πειραιῶς ἐν λιθοτομίαις, διορύξαντες τήν πέτραν, ἀποδράντες νυκτός ᾤχοντο εἰς δεκέλειαν, οἱ δ' εἰς μέγαρα. ἐν δέ τῇ λαμψάκῳ συντάττοντος ἀλκιβιάδου τό στράτευμα πᾶν οἱ πρότεροι στρατιῶται οὐκ ἐβούλοντο τοῖς μετά θρασύλλου συντάττεσθαι, ὡς αὐτοί μέν ὄντες ἀήττητοι, ἐκεῖνοι δέ ἡττημένοι ἥκοιεν. ἐνταῦθα δή ἐχείμαζον ἅπαντες λάμψακον τειχίζοντες. καί ἐστράτευσαν πρός ἄβυδον: φαρνάβαζος δ' ἐβοήθησεν ἵπποις πολλοῖς, καί μάχῃ ἡττηθείς ἔφυγεν. ἀλκιβιάδης δέ ἐδίωκεν ἔχων τούς τε ἱππέας καί τῶν ὁπλιτῶν εἴκοσι καί ἑκατόν, ὧν ἦρχε μένανδρος, μέχρι σκότος ἀφείλετο. ἐκ δέ τῆς μάχης ταύτης συνέβησαν οἱ στρατιῶται αὐτοί αὑτοῖς καί ἠσπάζοντο τούς μετά θρασύλλου. ἐξῆλθον δέ τινας καί ἄλλας ἐξόδους τοῦ χειμῶνος εἰς τήν ἤπειρον καί ἐπόρθουν τήν βασιλέως χώραν. τῷ δ' αὐτῷ χρόνῳ καί λακεδαιμόνιοι τούς εἰς τό κορυφάσιον τῶν εἱλώτων ἀφεστῶτας ἐκ μαλέας ὑποσπόνδους ἀφῆκαν. κατά δέ τόν αὐτόν καιρόν καί ἐν ἡρακλείᾳ τῇ τραχινίᾳ ἀχαιοί τούς ἐποίκους, ἀντιτεταγμένων πάντων πρός οἰταίους πολεμίους ὄντας, προέδοσαν, ὥστε ἀπολέσθαι αὐτῶν πρός ἑπτακοσίους σύν τῷ ἐκ λακεδαίμονος ἁρμοστῇ λαβώτῃ. καί ὁ ἐνιαυτός ἔληγεν οὗτος, ἐν ᾧ καί μῆδοι ἀπό δαρείου τοῦ περσῶν βασιλέως ἀποστάντες πάλιν προσεχώρησαν αὐτῷ. τοῦ δ' ἐπιόντος ἔτους ὁ ἐν φωκαίᾳ νεώς τῆς ἀθηνᾶς ἐνεπρήσθη πρηστῆρος ἐμπεσόντος. ἐπεί δ' ὁ χειμών ἔληγε, παντακλέους μέν ἐφορεύοντος, ἄρχοντος δ' ἀντιγένους, ἔαρος ἀρχομένου, δυοῖν καί εἴκοσιν ἐτῶν τῷ πολέμῳ παρεληλυθότων, οἱ ἀθηναῖοι ἔπλευσαν εἰς προκόννησον παντί τῷ στρατοπέδῳ. ἐκεῖθεν δ' ἐπί καλχηδόνα καί βυζάντιον ὁρμήσαντες ἐστρατοπεδεύσαντο πρός καλχηδόνι. οἱ δέ καλχηδόνιοι προσιόντας αἰσθόμενοι τούς ἀθηναίους, τήν λείαν ἅπασαν κατέθεντο εἰς τούς βιθυνούς θρᾷκας, ἀστυγείτονας ὄντας. ἀλκιβιάδης δέ λαβών τῶν τε ὁπλιτῶν ὀλίγους καί τούς ἱππέας, καί τάς ναῦς παραπλεῖν κελεύσας, ἐλθών εἰς τούς βιθυνούς ἀπῄτει τά τῶν καλχηδονίων χρήματα: εἰ δέ μή, πολεμήσειν ἔφη αὐτοῖς. οἱ δέ ἀπέδοσαν. ἀλκιβιάδης δ' ἐπεί ἧκεν εἰς τό στρατόπεδον τήν τε λείαν ἔχων καί πίστεις πεποιημένος, ἀπετείχιζε τήν καλχηδόνα παντί τῷ στρατοπέδῳ ἀπό θαλάττης εἰς θάλατταν καί τοῦ ποταμοῦ ὅσον οἷόν τ' ἦν ξυλίνῳ τείχει. ἐνταῦθα ἱπποκράτης μέν ὁ λακεδαιμόνιος ἁρμοστής ἐκ τῆς πόλεως ἐξήγαγε τούς στρατιώτας, ὡς μαχούμενος: οἱ δέ ἀθηναῖοι ἀντιπαρετάξαντο αὐτῷ, φαρνάβαζος δέ ἔξωθεν τῶν περιτειχισμάτων ἐβοήθει στρατιᾷ τε καί ἵπποις πολλοῖς. ἱπποκράτης μέν οὖν καί θράσυλλος ἐμάχοντο ἑκάτερος τοῖς ὁπλίταις χρόνον πολύν, μέχρι ἀλκιβιάδης ἔχων ὁπλίτας τέ τινας καί τούς ἱππέας ἐβοήθησε. καί ἱπποκράτης μέν ἀπέθανεν, οἱ δέ μετ' αὐτοῦ ὄντες ἔφυγον εἰς τήν πόλιν. ἅμα δέ καί φαρνάβαζος, οὐ δυνάμενος συμμεῖξαι πρός τόν ἱπποκράτην διά τήν στενοπορίαν, τοῦ ποταμοῦ καί τῶν ἀποτειχισμάτων ἐγγύς ὄντων, ἀπεχώρησεν εἰς τό ἡράκλειον τό τῶν καλχηδονίων, οὗ ἦν αὐτῷ τό στρατόπεδον. ἐκ τούτου δέ ἀλκιβιάδης μέν ᾤχετο εἰς τόν ἑλλήσποντον καί εἰς χερρόνησον χρήματα πράξων: οἱ δέ λοιποί στρατηγοί συνεχώρησαν πρός φαρνάβαζον ὑπέρ καλχηδόνος εἴκοσι τάλαντα δοῦναι ἀθηναίοις φαρνάβαζον καί ὡς βασιλέα πρέσβεις ἀθηναίων ἀναγαγεῖν, καί ὅρκους ἔδοσαν καί ἔλαβον παρά φαρναβάζου ὑποτελεῖν τόν φόρον καλχηδονίους ἀθηναίοις ὅσονπερ εἰώθεσαν καί τά ὀφειλόμενα χρήματα ἀποδοῦναι, ἀθηναίους δέ μή πολεμεῖν καλχηδονίοις, ἕως ἄν οἱ παρά βασιλέως πρέσβεις ἔλθωσιν. ἀλκιβιάδης δέ τοῖς ὅρκοις οὐκ ἐτύγχανε παρών, ἀλλά περί σηλυμβρίαν ἦν: ἐκείνην δ' ἑλών πρός τό βυζάντιον ἧκεν, ἔχων χερρονησίτας τε πανδημεί καί ἀπό θρᾴκης στρατιώτας καί ἱππέας πλείους τριακοσίων. φαρνάβαζος δέ ἀξιῶν δεῖν κἀκεῖνον ὀμνύναι, περιέμενεν ἐν καλχηδόνι, μέχρι ἔλθοι ἐκ τοῦ βυζαντίου: ἐπειδή δέ ἧκεν, οὐκ ἔφη ὀμεῖσθαι, εἰ μή κἀκεῖνος αὐτῷ ὀμεῖται. μετά ταῦτα ὤμοσεν ὁ μέν ἐν χρυσοπόλει οἷς φαρνάβαζος ἔπεμψε μιτροβάτει καί ἀρνάπει, ὁ δ' ἐν καλχηδόνι τοῖς παρ' ἀλκιβιάδου εὐρυπτολέμῳ καί διοτίμῳ τόν τε κοινόν ὅρκον καί ἰδίᾳ ἀλλήλοις πίστεις ἐποιήσαντο. φαρνάβαζος μέν οὖν εὐθύς ἀπῄει, καί τούς παρά βασιλέα πορευομένους πρέσβεις ἀπαντᾶν ἐκέλευσεν εἰς κύζικον. ἐπέμφθησαν δέ ἀθηναίων μέν δωρόθεος, φιλοκύδης, θεογένης, εὐρυπτόλεμος, μαντίθεος, σύν δέ τούτοις ἀργεῖοι κλεόστρατος, πυρρόλοχος: ἐπορεύοντο δέ καί λακεδαιμονίων πρέσβεις πασιππίδας καί ἕτεροι, μετά δέ τούτων καί ἑρμοκράτης, ἤδη φεύγων ἐκ συρακουσῶν, καί ὁ ἀδελφός αὐτοῦ πρόξενος. καί φαρνάβαζος μέν τούτους ἦγεν: οἱ δέ ἀθηναῖοι τό βυζάντιον ἐπολιόρκουν περιτειχίσαντες, καί πρός τό τεῖχος ἀκροβολισμούς καί προσβολάς ἐποιοῦντο. ἐν δέ τῷ βυζαντίῳ ἦν κλέαρχος λακεδαιμόνιος ἁρμοστής καί σύν αὐτῷ τῶν περιοίκων τινές καί τῶν νεοδαμώδων οὐ πολλοί καί μεγαρεῖς καί ἄρχων αὐτῶν ἕλιξος μεγαρεύς καί βοιωτοί καί τούτων ἄρχων κοιρατάδας. οἱ δ' ἀθηναῖοι ὡς οὐδέν ἐδύναντο διαπράξασθαι κατ' ἰσχύν, ἔπεισάν τινας τῶν βυζαντίων προδοῦναι τήν πόλιν. κλέαρχος δέ ὁ ἁρμοστής οἰόμενος οὐδένα ἄν τοῦτο ποιῆσαι, καταστήσας δέ ἅπαντα ὡς ἐδύνατο κάλλιστα καί ἐπιτρέψας τά ἐν τῇ πόλει κοιρατάδᾳ καί ἑλίξῳ, διέβη παρά τόν φαρνάβαζον εἰς τό πέραν, μισθόν τε τοῖς στρατιώταις παρ' αὐτοῦ ληψόμενος καί ναῦς συλλέξων, αἵ ἦσαν ἐν τῷ ἑλλησπόντῳ ἄλλαι καταλελειμμέναι φρουρίδες ὑπό πασιππίδου καί ἐν ἀντάνδρῳ καί ἅς ἀγησανδρίδας εἶχεν ἐπί θρᾴκης, ἐπιβάτης ὤν μινδάρου, καί ὅπως ἄλλαι ναυπηγηθείησαν, ἁθρόαι δέ γενόμεναι πᾶσαι κακῶς τούς συμμάχους τῶν ἀθηναίων ποιοῦσαι ἀποσπάσειαν τό στρατόπεδον ἀπό τοῦ βυζαντίου. ἐπεί δ' ἐξέπλευσεν ὁ κλέαρχος, οἱ προδιδόντες τήν πόλιν τῶν βυζαντίων, κύδων καί ἀρίστων καί ἀναξικράτης καί λυκοῦργος καί ἀναξίλαος (ὅς ἐπαγόμενος θανάτου ὕστερον ἐν λακεδαίμονι διά τήν προδοσίαν ἀπέφυγεν, ἀπολογούμενος ὅτι οὐ προδιδοίη τήν πόλιν, ἀλλά σώσαι, παῖδας ὁρῶν καί γυναῖκας λιμῷ ἀπολλυμένους, βυζάντιος ὤν καί οὐ λακεδαιμόνιος: τόν γάρ ἐνόντα σῖτον κλέαρχον τοῖς λακεδαιμονίων στρατιώταις διδόναι: διά ταῦτ' οὖν τούς πολεμίους ἔφη εἰσέσθαι, οὐκ ἀργυρίου ἕνεκα οὐδέ διά τό μισεῖν λακεδαιμονίους): ἐπεί δέ αὐτοῖς παρεσκεύαστο, νυκτός ἀνοίξαντες τάς πύλας τάς ἐπί τό θρᾴκιον καλουμένας εἰσήγαγον τό στράτευμα καί τόν ἀλκιβιάδην. ὁ δέ ἕλιξος καί ὁ κοιρατάδας οὐδέν τούτων εἰδότες ἐβοήθουν μετά πάντων εἰς τήν ἀγοράν: ἐπεί δέ πάντῃ οἱ πολέμιοι κατεῖχον, οὐδέν ἔχοντες ὅ τι ποιήσαιεν, παρέδοσαν σφᾶς αὐτούς. καί οὗτοι μέν ἀπεπέμφθησαν εἰς ἀθήνας, καί ὁ κοιρατάδας ἐν τῷ ὄχλῳ ἀποβαινόντων ἐν πειραιεῖ ἔλαθεν ἀποδράς καί ἀπεσώθη εἰς δεκέλειαν. φαρνάβαζος δέ καί οἱ πρέσβεις τῆς φρυγίας ἐν γορδείῳ ὄντες τόν χειμῶνα τά περί τό βυζάντιον πεπραγμένα ἤκουσαν. ἀρχομένου δέ τοῦ ἔαρος πορευομένοις αὐτοῖς παρά βασιλέα ἀπήντησαν καταβαίνοντες οἵ τε λακεδαιμονίων πρέσβεις βοιώτιος [ὄνομα] καί οἱ μετ' αὐτοῦ καί οἱ ἄλλοι ἄγγελοι, καί ἔλεγον ὅτι λακεδαιμόνιοι ὧν δέονται πάντων πεπραγότες εἶεν παρά βασιλέως, καί κῦρος, ἄρξων πάντων τῶν ἐπί θαλάττῃ καί συμπολεμήσων λακεδαιμονίοις, ἐπιστολήν τε ἔφερε τοῖς κάτω πᾶσι τό βασίλειον σφράγισμα ἔχουσαν, ἐν ᾗ ἐνῆν καί τάδε: καταπέμπω κῦρον κάρανον τῶν εἰς καστωλόν ἁθροιζομένων. τό δέ κάρανον ἔστι κύριον. ταῦτ' οὖν ἀκούοντες οἱ τῶν ἀθημαίων πρέσβεις, καί ἐπειδή κῦρον εἶδον, ἐβούλοντο μέν μάλιστα παρά βασιλέα ἀναβῆναι, εἰ δέ μή, οἴκαδε ἀπελθεῖν. κῦρος δέ φαρναβάζῳ εἶπεν ἤ παραδοῦναι τούς πρέσβεις ἑαυτῷ ἤ μή οἴκαδέ πω ἀποπέμψαι, βουλόμενος τούς ἀθηναίους μή εἰδέναι τά πραττόμενα. φαρνάβαζος δέ τέως μέν κατεῖχε τούς πρέσβεις, φάσκων τοτέ μέν ἀνάξειν αὐτούς παρά βασιλέα, τοτέ δέ οἴκαδε ἀποπέμψειν, ὡς μηδέν μέμψησθε: ἐπειδή δέ ἐνιαυτοί ἦσαν τρεῖς, ἐδεήθη τοῦ κύρου ἀφεῖναι αὐτούς, φάσκων ὀμωμοκέναι καί ἀπάξειν ἐπί θάλατταν, ἐπειδή οὐ παρά βασιλέα. πέμψαντες δέ ἀριοβαρζάνει παρακομίσαι αὐτούς ἐκέλευον: ὁ δέ ἀπήγαγεν εἰς κίον τῆς μυσίας, ὅθεν πρός τό ἄλλο στρατόπεδον ἀπέπλευσαν. ἀλκιβιάδης δέ βουλόμενος μετά τῶν στρατιωτῶν ἀποπλεῖν οἴκαδε, ἀνήχθη εὐθύς ἐπί σάμου: ἐκεῖθεν δέ λαβών τῶν νεῶν εἴκοσιν ἔπλευσε τῆς καρίας εἰς τόν κεραμικόν κόλπον. ἐκεῖθεν δέ συλλέξας ἑκατόν τάλαντα ἧκεν εἰς τήν σάμον. θρασύβουλος δέ σύν τριάκοντα ναυσίν ἐπί θρᾴκης ᾤχετο, ἐκεῖ δέ τά τε ἄλλα χωρία τά πρός λακεδαιμονίους μεθεστηκότα κατεστρέψατο καί θάσον, ἔχουσαν κακῶς ὑπό τε τῶν πολέμων καί στάσεων καί λιμοῦ. θράσυλλος δέ σύν τῇ ἄλλῃ στρατιᾷ εἰς ἀθήνας κατέπλευσε: πρίν δέ ἥκειν αὐτόν οἱ ἀθηναῖοι στρατηγούς εἴλοντο ἀλκιβιάδην μέν φεύγοντα καί θρασύβουλον ἀπόντα, κόνωνα δέ τρίτον ἐκ τῶν οἴκοθεν. ἀλκιβιάδης δέ ἐκ τῆς σάμου ἔχων τά χρήματα κατέπλευσεν εἰς πάρον ναυσίν εἴκοσιν, ἐκεῖθεν δ' ἀνήχθη εὐθύ γυθείου ἐπί κατασκοπήν τῶν τριήρων, ἅς ἐπυνθάνετο λακεδαιμονίους αὐτόθι παρασκευάζειν τριάκοντα, καί τοῦ οἴκαδε κατάπλου ὅπως ἡ πόλις πρός αὐτόν ἔχοι. ἐπεί δέ ἑώρα ἑαυτῷ εὔνουν οὖσαν καί στρατηγόν αὑτόν ᾑρημένον καί ἰδίᾳ μεταπεμπομένους τούς ἐπιτηδείους, κατέπλευσεν εἰς τόν πειραιᾶ ἡμέρᾳ ᾗ πλυντήρια ἦγεν ἡ πόλις, τοῦ ἕδους κατακεκαλυμμένου τῆς ἀθηνᾶς, ὅ τινες οἰωνίζοντο ἀνεπιτήδειον εἶναι καί αὐτῷ καί τῇ πόλει. ἀθηναίων γάρ οὐδείς ἐν ταύτῃ τῇ ἡμέρᾳ οὐδενός σπουδαίου ἔργου τολμήσαι ἄν ἅψασθαι. καταπλέοντος δ' αὐτοῦ ὅ τε ἐκ τοῦ πειραιῶς καί ὁ ἐκ τοῦ ἄστεως ὄχλος ἡθροίσθη πρός τάς ναῦς, θαυμάζοντες καί ἰδεῖν βουλόμενοι τόν ἀλκιβιάδην, λέγοντες [ὅτι] οἱ μέν ὡς κράτιστος εἴη τῶν πολιτῶν καί μόνος [ἀπελογήθη ὡς] οὐ δικαίως φύγοι, ἐπιβουλευθείς δέ ὑπό τῶν ἔλαττον ἐκείνου δυναμένων μοχθηρότερά τε λεγόντων καί πρός τό αὑτῶν ἴδιον κέρδος πολιτευόντων, ἐκείνου ἀεί τό κοινόν αὔξοντος καί ἀπό τῶν αὑτοῦ καί ἀπό τοῦ τῆς πόλεως δυνατοῦ: ἐθέλοντος δέ τότε κρίνεσθαι παραχρῆμα τῆς αἰτίας ἄρτι γεγενημένης ὡς ἠσεβηκότος εἰς τά μυστήρια, ὑπερβαλλόμενοι οἱ ἐχθροί τά δοκοῦντα δίκαια εἶναι ἀπόντα αὐτόν ἐστέρησαν τῆς πατρίδος: ἐν ᾧ χρόνῳ ὑπό ἀμηχανίας δουλεύων ἠναγκάσθη μέν θεραπεύειν τούς ἐχθίστους, κινδυνεύων ἀεί παρ' ἑκάστην ἡμέραν ἀπολέσθαι: τούς δέ οἰκειοτάτους πολίτας τε καί συγγενεῖς καί τήν πόλιν ἅπασαν ὁρῶν ἐξαμαρτάνουσαν, οὐκ εἶχεν ὅπως ὠφελοίη φυγῇ ἀπειργόμενος: οὐκ ἔφασαν δέ τῶν οἵωνπερ αὐτός ὄντων εἶναι καινῶν δεῖσθαι πραγμάτων οὐδέ μεταστάσεως: ὑπάρχειν γάρ ἐκ τοῦ δήμου αὐτῷ μέν τῶν τε ἡλικιωτῶν πλέον ἔχειν τῶν τε πρεσβυτέρων μή ἐλαττοῦσθαι, τοῖς δ' αὐτοῦ ἐχθροῖς †τοιούτοις δοκεῖν εἶναι οἵοισπερ πρότερον†, ὕστερον δέ δυνασθεῖσιν ἀπολλύναι τούς βελτίστους, αὐτούς δέ μόνους λειφθέντας δι' αὐτό τοῦτο ἀγαπᾶσθαι ὑπό τῶν πολιτῶν ὅτι ἑτέροις βελτίοσιν οὐκ εἶχον χρῆσθαι: οἱ δέ, ὅτι τῶν παροιχομένων αὐτοῖς κακῶν μόνος αἴτιος εἴη, τῶν τε φοβερῶν ὄντων τῇ πόλει γενέσθαι μόνος κινδυνεύσαι ἡγεμών καταστῆναι. ἀλκιβιάδης δέ πρός τήν γῆν ὁρμισθείς ἀπέβαινε μέν οὐκ εὐθύς, φοβούμενος τούς ἐχθρούς: ἐπαναστάς δέ ἐπί τοῦ καταστρώματος ἐσκόπει τούς αὑτοῦ ἐπιτηδείους, εἰ παρείησαν. κατιδών δέ εὐρυπτόλεμον τόν πεισιάνακτος, αὑτοῦ δέ ἀνεψιόν, καί τούς ἄλλους οἰκείους καί τούς φίλους μετ' αὐτῶν, τότε ἀποβάς ἀναβαίνει εἰς τήν πόλιν μετά τῶν παρεσκευασμένων, εἴ τις ἅπτοιτο, μή ἐπιτρέπειν. ἐν δέ τῇ βουλῇ καί τῇ ἐκκλησίᾳ ἀπολογησάμενος ὡς οὐκ ἠσεβήκει, εἰπών δέ ὡς ἠδίκηται, λεχθέντων δέ καί ἄλλων τοιούτων καί οὐδενός ἀντειπόντος διά τό μή ἀνασχέσθαι ἄν τήν ἐκκλησίαν, ἀναρρηθείς ἁπάντων ἡγεμών αὐτοκράτωρ, ὡς οἷός τε ὤν σῶσαι τήν προτέραν τῆς πόλεως δύναμιν, πρότερον μέν τά μυστήρια τῶν ἀθηναίων κατά θάλατταν ἀγόντων διά τόν πόλεμον, κατά γῆν ἐποίησεν ἐξαγαγών τούς στρατιώτας ἅπαντας: μετά δέ ταῦτα κατελέξατο στρατιάν, ὁπλίτας μέν πεντακοσίους καί χιλίους, ἱππέας δέ πεντήκοντα καί ἑκατόν, ναῦς δ' ἑκατόν. καί μετά τόν κατάπλουν τρίτῳ μηνί ἀνήχθη ἐπ' ἄνδρον ἀφεστηκυῖαν τῶν ἀθηναίων, καί μετ' αὐτοῦ ἀριστοκράτης καί ἀδείμαντος ὁ λευκολοφίδου συνεπέμφθησαν ᾑρημένοι κατά γῆν στρατηγοί. ἀλκιβιάδης δέ τό στράτευμα ἀπεβίβασε τῆς ἀνδρίας χώρας εἰς γαύριον: ἐκβοηθήσαντας δέ τούς ἀνδρίους ἐτρέψαντο καί κατέκλεισαν εἰς τήν πόλιν καί τινας ἀπέκτειναν οὐ πολλούς, καί τούς λάκωνας οἵ αὐτόθι ἦσαν. ἀλκιβιάδης δέ τροπαῖόν τε ἔστησε καί μείνας αὐτοῦ ὀλίγας ἡμέρας ἔπλευσεν εἰς σάμον, κἀκεῖθεν ὁρμώμενος ἐπολέμει. οἱ δέ λακεδαιμόνιοι πρότερον τούτων οὐ πολλῷ χρόνῳ κρατησιππίδᾳ τῆς ναυαρχίας παρεληλυθυίας λύσανδρον ἐξέπεμψαν ναύαρχον. ὁ δέ ἀφικόμενος εἰς ῥόδον καί ναῦς ἐκεῖθεν λαβών, εἰς κῶ καί μίλητον ἔπλευσεν, ἐκεῖθεν δ' εἰς ἔφεσον, καί ἐκεῖ ἔμεινε ναῦς ἔχων ἑβδομήκοντα μέχρι οὗ κῦρος εἰς σάρδεις ἀφίκετο. ἐπεί δ' ἧκεν, ἀνέβη πρός αὐτόν σύν τοῖς ἐκ λακεδαίμονος πρέσβεσιν. ἐνταῦθα δή κατά τε τοῦ τισσαφέρνους ἔλεγον ἅ πεποιηκώς εἴη, αὐτοῦ τε κύρου ἐδέοντο ὡς προθυμοτάτου πρός τόν πόλεμον γενέσθαι. κῦρος δέ τόν τε πατέρα ἔφη ταῦτα ἐπεσταλκέναι καί αὐτός οὐκ ἄλλ' ἐγνωκέναι, ἀλλά πάντα ποιήσειν: ἔχων δέ ἥκειν τάλαντα πεντακόσια: ἐάν δέ ταῦτα ἐπιλίπῃ, τοῖς ἰδίοις χρήσεσθαι ἔφη, ἅ ὁ πατήρ αὐτῷ ἔδωκεν: ἐάν δέ καί ταῦτα, καί τόν θρόνον κατακόψειν ἐφ' οὗ ἐκάθητο, ὄντα ἀργυροῦν καί χρυσοῦν. οἱ δέ ταῦτά τε ἐπῄνουν καί ἐκέλευον αὐτόν τάξαι τῷ ναύτῃ δραχμήν ἀττικήν, διδάσκοντες ὅτι, ἄν οὗτος ὁ μισθός γένηται, οἱ τῶν ἀθηναίων ναῦται ἀπολείψουσι τάς ναῦς, καί μείω χρήματα ἀναλώσει. ὁ δέ καλῶς μέν ἔφη αὐτούς λέγειν, οὐ δυνατόν δ' εἶναι παρ' ἅ βασιλεύς ἐπέστειλεν αὐτῷ ἄλλα ποιεῖν. εἶναι δέ καί τάς συνθήκας οὕτως ἐχούσας, τριάκοντα μνᾶς ἑκάστῃ νηί τοῦ μηνός διδόναι, ὁπόσας ἄν βούλωνται τρέφειν λακεδαιμόνιοι. ὁ δέ λύσανδρος τότε μέν ἐσιώπησε: μετά δέ τό δεῖπνον, ἐπεί αὐτῷ προπιών ὁ κῦρος ἤρετο τί ἄν μάλιστα χαρίζοιτο ποιῶν, εἶπεν ὅτι εἰ πρός τόν μισθόν ἑκάστῳ ναύτῃ ὀβολόν προσθείης. ἐκ δέ τούτου τέτταρες ὀβολοί ἦν ὁ μισθός, πρότερον δέ τριώβολον. καί τόν τε προοφειλόμενον ἀπέδωκε καί ἔτι μηνός προέδωκεν, ὥστε τό στράτευμα πολύ προθυμότερον εἶναι. οἱ δέ ἀθηναῖοι ἀκούοντες ταῦτα ἀθύμως μέν εἶχον, ἔπεμπον δέ πρός τόν κῦρον πρέσβεις διά τισσαφέρνους. ὁ δέ οὐ προσεδέχετο, δεομένου τισσαφέρνους καί λέγοντος, ἅπερ αὐτός ἐποίει πεισθείς ὑπ' ἀλκιβιάδου, σκοπεῖν ὅπως τῶν ἑλλήνων μηδέ οἵτινες ἰσχυροί ὦσιν, ἀλλά πάντες ἀσθενεῖς, αὐτοί ἐν αὑτοῖς στασιάζοντες. καί ὁ μέν λύσανδρος, ἐπεί αὐτῷ τό ναυτικόν συνετέτακτο, ἀνελκύσας τάς ἐν τῇ ἐφέσῳ οὔσας ναῦς ἐνενήκοντα ἡσυχίαν ἦγεν, ἐπισκευάζων καί ἀναψύχων αὐτάς. ἀλκιβιάδης δέ ἀκούσας θρασύβουλον ἔξω ἑλλησπόντου ἥκοντα †τειχίζειν φώκαιαν διέπλευσε πρός αὐτόν, καταλιπών ἐπί ταῖς ναυσίν ἀντίοχον τόν αὑτοῦ κυβερνήτην, ἐπιστείλας μή ἐπιπλεῖν ἐπί τάς λυσάνδρου ναῦς. ὁ δέ ἀντίοχος τῇ τε αὑτοῦ νηί καί ἄλλῃ ἐκ νοτίου εἰς τόν λιμένα τῶν ἐφεσίων εἰσπλεύσας παρ' αὐτάς τάς πρῴρας τῶν λυσάνδρου νεῶν παρέπλει. ὁ δέ λύσανδρος τό μέν πρῶτον ὀλίγας τῶν νεῶν καθελκύσας ἐδίωκεν αὐτόν, ἐπεί δέ οἱ ἀθηναῖοι τῷ ἀντιόχῳ ἐβοήθουν πλείοσι ναυσί, τότε δή καί πάσας συντάξας ἐπέπλει. μετά δέ ταῦτα καί οἱ ἀθηναῖοι ἐκ τοῦ νοτίου καθελκύσαντες τάς λοιπάς τριήρεις ἀνήχθησαν, ὡς ἕκαστος ἤνοιξεν. ἐκ τούτου δ' ἐναυμάχησαν οἱ μέν ἐν τάξει, οἱ δέ ἀθηναῖοι διεσπαρμέναις ταῖς ναυσί, μέχρι οὗ ἔφυγον ἀπολέσαντες πεντεκαίδεκα τριήρεις. τῶν δέ ἀνδρῶν οἱ μέν πλεῖστοι ἐξέφυγον, οἱ δ' ἐζωγρήθησαν. λύσανδρος δέ τάς τε ναῦς ἀναλαβών καί τροπαῖον στήσας ἐπί τοῦ νοτίου διέπλευσεν εἰς ἔφεσον, οἱ δ' ἀθηναῖοι εἰς σάμον. μετά δέ ταῦτα ἀλκιβιάδης ἐλθών εἰς σάμον ἀνήχθη ταῖς ναυσίν ἁπάσαις ἐπί τόν λιμένα τῶν ἐφεσίων, καί πρό τοῦ στόματος παρέταξεν, εἴ τις βούλοιτο ναυμαχεῖν. ἐπειδή δέ λύσανδρος οὐκ ἀντανήγαγε διά τό πολλαῖς ναυσίν ἐλαττοῦσθαι, ἀπέπλευσεν εἰς σάμον. λακεδαιμόνιοι δέ ὀλίγῳ ὕστερον αἱροῦσι δελφίνιον καί ἠιόνα. οἱ δέ ἐν οἴκῳ ἀθηναῖοι, ἐπειδή ἠγγέλθη ἡ ναυμαχία, χαλεπῶς εἶχον τῷ ἀλκιβιάδῃ, οἰόμενοι δι' ἀμέλειάν τε καί ἀκράτειαν ἀπολωλεκέναι τάς ναῦς, καί στρατηγούς εἵλοντο ἄλλους δέκα, κόνωνα, διομέδοντα, λέοντα, περικλέα, ἐρασινίδην, ἀριστοκράτην, ἀρχέστρατον, πρωτόμαχον, θράσυλλον, ἀριστογένην. ἀλκιβιάδης μέν οὖν πονηρῶς καί ἐν τῇ στρατιᾷ φερόμενος, λαβών τριήρη μίαν ἀπέπλευσεν εἰς χερρόνησον εἰς τά ἑαυτοῦ τείχη. μετά δέ ταῦτα κόνων ἐκ τῆς ἄνδρου σύν αἷς εἶχε ναυσίν εἴκοσιν ψηφισαμένων ἀθηναίων εἰς σάμον ἔπλευσεν ἐπί τό ναυτικόν. ἀντί δέ κόνωνος εἰς ἄνδρον ἔπεμψαν φανοσθένην, τέτταρας ναῦς ἔχοντα. οὗτος περιτυχών δυοῖν τριήροιν θουρίαιν ἔλαβεν αὐτοῖς ἀνδράσι: καί τούς μέν αἰχμαλώτους ἅπαντας ἔδησαν ἀθηναῖοι, τόν δέ ἄρχοντα αὐτῶν δωριέα, ὄντα μέν ῥόδιον, πάλαι δέ φυγάδα ἐξ ἀθηνῶν καί ῥόδου ὑπό ἀθηναίων κατεψηφισμένων αὐτοῦ θάνατον καί τῶν ἐκείνου συγγενῶν, πολιτεύοντα παρ' αὐτοῖς, ἐλεήσαντες ἀφεῖσαν οὐδέ χρήματα πραξάμενοι. κόνων δ' ἐπεί εἰς τήν σάμον ἀφίκετο καί τό ναυτικόν κατέλαβεν ἀθύμως ἔχον, συμπληρώσας τριήρεις ἑβδομήκοντα ἀντί τῶν προτέρων, οὐσῶν πλέον ἤ ἑκατόν, καί ταύταις ἀναγαγόμενος μετά τῶν ἄλλων στρατηγῶν, ἄλλοτε ἄλλῃ ἀποβαίνων τῆς τῶν πολεμίων χώρας ἐλῄζετο. καί ὁ ἐνιαυτός ἔληγεν, ἐν ᾧ καρχηδόνιοι εἰς σικελίαν στρατεύσαντες εἴκοσι καί ἑκατόν τριήρεσι καί πεζῆς στρατιᾶς δώδεκα μυριάσιν εἷλον ἀκράγαντα λιμῷ, μάχῃ μέν ἡττηθέντες, προσκαθεζόμενοι δέ ἑπτά μῆνας. τῷ δ' ἐπιόντι ἔτει, ᾧ ἥ τε σελήνη ἐξέλιπεν ἑσπέρας καί ὁ παλαιός τῆς ἀθηνᾶς νεώς ἐν ἀθήναις ἐνεπρήσθη, [πιτύα μέν ἐφορεύοντος, ἄρχοντος δέ καλλίου ἀθήνησιν,] οἱ λακεδαιμόνιοι τῷ λυσάνδρῳ παρεληλυθότος ἤδη τοῦ χρόνου [καί τῷ πολέμῳ τεττάρων καί εἴκοσιν ἐτῶν] ἔπεμψαν ἐπί τάς ναῦς καλλικρατίδαν. ὅτε δέ παρεδίδου ὁ λύσανδρος τάς ναῦς, ἔλεγε τῷ καλλικρατίδᾳ ὅτι θαλαττοκράτωρ τε παραδιδοίη καί ναυμαχίᾳ νενικηκώς. ὁ δέ αὐτόν ἐκέλευσεν ἐξ ἐφέσου ἐν ἀριστερᾷ σάμου παραπλεύσαντα, οὗ ἦσαν αἱ τῶν ἀθηναίων νῆες, ἐν μιλήτῳ τάς ναῦς παραδοῦναι, καί ὁμολογήσειν θαλαττοκρατεῖν. οὐ φαμένου δέ τοῦ λυσάνδρου πολυπραγμονεῖν ἄλλου ἄρχοντος, αὐτός ὁ καλλικρατίδας πρός αἷς παρά λυσάνδρου ἔλαβε ναυσί προσεπλήρωσεν ἐκ χίου καί ῥόδου καί ἄλλοθεν ἀπό τῶν συμμάχων πεντήκοντα ναῦς. ταύτας δέ πάσας ἁθροίσας, οὔσας τετταράκοντα καί ἑκατόν, παρεσκευάζετο ὡς ἀπαντησόμενος τοῖς πολεμίοις. καταμαθών δ' ὑπό τῶν λυσάνδρου φίλων καταστασιαζόμενος, οὐ μόνον ἀπροθύμως ὑπηρετούντων, ἀλλά καί διαθροούντων ἐν ταῖς πόλεσιν ὅτι λακεδαιμόνιοι μέγιστα παραπίπτοιεν ἐν τῷ διαλλάττειν τούς ναυάρχους, πολλάκις ἀνεπιτηδείων γιγνομένων καί ἄρτι συνιέντων τά ναυτικά καί ἀνθρώποις ὡς χρηστέον οὐ γιγνωσκόντων †ἀπείρους θαλάττης πέμποντες καί ἀγνῶτας τοῖς ἐκεῖ, κινδυνεύοιέν τι παθεῖν διά τοῦτο†, ἐκ τούτου δέ ὁ καλλικρατίδας συγκαλέσας τούς λακεδαιμονίων ἐκεῖ παρόντας ἔλεγεν αὐτοῖς τοιάδε. ἐμοί μέν ἀρκεῖ οἴκοι μένειν, καί εἴτε λύσανδρος εἴτε ἄλλος τις ἐμπειρότερος περί τά ναυτικά βούλεται εἶναι, οὐ κωλύω τό κατ' ἐμέ: ἐγώ δ' ὑπό τῆς πόλεως ἐπί τάς ναῦς πεμφθείς οὐκ ἔχω τί ἄλλο ποιῶ ἤ τά κελευόμενα ὡς ἄν δύνωμαι κράτιστα. ὑμεῖς δέ πρός ἅ ἐγώ τε φιλοτιμοῦμαι καί ἡ πόλις ἡμῶν αἰτιάζεται (ἴστε γάρ αὐτά ὥσπερ καί ἐγώ), συμβουλεύετε τά ἄριστα ὑμῖν δοκοῦντα εἶναι περί τοῦ ἐμέ ἐνθάδε μένειν ἤ οἴκαδε ἀποπλεῖν ἐροῦντα τά καθεστῶτα ἐνθάδε. οὐδενός δέ τολμήσαντος ἄλλο τι εἰπεῖν ἤ τοῖς οἴκοι πείθεσθαι ποιεῖν τε ἐφ' ἅ ἥκει, ἐλθών παρά κῦρον ᾔτει μισθόν τοῖς ναύταις: ὁ δέ αὐτῷ εἶπε δύο ἡμέρας ἐπισχεῖν. καλλικρατίδας δέ ἀχθεσθείς τῇ ἀναβολῇ καί ταῖς ἐπί τάς θύρας φοιτήσεσιν ὀργισθείς καί εἰπών ἀθλιωτάτους εἶναι τούς ἕλληνας, ὅτι βαρβάρους κολακεύουσιν ἕνεκα ἀργυρίου, φάσκων τε, ἄν σωθῇ οἴκαδε, κατά γε τό αὑτοῦ δυνατόν διαλλάξειν ἀθηναίους καί λακεδαιμονίους, ἀπέπλευσεν εἰς μίλητον: κἀκεῖθεν πέμψας τριήρεις εἰς λακεδαίμονα ἐπί χρήματα, ἐκκλησίαν ἁθροίσας τῶν μιλησίων τάδε εἶπεν. ἐμοί μέν, ὦ μιλήσιοι, ἀνάγκη τοῖς οἴκοι ἄρχουσι πείθεσθαι: ὑμᾶς δέ ἐγώ ἀξιῶ προθυμοτάτους εἶναι εἰς τόν πόλεμον διά τό οἰκοῦντας ἐν βαρβάροις πλεῖστα κακά ἤδη ὑπ' αὐτῶν πεπονθέναι. δεῖ δ' ὑμᾶς ἐξηγεῖσθαι τοῖς ἄλλοις συμμάχοις ὅπως ἄν τάχιστά τε καί μάλιστα βλάπτωμεν τούς πολεμίους, ἕως ἄν οἱ ἐκ λακεδαίμονος ἥκωσιν, οὕς ἐγώ ἔπεμψα χρήματα ἄξοντας, ἐπεί τά ἐνθάδε ὑπάρχοντα λύσανδρος κύρῳ ἀποδούς ὡς περιττά ὄντα οἴχεται: κῦρος δέ ἐλθόντος ἐμοῦ ἐπ' αὐτόν ἀεί ἀνεβάλλετό μοι διαλεχθῆναι, ἐγώ δ' ἐπί τάς ἐκείνου θύρας φοιτᾶν οὐκ ἐδυνάμην ἐμαυτόν πεῖσαι. ὑπισχνοῦμαι δ' ὑμῖν ἀντί τῶν συμβάντων ἡμῖν ἀγαθῶν ἐν τῷ χρόνῳ ᾧ ἄν ἐκεῖνα προσδεχώμεθα χάριν ἀξίαν ἀποδώσειν. ἀλλά σύν τοῖς θεοῖς δείξωμεν τοῖς βαρβάροις ὅτι καί ἄνευ τοῦ ἐκείνους θαυμάζειν δυνάμεθα τούς ἐχθρούς τιμωρεῖσθαι. ἐπεί δέ ταῦτ' εἶπεν, ἀνιστάμενοι πολλοί καί μάλιστα οἱ αἰτιαζόμενοι ἐναντιοῦσθαι δεδιότες εἰσηγοῦντο πόρον χρημάτων καί αὐτοί ἐπαγγελλόμενοι ἰδίᾳ. λαβών δέ ταῦτα ἐκεῖνος καί ἐκ χίου πεντεδραχμίαν ἑκάστῳ τῶν ναυτῶν ἐφοδιασάμενος ἔπλευσε τῆς λέσβου ἐπί μήθυμναν πολεμίαν οὖσαν. οὐ βουλομένων δέ τῶν μηθυμναίων προσχωρεῖν, ἀλλ' ἐμφρούρων ὄντων ἀθηναίων, καί τῶν τά πράγματα ἐχόντων ἀττικιζόντων, προσβαλών αἱρεῖ τήν πόλιν κατά κράτος. τά μέν οὖν χρήματα πάντα διήρπασαν οἱ στρατιῶται, τά δέ ἀνδράποδα πάντα συνήθροισεν ὁ καλλικρατίδας εἰς τήν ἀγοράν, καί κελευόντων τῶν συμμάχων ἀποδόσθαι καί τούς μηθυμναίους οὐκ ἔφη ἑαυτοῦ γε ἄρχοντος οὐδέν' ἄν ἑλλήνων εἰς τό ἐκείνου δυνατόν ἀνδραποδισθῆναι. τῇ δ' ὑστεραίᾳ τούς μέν ἐλευθέρους ἀφῆκε, τούς δέ τῶν ἀθηναίων φρουρούς καί τά ἀνδράποδα τά δοῦλα πάντα ἀπέδοτο: κόνωνι δέ εἶπεν ὅτι παύσει αὐτόν μοιχῶντα τήν θάλατταν. κατιδών δέ αὐτόν ἀναγόμενον ἅμα τῇ ἡμέρᾳ, ἐδίωκεν ὑποτεμνόμενος τόν εἰς σάμον πλοῦν, ὅπως μή ἐκεῖσε φύγοι. κόνων δ' ἔφευγε ταῖς ναυσίν εὖ πλεούσαις διά τό ἐκ πολλῶν πληρωμάτων εἰς ὀλίγας ἐκλελέχθαι τούς ἀρίστους ἐρέτας, καί καταφεύγει εἰς μυτιλήνην τῆς λέσβου καί σύν αὐτῷ τῶν δέκα στρατηγῶν λέων καί ἐρασινίδης. καλλικρατίδας δέ συνεισέπλευσεν εἰς τόν λιμένα, διώκων ναυσίν ἑκατόν καί ἑβδομήκοντα. κόνων δέ ὡς ἔφθη ὑπό τῶν πολεμίων κατακωλυθείς, ἠναγκάσθη ναυμαχῆσαι πρός τῷ λιμένι, καί ἀπώλεσε ναῦς τριάκοντα: οἱ δέ ἄνδρες εἰς τήν γῆν ἀπέφυγον: τάς δέ λοιπάς τῶν νεῶν, τετταράκοντα οὔσας, ὑπό τῷ τείχει ἀνείλκυσε. καλλικρατίδας δέ ἐν τῷ λιμένι ὁρμισάμενος ἐπολιόρκει ἐνταῦθα, τόν ἔκπλουν ἔχων. καί κατά γῆν μεταπεμψάμενος τούς μηθυμναίους πανδημεί καί ἐκ τῆς χίου τό στράτευμα διεβίβασε: χρήματά τε παρά κύρου αὐτῷ ἦλθεν. ὁ δέ κόνων ἐπεί ἐπολιορκεῖτο καί κατά γῆν καί κατά θάλατταν, καί σίτων οὐδαμόθεν ἦν εὐπορῆσαι, οἱ δέ ἄνθρωποι πολλοί ἐν τῇ πόλει ἦσαν καί οἱ ἀθηναῖοι οὐκ ἐβοήθουν διά τό μή πυνθάνεσθαι ταῦτα, καθελκύσας τῶν νεῶν τάς ἄριστα πλεούσας δύο ἐπλήρωσε πρό ἡμέρας, ἐξ ἁπασῶν τῶν νεῶν τούς ἀρίστους ἐρέτας ἐκλέξας καί τούς ἐπιβάτας εἰς κοίλην ναῦν μεταβιβάσας καί τά παραρύματα παραβαλών. τήν μέν οὖν ἡμέραν οὕτως ἀνεῖχον, εἰς δέ τήν ἑσπέραν, ἐπεί σκότος εἴη, ἐξεβίβαζεν, ὡς μή καταδήλους εἶναι τοῖς πολεμίοις ταῦτα ποιοῦντας. πέμπτῃ δέ ἡμέρᾳ εἰσθέμενοι σῖτα μέτρια, ἐπειδή ἤδη μέσον ἡμέρας ἦν καί οἱ ἐφορμοῦντες ὀλιγώρως εἶχον καί ἔνιοι ἀνεπαύοντο, ἐξέπλευσαν ἔξω τοῦ λιμένος, καί ἡ μέν ἐπί ἑλλησπόντου ὥρμησεν, ἡ δέ εἰς τό πέλαγος. τῶν δ' ἐφορμούντων ὡς ἕκαστοι ἤνοιγον, τάς τε ἀγκύρας ἀποκόπτοντες καί ἐγειρόμενοι ἐβοήθουν τεταραγμένοι, τυχόντες ἐν τῇ γῇ ἀριστοποιούμενοι: εἰσβάντες δέ ἐδίωκον τήν εἰς τό πέλαγος ἀφορμήσασαν, καί ἅμα τῷ ἡλίῳ δύνοντι κατέλαβον, καί κρατήσαντες μάχῃ, ἀναδησάμενοι ἀπῆγον εἰς τό στρατόπεδον αὐτοῖς ἀνδράσιν. ἡ δ' ἐπί τοῦ ἑλλησπόντου φυγοῦσα ναῦς διέφυγε, καί ἀφικομένη εἰς τάς ἀθήνας ἐξαγγέλλει τήν πολιορκίαν. διομέδων δέ βοηθῶν κόνωνι πολιορκουμένῳ δώδεκα ναυσίν ὡρμίσατο εἰς τόν εὔριπον τόν τῶν μυτιληναίων. ὁ δέ καλλικρατίδας ἐπιπλεύσας αὐτῷ ἐξαίφνης δέκα μέν τῶν νεῶν ἔλαβε, διομέδων δ' ἔφυγε τῇ τε αὑτοῦ καί ἄλλῃ. οἱ δέ ἀθηναῖοι τά γεγενημένα καί τήν πολιορκίαν ἐπεί ἤκουσαν, ἐψηφίσαντο βοηθεῖν ναυσίν ἑκατόν καί δέκα, εἰσβιβάζοντες τούς ἐν τῇ ἡλικίᾳ ὄντας ἅπαντας καί δούλους καί ἐλευθέρους: καί πληρώσαντες τάς δέκα καί ἑκάτον ἐν τριάκοντα ἡμέραις ἀπῆραν. εἰσέβησαν δέ καί τῶν ἱππέων πολλοί. μετά ταῦτα ἀνήχθησαν εἰς σάμον, κἀκεῖθεν σαμίας ναῦς ἔλαβον δέκα: ἥθροισαν δέ καί ἄλλας πλείους ἤ τριάκοντα παρά τῶν ἄλλων συμμάχων, εἰσβαίνειν ἀναγκάσαντες ἅπαντας, ὁμοίως δέ καί εἴ τινες αὐτοῖς ἔτυχον ἔξω οὖσαι. ἐγένοντο δέ αἱ πᾶσαι πλείους ἤ πεντήκοντα καί ἑκατόν. ὁ δέ καλλικρατίδας ἀκούων τήν βοήθειαν ἤδη ἐν σάμῳ οὖσαν, αὐτοῦ μέν κατέλιπε πεντήκοντα ναῦς καί ἄρχοντα ἐτεόνικον, ταῖς δέ εἴκοσι καί ἑκατόν ἀναχθείς ἐδειπνοποιεῖτο τῆς λέσβου ἐπί τῇ μαλέᾳ ἄκρᾳ [ἀντίον τῆς μυτιλήνης]. τῇ δ' αὐτῇ ἡμέρᾳ ἔτυχον καί οἱ ἀθηναῖοι δειπνοποιούμενοι ἐν ταῖς ἀργινούσαις: αὗται δ' εἰσίν [ἀντίον τῆς λέσβου ἐπί τῇ μαλέᾳ ἄκρᾳ] ἀντίον τῆς μυτιλήνης. τῆς δέ νυκτός ἰδών τά πυρά, καί τινων αὐτῷ ἐξαγγειλάντων ὅτι οἱ ἀθηναῖοι εἶεν, ἀνήγετο περί μέσας νύκτας, ὡς ἐξαπιναίως προσπέσοι: ὕδωρ δ' ἐπιγενόμενον πολύ καί βρονταί διεκώλυσαν τήν ἀναγωγήν. ἐπεί δέ ἀνέσχεν, ἅμα τῇ ἡμέρᾳ ἔπλει ἐπί τάς ἀργινούσας. οἱ δ' ἀθηναῖοι ἀντανήγοντο εἰς τό πέλαγος τῷ εὐωνύμῳ, παρατεταγμένοι ὧδε. ἀριστοκράτης μέν τό εὐώνυμον ἔχων ἡγεῖτο πεντεκαίδεκα ναυσί, μετά δέ ταῦτα διομέδων ἑτέραις πεντεκαίδεκα: ἐπετέτακτο δέ ἀριστοκράτει μέν περικλῆς, διομέδοντι δέ ἐρασινίδης: παρά δέ διομέδοντα οἱ σάμιοι δέκα ναυσίν ἐπί μιᾶς τεταγμένοι: ἐστρατήγει δέ αὐτῶν σάμιος ὀνόματι ἱππεύς: ἐχόμεναι δ' <αἱ> τῶν ταξιάρχων δέκα, καί αὐταί ἐπί μιᾶς: ἐπί δέ ταύταις αἱ τῶν ναυάρχων τρεῖς, καί εἴ τινες ἄλλαι ἦσαν συμμαχίδες. τό δέ δεξιόν κέρας πρωτόμαχος εἶχε πεντεκαίδεκα ναυσί: παρά δ' αὐτόν θράσυλλος ἑτέραις πεντεκαίδεκα: ἐπετέτακτο δέ πρωτομάχῳ μέν λυσίας, ἔχων τάς ἴσας ναῦς, θρασύλλῳ δέ ἀριστογένης. οὕτω δ' ἐτάχθησαν, ἵνα μή διέκπλουν διδοῖεν: χεῖρον γάρ ἔπλεον. αἱ δέ τῶν λακεδαιμονίων ἀντιτεταγμέναι ἦσαν ἅπασαι ἐπί μιᾶς ὡς πρός διέκπλουν καί περίπλουν παρεσκευασμέναι, διά τό βέλτιον πλεῖν. εἶχε δέ τό δεξιόν κέρας καλλικρατίδας. ἕρμων δέ μεγαρεύς ὁ τῷ καλλικρατίδᾳ κυβερνῶν εἶπε πρός αὐτόν ὅτι εἴη καλῶς ἔχον ἀποπλεῦσαι: αἱ γάρ τριήρεις τῶν ἀθηναίων πολλῷ πλείους ἦσαν. καλλικρατίδας δέ εἶπεν ὅτι ἡ σπάρτη †οὐδέν μή κάκιον οἰκεῖται† αὐτοῦ ἀποθανόντος, φεύγειν δέ αἰσχρόν ἔφη εἶναι. μετά δέ ταῦτα ἐαυμάχησαν χρόνον πολύν, πρῶτον μέν ἁθρόαι, ἔπειτα δέ διεσκεδασμέναι. ἐπεί δέ καλλικρατίδας τε ἐμβαλούσης τῆς νεώς ἀποπεσών εἰς τήν θάλατταν ἠφανίσθη πρωτόμαχός τε καί οἱ μετ' αὐτοῦ τῷ δεξιῷ τό εὐώνυμον ἐνίκησαν, ἐντεῦθεν φυγή τῶν πελοποννησίων ἐγένετο εἰς χίον, πλείστων δέ καί εἰς φώκαιαν: οἱ δέ ἀθηναῖοι πάλιν εἰς τάς ἀργινούσας κατέπλευσαν. ἀπώλοντο δέ τῶν μέν ἀθηναίων νῆες πέντε καί εἴκοσιν αὐτοῖς ἀνδράσιν ἐκτός ὀλίγων τῶν πρός τήν γῆν προσενεχθέντων, τῶν δέ πελοποννησίων λακωνικαί μέν ἐννέα, πασῶν οὐσῶν δέκα, τῶν δ' ἄλλων συμμάχων πλείους ἤ ἑξήκοντα. ἔδοξε δέ καί τοῖς τῶν ἀθηναίων στρατηγοῖς ἑπτά μέν καί τετταράκοντα ναυσί θηραμένην τε καί θρασύβουλον τριηράρχους ὄντας καί τῶν ταξιάρχων τινάς πλεῖν ἐπί τάς καταδεδυκυίας ναῦς καί τούς ἐπ' αὐτῶν ἀνθρώπους, ταῖς δέ ἄλλαις ἐπί τάς μετ' ἐτεονίκου τῇ μυτιλήνῃ ἐφορμούσας. ταῦτα δέ βουλομένους ποιεῖν ἄνεμος καί χειμών διεκώλυσεν αὐτούς μέγας γενόμενος: τροπαῖον δέ στήσαντες αὐτοῦ ηὐλίζοντο. τῷ δ' ἐτεονίκῳ ὁ ὑπηρετικός κέλης πάντα ἐξήγγειλε τά περί τήν ναυμαχίαν. ὁ δέ αὐτόν πάλιν ἐξέπεμψεν εἰπών τοῖς ἐνοῦσι σιωπῇ ἐκπλεῖν καί μηδενί διαλέγεσθαι, παραχρῆμα δέ αὖθις πλεῖν εἰς τό ἑαυτῶν στρατόπεδον ἐστεφανωμένους καί βοῶντας ὅτι καλλικρατίδας νενίκηκε ναυμαχῶν καί ὅτι αἱ τῶν ἀθηναίων νῆες ἀπολώλασιν ἅπασαι. καί οἱ μέν τοῦτ' ἐποίουν: αὐτός δ', ἐπειδή ἐκεῖνοι κατέπλεον, ἔθυε τά εὐαγγέλια, καί τοῖς στρατιώταις παρήγγειλε δειπνοποιεῖσθαι, καί τοῖς ἐμπόροις τά χρήματα σιωπῇ ἐνθεμένους εἰς τά πλοῖα ἀποπλεῖν εἰς χίον (ἦν δέ τό πνεῦμα οὔριον) καί τάς τριήρεις τήν ταχίστην. αὐτός δέ τό πεζόν ἀπῆγεν εἰς τήν μήθυμναν, τό στρατόπεδον ἐμπρήσας. κόνων δέ καθελκύσας τάς ναῦς, ἐπεί οἵ τε πολέμιοι ἀπεδεδράκεσαν καί ὁ ἄνεμος εὐδιαίτερος ἦν, ἀπαντήσας τοῖς ἀθηναίοις ἤδη ἀνηγμένοις ἐκ τῶν ἀργινουσῶν ἔφρασε τά περί τοῦ ἐτεονίκου. οἱ δέ ἀθηναῖοι κατέπλευσαν εἰς τήν μυτιλήνην, ἐκεῖθεν δ' ἐπανήχθησαν εἰς τήν χίον, καί οὐδέν διαπραξάμενοι ἀπέπλευσαν ἐπί σάμου. οἱ δ' ἐν οἴκῳ τούτους μέν τούς στρατηγούς ἔπαυσαν πλήν κόνωνος: πρός δέ τούτῳ εἵλοντο ἀδείμαντον καί τρίτον φιλοκλέα. τῶν δέ ναυμαχησάντων στρατηγῶν πρωτόμαχος μέν καί ἀριστογένης οὐκ ἀπῆλθον εἰς ἀθήνας, τῶν δέ ἕξ καταπλευσάντων, περικλέους καί διομέδοντος καί λυσίου καί ἀριστοκράτους καί θρασύλλου καί ἐρασινίδου, ἀρχέδημος ὁ τοῦ δήμου τότε προεστηκώς ἐν ἀθήναις καί τῆς διωβελίας ἐπιμελόμενος ἐρασινίδῃ ἐπιβολήν ἐπιβαλών κατηγόρει ἐν δικαστηρίῳ, φάσκων ἐξ ἑλλησπόντου αὐτόν ἔχειν χρήματα ὄντα τοῦ δήμου: κατηγόρει δέ καί περί τῆς στρατηγίας. καί ἔδοξε τῷ δικαστηρίῳ δῆσαι τόν ἐρασινίδην. μετά δέ ταῦτα ἐν τῇ βουλῇ διηγοῦντο οἱ στρατηγοί περί τε τῆς ναυμαχίας καί τοῦ μεγέθους τοῦ χειμῶνος. τιμοκράτους δ' εἰπόντος ὅτι καί τούς ἄλλους χρή δεθέντας εἰς τόν δῆμον παραδοθῆναι, ἡ βουλή ἔδησε. μετά δέ ταῦτα ἐκκλησία ἐγένετο, ἐν ᾗ τῶν στρατηγῶν κατηγόρουν ἄλλοι τε καί θηραμένης μάλιστα, δικαίους εἶναι λόγον ὑποσχεῖν διότι οὐκ ἀνείλοντο τούς ναυαγούς. ὅτι μέν γάρ οὐδενός ἄλλου καθήπτοντο, ἐπιστολήν ἐπεδείκνυε μαρτύριον ἥν ἔπεμψαν οἱ στρατηγοί εἰς τήν βουλήν καί εἰς τόν δῆμον, ἄλλο οὐδέν αἰτιώμενοι ἤ τόν χειμῶνα. μετά ταῦτα δέ οἱ στρατηγοί βραχέως ἕκαστος ἀπελογήσατο (οὐ γάρ προυτέθη σφίσι λόγος κατά τόν νόμον), καί τά πεπραγμένα διηγοῦντο, ὅτι αὐτοί μέν ἐπί τούς πολεμίους πλέοιεν, τήν δέ ἀναίρεσιν τῶν ναυαγῶν προστάξαιεν τῶν τριηράρχων ἀνδράσιν ἱκανοῖς καί ἐστρατηγηκόσιν ἤδη, θηραμένει καί θρασυβούλῳ καί ἄλλοις τοιούτοις: καί εἴπερ γέ τινας δέοι, περί τῆς ἀναιρέσεως οὐδένα ἄλλον ἔχειν αὐτούς αἰτιάσασθαι ἤ τούτους οἷς προσετάχθη. καί οὐχ ὅτι γε κατηγοροῦσιν ἡμῶν, ἔφασαν, ψευσόμεθα φάσκοντες αὐτούς αἰτίους εἶναι, ἀλλά τό μέγεθος τοῦ χειμῶνος εἶναι τό κωλῦσαν τήν ἀναίρεσιν. τούτων δέ μάρτυρας παρείχοντο τούς κυβερνήτας καί ἄλλους τῶν συμπλεόντων πολλούς. τοιαῦτα λέγοντες ἔπειθον τόν δῆμον: ἐβούλοντο δέ πολλοί τῶν ἰδιωτῶν ἐγγυᾶσθαι ἀνιστάμενοι: ἔδοξε δέ ἀναβαλέσθαι εἰς ἑτέραν ἐκκλησίαν (τότε γάρ ὀψέ ἦν καί τάς χεῖρας οὐκ ἄν καθεώρων), τήν δέ βουλήν προβουλεύσασαν εἰσενεγκεῖν ὅτῳ τρόπῳ οἱ ἄνδρες κρίνοιντο. μετά δέ ταῦτα ἐγίγνετο ἀπατούρια, ἐν οἷς οἵ τε πατέρες καί οἱ συγγενεῖς σύνεισι σφίσιν αὐτοῖς. οἱ οὖν περί τόν θηραμένην παρεσκεύασαν ἀνθρώπους μέλανα ἱμάτια ἔχοντας καί ἐν χρῷ κεκαρμένους πολλούς ἐν ταύτῃ τῇ ἑορτῇ, ἵνα πρός τήν ἐκκλησίαν ἥκοιεν, ὡς δή συγγενεῖς ὄντες τῶν ἀπολωλότων, καί καλλίξενον ἔπεισαν ἐν τῇ βουλῇ κατηγορεῖν τῶν στρατηγῶν. ἐντεῦθεν ἐκκλησίαν ἐποίουν, εἰς ἥν ἡ βουλή εἰσήνεγκε τήν ἑαυτῆς γνώμην καλλιξένου εἰπόντος τήνδε: ἐπειδή τῶν τε κατηγορούντων κατά τῶν στρατηγῶν καί ἐκείνων ἀπολογουμένων ἐν τῇ προτέρᾳ ἐκκλησίᾳ ἀκηκόασι, διαψηφίσασθαι ἀθηναίους ἅπαντας κατά φυλάς: θεῖναι δέ εἰς τήν φυλήν ἑκάστην δύο ὑδρίας: ἐφ' ἑκάστῃ δέ τῇ φυλῇ κήρυκα κηρύττειν, ὅτῳ δοκοῦσιν ἀδικεῖν οἱ στρατηγοί οὐκ ἀνελόμενοι τούς νικήσαντας ἐν τῇ ναυμαχίᾳ, εἰς τήν προτέραν ψηφίσασθαι, ὅτῳ δέ μή, εἰς τήν ὑστέραν: ἄν δέ δόξωσιν ἀδικεῖν, θανάτῳ ζημιῶσαι καί τοῖς ἕνδεκα παραδοῦναι καί τά χρήματα δημοσιεῦσαι, τό δ' ἐπιδέκατον τῆς θεοῦ εἶναι. παρῆλθε δέ τις εἰς τήν ἐκκλησίαν φάσκων ἐπί τεύχους ἀλφίτων σωθῆναι: ἐπιστέλλειν δ' αὐτῷ τούς ἀπολλυμένους, ἐάν σωθῇ, ἀπαγγεῖλαι τῷ δήμῳ ὅτι οἱ στρατηγοί οὐκ ἀνείλοντο τούς ἀρίστους ὑπέρ τῆς πατρίδος γενομένους. τόν δέ καλλίξενον προσεκαλέσαντο παράνομα φάσκοντες συγγεγραφέναι εὐρυπτόλεμός τε ὁ πεισιάνακτος καί ἄλλοι τινές. τοῦ δέ δήμου ἔνιοι ταῦτα ἐπῄνουν, τό δέ πλῆθος ἐβόα δεινόν εἶναι εἰ μή τις ἐάσει τόν δῆμον πράττειν ὅ ἄν βούληται. καί ἐπί τούτοις εἰπόντος λυκίσκου καί τούτους τῇ αὐτῇ ψήφῳ κρίνεσθαι ᾗπερ καί τούς στρατηγούς, ἐάν μή ἀφῶσι τήν κλῆσιν, ἐπεθορύβησε πάλιν ὁ ὄχλος, καί ἠναγκάσθησαν ἀφιέναι τάς κλήσεις. τῶν δέ πρυτάνεών τινων οὐ φασκόντων προθήσειν τήν διαψήφισιν παρά τόν νόμον, αὖθις καλλίξενος ἀναβάς κατηγόρει αὐτῶν τά αὐτά. οἱ δέ ἐβόων καλεῖν τούς οὐ φάσκοντας. οἱ δέ πρυτάνεις φοβηθέντες ὡμολόγουν πάντες προθήσειν πλήν σωκράτους τοῦ σωφρονίσκου: οὗτος δ' οὐκ ἔφη ἀλλ' ἤ κατά νόμον πάντα ποιήσειν. μετά δέ ταῦτα ἀναβάς εὐρυπτόλεμος ἔλεξεν ὑπέρ τῶν στρατηγῶν τάδε. τά μέν κατηγορήσων, ὦ ἄνδρες ἀθηναῖοι, ἀνέβην ἐνθάδε περικλέους ἀναγκαίου μοι ὄντος καί ἐπιτηδείου καί διομέδοντος φίλου, τά δ' ὑπεραπολογησόμενος, τά δέ συμβουλεύσων ἅ μοι δοκεῖ ἄριστα εἶναι ἁπάσῃ τῇ πόλει. κατηγορῶ μέν οὖν αὐτῶν ὅτι ἔπεισαν τούς συνάρχοντας βουλομένους πέμπειν γράμματα τῇ τε βουλῇ καί ὑμῖν ὅτι ἐπέταξαν τῷ θηραμένει καί θρασυβούλῳ τετταράκοντα καί ἑπτά τριήρεσιν ἀνελέσθαι τούς ναυαγούς, οἱ δέ οὐκ ἀνείλοντο. εἶτα νῦν τήν αἰτίαν κοινήν ἔχουσιν ἐκείνων ἰδίᾳ ἁμαρτόντων, καί ἀντί τῆς τότε φιλανθρωπίας νῦν ὑπ' ἐκείνων τε καί τινων ἄλλων ἐπιβουλευόμενοι κινδυνεύουσιν ἀπολέσθαι; οὔκ, ἄν ὑμεῖς γέ μοι πείθησθε τά δίκαια καί ὅσια ποιοῦντες, καί ὅθεν μάλιστ' ἀληθῆ πεύσεσθε καί οὐ μετανοήσαντες ὕστερον εὑρήσετε σφᾶς αὐτούς ἡμαρτηκότας τά μέγιστα εἰς θεούς τε καί ὑμᾶς αὐτούς. συμβουλεύω δ' ὑμῖν, ἐν οἷς οὔθ' ὑπ' ἐμοῦ οὔθ' ὑπ' ἄλλου οὐδενός ἔστιν ἐξαπατηθῆναι ὑμᾶς, καί τούς ἀδικοῦντας εἰδότες κολάσεσθε ᾗ ἄν βούλησθε δίκῃ, καί ἅμα πάντας καί καθ' ἕνα ἕκαστον, εἰ μή πλέον, ἀλλά μίαν ἡμέραν δόντες αὐτοῖς ὑπέρ αὑτῶν ἀπολογήσασθαι, μή ἄλλοις μᾶλλον πιστεύοντες ἤ ὑμῖν αὐτοῖς. ἴστε δέ, ὦ ἄνδρες ἀθηναῖοι, πάντες ὅτι τό καννωνοῦ ψήφισμά ἐστιν ἰσχυρότατον, ὅ κελεύει, ἐάν τις τόν τῶν ἀθηναίων δῆμον ἀδικῇ, δεδεμένον ἀποδικεῖν ἐν τῷ δήμῳ, καί ἐάν καταγνωσθῇ ἀδικεῖν, ἀποθανεῖν εἰς τό βάραθρον ἐμβληθέντα, τά δέ χρήματα αὐτοῦ δημευθῆναι καί τῆς θεοῦ τό ἐπιδέκατον εἶναι. κατά τοῦτο τό ψήφισμα κελεύω κρίνεσθαι τούς στρατηγούς καί νή δία, ἄν ὑμῖν γε δοκῇ, πρῶτον περικλέα τόν ἐμοί προσήκοντα: αἰσχρόν <γάρ> μοί ἐστιν ἐκεῖνον περί πλείονος ποιεῖσθαι ἤ τήν ὅλην πόλιν. τοῦτο δ' εἰ βούλεσθε, κατά τόνδε τόν νόμον κρίνατε, ὅς ἐστιν ἐπί τοῖς ἱεροσύλοις καί προδόταις, ἐάν τις ἤ τήν πόλιν προδιδῷ ἤ τά ἱερά κλέπτῃ, κριθέντα ἐν δικαστηρίῳ, ἄν καταγνωσθῇ, μή ταφῆναι ἐν τῇ ἀττικῇ, τά δέ χρήματα αὐτοῦ δημόσια εἶναι. τούτων ὁποτέρῳ βούλεσθε, ὦ ἄνδρες ἀθηναῖοι, τῷ νόμῳ κρινέσθων οἱ ἄνδρες κατά ἕνα ἕκαστον διῃρημένων τῆς ἡμέρας τριῶν μερῶν, ἑνός μέν ἐν ᾧ συλλέγεσθαι ὑμᾶς δεῖ καί διαψηφίζεσθαι [ἐάν τε ἀδικεῖν δοκῶσιν ἐάν τε μή], ἑτέρου δ' ἐν ᾧ κατηγορῆσαι, ἑτέρου δ' ἐν ᾧ ἀπολογήσασθαι. τούτων δέ γιγνομένων οἱ μέν ἀδικοῦντες τεύξονται τῆς μεγίστης τιμωρίας, οἱ δ' ἀναίτιοι ἐλευθερωθήσονται ὑφ' ὑμῶν, ὦ ἀθηναῖοι, καί οὐκ †ἀδικοῦντες ἀπολοῦνται. ὑμεῖς δέ κατά τόν νόμον εὐσεβοῦντες καί εὐορκοῦντες κρινεῖτε καί οὐ συμπολεμήσετε λακεδαιμονίοις τούς ἐκείνους ἑβδομήκοντα ναῦς ἀφελομένους καί νενικηκότας, τούτους ἀπολλύντες ἀκρίτους παρά τόν νόμον. τί δέ καί δεδιότες σφόδρα οὕτως ἐπείγεσθε; ἤ μή οὐχ ὑμεῖς ὅν ἄν βούλησθε ἀποκτείνητε καί ἐλευθερώσητε, ἄν κατά τόν νόμον κρίνητε, ἀλλ' οὐκ ἄν παρά τόν νόμον, ὥσπερ καλλίξενος τήν βουλήν ἔπεισεν εἰς τόν δῆμον εἰσενεγκεῖν μιᾷ ψήφῳ; ἀλλ' ἴσως ἄν τινα καί οὐκ αἴτιον ὄντα †ἀποκτείναιτε†, μεταμελήσει δή ὕστερον. †ἀναμνήσθητε† ὡς ἀλγεινόν καί ἀνωφελές ἤδη ἐστί, πρός δ' ἔτι καί περί θανάτου ἀνθρώπου ἡμαρτηκότες. δεινά δ' ἄν ποιήσαιτε, εἰ ἀριστάρχῳ μέν πρότερον τόν δῆμον καταλύοντι, εἶτα δ' οἰνόην προδιδόντι θηβαίοις πολεμίοις οὖσιν, ἔδοτε ἡμέραν ἀπολογήσασθαι ᾗ ἐβούλετο καί τἆλλα κατά τόν νόμον προύθετε, τούς δέ στρατηγούς τούς πάντα ὑμῖν κατά γνώμην πράξαντας, νικήσαντας δέ τούς πολεμίους, τῶν αὐτῶν τούτων ἀποστερήσετε. μή ὑμεῖς γε, ὦ ἀθηναῖοι, ἀλλ' ἑαυτῶν ὄντας τούς νόμους, δι' οὕς μάλιστα μέγιστοί ἐστε, φυλάττοντες, ἄνευ τούτων μηδέν πράττειν πειρᾶσθε. ἐπανέλθετε δέ καί ἐπ' αὐτά τά πράγματα καθ' ἅ καί αἱ ἁμαρτίαι δοκοῦσι γεγενῆσθαι τοῖς στρατηγοῖς. ἐπεί γάρ κρατήσαντες τῇ ναυμαχίᾳ εἰς τήν γῆν κατέπλευσαν, διομέδων μέν ἐκέλευεν ἀναχθέντας ἐπί κέρως ἅπαντας ἀναιρεῖσθαι τά ναυάγια καί τούς ναυαγούς, ἐρασινίδης δ' ἐπί τούς πρός μυτιλήνην πολεμίους τήν ταχίστην πλεῖν ἅπαντας: θράσυλλος δέ ἀμφότερα ἔφη γενέσθαι, ἄν τάς μέν αὐτοῦ καταλίπωσι, ταῖς δέ ἐπί τούς πολεμίους πλέωσι: καί δοξάντων τούτων καταλιπεῖν τρεῖς ναῦς ἕκαστον ἐκ τῆς αὑτοῦ συμμορίας, τῶν στρατηγῶν ὀκτώ ὄντων, καί τάς τῶν ταξιάρχων δέκα καί τάς σαμίων δέκα καί τάς τῶν ναυάρχων τρεῖς, αὗται ἅπασαι γίγνονται ἑπτά καί τετταράκοντα, τέτταρες περί ἑκάστην ναῦν τῶν ἀπολωλυιῶν δώδεκα οὐσῶν. τῶν δέ καταλειφθέντων <τῶν> τριηράρχων ἦσαν καί θρασύβουλος καί θηραμένης, ὅς ἐν τῇ προτέρᾳ ἐκκλησίᾳ κατηγόρει τῶν στρατηγῶν. ταῖς δέ ἄλλαις ναυσίν ἔπλεον ἐπί τάς πολεμίας. τί τούτων οὐχ ἱκανῶς καί καλῶς ἔπραξαν; οὐκοῦν δίκαιον τά μέν πρός τούς πολεμίους μή καλῶς πραχθέντα τούς πρός τούτοις ταχθέντας ὑπέχειν λόγον, τούς δέ πρός τήν ἀναίρεσιν μή ποιήσαντας ἅ οἱ στρατηγοί ἐκέλευσαν, διότι οὐκ ἀνείλοντο κρίνεσθαι. τοσοῦτον δ' ἔχω εἰπεῖν ὑπέρ ἀμφοτέρων, ὅτι ὁ χειμών διεκώλυσε μηδέν πρᾶξαι ὧν οἱ στρατηγοί παρεσκευάσαντο. τούτων δέ μάρτυρες οἱ σωθέντες ἀπό τοῦ αὐτομάτου, ὧν εἷς τῶν ἡμετέρων στρατηγῶν ἐπί καταδύσης νεώς διασωθείς, ὅν κελεύουσι τῇ αὐτῇ ψήφῳ κρίνεσθαι, καί αὐτόν τότε δεόμενον ἀναιρέσεως, ᾗπερ τούς οὐ πράξαντας τά προσταχθέντα. μή τοίνυν, ὦ ἄνδρες ἀθηναῖοι, ἀντί μέν τῆς νίκης καί τῆς εὐτυχίας ὅμοια ποιήσητε τοῖς ἡττημένοις τε καί ἀτυχοῦσιν, ἀντί δέ τῶν ἐκ θεοῦ ἀναγκαίων ἀγνωμονεῖν δόξητε, προδοσίαν καταγνόντες ἀντί τῆς ἀδυναμίας [οὐχ ἱκανούς γενομένους διά τόν χειμῶνα πρᾶξαι τά προσταχθέντα]: ἀλλά πολύ δικαιότερον στεφάνοις γεραίρειν τούς νικῶντας ἤ θανάτῳ ζημιοῦν πονηροῖς ἀνθρώποις πειθομένους. ταῦτ' εἰπών εὐρυπτόλεμος ἔγραψε γνώμην κατά τό καννωνοῦ ψήφισμα κρίνεσθαι τούς ἄνδρας δίχα ἕκαστον: ἡ δέ τῆς βουλῆς ἦν μιᾷ ψήφῳ ἅπαντας κρίνειν. τούτων δέ διαχειροτονουμένων τό μέν πρῶτον ἔκριναν τήν εὐρυπτολέμου: ὑπομοσαμένου δέ μενεκλέους καί πάλιν διαχειροτονίας γενομένης ἔκριναν τήν τῆς βουλῆς. καί μετά ταῦτα κατεψηφίσαντο τῶν ναυμαχησάντων στρατηγῶν ὀκτώ ὄντων: ἀπέθανον δέ οἱ παρόντες ἕξ. καί οὐ πολλῷ χρόνῳ ὕστερον μετέμελε τοῖς ἀθηναίοις, καί ἐψηφίσαντο, οἵτινες τόν δῆμον ἐξηπάτησαν, προβολάς αὐτῶν εἶναι, καί ἐγγυητάς κατα στῆσαι, ἕως ἄν κριθῶσιν, εἶναι δέ καί καλλίξενον τούτων. προυβλήθησαν δέ καί ἄλλοι τέτταρες, καί ἐδέθησαν ὑπό τῶν ἐγγυησαμένων, ὕστερον δέ στάσεώς τινος γενομένης, ἐν ᾗ κλεοφῶν ἀπέθανεν, ἀπέδρασαν οὗτοι, πρίν κριθῆναι: καλλίξενος δέ κατελθών ὅτε καί οἱ ἐκ πειραιῶς εἰς τό ἄστυ, μισούμενος ὑπό πάντων λιμῷ ἀπέθανεν. {ελληνικων β} οἱ δ' ἐν τῇ χίῳ μετά τοῦ ἐτεονίκου στρατιῶται ὄντες, ἕως μέν θέρος ἦν, ἀπό τε τῆς ὥρας ἐτρέφοντο καί ἐργαζόμενοι μισθοῦ κατά τήν χώραν: ἐπεί δέ χειμών ἐγένετο καί τροφήν οὐκ εἶχον γυμνοί τε ἦσαν καί ἀνυπόδητοι, συνίσταντο ἀλλήλοις καί συνετίθεντο ὡς τῇ χίῳ ἐπιθησόμενοι: οἷς δέ ταῦτα ἀρέσκοι κάλαμον φέρειν ἐδόκει, ἵνα ἀλλήλους μάθοιεν ὁπόσοι εἴησαν. πυθόμενος δέ τό σύνθημα ὁ ἐτεόνικος, ἀπόρως μέν εἶχε τί χρῷτο τῷ πράγματι διά τό πλῆθος τῶν καλαμηφόρων: τό τε γάρ ἐκ τοῦ ἐμφανοῦς ἐπιχειρῆσαι σφαλερόν ἐδόκει εἶναι, μή εἰς τά ὅπλα ὁρμήσωσι καί τήν πόλιν κατασχόντες καί πολέμιοι γενόμενοι ἀπολέσωσι πάντα τά πράγματα, ἄν κρατήσωσι, τό τ' αὖ ἀπολλύναι ἀνθρώπους συμμάχους πολλούς δεινόν ἐφαίνετο εἶναι, μή τινα καί εἰς τούς ἄλλους ἕλληνας διαβολήν σχοῖεν καί οἱ στρατιῶται δύσνοι πρός τά πράγματα ὦσιν: ἀναλαβών δέ μεθ' ἑαυτοῦ ἄνδρας πεντεκαίδεκα ἐγχειρίδια ἔχοντας ἐπορεύετο κατά τήν πόλιν, καί ἐντυχών τινι ὀφθαλμιῶντι ἀνθρώπῳ ἀπιόντι ἐξ ἰατρείου, κάλαμον ἔχοντι, ἀπέκτεινε. θορύβου δέ γενομένου καί ἐρωτώντων τινῶν διά τί ἀπέθανεν ὁ ἄνθρωπος, παραγγέλλειν ἐκέλευεν ὁ ἐτεόνικος, ὅτι τόν κάλαμον εἶχε. κατά δέ τήν παραγγελίαν ἐρρίπτουν πάντες ὅσοι εἶχον τούς καλάμους, ἀεί ὁ ἀκούων δεδιώς μή ὀφθείη ἔχων. μετά δέ ταῦτα ὁ ἐτεό νικος συγκαλέσας τούς χίους χρήματα ἐκέλευσε συνενεγκεῖν, ὅπως οἱ ναῦται λάβωσι μισθόν καί μή νεωτερίσωσί τι: οἱ δέ εἰσήνεγκαν: ἅμα δέ εἰς τάς ναῦς ἐσήμηνεν εἰσβαίνειν: προσιών δέ ἐν μέρει παρ' ἑκάστην ναῦν παρεθάρρυνέ τε καί παρῄνει πολλά, ὡς τοῦ γεγενημένου οὐδέν εἰδώς, καί μισθόν ἑκάστῳ μηνός διέδωκε. μετά δέ ταῦτα οἱ χῖοι καί οἱ ἄλλοι σύμμαχοι συλλεγέντες εἰς ἔφεσον ἐβουλεύσαντο περί τῶν ἐνεστηκότων πραγμάτων πέμπειν εἰς λακεδαίμονα πρέσβεις ταῦτά τε ἐροῦντας καί λύσανδρον αἰτήσοντας ἐπί τάς ναῦς, εὖ φερόμενον παρά τοῖς συμμάχοις κατά τήν προτέραν ναυαρχίαν, ὅτε καί τήν ἐν νοτίῳ ἐνίκησε ναυμαχίαν. καί ἀπεπέμφθησαν πρέσβεις, σύν αὐτοῖς δέ καί παρά κύρου ταὐτά λέγοντες ἄγγελοι. οἱ δέ λακεδαιμόνιοι ἔδοσαν τόν λύσανδρον ὡς ἐπιστολέα, ναύαρχον δέ ἄρακον: οὐ γάρ νόμος αὐτοῖς δίς τόν αὐτόν ναυαρχεῖν: τάς μέντοι ναῦς παρέδοσαν λυσάνδρῳ [ἐτῶν ἤδη τῷ πολέμῳ πέντε καί εἴκοσι παρεληλυθότων]. τούτῳ δέ τῷ ἐνιαυτῷ καί κῦρος ἀπέκτεινεν αὐτοβοισάκην καί μιτραῖον, υἱεῖς ὄντας τῆς δαρειαίου ἀδελφῆς [τῆς τοῦ ξέρξου τοῦ δαρείου πατρός], ὅτι αὐτῷ ἀπαντῶντες οὐ διέωσαν διά τῆς κόρης τάς χεῖρας, ὅ ποιοῦσι βασιλεῖ μόνον: ἡ δέ κόρη ἐστί μακρότερον ἤ χειρίς, ἐν ᾗ τήν χεῖρα ἔχων οὐδέν ἄν δύναιτο ποιῆσαι. ἱεραμένης μέν οὖν καί ἡ γυνή ἔλεγον πρός δαρειαῖον δεινόν εἶναι εἰ περιόψεται τήν λίαν ὕβριν τούτου: ὁ δέ αὐτόν μεταπέμπεται ὡς ἀρρωστῶν, πέμψας ἀγγέλους. τῷ δ' ἐπιόντι ἔτει [ἐπί ἀρχύτα μέν ἐφορεύοντος, ἄρχοντος δ' ἐν ἀθήναις ἀλεξίου,] λύσανδρος ἀφικόμενος εἰς ἔφεσον μετεπέμψατο ἐτεόνικον ἐκ χίου σύν ταῖς ναυσί, καί τάς ἄλλας πάσας συνήθροισεν, εἴ πού τις ἦν, καί ταύτας τ' ἐπεσκεύαζε καί ἄλλας ἐν ἀντάνδρῳ ἐναυπηγεῖτο. ἐλθών δέ παρά κῦρον χρήματα ᾔτει: ὁ δ' αὐτῷ εἶπεν ὅτι τά μέν παρά βασιλέως ἀνηλωμένα εἴη, καί ἔτι πλείω πολλῷ, δεικνύων ὅσα ἕκαστος τῶν ναυάρχων ἔχοι, ὅμως δ' ἔδωκε. λαβών δέ ὁ λύσανδρος τἀργύριον, ἐπί τάς τριήρεις τριηράρχους ἐπέστησε καί τοῖς ναύταις τόν ὀφειλόμενον μισθόν ἀπέδωκε. παρεσκευάζοντο δέ καί οἱ τῶν ἀθηναίων στρατηγοί †πρός τό ναυτικόν ἐν τῇ σάμῳ. κῦρος δ' ἐπί τούτοις μετεπέμψατο λύσανδρον, ἐπεί αὐτῷ παρά τοῦ πατρός ἧκεν ἄγγελος λέγων ὅτι ἀρρωστῶν ἐκεῖνον καλοίη, ὤν ἐν θαμνηρίοις τῆς μηδίας ἐγγύς καδουσίων, ἐφ' οὕς ἐστράτευσεν ἀφεστῶτας. ἥκοντα δέ λύσανδρον οὐκ εἴα ναυμαχεῖν πρός ἀθηναίους, ἐάν μή πολλῷ πλείους ναῦς ἔχῃ: εἶναι γάρ χρήματα πολλά καί βασιλεῖ καί ἑαυτῷ, ὥστε τούτου ἕνεκεν πολλάς πληροῦν. παρέδειξε δ' αὐτῷ πάντας τούς φόρους τούς ἐκ τῶν πόλεων, οἵ αὐτῷ ἴδιοι ἦσαν, καί τά περιττά χρήματα ἔδωκε: καί ἀναμνήσας ὡς εἶχε φιλίας πρός τε τήν τῶν λακεδαιμονίων πόλιν καί πρός λύσανδρον ἰδίᾳ, ἀνέβαινε παρά τόν πατέρα. λύσανδρος δ', ἐπεί αὐτῷ κῦρος πάντα παραδούς τά αὑτοῦ πρός τόν πατέρα ἀρρωστοῦντα μετάπεμπτος ἀνέβαινε, μισθόν διαδούς τῇ στρατιᾷ ἀνήχθη τῆς καρίας εἰς τόν κεράμειον κόλπον. καί προσβαλών πόλει τῶν ἀθηναίων συμμάχῳ ὄνομα κεδρείαις τῇ ὑστεραίᾳ προσβολῇ κατά κράτος αἱρεῖ καί ἐξηνδραπόδισεν. ἦσαν δέ μιξοβάρβαροι οἱ ἐνοικοῦντες. ἐκεῖθεν δ' ἀπέπλευσεν εἰς ῥόδον. οἱ δ' ἀθηναῖοι ἐκ τῆς σάμου ὁρμώμενοι τήν βασιλέως κακῶς ἐποίουν, καί ἐπί τήν χίον καί τήν ἔφεσον ἐπέπλεον, καί παρεσκευάζοντο πρός ναυμαχίαν, καί στρατηγούς πρός τοῖς ὑπάρχουσι προσείλοντο μένανδρον, τυδέα, κηφισόδοτον. λύσανδρος δ' ἐκ τῆς ῥόδου παρά τήν ἰωνίαν ἐκπλεῖ πρός τόν ἑλλήσποντον πρός τε τῶν πλοίων τόν ἔκπλουν καί ἐπί τάς ἀφεστηκυίας αὐτῶν πόλεις. ἀνήγοντο δέ καί οἱ ἀθηναῖοι ἐκ τῆς χίου πελάγιοι: ἡ γάρ ἀσία πολεμία αὐτοῖς ἦν. λύσανδρος δ' ἐξ ἀβύδου παρέπλει εἰς λάμψακον σύμμαχον οὖσαν ἀθηναίων: καί οἱ ἀβυδηνοί καί οἱ ἄλλοι παρῆσαν πεζῇ. ἡγεῖτο δέ θώραξ λακεδαιμόνιος. προσβαλόντες δέ τῇ πόλει αἱροῦσι κατά κράτος, καί διήρπασαν οἱ στρατιῶται οὖσαν πλουσίαν καί οἴνου καί σίτου καί τῶν ἄλλων ἐπιτηδείων πλήρη: τά δέ ἐλεύθερα σώματα πάντα ἀφῆκε λύσανδρος. οἱ δ' ἀθηναῖοι κατά πόδας πλέοντες ὡρμίσαντο τῆς χερρονήσου ἐν ἐλαιοῦντι ναυσίν ὀγδοήκοντα καί ἑκατόν. ἐνταῦθα δή ἀριστοποιουμένοις αὐτοῖς ἀγγέλλεται τά περί λάμψακον, καί εὐθύς ἀνήχθησαν εἰς σηστόν. ἐκεῖθεν δ' εὐθύς ἐπισιτισάμενοι ἔπλευσαν εἰς αἰγός ποταμούς ἀντίον τῆς λαμψάκου: διεῖχε δ' ὁ ἑλλήσποντος ταύτῃ σταδίους ὡς πεντεκαίδεκα. ἐνταῦθα δή ἐδειπνοποιοῦντο. λύσανδρος δέ τῇ ἐπιούσῃ νυκτί, ἐπεί ὄρθρος ἦν, ἐσήμηνεν εἰς τάς ναῦς ἀριστοποιησαμένους εἰσβαίνειν, πάντα δέ παρασκευασάμενος ὡς εἰς ναυμαχίαν καί τά παραβλήματα παραβάλλων, προεῖπεν ὡς μηδείς κινήσοιτο ἐκ τῆς τάξεως μηδέ ἀνάξοιτο. οἱ δέ ἀθηναῖοι ἅμα τῷ ἡλίῳ ἀνίσχοντι ἐπί τῷ λιμένι παρετάξαντο ἐν μετώπῳ ὡς εἰς ναυμαχίαν. ἐπεί δέ οὐκ ἀντανήγαγε λύσανδρος, καί τῆς ἡμέρας ὀψέ ἦν, ἀπέπλευσαν πάλιν εἰς τούς αἰγός ποταμούς. λύσανδρος δέ τάς ταχίστας τῶν νεῶν ἐκέλευσεν ἕπεσθαι τοῖς ἀθηναίοις, ἐπειδάν δέ ἐκβῶσι, κατιδόντας ὅ τι ποιοῦσιν ἀποπλεῖν καί αὐτῷ ἐξαγγεῖλαι. καί οὐ πρότερον ἐξεβίβασεν ἐκ τῶν νεῶν πρίν αὗται ἧκον. ταῦτα δ' ἐποίει τέτταρας ἡμέρας: καί οἱ ἀθηναῖοι ἐπανήγοντο. ἀλκιβιάδης δέ κατιδών ἐκ τῶν τειχῶν τούς μέν ἀθηναίους ἐν αἰγιαλῷ ὁρμοῦντας καί πρός οὐδεμιᾷ πόλει, τά δ' ἐπιτήδεια ἐκ σηστοῦ μετιόντας πεντεκαίδεκα σταδίους ἀπό τῶν νεῶν, τούς δέ πολεμίους ἐν λιμένι καί πρός πόλει ἔχοντας πάντα, οὐκ ἐν καλῷ ἔφη αὐτούς ὁρμεῖν, ἀλλά μεθορμίσαι εἰς σηστόν παρῄνει πρός τε λιμένα καί πρός πόλιν: οὗ ὄντες ναυμαχήσετε, ἔφη, ὅταν βούλησθε. οἱ δέ στρατηγοί, μάλιστα δέ τυδεύς καί μένανδρος, ἀπιέναι αὐτόν ἐκέλευσαν: αὐτοί γάρ νῦν στρατηγεῖν, οὐκ ἐκεῖνον. καί ὁ μέν ᾤχετο. λύσανδρος δ', ἐπεί ἦν ἡμέρα πέμπτη ἐπιπλέουσι τοῖς ἀθηναίοις, εἶπε τοῖς παρ' αὐτοῦ ἑπομένοις, ἐπάν κατίδωσιν αὐτούς ἐκβεβηκότας καί ἐσκεδασμένους κατά τήν χερρόνησον, ὅπερ ἐποίουν πολύ μᾶλλον καθ' ἑκάστην ἡμέραν, τά τε σιτία πόρρωθεν ὠνούμενοι καί καταφρονοῦντες δή τοῦ λυσάνδρου, ὅτι οὐκ ἀντανῆγεν, ἀποπλέοντας τοὔμπαλιν παρ' αὐτόν ἆραι ἀσπίδα κατά μέσον τόν πλοῦν. οἱ δέ ταῦτα ἐποίησαν ὡς ἐκέλευσε. λύσανδρος δ' εὐθύς ἐσήμηνε τήν ταχίστην πλεῖν: συμπαρῄει δέ καί θώραξ τό πεζόν ἔχων. κόνων δέ ἰδών τόν ἐπίπλουν, ἐσήμηνεν εἰς τάς ναῦς βοηθεῖν κατά κράτος. διεσκεδασμένων δέ τῶν ἀνθρώπων, αἱ μέν τῶν νεῶν δίκροτοι ἦσαν, αἱ δέ μονόκροτοι, αἱ δέ παντελῶς κεναί: ἡ δέ κόνωνος καί ἄλλαι περί αὐτόν ἑπτά πλήρεις ἀνήχθησαν ἁθρόαι καί ἡ πάραλος, τάς δ' ἄλλας πάσας λύσανδρος ἔλαβε πρός τῇ γῇ. τούς δέ πλείστους ἄνδρας ἐν τῇ γῇ συνέλεξεν: οἱ δέ καί ἔφυγον εἰς τά τειχύδρια. κόνων δέ ταῖς ἐννέα ναυσί φεύγων, ἐπεί ἔγνω τῶν ἀθηναίων τά πράγματα διεφθαρμένα, κατασχών ἐπί τήν ἀβαρνίδα τήν λαμψάκου ἄκραν ἔλαβεν αὐτόθεν τά μεγάλα τῶν λυσάνδρου νεῶν ἱστία, καί αὐτός μέν ὀκτώ ναυσίν ἀπέπλευσε παρ' εὐαγόραν εἰς κύπρον, ἡ δέ πάραλος εἰς τάς ἀθήνας ἀπαγγελοῦσα τά γεγονότα. λύσανδρος δέ τάς τε ναῦς καί τούς αἰχμαλώτους καί τἆλλα πάντα εἰς λάμψακον ἀπήγαγεν, ἔλαβε δέ καί τῶν στρατηγῶν ἄλλους τε καί φιλοκλέα καί ἀδείμαντον. ᾗ δ' ἡμέρᾳ ταῦτα κατειργάσατο, ἔπεμψε θεόπομπον τόν μιλήσιον λῃστήν εἰς λακεδαίμονα ἀπαγγελοῦντα τά γεγονότα, ὅς ἀφικόμενος τριταῖος ἀπήγγειλε. μετά δέ ταῦτα λύσανδρος ἁθροίσας τούς συμμάχους ἐκέλευσε βουλεύεσθαι περί τῶν αἰχμαλώτων. ἐνταῦθα δή κατηγορίαι ἐγίγνοντο πολλαί τῶν ἀθηναίων, ἅ τε ἤδη παρενενομήκεσαν καί ἅ ἐψηφισμένοι ἦσαν ποιεῖν, εἰ κρατήσειαν τῇ ναυμαχίᾳ, τήν δεξιάν χεῖρα ἀποκόπτειν τῶν ζωγρηθέντων πάντων, καί ὅτι λαβόντες δύο τριήρεις, κορινθίαν καί ἀνδρίαν, τούς ἄνδρας ἐξ αὐτῶν πάντας κατακρημνίσειαν: φιλοκλῆς δ' ἦν στρατηγός τῶν ἀθηναίων, ὅς τούτους διέφθειρεν. ἐλέγετο δέ καί ἄλλα πολλά, καί ἔδοξεν ἀποκτεῖναι τῶν αἰχμαλώτων ὅσοι ἦσαν ἀθηναῖοι πλήν ἀδειμάντου, ὅτι μόνος ἐπελάβετο ἐν τῇ ἐκκλησίᾳ τοῦ περί τῆς ἀποτομῆς τῶν χειρῶν ψηφίσματος: ᾐτιάθη μέντοι ὑπό τινων προδοῦναι τάς ναῦς. λύσανδρος δέ φιλοκλέα πρῶτον ἐρωτήσας, ὅς τούς ἀνδρίους καί κορινθίους κατεκρήμνισε, τί εἴη ἄξιος παθεῖν ἀρξάμενος εἰς ἕλληνας παρανομεῖν, ἀπέσφαξεν. ἐπεί δέ τά ἐν τῇ λαμψάκῳ κατεστήσατο, ἔπλει ἐπί τό βυζάντιον καί καλχηδόνα. οἱ δ' αὐτόν ὑπεδέχοντο, τούς τῶν ἀθηναίων φρουρούς ὑποσπόνδους ἀφέντες. οἱ δέ προδόντες ἀλκιβιάδῃ τό βυζάντιον τότε μέν ἔφυγον εἰς τόν πόντον, ὕστερον δ' εἰς ἀθήνας καί ἐγένοντο ἀθηναῖοι. λύσανδρος δέ τούς τε φρουρούς τῶν ἀθηναίων καί εἴ τινά που ἄλλον ἴδοι ἀθηναῖον, ἀπέπεμπεν εἰς τάς ἀθήνας, διδούς ἐκεῖσε μόνον πλέουσιν ἀσφάλειαν, ἄλλοθι δ' οὔ, εἰδώς ὅτι ὅσῳ ἄν πλείους συλλεγῶσιν εἰς τό ἄστυ καί τόν πειραιᾶ, θᾶττον τῶν ἐπιτηδείων ἔνδειαν ἔσεσθαι. καταλιπών δέ βυζαντίου καί καλχηδόνος σθενέλαον ἁρμοστήν λάκωνα, αὐτός ἀποπλεύσας εἰς λάμψακον τάς ναῦς ἐπεσκεύαζεν. ἐν δέ ταῖς ἀθήναις τῆς παράλου ἀφικομένης νυκτός ἐλέγετο ἡ συμφορά, καί οἰμωγή ἐκ τοῦ πειραιῶς διά τῶν μακρῶν τειχῶν εἰς ἄστυ διῆκεν, ὁ ἕτερος τῷ ἑτέρῳ παραγγέλλων: ὥστ' ἐκείνης τῆς νυκτός οὐδείς ἐκοιμήθη, οὐ μόνον τούς ἀπολωλότας πενθοῦντες, ἀλλά πολύ μᾶλλον ἔτι αὐτοί ἑαυτούς, πείσεσθαι νομίζοντες οἷα ἐποίησαν μηλίους τε λακεδαιμονίων ἀποίκους ὄντας, κρατήσαντες πολιορκίᾳ, καί ἱστιαιέας καί σκιωναίους καί τορωναίους καί αἰγινήτας καί ἄλλους πολλούς τῶν ἑλλήνων. τῇ δ' ὑστεραίᾳ ἐκκλησίαν ἐποίησαν, ἐν ᾗ ἔδοξε τούς τε λιμένας ἀποχῶσαι πλήν ἑνός καί τά τείχη εὐτρεπίζειν καί φυλακάς ἐφιστάναι καί τἆλλα πάντα ὡς εἰς πολιορκίαν παρασκευάζειν τήν πόλιν. καί οὗτοι μέν περί ταῦτα ἦσαν. λύσανδρος δ' ἐκ τοῦ ἑλλησπόντου ναυσί διακοσίαις ἀφικόμενος εἰς λέσβον κατεσκευάσατο τάς τε ἄλλας πόλεις ἐν αὐτῇ καί μυτιλήνην: εἰς δέ τά ἐπί θρᾴκης χωρία ἔπεμψε δέκα τριήρεις ἔχοντα ἐτεόνικον, ὅς τά ἐκεῖ πάντα πρός λακεδαιμονίους μετέστησεν. εὐθύς δέ καί ἡ ἄλλη ἑλλάς ἀφειστήκει ἀθηναίων μετά τήν ναυμαχίαν πλήν σαμίων: οὗτοι δέ σφαγάς τῶν γνωρίμων ποιήσαντες κατεῖχον τήν πόλιν. λύσανδρος δέ μετά ταῦτα ἔπεμψε πρός ἆγίν τε εἰς δεκέλειαν καί εἰς λακεδαίμονα ὅτι προσπλεῖ σύν διακοσίαις ναυσί. λακεδαιμόνιοι δ' ἐξῇσαν πανδημεί καί οἱ ἄλλοι πελοποννήσιοι πλήν ἀργείων, παραγγείλαντος τοῦ ἑτέρου λακεδαιμονίων βασιλέως παυσανίου. ἐπεί δ' ἅπαντες ἡθροίσθησαν, ἀναλαβών αὐτούς πρός τήν πόλιν ἐστρατοπέδευσεν ἐν τῇ ἀκαδημείᾳ [τῷ καλουμένῳ γυμνασίῳ]. λύσανδρος δέ ἀφικόμενος εἰς αἴγιναν ἀπέδωκε τήν πόλιν αἰγινήταις, ὅσους ἐδύνατο πλείστους αὐτῶν ἁθροίσας, ὡς δ' αὔτως καί μηλίοις καί τοῖς ἄλλοις ὅσοι τῆς αὑτῶν ἐστέροντο. μετά δέ τοῦτο δῃώσας σαλαμῖνα ὡρμίσατο πρός τόν πειραιᾶ ναυσί πεντήκοντα καί ἑκατόν, καί τά πλοῖα εἶργε τοῦ εἴσπλου. οἱ δ' ἀθηναῖοι πολιορκούμενοι κατά γῆν καί κατά θάλατταν ἠπόρουν τί χρή ποιεῖν, οὔτε νεῶν οὔτε συμμάχων αὐτοῖς ὄντων οὔτε σίτου: ἐνόμιζον δέ οὐδεμίαν εἶναι σωτηρίαν †εἰ μή παθεῖν ἅ οὐ τιμωρούμενοι ἐποίησαν, ἀλλά διά τήν ὕβριν ἠδίκουν ἀνθρώπους μικροπολίτας οὐδ' ἐπί μιᾷ αἰτίᾳ ἑτέρᾳ ἤ ὅτι ἐκείνοις συνεμάχουν. διά ταῦτα τούς ἀτίμους ἐπιτίμους ποιήσαντες ἐκαρτέρουν, καί ἀποθνῃσκόντων ἐν τῇ πόλει λιμῷ πολλῶν οὐ διελέγοντο περί διαλλαγῆς. ἐπεί δέ παντελῶς ἤδη ὁ σῖτος ἐπελελοίπει, ἔπεμψαν πρέσβεις παρ' ἆγιν, βουλόμενοι σύμμαχοι εἶναι λακεδαιμονίοις ἔχοντες τά τείχη καί τόν πειραιᾶ, καί ἐπί τούτοις συνθήκας ποιεῖσθαι. ὁ δέ αὐτούς εἰς λακεδαίμονα ἐκέλευεν ἰέναι: οὐ γάρ εἶναι κύριος αὐτός. ἐπεί δ' ἀπήγγειλαν οἱ πρέσβεις ταῦτα τοῖς ἀθηναίοις, ἔπεμψαν αὐτούς εἰς λακεδαίμονα. οἱ δ' ἐπεί ἦσαν ἐν σελλασίᾳ [πλησίον τῆς λακωνικῆς] καί ἐπύθοντο οἱ ἔφοροι αὐτῶν ἅ ἔλεγον, ὄντα οἷάπερ καί πρός ἆγιν, αὐτόθεν αὐτούς ἐκέλευον ἀπιέναι, καί εἴ τι δέονται εἰρήνης, κάλλιον ἥκειν βουλευσαμένους. οἱ δέ πρέσβεις ἐπεί ἧκον οἴκαδε καί ἀπήγγειλαν ταῦτα εἰς τήν πόλιν, ἀθυμία ἐνέπεσε πᾶσιν: ᾤοντο γάρ ἀνδραποδισθήσεσθαι, καί ἕως ἄν πέμπωσιν ἑτέρους πρέσβεις, πολλούς τῷ λιμῷ ἀπολεῖσθαι. περί δέ τῶν τειχῶν τῆς καθαιρέσεως οὐδείς ἐβούλετο συμβουλεύειν: ἀρχέστρατος γάρ εἰπών ἐν τῇ βουλῇ λακεδαιμονίοις κράτιστον εἶναι ἐφ' οἷς προυκαλοῦντο εἰρήνην ποιεῖσθαι, ἐδέθη: προυκαλοῦντο δέ τῶν μακρῶν τειχῶν ἐπί δέκα σταδίους καθελεῖν ἑκατέρου: ἐγένετο δέ ψήφισμα μή ἐξεῖναι περί τούτων συμ βουλεύειν. τοιούτων δέ ὄντων θηραμένης εἶπεν ἐν ἐκκλησίᾳ ὅτι εἰ βούλονται αὐτόν πέμψαι παρά λύσανδρον, εἰδώς ἥξει λακεδαιμονίους πότερον ἐξανδραποδίσασθαι τήν πόλιν βουλόμενοι ἀντέχουσι περί τῶν τειχῶν ἤ πίστεως ἕνεκα. πεμφθείς δέ διέτριβε παρά λυσάνδρῳ τρεῖς μῆνας καί πλείω, ἐπιτηρῶν ὁπότε ἀθηναῖοι ἔμελλον διά τό ἐπιλελοιπέναι τόν σῖτον ἅπαντα ὅ τι τις λέγοι ὁμολογήσειν. ἐπεί δέ ἧκε τετάρτῳ μηνί, ἀπήγγειλεν ἐν ἐκκλησίᾳ ὅτι αὐτόν λύσανδρος τέως μέν κατέχοι, εἶτα κελεύοι εἰς λακεδαίμονα ἰέναι: οὐ γάρ εἶναι κύριος ὧν ἐρωτῷτο ὑπ' αὐτοῦ, ἀλλά τούς ἐφόρους. μετά ταῦτα ᾑρέθη πρεσβευτής εἰς λακεδαίμονα αὐτοκράτωρ δέκατος αὐτός. λύσανδρος δέ τοῖς ἐφόροις ἔπεμψεν ἀγγελοῦντα μετ' ἄλλων λακεδαιμονίων ἀριστοτέλην, φυγάδα ἀθηναῖον ὄντα, ὅτι ἀποκρίναιτο θηραμένει ἐκείνους κυρίους εἶναι εἰρήνης καί πολέμου. θηραμένης δέ καί οἱ ἄλλοι πρέσβεις ἐπεί ἦσαν ἐν σελλασίᾳ, ἐρωτώμενοι δέ ἐπί τίνι λόγῳ ἥκοιεν εἶπον ὅτι αὐτοκράτορες περί εἰρήνης, μετά ταῦτα οἱ ἔφοροι καλεῖν ἐκέλευον αὐτούς. ἐπεί δ' ἧκον, ἐκκλησίαν ἐποίησαν, ἐν ᾗ ἀντέλεγον κορίνθιοι καί θηβαῖοι μάλιστα, πολλοί δέ καί ἄλλοι τῶν ἑλλήνων, μή σπένδεσθαι ἀθηναίοις, ἀλλ' ἐξαιρεῖν. λακεδαιμόνιοι δέ οὐκ ἔφασαν πόλιν ἑλληνίδα ἀνδραποδιεῖν μέγα ἀγαθόν εἰργασμένην ἐν τοῖς μεγίστοις κινδύνοις γενομένοις τῇ ἑλλάδι, ἀλλ' ἐποιοῦντο εἰρήνην ἐφ' ᾧ τά τε μακρά τείχη καί τόν πειραιᾶ καθελόντας καί τάς ναῦς πλήν δώδεκα παραδόντας καί τούς φυγάδας καθέντας τόν αὐτόν ἐχθρόν καί φίλον νομίζοντας λακεδαιμονίοις ἕπεσθαι καί κατά γῆν καί κατά θάλατταν ὅποι ἄν ἡγῶνται. θηραμένης δέ καί οἱ σύν αὐτῷ πρέσβεις ἐπανέφερον ταῦτα εἰς τάς ἀθήνας. εἰσιόντας δ' αὐτούς ὄχλος περιεχεῖτο πολύς, φοβούμενοι μή ἄπρακτοι ἥκοιεν: οὐ γάρ ἔτι ἐνεχώρει μέλλειν διά τό πλῆθος τῶν ἀπολλυμένων τῷ λιμῷ. τῇ δέ ὑστεραίᾳ ἀπήγγελλον οἱ πρέσβεις ἐφ' οἷς οἱ λακεδαιμόνιοι ποιοῖντο τήν εἰρήνην: προηγόρει δέ αὐτῶν θηραμένης, λέγων ὡς χρή πείθεσθαι λακεδαιμονίοις καί τά τείχη περιαιρεῖν. ἀντειπόντων δέ τινων αὐτῷ, πολύ δέ πλειόνων συνεπαινεσάντων, ἔδοξε δέχεσθαι τήν εἰρήνην. μετά δέ ταῦτα λύσανδρός τε κατέπλει εἰς τόν πειραιᾶ καί οἱ φυγάδες κατῇσαν καί τά τείχη κατέσκαπτον ὑπ' αὐλητρίδων πολλῇ προθυμίᾳ, νομίζοντες ἐκείνην τήν ἡμέραν τῇ ἑλλάδι ἄρχειν τῆς ἐλευθερίας. καί ὁ ἐνιαυτός ἔληγεν, ἐν ᾧ μεσοῦντι διονύσιος ὁ ἑρμοκράτους συρακόσιος ἐτυράννησε, μάχῃ μέν πρότερον ἡττηθέντων ὑπό συρακοσίων καρχηδονίων, σπάνει δέ σίτου ἑλόντων ἀκράγαντα, ἐκλιπόντων τῶν σικελιωτῶν τήν πόλιν. τῷ δ' ἐπιόντι ἔτει [ᾧ ἦν ὀλυμπιάς, ᾗ τό στάδιον ἐνίκα κροκίνας θετταλός, εὐδίου ἐν σπάρτῃ ἐφορεύοντος, πυθοδώρου δ' ἐν ἀθήναις ἄρχοντος, ὅν ἀθηναῖοι, ὅτι ἐν ὀλιγαρχίᾳ ᾑρέθη, οὐκ ὀνομάζουσιν, ἀλλ' ἀναρχίαν τόν ἐνιαυτόν καλοῦσιν. ἐγένετο δέ αὕτη ἡ ὀλιγαρχία ὧδε.] ἔδοξε τῷ δήμῳ τριάκοντα ἄνδρας ἑλέσθαι, οἵ τούς πατρίους νόμους συγγράψουσι, καθ' οὕς πολιτεύσουσι. καί ᾑρέθησαν οἵδε: πολυχάρης, κριτίας, μηλόβιος, ἱππόλοχος, εὐκλείδης, ἱέρων, μνησίλοχος, χρέμων, θηραμένης, ἀρεσίας, διοκλῆς, φαιδρίας, χαιρέλεως, ἀναίτιος, πείσων, σοφοκλῆς, ἐρατοσθένης, χαρικλῆς, ὀνομακλῆς, θέογνις, αἰσχίνης, θεογένης, κλεομήδης, ἐρασίστρατος, φείδων, δρακοντίδης, εὐμάθης, ἀριστοτέλης, ἱππόμαχος, μνησιθείδης. τούτων δέ πραχθέντων ἀπέπλει λύσανδρος πρός σάμον, ἆγις δ' ἐκ τῆς δεκελείας ἀπαγαγών τό πεζόν στράτευμα διέλυσε κατά πόλεις ἑκάστους. κατά δέ τοῦτον τόν καιρόν περί ἡλίου ἔκλειψιν λυκόφρων ὁ φεραῖος, βουλόμενος ἄρξαι ὅλης τῆς θετταλίας, τούς ἐναντιουμένους αὐτῷ τῶν θετταλῶν, λαρισαίους τε καί ἄλλους, μάχῃ ἐνίκησε καί πολλούς ἀπέκτεινεν. ἐν δέ τῷ αὐτῷ χρόνῳ καί διονύσιος ὁ συρακόσιος τύραννος μάχῃ ἡττηθείς ὑπό καρχηδονίων γέλαν καί καμάριναν ἀπώλεσε. μετ' ὀλίγον δέ καί λεοντῖνοι συρακοσίοις συνοικοῦντες ἀπέστησαν εἰς τήν αὑτῶν πόλιν ἀπό διονυσίου καί συρακοσίων. παραχρῆμα δέ καί οἱ συρακόσιοι ἱππεῖς ὑπό διονυσίου εἰς κατάνην ἀπεστάλησαν. οἱ δέ σάμιοι πολιορκούμενοι ὑπό λυσάνδρου πάντῃ, ἐπεί οὐ βουλομένων αὐτῶν τό πρῶτον ὁμολογεῖν προσβάλλειν ἤδη ἔμελλεν ὁ λύσανδρος, ὡμολόγησαν ἕν ἱμάτιον ἔχων ἕκαστος ἀπιέναι τῶν ἐλευθέρων, τά δ' ἄλλα παραδοῦναι: καί οὕτως ἐξῆλθον. λύσανδρος δέ τοῖς ἀρχαίοις πολίταις παραδούς τήν πόλιν καί τά ἐνόντα πάντα καί δέκα ἄρχοντας καταστήσας φρουρεῖν ἀφῆκε τό τῶν συμμάχων ναυτικόν κατά πόλεις, ταῖς δέ λακωνικαῖς ναυσίν ἀπέπλευσεν εἰς λακεδαίμονα, ἀπάγων τά τε τῶν αἰχμαλώτων νεῶν ἀκρωτήρια καί τάς ἐκ πειραιῶς τριήρεις πλήν δώδεκα καί στεφάνους, οὕς παρά τῶν πόλεων ἐλάμβανε δῶρα ἰδίᾳ, καί ἀργυρίου τετρακόσια καί ἑβδομήκοντα τάλαντα, ἅ περιεγένοντο τῶν φόρων, οὕς αὐτῷ κῦρος παρέδειξεν εἰς τόν πόλεμον, καί εἴ τι ἄλλο ἐκτήσατο ἐν τῷ πολέμῳ. ταῦτα δέ πάντα λακεδαιμονίοις ἀπέδωκε τελευτῶντος τοῦ θέρους [εἰς ὅ ἑξάμηνος καί ὀκτώ καί εἴκοσιν ἔτη τῷ πολέμῳ ἐτελεύτα, ἐν οἷς ἔφοροι οἱ ἀριθμούμενοι οἵδε ἐγένοντο, αἰνησίας πρῶτος, ἐφ' οὗ ἤρξατο ὁ πόλεμος, πέμπτῳ καί δεκάτῳ ἔτει τῶν μετ' εὐβοίας ἅλωσιν τριακονταετίδων σπονδῶν, μετά δέ τοῦτον οἵδε: βρασίδας, ἰσάνωρ, σωστρατίδας, ἔξαρχος, ἀγησίστρατος, ἀγγενίδας, ὀνομακλῆς, ζεύξιππος, πιτύας, πλειστόλας, κλεινόμαχος, ἴλαρχος, λέων, χαιρίλας, πατησιάδας, κλεοσθένης, λυκάριος, ἐπήρατος, ὀνομάντιος, ἀλεξιππίδας, μισγολαΐδας, ἰσίας, ἄρακος, εὐάρχιππος, παντακλῆς, πιτύας, ἀρχύτας, εὔδιος, ἐφ' οὗ λύσανδρος πράξας τά εἰρημένα οἴκαδε κατέπλευσεν]. οἱ δέ τριάκοντα ᾑρέθησαν μέν ἐπεί τάχιστα τά μακρά τείχη καί τά περί τόν πειραιᾶ καθῃρέθη: αἱρεθέντες δέ ἐφ' ᾧτε συγγράψαι νόμους, καθ' οὕστινας πολιτεύσοιντο, τούτους μέν ἀεί ἔμελλον συγγράφειν τε καί ἀποδεικνύναι, βουλήν δέ καί τάς ἄλλας ἀρχάς κατέστησαν ὡς ἐδόκει αὐτοῖς. ἔπειτα πρῶτον μέν οὕς πάντες ᾔδεσαν ἐν τῇ δημοκρατίᾳ ἀπό συκοφαντίας ζῶντας καί τοῖς καλοῖς κἀγαθοῖς βαρεῖς ὄντας, συλλαμβάνοντες ὑπῆγον θανάτου: καί ἥ τε βουλή ἡδέως αὐτῶν κατεψηφίζετο οἵ τε ἄλλοι ὅσοι συνῄδεσαν ἑαυτοῖς μή ὄντες τοιοῦτοι οὐδέν ἤχθοντο. ἐπεί δέ ἤρξαντο βουλεύεσθαι ὅπως ἄν ἐξείη αὐτοῖς τῇ πόλει χρῆσθαι ὅπως βούλοιντο, ἐκ τούτου πρῶτον μέν πέμψαντες εἰς λακεδαίμονα αἰσχίνην τε καί ἀριστοτέλην ἔπεισαν λύσανδρον φρουρούς σφίσι συμπρᾶξαι ἐλθεῖν, ἕως δή τούς πονηρούς ἐκποδών ποιησάμενοι καταστήσαιντο τήν πολιτείαν: θρέψειν δέ αὐτοί ὑπισχνοῦντο. ὁ δέ πεισθείς τούς τε φρουρούς καί καλλίβιον ἁρμοστήν συνέπραξεν αὐτοῖς πεμφθῆναι. οἱ δ' ἐπεί τήν φρουράν ἔλαβον, τόν μέν καλλίβιον ἐθεράπευον πάσῃ θεραπείᾳ, ὡς πάντα ἐπαινοίη ἅ πράττοιεν, τῶν δέ φρουρῶν τούτου συμπέμποντος αὐτοῖς οὕς ἐβούλοντο συνελάμβανον οὐκέτι τούς πονηρούς τε καί ὀλίγου ἀξίους, ἀλλ' ἤδη οὕς ἐνόμιζον ἥκιστα μέν παρωθουμένους ἀνέχεσθαι, ἀντιπράττειν δέ τι ἐπιχειροῦντας πλείστους ἄν τούς συνεθέλοντας λαμβάνειν. τῷ μέν οὖν πρώτῳ χρόνῳ ὁ κριτίας τῷ θηραμένει ὁμογνώμων τε καί φίλος ἦν: ἐπεί δέ αὐτός μέν προπετής ἦν ἐπί τό πολλούς ἀποκτείνειν, ἅτε καί φυγών ὑπό τοῦ δήμου, ὁ δέ θηραμένης ἀντέκοπτε, λέγων ὅτι οὐκ εἰκός εἴη θανατοῦν, εἴ τις ἐτιμᾶτο ὑπό τοῦ δήμου, τούς δέ καλούς κἀγαθούς μηδέν κακόν εἰργάζετο, ἐπεί καί ἐγώ, ἔφη, καί σύ πολλά δή τοῦ ἀρέσκειν ἕνεκα τῇ πόλει καί εἴπομεν καί ἐπράξαμεν: ὁ δέ (ἔτι γάρ οἰκείως ἐχρῆτο τῷ θηραμένει) ἀντέλεγεν ὅτι οὐκ ἐγχωροίη τοῖς πλεονεκτεῖν βουλομένοις μή οὐκ ἐκποδών ποιεῖσθαι τούς ἱκανωτάτους διακωλύειν: εἰ δέ, ὅτι τριάκοντά ἐσμεν καί οὐχ εἷς, ἧττόν τι οἴει ὥσπερ τυραννίδος ταύτης τῆς ἀρχῆς χρῆναι ἐπιμελεῖσθαι, εὐήθης εἶ. ἐπεί δέ, ἀποθνῃσκόντων πολλῶν καί ἀδίκως, πολλοί δῆλοι ἦσαν συνιστάμενοί τε καί θαυμάζοντες τί ἔσοιτο ἡ πολιτεία, πάλιν ἔλεγεν ὁ θηραμένης ὅτι εἰ μή τις κοινωνούς ἱκανούς λήψοιτο τῶν πραγμάτων, ἀδύνατον ἔσοιτο τήν ὀλιγαρχίαν διαμένειν. ἐκ τούτου μέντοι κριτίας καί οἱ ἄλλοι τριάκοντα, ἤδη φοβούμενοι καί οὐχ ἥκιστα τόν θηραμένην, μή συρρυείησαν πρός αὐτόν οἱ πολῖται, καταλέγουσι τρισχιλίους τούς μεθέξοντας δή τῶν πραγμάτων: ὁ δ' αὖ θηραμένης καί πρός ταῦτα ἔλεγεν ὅτι ἄτοπον δοκοίη ἑαυτῷ γε εἶναι τό πρῶτον μέν βουλομένους τούς βελτίστους τῶν πολιτῶν κοινωνούς ποιήσασθαι τρισχιλίους, ὥσπερ τόν ἀριθμόν τοῦτον ἔχοντά τινα ἀνάγκην καλούς καί ἀγαθούς εἶναι, καί οὔτ' ἔξω τούτων σπουδαίους οὔτ' ἐντός τούτων πονηρούς οἷόν τε εἴη γενέσθαι: ἔπειτα δ', ἔφη, ὁρῶ ἔγωγε δύο ἡμᾶς τά ἐναντιώτατα πράττοντας, βιαίαν τε τήν ἀρχήν καί ἥττονα τῶν ἀρχομένων κατασκευαζομένους. ὁ μέν ταῦτ' ἔλεγεν. οἱ δ' ἐξέτασιν ποιήσαντες τῶν μέν τρισχιλίων ἐν τῇ ἀγορᾷ, τῶν δ' ἔξω τοῦ καταλόγου ἄλλων ἀλλαχοῦ, ἔπειτα κελεύσαντες ἐπί τά ὅπλα, ἐν ᾧ ἐκεῖνοι ἀπεληλύθεσαν πέμψαντες τούς φρουρούς καί τῶν πολιτῶν τούς ὁμογνώμονας αὑτοῖς τά ὅπλα πάντων πλήν τῶν τρισχιλίων παρείλοντο, καί ἀνακομίσαντες ταῦτα εἰς τήν ἀκρόπολιν συνέθηκαν ἐν τῷ ναῷ. τούτων δέ γενομένων, ὡς ἐξόν ἤδη ποιεῖν αὐτοῖς ὅ τι βούλοιντο, πολλούς μέν ἔχθρας ἕνεκα ἀπέκτεινον, πολλούς δέ χρημάτων. ἔδοξε δ' αὐτοῖς, ὅπως ἔχοιεν καί τοῖς φρουροῖς χρήματα διδόναι, καί τῶν μετοίκων ἕνα ἕκαστον λαβεῖν, καί αὐτούς μέν ἀποκτεῖναι, τά δέ χρήματα αὐτῶν ἀποσημήνασθαι. ἐκέλευον δέ καί τόν θηραμένην λαβεῖν ὅντινα βούλοιτο. ὁ δ' ἀπεκρίνατο: ἀλλ' οὐ δοκεῖ μοι, ἔφη, καλόν εἶναι φάσκοντας βελτίστους εἶναι ἀδικώτερα τῶν συκοφαντῶν ποιεῖν. ἐκεῖνοι μέν γάρ παρ' ὧν χρήματα λαμβάνοιεν ζῆν εἴων, ἡμεῖς δέ ἀποκτενοῦμεν μηδέν ἀδικοῦντας, ἵνα χρήματα λαμβάνωμεν; πῶς οὐ ταῦτα τῷ παντί ἐκείνων ἀδικώτερα; οἱ δ' ἐμποδών νομίζοντες αὐτόν εἶναι τῷ ποιεῖν ὅ τι βούλοιντο, ἐπιβουλεύουσιν αὐτῷ, καί ἰδίᾳ πρός τούς βουλευτάς ἄλλος πρός ἄλλον διέβαλλον ὡς λυμαινόμενον τήν πολιτείαν. καί παραγγείλαντες νεανίσκοις οἵ ἐδόκουν αὐτοῖς θρασύτατοι εἶναι ξιφίδια ὑπό μάλης ἔχοντας παραγενέσθαι, συνέλεξαν τήν βουλήν. ἐπεί δέ ὁ θηραμένης παρῆν, ἀναστάς ὁ κριτίας ἔλεξεν ὧδε. ὦ ἄνδρες βουλευταί, εἰ μέν τις ὑμῶν νομίζει πλείους τοῦ καιροῦ ἀποθνῄσκειν, ἐννοησάτω ὅτι ὅπου πολιτεῖαι μεθίστανται πανταχοῦ ταῦτα γίγνεται: πλείστους δέ ἀνάγκη ἐνθάδε πολεμίους εἶναι τοῖς εἰς ὀλιγαρχίαν μεθιστᾶσι διά τε τό πολυανθρωποτάτην τῶν ἑλληνίδων τήν πόλιν εἶναι καί διά τό πλεῖστον χρόνον ἐν ἐλευθερίᾳ τόν δῆμον τεθράφθαι. ἡμεῖς δέ γνόντες μέν τοῖς οἵοις ἡμῖν τε καί ὑμῖν χαλεπήν πολιτείαν εἶναι δημοκρατίαν, γνόντες δέ ὅτι λακεδαιμονίοις τοῖς περισώσασιν ἡμᾶς ὁ μέν δῆμος οὔποτ' ἄν φίλος γένοιτο, οἱ δέ βέλτιστοι ἀεί ἄν πιστοί διατελοῖεν, διά ταῦτα σύν τῇ λακεδαιμονίων γνώμῃ τήνδε τήν πολιτείαν καθίσταμεν. καί ἐάν τινα αἰσθανώμεθα ἐναντίον τῇ ὀλιγαρχίᾳ, ὅσον δυνάμεθα ἐκποδών ποιούμεθα: πολύ δέ μάλιστα δοκεῖ ἡμῖν δίκαιον εἶναι, εἴ τις ἡμῶν αὐτῶν λυμαίνεται ταύτῃ τῇ καταστάσει, δίκην αὐτόν διδόναι. νῦν οὖν αἰσθανόμεθα θηραμένην τουτονί οἷς δύναται ἀπολλύντα ἡμᾶς τε καί ὑμᾶς. ὡς δέ ταῦτα ἀληθῆ, ἄν κατανοῆτε, εὑρήσετε οὔτε ψέγοντα οὐδένα μᾶλλον θηραμένους τουτουί τά παρόντα οὔτε ἐναντιούμενον, ὅταν τινά ἐκποδών βουλώμεθα ποιήσασθαι τῶν δημαγωγῶν. εἰ μέν τοίνυν ἐξ ἀρχῆς ταῦτα ἐγίγνωσκε, πολέμιος μέν ἦν, οὐ μέντοι πονηρός γ' ἄν δικαίως ἐνομίζετο: νῦν δέ αὐτός μέν ἄρξας τῆς πρός λακεδαιμονίους πίστεως καί φιλίας, αὐτός δέ τῆς τοῦ δήμου καταλύσεως, μάλιστα δέ ἐξορμήσας ὑμᾶς τοῖς πρώτοις ὑπαγομένοις εἰς ὑμᾶς δίκην ἐπιτιθέναι, νῦν ἐπεί καί ὑμεῖς καί ἡμεῖς φανερῶς ἐχθροί τῷ δήμῳ γεγενήμεθα, οὐκέτ' αὐτῷ τά γιγνόμενα ἀρέσκει, ὅπως αὐτός μέν αὖ ἐν τῷ ἀσφαλεῖ καταστῇ, ἡμεῖς δέ δίκην δῶμεν τῶν πεπραγμένων. ὥστε οὐ μόνον ὡς ἐχθρῷ αὐτῷ προσήκει ἀλλά καί ὡς προδότῃ ὑμῶν τε καί ἡμῶν διδόναι τήν δίκην. καίτοι τοσούτῳ μέν δεινότερον προδοσία πολέμου, ὅσῳ χαλεπώτερον φυλάξασθαι τό ἀφανές τοῦ φανεροῦ, τοσούτῳ δ' ἔχθιον, ὅσῳ πολεμίοις μέν ἄνθρωποι καί σπένδονται καί αὖθις πιστοί γίγνονται, ὅν δ' ἄν προδιδόντα λαμβάνωσι, τούτῳ οὔτε ἐσπείσατο πώποτε οὐδείς οὔτ' ἐπίστευσε τοῦ λοιποῦ. ἵνα δέ εἰδῆτε ὅτι οὐ καινά ταῦτα οὗτος ποιεῖ, ἀλλά φύσει προδότης ἐστίν, ἀναμνήσω ὑμᾶς τά τούτῳ πεπραγμένα. οὗτος γάρ ἐξ ἀρχῆς μέν τιμώμενος ὑπό τοῦ δήμου κατά τόν πατέρα ἅγνωνα, προπετέστατος ἐγένετο τήν δημοκρατίαν μεταστῆσαι εἰς τούς τετρακοσίους, καί ἐπρώτευεν ἐν ἐκείνοις. ἐπεί δ' ᾔσθετο ἀντίπαλόν τι τῇ ὀλιγαρχίᾳ συνιστάμενον, πρῶτος αὖ ἡγεμών τῷ δήμῳ ἐπ' ἐκείνους ἐγένετο: ὅθεν δήπου καί κόθορνος ἐπικαλεῖται. [καί γάρ ὁ κόθορνος ἁρμόττειν μέν τοῖς ποσίν ἀμφοτέροις δοκεῖ, ἀποβλέπει δέ ἀπ' ἀμφοτέρων.] δεῖ δέ, ὦ θηράμενες, ἄνδρα τόν ἄξιον ζῆν οὐ προάγειν μέν δεινόν εἶναι εἰς πράγματα τούς συνόντας, ἄν δέ τι ἀντικόπτῃ, εὐθύς μεταβάλλεσθαι, ἀλλ' ὥσπερ ἐν νηί διαπονεῖσθαι, ἕως ἄν εἰς οὖρον καταστῶσιν: εἰ δέ μή, πῶς ἄν ἀφίκοιντό ποτε ἔνθα δεῖ, εἰ ἐπειδάν τι ἀντικόψῃ, εὐθύς εἰς τἀναντία πλέοιεν; καί εἰσί μέν δήπου πᾶσαι μεταβολαί πολιτειῶν θανατηφόροι, σύ δέ διά τό εὐμετάβολος εἶναι πλείστοις μέν μεταίτιος εἶ ἐξ ὀλιγαρχίας ὑπό τοῦ δήμου ἀπολωλέναι, πλείστοις δ' ἐκ δημοκρατίας ὑπό τῶν βελτιόνων. οὗτος δέ τοί ἐστιν ὅς καί ταχθείς ἀνελέσθαι ὑπό τῶν στρατηγῶν τούς καταδύντας ἀθηναίων ἐν τῇ περί λέσβον ναυμαχίᾳ αὐτός οὐκ ἀνελόμενος ὅμως τῶν στρατηγῶν κατηγορῶν ἀπέκτεινεν αὐτούς, ἵνα αὐτός περισωθείη. ὅστις γε μήν φανερός ἐστι τοῦ μέν πλεονεκτεῖν ἀεί ἐπιμελόμενος, τοῦ δέ καλοῦ καί τῶν φίλων μηδέν ἐντρεπόμενος, πῶς τούτου χρή ποτε φείσασθαι; πῶς δέ οὐ φυλάξασθαι, εἰδότας αὐτοῦ τάς μεταβολάς, ὡς μή καί ἡμᾶς ταὐτό δυνασθῇ ποιῆσαι; ἡμεῖς οὖν τοῦτον ὑπάγομεν καί ὡς ἐπιβουλεύοντα καί ὡς προδιδόντα ἡμᾶς τε καί ὑμᾶς. ὡς δ' εἰκότα ποιοῦμεν, καί τάδ' ἐννοήσατε. καλλίστη μέν γάρ δήπου δοκεῖ πολιτεία εἶναι ἡ λακεδαιμονίων: εἰ δέ ἐκείνῃ ἐπιχειρήσειέ τις τῶν ἐφόρων ἀντί τοῦ τοῖς πλείοσι πείθεσθαι ψέγειν τε τήν ἀρχήν καί ἐναντιοῦσθαι τοῖς πραττομένοις, οὐκ ἄν οἴεσθε αὐτόν καί ὑπ' αὐτῶν τῶν ἐφόρων καί ὑπό τῆς ἄλλης ἁπάσης πόλεως τῆς μεγίστης τιμωρίας ἀξιωθῆναι; καί ὑμεῖς οὖν, ἐάν σωφρονῆτε, οὐ τούτου ἀλλ' ὑμῶν αὐτῶν φείσεσθε, ὡς οὗτος σωθείς μέν πολλούς ἄν μέγα φρονεῖν ποιήσειε τῶν ἐναντία γιγνωσκόντων ὑμῖν, ἀπολόμενος δέ πάντων καί τῶν ἐν τῇ πόλει καί τῶν ἔξω ὑποτέμοι ἄν τάς ἐλπίδας. ὁ μέν ταῦτ' εἰπών ἐκαθέζετο: θηραμένης δέ ἀναστάς ἔλεξεν: ἀλλά πρῶτον μέν μνησθήσομαι, ὦ ἄνδρες, ὅ τελευταῖον κατ' ἐμοῦ εἶπε. φησί γάρ με τούς στρατηγούς ἀποκτεῖναι κατηγοροῦντα. ἐγώ δέ οὐκ ἦρχον δήπου τοῦ κατ' ἐκείνων λόγου, ἀλλ' ἐκεῖνοι ἔφασαν προσταχθέν μοι ὑφ' ἑαυτῶν οὐκ ἀνελέσθαι τούς δυστυχοῦντας ἐν τῇ περί λέσβον ναυμαχίᾳ. ἐγώ δέ ἀπολογούμενος ὡς διά τόν χειμῶνα οὐδέ πλεῖν, μή ὅτι ἀναιρεῖσθαι τούς ἄνδρας δυνατόν ἦν, ἔδοξα τῇ πόλει εἰκότα λέγειν, ἐκεῖνοι δ' ἑαυτῶν κατηγορεῖν ἐφαίνοντο. φάσκοντες γάρ οἷόν τε εἶναι σῶσαι τούς ἄνδρας, προέμενοι ἀπολέσθαι αὐτούς ἀποπλέοντες ᾤχοντο. οὐ μέντοι θαυμάζω γε τό κριτίαν †παρανενομηκέναι†: ὅτε γάρ ταῦτα ἦν, οὐ παρών ἐτύγχανεν, ἀλλ' ἐν θετταλίᾳ μετά προμηθέως δημοκρατίαν κατεσκεύαζε καί τούς πενέστας ὥπλιζεν ἐπί τούς δεσπότας. ὧν μέν οὖν οὗτος ἐκεῖ ἔπραττε μηδέν ἐνθάδε γένοιτο: τάδε γε μέντοι ὁμολογῶ ἐγώ τούτῳ, εἴ τις ὑμᾶς μέν τῆς ἀρχῆς βούλεται παῦσαι, τούς δ' ἐπιβουλεύοντας ὑμῖν ἰσχυρούς ποιεῖ, δίκαιον εἶναι τῆς μεγίστης αὐτόν τιμωρίας τυγχάνειν: ὅστις μέντοι ὁ ταῦτα πράττων ἐστίν οἶμαι ἄν ὑμᾶς κάλλιστα κρίνειν, τά τε πεπραγμένα καί ἅ νῦν πράττει ἕκαστος ἡμῶν εἰ κατανοήσετε. οὐκοῦν μέχρι μέν τοῦ ὑμᾶς τε καταστῆναι εἰς τήν βουλείαν καί ἀρχάς ἀποδειχθῆναι καί τούς ὁμολογουμένως συκοφάντας ὑπάγεσθαι πάντες ταὐτά ἐγιγνώσκομεν: ἐπεί δέ γε οὗτοι ἤρξαντο ἄνδρας καλούς τε κἀγαθούς συλλαμβάνειν, ἐκ τούτου κἀγώ ἠρξάμην τἀναντία τούτοις γιγνώσκειν. ᾔδειν γάρ ὅτι ἀποθνῄσκοντος μέν λέοντος τοῦ σαλαμινίου, ἀνδρός καί ὄντος καί δοκοῦντος ἱκανοῦ εἶναι, ἀδικοῦντος δ' οὐδέ ἕν, οἱ ὅμοιοι τούτῳ φοβήσοιντο, φοβούμενοι δέ ἐναντίοι τῇδε τῇ πολιτείᾳ ἔσοιντο: ἐγίγνωσκον δέ ὅτι συλλαμβανομένου νικηράτου τοῦ νικίου, καί πλουσίου καί οὐδέν πώποτε δημοτικόν οὔτε αὐτοῦ οὔτε τοῦ πατρός πράξαντος, οἱ τούτῳ ὅμοιοι δυσμενεῖς ἡμῖν γενήσοιντο. ἀλλά μήν καί ἀντιφῶντος ὑφ' ἡμῶν ἀπολλυμένου, ὅς ἐν τῷ πολέμῳ δύο τριήρεις εὖ πλεούσας παρείχετο, ἠπιστάμην ὅτι καί οἱ πρόθυμοι τῇ πόλει γεγενημένοι πάντες ὑπόπτως ἡμῖν ἕξοιεν. ἀντεῖπον δέ καί ὅτε τῶν μετοίκων ἕνα ἕκαστον λαβεῖν ἔφασαν χρῆναι: εὔδηλον γάρ ἦν ὅτι τούτων ἀπολομένων καί οἱ μέτοικοι ἅπαντες πολέμιοι τῇ πολιτείᾳ ἔσοιντο. ἀντεῖπον δέ καί ὅτε τά ὅπλα τοῦ πλήθους παρῃροῦντο, οὐ νομίζων χρῆναι ἀσθενῆ τήν πόλιν ποιεῖν: οὐδέ γάρ τούς λακεδαιμονίους ἑώρων τούτου ἕνεκα βουλομένους περισῶσαι ἡμᾶς, ὅπως ὀλίγοι γενόμενοι μηδέν δυναίμεθ' αὐτούς ὠφελεῖν: ἐξῆν γάρ αὐτοῖς, εἰ τούτου γε δέοιντο, καί μηδένα λιπεῖν ὀλίγον ἔτι χρόνον τῷ λιμῷ πιέσαντας. οὐδέ γε τό φρουρούς μισθοῦσθαι συνήρεσκέ μοι, ἐξόν αὐτῶν τῶν πολιτῶν τοσούτους προσλαμβάνειν, ἕως ῥᾳδίως ἐμέλλομεν οἱ ἄρχοντες τῶν ἀρχομένων κρατήσειν. ἐπεί γε μήν πολλούς ἑώρων ἐν τῇ πόλει τῇ ἀρχῇ τῇδε δυσμενεῖς, πολλούς δέ φυγάδας γιγνομένους, οὐκ αὖ ἐδόκει μοι οὔτε θρασύβουλον οὔτε ἄνυτον οὔτε ἀλκιβιάδην φυγαδεύειν: ᾔδειν γάρ ὅτι οὕτω γε τό ἀντίπαλον ἰσχυρόν ἔσοιτο, εἰ τῷ μέν πλήθει ἡγεμόνες ἱκανοί προσγενήσοιντο, τοῖς δ' ἡγεῖσθαι βουλομένοις σύμμαχοι πολλοί φανήσοιντο. ὁ ταῦτα οὖν νουθετῶν ἐν τῷ φανερῷ πότερα εὐμενής ἄν δικαίως ἤ προδότης νομίζοιτο; οὐχ οἱ ἐχθρούς, ὦ κριτία, κωλύοντες πολλούς ποιεῖσθαι, οὐδ' οἱ συμμάχους πλείστους διδάσκοντες κτᾶσθαι, οὗτοι τούς πολεμίους ἰσχυρούς ποιοῦσιν, ἀλλά πολύ μᾶλλον οἱ ἀδίκως τε χρήματα ἀφαιρούμενοι καί τούς οὐδέν ἀδικοῦντας ἀποκτείνοντες, οὗτοί εἰσιν οἱ καί πολλούς τούς ἐναντίους ποιοῦντες καί προδιδόντες οὐ μόνον τούς φίλους ἀλλά καί ἑαυτούς δι' αἰσχροκέρδειαν. εἰ δέ μή ἄλλως γνωστόν ὅτι ἀληθῆ λέγω, ὧδε ἐπισκέψασθε. πότερον οἴεσθε θρασύβουλον καί ἄνυτον καί τούς ἄλλους φυγάδας ἅ ἐγώ λέγω μᾶλλον ἄν ἐνθάδε βούλεσθαι γίγνεσθαι ἤ ἅ οὗτοι πράττουσιν; ἐγώ μέν γάρ οἶμαι νῦν μέν αὐτούς νομίζειν συμμάχων πάντα μεστά εἶναι: εἰ δέ τό κράτιστον τῆς πόλεως προσφιλῶς ἡμῖν εἶχε, χαλεπόν ἄν ἡγεῖσθαι εἶναι καί τό ἐπιβαίνειν ποι τῆς χώρας. ἅ δ' αὖ εἶπεν ὡς ἐγώ εἰμι οἷος ἀεί ποτε μεταβάλλεσθαι, κατανοήσατε καί ταῦτα. τήν μέν γάρ ἐπί τῶν τετρακοσίων πολιτείαν καί αὐτός δήπου ὁ δῆμος ἐψηφίσατο, διδασκόμενος ὡς οἱ λακεδαιμόνιοι πάσῃ πολιτείᾳ μᾶλλον ἄν ἤ δημοκρατίᾳ πιστεύσειαν. ἐπεί δέ γε ἐκεῖνοι μέν οὐδέν ἀνίεσαν, οἱ δέ ἀμφί ἀριστοτέλην καί μελάνθιον καί ἀρίσταρχον στρατηγοῦντες φανεροί ἐγένοντο ἐπί τῷ χώματι ἔρυμα τειχίζοντες, εἰς ὅ ἐβούλοντο τούς πολεμίους δεξάμενοι ὑφ' αὑτοῖς καί τοῖς ἑταίροις τήν πόλιν ποιήσασθαι, εἰ ταῦτ' αἰσθόμενος ἐγώ διεκώλυσα, τοῦτ' ἐστί προδότην εἶναι τῶν φίλων; ἀποκαλεῖ δέ κόθορνόν με, ὡς ἀμφοτέροις πειρώμενον ἁρμόττειν. ὅστις δέ μηδετέροις ἀρέσκει, τοῦτον ὤ πρός τῶν θεῶν τί ποτε καί καλέσαι χρή; σύ γάρ δή ἐν μέν τῇ δημοκρατίᾳ πάντως μισοδημότατος ἐνομίζου, ἐν δέ τῇ ἀριστοκρατίᾳ πάντων μισοχρηστότατος γεγένησαι. ἐγώ δ', ὦ κριτία, ἐκείνοις μέν ἀεί ποτε πολεμῶ τοῖς οὐ πρόσθεν οἰομένοις καλήν ἄν δημοκρατίαν εἶναι, πρίν [ἄν] καί οἱ δοῦλοι καί οἱ δι' ἀπορίαν δραχμῆς ἄν ἀποδόμενοι τήν πόλιν †δραχμῆς† μετέχοιεν, καί τοῖσδέ γ' αὖ ἀεί ἐναντίος εἰμί οἵ οὐκ οἴονται καλήν ἄν ἐγγενέσθαι ὀλιγαρχίαν, πρίν [ἄν] εἰς τό ὑπ' ὀλίγων τυραννεῖσθαι τήν πόλιν καταστήσειαν. τό μέντοι σύν τοῖς δυναμένοις καί μεθ' ἵππων καί μετ' ἀσπίδων ὠφελεῖν διά τούτων τήν πολιτείαν πρόσθεν ἄριστον ἡγούμην εἶναι καί νῦν οὐ μεταβάλλομαι. εἰ δ' ἔχεις εἰπεῖν, ὦ κριτία, ὅπου ἐγώ σύν τοῖς δημοτικοῖς ἤ τυραννικοῖς τούς καλούς τε κἀγαθούς ἀποστερεῖν πολιτείας ἐπεχείρησα, λέγε: ἐάν γάρ ἐλεγχθῶ ἤ νῦν ταῦτα πράττων ἤ πρότερον πώποτε πεποιηκώς, ὁμολογῶ τά πάντων ἔσχατα παθών ἄν δικαίως ἀποθνῄσκειν. ὡς δ' εἰπών ταῦτα ἐπαύσατο, καί ἡ βουλή δήλη ἐγένετο εὐμενῶς ἐπιθορυβήσασα, γνούς ὁ κριτίας ὅτι εἰ ἐπιτρέψοι τῇ βουλῇ διαψηφίζεσθαι περί αὐτοῦ, ἀναφεύξοιτο, καί τοῦτο οὐ βιωτόν ἡγησάμενος, προσελθών καί διαλεχθείς τι τοῖς τριάκοντα ἐξῆλθε, καί ἐπιστῆναι ἐκέλευσε τούς τά ἐγχειρίδια ἔχοντας φανερῶς τῇ βουλῇ ἐπί τοῖς δρυφάκτοις. πάλιν δέ εἰσελθών εἶπεν: ἐγώ, ὦ βουλή, νομίζω προστάτου ἔργον εἶναι οἵου δεῖ, ὅς ἄν ὁρῶν τούς φίλους ἐξαπατωμένους μή ἐπιτρέπῃ. καί ἐγώ οὖν τοῦτο ποιήσω. καί γάρ οἵδε οἱ ἐφεστηκότες οὔ φασιν ἡμῖν ἐπιτρέψειν, εἰ ἀνήσομεν ἄνδρα τόν φανερῶς τήν ὀλιγαρχίαν λυμαινόμενον. ἔστι δέ ἐν τοῖς καινοῖς νόμοις τῶν μέν ἐν τοῖς τρισχιλίοις ὄντων μηδένα ἀποθνῄσκειν ἄνευ τῆς ὑμετέρας ψήφου, τῶν δ' ἔξω τοῦ καταλόγου κυρίους εἶναι τούς τριάκοντα θανατοῦν. ἐγώ οὖν, ἔφη, θηραμένην τουτονί ἐξαλείφω ἐκ τοῦ καταλόγου, συνδοκοῦν ἅπασιν ἡμῖν. καί τοῦτον, ἔφη, ἡμεῖς θανατοῦμεν. ἀκούσας ταῦτα ὁ θηραμένης ἀνεπήδησεν ἐπί τήν ἑστίαν καί εἶπεν: ἐγώ δ', ἔφη, ὦ ἄνδρες, ἱκετεύω τά πάντων ἐννομώτατα, μή ἐπί κριτίᾳ εἶναι ἐξαλείφειν μήτε ἐμέ μήτε ὑμῶν ὅν ἄν βούληται, ἀλλ' ὅνπερ νόμον οὗτοι ἔγραψαν περί τῶν ἐν τῷ καταλόγῳ, κατά τοῦτον καί ὑμῖν καί ἐμοί τήν κρίσιν εἶναι. καί τοῦτο μέν, ἔφη, μά τούς θεούς οὐκ ἀγνοῶ, ὅτι οὐδέν μοι ἀρκέσει ὅδε ὁ βωμός, ἀλλά βούλομαι καί τοῦτο ἐπιδεῖξαι, ὅτι οὗτοι οὐ μόνον εἰσί περί ἀνθρώπους ἀδικώτατοι, ἀλλά καί περί θεούς ἀσεβέστατοι. ὑμῶν μέντοι, ἔφη, ὦ ἄνδρες καλοί κἀγαθοί, θαυμάζω, εἰ μή βοηθήσετε ὑμῖν αὐτοῖς, καί ταῦτα γιγνώσκοντες ὅτι οὐδέν τό ἐμόν ὄνομα εὐεξαλειπτότερον ἤ τό ὑμῶν ἑκάστου. ἐκ δέ τούτου ἐκέλευσε μέν ὁ τῶν τριάκοντα κῆρυξ τούς ἕνδεκα ἐπί τόν θηραμένην: ἐκεῖνοι δέ εἰσελθόντες σύν τοῖς ὑπηρέταις, ἡγουμένου αὐτῶν σατύρου τοῦ θρασυτάτου τε καί ἀναιδεστάτου, εἶπε μέν ὁ κριτίας: παραδίδομεν ὑμῖν, ἔφη, θηραμένην τουτονί κατακεκριμένον κατά τόν νόμον: ὑμεῖς δέ λαβόντες καί ἀπαγαγόντες οἱ ἕνδεκα οὗ δεῖ τά ἐκ τούτων πράττετε. ὡς δέ ταῦτα εἶπεν, εἷλκε μέν ἀπό τοῦ βωμοῦ ὁ σάτυρος, εἷλκον δέ οἱ ὑπηρέται. ὁ δέ θηραμένης ὥσπερ εἰκός καί θεούς ἐπεκαλεῖτο καί ἀνθρώπους καθορᾶν τά γιγνόμενα. ἡ δέ βουλή ἡσυχίαν εἶχεν, ὁρῶσα καί τούς ἐπί τοῖς δρυφάκτοις ὁμοίους σατύρῳ καί τό ἔμπροσθεν τοῦ βουλευτηρίου πλῆρες τῶν φρουρῶν, καί οὐκ ἀγνοοῦντες ὅτι ἐγχειρίδια ἔχοντες παρῆσαν. οἱ δ' ἀπήγαγον τόν ἄνδρα διά τῆς ἀγορᾶς μάλα μεγάλῃ τῇ φωνῇ δηλοῦντα οἷα ἔπασχε. λέγεται δ' ἕν ῥῆμα καί τοῦτο αὐτοῦ. ὡς εἶπεν ὁ σάτυρος ὅτι οἰμώξοιτο, εἰ μή σιωπήσειεν, ἐπήρετο: ἄν δέ σιωπῶ, οὐκ ἄρ', ἔφη, οἰμώξομαι; καί ἐπεί γε ἀποθνῄσκειν ἀναγκαζόμενος τό κώνειον ἔπιε, τό λειπόμενον ἔφασαν ἀποκοτταβίσαντα εἰπεῖν αὐτόν: κριτίᾳ τοῦτ' ἔστω τῷ καλῷ. καί τοῦτο μέν οὐκ ἀγνοῶ, ὅτι ταῦτα ἀποφθέγματα οὐκ ἀξιόλογα, ἐκεῖνο δέ κρίνω τοῦ ἀνδρός ἀγαστόν, τό τοῦ θανάτου παρεστηκότος μήτε τό φρόνιμον μήτε τό παιγνιῶδες ἀπολιπεῖν ἐκ τῆς ψυχῆς. θηραμένης μέν δή οὕτως ἀπέθανεν: οἱ δέ τριάκοντα, ὡς ἐξόν ἤδη αὐτοῖς τυραννεῖν ἀδεῶς, προεῖπον μέν τοῖς ἔξω τοῦ καταλόγου μή εἰσιέναι εἰς τό ἄστυ, ἦγον δέ ἐκ τῶν χωρίων, ἵν' αὐτοί καί οἱ φίλοι τούς τούτων ἀγρούς ἔχοιεν. φευγόντων δέ εἰς τόν πειραιᾶ καί ἐντεῦθεν πολλούς ἄγοντες ἐνέπλησαν καί τά μέγαρα καί τάς θήβας τῶν ὑποχωρούντων. ἐκ δέ τούτου θρασύβουλος ὁρμηθείς ἐκ θηβῶν ὡς σύν ἑβδομήκοντα φυλήν χωρίον καταλαμβάνει ἰσχυρόν. οἱ δέ τριάκοντα ἐβοήθουν ἐκ τοῦ ἄστεως σύν τε τοῖς τρισχιλίοις καί σύν τοῖς ἱππεῦσι καί μάλ' εὐημερίας οὔσης. ἐπεί δέ ἀφίκοντο, εὐθύς μέν θρασυνόμενοί τινες τῶν νέων προσέβαλλον πρός τό χωρίον, καί ἐποίησαν μέν οὐδέν, τραύματα δέ λαβόντες ἀπῆλθον. βουλομένων δέ τῶν τριάκοντα ἀποτειχίζειν, ὅπως ἐκπολιορκήσειαν αὐτούς ἀποκλείσαντες τάς ἐφόδους τῶν ἐπιτηδείων, ἐπιγίγνεται τῆς νυκτός χιών παμπλήθης καί τῇ ὑστεραίᾳ. οἱ δέ νιφόμενοι ἀπῆλθον εἰς τό ἄστυ, μάλα συχνούς τῶν σκευοφόρων ὑπό τῶν ἐκ φυλῆς ἀποβαλόντες. γιγνώσκοντες δέ ὅτι καί ἐκ τῶν ἀγρῶν λεηλατήσοιεν, εἰ μή τις φυλακή ἔσοιτο, διαπέμπουσιν εἰς τάς ἐσχατιάς ὅσον πεντεκαίδεκα στάδια ἀπό φυλῆς τούς τε λακωνικούς πλήν ὀλίγων φρουρούς καί τῶν ἱππέων δύο φυλάς. οὗτοι δέ στρατοπεδευσάμενοι ἐν χωρίῳ λασίῳ ἐφύλαττον. ὁ δέ θρασύβουλος, ἤδη συνειλεγμένων εἰς τήν φυλήν περί ἑπτακοσίους, λαβών αὐτούς καταβαίνει τῆς νυκτός: θέμενος δέ τά ὅπλα ὅσον τρία ἤ τέτταρα στάδια ἀπό τῶν φρουρῶν ἡσυχίαν εἶχεν. ἐπεί δέ πρός ἡμέραν ἐγίγνετο, καί ἤδη ἀνίσταντο ὅποι ἐδεῖτο ἕκαστος ἀπό τῶν ὅπλων, καί οἱ ἱπποκόμοι ψήχοντες τούς ἵππους ψόφον ἐποίουν, ἐν τούτῳ ἀναλαβόντες οἱ περί θρασύβουλον τά ὅπλα δρόμῳ προσέπιπτον: καί ἔστι μέν οὕς αὐτῶν κατέβαλον, πάντας δέ τρεψάμενοι ἐδίωξαν ἕξ ἤ ἑπτά στάδια, καί ἀπέκτειναν τῶν μέν ὁπλιτῶν πλέον ἤ εἴκοσι καί ἑκατόν, τῶν δέ ἱππέων νικόστρατόν τε τόν καλόν ἐπικαλούμενον, καί ἄλλους δέ δύο, ἔτι καταλαβόντες ἐν ταῖς εὐναῖς. ἐπαναχωρήσαντες δέ καί τροπαῖον στησάμενοι καί συσκευασάμενοι ὅπλα τε ὅσα ἔλαβον καί σκεύη ἀπῆλθον ἐπί φυλῆς. οἱ δέ ἐξ ἄστεως ἱππεῖς βοηθήσαντες τῶν μέν πολεμίων οὐδένα ἔτι εἶδον, προσμείναντες δέ ἕως τούς νεκρούς ἀνείλοντο οἱ προσήκοντες ἀνεχώρησαν εἰς ἄστυ. ἐκ δέ τούτου οἱ τριάκοντα, οὐκέτι νομίζοντες ἀσφαλῆ σφίσι τά πράγματα, ἐβουλήθησαν ἐλευσῖνα ἐξιδιώσασθαι, ὥστε εἶναι σφίσι καταφυγήν, εἰ δεήσειε. καί παραγγείλαντες τοῖς ἱππεῦσιν ἦλθον εἰς ἐλευσῖνα κριτίας τε καί οἱ ἄλλοι τῶν τριάκοντα: ἐξέτασίν τε ποιήσαντες ἐν τοῖς ἱππεῦσι, φάσκοντες εἰδέναι βούλεσθαι πόσοι εἶεν καί πόσης φυλακῆς προσδεήσοιντο, ἐκέλευον ἀπογράφεσθαι πάντας: τόν δέ ἀπογραψάμενον ἀεί διά τῆς πυλίδος ἐπί τήν θάλατταν ἐξιέναι. ἐπί δέ τῷ αἰγιαλῷ τούς μέν ἱππέας ἔνθεν καί ἔνθεν κατέστησαν, τόν δ' ἐξιόντα ἀεί οἱ ὑπηρέται συνέδουν. ἐπεί δέ πάντες συνειλημμένοι ἦσαν, λυσίμαχον τόν ἵππαρχον ἐκέλευον ἀναγαγόντα παραδοῦναι αὐτούς τοῖς ἕνδεκα. τῇ δ' ὑστεραίᾳ εἰς τό ὠιδεῖον παρεκάλεσαν τούς ἐν τῷ καταλόγῳ ὁπλίτας καί τούς ἄλλους ἱππέας. ἀναστάς δέ κριτίας ἔλεξεν: ἡμεῖς, ἔφη, ὦ ἄνδρες, οὐδέν ἧττον ὑμῖν κατασκευάζομεν τήν πολιτείαν ἤ ἡμῖν αὐτοῖς. δεῖ οὖν ὑμᾶς, ὥσπερ καί τιμῶν μεθέξετε, οὕτω καί τῶν κινδύνων μετέχειν. τῶν οὖν συνειλημμένων ἐλευσινίων καταψηφιστέον ἐστίν, ἵνα ταὐτά ἡμῖν καί θαρρῆτε καί φοβῆσθε. δείξας δέ τι χωρίον, εἰς τοῦτο ἐκέλευε φανεράν φέρειν τήν ψῆφον. οἱ δέ λακωνικοί φρουροί ἐν τῷ ἡμίσει τοῦ ὠιδείου ἐξωπλισμένοι ἦσαν: ἦν δέ ταῦτα ἀρεστά καί τῶν πολιτῶν οἷς τό πλεονεκτεῖν μόνον ἔμελεν. ἐκ δέ τούτου λαβών ὁ θρασύβουλος τούς ἀπό φυλῆς περί χιλίους ἤδη συνειλεγμένους, ἀφικνεῖται τῆς νυκτός εἰς τόν πειραιᾶ. οἱ δέ τριάκοντα ἐπεί ᾔσθοντο ταῦτα, εὐθύς ἐβοήθουν σύν τε τοῖς λακωνικοῖς καί σύν τοῖς ἱππεῦσι καί τοῖς ὁπλίταις: ἔπειτα ἐχώρουν κατά τήν εἰς τόν πειραιᾶ ἁμαξιτόν ἀναφέρουσαν. οἱ δέ ἀπό φυλῆς ἔτι μέν ἐπεχείρησαν μή ἀνιέναι αὐτούς, ἐπεί δέ μέγας ὁ κύκλος ὤν πολλῆς φυλακῆς ἐδόκει δεῖσθαι οὔπω πολλοῖς οὖσι, συνε σπειράθησαν ἐπί τήν μουνιχίαν. οἱ δ' ἐκ τοῦ ἄστεως εἰς τήν ἱπποδάμειον ἀγοράν ἐλθόντες πρῶτον μέν συνετάξαντο, ὥστε ἐμπλῆσαι τήν ὁδόν ἥ φέρει πρός τε τό ἱερόν τῆς μουνιχίας ἀρτέμιδος καί τό βενδίδειον: καί ἐγένοντο βάθος οὐκ ἔλαττον ἤ ἐπί πεντήκοντα ἀσπίδων. οὕτω δέ συντεταγμένοι ἐχώρουν ἄνω. οἱ δέ ἀπό φυλῆς ἀντενέπλησαν μέν τήν ὁδόν, βάθος δέ οὐ πλέον ἤ εἰς δέκα ὁπλίτας ἐγένοντο. ἐτάχθησαν μέντοι ἐπ' αὐτοῖς πελτοφόροι τε καί ψιλοί ἀκοντισταί, ἐπί δέ τούτοις οἱ πετροβόλοι. οὗτοι μέντοι συχνοί ἦσαν: καί γάρ αὐτόθεν προσεγένοντο. ἐν ᾧ δέ προσῇσαν οἱ ἐναντίοι, θρασύβουλος τούς μεθ' αὑτοῦ θέσθαι κελεύσας τάς ἀσπίδας καί αὐτός θέμενος, τά δ' ἄλλα ὅπλα ἔχων, κατά μέσον στάς ἔλεξεν: ἄνδρες πολῖται, τούς μέν διδάξαι, τούς δέ ἀναμνῆσαι ὑμῶν βούλομαι ὅτι εἰσί τῶν προσιόντων οἱ μέν τό δεξιόν ἔχοντες οὕς ὑμεῖς ἡμέραν πέμπτην τρεψάμενοι ἐδιώξατε, οἱ δ' ἐπί τοῦ εὐωνύμου ἔσχατοι, οὗτοι δή οἱ τριάκοντα, οἵ ἡμᾶς καί πόλεως ἀπεστέρουν οὐδέν ἀδικοῦντας καί οἰκιῶν ἐξήλαυνον καί τούς φιλτάτους τῶν ἡμετέρων ἀπεσημαίνοντο. ἀλλά νῦν τοι παραγεγένηνται οὗ οὗτοι μέν οὔποτε ᾤοντο, ἡμεῖς δέ ἀεί ηὐχόμεθα. ἔχοντες γάρ ὅπλα μέν ἐναντίοι αὐτοῖς καθέσταμεν: οἱ δέ θεοί, ὅτι ποτέ καί δειπνοῦντες συνελαμβανόμεθα καί καθεύδοντες καί ἀγοράζοντες, οἱ δέ καί οὐχ ὅπως ἀδικοῦντες, ἀλλ' οὐδ' ἐπιδημοῦντες ἐφυγαδευόμεθα, νῦν φανερῶς ἡμῖν συμμαχοῦσι. καί γάρ ἐν εὐδίᾳ χειμῶνα ποιοῦσιν, ὅταν ἡμῖν συμφέρῃ, καί ὅταν ἐγχειρῶμεν, πολλῶν ὄντων ἐναντίων ὀλίγοις οὖσι τροπαῖα ἵστασθαι διδόασι: καί νῦν δέ κεκομίκασιν ἡμᾶς εἰς χωρίον ἐν ᾧ οὗτοι μέν οὔτε βάλλειν οὔτε ἀκοντίζειν ὑπέρ τῶν προτεταγμένων διά τό πρός ὄρθιον ἰέναι δύναιντ' ἄν, ἡμεῖς δέ εἰς τό κάταντες καί δόρατα ἀφιέντες καί ἀκόντια καί πέτρους ἐξιξόμεθά τε αὐτῶν καί πολλούς κατατρώσομεν. καί ᾤετο μέν ἄν τις δεήσειν τοῖς γε πρωτοστάταις ἐκ τοῦ ἴσου μάχεσθαι: νῦν δέ, ἄν ὑμεῖς, ὥσπερ προσήκει, προθύμως ἀφιῆτε τά βέλη, ἁμαρτήσεται μέν οὐδείς ὧν γε μεστή ἡ ὁδός, φυλαττόμενοι δέ δραπετεύσουσιν ἀεί ὑπό ταῖς ἀσπίσιν: ὥστε ἐξέσται ὥσπερ τυφλούς καί τύπτειν ὅπου ἄν βουλώμεθα καί ἐναλλομένους ἀνατρέπειν. ἀλλ', ὦ ἄνδρες, οὕτω χρή ποιεῖν ὅπως ἕκαστός τις ἑαυτῷ συνείσεται τῆς νίκης αἰτιώτατος ὤν. αὕτη γάρ ἡμῖν, ἄν θεός θέλῃ, νῦν ἀποδώσει καί πατρίδα καί οἴκους καί ἐλευθερίαν καί τιμάς καί παῖδας, οἷς εἰσί, καί γυναῖκας. ὦ μακάριοι δῆτα, οἵ ἄν ἡμῶν νικήσαντες ἐπίδωσι τήν πασῶν ἡδίστην ἡμέραν. εὐδαίμων δέ καί ἄν τις ἀποθάνῃ: μνημείου γάρ οὐδείς οὕτω πλούσιος ὤν καλοῦ τεύξεται. ἐξάρξω μέν οὖν ἐγώ ἡνίκ' ἄν καιρός ᾖ παιᾶνα: ὅταν δέ τόν ἐνυάλιον παρακαλέσωμεν, τότε πάντες ὁμοθυμαδόν ἀνθ' ὧν ὑβρίσθημεν τιμωρώμεθα τούς ἄνδρας. ταῦτα δ' εἰπών καί μεταστραφείς πρός τούς ἐναντίους, ἡσυχίαν εἶχε: καί γάρ ὁ μάντις παρήγγελλεν αὐτοῖς μή πρότερον ἐπιτίθεσθαι, πρίν [ἄν] τῶν σφετέρων ἤ πέσοι τις ἤ τρωθείη: ἐπειδάν μέντοι τοῦτο γένηται, ἡγησόμεθα μέν, ἔφη, ἡμεῖς, νίκη δ' ὑμῖν ἔσται ἑπομένοις, ἐμοί μέντοι θάνατος, ὥς γέ μοι δοκεῖ. καί οὐκ ἐψεύσατο, ἀλλ' ἐπεί ἀνέλαβον τά ὅπλα, αὐτός μέν ὥσπερ ὑπό μοίρας τινός ἀγόμενος ἐκπηδήσας πρῶτος ἐμπεσών τοῖς πολεμίοις ἀποθνῄσκει, καί τέθαπται ἐν τῇ διαβάσει τοῦ κηφισοῦ: οἱ δ' ἄλλοι ἐνίκων καί κατεδίωξαν μέχρι τοῦ ὁμαλοῦ. ἀπέθανον δ' ἐνταῦθα τῶν μέν τριάκοντα κριτίας τε καί ἱππόμαχος, τῶν δέ ἐν πειραιεῖ δέκα ἀρχόντων χαρμίδης ὁ γλαύκωνος, τῶν δ' ἄλλων περί ἑβδομήκοντα. καί τά μέν ὅπλα ἔλαβον, τούς δέ χιτῶνας οὐδενός τῶν πολιτῶν ἐσκύλευσαν. ἐπεί δέ τοῦτο ἐγένετο καί τούς νεκρούς ὑποσπόνδους ἀπεδίδοσαν, προσιόντες ἀλλήλοις πολλοί διελέγοντο. κλεόκριτος δέ ὁ τῶν μυστῶν κῆρυξ, μάλ' εὔφωνος ὤν, κατασιωπησάμενος ἔλεξεν: ἄνδρες πολῖται, τί ἡμᾶς ἐξελαύνετε; τί ἀποκτεῖναι βούλεσθε; ἡμεῖς γάρ ὑμᾶς κακόν μέν οὐδέν πώποτε ἐποιήσαμεν, μετεσχήκαμεν δέ ὑμῖν καί ἱερῶν τῶν σεμνοτάτων καί θυσιῶν καί ἑορτῶν τῶν καλλίστων, καί συγχορευταί καί συμφοιτηταί γεγενήμεθα καί συστρατιῶται, καί πολλά μεθ' ὑμῶν κεκινδυνεύκαμεν καί κατά γῆν καί κατά θάλατταν ὑπέρ τῆς κοινῆς ἀμφοτέρων ἡμῶν σωτηρίας τε καί ἐλευθερίας. πρός θεῶν πατρῴων καί μητρῴων καί συγγενείας καί κηδεστίας καί ἑταιρίας, πάντων γάρ τούτων πολλοί κοινωνοῦμεν ἀλλήλοις, αἰδούμενοι καί θεούς καί ἀνθρώπους παύσασθε ἁμαρτάνοντες εἰς τήν πατρίδα, καί μή πείθεσθε τοῖς ἀνοσιωτάτοις τριάκοντα, οἵ ἰδίων κερδέων ἕνεκα ὀλίγου δεῖν πλείους ἀπεκτόνασιν ἀθηναίων ἐν ὀκτώ μησίν ἤ πάντες πελοποννήσιοι δέκα ἔτη πολεμοῦντες. ἐξόν δ' ἡμῖν ἐν εἰρήνῃ πολιτεύεσθαι, οὗτοι τόν πάντων αἴσχιστόν τε καί χαλεπώτατον καί ἀνοσιώτατον καί ἔχθιστον καί θεοῖς καί ἀνθρώποις πόλεμον ἡμῖν πρός ἀλλήλους παρέχουσιν. ἀλλ' εὖ γε μέντοι ἐπίστασθε ὅτι καί τῶν νῦν ὑφ' ἡμῶν ἀποθανόντων οὐ μόνον ὑμεῖς ἀλλά καί ἡμεῖς ἔστιν οὕς πολλά κατεδακρύσαμεν. ὁ μέν τοιαῦτα ἔλεγεν: οἱ δέ λοιποί ἄρχοντες καί διά τό τοιαῦτα προσακούειν τούς μεθ' αὑτῶν ἀπήγαγον εἰς τό ἄστυ. τῇ δ' ὑστεραίᾳ οἱ μέν τριάκοντα πάνυ δή ταπεινοί καί ἔρημοι συνεκάθηντο ἐν τῷ συνεδρίῳ: τῶν δέ τρισχιλίων ὅπου ἕκαστοι τεταγμένοι ἦσαν, πανταχοῦ διεφέροντο πρός ἀλλήλους. ὅσοι μέν γάρ ἐπεποιήκεσάν τι βιαιότερον καί ἐφοβοῦντο, ἐντόνως ἔλεγον ὡς οὐ χρείη καθυφίεσθαι τοῖς ἐν πειραιεῖ: ὅσοι δέ ἐπίστευον μηδέν ἠδικηκέναι, αὐτοί τε ἀνελογίζοντο καί τούς ἄλλους ἐδίδασκον ὡς οὐδέν δέοιντο τούτων τῶν κακῶν, καί τοῖς τριάκοντα οὐκ ἔφασαν χρῆναι πείθεσθαι οὐδ' ἐπιτρέπειν ἀπολλύναι τήν πόλιν. καί τό τελευταῖον ἐψηφίσαντο ἐκείνους μέν καταπαῦσαι, ἄλλους δέ ἑλέσθαι. καί εἵλοντο δέκα, ἕνα ἀπό φυλῆς. καί οἱ μέν τριάκοντα ἐλευσῖνάδε ἀπῆλθον: οἱ δέ δέκα τῶν ἐν ἄστει καί μάλα τεταραγμένων καί ἀπιστούντων ἀλλήλοις σύν τοῖς ἱππάρχοις ἐπεμέλοντο. ἐξεκάθευδον δέ καί οἱ ἱππεῖς ἐν τῷ ὠιδείῳ, τούς τε ἵππους καί τάς ἀσπίδας ἔχοντες, καί δι' ἀπιστίαν ἐφώδευον τό μέν ἀφ' ἑσπέρας σύν ταῖς ἀσπίσι κατά τείχη, τό δέ πρός ὄρθρον σύν τοῖς ἵπποις, ἀεί φοβούμενοι μή ἐπεισπέσοιέν τινες αὐτοῖς τῶν ἐκ τοῦ πειραιῶς. οἱ δέ πολλοί τε ἤδη ὄντες καί παντοδαποί, ὅπλα ἐποιοῦντο, οἱ μέν ξύλινα, οἱ δέ οἰσύινα, καί ταῦτα ἐλευκοῦντο. πρίν δέ ἡμέρας δέκα γενέσθαι, πιστά δόντες, οἵτινες συμπολεμήσειαν, καί εἰ ξένοι εἶεν, ἰσοτέλειαν ἔσεσθαι, ἐξῇσαν πολλοί μέν ὁπλῖται, πολλοί δέ γυμνῆτες: ἐγένοντο δέ αὐτοῖς καί ἱππεῖς ὡσεί ἑβδομήκοντα: προνομάς δέ ποιούμενοι, καί λαμβάνοντες ξύλα καί ὀπώραν, ἐκάθευδον πάλιν ἐν πειραιεῖ. τῶν δ' ἐκ τοῦ ἄστεως ἄλλος μέν οὐδείς σύν ὅπλοις ἐξῄει, οἱ δέ ἱππεῖς ἔστιν ὅτε καί λῃστάς ἐχειροῦντο τῶν ἐκ τοῦ πειραιῶς, καί τήν φάλαγγα αὐτῶν ἐκακούργουν. περιέτυχον δέ καί τῶν αἰξωνέων τισίν εἰς τούς αὑτῶν ἀγρούς ἐπί τά ἐπιτήδεια πορευομένοις: καί τούτους λυσίμαχος ὁ ἵππαρχος ἀπέσφαξε, πολλά λιτανεύοντας καί πολλῶν χαλεπῶς φερόντων ἱππέων. ἀνταπέκτειναν δέ καί οἱ ἐν πειραιεῖ τῶν ἱππέων ἐπ' ἀγροῦ λαβόντες καλλίστρατον φυλῆς λεοντίδος. καί γάρ ἤδη μέγα ἐφρόνουν, ὥστε καί πρός τό τεῖχος τοῦ ἄστεως προσέβαλλον. εἰ δέ καί τοῦτο δεῖ εἰπεῖν τοῦ μηχανοποιοῦ τοῦ ἐν τῷ ἄστει, ὅς ἐπεί ἔγνω ὅτι κατά τόν ἐκ λυκείου δρόμον μέλλοιεν τάς μηχανάς προσάγειν, τά ζεύγη ἐκέλευσε πάντα ἁμαξιαίους λίθους ἄγειν καί καταβάλλειν ὅπου ἕκαστος βούλοιτο τοῦ δρόμου. ὡς δέ τοῦτο ἐγένετο, πολλά εἷς ἕκαστος τῶν λίθων πράγματα παρεῖχε. πεμπόντων δέ πρέσβεις εἰς λακεδαίμονα τῶν μέν τριάκοντα ἐξ ἐλευσῖνος, τῶν δ' ἐν τῷ καταλόγῳ ἐξ ἄστεως, καί βοηθεῖν κελευόντων, ὡς ἀφεστηκότος τοῦ δήμου ἀπό λακεδαιμονίων, λύσανδρος λογισάμενος ὅτι οἷόν τε εἴη ταχύ ἐκπολιορκῆσαι τούς ἐν τῷ πειραιεῖ κατά τε γῆν καί κατά θάλατταν, εἰ τῶν ἐπιτηδείων ἀποκλεισθείησαν, συνέπραξεν ἑκατόν τε τάλαντα αὐτοῖς δανεισθῆναι, καί αὐτόν μέν κατά γῆν ἁρμοστήν, λίβυν δέ τόν ἀδελφόν ναυαρχοῦντα ἐκπεμφθῆναι. καί ἐξελθών αὐτός μέν ἐλευσῖνάδε συνέλεγεν ὁπλίτας πολλούς πελοποννησίους: ὁ δέ ναύαρχος κατά θάλατταν ἐφύλαττεν ὅπως μηδέν εἰσπλέοι αὐτοῖς τῶν ἐπιτηδείων: ὥστε ταχύ πάλιν ἐν ἀπορίᾳ ἦσαν οἱ ἐν πειραιεῖ, οἱ δ' ἐν τῷ ἄστει πάλιν αὖ μέγα ἐφρόνουν ἐπί τῷ λυσάνδρῳ. οὕτω δέ προχωρούντων παυσανίας ὁ βασιλεύς φθονήσας λυσάνδρῳ, εἰ κατειργασμένος ταῦτα ἅμα μέν εὐδοκιμήσοι, ἅμα δέ ἰδίας ποιήσοιτο τάς ἀθήνας, πείσας τῶν ἐφόρων τρεῖς ἐξάγει φρουράν. συνείποντο δέ καί οἱ σύμμαχοι πάντες πλήν βοιωτῶν καί κορινθίων: οὗτοι δέ ἔλεγον μέν ὅτι οὐ νομίζοιεν εὐορκεῖν ἄν στρατευόμενοι ἐπ' ἀθηναίους μηδέν παράσπονδον ποιοῦντας: ἔπραττον δέ ταῦτα, ὅτι ἐγίγνωσκον λακεδαιμονίους βουλομένους τήν τῶν ἀθηναίων χώραν οἰκείαν καί πιστήν ποιήσασθαι. ὁ δέ παυσανίας ἐστρατοπεδεύσατο μέν ἐν τῷ ἁλιπέδῳ καλουμένῳ πρός τῷ πειραιεῖ δεξιόν ἔχων κέρας, λύσανδρος δέ σύν τοῖς μισθοφόροις τό εὐώνυμον. πέμπων δέ πρέσβεις ὁ παυσανίας πρός τούς ἐν πειραιεῖ ἐκέλευεν ἀπιέναι ἐπί τά ἑαυτῶν: ἐπεί δ' οὐκ ἐπείθοντο, προσέβαλλεν ὅσον ἀπό βοῆς ἕνεκεν, ὅπως μή δῆλος εἴη εὐμενής αὐτοῖς ὤν. ἐπεί δ' οὐδέν ἀπό τῆς προσβολῆς πράξας ἀπῆλθε, τῇ ὑστεραίᾳ λαβών τῶν μέν λακεδαιμονίων δύο μόρας, τῶν δέ ἀθηναίων ἱππέων τρεῖς φυλάς, παρῆλθεν ἐπί τόν κωφόν λιμένα, σκοπῶν πῇ εὐαποτειχιστότατος εἴη ὁ πειραιεύς. ἐπεί δέ ἀπιόντος αὐτοῦ προσέθεόν τινες καί πράγματα αὐτῷ παρεῖχον, ἀχθεσθείς παρήγγειλε τούς μέν ἱππέας ἐλᾶν εἰς αὐτούς ἐνέντας, καί [τούς] τά δέκα ἀφ' ἥβης συνέπεσθαι: σύν δέ τοῖς ἄλλοις αὐτός ἐπηκολούθει. καί ἀπέκτειναν μέν ἐγγύς τριάκοντα τῶν ψιλῶν, τούς δ' ἄλλους κατεδίωξαν πρός τό πειραιοῖ θέατρον. ἐκεῖ δέ ἔτυχον ἐξοπλιζόμενοι οἵ τε πελτασταί πάντες καί οἱ ὁπλῖται τῶν ἐκ πειραιῶς. καί οἱ μέν ψιλοί εὐθύς ἐκδραμόντες ἠκόντιζον, ἔβαλλον, ἐτόξευον, ἐσφενδόνων: οἱ δέ λακεδαιμόνιοι, ἐπεί αὐτῶν πολλοί ἐτιτρώσκοντο, μάλα πιεζόμενοι ἀνεχώρουν ἐπί πόδα: οἱ δ' ἐν τούτῳ πολύ μᾶλλον ἐπέκειντο. ἐνταῦθα καί ἀποθνῄσκει χαίρων τε καί θίβραχος, ἄμφω πολεμάρχω, καί λακράτης ὁ ὀλυμπιονίκης καί ἄλλοι οἱ τεθαμμένοι λακεδαιμονίων πρό τῶν πυλῶν ἐν κεραμεικῷ. ὁρῶν δέ ταῦτα ὁ θρασύβουλος καί οἱ ἄλλοι ὁπλῖται, ἐβοήθουν, καί ταχύ παρετάξαντο πρό τῶν ἄλλων ἐπ' ὀκτώ. ὁ δέ παυσανίας μάλα πιεσθείς καί ἀναχωρήσας ὅσον στάδια τέτταρα ἤ πέντε πρός λόφον τινά, παρήγγελλε τοῖς λακεδαιμονίοις καί τοῖς ἄλλοις συμμάχοις ἐπιχωρεῖν πρός ἑαυτόν. ἐκεῖ δέ συνταξάμενος παντελῶς βαθεῖαν τήν φάλαγγα ἦγεν ἐπί τούς ἀθηναίους. οἱ δ' εἰς χεῖρας μέν ἐδέξαντο, ἔπειτα δέ οἱ μέν ἐξεώσθησαν εἰς τόν ἐν ταῖς ἁλαῖς πηλόν, οἱ δέ ἐνέκλιναν: καί ἀποθνῄσκουσιν αὐτῶν ὡς πεντήκοντα καί ἑκατόν. ὁ δέ παυσανίας τροπαῖον στησάμενος ἀνεχώρησε: καί οὐδ' ὥς ὠργίζετο αὐτοῖς, ἀλλά λάθρᾳ πέμπων ἐδίδασκε τούς ἐν πειραιεῖ οἷα χρή λέγοντας πρέσβεις πέμπειν πρός ἑαυτόν καί τούς παρόντας ἐφόρους. οἱ δ' ἐπείθοντο. διίστη δέ καί τούς ἐν τῷ ἄστει, καί ἐκέλευε πρός σφᾶς προσιέναι ὡς πλείστους συλλεγομένους, λέγοντας ὅτι οὐδέν δέονται τοῖς ἐν τῷ πειραιεῖ πολεμεῖν, ἀλλά διαλυθέντες κοινῇ ἀμφότεροι λακεδαιμονίοις φίλοι εἶναι. ἡδέως δέ ταῦτα καί ναυκλείδας ἔφορος ὤν συνήκουεν: ὥσπερ γάρ νομίζεται σύν βασιλεῖ δύο τῶν ἐφόρων συστρατεύεσθαι, καί τότε παρῆν οὗτός τε καί ἄλλος, ἀμφότεροι τῆς μετά παυσανίου γνώμης ὄντες μᾶλλον ἤ τῆς μετά λυσάνδρου. διά ταῦτα οὖν καί εἰς τήν λακεδαίμονα προθύμως ἔπεμπον τούς τ' ἐκ τοῦ πειραιῶς ἔχοντας τάς πρός λακεδαιμονίους σπονδάς καί τούς ἀπό τῶν ἐν τῷ ἄστει ἰδιώτας, [καί] κηφισοφῶντά τε καί μέλητον. ἐπεί μέντοι οὗτοι ᾤχοντο εἰς λακεδαίμονα, ἔπεμπον δή καί οἱ ἀπό τοῦ κοινοῦ ἐκ τοῦ ἄστεως λέγοντας ὅτι αὐτοί μέν παραδιδόασι καί τά τείχη ἅ ἔχουσι καί σφᾶς αὐτούς λακεδαιμονίοις χρῆσθαι ὅ τι βούλονται: ἀξιοῦν δ' ἔφασαν καί τούς ἐν πειραιεῖ, εἰ φίλοι φασίν εἶναι λακεδαιμονίοις, παραδιδόναι τόν τε πειραιᾶ καί τήν μουνιχίαν. ἀκούσαντες δέ πάντων αὐτῶν οἱ ἔφοροι καί οἱ ἔκκλητοι, ἐξέπεμψαν πεντεκαίδεκα ἄνδρας εἰς τάς ἀθήνας, καί ἐπέταξαν σύν παυσανίᾳ διαλλάξαι ὅπῃ δύναιντο κάλλιστα. οἱ δέ διήλλαξαν ἐφ' ᾧτε εἰρήνην μέν ἔχειν ὡς πρός ἀλλήλους, ἀπιέναι δέ ἐπί τά ἑαυτῶν ἕκαστον πλήν τῶν τριάκοντα καί τῶν ἕνδεκα καί τῶν ἐν πειραιεῖ ἀρξάντων δέκα. εἰ δέ τινες φοβοῖντο τῶν ἐξ ἄστεως, ἔδοξεν αὐτοῖς ἐλευσῖνα κατοικεῖν. τούτων δέ περανθέντων παυσανίας μέν διῆκε τό στράτευμα, οἱ δ' ἐκ τοῦ πειραιῶς ἀνελθόντες σύν τοῖς ὅπλοις εἰς τήν ἀκρόπολιν ἔθυσαν τῇ ἀθηνᾷ. ἐπεί δέ κατέβησαν† οἱ στρατηγοί, ἔνθα δή ὁ θρασύβουλος ἔλεξεν: ὑμῖν, ἔφη, ὦ ἐκ τοῦ ἄστεως ἄνδρες, συμβουλεύω ἐγώ γνῶναι ὑμᾶς αὐτούς. μάλιστα δ' ἄν γνοίητε, εἰ ἀναλογίσαισθε ἐπί τίνι ὑμῖν μέγα φρονητέον ἐστίν, ὥστε ἡμῶν ἄρχειν ἐπιχειρεῖν. πότερον δικαιότεροί ἐστε; ἀλλ' ὁ μέν δῆμος πενέστερος ὑμῶν ὤν οὐδέν πώποτε ἕνεκα χρημάτων ὑμᾶς ἠδίκηκεν: ὑμεῖς δέ πλουσιώτεροι πάντων ὄντες πολλά καί αἰσχρά ἕνεκα κερδέων πεποιήκατε. ἐπεί δέ δικαιοσύνης οὐδέν ὑμῖν προσήκει, σκέψασθε εἰ ἄρα ἐπ' ἀνδρείᾳ ὑμῖν μέγα φρονητέον. καί τίς ἄν καλλίων κρίσις τούτου γένοιτο ἤ ὡς ἐπολεμήσαμεν πρός ἀλλήλους; ἀλλά γνώμῃ φαίητ' ἄν προέχειν, οἵ ἔχοντες καί τεῖχος καί ὅπλα καί χρήματα καί συμμάχους πελοποννησίους ὑπό τῶν οὐδέν τούτων ἐχόντων περιείληφθε; ἀλλ' ἐπί λακεδαιμονίοις δή οἴεσθε μέγα φρονητέον εἶναι; πῶς, οἵγε ὥσπερ τούς δάκνοντας κύνας κλοιῷ δήσαντες παραδιδόασιν, οὕτω κἀκεῖνοι ὑμᾶς παραδόντες τῷ ἠδικημένῳ τούτῳ δήμῳ οἴχονται ἀπιόντες; οὐ μέντοι γε ὑμᾶς, ὦ ἄνδρες, ἀξιῶ ἐγώ ὧν ὀμωμόκατε παραβῆναι οὐδέν, ἀλλά καί τοῦτο πρός τοῖς ἄλλοις καλοῖς ἐπιδεῖξαι, ὅτι καί εὔορκοι καί ὅσιοί ἐστε. εἰπών δέ ταῦτα καί ἄλλα τοιαῦτα, καί ὅτι οὐδέν δέοι ταράττεσθαι, ἀλλά τοῖς νόμοις τοῖς ἀρχαίοις χρῆσθαι, ἀνέστησε τήν ἐκκλησίαν. καί τότε μέν ἀρχάς καταστησάμενοι ἐπολιτεύοντο: ὑστέρῳ δέ χρόνῳ ἀκούσαντες ξένους μισθοῦσθαι τούς ἐλευσῖνι, στρατευσάμενοι πανδημεί ἐπ' αὐτούς τούς μέν στρατηγούς αὐτῶν εἰς λόγους ἐλθόντας ἀπέκτειναν, τοῖς δέ ἄλλοις εἰσπέμψαντες τούς φίλους καί ἀναγκαίους ἔπεισαν συναλλαγῆναι. καί ὀμόσαντες ὅρκους ἦ μήν μή μνησικακήσειν, ἔτι καί νῦν ὁμοῦ τε πολιτεύονται καί τοῖς ὅρκοις ἐμμένει ὁ δῆμος. {ελληνικων γ} ἡ μέν δή ἀθήνησι στάσις οὕτως ἐτελεύτησεν. ἐκ δέ τούτου πέμψας κῦρος ἀγγέλους εἰς λακεδαίμονα ἠξίου, οἷόσπερ αὐτός λακεδαιμονίοις ἦν ἐν τῷ πρός ἀθηναίους πολέμῳ, τοιούτους καί λακεδαιμονίους αὐτῷ γίγνεσθαι. οἱ δ' ἔφοροι δίκαια νομίσαντες λέγειν αὐτόν, σαμίῳ τῷ τότε ναυάρχῳ ἐπέστειλαν ὑπηρετεῖν κύρῳ, εἴ τι δέοιτο. κἀκεῖνος μέντοι προθύμως ὅπερ ἐδεήθη ὁ κῦρος ἔπραξεν: ἔχων γάρ τό ἑαυτοῦ ναυτικόν σύν τῷ κύρου περιέπλευσεν εἰς κιλικίαν, καί ἐποίησε τόν τῆς κιλικίας ἄρχοντα συέννεσιν μή δύνασθαι κατά γῆν ἐναντιοῦσθαι κύρῳ πορευομένῳ ἐπί βασιλέα. ὡς μέν οὖν κῦρος στράτευμά τε συνέλεξε καί τοῦτ' ἔχων ἀνέβη ἐπί τόν ἀδελφόν, καί ὡς ἡ μάχη ἐγένετο, καί ὡς ἀπέθανε, καί ὡς ἐκ τούτου ἀπεσώθησαν οἱ ἕλληνες ἐπί θάλατταν, θεμιστογένει τῷ συρακοσίῳ γέγραπται. ἐπεί μέντοι τισσαφέρνης, πολλοῦ ἄξιος βασιλεῖ δόξας γεγενῆσθαι ἐν τῷ πρός τόν ἀδελφόν πολέμῳ, σατράπης κατεπέμφθη ὧν τε αὐτός πρόσθεν ἦρχε καί ὧν κῦρος, εὐθύς ἠξίου τάς ἰωνικάς πόλεις ἁπάσας ἑαυτῷ ὑπηκόους εἶναι. αἱ δέ ἅμα μέν ἐλεύθεραι βουλόμεναι εἶναι, ἅμα δέ φοβούμεναι τόν τισσαφέρνην, ὅτι κῦρον, ὅτ' ἔζη, ἀντ' ἐκείνου ᾑρημέναι ἦσαν, εἰς μέν τάς πόλεις οὐκ ἐδέχοντο αὐτόν, εἰς λακεδαίμονα δέ ἔπεμπον πρέσβεις, καί ἠξίουν, ἐπεί πάσης τῆς ἑλλάδος προστάται εἰσίν, ἐπιμεληθῆναι καί σφῶν τῶν ἐν τῇ ἀσίᾳ ἑλλήνων, ὅπως ἥ τε χώρα μή δῃοῖτο αὐτῶν καί αὐτοί ἐλεύθεροι εἶεν. οἱ οὖν λακεδαιμόνιοι πέμπουσιν αὐτοῖς θίβρωνα ἁρμοστήν, δόντες στρατιώτας τῶν μέν νεοδαμώδων εἰς χιλίους, τῶν δέ ἄλλων πελοποννησίων εἰς τετρακισχιλίους. ᾐτήσατο δ' ὁ θίβρων καί παρ' ἀθηναίων τριακοσίους ἱππέας, εἰπών ὅτι αὐτός μισθόν παρέξει. οἱ δ' ἔπεμψαν τῶν ἐπί τῶν τριάκοντα ἱππευσάντων, νομίζοντες κέρδος τῷ δήμῳ, εἰ ἀποδημοῖεν καί ἐναπόλοιντο. ἐπεί δ' εἰς τήν ἀσίαν ἀφίκοντο, συνήγαγε [μέν] στρατιώτας καί ἐκ τῶν ἐν τῇ ἠπείρῳ ἑλληνίδων πόλεων: πᾶσαι γάρ τότε αἱ πόλεις ἐπείθοντο ὅ τι λακεδαιμόνιος ἀνήρ ἐπιτάττοι. καί σύν μέν ταύτῃ τῇ στρατιᾷ ὁρῶν θίβρων τό ἱππικόν εἰς τό πεδίον οὐ κατέβαινεν, ἠγάπα δέ εἰ ὅπου τυγχάνοι ὤν, δύναιτο ταύτην τήν χώραν ἀδῄωτον διαφυλάττειν. ἐπεί δέ σωθέντες οἱ ἀναβάντες μετά κύρου συνέμειξαν αὐτῷ, ἐκ τούτου ἤδη καί ἐν τοῖς πεδίοις ἀντετάττετο τῷ τισσαφέρνει, καί πόλεις πέργαμον μέν ἑκοῦσαν προσέλαβε καί τευθρανίαν καί ἁλίσαρναν, ὧν εὐρυσθένης τε καί προκλῆς ἦρχον οἱ ἀπό δαμαράτου τοῦ λακεδαιμονίου: ἐκείνῳ δ' αὕτη ἡ χώρα δῶρον ἐκ βασιλέως ἐδόθη ἀντί τῆς ἐπί τήν ἑλλάδα συστρατείας: προσεχώρησαν δέ αὐτῷ καί γοργίων καί γογγύλος, ἀδελφοί ὄντες, ἔχοντες ὁ μέν γάμβριον καί παλαιγάμβριον, ὁ δέ μύριναν καί γρύνειον: δῶρον δέ καί αὗται αἱ πόλεις ἦσαν παρά βασιλέως γογγύλῳ, ὅτι μόνος ἐρετριέων μηδίσας ἔφυγεν. ἦν δέ ἅς ἀσθενεῖς οὔσας καί κατά κράτος ὁ θίβρων ἐλάμβανε: λάρισάν γε μήν τήν αἰγυπτίαν καλουμένην, ἐπεί οὐκ ἐπείθετο, περιστρατοπεδευσάμενος ἐπολιόρκει. ἐπεί δέ ἄλλως οὐκ ἐδύνατο ἑλεῖν, φρεατίαν τεμόμενος ὑπόνομον ὤρυττεν, ὡς ἀφαιρησόμενος τό ὕδωρ αὐτῶν. ὡς δ' ἐκ τοῦ τείχους ἐκθέοντες πολλάκις ἐνέβαλον εἰς τό ὄρυγμα καί ξύλα καί λίθους, ποιησάμενος αὖ χελώνην ξυλίνην ἐπέστησεν ἐπί τῇ φρεατίᾳ. καί ταύτην μέντοι ἐκδραμόντες οἱ λαρισαῖοι νύκτωρ κατέκαυσαν. δοκοῦντος δ' αὐτοῦ οὐδέν ποιεῖν, πέμπουσιν οἱ ἔφοροι ἀπολιπόντα λάρισαν στρατεύεσθαι ἐπί καρίαν. ἐν ἐφέσῳ δέ ἤδη ὄντος αὐτοῦ, ὡς ἐπί καρίαν πορευομένου, δερκυλίδας ἄρξων ἀφίκετο ἐπί τό στράτευμα, ἀνήρ δοκῶν εἶναι μάλα μηχανητικός: καί ἐπεκαλεῖτο δέ σίσυφος. ὁ μέν οὖν θίβρων ἀπῆλθεν οἴκαδε καί ζημιωθείς ἔφυγε: κατηγόρουν γάρ αὐτοῦ οἱ σύμμαχοι ὡς ἐφείη ἁρπάζειν τῷ στρατεύματι τούς φίλους. ὁ δέ δερκυλίδας ἐπεί παρέλαβε τό στράτευμα, γνούς ὑπόπτους ὄντας ἀλλήλοις τόν τισσαφέρνην καί τόν φαρνάβαζον, κοινολογησάμενος τῷ τισσαφέρνει ἀπήγαγεν εἰς τήν φαρναβάζου χώραν τό στράτευμα, ἑλόμενος θατέρῳ μᾶλλον ἤ ἅμα ἀμφοτέροις πολεμεῖν. ἦν δέ καί πρόσθεν ὁ δερκυλίδας πολέμιος τῷ φαρναβάζῳ: ἁρμοστής γάρ γενόμενος ἐν ἀβύδῳ ἐπί λυσάνδρου ναυαρχοῦντος, διαβληθείς ὑπό φαρναβάζου, ἐστάθη τήν ἀσπίδα ἔχων, ὅ δοκεῖ κηλίς εἶναι τοῖς σπουδαίοις λακεδαιμονίων: ἀταξίας γάρ ζημίωμά ἐστι. καί διά ταῦτα δή πολύ ἥδιον ἐπί τόν φαρνάβαζον ᾔει. καί εὐθύς μέν τοσούτῳ διέφερεν εἰς τό ἄρχειν τοῦ θίβρωνος ὥστε παρήγαγε τό στράτευμα διά τῆς φιλίας χώρας μέχρι τῆς φαρναβάζου αἰολίδος οὐδέν βλάψας τούς συμμάχους. ἡ δέ αἰολίς αὕτη ἦν μέν φαρναβάζου, ἐσατράπευε δ' αὐτῷ ταύτης τῆς χώρας, ἕως μέν ἔζη, ζῆνις δαρδανεύς: ἐπειδή δέ ἐκεῖνος νόσῳ ἀπέθανε, παρασκευαζομένου τοῦ φαρναβάζου ἄλλῳ δοῦναι τήν σατραπείαν, μανία ἡ τοῦ ζήνιος γυνή, δαρδανίς καί αὐτή, ἀναζεύξασα στόλον καί δῶρα λαβοῦσα ὥστε καί αὐτῷ φαρναβάζῳ δοῦναι καί παλ λακίσιν αὐτοῦ χαρίσασθαι καί τοῖς δυναμένοις μάλιστα παρά φαρναβάζῳ, ἐπορεύετο. ἐλθοῦσα δ' εἰς λόγους εἶπεν: ὦ φαρνάβαζε, ὁ ἀνήρ σοι ὁ ἐμός καί τἆλλα φίλος ἦν καί τούς φόρους ἀπεδίδου ὥστε σύ ἐπαινῶν αὐτόν ἐτίμας. ἄν οὖν ἐγώ σοι μηδέν χεῖρον ἐκείνου ὑπηρετῶ, τί σε δεῖ ἄλλον σατράπην καθιστάναι; ἄν δέ τί σοι μή ἀρέσκω, ἐπί σοί δήπου ἔσται ἀφελομένῳ ἐμέ ἄλλῳ δοῦναι τήν ἀρχήν. ἀκούσας ταῦτα ὁ φαρνάβαζος ἔγνω δεῖν τήν γυναῖκα σατραπεύειν. ἡ δ' ἐπεί κυρία τῆς χώρας ἐγένετο, τούς τε φόρους οὐδέν ἧττον τἀνδρός ἀπεδίδου, καί πρός τούτοις, ὁπότε ἀφικνοῖτο πρός φαρνάβαζον, ἀεί ἦγε δῶρα αὐτῷ, καί ὁπότε ἐκεῖνος εἰς τήν χώραν καταβαίνοι, πολύ πάντων τῶν ὑπάρχων κάλλιστα καί ἥδιστα ἐδέχετο αὐτόν, καί ἅς τε παρέλαβε πόλεις διεφύλαττεν αὐτῷ καί τῶν οὐχ ὑπηκόων προσέλαβεν ἐπιθαλαττιδίας λάρισάν τε καί ἁμαξιτόν καί κολωνάς, ξενικῷ μέν ἑλληνικῷ προσβαλοῦσα τοῖς τείχεσιν, αὐτή δέ ἐφ' ἁρμαμάξης θεωμένη: ὅν δ' ἐπαινέσειε, τούτῳ δῶρα ἀμέμπτως ἐδίδου, ὥστε λαμπρότατα τό ξενικόν κατεσκευάσατο. συνεστρατεύετο δέ τῷ φαρναβάζῳ καί ὁπότε εἰς μυσούς ἤ πισίδας ἐμβάλοι, ὅτι τήν βασιλέως χώραν κακουργοῦσιν. ὥστε καί ἀντετίμα αὐτήν μεγαλοπρεπῶς ὁ φαρνάβαζος καί σύμβουλον ἔστιν ὅτε παρεκάλει. ἤδη δ' οὔσης αὐτῆς ἐτῶν πλέον ἤ τετταράκοντα, μειδίας, θυγατρός ἀνήρ αὐτῆς ὤν, ἀναπτερωθείς ὑπό τινων ὡς αἰσχρόν εἴη γυναῖκα μέν ἄρχειν, αὐτόν δ' ἰδιώτην εἶναι, τούς μέν ἄλλους μάλα φυλαττομένης αὐτῆς, ὥσπερ ἐν τυραννίδι προσῆκεν, ἐκείνῳ δέ πιστευούσης καί ἀσπαζομένης ὥσπερ ἄν γυνή γαμβρόν ἀσπάζοιτο, εἰσελθών ἀποπνῖξαι αὐτήν λέγεται. ἀπέκτεινε δέ καί τόν υἱόν αὐτῆς, τό τε εἶδος ὄντα πάγκαλον καί ἐτῶν ὄντα ὡς ἑπτακαίδεκα. ταῦτα δέ ποιήσας σκῆψιν καί γέργιθα ἐχυράς πόλεις κατέσχεν, ἔνθα καί τά χρήματα μάλιστα ἦν τῇ μανίᾳ. αἱ δ' ἄλλαι πόλεις οὐκ ἐδέχοντο αὐτόν, ἀλλά φαρναβάζῳ ἔσῳζον αὐτάς οἱ ἐνόντες φρουροί. ἐκ δέ τούτου ὁ μειδίας πέμψας δῶρα τῷ φαρναβάζῳ ἠξίου ἔχειν τήν χώραν ὥσπερ ἡ μανία. ὁ δ' ἀπεκρίνατο φυλάττειν αὐτά, ἔστ' ἄν αὐτός ἐλθών σύν αὐτῷ ἐκείνῳ λάβῃ τά δῶρα: οὐ γάρ ἄν ἔφη ζῆν βούλεσθαι μή τιμωρήσας μανίᾳ. ὁ δέ δερκυλίδας ἐν τούτῳ τῷ καιρῷ ἀφικνεῖται, καί εὐθύς μέν ἐν μιᾷ ἡμέρᾳ λάρισαν καί ἁμαξιτόν καί κολωνάς τάς ἐπιθαλαττίους πόλεις ἑκούσας παρέλαβε: πέμπων δέ καί πρός τάς αἰολίδας πόλεις ἠξίου ἐλευθεροῦσθαί τε αὐτάς καί εἰς τά τείχη δέχεσθαι καί συμμάχους γίγνεσθαι. οἱ μέν οὖν νεανδρεῖς καί ἰλιεῖς καί κοκυλῖται ἐπείθοντο: καί γάρ οἱ φρουροῦντες ἕλληνες ἐν αὐταῖς, ἐπεί ἡ μανία ἀπέθανεν, οὐ πάνυ τι καλῶς περιείποντο: ὁ δ' ἐν κεβρῆνι, μάλα ἰσχυρῷ χωρίῳ, τήν φυλακήν ἔχων, νομίσας, εἰ διαφυλάξειε φαρναβάζῳ τήν πόλιν, τιμηθῆναι ἄν ὑπ' ἐκείνου, οὐκ ἐδέχετο τόν δερκυλίδαν. ὁ δέ ὀργιζόμενος παρεσκευάζετο προσβάλλειν. ἐπεί δέ θυομένῳ αὐτῷ οὐκ ἐγίγνετο τά ἱερά τῇ πρώτῃ, τῇ ὑστεραίᾳ πάλιν ἐθύετο. ὡς δέ οὐδέ ταῦτα ἐκαλλιερεῖτο, πάλιν τῇ τρίτῃ: καί μέχρι τεττάρων ἡμερῶν ἐκαρτέρει θυόμενος, μάλα χαλεπῶς φέρων: ἔσπευδε γάρ πρίν φαρνάβαζον βοηθῆσαι ἐγκρατής γενέσθαι πάσης τῆς αἰολίδος. ἀθηνάδας δέ τις σικυώνιος λοχαγός, νομίσας τόν μέν δερκυλίδαν φλυαρεῖν διατρίβοντα, αὐτός δ' ἱκανός εἶναι τό ὕδωρ ἀφελέσθαι τούς κεβρηνίους, προσδραμών σύν τῇ ἑαυτοῦ τάξει ἐπειρᾶτο τήν κρήνην συγχοῦν. οἱ δέ ἔνδοθεν ἐπεξελθόντες αὐτόν τε συνέτρωσαν καί δύο ἀπέκτειναν, καί τούς ἄλλους παίοντες καί βάλλοντες ἀπήλασαν. ἀχθομένου δέ τοῦ δερκυλίδου, καί νομίζοντος ἀθυμοτέραν καί τήν προσβολήν ἔσεσθαι, ἔρχονται ἐκ τοῦ τείχους παρά τῶν ἑλλήνων κήρυκες, καί εἶπον ὅτι ἅ μέν ὁ ἄρχων ποιοίη οὐκ ἀρέσκοι σφίσιν, αὐτοί δέ βούλοιντο σύν τοῖς ἕλλησι μᾶλλον ἤ σύν τῷ βαρβάρῳ εἶναι. ἔτι δέ διαλεγομένων αὐτῶν ταῦτα, παρά τοῦ ἄρχοντος αὐτῶν ἧκε λέγων ὅτι ὅσα λέγοιεν οἱ πρόσθεν καί αὐτῷ δοκοῦντα λέγοιεν. ὁ οὖν δερκυλίδας εὐθύς ὥσπερ ἔτυχε κεκαλλιερηκώς ταύτῃ τῇ ἡμέρᾳ, ἀναλαβών τά ὅπλα ἡγεῖτο πρός τάς πύλας: οἱ δ' ἀναπετάσαντες ἐδέξαντο. καταστήσας δέ καί ἐνταῦθα φρουρούς εὐθύς ᾔει ἐπί τήν σκῆψιν καί τήν γέργιθα. ὁ δέ μειδίας προσδοκῶν μέν τόν φαρνάβαζον, ὀκνῶν δ' ἤδη τούς πολίτας, πέμψας πρός τόν δερκυλίδαν εἶπεν ὅτι ἔλθοι ἄν εἰς λόγους, εἰ ὁμήρους λάβοι. ὁ δέ πέμψας αὐτῷ ἀπό πόλεως ἑκάστης τῶν συμμάχων ἕνα ἐκέλευσε λαβεῖν τούτων ὁπόσους τε καί ὁποίους βούλοιτο. ὁ δέ λαβών δέκα ἐξῆλθε, καί συμμείξας τῷ δερκυλίδᾳ ἠρώτα ἐπί τίσιν ἄν σύμμαχος γένοιτο. ὁ δ' ἀπεκρίνατο ἐφ' ᾧτε τούς πολίτας ἐλευθέρους τε καί αὐτονόμους ἐᾶν. καί ἅμα ταῦτα λέγων ᾔει πρός τήν σκῆψιν. γνούς δέ ὁ μειδίας ὅτι οὐκ ἄν δύναιτο κωλύειν βίᾳ τῶν πολιτῶν, εἴασεν αὐτόν εἰσιέναι. ὁ δέ δερκυλίδας θύσας τῇ ἀθηνᾷ ἐν τῇ τῶν σκηψίων ἀκροπόλει τούς μέν τοῦ μειδίου φρουρούς ἐξήγαγε, παραδούς δέ τοῖς πολίταις τήν πόλιν, καί παρακελευσάμενος, ὥσπερ ἕλληνας καί ἐλευθέρους χρή, οὕτω πολιτεύειν, ἐξελθών ἡγεῖτο ἐπί τήν γέργιθα. συμπρούπεμπον δέ πολλοί αὐτόν καί τῶν σκηψίων, τιμῶντές τε καί ἡδόμενοι τοῖς πεπραγμένοις. ὁ δέ μειδίας παρεπόμενος αὐτῷ ἠξίου τήν τῶν γεργιθίων πόλιν παραδοῦναι αὑτῷ. καί ὁ δερκυλίδας μέντοι ἔλεγεν ὡς τῶν δικαίων οὐδενός ἀτυχήσοι: ἅμα δέ ταῦτα λέγων ᾔει πρός τάς πύλας σύν τῷ μειδίᾳ, καί τό στράτευμα ἠκολούθει αὐτῷ εἰρηνικῶς εἰς δύο. οἱ δ' ἀπό τῶν πύργων καί μάλα ὑψηλῶν ὄντων ὁρῶντες τόν μειδίαν σύν αὐτῷ οὐκ ἔβαλλον: εἰπόντος δέ τοῦ δερκυλίδα: κέλευσον, ὦ μειδία, ἀνοῖξαι τάς πύλας, ἵνα ἡγῇ μέν σύ, ἐγώ δέ σύν σοί εἰς τό ἱερόν ἔλθω κἀνταῦθα θύσω τῇ ἀθηνᾷ, ὁ μειδίας ὤκνει μέν ἀνοίγειν τάς πύλας, φοβούμενος δέ μή παραχρῆμα συλληφθῇ, ἐκέλευεν ἀνοῖξαι. ὁ δ' ἐπεί εἰσῆλθεν, ἔχων αὖ τόν μειδίαν ἐπορεύετο πρός τήν ἀκρόπολιν: καί τούς μέν ἄλλους στρατιώτας ἐκέλευε θέσθαι περί τά τείχη τά ὅπλα, αὐτός δέ σύν τοῖς περί αὐτόν ἔθυε τῇ ἀθηνᾷ. ἐπεί δ' ἐτέθυτο, ἀνεῖπε καί τούς μειδίου δορυφόρους θέσθαι τά ὅπλα ἐπί τῷ στόματι τοῦ ἑαυτοῦ στρατεύματος, ὡς μισθοφορήσοντας: μειδίᾳ γάρ οὐδέν ἔτι δεινόν εἶναι. ὁ μέντοι μειδίας ἀπορῶν ὅ τι ποιοίη, εἶπεν: ἐγώ μέν τοίνυν ἄπειμι, ἔφη, ξένιά σοι παρασκευάσων. ὁ δέ, οὔ, μά δί', ἔφη, ἐπεί αἰσχρόν ἐμέ τεθυκότα ξενίζεσθαι ὑπό σοῦ, ἀλλά μή ξενίζειν σέ. μένε οὖν παρ' ἡμῖν: ἐν ᾧ δ' ἄν τό δεῖπνον παρασκευάζηται, ἐγώ καί σύ τά δίκαια πρός ἀλλήλους καί διασκεψώμεθα καί ποιήσωμεν. ἐπεί δ' ἐκαθέζοντο, ἠρώτα ὁ δερκυλίδας: εἰπέ μοι, ὦ μειδία, ὁ πατήρ σε ἄρχοντα τοῦ οἴκου κατέλιπε; μάλιστα, ἔφη. καί πόσαι σοι οἰκίαι ἦσαν; πόσοι δέ χῶροι; πόσαι δέ νομαί; ἀπογράφοντος δ' αὐτοῦ οἱ παρόντες τῶν σκηψίων εἶπον: ψεύδεταί σε οὗτος, ὦ δερκυλίδα. ὑμεῖς δέ γ', ἔφη, μή λίαν μικρολογεῖσθε. ἐπειδή δέ ἀπεγέγραπτο τά πατρῷα: εἰπέ μοι, ἔφη, μανία δέ τίνος ἦν; οἱ δέ πάντες εἶπον ὅτι φαρναβάζου. οὐκοῦν καί τά ἐκείνης, ἔφη, φαρναβάζου; μάλιστα, ἔφασαν. ἡμέτερ' ἄν εἴη, ἔφη, ἐπεί κρατοῦμεν: πολέμιος γάρ ἡμῖν φαρνάβαζος. ἀλλ' ἡγείσθω τις, ἔφη, ὅπου κεῖται τά μανίας καί τά φαρναβάζου. ἡγουμένων δέ τῶν ἄλλων ἐπί τήν μανίας οἴκησιν, ἥν παρειλήφει ὁ μειδίας, ἠκολούθει κἀκεῖνος. ἐπεί δ' εἰσῆλθεν, ἐκάλει ὁ δερκυλίδας τούς ταμίας, φράσας δέ τοῖς ὑπηρέταις λαβεῖν αὐτούς προεῖπεν αὐτοῖς ὡς εἴ τι κλέπτοντες ἁλώσοιντο τῶν μανίας, παραχρῆμα ἀποσφαγήσοιντο. οἱ δ' ἐδείκνυσαν. ὁ δ' ἐπεί εἶδε πάντα, κατέκλεισεν αὐτά καί κατεσημήνατο καί φύλακας κατέστησεν. ἐξιών δέ οὕς ηὗρεν ἐπί ταῖς θύραις τῶν ταξιάρχων καί λοχαγῶν, εἶπεν αὐτοῖς: μισθός μέν ἡμῖν, ὦ ἄνδρες, εἴργασται τῇ στρατιᾷ ἐγγύς ἐνιαυτοῦ ὀκτακισχιλίοις ἀνδράσιν: ἄν δέ τι προσεργασώμεθα, καί ταῦτα προσέσται. ταῦτα δ' εἶπε γιγνώσκων ὅτι ἀκούσαντες πολύ εὐτακτότεροι καί θεραπευτικώτεροι ἔσοιντο. ἐρομένου δέ τοῦ μειδίου: ἐμέ δέ ποῦ χρή οἰκεῖν, ὦ δερκυλίδα; ἀπεκρίνατο: ἔνθαπερ καί δικαιότατον, ὦ μειδία, ἐν τῇ πατρίδι τῇ σαυτοῦ σκήψει καί ἐν τῇ πατρῴᾳ οἰκίᾳ. ὁ μέν δή δερκυλίδας ταῦτα διαπραξάμενος καί λαβών ἐν ὀκτώ ἡμέραις ἐννέα πόλεις, ἐβουλεύετο ὅπως ἄν μή ἐν τῇ φιλίᾳ χειμάζων βαρύς εἴη τοῖς συμμάχοις, ὥσπερ θίβρων, μηδ' αὖ φαρνάβαζος καταφρονῶν τῇ ἵππῳ κακουργῇ τάς ἑλληνίδας πόλεις. πέμπει οὖν πρός αὐτόν καί ἐρωτᾷ πότερον βούλεται εἰρήνην ἤ πόλεμον ἔχειν. ὁ μέντοι φαρνάβαζος νομίσας τήν αἰολίδα ἐπιτετειχίσθαι τῇ ἑαυτοῦ οἰκήσει φρυγίᾳ, σπονδάς εἵλετο. ὡς δέ ταῦτα ἐγένετο, ἐλθών ὁ δερκυλίδας εἰς τήν βιθυνίδα θρᾴκην ἐκεῖ διεχείμαζεν, οὐδέ τοῦ φαρναβάζου πάνυ τι ἀχθομένου: πολλάκις γάρ οἱ βιθυνοί αὐτῷ ἐπολέμουν. καί τά μέν ἄλλα ὁ δερκυλίδας ἀσφαλῶς φέρων καί ἄγων τήν βιθυνίδα καί ἄφθονα ἔχων τά ἐπιτήδεια διετέλει: ἐπειδή δέ ἦλθον αὐτῷ παρά τοῦ σεύθου πέραθεν σύμμαχοι τῶν ὀδρυσῶν ἱππεῖς τε ὡς διακόσιοι καί πελτασταί ὡς τριακόσιοι, οὗτοι στρατοπεδευσάμενοι καί περισταυρωσάμενοι ἀπό τοῦ ἑλληνικοῦ ὡς εἴκοσι στάδια, αἰτοῦντες φύλακας τοῦ στρατοπέδου τόν δερκυλίδαν τῶν ὁπλιτῶν, ἐξῇσαν ἐπί λείαν, καί πολλά ἐλάμβανον ἀνδράποδά τε καί χρήματα. ἤδη δ' ὄντος μεστοῦ τοῦ στρατοπέδου αὐτοῖς πολλῶν αἰχμαλώτων, καταμαθόντες οἱ βιθυνοί ὅσοι τ' ἐξῇσαν καί ὅσους κατέλιπον ἕλληνας φύλακας, συλλεγέντες παμπλήθεις πελτασταί καί ἱππεῖς ἅμ' ἡμέρᾳ προσπίπτουσι τοῖς ὁπλίταις ὡς διακοσίοις οὖσιν. ἐπειδή δ' ἐγγύς ἐγένοντο, οἱ μέν ἔβαλλον, οἱ δ' ἠκόντιζον εἰς αὐτούς. οἱ δ' ἐπεί ἐτιτρώσκοντο μέν καί ἀπέθνῃσκον, ἐποίουν δ' οὐδέν κατειργμένοι ἐν τῷ σταυρώματι ὡς ἀνδρομήκει ὄντι, διασπάσαντες τό αὑτῶν ὀχύρωμα ἐφέροντο εἰς αὐτούς: οἱ δέ ᾗ μέν ἐκθέοιεν ὑπεχώρουν, καί ῥᾳδίως ἀπέφευγον πελτασταί ὁπλίτας, ἔνθεν δέ καί ἔνθεν ἠκόντιζον, καί πολλούς αὐτῶν ἐφ' ἑκάστῃ ἐκδρομῇ κατέβαλλον: τέλος δέ ὥσπερ ἐν αὐλίῳ σηκασθέντες κατηκοντίσθησαν. ἐσώθησαν μέντοι αὐτῶν ἀμφί τούς πεντεκαίδεκα εἰς τό ἑλληνικόν, καί οὗτοι, ἐπεί εὐθέως ᾔσθοντο τό πρᾶγμα, ἀποχωρήσαντες, ἐν τῇ μάχῃ διαπεσόντες ἀμελησάντων τῶν βιθυνῶν. ταχύ δέ ταῦτα διαπραξάμενοι οἱ βιθυνοί καί τούς σκηνοφύλακας τῶν ὀδρυσῶν θρᾳκῶν ἀποκτείναντες, ἀπολαβόντες πάντα τά αἰχμάλωτα ἀπῆλθον: ὥστε οἱ ἕλληνες ἐπεί ᾔσθοντο, βοηθοῦντες οὐδέν ἄλλο ηὗρον ἤ νεκρούς γυμνούς ἐν τῷ στρατοπέδῳ. ἐπεί μέντοι ἐπανῆλθον οἱ ὀδρύσαι, θάψαντες τούς ἑαυτῶν καί πολύν οἶνον ἐκπιόντες ἐπ' αὐτοῖς καί ἱπποδρομίαν ποιήσαντες, ὁμοῦ δή τό λοιπόν τοῖς ἕλλησι στρατοπεδευσάμενοι ἦγον καί ἔκαον τήν βιθυνίδα. ἅμα δέ τῷ ἦρι ἀποπορευόμενος ὁ δερκυλίδας ἐκ τῶν βιθυνῶν ἀφικνεῖται εἰς λάμψακον. ἐνταῦθα δ' ὄντος αὐτοῦ ἔρχονται ἀπό τῶν οἴκοι τελῶν ἄρακός τε καί ναυβάτης καί ἀντισθένης. οὗτοι δ' ἦλθον ἐπισκεψόμενοι τά τε ἄλλα ὅπως ἔχοι τά ἐν τῇ ἀσίᾳ, καί δερκυλίδᾳ ἐροῦντες μένοντι ἄρχειν καί τόν ἐπιόντα ἐνιαυτόν: ἐπιστεῖλαι δέ σφίσιν αὐτοῖς τούς ἐφόρους καί συγκαλέσαντας τούς στρατιώτας εἰπεῖν ὡς ὧν μέν πρόσθεν ἐποίουν μέμφοιντο αὐτοῖς, ὅτι δέ νῦν οὐδέν ἠδίκουν, ἐπαινοῖεν: καί περί τοῦ λοιποῦ χρόνου εἰπεῖν ὅτι ἄν μέν ἀδικῶσιν, οὐκ ἐπιτρέψουσιν, ἄν δέ δίκαια περί τούς συμμάχους ποιῶσιν, ἐπαινέσονται αὐτούς. ἐπεί μέντοι συγκαλέσαντες τούς στρατιώτας ταῦτ' ἔλεγον, ὁ τῶν κυρείων προεστηκώς ἀπεκρίνατο: ἀλλ', ὦ ἄνδρες λακεδαιμόνιοι, ἡμεῖς μέν ἐσμεν οἱ αὐτοί νῦν τε καί πέρυσιν: ἄρχων δέ ἄλλος μέν νῦν, ἄλλος δέ τό παρελθόν. τό οὖν αἴτιον τοῦ νῦν μέν μή ἐξαμαρτάνειν, τότε δέ, αὐτοί ἤδη ἱκανοί ἐστε γιγνώσκειν. συσκηνούντων δέ τῶν τε οἴκοθεν πρέσβεων καί τοῦ δερκυλίδα, ἐπεμνήσθη τις τῶν περί τόν ἄρακον ὅτι καταλελοίποιεν πρέσβεις τῶν χερρονησιτῶν ἐν λακεδαίμονι. τούτους δέ λέγειν ἔφασαν ὡς νῦν μέν οὐ δύναιντο τήν χερρόνησον ἐργάζεσθαι: φέρεσθαι γάρ καί ἄγεσθαι ὑπό τῶν θρᾳκῶν: εἰ δ' ἀποτειχισθείη ἐκ θαλάττης εἰς θάλατταν, καί σφίσιν ἄν γῆν πολλήν καί ἀγαθήν εἶναι ἐργάζεσθαι καί ἄλλοις ὁπόσοι βούλοιντο λακεδαιμονίων: ὥστ' ἔφασαν οὐκ ἄν θαυμάζειν εἰ καί πεμφθείη τις λακεδαιμονίων ἀπό τῆς πόλεως σύν δυνάμει ταῦτα πράξων. ὁ οὖν δερκυλίδας πρός μέν ἐκείνους οὐκ εἶπεν ἥν ἔχοι γνώμην ταῦτ' ἀκούσας, ἀλλ' ἔπεμψεν αὐτούς ἐπ' ἐφέσου διά τῶν ἑλληνίδων πόλεων, ἡδόμενος ὅτι ἔμελλον ὄψεσθαι τάς πόλεις ἐν εἰρήνῃ εὐδαιμονικῶς διαγούσας. οἱ μέν δή ἐπορεύοντο. ὁ δέ δερκυλίδας ἐπειδή ἔγνω μενετέον ὄν, πάλιν πέμψας πρός τόν φαρνάβαζον ἐπήρετο πότερα βούλοιτο σπονδάς ἔχειν καθάπερ διά τοῦ χειμῶνος ἤ πόλεμον. ἑλομένου δέ τοῦ φαρναβάζου καί τότε σπονδάς, οὕτω καταλιπών καί τάς περί ἐκεῖνον πόλεις φιλίας ἐν εἰρήνῃ διαβαίνει τόν ἑλλήσποντον σύν τῷ στρατεύματι εἰς τήν εὐρώπην, καί διά φιλίας τῆς θρᾴκης πορευθείς καί ξενισθείς ὑπό σεύθου ἀφικνεῖται εἰς χερρόνησον. ἥν καταμαθών πόλεις μέν ἕνδεκα ἤ δώδεκα ἔχουσαν, χώραν δέ παμφορωτάτην καί ἀρίστην οὖσαν, κεκακωμένην δέ, ὥσπερ ἐλέγετο, ὑπό τῶν θρᾳκῶν, ἐπεί μετρῶν ηὗρε τοῦ ἰσθμοῦ ἑπτά καί τριάκοντα στάδια, οὐκ ἐμέλλησεν, ἀλλά θυσάμενος ἐτείχιζε, κατά μέρη διελών τοῖς στρατιώταις τό χωρίον: καί ἆθλα ὑποσχόμενος δώσειν τοῖς πρώτοις ἐκτειχίσασι, καί τοῖς ἄλλοις ὡς ἕκαστοι ἄξιοι εἶεν, ἀπετέλεσε τό τεῖχος ἀρξάμενος ἀπό ἠρινοῦ χρόνου πρό ὀπώρας. καί ἐποίησεν ἐντός τοῦ τείχους ἕνδεκα μέν πόλεις, πολλούς δέ λιμένας, πολλήν δέ κἀγαθήν σπόριμον, πολλήν δέ πεφυτευμένην, παμπλήθεις δέ καί παγκάλας νομάς παντοδαποῖς κτήνεσι. ταῦτα δέ πράξας διέβαινε πάλιν εἰς τήν ἀσίαν. ἐπισκοπῶν δέ τάς πόλεις ἑώρα τά μέν ἄλλα καλῶς ἐχούσας, χίων δέ φυγάδας ηὗρεν ἀταρνέα ἔχοντας χωρίον ἰσχυρόν, καί ἐκ τούτου ὁρμωμένους φέροντας καί ἄγοντας τήν ἰωνίαν, καί ζῶντας ἀπό τούτου. πυθόμενος δέ ὅτι πολύς σῖτος ἐνῆν αὐτοῖς, περιστρατοπεδευσάμενος ἐπολιόρκει: καί ἐν ὀκτώ μησί παραστησάμενος αὐτούς, καταστήσας ἐν αὐτῷ δράκοντα πελληνέα ἐπιμελητήν, καί κατασκευάσας ἐν τῷ χωρίῳ ἔκπλεω πάντα τά ἐπιτήδεια, ἵνα εἴη αὐτῷ καταγωγή, ὁπότε ἀφικνοῖτο, ἀπῆλθεν εἰς ἔφεσον, ἥ ἀπέχει ἀπό σάρδεων τριῶν ἡμερῶν ὁδόν. καί μέχρι τούτου τοῦ χρόνου ἐν εἰρήνῃ διῆγον τισσαφέρνης τε καί δερκυλίδας καί οἱ ταύτῃ ἕλληνες καί οἱ βάρβαροι. ἐπεί δέ ἀφικνούμενοι πρέσβεις εἰς λακεδαίμονα ἀπό τῶν ἰωνίδων πόλεων ἐδίδασκον ὅτι εἴη ἐπί τισσαφέρνει, εἰ βούλοιτο, ἀφιέναι αὐτονόμους τάς ἑλληνίδας πόλεις: εἰ οὖν κακῶς πάσχοι καρία, ἔνθαπερ ὁ τισσαφέρνους οἶκος, οὕτως ἄν ἔφασαν τάχιστα νομίζειν αὐτόν συγχωρῆσαι αὐτονόμους σφᾶς ἀφεῖναι: ἀκούσαντες ταῦτα οἱ ἔφοροι ἔπεμψαν πρός δερκυλίδαν, καί ἐκέλευον αὐτόν διαβαίνειν σύν τῷ στρατεύματι ἐπί καρίαν καί φάρακα τόν ναύαρχον σύν ταῖς ναυσί παραπλεῖν. οἱ μέν δή ταῦτ' ἐποίουν. ἐτύγχανε δέ κατά τοῦτον τόν χρόνον καί φαρνάβαζος πρός τισσαφέρνην ἀφιγμένος, ἅμα μέν ὅτι στρατηγός τῶν πάντων ἀπεδέδεικτο τισσαφέρνης, ἅμα δέ διαμαρτυρόμενος ὅτι ἕτοιμος εἴη κοινῇ πολεμεῖν καί συμμάχεσθαι καί συνεκβάλλειν τούς ἕλληνας ἐκ τῆς βασιλέως: ἄλλως τε γάρ ὑπεφθόνει τῆς στρατηγίας τῷ τισσαφέρνει καί τῆς αἰολίδος χαλεπῶς ἔφερεν ἀπεστερημένος. ὁ δ' ἀκούων, πρῶτον μέν τοίνυν, ἔφη, διάβηθι σύν ἐμοί ἐπί καρίαν, ἔπειτα δέ καί περί τούτων βουλευσόμεθα. ἐπεί δ' ἐκεῖ ἦσαν, ἔδοξεν αὐτοῖς ἱκανάς φυλακάς εἰς τά ἐρύματα καταστήσαντας διαβαίνειν πάλιν ἐπί τήν ἰωνίαν. ὡς δ' ἤκουσεν ὁ δερκυλίδας ὅτι πάλιν πεπερακότες εἰσί τόν μαίανδρον, εἰπών τῷ φάρακι ὡς ὀκνοίη μή ὁ τισσαφέρνης καί ὁ φαρνάβαζος ἐρήμην οὖσαν καταθέοντες φέρωσι καί ἄγωσι τήν χώραν, διέβαινε καί αὐτός. πορευόμενοι δέ οὗτοι οὐδέν τι συντεταγμένῳ τῷ στρατεύματι, ὡς προεληλυθότων τῶν πολεμίων εἰς τήν ἐφεσίαν, ἐξαίφνης ὁρῶσιν ἐκ τοῦ ἀντιπέρας σκοπούς ἐπί τῶν μνημάτων: καί ἀνταναβιβάσαντες εἰς τά παρ' ἑαυτοῖς μνημεῖα καί τύρσεις τινάς καθορῶσι παρατεταγμένους ᾗ αὐτοῖς ἦν ἡ ὁδός κᾶράς τε λευκάσπιδας καί τό περσικόν ὅσον ἐτύγχανε παρόν στράτευμα καί τό ἑλληνικόν ὅσον εἶχεν ἑκάτερος αὐτῶν καί τό ἱππικόν μάλα πολύ, τό μέν τισσαφέρνους ἐπί τῷ δεξιῷ κέρατι, τό δέ φαρναβάζου ἐπί τῷ εὐωνύμῳ. ὡς δέ ταῦτα ᾔσθετο ὁ δερκυλίδας, τοῖς μέν ταξιάρχοις καί τοῖς λοχαγοῖς εἶπε παρατάττεσθαι τήν ταχίστην εἰς ὀκτώ, τούς δέ πελταστάς ἐπί τά κράσπεδα ἑκατέρωθεν καθίστασθαι καί τούς ἱππέας, ὅσους γε δή καί οἵους ἐτύγχανεν ἔχων: αὐτός δέ ἐθύετο. ὅσον μέν δή ἦν ἐκ πελοποννήσου στράτευμα, ἡσυχίαν εἶχε καί παρεσκευάζετο ὡς μαχούμενον: ὅσοι δέ ἦσαν ἀπό πριήνης τε καί ἀχιλλείου καί ἀπό νήσων καί τῶν ἰωνικῶν πόλεων, οἱ μέν τινες καταλιπόντες ἐν τῷ σίτῳ τά ὅπλα ἀπεδίδρασκον: καί γάρ ἦν βαθύς ὁ σῖτος ἐν τῷ μαιάνδρου πεδίῳ: ὅσοι δέ καί ἔμενον, δῆλοι ἦσαν οὐ μενοῦντες. τόν μέν οὖν φαρνάβαζον ἐξηγγέλλετο μάχεσθαι κελεύειν: ὁ μέντοι τισσαφέρνης τό τε κύρειον στράτευμα καταλογιζόμενος ὡς ἐπολέμησεν αὐτοῖς καί τούτῳ πάντας νομίζων ὁμοίους εἶναι τούς ἕλληνας, οὐκ ἐβούλετο μάχεσθαι, ἀλλά πέμψας πρός δερκυλίδαν εἶπεν ὅτι εἰς λόγους βούλοιτο αὐτῷ ἀφικέσθαι. καί ὁ δερκυλίδας λαβών τούς κρατίστους τά εἴδη τῶν περί αὐτόν καί ἱππέων καί πεζῶν προῆλθε πρός τούς ἀγγέλους, καί εἶπεν: ἀλλά παρεσκευάσμην μέν ἔγωγε μάχεσθαι, ὡς ὁρᾶτε: ἐπεί μέντοι ἐκεῖνος βούλεται εἰς λόγους ἀφικέσθαι, οὐδ' ἐγώ ἀντιλέγω. ἄν μέντοι ταῦτα δέῃ ποιεῖν, πιστά καί ὁμήρους δοτέον καί ληπτέον. δόξαντα δέ ταῦτα καί περανθέντα, τά μέν στρατεύματα ἀπῆλθε, τό μέν βαρβαρικόν εἰς τράλλεις τῆς καρίας, τό δ' ἑλληνικόν εἰς λεύκοφρυν, ἔνθα ἦν ἀρτέμιδός τε ἱερόν μάλα ἅγιον καί λίμνη πλέον ἤ σταδίου ὑπόψαμμος ἀέναος ποτέμου καί θερμοῦ ὕδατος. καί τότε μέν ταῦτα ἐπράχθη: τῇ δ' ὑστεραίᾳ εἰς τό συγκείμενον χωρίον ἦλθον, καί ἔδοξεν αὐτοῖς πυθέσθαι ἀλλήλων ἐπί τίσιν ἄν τήν εἰρήνην ποιήσαιντο. ὁ μέν δή δερκυλίδας εἶπεν, εἰ αὐτονόμους ἐῴη βασιλεύς τάς ἑλληνίδας πόλεις, ὁ δέ τισσαφέρνης καί φαρνάβαζος εἶπαν ὅτι, εἰ ἐξέλθοι τό ἑλληνικόν στράτευμα ἐκ τῆς χώρας καί οἱ λακεδαιμονίων ἁρμοσταί ἐκ τῶν πόλεων. ταῦτα δέ εἰπόντες ἀλλήλοις σπονδάς ἐποιήσαντο, ἕως ἀπαγγελθείη τά λεχθέντα δερκυλίδᾳ μέν εἰς λακεδαίμονα, τισσαφέρνει δέ ἐπί βασιλέα. τούτων δέ πραττομένων ἐν τῇ ἀσίᾳ ὑπό δερκυλίδα, λακεδαιμόνιοι κατά τόν αὐτόν χρόνον, πάλαι ὀργιζόμενοι τοῖς ἠλείοις καί ὅτι ἐποιήσαντο συμμαχίαν πρός ἀθηναίους καί ἀργείους καί μαντινέας, καί ὅτι δίκην φάσκοντες καταδεδικάσθαι αὐτῶν ἐκώλυον καί τοῦ ἱππικοῦ καί τοῦ γυμνικοῦ ἀγῶνος, καί οὐ μόνον ταῦτ' ἤρκει, ἀλλά καί λίχα παραδόντος θηβαίοις τό ἅρμα, ἐπεί ἐκηρύττοντο νικῶντες, ὅτε εἰσῆλθε λίχας στεφανώσων τόν ἡνίοχον, μαστιγοῦντες αὐτόν, ἄνδρα γέροντα, ἐξήλασαν: τούτων δ' ὕστερον καί ἄγιδος πεμφθέντος θῦσαι τῷ διί κατά μαντείαν τινά ἐκώλυον οἱ ἠλεῖοι μή προσεύχεσθαι νίκην πολέμου, λέγοντες ὡς καί τό ἀρχαῖον εἴη οὕτω νόμιμον, μή χρηστηριάζεσθαι τούς ἕλληνας ἐφ' ἑλλήνων πολέμῳ: ὥστε ἄθυτος ἀπῆλθεν. ἐκ τούτων οὖν πάντων ὀργιζομένοις ἔδοξε τοῖς ἐφόροις καί τῇ ἐκκλησίᾳ σωφρονίσαι αὐτούς. πέμψαντες οὖν πρέσβεις εἰς ἦλιν εἶπον ὅτι τοῖς τέλεσι τῶν λακεδαιμονίων δίκαιον δοκοίη εἶναι ἀφιέναι αὐτούς τάς περιοικίδας πόλεις αὐτονόμους. ἀποκριναμένων δέ τῶν ἠλείων ὅτι οὐ ποιήσοιεν ταῦτα, ἐπιληίδας γάρ ἔχοιεν τάς πόλεις, φρουράν ἔφηναν οἱ ἔφοροι. ἄγων δέ τό στράτευμα ἆγις ἐνέβαλε διά τῆς ἀχαΐας εἰς τήν ἠλείαν κατά λάρισον. ἄρτι δέ τοῦ στρατεύματος ὄντος ἐν τῇ πολεμίᾳ καί κοπτομένης τῆς χώρας, σεισμός ἐπιγίγνεται: ὁ δ' ἆγις θεῖον ἡγησάμενος ἐξελθών πάλιν ἐκ τῆς χώρας διαφῆκε τό στράτευμα. ἐκ δέ τούτου οἱ ἠλεῖοι πολύ θρασύτεροι ἦσαν, καί διεπρεσβεύοντο εἰς τάς πόλεις, ὅσας ᾔδεσαν δυσμενεῖς τοῖς λακεδαιμονίοις οὔσας. περιόντι δέ τῷ ἐνιαυτῷ φαίνουσι πάλιν οἱ ἔφοροι φρουράν ἐπί τήν ἦλιν, καί συνεστρατεύοντο τῷ ἄγιδι πλήν βοιωτῶν καί κορινθίων οἵ τε ἄλλοι πάντες σύμμαχοι καί οἱ ἀθηναῖοι. ἐμβαλόντος δέ τοῦ ἄγιδος δι' αὐλῶνος, εὐθύς μέν λεπρεᾶται ἀποστάντες τῶν ἠλείων προσεχώρησαν αὐτῷ, εὐθύς δέ μακίστιοι, ἐχόμενοι δ' ἐπιταλιεῖς. διαβαίνοντι δέ τόν ποταμόν προσεχώρουν λετρῖνοι καί ἀμφίδολοι καί μαργανεῖς. ἐκ δέ τούτου ἐλθών εἰς ὀλυμπίαν ἔθυε τῷ διί τῷ ὀλυμπίῳ: κωλύειν δέ οὐδείς ἔτι ἐπειρᾶτο. θύσας δέ πρός τό ἄστυ ἐπορεύετο, κόπτων καί κάων τήν χώραν, καί ὑπέρπολλα μέν κτήνη, ὑπέρπολλα δέ ἀνδράποδα ἡλίσκετο ἐκ τῆς χώρας: ὥστε ἀκούοντες καί ἄλλοι πολλοί τῶν ἀρκάδων καί ἀχαιῶν ἑκόντες ᾖσαν συστρατευσόμενοι καί μετεῖχον τῆς ἁρπαγῆς. καί ἐγένετο αὕτη ἡ στρατεία ὥσπερ ἐπισιτισμός τῇ πελοποννήσῳ. ἐπεί δέ ἀφίκετο πρός τήν πόλιν, τά μέν προάστια καί τά γυμνάσια καλά ὄντα ἐλυμαίνετο, τήν δέ πόλιν (ἀτείχιστος γάρ ἦν) ἐνόμισαν αὐτόν μή βούλεσθαι μᾶλλον ἤ μή δύνασθαι ἑλεῖν. δῃουμένης δέ τῆς χώρας, καί οὔσης τῆς στρατιᾶς περί κυλλήνην, βουλόμενοι οἱ περί ξενίαν τόν λεγόμενον μεδίμνῳ ἀπομετρήσασθαι <τό> παρά τοῦ πατρός ἀργύριον †δι' αὐτῶν† προσχωρῆσαι τοῖς λακεδαιμονίοις, ἐκπεσόντες ἐξ οἰκίας ξίφη ἔχοντες σφαγάς ποιοῦσι, καί ἄλλους τέ τινας ἀποκτείνουσι καί ὅμοιόν τινα θρασυδαίῳ ἀποκτείναντες τῷ τοῦ δήμου προστάτῃ ᾤοντο θρασυδαῖον ἀπεκτονέναι, ὥστε ὁ μέν δῆμος παντελῶς κατηθύμησε καί ἡσυχίαν εἶχεν, οἱ δέ σφαγεῖς πάντ' ᾤοντο πεπραγμένα εἶναι, καί οἱ ὁμογνώμονες αὐτοῖς ἐξεφέροντο τά ὅπλα εἰς τήν ἀγοράν. ὁ δέ θρασυδαῖος ἔτι καθεύδων ἐτύγχανεν οὗπερ ἐμεθύσθη. ὡς δέ ᾔσθετο ὁ δῆμος ὅτι οὐ τέθνηκεν ὁ θρασυδαῖος, περιεπλήσθη ἡ οἰκία ἔνθεν καί ἔνθεν, ὥσπερ ὑπό ἑσμοῦ μελιττῶν ὁ ἡγεμών. ἐπειδή δέ ἡγεῖτο ὁ θρασυδαῖος ἀναλαβών τόν δῆμον, γενομένης μάχης ἐκράτησεν ὁ δῆμος, ἐξέπεσον δέ πρός τούς λακεδαιμονίους οἱ ἐγχειρήσαντες ταῖς σφαγαῖς. ἐπεί δ' αὖ ὁ ἆγις ἀπιών διέβη πάλιν τόν ἀλφειόν, φρουρούς καταλιπών ἐν ἐπιταλίῳ πλησίον τοῦ ἀλφειοῦ καί λύσιππον ἁρμοστήν καί τούς ἐξ ἤλιδος φυγάδας, τό μέν στράτευμα διῆκεν, αὐτός δέ οἴκαδε ἀπῆλθε. καί τό μέν λοιπόν θέρος καί τόν ἐπιόντα χειμῶνα ὑπό τοῦ λυσίππου καί τῶν περί αὐτόν ἐφέρετο καί ἤγετο ἡ τῶν ἠλείων χώρα. τοῦ δ' ἐπιόντος θέρους πέμψας θρασυδαῖος εἰς λακεδαίμονα συνεχώρησε φέας τε τό τεῖχος περιελεῖν καί κυλλήνης καί τάς τριφυλίδας πόλεις ἀφεῖναι φρίξαν καί ἐπιτάλιον καί λετρίνους καί ἀμφιδόλους καί μαργανέας, πρός δέ ταύταις καί ἀκρωρείους καί λασιῶνα τόν ὑπ' ἀρκάδων ἀντιλεγόμενον. ἤπειον μέντοι τήν μεταξύ πόλιν ἡραίας καί μακίστου ἠξίουν οἱ ἠλεῖοι ἔχειν: πρίασθαι γάρ ἔφησαν τήν χώραν ἅπασαν παρά τῶν τότε ἐχόντων τήν πόλιν τριάκοντα ταλάντων, καί τό ἀργύριον δεδωκέναι. οἱ δέ λακεδαιμόνιοι γνόντες μηδέν δικαιότερον εἶναι βίᾳ πριαμένους ἤ βίᾳ ἀφελομένους παρά τῶν ἡττόνων λαμβάνειν, ἀφιέναι καί ταύτην ἠνάγκασαν: τοῦ μέντοι προεστάναι τοῦ διός τοῦ ὀλυμπίου ἱεροῦ, καίπερ οὐκ ἀρχαίου ἠλείοις ὄντος, οὐκ ἀπήλασαν αὐτούς, νομίζοντες τούς ἀντιποιουμένους χωρίτας εἶναι καί οὐχ ἱκανούς προεστάναι. τούτων δέ συγχωρηθέντων εἰρήνη τε γίγνεται καί συμμαχία ἠλείων πρός λακεδαιμονίους. καί οὕτω μέν δή ὁ λακεδαιμονίων καί ἠλείων πόλεμος ἔληξε. μετά δέ τοῦτο ἆγις ἀφικόμενος εἰς δελφούς καί τήν δεκάτην ἀποθύσας, πάλιν ἀπιών ἔκαμεν ἐν ἡραίᾳ, γέρων ἤδη ὤν, καί ἀπηνέχθη μέν εἰς λακεδαίμονα ἔτι ζῶν, ἐκεῖ δέ ταχύ ἐτελεύτησε: καί ἔτυχε σεμνοτέρας ἤ κατά ἄνθρωπον ταφῆς. ἐπεί δέ ὡσιώθησαν αἱ ἡμέραι, καί ἔδει βασιλέα καθίστασθαι, ἀντέλεγον περί βασιλείας λεωτυχίδης, υἱός φάσκων ἄγιδος εἶναι, ἀγησίλαος δέ ἀδελφός. εἰπόντος δέ τοῦ λεωτυχίδου: ἀλλ' ὁ νόμος, ὦ ἀγησίλαε, οὐκ ἀδελφόν ἀλλ' υἱόν βασιλέως βασιλεύειν κελεύει: εἰ δέ υἱός ὤν μή τυγχάνοι, ὁ ἀδελφός κα ὥς βασιλεύοι. ἐμέ ἄν δέοι βασιλεύειν. πῶς, ἐμοῦ γε ὄντος; ὅτι ὅν τύ καλεῖς πατέρα, οὐκ ἔφη σε εἶναι ἑαυτοῦ. ἀλλ' ἡ πολύ κάλλιον ἐκείνου εἰδυῖα μήτηρ καί νῦν ἔτι φησίν. ἀλλά ὁ ποτειδάν ὡς μάλα σευ ψευδομένω κατεμήνυσεν ἐκ τοῦ θαλάμου ἐξελάσας σεισμῷ εἰς τό φανερόν τόν σόν πατέρα. συνεμαρτύρησε δέ ταῦτ' αὐτῷ καί ὁ ἀληθέστατος λεγόμενος χρόνος εἶναι: ἀφ' οὗ γάρ τοι ἔφυσέ <σε> καί ἐφάνη ἐν τῷ θαλάμῳ, δεκάτῳ μηνί ἐγένου. οἱ μέν τοιαῦτ' ἔλεγον. διοπείθης δέ, μάλα χρησμολόγος ἀνήρ, λεωτυχίδῃ συναγορεύων εἶπεν ὡς καί ἀπόλλωνος χρησμός εἴη φυλάξασθαι τήν χωλήν βασιλείαν. λύσανδρος δέ πρός αὐτόν ὑπέρ ἀγησιλάου ἀντεῖπεν ὡς οὐκ οἴοιτο τόν θεόν τοῦτο κελεύειν φυλάξασθαι, μή προσπταίσας τις χωλεύσαι, ἀλλά μᾶλλον μή οὐκ ὤν τοῦ γένους βασιλεύσειε. παντάπασι γάρ ἄν χωλήν εἶναι τήν βασιλείαν ὁπότε μή οἱ ἀφ' ἡρακλέους τῆς πόλεως ἡγοῖντο. τοιαῦτα δέ ἀκούσασα ἡ πόλις ἀμφοτέρων ἀγησίλαον εἵλοντο βασιλέα. οὔπω δ' ἐνιαυτόν ὄντος ἐν τῇ βασιλείᾳ ἀγησιλάου, θύοντος αὐτοῦ τῶν τεταγμένων τινά θυσιῶν ὑπέρ τῆς πόλεως εἶπεν ὁ μάντις ὅτι ἐπιβουλήν τινα τῶν δεινοτάτων φαίνοιεν οἱ θεοί. ἐπεί δέ πάλιν ἔθυεν, ἔτι δεινότερα ἔφη τά ἱερά φαίνεσθαι. τό τρίτον δέ θύοντος, εἶπεν: ὦ ἀγησίλαε, ὥσπερ εἰ ἐν αὐτοῖς εἴημεν τοῖς πολεμίοις, οὕτω μοι σημαίνεται. ἐκ δέ τούτου θύοντες καί τοῖς ἀποτροπαίοις καί τοῖς σωτῆρσι, καί μόλις καλλιερήσαντες, ἐπαύσαντο. ληγούσης δέ τῆς θυσίας ἐντός πένθ' ἡμερῶν καταγορεύει τις πρός τούς ἐφόρους ἐπιβουλήν καί τόν ἀρχηγόν τοῦ πράγματος κινάδωνα. οὗτος δ' ἦν καί τό εἶδος νεανίσκος καί τήν ψυχήν εὔρωστος, οὐ μέντοι τῶν ὁμοίων. ἐρομένων δέ τῶν ἐφόρων πῶς φαίη τήν πρᾶξιν ἔσεσθαι, εἶπεν ὁ εἰσαγγείλας ὅτι ὁ κινάδων ἀγαγών αὐτόν ἐπί τό ἔσχατον τῆς ἀγορᾶς ἀριθμῆσαι κελεύοι ὁπόσοι εἶεν σπαρτιᾶται ἐν τῇ ἀγορᾷ. καί ἐγώ, ἔφη, ἀριθμήσας βασιλέα τε καί ἐφόρους καί γέροντας καί ἄλλους ὡς τετταράκοντα, ἠρόμην: τί δή με τούτους, ὦ κινάδων, ἐκέλευσας ἀριθμῆσαι; ὁ δέ εἶπε: τούτους, ἔφη, νόμιζέ σοι πολεμίους εἶναι, τούς δ' ἄλλους πάντας συμμάχους πλέον ἤ τετρακισχιλίους ὄντας τούς ἐν τῇ ἀγορᾷ. ἐπιδεικνύναι δ' αὐτόν ἔφη ἐν ταῖς ὁδοῖς ἔνθα μέν ἕνα, ἔνθα δέ δύο πολεμίους ἀπαντῶντας, τούς δ' ἄλλους ἅπαντας συμμάχους: καί ὅσοι δή ἐν τοῖς χωρίοις σπαρτιατῶν τύχοιεν ὄντες, ἕνα μέν πολέμιον τόν δεσπότην, συμμάχους δ' ἐν ἑκάστῳ πολλούς. ἐρωτώντων δέ τῶν ἐφόρων πόσους φαίη καί τούς συνειδότας τήν πρᾶξιν εἶναι, λέγειν καί περί τούτου ἔφη αὐτόν ὡς σφίσι μέν τοῖς προστατεύουσιν οὐ πάνυ πολλοί, ἀξιόπιστοι δέ συνειδεῖεν: αὐτοί μέντοι πᾶσιν ἔφασαν συνειδέναι καί εἵλωσι καί νεοδαμώδεσι καί τοῖς ὑπομείοσι καί τοῖς περιοίκοις: ὅπου γάρ ἐν τούτοις τις λόγος γένοιτο περί σπαρτιατῶν, οὐδένα δύνασθαι κρύπτειν τό μή οὐχ ἡδέως ἄν καί ὠμῶν ἐσθίειν αὐτῶν. πάλιν οὖν ἐρωτώντων: ὅπλα δέ πόθεν ἔφασαν λήψεσθαι; τόν δ' εἰπεῖν ὅτι οἱ μέν δήπου συντεταγμένοι ἡμῶν αὐτοί [ἔφασάν γε] ὅπλα κεκτήμεθα, τῷ δ' ὄχλῳ, ἀγαγόντα εἰς τόν σίδηρον ἐπιδεῖξαι αὐτόν ἔφη πολλάς μέν μαχαίρας, πολλά δέ ξίφη, πολλούς δέ ὀβελίσκους, πολλούς δέ πελέκεις καί ἀξίνας, πολλά δέ δρέπανα. λέγειν δ' αὐτόν ἔφη ὅτι καί ταῦτα ὅπλα πάντ' εἴη ὁπόσοις ἄνθρωποι καί γῆν καί ξύλα καί λίθους ἐργάζονται, καί τῶν ἄλλων δέ τεχνῶν τάς πλείστας τά ὄργανα ὅπλα ἔχειν ἀρκοῦντα, ἄλλως τε καί πρός ἀόπλους. πάλιν αὖ ἐρωτώμενος ἐν τίνι χρόνῳ μέλλοι ταῦτα πράττεσθαι, εἶπεν ὅτι ἐπιδημεῖν οἱ παρηγγελμένον εἴη. ἀκούσαντες ταῦτα οἱ ἔφοροι ἐσκεμμένα τε λέγειν ἡγήσαντο αὐτόν καί ἐξεπλάγησαν, καί οὐδέ τήν μικράν καλουμένην ἐκκλησίαν συλλέξαντες, ἀλλά συλλεγόμενοι τῶν γερόντων ἄλλος ἄλλοθι ἐβουλεύσαντο πέμψαι τόν κινάδωνα εἰς αὐλῶνα σύν ἄλλοις τῶν νεωτέρων καί κελεῦσαι ἥκειν ἄγοντα τῶν αὐλωνιτῶν τέ τινας καί τῶν εἱλώτων τούς ἐν τῇ σκυτάλῃ γεγραμμένους. ἀγαγεῖν δέ ἐκέλευον καί τήν γυναῖκα, ἥ καλλίστη μέν αὐτόθι ἐλέγετο εἶναι, λυμαίνεσθαι δ' ἐῴκει τούς ἀφικνουμένους λακεδαιμονίων καί πρεσβυτέρους καί νεωτέρους. ὑπηρετήκει δέ καί ἄλλ' ἤδη ὁ κινάδων τοῖς ἐφόροις τοιαῦτα. καί τότε δή ἔδοσαν τήν σκυτάλην ἐκείνῳ, ἐν ᾗ γεγραμμένοι ἦσαν οὕς ἔδει συλληφθῆναι. ἐρομένου δέ τίνας ἄγοι μεθ' ἑαυτοῦ τῶν νέων, ἴθι, ἔφασαν, καί τόν πρεσβύτατον τῶν ἱππαγρετῶν κέλευέ σοι συμπέμψαι ἕξ ἤ ἑπτά οἵ ἄν τύχωσι παρόντες. ἐμεμελήκει δέ αὐτοῖς ὅπως ὁ ἱππαγρέτης εἰδείη οὕς δέοι πέμπειν, καί οἱ πεμπόμενοι εἰδεῖεν ὅτι κινάδωνα δέοι συλλαβεῖν. εἶπον δέ καί τοῦτο τῷ κινάδωνι, ὅτι πέμψοιεν τρεῖς ἁμάξας, ἵνα μή πεζούς ἄγωσι τούς ληφθέντας, ἀφανίζοντες ὡς ἐδύναντο μάλιστα ὅτι ἐφ' ἕνα ἐκεῖνον ἔπεμπον. ἐν δέ τῇ πόλει οὐ συνελάμβανον αὐτόν, ὅτι τό πρᾶγμα οὐκ ᾔδεσαν ὁπόσον τό μέγεθος εἴη, καί ἀκοῦσαι πρῶτον ἐβούλοντο τοῦ κινάδωνος οἵτινες εἶεν οἱ συμπράττοντες, πρίν αἰσθέσθαι αὐτούς ὅτι μεμήνυνται, ἵνα μή ἀποδρῶσιν. ἔμελλον δέ οἱ συλλαβόντες αὐτόν μέν κατέχειν, τούς δέ συνειδότας πυθόμενοι αὐτοῦ γράψαντες ἀποπέμπειν τήν ταχίστην τοῖς ἐφόροις. οὕτω δ' ἔσχον οἱ ἔφοροι πρός τό πρᾶγμα, ὥστε καί μόραν ἱππέων ἔπεμψαν τοῖς ἐπ' αὐλῶνος. ἐπεί δ' εἰλημμένου τοῦ ἀνδρός ἧκεν ἱππεύς φέρων τά ὀνόματα ὧν ὁ κινάδων ἀπέγραψε, παραχρῆμα τόν τε μάντιν τισαμενόν καί τούς ἄλλους τούς ἐπικαιριωτάτους συνελάμβανον. ὡς δ' ἀνήχθη ὁ κινάδων καί ἠλέγχετο, καί ὡμολόγει πάντα καί τούς συνειδότας ἔλεγε, τέλος αὐτόν ἤροντο τί καί βουλόμενος ταῦτα πράττοι. ὁ δ' ἀπεκρίνατο, μηδενός ἥττων εἶναι ἐν λακεδαίμονι. ἐκ τούτου μέντοι ἤδη δεδεμένος καί τώ χεῖρε καί τόν τράχηλον ἐν κλοιῷ μαστιγούμενος καί κεντούμενος αὐτός τε καί οἱ μετ' αὐτοῦ κατά τήν πόλιν περιήγοντο. καί οὗτοι μέν δή τῆς δίκης ἔτυχον. μετά δέ ταῦτα ἡρώδας τις συρακόσιος ἐν φοινίκῃ ὤν μετά ναυκλήρου τινός, καί ἰδών τριήρεις φοινίσσας, τάς μέν καταπλεούσας ἄλλοθεν, τάς δέ καί αὐτοῦ πεπληρωμένας, τάς δέ καί ἔτι κατασκευαζομένας, προσακούσας δέ καί τοῦτο, ὅτι τριακοσίας αὐτάς δέοι γενέσθαι, ἐπιβάς ἐπί τό πρῶτον ἀναγόμενον πλοῖον εἰς τήν ἑλλάδα ἐξήγγειλε τοῖς λακεδαιμονίοις ὡς βασιλέως καί τισσαφέρνους τόν στόλον τοῦτον παρασκευαζομένων: ὅποι δέ οὐδέν ἔφη εἰδέναι. ἀνεπτερωμένων δέ τῶν λακεδαιμονίων καί τούς συμμάχους συναγόντων καί βουλευομένων τί χρή ποιεῖν, λύσανδρος νομίζων καί τῷ ναυτικῷ πολύ περιέσεσθαι τούς ἕλληνας καί τό πεζόν λογιζόμενος ὡς ἐσώθη τό μετά κύρου ἀναβάν, πείθει τόν ἀγησίλαον ὑποστῆναι, ἄν αὐτῷ δῶσι τριάκοντα μέν σπαρτιατῶν, εἰς δισχιλίους δέ τῶν νεοδαμώδων, εἰς ἑξακισχιλίους δέ τό σύνταγμα τῶν συμμάχων, στρατεύεσθαι εἰς τήν ἀσίαν. πρός δέ τούτῳ τῷ λογισμῷ καί αὐτός συνεξελθεῖν αὐτῷ ἐβούλετο, ὅπως τάς δεκαρχίας τάς κατασταθείσας ὑπ' ἐκείνου ἐν ταῖς πόλεσιν, ἐκπεπτωκυίας δέ διά τούς ἐφόρους, οἵ τάς πατρίους πολιτείας παρήγγειλαν, πάλιν καταστήσειε μετ' ἀγησιλάου. ἐπαγ γειλαμένου δέ τοῦ ἀγησιλάου τήν στρατείαν, διδόασί τε οἱ λακεδαιμόνιοι ὅσαπερ ᾔτησε καί ἑξαμήνου σῖτον. ἐπεί δέ θυσάμενος ὅσα ἔδει καί τἆλλα καί τά διαβατήρια ἐξῆλθε, ταῖς μέν πόλεσι διαπέμψας ἀγγέλους προεῖπεν ὅσους τε δέοι ἑκασταχόθεν πέμπεσθαι καί ὅπου παρεῖναι, αὐτός δ' ἐβουλήθη ἐλθών θῦσαι ἐν αὐλίδι, ἔνθαπερ ὁ ἀγαμέμνων ὅτ' εἰς τροίαν ἔπλει ἐθύετο. ὡς δ' ἐκεῖ ἐγένετο, πυθόμενοι οἱ βοιώταρχοι ὅτι θύοι, πέμψαντες ἱππέας τοῦ τε λοιποῦ εἶπαν μή θύειν καί οἷς ἐνέτυχον ἱεροῖς τεθυμένοις διέρριψαν ἀπό τοῦ βωμοῦ. ὁ δ' ἐπιμαρτυράμενος τούς θεούς καί ὀργιζόμενος, ἀναβάς ἐπί τήν τριήρη ἀπέπλει. ἀφικόμενος δέ ἐπί γεραστόν, καί συλλέξας ἐκεῖ ὅσον ἐδύνατο τοῦ στρατεύματος πλεῖστον, εἰς ἔφεσον τόν στόλον ἐποιεῖτο. ἐπεί δέ ἐκεῖσε ἀφίκετο, πρῶτον μέν τισσαφέρνης πέμψας ἤρετο αὐτόν τίνος δεόμενος ἥκοι. ὁ δ' εἶπεν αὐτονόμους καί τάς ἐν τῇ ἀσία πόλεις εἶναι, ὥσπερ καί τάς ἐν τῇ παρ' ἡμῖν ἑλλάδι. πρός ταῦτ' εἶπεν ὁ τισσαφέρνης: εἰ τοίνυν θέλεις σπείσασθαι ἕως ἄν ἐγώ πρός βασιλέα πέμψω, οἶμαι ἄν σε ταῦτα διαπραξάμενον ἀποπλεῖν, εἰ βούλοιο. ἀλλά βουλοίμην ἄν, ἔφη, εἰ μή οἰοίμην γε ὑπό σοῦ ἐξαπατᾶσθαι. ἀλλ' ἔξεστιν, ἔφη, σοί τούτων πίστιν λαβεῖν ἦ μήν ἀδόλως ... σοῦ πράττοντος ταῦτα ἡμᾶς μηδέν τῆς σῆς ἀρχῆς ἀδικήσειν ἐν ταῖς σπονδαῖς. ἐπί τούτοις ῥηθεῖσι τισσαφέρνης μέν ὤμοσε τοῖς πεμφθεῖσι πρός αὐτόν ἡριππίδᾳ καί δερκυλίδᾳ καί μεγίλλῳ ἦ μήν πράξειν ἀδόλως τήν εἰρήνην, ἐκεῖνοι δέ ἀντώμοσαν ὑπέρ ἀγησιλάου τισσαφέρνει ἦ μήν ταῦτα πράττοντος αὐτοῦ ἐμπεδώσειν τάς σπονδάς. ὁ μέν δή τισσαφέρνης ἅ ὤμοσεν εὐθύς ἐψεύσατο: ἀντί γάρ τοῦ εἰρήνην ἔχειν στράτευμα πολύ παρά βασιλέως πρός ᾧ εἶχε πρόσθεν μετεπέμπετο. ἀγησίλαος δέ, καίπερ αἰσθανόμενος ταῦτα, ὅμως ἐπέμενε ταῖς σπονδαῖς. ὡς δέ ἡσυχίαν τε καί σχολήν ἔχων ὁ ἀγησίλαος διέτριβεν ἐν τῇ ἐφέσῳ, ἅτε συντεταραγμένων ἐν ταῖς πόλεσι τῶν πολιτειῶν, καί οὔτε δημοκρατίας ἔτι οὔσης, ὥσπερ ἐπ' ἀθηναίων, οὔτε δεκαρχίας, ὥσπερ ἐπί λυσάνδρου, ἅτε γιγνώσκοντες πάντες τόν λύσανδρον, προσέκειντο αὐτῷ ἀξιοῦντες διαπράττεσθαι αὐτόν παρ' ἀγησιλάου ὧν ἐδέοντο: καί διά ταῦτα ἀεί παμπλήθης ὄχλος θεραπεύων αὐτόν ἠκολούθει, ὥστε ὁ μέν ἀγησίλαος ἰδιώτης ἐφαίνετο, ὁ δέ λύσανδρος βασιλεύς. ὅτι μέν οὖν ἔμηνε καί τόν ἀγησίλαον ταῦτα ἐδήλωσεν ὕστερον: οἵ γε μήν ἄλλοι τριάκοντα ὑπό τοῦ φθόνου οὐκ ἐσίγων, ἀλλ' ἔλεγον πρός τόν ἀγησίλαον ὡς παράνομα ποιοίη λύσανδρος τῆς βασιλείας ὀγκηρότερον διάγων. ἐπεί δέ καί ἤρξατο προσάγειν τινάς τῷ ἀγησιλάῳ ὁ λύσανδρος, πάντας οἷς γνοίη αὐτόν συμπράττοντά τι ἡττωμένους ἀπέπεμπεν. ὡς δ' ἀεί τά ἐναντία ὧν ἐβούλετο ἀπέβαινε τῷ λυσάνδρῳ, ἔγνω δή τό γιγνόμενον: καί οὔτε ἕπεσθαι ἑαυτῷ ἔτι εἴα ὄχλον τοῖς τε συμπρᾶξαί τι δεομένοις σαφῶς ἔλεγεν ὅτι ἔλαττον ἕξοιεν, εἰ αὐτός παρείη. βαρέως δέ φέρων τῇ ἀτιμίᾳ, προσελθών εἶπεν: ὦ ἀγησίλαε, μειοῦν μέν ἄρα σύγε τούς φίλους ἠπίστω. ναί μά δί', ἔφη, τούς γε βουλομένους ἐμοῦ μείζους φαίνεσθαι: τούς δέ γε αὔξοντας εἰ μή ἐπισταίμην ἀντιτιμᾶν, αἰσχυνοίμην ἄν. καί ὁ λύσανδρος εἶπεν: ἀλλ' ἴσως καί μᾶλλον εἰκότα σύ ποιεῖς ἤ ἐγώ ἔπραττον. τάδε οὖν μοι ἐκ τοῦ λοιποῦ χάρισαι, ὅπως ἄν μήτ' αἰσχύνωμαι ἀδυνατῶν παρά σοί μήτ' ἐμποδών σοι ὦ, ἀπόπεμψόν ποί με. ὅπου γάρ ἄν ὦ, πειράσομαι ἐν καιρῷ σοι εἶναι. εἰπόντος δέ ταῦτα ἔδοξε καί τῷ ἀγησιλάῳ οὕτω ποιῆσαι, καί πέμπει αὐτόν ἐφ' ἑλλησπόντου. ἐκεῖ δέ ὁ λύσανδρος αἰσθόμενος σπιθριδάτην τόν πέρσην ἐλαττούμενόν τι ὑπό φαρναβάζου, διαλέγεται αὐτῷ καί πείθει ἀποστῆναι ἔχοντα τούς τε παῖδας καί τά περί αὑτόν χρήματα καί ἱππέας ὡς διακοσίους. καί τά μέν ἄλλα κατέλιπεν ἐν κυζίκῳ, αὐτόν δέ καί τόν υἱόν ἀναβιβασάμενος ἧκεν ἄγων πρός ἀγησίλαον. ἰδών δέ ὁ ἀγησίλαος ἥσθη τε τῇ πράξει καί εὐθύς ἀνεπυνθάνετο περί τῆς φαρναβάζου χώρας τε καί ἀρχῆς. ἐπεί δέ μέγα φρονήσας ὁ τισσαφέρνης ἐπί τῷ καταβάντι στρατεύματι παρά βασιλέως προεῖπεν ἀγησιλάῳ πόλεμον, εἰ μή ἀπίοι ἐκ τῆς ἀσίας, οἱ μέν ἄλλοι σύμμαχοι καί λακεδαιμονίων οἱ παρόντες μάλα ἀχθεσθέντες φανεροί ἐγένοντο, νομίζοντες ἐλάττω τήν παροῦσαν εἶναι δύναμιν ἀγησιλάῳ τῆς βασιλέως παρασκευῆς, ἀγησίλαος δέ μάλα φαιδρῷ τῷ προσώπῳ ἀπαγγεῖλαι τισσαφέρνει τούς πρέσβεις ἐκέλευσεν ὡς πολλήν χάριν αὐτῷ ἔχοι, ὅτι ἐπιορκήσας αὐτός μέν πολεμίους τούς θεούς ἐκτήσατο, τοῖς δ' ἕλλησι συμμάχους ἐποίησεν. ἐκ δέ τούτου εὐθύς τοῖς μέν στρατιώταις παρήγγειλε συσκευάζεσθαι ὡς εἰς στρατείαν, ταῖς δέ πόλεσιν εἰς ἅς ἀνάγκη ἦν ἀφικνεῖσθαι στρατευομένῳ ἐπί καρίαν προεῖπεν ἀγοράν παρασκευάζειν. ἐπέστειλε δέ καί ἴωσι καί αἰολεῦσι καί ἑλλησποντίοις πέμπειν πρός ἑαυτόν εἰς ἔφεσον τούς συστρατευσομένους. ὁ δέ τισσαφέρνης, καί ὅτι ἱππικόν οὐκ εἶχεν ὁ ἀγησίλαος, ἡ δέ καρία ἄφιππος ἦν, καί ὅτι ἡγεῖτο αὐτόν ὀργίζεσθαι αὐτῷ διά τήν ἀπάτην, τῷ ὄντι νομίσας ἐπί τόν αὑτοῦ οἶκον εἰς καρίαν αὐτόν ὁρμήσειν, τό μέν πεζόν ἅπαν διεβίβασεν ἐκεῖσε, τό δ' ἱππικόν εἰς τό μαιάνδρου πεδίον περιῆγε, νομίζων ἱκανός εἶναι καταπατῆσαι τῇ ἵππῳ τούς ἕλληνας, πρίν εἰς τά δύσιππα ἀφικέσθαι. ὁ δ' ἀγησίλαος ἀντί τοῦ ἐπί καρίαν ἰέναι εὐθύς τἀναντία ἀποστρέψας ἐπί φρυγίας ἐπορεύετο, καί τάς τ' ἐν τῇ πορείᾳ πόλεις κατεστρέφετο καί ἐμβαλών ἀπροσδοκήτοις παμπλήθη χρήματα ἐλάμβανε. καί τόν μέν ἄλλον χρόνον ἀσφαλῶς διεπορεύετο: οὐ πόρρω δ' ὄντος δασκυλείου, προϊόντος αὐτοῦ οἱ ἱππεῖς ἤλαυνον ἐπί λόφον τινά, ὡς προΐδοιεν τί τἄμπροσθεν εἴη. κατά τύχην δέ τινα καί οἱ τοῦ φαρναβάζου ἱππεῖς οἱ περί ῥαθίνην καί βαγαῖον τόν νόθον ἀδελφόν, ὄντες παρόμοιοι τοῖς ἕλλησι τόν ἀριθμόν, πεμφθέντες ὑπό φαρναβάζου ἤλαυνον καί οὗτοι ἐπί τόν αὐτόν τοῦτον λόφον. ἰδόντες δέ ἀλλήλους οὐδέ τέτταρα πλέθρα ἀπέχοντας, τό μέν πρῶτον ἔστησαν ἀμφότεροι, οἱ μέν ἕλληνες ἱππεῖς ὥσπερ φάλαγξ ἐπί τεττάρων παρατεταγμένοι, οἱ δέ βάρβαροι τούς πρώτους οὐ πλέον ἤ εἰς δώδεκα ποιήσαντες, τό βάθος δ' ἐπί πολλῶν. ἔπειτα μέντοι πρόσθεν ὥρμησαν οἱ βάρβαροι. ὡς δ' εἰς χεῖρας ἦλθον, ὅσοι μέν τῶν ἑλλήνων ἔπαισάν τινας, πάντες συνέτριψαν τά δόρατα, οἱ δέ πέρσαι κρανέϊνα παλτά ἔχοντες ταχύ δώδεκα μέν ἱππέας, δύο δ' ἵππους ἀπέκτειναν. ἐκ δέ τούτου ἐτρέφθησαν οἱ ἕλληνες ἱππεῖς. βοηθήσαντος δέ ἀγησιλάου σύν τοῖς ὁπλίταις, πάλιν ἀπεχώρουν οἱ βάρβαροι, καί [περσῶν] εἷς αὐτῶν ἀποθνῄσκει. γενομένης δέ ταύτης τῆς ἱππομαχίας, θυομένῳ τῷ ἀγησιλάῳ τῇ ὑστεραίᾳ ἐπί προόδῳ ἄλοβα γίγνεται τά ἱερά. τούτου μέντοι φανέντος στρέψας ἐπορεύετο ἐπί θάλατταν. γιγνώσκων δέ ὅτι εἰ μή ἱππικόν ἱκανόν κτήσαιτο, οὐ δυνήσοιτο κατά τά πεδία στρατεύεσθαι, ἔγνω τοῦτο κατασκευαστέον εἶναι, ὡς μή δραπετεύοντα πολεμεῖν δέοι. καί τούς μέν πλουσιωτάτους ἐκ πασῶν τῶν ἐκεῖ πόλεων ἱπποτροφεῖν κατέλεξε: προειπών δέ, ὅστις παρέχοιτο ἵππον καί ὅπλα καί ἄνδρα δόκιμον, ὅτι ἐξέσται αὐτῷ μή στρατεύεσθαι, ἐποίησεν οὕτω ταῦτα συντόμως πράττεσθαι ὥσπερ ἄν τις τόν ὑπέρ αὑτοῦ ἀποθανούμενον προθύμως ζητοίη. ἐκ δέ τούτου ἐπειδή ἔαρ ὑπέφαινε, συνήγαγε μέν ἅπαν τό στράτευμα εἰς ἔφεσον: ἀσκῆσαι δ' αὐτό βουλόμενος ἆθλα προύθηκε ταῖς τε ὁπλιτικαῖς τάξεσιν, ἥτις ἄριστα σωμάτων ἔχοι, καί ταῖς ἱππικαῖς, ἥτις κράτιστα ἱππεύοι: καί πελτασταῖς δέ καί τοξόταις ἆθλα προύθηκεν, ὅσοι κράτιστοι πρός τά προσήκοντα ἔργα φανεῖεν. ἐκ τούτου δέ παρῆν ὁρᾶν τά μέν γυμνάσια πάντα μεστά ἀνδρῶν τῶν γυμναζομένων, τόν δ' ἱππόδρομον τῶν ἱππαζομένων, τούς δέ ἀκοντιστάς καί τούς τοξότας μελετῶντας. ἀξίαν δέ καί ὅλην τήν πόλιν ἐν ᾗ ἦν [τήν ἔφεσον] θέας ἐποίησεν: ἥ τε γάρ ἀγορά ἦν μεστή παντοδαπῶν καί ἵππων καί ὅπλων ὠνίων, οἵ τε χαλκοτύποι καί οἱ τέκτονες καί οἱ χαλκεῖς καί οἱ σκυτοτόμοι καί οἱ ζωγράφοι πάντες πολεμικά ὅπλα κατεσκεύαζον, ὥστε τήν πόλιν ὄντως οἴεσθαι πολέμου ἐργαστήριον εἶναι. ἐπερρώσθη δ' ἄν τις κἀκεῖνο ἰδών, ἀγησίλαον μέν πρῶτον, ἔπειτα δέ καί τούς ἄλλους στρατιώτας ἐστεφανωμένους ἀπό τῶν γυμνασίων ἀπιόντας καί ἀνατιθέντας τούς στεφάνους τῇ ἀρτέμιδι. ὅπου γάρ ἄνδρες θεούς μέν σέβοιντο, τά δέ πολεμικά ἀσκοῖεν, πειθαρχεῖν δέ μελετῷεν, πῶς οὐκ εἰκός ἐνταῦθα πάντα μεστά ἐλπίδων ἀγαθῶν εἶναι; ἡγούμενος δέ καί τό καταφρονεῖν τῶν πολεμίων ῥώμην τινά ἐμβάλλειν πρός τό μάχεσθαι, προεῖπε τοῖς κήρυξι τούς ὑπό τῶν λῃστῶν ἁλισκομένους βαρβάρους γυμνούς πωλεῖν. ὁρῶντες οὖν οἱ στρατιῶται λευκούς μέν διά τό μηδέποτε ἐκδύεσθαι, μαλακούς δέ καί ἀπόνους διά τό ἀεί ἐπ' ὀχημάτων εἶναι, ἐνόμισαν οὐδέν διοίσειν τόν πόλεμον ἤ εἰ γυναιξί δέοι μάχεσθαι. ἐν δέ τούτῳ τῷ χρόνῳ καί ὁ ἐνιαυτός ἤδη ἀφ' οὗ ἐξέπλευσεν ὁ ἀγησίλαος διεληλύθει, ὥστε οἱ μέν περί λύσανδρον τριάκοντα οἴκαδε ἀπέπλεον, διάδοχοι δ' αὐτοῖς οἱ περί ἡριππίδαν παρῆσαν. τούτων ξενοκλέα μέν καί ἄλλον ἔταξεν ἐπί τούς ἱππέας, σκύθην δέ ἐπί τούς νεοδαμώδεις ὁπλίτας, ἡριππίδαν δ' ἐπί τούς κυρείους, μύγδωνα δέ ἐπί τούς ἀπό τῶν πόλεων στρατιώτας, καί προεῖπεν αὐτοῖς ὡς εὐθύς ἡγήσοιτο τήν συντομωτάτην ἐπί τά κράτιστα τῆς χώρας, ὅπως αὐτόθεν οὕτω τά σώματα καί τήν γνώμην παρασκευάζοιντο ὡς ἀγωνιούμενοι. ὁ μέντοι τισσαφέρνης ταῦτα μέν ἐνόμισε λέγειν αὐτόν πάλιν βουλόμενον ἐξαπατῆσαι, εἰς καρίαν δέ νῦν τῷ ὄντι ἐμβαλεῖν, καί τό τε πεζόν καθάπερ τό πρόσθεν εἰς καρίαν διεβίβασε καί τό ἱππικόν εἰς τό μαιάνδρου πεδίον κατέστησεν. ὁ δ' ἀγησίλαος οὐκ ἐψεύσατο, ἀλλ' ὥσπερ προεῖπεν εὐθύς εἰς τόν σαρδιανόν τόπον ἐνέβαλε. καί τρεῖς μέν ἡμέρας δι' ἐρημίας πολεμίων πορευόμενος πολλά τά ἐπιτήδεια τῇ στρατιᾷ εἶχε, τῇ δέ τετάρτῃ ἧκον οἱ τῶν πολεμίων ἱππεῖς. καί τῷ μέν ἄρχοντι τῶν σκευοφόρων εἶπε διαβάντι τόν πακτωλόν ποταμόν στρατοπεδεύεσθαι, αὐτοί δέ κατιδόντες τούς τῶν ἑλλήνων ἀκολούθους ἐσπαρμένους εἰς ἁρπαγήν πολλούς αὐτῶν ἀπέκτειναν. αἰσθόμενος δέ ἀγησίλαος, βοηθεῖν ἐκέλευσε τούς ἱππέας. οἱ δ' αὖ πέρσαι ὡς εἶδον τήν βοήθειαν, ἡθροίσθησαν καί ἀντιπαρετάξαντο παμπλήθεσι τῶν ἱππέων τάξεσιν. ἔνθα δή ὁ ἀγησίλαος γιγνώσκων ὅτι τοῖς μέν πολεμίοις οὔπω παρείη τό πεζόν, αὐτῷ δέ οὐδέν ἀπείη τῶν παρεσκευασμένων, καιρόν ἡγήσατο μάχην συνάψαι, εἰ δύναιτο. σφαγιασάμενος οὖν τήν μέν φάλαγγα εὐθύς ἦγεν ἐπί τούς παρατεταγμένους ἱππέας, ἐκ δέ τῶν ὁπλιτῶν ἐκέλευσε τά δέκα ἀφ' ἥβης θεῖν ὁμόσε αὐτοῖς, τοῖς δέ πελτασταῖς εἶπε δρόμῳ ὑφηγεῖσθαι. παρήγγειλε δέ καί τοῖς ἱππεῦσιν ἐμβάλλειν, ὡς αὐτοῦ τε καί παντός τοῦ στρατεύματος ἑπομένου. τούς μέν δή ἱππέας ἐδέξαντο οἱ πέρσαι: ἐπεί δ' ἅμα πάντα τά δεινά παρῆν, ἐνέκλιναν, καί οἱ μέν αὐτῶν εὐθύς ἐν τῷ ποταμῷ ἔπεσον, οἱ δ' ἄλλοι ἔφευγον. οἱ δ' ἕλληνες ἐπακολουθοῦντες αἱροῦσι καί τό στρατόπεδον αὐτῶν. καί οἱ μέν πελτασταί, ὥσπερ εἰκός, εἰς ἁρπαγήν ἐτράποντο: ὁ δ' ἀγησίλαος κύκλῳ πάντα καί φίλια καί πολέμια περιεστρατοπεδεύσατο. καί ἄλλα τε πολλά χρήματα ἐλήφθη, ἅ ηὗρε πλέον ἤ ἑβδομήκοντα τάλαντα, καί αἱ κάμηλοι δέ τότε ἐλήφθησαν, ἅς ἀγησίλαος εἰς τήν ἑλλάδα ἀπήγαγεν. ὅτε δ' αὕτη ἡ μάχη ἐγένετο, τισσαφέρνης ἐν σάρδεσιν ἔτυχεν ὤν: ὥστε ᾐτιῶντο οἱ πέρσαι προδεδόσθαι ὑπ' αὐτοῦ. γνούς δέ καί αὐτός ὁ περσῶν βασιλεύς τισσαφέρνην αἴτιον εἶναι τοῦ κακῶς φέρεσθαι τά ἑαυτοῦ, τιθραύστην καταπέμψας ἀποτέμνει αὐτοῦ τήν κεφαλήν. τοῦτο δέ ποιήσας ὁ τιθραύστης πέμπει πρός τόν ἀγησίλαον πρέσβεις λέγοντας: ὦ ἀγησίλαε, ὁ μέν αἴτιος τῶν πραγμάτων καί ὑμῖν καί ἡμῖν ἔχει τήν δίκην: βασιλεύς δέ ἀξιοῖ σέ μέν ἀποπλεῖν οἴκαδε, τάς δ' ἐν τῇ ἀσίᾳ πόλεις αὐτονόμους οὔσας τόν ἀρχαῖον δασμόν αὐτῷ ἀποφέρειν. ἀποκριναμένου δέ τοῦ ἀγησιλάου ὅτι οὐκ ἄν ποιήσειε ταῦτα ἄνευ τῶν οἴκοι τελῶν, σύ δ' ἀλλά, ἕως ἄν πύθῃ τά παρά τῆς πόλεως, μεταχώρησον, ἔφη, εἰς τήν φαρναβάζου, ἐπειδή καί ἐγώ τόν σόν ἐχθρόν τετιμώρημαι. ἕως ἄν τοίνυν, ἔφη ὁ ἀγησίλαος, ἐκεῖσε πορεύωμαι, δίδου δή τῇ στρατιᾷ τά ἐπιτήδεια. ἐκείνῳ μέν δή ὁ τιθραύστης δίδωσι τριάκοντα τάλαντα: ὁ δέ λαβών ᾔει ἐπί τήν φαρναβάζου φρυγίαν. ὄντι δ' αὐτῷ ἐν τῷ πεδίῳ τῷ ὑπέρ κύμης ἔρχεται ἀπό τῶν οἴκοι τελῶν ἄρχειν καί τοῦ ναυτικοῦ ὅπως γιγνώσκοι καί καταστήσασθαι ναύαρχον ὅντινα αὐτός βούλοιτο. τοῦτο δ' ἐποίησαν οἱ λακεδαιμόνιοι τοιῷδε λογισμῷ, ὡς, εἰ ὁ αὐτός ἀμφοτέρων ἄρχοι, τό τε πεζόν πολύ ἄν ἰσχυρότερον εἶναι, καθ' ἕν οὔσης τῆς ἰσχύος ἀμφοτέροις, τό τε ναυτικόν, ἐπιφαινομένου τοῦ πεζοῦ ἔνθα δέοι. ἀκούσας δέ ταῦτα ὁ ἀγησίλαος, πρῶτον μέν ταῖς πόλεσι παρήγγειλε ταῖς ἐν ταῖς νήσοις καί ταῖς ἐπιθαλαττιδίοις τριήρεις ποιεῖσθαι ὁπόσας ἑκάστη βούλοιτο τῶν πόλεων. καί ἐγένοντο καιναί, ἐξ ὧν αἵ τε πόλεις ἐπηγγείλαντο καί οἱ ἰδιῶται ἐποιοῦντο χαρίζεσθαι βουλόμενοι, εἰς εἴκοσι καί ἑκατόν. πείσανδρον δέ τόν τῆς γυναικός ἀδελφόν ναύαρχον κατέστησε, φιλότιμον μέν καί ἐρρωμένον τήν ψυχήν, ἀπειρότερον δέ τοῦ παρασκευάζεσθαι ὡς δεῖ. καί πείσανδρος μέν ἀπελθών τά ναυτικά ἔπραττεν: ὁ δ' ἀγησίλαος, ὥσπερ ὥρμησεν, ἐπί τήν φρυγίαν ἐπορεύετο. ὁ μέντοι τιθραύστης, καταμαθεῖν δοκῶν τόν ἀγησίλαον καταφρονοῦντα τῶν βασιλέως πραγμάτων καί οὐδαμῇ διανοούμενον ἀπιέναι ἐκ τῆς ἀσίας, ἀλλά μᾶλλον ἐλπίδας ἔχοντα μεγάλας αἱρήσειν βασιλέα, ἀπορῶν τί χρῷτο τοῖς πράγμασι, πέμπει τιμοκράτην τόν ῥόδιον εἰς ἑλλάδα, δούς χρυσίον εἰς πεντήκοντα τάλαντα ἀργυρίου, καί κελεύει πειρᾶσθαι πιστά τά μέγιστα λαμβάνοντα διδόναι τοῖς προεστηκόσιν ἐν ταῖς πόλεσιν ἐφ' ᾧτε πόλεμον ἐξοίσειν πρός λακεδαιμονίους. ἐκεῖνος δ' ἐλθών δίδωσιν ἐν θήβαις μέν ἀνδροκλείδᾳ τε καί ἰσμηνίᾳ καί γαλαξιδώρῳ, ἐν κορίνθῳ δέ τιμολάῳ τε καί πολυάνθει, ἐν ἄργει δέ κύλωνί τε καί τοῖς μετ' αὐτοῦ. ἀθηναῖοι δέ καί οὐ μεταλαβόντες τούτου τοῦ χρυσίου ὅμως πρόθυμοι ἦσαν εἰς τόν πόλεμον, νομίζοντές †τε αὐτῶν ἄρχεσθαι†. οἱ μέν δή δεξάμενοι τά χρήματα εἰς τάς οἰκείας πόλεις διέβαλλον τούς λακεδαιμονίους: ἐπεί δέ ταύτας εἰς μῖσος αὐτῶν προήγαγον, συνίστασαν καί τάς μεγίστας πόλεις πρός ἀλλήλας. γιγνώσκοντες δέ οἱ ἐν ταῖς θήβαις προεστῶτες ὅτι εἰ μή τις ἄρξει πολέμου, οὐκ ἐθελήσουσιν οἱ λακεδαιμόνιοι λύειν τάς σπονδάς πρός τούς συμμάχους, πείθουσι λοκρούς τούς ὀπουντίους, ἐκ τῆς ἀμφισβητησίμου χώρας φωκεῦσί τε καί ἑαυτοῖς, χρήματα τελέσαι, νομίζοντες τούς φωκέας τούτου γενομένου ἐμβαλεῖν εἰς τήν λοκρίδα. καί οὐκ ἐψεύσθησαν, ἀλλ' εὐθύς οἱ φωκεῖς ἐμβαλόντες εἰς τήν λοκρίδα πολλαπλάσια χρήματα ἔλαβον. οἱ οὖν περί τόν ἀνδροκλείδαν ταχύ ἔπεισαν τούς θηβαίους βοηθεῖν τοῖς λοκροῖς, ὡς οὐκ εἰς τήν ἀμφισβητήσιμον, ἀλλ' εἰς τήν ὁμολογουμένην φίλην τε καί σύμμαχον εἶναι λοκρίδα ἐμβεβληκότων αὐτῶν. ἐπεί δέ οἱ θηβαῖοι ἀντεμβαλόντες εἰς τήν φωκίδα ἐδῄουν τήν χώραν, εὐθύς οἱ φωκεῖς πέμπουσι πρέσβεις εἰς λακεδαίμονα καί ἠξίουν βοηθεῖν αὑτοῖς, διδάσκοντες ὡς οὐκ ἤρξαντο πολέμου, ἀλλ' ἀμυνόμενοι ἦλθον ἐπί τούς λοκρούς. οἱ μέντοι λακεδαιμόνιοι ἄσμενοι ἔλαβον πρόφασιν στρατεύειν ἐπί τούς θηβαίους, πάλαι ὀργιζόμενοι αὐτοῖς τῆς τε ἀντιλήψεως τῆς τοῦ ἀπόλλωνος δεκάτης ἐν δεκελείᾳ καί τοῦ ἐπί τόν πειραιᾶ μή ἐθελῆσαι ἀκολουθῆσαι. ᾐτιῶντο δ' αὐτούς καί κορινθίους πεῖσαι μή συστρατεύειν. ἀνεμιμνῄσκοντο δέ καί ὡς θύειν τ' ἐν αὐλίδι τόν ἀγησίλαον οὐκ εἴων καί τά τεθυμένα ἱερά ὡς ἔρριψαν ἀπό τοῦ βωμοῦ καί ὅτι οὐδ' εἰς τήν ἀσίαν ἀγησιλάῳ συνεστράτευον. ἐλογίζοντο δέ καί καλόν καιρόν εἶναι τοῦ ἐξάγειν στρατιάν ἐπ' αὐτούς καί παῦσαι τῆς εἰς αὐτούς ὕβρεως: τά τε γάρ ἐν τῇ ἀσίᾳ καλῶς σφίσιν ἔχειν, κρατοῦντος ἀγησιλάου, καί ἐν τῇ ἑλλάδι οὐδένα ἄλλον πόλεμον ἐμποδών σφίσιν εἶναι. οὕτω δέ γιγνωσκούσης τῆς πόλεως τῶν λακεδαιμονίων φρουράν μέν οἱ ἔφοροι ἔφαινον, λύσανδρον δ' ἐξέπεμψαν εἰς φωκέας καί ἐκέλευσαν αὐτούς τε τούς φωκέας ἄγοντα παρεῖναι καί οἰταίους καί ἡρακλεώτας καί μηλιέας καί αἰνιᾶνας εἰς ἁλίαρτον. ἐκεῖσε δέ καί παυσανίας, ὅσπερ ἔμελλεν ἡγεῖσθαι, συνετίθετο παρέσεσθαι εἰς ῥητήν ἡμέραν, ἔχων λακεδαιμονίους τε καί τούς ἄλλους πελοποννησίους. καί ὁ μέν λύσανδρος τά τε ἄλλα τά κελευόμενα ἔπραττε καί προσέτι ὀρχομενίους ἀπέστησε θηβαίων. ὁ δέ παυσανίας, ἐπεί τά διαβατήρια ἐγένετο αὐτῷ, καθεζόμενος ἐν τεγέᾳ τούς τε ξεναγούς διέπεμπε καί τούς ἐκ τῶν περιοικίδων στρατιώτας περιέμενεν. ἐπεί γε μήν δῆλον τοῖς θηβαίοις ἐγένετο ὅτι ἐμβαλοῖεν οἱ λακεδαιμόνιοι εἰς τήν χώραν αὐτῶν, πρέσβεις ἔπεμψαν ἀθήναζε λέγοντας τοιάδε. ὦ ἄνδρες ἀθηναῖοι, ἅ μέν μέμφεσθε ἡμῖν ὡς ψηφισαμένων χαλεπά περί ὑμῶν ἐν τῇ καταλύσει τοῦ πολέμου, οὐκ ὀρθῶς μέμφεσθε: οὐ γάρ ἡ πόλις ἐκεῖνα ἐψηφίσατο, ἀλλ' εἷς ἀνήρ εἶπεν, ὅς ἔτυχε τότε ἐν τοῖς συμμάχοις καθήμενος. ὅτε δέ παρεκάλουν ἡμᾶς οἱ λακεδαιμόνιοι ἐπί τόν πειραιᾶ, τότε ἅπασα ἡ πόλις ἀπεψηφίσατο μή συστρατεύειν αὐτοῖς. δι' ὑμᾶς οὖν οὐχ ἥκιστα ὀργιζομένων ἡμῖν τῶν λακεδαιμονίων, δίκαιον εἶναι νομίζομεν βοηθεῖν ὑμᾶς τῇ πόλει ἡμῶν. πολύ δ' ἔτι μᾶλλον ἀξιοῦμεν, ὅσοι τῶν ἐν ἄστει ἐγένεσθε, προθύμως ἐπί τούς λακεδαιμονίους ἰέναι. ἐκεῖνοι γάρ καταστήσαντες ὑμᾶς εἰς ὀλιγαρχίαν καί εἰς ἔχθραν τῷ δήμῳ, ἀφικόμενοι πολλῇ δυνάμει ὡς ὑμῖν σύμμαχοι παρέδοσαν ὑμᾶς τῷ πλήθει: ὥστε τό μέν ἐπ' ἐκείνοις εἶναι ἀπολώλατε, ὁ δέ δῆμος οὑτοσί ὑμᾶς ἔσωσε. καί μήν ὅτι μέν, ὦ ἄνδρες ἀθηναῖοι, βούλοισθ' ἄν τήν ἀρχήν ἥν πρότερον ἐκέκτησθε ἀναλαβεῖν πάντες ἐπιστάμεθα: τοῦτο δέ πῶς μᾶλλον εἰκός γενέσθαι ἤ εἰ αὐτοί τοῖς ὑπ' ἐκείνων ἀδικουμένοις βοηθοῖτε; ὅτι δέ πολλῶν ἄρχουσι, μή φοβηθῆτε, ἀλλά πολύ μᾶλλον διά τοῦτο θαρρεῖτε, ἐνθυμούμενοι ὅτι καί ὑμεῖς ὅτε πλείστων ἤρχετε, τότε πλείστους ἐχθρούς ἐκέκτησθε. ἀλλ' ἕως μέν οὐκ εἶχον ὅποι ἀποσταῖεν, ἔκρυπτον τήν πρός ὑμᾶς ἔχθραν: ἐπεί δέ γε λακεδαιμόνιοι προύστησαν, τότε ἔφηναν οἷα περί ὑμῶν ἐγίγνωσκον. καί νῦν γε, ἄν φανεροί γενώμεθα ἡμεῖς τε καί ὑμεῖς συνασπιδοῦντες ἐναντία τοῖς λακεδαιμονίοις, εὖ ἴστε, ἀναφανήσονται πολλοί οἱ μισοῦντες αὐτούς. ὡς δέ ἀληθῆ λέγομεν, ἐάν ἀναλογίσησθε, αὐτίκα γνώσεσθε. τίς γάρ ἤδη καταλείπεται αὐτοῖς εὐμενής; οὐκ ἀργεῖοι μέν ἀεί ποτε δυσμενεῖς αὐτοῖς ὑπάρχουσιν; ἠλεῖοί γε μήν νῦν ἐστερημένοι καί χώρας πολλῆς καί πόλεων ἐχθροί αὐτοῖς προσγεγένηνται. κορινθίους δέ καί ἀρκάδας καί ἀχαιούς τί φῶμεν, οἵ ἐν μέν τῷ πρός ὑμᾶς πολέμῳ μάλα λιπαρούμενοι ὑπ' ἐκείνων πάντων καί πόνων καί κινδύνων καί τῶν δαπανημάτων μετεῖχον, ἐπεί δ' ἔπραξαν ἅ ἐβούλοντο οἱ λακεδαιμόνιοι, ποίας ἤ ἀρχῆς ἤ τιμῆς ἤ ποίων χρημάτων μεταδεδώκασιν αὐτοῖς; ἀλλά τούς μέν εἵλωτας ἁρμοστάς ἀξιοῦσι καθιστάναι, τῶν δέ συμμάχων ἐλευθέρων ὄντων, ἐπεί ηὐτύχησαν, δεσπόται ἀναπεφήνασιν. ἀλλά μήν καί οὕς ὑμῶν ἀπέστησαν φανεροί εἰσιν ἐξηπατηκότες: ἀντί γάρ ἐλευθερίας διπλῆν αὐτοῖς δουλείαν παρεσχήκασιν: ὑπό τε γάρ τῶν ἁρμοστῶν τυραννοῦνται καί ὑπό δέκα ἀνδρῶν, οὕς λύσανδρος κατέστησεν ἐν ἑκάστῃ πόλει. ὅ γε μήν τῆς ἀσίας βασιλεύς καί τά μέγιστ' αὐτοῖς συμβαλλόμενος εἰς τό ὑμῶν κρατῆσαι νῦν τί διάφορον πάσχει ἤ εἰ μεθ' ὑμῶν κατεπολέμησεν αὐτούς; πῶς οὖν οὐκ εἰκός, ἐάν ὑμεῖς αὖ προστῆτε τῶν οὕτω φανερῶς ἀδικουμένων, νῦν ὑμᾶς πολύ ἤδη μεγίστους τῶν πώποτε γενέσθαι; ὅτε μέν γάρ ἤρχετε, τῶν κατά θάλατταν μόνων δήπου ἡγεῖσθε: νῦν δέ πάντων καί ἡμῶν καί πελοποννησίων καί ὧν πρόσθεν ἤρχετε καί αὐτοῦ βασιλέως τοῦ μεγίστην δύναμιν ἔχοντος ἡγεμόνες ἄν γένοισθε. καίτοι ἦμεν πολλοῦ ἄξιοι καί ἐκείνοις σύμμαχοι, ὡς ὑμεῖς ἐπίστασθε: νῦν δέ γε εἰκός τῷ παντί ἐρρωμενεστέρως ὑμῖν συμμαχεῖν ἡμᾶς ἤ τότε λακεδαιμονίοις: οὐδέ γάρ ὑπέρ νησιωτῶν ἤ συρακοσίων οὐδ' ὑπέρ ἀλλοτρίων, ὥσπερ τότε, ἀλλ' ὑπέρ ἡμῶν αὐτῶν ἀδικουμένων βοηθήσομεν. καί τοῦτο μέντοι χρή εὖ εἰδέναι, ὅτι ἡ λακεδαιμονίων πλεονεξία πολύ εὐκαταλυτωτέρα ἐστί τῆς ὑμετέρας γενομένης ἀρχῆς. ὑμεῖς μέν γάρ ἔχοντες ναυτικόν οὐκ ἐχόντων ἤρχετε, οὗτοι δέ ὀλίγοι ὄντες πολλαπλασίων ὄντων καί οὐδέν χεῖρον ὡπλισμένων πλεονεκτοῦσι. ταῦτ' οὖν λέγομεν ἡμεῖς: εὖ γε μέντοι ἐπίστασθε, ὦ ἄνδρες ἀθηναῖοι, ὅτι νομίζομεν ἐπί πολύ μείζω ἀγαθά παρακαλεῖν ὑμᾶς τῇ ὑμετέρᾳ πόλει ἤ τῇ ἡμετέρᾳ. ὁ μέν ταῦτ' εἰπών ἐπαύσατο. τῶν δ' ἀθηναίων πάμπολλοι μέν συνηγόρευον, πάντες δ' ἐψηφίσαντο βοηθεῖν αὐτοῖς. θρασύβουλος δέ ἀποκρινάμενος τό ψήφισμα καί τοῦτο ἐνεδείκνυτο, ὅτι ἀτειχίστου τοῦ πειραιῶς ὄντος ὅμως παρακινδυνεύσοιεν χάριτα αὐτοῖς ἀποδοῦναι μείζονα ἤ ἔλαβον. ὑμεῖς μέν γάρ, ἔφη, οὐ συνεστρατεύσατε ἐφ' ἡμᾶς, ἡμεῖς δέ γε μεθ' ὑμῶν μαχούμεθα ἐκείνοις, ἄν ἴωσιν ἐφ' ὑμᾶς. οἱ μέν δή θηβαῖοι ἀπελθόντες παρεσκευάζοντο ὡς ἀμυνούμενοι, οἱ δ' ἀθηναῖοι ὡς βοηθήσοντες. καί μήν οἱ λακεδαιμόνιοι οὐκέτι ἔμελλον, ἀλλά παυσανίας μέν ὁ βασιλεύς ἐπορεύετο εἰς τήν βοιωτίαν τό τε οἴκοθεν ἔχων στράτευμα καί τό ἐκ πελοποννήσου, πλήν κορίνθιοι οὐκ ἠκολούθουν αὐτοῖς. ὁ δέ λύσανδρος, ἄγων τό ἀπό φωκέων καί ὀρχομενοῦ καί τῶν κατ' ἐκεῖνα χωρίων στράτευμα, ἔφθη τόν παυσανίαν ἐν τῷ ἁλιάρτῳ γενόμενος. ἥκων δέ οὐκέτι ἡσυχίαν ἔχων ἀνέμενε τό ἀπό λακεδαίμονος στράτευμα, ἀλλά σύν οἷς εἶχεν ᾔει πρός τό τεῖχος τῶν ἁλιαρτίων. καί τό μέν πρῶτον ἔπειθεν αὐτούς ἀφίστασθαι καί αὐτονόμους γίγνεσθαι: ἐπεί δέ τῶν θηβαίων τινές ὄντες ἐν τῷ τείχει διεκώλυον, προσέβαλε πρός τό τεῖχος. ἀκούσαντες δέ ταῦτα οἱ θηβαῖοι, δρόμῳ ἐβοήθουν οἵ τε ὁπλῖται καί οἱ ἱππεῖς. ὁπότερα μέν οὖν, εἴτε λαθόντες τόν λύσανδρον ἐπέπεσον αὐτῷ εἴτε καί αἰσθόμενος προσιόντας ὡς κρατήσων ὑπέμενεν, ἄδηλον: τοῦτο δ' οὖν σαφές, ὅτι παρά τό τεῖχος ἡ μάχη ἐγένετο: καί τροπαῖον ἕστηκε πρός τάς πύλας τῶν ἁλιαρτίων. ἐπεί δέ ἀποθανόντος λυσάνδρου ἔφευγον οἱ ἄλλοι πρός τό ὄρος, ἐδίωκον ἐρρωμένως οἱ θηβαῖοι. ὡς δέ ἄνω ἤδη ἦσαν διώκοντες καί δυσχωρία τε καί στενοπορία ὑπελάμβανεν αὐτούς, ὑποστρέψαντες οἱ ὁπλῖται ἠκόντιζόν τε καί ἔβαλλον. ὡς δέ ἔπεσον αὐτῶν δύο ἤ τρεῖς οἱ πρῶτοι καί ἐπί τούς λοιπούς ἐπεκυλίνδουν πέτρους εἰς τό κάταντες καί πολλῇ προθυμίᾳ ἐνέκειντο, ἐτρέφθησαν οἱ θηβαῖοι ἀπό τοῦ κατάντους καί ἀποθνῄσκουσιν αὐτῶν πλείους ἤ διακόσιοι. ταύτῃ μέν οὖν τῇ ἡμέρᾳ οἱ θηβαῖοι ἠθύμουν, νομίζοντες οὐκ ἐλάττω κακά πεπονθέναι ἤ πεποιηκέναι: τῇ δ' ὑστεραίᾳ ἐπεί ᾔσθοντο ἀπεληλυθότας ἐν νυκτί τούς τε φωκέας καί τούς ἄλλους ἅπαντας οἴκαδε ἑκάστους, ἐκ τούτου μεῖζον δή ἐφρόνουν ἐπί τῷ γεγενημένῳ. ἐπεί δ' αὖ ὁ παυσανίας ἀνεφαίνετο ἔχων τό ἐκ λακεδαίμονος στράτευμα, πάλιν αὖ ἐν μεγάλῳ κινδύνῳ ἡγοῦντο εἶναι, καί πολλήν ἔφασαν σιωπήν τε καί ταπεινότητα ἐν τῷ στρατεύματι εἶναι αὐτῶν. ὡς δέ τῇ ὑστεραίᾳ οἵ τε ἀθηναῖοι ἐλθόντες συμπαρετάξαντο ὅ τε παυσανίας οὐ προσῆγεν οὐδέ ἐμάχετο, ἐκ τούτου τό μέν θηβαίων πολύ μεῖζον φρόνημα ἐγίγνετο: ὁ δέ παυσανίας συγκαλέσας πολεμάρχους καί πεντηκοντῆρας ἐβουλεύετο πότερον μάχην συνάπτοι ἤ ὑπόσπονδον τόν τε λύσανδρον ἀναιροῖτο καί τούς μετ' αὐτοῦ πεσόντας. λογιζόμενος δ' ὁ παυσανίας καί οἱ ἄλλοι <οἱ> ἐν τέλει λακεδαιμονίων ὡς λύσανδρος τετελευτηκώς εἴη καί τό μετ' αὐτοῦ στράτευμα ἡττημένον ἀποκεχωρήκοι, καί κορίνθιοι μέν παντάπασιν οὐκ ἠκολούθουν αὐτοῖς, οἱ δέ παρόντες οὐ προθύμως στρατεύοιντο: ἐλογίζοντο δέ καί τό ἱππικόν ὡς τό μέν ἀντίπαλον πολύ, τό δέ αὑτῶν ὀλίγον εἴη, τό δέ μέγιστον, ὅτι οἱ νεκροί ὑπό τῷ τείχει ἔκειντο, ὥστε οὐδέ κρείττοσιν οὖσι διά τούς ἀπό τῶν πύργων ῥᾴδιον εἴη ἀνελέσθαι: διά οὖν πάντα ταῦτα ἔδοξεν αὐτοῖς τούς νεκρούς ὑποσπόνδους ἀναιρεῖσθαι. οἱ μέντοι θηβαῖοι εἶπαν ὅτι οὐκ ἄν ὑποδοῖεν τούς νεκρούς, εἰ μή ἐφ' ᾧτε ἀπιέναι ἐκ τῆς χώρας. οἱ δέ ἄσμενοί τε ταῦτα ἤκουσαν καί ἀνελόμενοι τούς νεκρούς ἀπῇσαν ἐκ τῆς βοιωτίας. τούτων δέ πραχθέντων οἱ μέν λακεδαιμόνιοι ἀθύμως ἀπῇσαν, οἱ δέ θηβαῖοι μάλα ὑβριστικῶς, εἰ καί μικρόν τις τῶν χωρίων του ἐπιβαίη, παίοντες ἐδίωκον εἰς τάς ὁδούς. αὕτη μέν δή οὕτως ἡ στρατιά τῶν λακεδαιμονίων διελύθη. ὁ μέντοι παυσανίας ἐπεί ἀφίκετο οἴκαδε, ἐκρίνετο περί θανάτου. κατηγορουμένου δ' αὐτοῦ καί ὅτι ὑστερήσειεν εἰς ἁλίαρτον τοῦ λυσάνδρου, συνθέμενος εἰς τήν αὐτήν ἡμέραν παρέσεσθαι, καί ὅτι ὑποσπόνδους ἀλλ' οὐ μάχῃ ἐπειρᾶτο τούς νεκρούς ἀναιρεῖσθαι, καί ὅτι τόν δῆμον τῶν ἀθηναίων λαβών ἐν τῷ πειραιεῖ ἀνῆκε, καί πρός τούτοις οὐ παρόντος ἐν τῇ δίκῃ, θάνατος αὐτοῦ κατεγνώσθη: καί ἔφυγεν εἰς τεγέαν, καί ἐτελεύτησε μέντοι ἐκεῖ νόσῳ. κατά μέν οὖν τήν ἑλλάδα ταῦτ' ἐπράχθη. {ελληνικων δ} ὁ δέ ἀγησίλαος ἐπεί ἀφίκετο ἅμα μετοπώρῳ εἰς τήν τοῦ φαρναβάζου φρυγίαν, τήν μέν χώραν ἔκαε καί ἐπόρθει, πόλεις δέ τάς μέν βίᾳ, τάς δ' ἑκούσας προσελάμβανε. λέγοντος δέ τοῦ σπιθριδάτου ὡς εἰ ἔλθοι πρός τήν παφλαγονίαν σύν αὐτῷ, τόν τῶν παφλαγόνων βασιλέα καί εἰς λόγους ἄξοι καί σύμμαχον ποιήσοι, προθύμως ἐπορεύετο, πάλαι τούτου ἐπιθυμῶν, τοῦ ἀφιστάναι τι ἔθνος ἀπό βασιλέως. ἐπεί δέ ἀφίκετο εἰς τήν παφλαγονίαν, ἦλθεν ὄτυς καί συμμαχίαν ἐποιήσατο: καί γάρ καλούμενος ὑπό βασιλέως οὐκ ἀνεβεβήκει. πείσαντος δέ τοῦ σπιθριδάτου κατέλιπε τῷ ἀγησιλάῳ ὄτυς χιλίους μέν ἱππέας, δισχιλίους δέ πελταστάς. χάριν δέ τούτων εἰδώς ἀγησίλαος τῷ σπιθριδάτῃ, εἰπέ μοι, ἔφη, ὦ σπιθριδάτα, οὐκ ἄν δοίης ὄτυϊ τήν θυγατέρα; πολύ γε, ἔφη, μᾶλλον ἤ ἐκεῖνος ἄν λάβοι φυγάδος ἀνδρός βασιλεύων πολλῆς καί χώρας καί δυνάμεως. τότε μέν οὖν ταῦτα μόνον ἐρρήθη περί τοῦ γάμου. ἐπεί δέ ὄτυς ἔμελλεν ἀπιέναι, ἦλθε πρός τόν ἀγησίλαον ἀσπασόμενος: ἤρξατο δέ λόγου ὁ ἀγησίλαος παρόντων τῶν τριάκοντα, μεταστησάμενος τόν σπιθριδάτην: λέξον μοι, ἔφη, ὦ ὄτυ, ποίου τινός γένους ἐστίν ὁ σπιθριδάτης; ὁ δ' εἶπεν ὅτι περσῶν οὐδενός ἐνδεέστερος. τόν δέ υἱόν, ἔφη, ἑόρακας αὐτοῦ ὡς καλός ἐστι; τί δ' οὐ μέλλω; καί γάρ ἑσπέρας συνεδείπνουν αὐτῷ. τούτου μέν φασι τήν θυγατέρα αὐτῷ καλλίονα εἶναι. νή δί', ἔφη ὁ ὄτυς, καλή γάρ ἐστι. καί ἐγώ μέν, ἔφη, ἐπεί φίλος ἡμῖν γεγένησαι, συμβουλεύοιμ' ἄν σοι τήν παῖδα ἄγεσθαι γυναῖκα, καλλίστην μέν οὖσαν, οὗ τί ἀνδρί ἥδιον; πατρός δ' εὐγενεστάτου, δύναμιν δ' ἔχοντος τοσαύτην, ὅς ὑπό φαρναβάζου ἀδικηθείς οὕτω τιμωρεῖται αὐτόν ὥστε φυγάδα πάσης τῆς χώρας, ὡς ὁρᾷς, πεποίηκεν. εὖ ἴσθι μέντοι, ἔφη, ὅτι ὥσπερ ἐκεῖνον ἐχθρόν ὄντα δύναται τιμωρεῖσθαι, οὕτω καί φίλον ἄνδρα εὐεργετεῖν <ἄν> δύναιτο. νόμιζε δέ τούτων πραχθέντων μή ἐκεῖνον ἄν σοι μόνον κηδεστήν εἶναι, ἀλλά καί ἐμέ καί τούς ἄλλους λακεδαιμονίους, ἡμῶν δ' ἡγουμένων τῆς ἑλλάδος καί τήν ἄλλην ἑλλάδα. καί μήν μεγαλειοτέρως γε σοῦ, εἰ ταῦτα πράττοις, τίς ἄν ποτε γήμειε; ποίαν γάρ νύμφην πώποτε τοσοῦτοι ἱππεῖς καί πελτασταί καί ὁπλῖται προύπεμψαν ὅσοι τήν σήν γυναῖκα εἰς τόν σόν οἶκον προπέμψειαν ἄν; καί ὁ ὄτυς ἐπήρετο: δοκοῦντα δ', ἔφη, ὦ ἀγησίλαε, ταῦτα καί σπιθριδάτῃ λέγεις; μά τούς θεούς, ἔφη ὁ ἀγησίλαος, ἐκεῖνος μέν ἐμέ γε οὐκ ἐκέλευσε ταῦτα λέγειν: ἐγώ μέντοι, καίπερ ὑπερχαίρων, ὅταν ἐχθρόν τιμωρῶμαι, πολύ μᾶλλόν μοι δοκῶ ἥδεσθαι, ὅταν τι τοῖς φίλοις ἀγαθόν ἐξευρίσκω. τί οὖν, ἔφη, οὐ πυνθάνῃ εἰ καί ἐκείνῳ βουλομένῳ ταῦτ' ἐστί; καί ὁ ἀγησίλαος: ἴτ', ἔφη, ὑμεῖς, ὦ ἡριππίδα, καί διδάσκετε αὐτόν βουληθῆναι ἅπερ ἡμεῖς. οἱ μέν δή ἀναστάντες ἐδίδασκον. ἐπεί δέ διέτριβον, βούλει, ἔφη, ὦ ὄτυ, καί ἡμεῖς δεῦρο καλέσωμεν αὐτόν; πολύ γ' ἄν οἶμαι μᾶλλον ὑπό σοῦ πεισθῆναι αὐτόν ἤ ὑπό τῶν ἄλλων ἁπάντων. ἐκ τούτου δή ἐκάλει ὁ ἀγησίλαος τόν σπιθριδάτην τε καί τούς ἄλλους. προσιόντων δ' εὐθύς εἶπεν ὁ ἡριππίδας: τά μέν ἄλλα, ὦ ἀγησίλαε, τά ῥηθέντα τί ἄν τις μακρολογοίη; τέλος δέ λέγει σπιθριδάτης πᾶν ποιεῖν ἄν ἡδέως ὅ τι σοι δοκοίη. ἐμοί μέν τοίνυν, ἔφη, δοκεῖ, ὁ ἀγησίλαος, σέ μέν, ὦ σπιθριδάτα, τύχῃ ἀγαθῇ διδόναι ὄτυϊ τήν θυγατέρα, σέ δέ λαμβάνειν. τήν μέντοι παῖδα πρό ἦρος οὐκ ἄν δυναίμεθα πεζῇ ἀγαγεῖν. ἀλλά ναί μά δί', ἔφη ὁ ὄτυς, κατά θάλατταν ἤδη ἄν πέμποιτο, εἰ σύ βούλοιο. ἐκ τούτου δεξιάς δόντες καί λαβόντες ἐπί τούτοις ἀπέπεμπον τόν ὄτυν. καί εὐθύς ὁ ἀγησίλαος, ἐπεί ἔγνω αὐτόν σπεύδοντα, τριήρη πληρώσας καί καλλίαν λακεδαιμόνιον κελεύσας ἀπαγαγεῖν τήν παῖδα, αὐτός ἐπί δασκυλείου ἀπεπορεύετο, ἔνθα καί τά βασίλεια ἦν φαρναβάζῳ, καί κῶμαι περί αὐτά πολλαί καί μεγάλαι καί ἄφθονα ἔχουσαι τά ἐπιτήδεια, καί θῆραι αἱ μέν καί ἐν περιειργμένοις παραδείσοις, αἱ δέ καί <ἐν> ἀναπεπταμένοις τόποις, πάγκαλαι. παρέρρει δέ καί ποταμός παντοδαπῶν ἰχθύων πλήρης. ἦν δέ καί τά πτηνά ἄφθονα τοῖς ὀρνιθεῦσαι δυναμένοις. ἐνταῦθα μέν δή διεχείμαζε, καί αὐτόθεν καί σύν προνομαῖς τά ἐπιτήδεια τῇ στρατιᾷ λαμβάνων. καταφρονητικῶς δέ ποτε καί ἀφυλάκτως διά τό μηδέν πρότερον ἐσφάλθαι λαμβανόντων τῶν στρατιωτῶν τά ἐπιτήδεια, ἐπέτυχεν αὐτοῖς ὁ φαρνάβαζος κατά τό πεδίον ἐσπαρμένοις, ἅρματα μέν ἔχων δύο δρεπανηφόρα, ἱππέας δέ ὡς τετρακοσίους. οἱ δ' ἕλληνες ὡς εἶδον αὐτόν προσελαύνοντα, συνέδραμον ὡς εἰς ἑπτακοσίους: ὁ δ' οὐκ ἐμέλλησεν, ἀλλά προστησάμενος τά ἅρματα, αὐτός δέ σύν τοῖς ἱππεῦσιν ὄπισθεν γενόμενος, ἐλαύνειν εἰς αὐτούς ἐκέλευσεν. ὡς δέ τά ἅρματα ἐμβαλόντα διεσκέδασε τό ἁθρόον, ταχύ οἱ ἱππεῖς κατέβαλον ὡς εἰς ἑκατόν ἀνθρώπους, οἱ δ' ἄλλοι κατέφυγον πρός ἀγησίλαον: ἐγγύς γάρ ἔτυχε σύν τοῖς ὁπλίταις ὤν. ἐκ δέ τούτου τρίτῃ ἤ τετάρτῃ ἡμέρᾳ αἰσθάνεται ὁ σπιθριδάτης τόν φαρνάβαζον ἐν καυῇ κώμῃ μεγάλῃ στρατοπεδευόμενον, ἀπέχοντα στάδια ὡς ἑξήκοντα καί ἑκατόν, καί εὐθύς λέγει πρός τόν ἡριππίδαν. καί ὁ ἡριππίδας ἐπιθυμῶν λαμπρόν τι ἐργάσασθαι, αἰτεῖ τόν ἀγησίλαον ὁπλίτας τε εἰς δισχιλίους καί πελταστάς ἄλλους τοσούτους καί ἱππέας τούς τε σπιθριδάτου καί τούς παφλαγόνας καί τῶν ἑλλήνων ὁπόσους πείσειεν. ἐπεί δέ ὑπέσχετο αὐτῷ, ἐθύετο: καί ἅμα δείλῃ καλλιερησάμενος κατέλυσε τήν θυσίαν. ἐκ δέ τούτου δειπνήσαντας παρήγγειλε παρεῖναι πρόσθεν τοῦ στρατοπέδου. σκότους δέ γενομένου οὐδ' οἱ ἡμίσεις ἑκάστων ἐξῆλθον. ὅπως δέ μή, εἰ ἀποτρέποιτο, καταγελῷεν αὐτοῦ οἱ ἄλλοι τριάκοντα, ἐπορεύετο σύν ᾗ εἶχε δυνάμει. ἅμα δέ τῇ ἡμέρᾳ ἐπιπεσών τῇ φαρναβάζου στρατοπεδείᾳ, τῆς μέν προφυλακῆς αὐτοῦ μυσῶν ὄντων πολλοί ἔπεσον, αὐτοί δέ διαφεύγουσι, τό δέ στρατόπεδον ἁλίσκεται, καί πολλά μέν ἐκπώματα καί ἄλλα δή οἷα φαρναβάζου κτήματα, πρός δέ τούτοις σκεύη πολλά καί ὑποζύγια σκευοφόρα. διά γάρ τό φοβεῖσθαι μή, εἴ που κατασταίη, κυκλωθείς πολιορκοῖτο, ἄλλοτε ἄλλῃ τῆς χώρας ἐπῄει, ὥσπερ οἱ νομάδες, καί μάλα ἀφανίζων τάς στρατοπεδεύσεις. ἐπεί δέ τά ληφθέντα χρήματα ἀπήγαγον οἵ τε παφλαγόνες καί ὁ σπιθριδάτης, ὑποστήσας ἡριππίδας ταξιάρχους καί λοχαγούς ἀφείλετο ἅπαντα τόν τε σπιθριδάτην καί τούς παφλαγόνας, ἵνα δή πολλά ἀπαγάγοι τά αἰχμάλωτα τοῖς λαφυροπώλαις. ἐκεῖνοι μέντοι ταῦτα παθόντες οὐκ ἤνεγκαν, ἀλλ' ὡς ἀδικηθέντες καί ἀτιμασθέντες νυκτός συσκευασάμενοι ᾤχοντο ἀπιόντες εἰς σάρδεις πρός ἀριαῖον, πιστεύσαντες, ὅτι καί ὁ ἀριαῖος ἀποστάς βασιλέως ἐπολέμησεν αὐτῷ. ἀγησιλάῳ μέν δή τῆς ἀπολείψεως τοῦ σπιθριδάτου καί τοῦ μεγαβάτου καί τῶν παφλαγόνων οὐδέν ἐγένετο βαρύτερον ἐν τῇ στρατείᾳ. ἦν δέ τις ἀπολλοφάνης κυζικηνός, ὅς καί φαρναβάζῳ ἐτύγχανεν ἐκ παλαιοῦ ξένος ὤν καί ἀγησιλάῳ κατ' ἐκεῖνον τόν χρόνον ἐξενώθη. οὗτος οὖν εἶπε πρός τόν ἀγησίλαον ὡς οἴοιτο συναγαγεῖν αὐτῷ ἄν εἰς λόγους περί φιλίας φαρνάβαζον. ὡς δ' ἤκουσεν αὐτοῦ, σπονδάς λαβών καί δεξιάν παρῆν ἄγων τόν φαρνάβαζον εἰς συγκείμενον χωρίον, ἔνθα δή ἀγησίλαος καί οἱ περί αὐτόν τριάκοντα χαμαί ἐν πόᾳ τινί κατακείμενοι ἀνέμενον: ὁ δέ φαρνάβαζος ἧκεν ἔχων στολήν πολλοῦ χρυσοῦ ἀξίαν. ὑποτιθέντων δέ αὐτῷ τῶν θεραπόντων ῥαπτά, ἐφ' ὧν καθίζουσιν οἱ πέρσαι μαλακῶς, ᾐσχύνθη ἐντρυφῆσαι, ὁρῶν τοῦ ἀγησιλάου τήν φαυλότητα: κατεκλίθη οὖν καί αὐτός ὥσπερ εἶχε χαμαί. καί πρῶτα μέν ἀλλήλους χαίρειν προσεῖπαν, ἔπειτα τήν δεξιάν προτείναντος τοῦ φαρναβάζου ἀντιπρούτεινε καί ὁ ἀγησίλαος. μετά δέ τοῦτο ἤρξατο λόγου ὁ φαρνάβαζος: καί γάρ ἦν πρεσβύτερος: ὦ ἀγησίλαε καί πάντες οἱ παρόντες λακεδαιμόνιοι, ἐγώ ὑμῖν, ὅτε τοῖς ἀθηναίοις ἐπολεμεῖτε, φίλος καί σύμμαχος ἐγενόμην, καί τό μέν ναυτικόν τό ὑμέτερον χρήματα παρέχων ἰσχυρόν ἐποίουν, ἐν δέ τῇ γῇ αὐτός ἀπό τοῦ ἵππου μαχόμενος μεθ' ὑμῶν εἰς τήν θάλατταν κατεδίωκον τούς πολεμίους. καί διπλοῦν ὥσπερ τισσαφέρνους οὐδέν πώποτέ μου οὔτε ποιήσαντος οὔτ' εἰπόντος πρός ὑμᾶς ἔχοιτ' ἄν κατηγορῆσαι. τοιοῦτος δέ γενόμενος νῦν οὕτω διάκειμαι ὑφ' ὑμῶν ὡς οὐδέ δεῖπνον ἔχω ἐν τῇ ἐμαυτοῦ χώρᾳ, εἰ μή τι ὧν ἄν ὑμεῖς λίπητε συλλέξομαι, ὥσπερ τά θηρία. ἅ δέ μοι ὁ πατήρ καί οἰκήματα καλά καί παραδείσους καί δένδρων καί θηρίων μεστούς κατέλιπεν, ἐφ' οἷς ηὐφραινόμην, ταῦτα πάντα ὁρῶ τά μέν κατακεκομμένα, τά δέ κατακεκαυμένα. εἰ οὖν ἐγώ μή γιγνώσκω μήτε τά ὅσια μήτε τά δίκαια, ὑμεῖς δέ διδάξατέ με ὅπως ταῦτ' ἐστίν ἀνδρῶν ἐπισταμένων χάριτας ἀποδιδόναι. ὁ μέν ταῦτ' εἶπεν. οἱ δέ τριάκοντα πάντες μέν ἐπῃσχύνθησαν αὐτόν καί ἐσιώπησαν: ὁ δέ ἀγησίλαος χρόνῳ ποτέ εἶπεν: ἀλλ' οἶμαι μέν σε, ὦ φαρνάβαζε, εἰδέναι ὅτι καί ἐν ταῖς ἑλληνικαῖς πόλεσι ξένοι ἀλλήλοις γίγνονται ἄνθρωποι. οὗτοι δέ, ὅταν αἱ πόλεις πολέμιαι γένωνται, σύν ταῖς πατρίσι καί τοῖς ἐξενωμένοις πολεμοῦσι καί, ἄν οὕτω τύχωσιν, ἔστιν ὅτε καί ἀπέκτειναν ἀλλήλους. καί ἡμεῖς οὖν νῦν βασιλεῖ τῷ ὑμετέρῳ πολεμοῦντες πάντα ἠναγκάσμεθα τά ἐκείνου πολέμια νομίζειν: σοί γε μέντοι φίλοι γενέσθαι περί παντός ἄν ποιησαίμεθα. καί εἰ μέν ἀλλάξασθαί σε ἔδει ἀντί δεσπότου βασιλέως ἡμᾶς δεσπότας, οὐκ ἄν ἔγωγέ σοι συνεβούλευον: νῦν δέ ἔξεστί σοι μεθ' ἡμῶν γενομένῳ μηδένα προσκυνοῦντα μηδέ δεσπότην ἔχοντα ζῆν καρπούμενον τά σαυτοῦ. καίτοι ἐλεύθερον εἶναι ἐγώ μέν οἶμαι ἀντάξιον εἶναι τῶν πάντων χρημάτων. οὐδέ μέντοι τοῦτό σε κελεύομεν, πένητα μέν, ἐλεύθερον δ' εἶναι, ἀλλ' ἡμῖν συμμάχοις χρώμενον αὔξειν μή τήν βασιλέως ἀλλά τήν σαυτοῦ ἀρχήν, τούς νῦν ὁμοδούλους σοι καταστρεφόμενον, ὥστε σούς ὑπηκόους εἶναι. καίτοι εἰ ἅμα ἐλεύθερός τ' εἴης καί πλούσιος γένοιο, τίνος ἄν δέοις μή οὐχί πάμπαν εὐδαίμων εἶναι; οὐκοῦν, ἔφη ὁ φαρνάβαζος, ἁπλῶς ὑμῖν ἀποκρίνομαι ἅπερ ποιήσω; πρέπει γοῦν σοι. ἐγώ τοίνυν, ἔφη, ἐάν βασιλεύς ἄλλον μέν στρατηγόν πέμπῃ, ἐμέ δέ ὑπήκοον ἐκείνου τάττῃ, βουλήσομαι ὑμῖν καί φίλος καί σύμμαχος εἶναι: ἐάν μέντοι μοι τήν ἀρχήν προστάττῃ (τοιοῦτόν τι, ὡς ἔοικε, φιλοτιμία ἐστίν), εὖ χρή εἰδέναι ὅτι πολεμήσω ὑμῖν ὡς ἄν δύνωμαι ἄριστα. ἀκούσας ταῦτα ὁ ἀγησίλαος ἐλάβετο τῆς χειρός αὐτοῦ καί εἶπεν: εἴθ', ὦ λῷστε σύ, τοιοῦτος ὤν φίλος ἡμῖν γένοιο. ἕν δ' οὖν, ἔφη, ἐπίστω, ὅτι νῦν τε ἄπειμι ὡς ἄν δύνωμαι τάχιστα ἐκ τῆς σῆς χώρας, τοῦ τε λοιποῦ, κἄν πόλεμος ᾖ, ἕως ἄν ἐπ' ἄλλον ἔχωμεν στρατεύεσθαι, σοῦ τε καί τῶν σῶν ἀφεξόμεθα. τούτων δέ λεχθέντων διέλυσε τήν σύνοδον. καί ὁ μέν φαρνάβαζος ἀναβάς ἐπί τόν ἵππον ἀπῄει, ὁ δέ ἐκ τῆς παραπίτας υἱός αὐτοῦ, καλός ἔτι ὤν, ὑπολειφθείς καί προσδραμών, ξένον σε, ἔφη, ὦ ἀγησίλαε, ποιοῦμαι. ἐγώ δέ γε δέχομαι. μέμνησό νυν, ἔφη. καί εὐθύς τό παλτόν (εἶχε δέ καλόν) ἔδωκε τῷ ἀγησιλάῳ. ὁ δέ δεξάμενος, φάλαρα ἔχοντος περί τῷ ἵππῳ ἰδαίου τοῦ γραφέως πάγκαλα, περιελών ἀντέδωκεν αὐτῷ. τότε μέν οὖν ὁ παῖς ἀναπηδήσας ἐπί τόν ἵππον μετεδίωκε τόν πατέρα. ὡς δ' ἐν τῇ τοῦ φαρναβάζου ἀποδημίᾳ ἀποστερῶν ἁδελφός τήν ἀρχήν φυγάδα ἐποίησε τόν τῆς παραπίτας υἱόν, τά τ' ἄλλα ὁ ἀγησίλαος ἐπεμελεῖτο αὐτοῦ, καί ἐρασθέντος αὐτοῦ τοῦ εὐάλκους υἱέος ἀθηναίου, πάντ' ἐποίησεν ὅπως ἄν δι' ἐκεῖνον ἐγκριθείη τό στάδιον ἐν ὀλυμπίᾳ, μέγιστος ὤν τῶν παίδων. καί τότε δή, ὥσπερ εἶπε πρός τόν φαρνάβαζον, εὐθύς ἀπεπορεύετο ἐκ τῆς χώρας: σχεδόν δέ καί ἔαρ ἤδη ὑπέφαινεν. ἀφικόμενος δ' εἰς θήβης πεδίον κατεστρατοπεδεύσατο περί τό τῆς ἀστυρηνῆς ἀρτέμιδος ἱερόν, καί ἐκεῖ πρός ᾧ εἶχε συνέλεγε πανταχόθεν πάμπληθες στράτευμα. παρεσκευάζετο γάρ πορευσόμενος ὡς δύναιτο ἀνωτάτω, νομίζων ὁπόσα ὄπισθεν ποιήσαιτο ἔθνη πάντα ἀποστερήσειν βασιλέως. ἀγησίλαος μέν δή ἐν τούτοις ἦν. οἱ δέ λακεδαιμόνιοι ἐπεί σαφῶς ᾔσθοντο τά τε χρήματα ἐληλυθότα εἰς τήν ἑλλάδα καί τάς μεγίστας πόλεις συνεστηκυίας ἐπί πολέμῳ πρός ἑαυτούς, ἐν κινδύνῳ τε τήν πόλιν ἐνόμισαν καί στρατεύειν ἀναγκαῖον ἡγήσαντο εἶναι. καί αὐτοί μέν ταῦτα παρεσκευάζοντο, εὐθύς δέ καί ἐπί τόν ἀγησίλαον πέμπουσιν ἐπικυδίδαν. ὁ δ' ἐπεί ἀφίκετο, τά τε ἄλλα διηγεῖτο ὡς ἔχοι καί ὅτι ἡ πόλις ἐπιστέλλοι αὐτῷ βοηθεῖν ὡς τάχιστα τῇ πατρίδι. ὁ δέ ἀγησίλαος ἐπεί ἤκουσε, χαλεπῶς μέν ἤνεγκεν, ἐνθυμούμενος καί οἵων τιμῶν καί οἵων ἐλπίδων ἀπεστερεῖτο, ὅμως δέ συγκαλέσας τούς συμμάχους ἐδήλωσε τά ὑπό τῆς πόλεως παραγγελλόμενα, καί εἶπεν ὅτι ἀναγκαῖον εἴη βοηθεῖν τῇ πατρίδι: ἐάν μέντοι ἐκεῖνα καλῶς γένηται, εὖ ἐπίστασθε, ἔφη, ὦ ἄνδρες σύμμαχοι, ὅτι οὐ μή ἐπιλάθωμαι ὑμῶν, ἀλλά πάλιν παρέσομαι πράξων ὧν ὑμεῖς δεῖσθε. ἀκούσαντες ταῦτα πολλοί μέν ἐδάκρυσαν, πάντες δ' ἐψηφίσαντο βοηθεῖν μετ' ἀγησιλάου τῇ λακεδαίμονι: εἰ δέ καλῶς τἀκεῖ γένοιτο, λαβόντες αὐτόν πάλιν ἥκειν εἰς τήν ἀσίαν. καί οἱ μέν δή συνεσκευάζοντο ὡς ἀκολουθήσοντες. ὁ δ' ἀγησίλαος ἐν μέν τῇ ἀσίᾳ κατέλιπεν εὔξενον ἁρμοστήν καί φρουρούς παρ' αὐτῷ οὐκ ἔλαττον τετρακισχιλίων, ἵνα δύναιτο διασῴζειν τάς πόλεις: αὐτός δέ ὁρῶν ὅτι οἱ πολλοί τῶν στρατιωτῶν μένειν ἐπεθύμουν μᾶλλον ἤ ἐφ' ἕλληνας στρατεύεσθαι, βουλόμενος ὡς βελτίστους καί πλείστους ἄγειν μεθ' ἑαυτοῦ, ἆθλα προύθηκε ταῖς πόλεσιν, ἥτις ἄριστον στράτευμα πέμποι, καί τῶν μισθοφόρων τοῖς λοχαγοῖς, ὅστις εὐοπλότατον λόχον ἔχων συστρατεύοιτο καί ὁπλιτῶν καί τοξοτῶν καί πελταστῶν. προεῖπε δέ καί τοῖς ἱππάρχοις, ὅστις εὐιπποτάτην καί εὐοπλοτάτην τάξιν παρέχοιτο, ὡς καί τούτοις νικητήριον δώσων. τήν δέ κρίσιν ἔφη ποιήσειν, ἐπεί διαβαίησαν ἐκ τῆς ἀσίας εἰς τήν εὐρώπην, ἐν χερρονήσῳ, ὅπως εὖ εἰδείησαν ὅτι τούς στρατευομένους δεῖ εὐκρινεῖν. ἦν δέ τά ἆθλα τά μέν πλεῖστα ὅπλα ἐκπεπονημένα εἰς κόσμον καί ὁπλιτικά καί ἱππικά: ἦσαν δέ καί στέφανοι χρυσοῖ: τά δέ πάντα ἆθλα οὐκ ἔλαττον ἐγένοντο ἤ ἀπό τεττάρων ταλάντων. τοσούτων μέντοι ἀναλωθέντων, παμπόλλων χρημάτων ὅπλα εἰς τήν στρατιάν κατεσκευάσθη. ἐπεί δέ διέβη τόν ἑλλήσποντον, κριταί κατέστησαν λακεδαιμονίων μέν μένασκος καί ἡριππίδας καί ὄρσιππος, τῶν δέ συμμάχων εἷς ἀπό πόλεως. καί ἀγησίλαος μέν, ἐπεί τήν κρίσιν ἐποίησεν, ἔχων τό στράτευμα ἐπορεύετο τήν αὐτήν ὁδόν ἥνπερ βασιλεύς ὅτε ἐπί τήν ἑλλάδα ἐστράτευεν. ἐν δέ τούτῳ οἱ μέν ἔφοροι φρουράν ἔφηναν: ἡ δέ πόλις, ἐπεί ἀγησίπολις παῖς ἔτι ἦν, ἀριστόδημον τοῦ γένους ὄντα καί πρόδικον τοῦ παιδός, ἡγεῖσθαι τῇ στρατιᾷ ἐκέλευον. ἐπεί δ' ἐξῇσαν μέν οἱ λακεδαιμόνιοι, συνειλεγμένοι δ' ἦσαν οἱ ἐναντίοι, συνελθόντες ἐβουλεύοντο πῶς ἄν τήν μάχην συμφορώτατα σφίσιν αὐτοῖς ποιήσαιντο. τιμόλαος μέν δή κορίνθιος ἔλεξεν: ἀλλ' ἐμοί δοκεῖ, ἔφη, ὦ ἄνδρες σύμμαχοι, ὅμοιον εἶναι τό τῶν λακεδαιμονίων πρᾶγμα οἷόνπερ τό τῶν ποταμῶν. οἵ τε γάρ ποταμοί πρός μέν ταῖς πηγαῖς οὐ μεγάλοι εἰσίν ἀλλ' εὐδιάβατοι, ὅσῳ δ' ἄν πορρωτέρω γίγνωνται, ἐπεμβάλλοντες ἕτεροι ποταμοί ἰσχυρότερον αὐτῶν τό ῥεῦμα ποιοῦσι, καί οἱ λακεδαιμόνιοι ὡσαύτως, ἔνθεν μέν ἐξέρχονται, αὐτοί μόνοι εἰσί, προϊόντες δέ καί παραλαμβάνοντες τάς πόλεις πλείους τε καί δυσμαχώτεροι γίγνονται. ὁρῶ δ' ἔγωγε, ἔφη, καί ὁπόσοι σφῆκας ἐξαιρεῖν βούλονται, ἐάν μέν ἐκθέοντας τούς σφῆκας πειρῶνται θηρᾶν, ὑπό πολλῶν τυπτομένους: ἐάν δ' ἔτι ἔνδον ὄντων τό πῦρ προσφέρωσι, πάσχοντας μέν οὐδέν, χειρουμένους δέ τούς σφῆκας. ταῦτ' οὖν ἐνθυμούμενος ἡγοῦμαι κράτιστον εἶναι μάλιστα μέν ἐν αὐτῇ, εἰ δέ μή, ὅτι ἐγγύτατα τῆς λακεδαίμονος τήν μάχην ποιεῖσθαι. δόξαντος δ' εὖ λέγειν αὐτοῦ ἐψηφίσαντο ταῦτα. ἐν ᾧ δέ περί ἡγεμονίας τε διεπράττοντο καί διωμολογοῦντο εἰς ὁπόσους δέοι τάττεσθαι πᾶν τό στράτευμα, ὅπως μή λίαν βαθείας τάς φάλαγγας ποιούμεναι αἱ πόλεις κύκλωσιν τοῖς πολεμίοις παρέχοιεν, ἐν τούτῳ οἱ λακεδαιμόνιοι καί δή τεγεάτας παρειληφότες καί μαντινέας ἐξῇσαν τήν ἀμφίαλον. καί πορευόμενοι, σχεδόν τι ἅμα οἱ μέν περί τούς κοριν θίους ἐν τῇ νεμέᾳ ἦσαν, οἱ δέ λακεδαιμόνιοι καί οἱ σύμμαχοι ἐν τῷ σικυῶνι. ἐμβαλόντων δέ αὐτῶν κατά τήν ἐπιείκειαν, τό μέν πρῶτον ἐκ τῶν ὑπερδεξίων βάλλοντες αὐτούς καί τοξεύοντες μάλα κακῶς ἐποίουν οἱ γυμνῆτες τῶν ἀντιπάλων. ὡς δέ κατέβησαν ἐπί θάλατταν, ταύτῃ προῇσαν διά τοῦ πεδίου, τέμνοντες καί κάοντες τήν χώραν: καί οἱ ἕτεροι μέντοι ἀπελθόντες κατεστρατοπεδεύσαντο, ἔμπροσθεν ποιησάμενοι τήν χαράδραν: ἐπεί δέ προϊόντες οἱ λακεδαιμόνιοι οὐκέτι δέκα στάδια ἀπεῖχον τῶν πολεμίων, κἀκεῖνοι αὐτοῦ στρατοπεδευσάμενοι ἡσυχίαν εἶχον. φράσω δέ καί τό πλῆθος ἑκατέρων. συνελέγησαν γάρ ὁπλῖται λακεδαιμονίων μέν εἰς ἑξακισχιλίους, ἠλείων δέ καί τριφυλίων καί ἀκρωρείων καί λασιωνίων ἐγγύς τρισχίλιοι καί σικυωνίων πεντακόσιοι καί χίλιοι, ἐπιδαυρίων δέ καί τροιζηνίων καί ἑρμιονέων καί ἁλιέων ἐγένοντο οὐκ ἐλάττους τρισχιλίων. πρός δέ τούτοις ἱππεῖς μέν λακεδαιμονίων περί ἑξακοσίους, κρῆτες δέ τοξόται ἠκολούθουν ὡς τριακόσιοι, καί μήν σφενδονῆται μαργανέων καί λετρίνων καί ἀμφιδόλων οὐκ ἐλάττους τετρακοσίων. φλειάσιοι μέντοι οὐκ ἠκολούθουν: ἐκεχειρίαν γάρ ἔφασαν ἔχειν. αὕτη μέν δή <ἡ> μετά λακεδαιμονίων δύναμις ἦν. ἥ γε μήν τῶν πολεμίων ἡθροίσθη ἀθηναίων μέν εἰς ἑξακισχιλίους ὁπλίτας, ἀργείων δ' ἐλέγοντο περί ἑπτακισχιλίους, βοιωτῶν δ', ἐπεί ὀρχομένιοι οὐ παρῆσαν, περί πεντακισχιλίους, κορινθίων γε μήν εἰς τρισχιλίους, καί μήν ἐξ εὐβοίας ἁπάσης οὐκ ἐλάττους τρισχιλίων. ὁπλιτικόν μέν δή τοσοῦτον: ἱππεῖς δέ βοιωτῶν μέν [ἐπεί ὀρχομένιοι οὐ παρῆσαν] εἰς ὀκτακοσίους, ἀθηναίων δ' εἰς ἑξακοσίους, καί χαλκιδέων τῶν ἐξ εὐβοίας εἰς ἑκατόν, λοκρῶν δέ τῶν ὀπουντίων εἰς πεντήκοντα. καί ψιλῶν δέ σύν τοῖς τῶν κορινθίων πλέον ἦν: καί γάρ λοκροί οἱ ὀζόλαι καί μηλιεῖς καί ἀκαρνᾶνες παρῆσαν αὐτοῖς. αὕτη μέν δή ἑκατέρων ἡ δύναμις ἐγένετο. οἱ δέ βοιωτοί ἕως μέν τό εὐώνυμον εἶχον, οὐδέν τι κατήπειγον τήν μάχην συνάπτειν: ἐπεί δέ οἱ μέν ἀθηναῖοι κατά λακεδαιμονίους ἐγένοντο, αὐτοί δέ τό δεξιόν ἔσχον καί κατ' ἀχαιούς ἀντετάχθησαν, εὐθύς τά τε ἱερά καλά ἔφασαν εἶναι καί παρήγγειλαν παρασκευάζεσθαι ὡς μάχης ἐσομένης. καί πρῶτον μέν ἀμελήσαντες τοῦ εἰς ἑκκαίδεκα βαθεῖαν παντελῶς ἐποιήσαντο τήν φάλαγγα, ἔτι δέ καί ἦγον ἐπί τά δεξιά, ὅπως ὑπερέχοιεν τῷ κέρατι τῶν πολεμίων: οἱ δ' ἀθηναῖοι, ἵνα μή διασπασθείησαν, ἐπηκολούθουν, καίπερ γιγνώσκοντες ὅτι κίνδυνος εἴη κυκλωθῆναι. τέως μέν οὖν οἱ λακεδαιμόνιοι οὐκ ᾐσθάνοντο προσιόντων τῶν πολεμίων: καί γάρ ἦν λάσιον τό χωρίον: ἐπεί δ' ἐπαιάνισαν, τότε δή ἔγνωσαν, καί εὐθύς ἀντιπαρήγγειλαν ἅπαντας διασκευάζεσθαι ὡς εἰς μάχην. ἐπεί δέ συνετάχθησαν ὡς ἑκάστους οἱ ξεναγοί ἔταξαν, παρηγγύησαν μέν ἀκολουθεῖν τῷ ἡγουμένῳ, ἦγον δέ καί οἱ λακεδαιμόνιοι ἐπί τά δεξιά, καί οὕτω πολύ ὑπερέτεινον τό κέρας, ὥστε τῶν ἀθηναίων αἱ μέν ἕξ φυλαί κατά τούς λακεδαιμονίους ἐγένοντο, αἱ δέ τέτταρες κατά τεγεάτας. οὐκέτι δέ στάδιον ἀπεχόντων, σφαγιασάμενοι οἱ λακεδαιμόνιοι τῇ ἀγροτέρᾳ, ὥσπερ νομίζεται, τήν χίμαιραν, ἡγοῦντο ἐπί τούς ἐναντίους, τό ὑπερέχον ἐπικάμψαντες εἰς κύκλωσιν. ἐπεί δέ συνέμειξαν, οἱ μέν ἄλλοι σύμμαχοι πάντες οἱ τῶν λακεδαιμονίων ἐκρατήθησαν ὑπό τῶν ἐναντίων, πελληνεῖς δέ κατά θεσπιέας γενόμενοι ἐμάχοντό τε καί ἐν χώρᾳ ἔπιπτον ἑκατέρων. αὐτοί δέ οἱ λακεδαιμόνιοι ὅσον τε κατέσχον τῶν ἀθηναίων ἐκράτησαν, καί κυκλωσάμενοι τῷ ὑπερέχοντι πολλούς ἀπέκτειναν αὐτῶν, καί ἅτε δή ἀπαθεῖς ὄντες, συντεταγμένοι ἐπορεύοντο: καί τάς μέν τέτταρας φυλάς τῶν ἀθηναίων πρίν ἐκ τῆς διώξεως ἐπαναχωρῆσαι παρῆλθον, ὥστε οὐκ ἀπέθανον αὐτῶν πλήν εἴ τις ἐν τῇ συμβολῇ ὑπό τεγεατῶν: τοῖς δ' ἀργείοις ἐπιτυγχάνουσιν οἱ λακεδαιμόνιοι ἀναχωροῦσι, καί μέλλοντος τοῦ πρώτου πολεμάρχου ἐκ τοῦ ἐναντίου συμβάλλειν αὐτοῖς, λέγεται ἄρα τις ἀναβοῆσαι παρεῖναι τούς πρώτους. ὡς δέ τοῦτ' ἐγένετο, παραθέοντας δή παίοντες εἰς τά γυμνά πολλούς ἀπέκτειναν αὐτῶν. ἐπελάβοντο δέ καί κορινθίων ἀναχωρούντων. ἔτι δ' ἐπέτυχον οἱ λακεδαιμόνιοι καί τῶν θηβαίων τισίν ἀναχωροῦσιν ἐκ τῆς διώξεως, καί ἀπέκτειναν συχνούς αὐτῶν. τούτων δέ γενομένων, οἱ ἡττώμενοι τό μέν πρῶτον ἔφευγον πρός τά τείχη: ἔπειτα δ' εἰρξάντων κορινθίων πάλιν κατεσκήνησαν εἰς τό ἀρχαῖον στρατόπεδον. λακεδαιμόνιοι δ' αὖ ἐπαναχωρήσαντες, ἔνθα τό πρῶτον τοῖς πολεμίοις συνέμειξαν, ἐστήσαντο τροπαῖον. καί αὕτη μέν δή ἡ μάχη οὕτως ἐγένετο. ὁ δ' ἀγησίλαος σπεύδων μέν ἐκ τῆς ἀσίας ἐβοήθει: ὄντι δ' αὐτῷ ἐν ἀμφιπόλει ἀγγέλλει δερκυλίδας ὅτι νικῷέν τε αὖ λακεδαιμόνιοι, καί αὐτῶν μέν τεθνάναι ὀκτώ, τῶν δέ πολεμίων παμπλήθεις: ἐδήλου δέ ὅτι καί τῶν συμμάχων οὐκ ὀλίγοι πεπτωκότες εἶεν. ἐρομένου δέ τοῦ ἀγησιλάου: ἆρ' ἄν, ὦ δερκυλίδα, ἐν καιρῷ γένοιτο, εἰ αἱ συμπέμπουσαι πόλεις ἡμῖν τούς στρατιώτας τήν νίκην ὡς τάχιστα πύθοιντο; ἀπεκρίνατο δή ὁ δερκυλίδας: εὐθυμοτέρους γοῦν εἰκός ταῦτ' ἀκούσαντας εἶναι. οὐκοῦν σύ, ἐπεί παρεγένου, κάλλιστα ἄν ἀπαγγείλαις; ὁ δέ ἄσμενος ἀκούσας, καί γάρ ἀεί φιλαπόδημος ἦν, εἶπεν: εἰ σύ τάττοις. ἀλλά τάττω, ἔφη, καί προσαπαγγέλλειν γε κελεύω ὅτι ἐάν καί τάδε εὖ γένηται, πάλιν παρεσόμεθα, ὥσπερ καί ἔφαμεν. ὁ μέν δή δερκυλίδας ἐφ' ἑλλησπόντου πρῶτον ἐπορεύετο: ὁ δ' ἀγησίλαος διαλλάξας μακεδονίαν εἰς θετταλίαν ἀφίκετο. λαρισαῖοι μέν οὖν καί κραννώνιοι καί σκοτουσσαῖοι καί φαρσάλιοι, σύμ μαχοι ὄντες βοιωτοῖς, καί πάντες δέ θετταλοί, πλήν ὅσοι αὐτῶν φυγάδες τότ' ἐτύγχανον, ἐκακούργουν αὐτόν ἐπακολουθοῦντες. ὁ δέ τέως μέν ἦγεν ἐν πλαισίῳ τό στράτευμα, τούς ἡμίσεις μέν ἔμπροσθεν, τούς ἡμίσεις δ' ἐπ' οὐρᾷ ἔχων τῶν ἱππέων: ἐπεί δ' ἐκώλυον τῆς πορείας οἱ θετταλοί ἐπελαύνοντες τοῖς ὄπισθεν, παραπέμπει ἐπ' οὐράν καί τό ἀπό τοῦ στόματος ἱππικόν πλήν τῶν περί αὐτόν. ὡς δέ παρετάξαντο ἀλλήλοις, οἱ μέν θετταλοί νομίσαντες οὐκ ἐν καλῷ εἶναι πρός τούς ὁπλίτας ἱππομαχεῖν, στρέψαντες βάδην ἀπεχώρουν. οἱ δέ μάλα σωφρόνως ἐπηκολούθουν. γνούς δέ ὁ ἀγησίλαος ἅ ἑκάτεροι ἡμάρτανον, πέμπει τούς περί αὑτόν μάλα εὐρώστους ἱππέας, καί κελεύει τοῖς τε ἄλλοις παραγγέλλειν καί αὐτούς διώκειν ὡς τάχιστα καί μηκέτι δοῦναι αὐτοῖς ἀναστροφήν. οἱ δέ θετταλοί ὡς εἶδον παρά δόξαν ἐλαύνοντας, οἱ μέν αὐτῶν ἔφυγον, οἱ δ' ἀνέστρεψαν, οἱ δέ πειρώμενοι τοῦτο ποιεῖν, πλαγίους ἔχοντες τούς ἵππους ἡλίσκοντο. πολύχαρμος μέντοι ὁ φαρσάλιος ἱππαρχῶν ἀνέστρεψέ τε καί μαχόμενος σύν τοῖς περί αὐτόν ἀποθνῄσκει. ὡς δέ τοῦτ' ἐγένετο, φυγή τῶν θετταλῶν ἐξαισία γίγνεται: ὥστε οἱ μέν ἀπέθνῃσκον αὐτῶν, οἱ δέ καί ἡλίσκοντο. ἔστησαν δ' οὖν οὐ πρόσθεν, πρίν ἐν τῷ ὄρει τῷ ναρθακίῳ ἐγένοντο. καί τότε μέν δή ὁ ἀγησίλαος τροπαῖόν τ' ἐστήσατο μεταξύ πραντός καί ναρθακίου, καί αὐτοῦ ἔμεινε, μάλα ἡδόμενος τῷ ἔργῳ, ὅτι τούς μέγιστον φρονοῦντας ἐπί ἱππικῇ ἐνενικήκει σύν ᾧ αὐτός συνέλεξεν ἱππικῷ. τῇ δ' ὑστεραίᾳ ὑπερβάλλων τά ἀχαϊκά τῆς φθίας ὄρη τήν λοιπήν πᾶσαν διά φιλίας ἐπορεύετο μέχρι πρός τά βοιωτῶν ὅρια. ὄντος δ' αὐτοῦ ἐπί τῇ ἐμβολῇ ὁ ἥλιος μηνοειδής ἔδοξε φανῆναι, καί ἠγγέλθη ὅτι ἡττημένοι εἶεν λακεδαιμόνιοι τῇ ναυμαχίᾳ καί ὁ ναύαρχος πείσανδρος τεθναίη. ἐλέγετο δέ καί ᾧ τρόπῳ ἡ ναυμαχία ἐγένετο. εἶναι μέν γάρ περί κνίδον τόν ἐπίπλουν ἀλλήλοις, φαρνάβαζον δέ ναύαρχον ὄντα σύν ταῖς φοινίσσαις εἶναι, κόνωνα δέ τό ἑλληνικόν ἔχοντα τετάχθαι ἔμπροσθεν αὐτοῦ. ἀντιπαραταξαμένου δέ τοῦ πεισάνδρου, καί πολύ ἐλαττόνων αὐτῷ τῶν νεῶν φανεισῶν τῶν αὑτοῦ τοῦ μετά κόνωνος [τοῦ] ἑλληνικοῦ, τούς μέν ἀπό τοῦ εὐωνύμου συμμάχους εὐθύς αὐτῷ φεύγειν, αὐτόν δέ συμμείξαντα τοῖς πολεμίοις ἐμβολάς ἐχούσῃ τῇ τριήρει πρός τήν γῆν ἐξωσθῆναι: καί τούς μέν ἄλλους ὅσοι εἰς τήν γῆν ἐξεώσθησαν ἀπολιπόντας τάς ναῦς σῴζεσθαι ὅπῃ δύναιντο εἰς τήν κνίδον, αὐτόν δ' ἐπί τῇ νηί μαχόμενον ἀποθανεῖν. ὁ οὖν ἀγησίλαος πυθόμενος ταῦτα τό μέν πρῶτον χαλεπῶς ἤνεγκεν: ἐπεί μέντοι ἐνεθυμήθη ὅτι τοῦ στρατεύματος τό πλεῖστον εἴη αὐτῷ οἷον ἀγαθῶν μέν γιγνομένων ἡδέως μετέχειν, εἰ δέ τι χαλεπόν ὁρῷεν, οὐκ ἀνάγκην εἶναι κοινωνεῖν αὐτοῖς, ἐκ τούτου μεταβαλών ἔλεγεν ὡς ἀγγέλλοιτο ὁ μέν πείσανδρος τετελευτηκώς, νικῴη δέ τῇ ναυμαχίᾳ. ἅμα δέ ταῦτα λέγων καί ἐβουθύτει ὡς εὐαγγέλια καί πολλοῖς διέπεμπε τῶν τεθυμένων: ὥστε ἀκροβολισμοῦ ὄντος πρός τούς πολεμίους ἐκράτησαν οἱ τοῦ ἀγησιλάου τῷ λόγῳ ὡς λακεδαιμονίων νικώντων τῇ ναυμαχίᾳ. ἦσαν δ' οἱ μέν ἀντιτεταγμένοι τῷ ἀγησιλάῳ βοιωτοί, ἀθηναῖοι, ἀργεῖοι, κορίνθιοι, αἰνιᾶνες, εὐβοεῖς, λοκροί ἀμφότεροι: σύν ἀγησιλάῳ δέ λακεδαιμονίων μέν μόρα ἡ ἐκ κορίνθου διαβᾶσα, ἥμισυ δέ μόρας τῆς ἐξ ὀρχομενοῦ, ἔτι δ' οἱ ἐκ λακεδαίμονος νεοδαμώδεις συστρατευσάμενοι αὐτῷ, πρός δέ τούτοις οὗ ἡριππίδας ἐξενάγει ξενικοῦ, ἔτι δέ οἱ ἀπό τῶν ἐν τῇ ἀσίᾳ πόλεων ἑλληνίδων, καί ἀπό τῶν ἐν τῇ εὐρώπῃ ὅσας διιών παρέλαβεν: αὐτόθεν δέ προσεγένοντο ὁπλῖται ὀρχομένιοι καί φωκεῖς. πελτασταί γε μήν πολύ πλείους οἱ μετ' ἀγησιλάου: ἱππεῖς δ' αὖ παραπλήσιοι ἀμφοτέροις τό πλῆθος. ἡ μέν δή δύναμις αὕτη ἀμφοτέρων: διηγήσομαι δέ καί τήν μάχην, καί πῶς ἐγένετο οἵα οὐκ ἄλλη τῶν γ' ἐφ' ἡμῶν. συνῇσαν μέν γάρ εἰς τό κατά κορώνειαν πεδίον οἱ μέν σύν ἀγησιλάῳ ἀπό τοῦ κηφισοῦ, οἱ δέ σύν θηβαίοις ἀπό τοῦ ἑλικῶνος. εἶχε δ' ἀγησίλαος μέν δεξιόν τοῦ μετ' αὐτοῦ, ὀρχομένιοι δ' αὐτῷ ἔσχατοι ἦσαν τοῦ εὐωνύμου. οἱ δ' αὖ θηβαῖοι αὐτοί μέν δεξιοί ἦσαν, ἀργεῖοι δ' αὐτοῖς τό εὐώνυμον εἶχον. συνιόντων δέ τέως μέν σιγή πολλή ἀπ' ἀμφοτέρων ἦν: ἡνίκα δ' ἀπεῖχον ἀλλήλων ὅσον στάδιον, ἀλαλάξαντες οἱ θηβαῖοι δρόμῳ ὁμόσε ἐφέροντο. ὡς δέ τριῶν ἔτι πλέθρων ἐν μέσῳ ὄντων, ἀντεξέδραμον ἀπό τῆς ἀγησιλάου φάλαγγος ὧν ἡριππίδας ἐξενάγει καί σύν αὐτοῖς ἴωνες καί αἰολεῖς καί ἑλλησπόντιοι, καί πάντες οὗτοι τῶν συνεκδραμόντων τε ἐγένοντο καί εἰς δόρυ ἀφικόμενοι ἔτρεψαν τό καθ' αὑτούς. ἀργεῖοι μέντοι οὐκ ἐδέξαντο τούς περί ἀγησίλαον, ἀλλ' ἔφυγον ἐπί τόν ἑλικῶνα. κἀνταῦθα οἱ μέν τινες τῶν ξένων ἐστεφάνουν ἤδη τόν ἀγησίλαον, ἀγγέλλει δέ τις αὐτῷ ὅτι οἱ θηβαῖοι τούς ὀρχομενίους διακόψαντες ἐν τοῖς σκευοφόροις εἴησαν. καί ὁ μέν εὐθύς ἐξελίξας τήν φάλαγγα ἦγεν ἐπ' αὐτούς: οἱ δ' αὖ θηβαῖοι ὡς εἶδον τούς συμμάχους πρός ἑλικῶνι πεφευγότας, διαπεσεῖν βουλόμενοι πρός τούς ἑαυτῶν, συσπειραθέντες ἐχώρουν ἐρρωμένως. ἐνταῦθα δή ἀγησίλαον ἀνδρεῖον μέν ἔξεστιν εἰπεῖν ἀναμφισβητήτως: οὐ μέντοι εἵλετό γε τά ἀσφαλέστατα. ἐξόν γάρ αὐτῷ παρέντι τούς διαπίπτοντας ἀκολουθοῦντι χειροῦσθαι τούς ὄπισθεν, οὐκ ἐποίησε τοῦτο, ἀλλ' ἀντιμέτωπος συνέρραξε τοῖς θηβαίοις: καί συμβαλόντες τάς ἀσπίδας ἐωθοῦντο, ἐμάχοντο, ἀπέκτεινον, ἀπέθνῃσκον. τέλος δέ τῶν θηβαίων οἱ μέν διαπίπτουσι πρός τόν ἑλικῶνα, πολλοί δ' ἀποχωροῦντες ἀπέθανον. ἐπεί δ' ἡ μέν νίκη ἀγησιλάου ἐγεγένητο, τετρωμένος δ' αὐτός προσενήνεκτο πρός τήν φάλαγγα, προσελάσαντές τινες τῶν ἱππέων λέγουσιν αὐτῷ ὅτι τῶν πολεμίων ὡς ὀγδοήκοντα σύν ὅπλοις ὑπό τῷ νεῷ εἰσι, καί ἠρώτων τί χρή ποιεῖν. ὁ δέ, καίπερ πολλά τραύματα ἔχων, ὅμως οὐκ ἐπελάθετο τοῦ θείου, ἀλλ' ἐᾶν τε ἀπιέναι ᾗ βούλοιντο ἐκέλευε καί ἀδικεῖν οὐκ εἴα. τότε μέν οὖν, καί γάρ ἦν ἤδη ὀψέ, δειπνοποιησάμενοι ἐκοιμήθησαν. πρῴ δέ γῦλιν τόν πολέμαρχον παρατάξαι τε ἐκέλευε τό στράτευμα καί τροπαῖον ἵστασθαι, καί στεφανοῦσθαι πάντας τῷ θεῷ καί τούς αὐλητάς πάντας αὐλεῖν. καί οἱ μέν ταῦτ' ἐποίουν. οἱ δέ θηβαῖοι ἔπεμψαν κήρυκας, ὑποσπόνδους τούς νεκρούς αἰτοῦντες θάψαι. καί οὕτω δή αἵ τε σπονδαί γίγνονται καί ἀγησίλαος μέν εἰς δελφούς ἀφικόμενος δεκάτην τῶν ἐκ τῆς λείας τῷ θεῷ ἀπέθυσεν οὐκ ἐλάττω ἑκατόν ταλάντων: γῦλις δέ ὁ πολέμαρχος ἔχων τό στράτευμα ἀπεχώρησεν εἰς φωκέας, ἐκεῖθεν δ' εἰς τήν λοκρίδα ἐμβάλλει. καί τήν μέν ἄλλην ἡμέραν οἱ στρατιῶται καί σκεύη ἐκ τῶν κωμῶν καί σῖτον ἥρπαζον: ἐπεί δέ πρός ἑσπέραν ἦν, τελευταίων ἀποχωρούντων τῶν λακεδαιμονίων ἐπηκολούθουν αὐτοῖς οἱ λοκροί βάλλοντες καί ἀκοντίζοντες. ὡς δ' αὐτῶν οἱ λακεδαιμόνιοι ὑποστρέψαντες καί διώξαντες κατέβαλόν τινας, ἐκ τούτου ὄπισθεν μέν οὐκέτι ἐπηκολούθουν, ἐκ δέ τῶν ὑπερδεξίων ἔβαλλον. οἱ δ' ἐπεχείρησαν μέν καί πρός τό σιμόν διώκειν: ἐπεί δέ σκότος τε ἐγίγνετο καί ἀποχωροῦντες οἱ μέν διά τήν δυσχωρίαν ἔπιπτον, οἱ δέ καί διά τό μή προορᾶν τά ἔμπροσθεν, οἱ δέ καί ὑπό τῶν βελῶν, ἐνταῦθα ἀποθνῄσκουσι γῦλίς τε ὁ πολέμαρχος καί τῶν παραστατῶν πελλῆς, καί οἱ πάντες ὡς ὀκτωκαίδεκα τῶν σπαρτιατῶν, οἱ μέν καταλευσθέντες, οἱ δέ καί τραυματισθέντες. εἰ δέ μή ἐβοήθησαν αὐτοῖς ἐκ τοῦ στρατοπέδου δειπνοῦντες, ἐκινδύνευσαν ἄν ἅπαντες ἀπολέσθαι. μετά τοῦτό γε μήν ἀφείθη μέν κατά πόλεις τό ἄλλο στράτευμα, ἀπέπλευσε δέ καί ὁ ἀγησίλαος ἐπ' οἴκου. ἐκ δέ τούτου ἐπολέμουν ἀθηναῖοι μέν καί βοιωτοί καί ἀργεῖοι καί οἱ σύμμαχοι αὐτῶν ἐκ κορίνθου ὁρμώμενοι, λακεδαιμόνιοι δέ καί οἱ σύμμαχοι ἐκ σικυῶνος. ὁρῶντες δ' οἱ κορίνθιοι ἑαυτῶν μέν καί τήν χώραν δῃουμένην καί ἀποθνῄσκοντας διά τό ἀεί τῶν πολεμίων ἐγγύς εἶναι, τούς δ' ἄλλους συμμάχους καί αὐτούς ἐν εἰρήνῃ ὄντας καί τάς χώρας αὐτῶν ἐνεργούς οὔσας, οἱ πλεῖστοι καί βέλτιστοι αὐτῶν εἰρήνης ἐπεθύμησαν, καί συνιστάμενοι ἐδίδασκον ταῦτα ἀλλήλους. γνόντες δ' οἱ ἀργεῖοι καί ἀθηναῖοι καί βοιωτοί καί κορινθίων οἵ τε τῶν παρά βασιλέως χρημάτων μετεσχηκότες καί οἱ τοῦ πολέμου αἰτιώτατοι γεγενημένοι ὡς εἰ μή ἐκποδών ποιήσοιντο τούς ἐπί τήν εἰρήνην τετραμμένους, κινδυνεύσει πάλιν ἡ πόλις λακωνίσαι, οὕτω δή σφαγάς ἐπεχείρουν ποιεῖσθαι. καί πρῶτον μέν τό πάντων ἀνοσιώτατον ἐβουλεύσαντο: οἱ μέν γάρ ἄλλοι, κἄν νόμῳ τις καταγνωσθῇ, οὐκ ἀποκτιννύουσιν ἐν ἑορτῇ: ἐκεῖνοι δ' εὐκλείων τήν τελευταίαν προείλοντο, ὅτι πλείους ἄν ᾤοντο λαβεῖν ἐν τῇ ἀγορᾷ, ὥστε ἀποκτεῖναι. ὡς δ' ἐσημάνθη οἷς εἴρητο οὕς ἔδει ἀποκτεῖναι, σπασάμενοι τά ξίφη ἔπαιον τόν μέν τινα συνεστηκότα ἐν κύκλῳ, τόν δέ καθήμενον, τόν δέ τινα ἐν θεάτρῳ, ἔστι δ' ὅν καί κριτήν καθήμενον. ὡς δ' ἐγνώσθη τό πρᾶγμα, εὐθύς ἔφευγον οἱ βέλτιστοι, οἱ μέν πρός τά ἀγάλματα τῶν ἐν τῇ ἀγορᾷ θεῶν, οἱ δ' ἐπί τούς βωμούς: ἔνθα δή οἱ ἀνοσιώτατοι καί παντάπασιν οὐδέν νόμιμον φρονοῦντες, οἵ τε κελεύοντες καί οἱ πειθόμενοι, ἔσφαττον καί πρός τοῖς ἱεροῖς, ὥστ' ἐνίους καί τῶν οὐ τυπτομένων, νομίμων δ' ἀνθρώπων, ἀδημονῆσαι τάς ψυχάς ἰδόντας τήν ἀσέβειαν. ἀποθνῄσκουσι δ' οὕτω τῶν μέν πρεσβυτέρων πολλοί: μᾶλλον γάρ ἔτυχον ἐν τῇ ἀγορᾷ ὄντες: οἱ δέ νεώτεροι, ὑποπτεύσαντος πασιμήλου τό μέλλον ἔσεσθαι, ἡσυχίαν ἔσχον ἐν τῷ κρανείῳ. ὡς δέ τῆς κραυγῆς ᾔσθοντο, καί φεύγοντές τινες ἐκ τοῦ πράγματος ἀφίκοντο πρός αὐτούς, ἐκ τούτου ἀναδραμόντες κατά τόν ἀκροκόρινθον, προσβαλόντας μέν ἀργείους καί τούς ἄλλους ἀπεκρούσαντο: βουλευομένων δέ τί χρή ποιεῖν, πίπτει τό κιόκρανον ἀπό του κίονος οὔτε σεισμοῦ οὔτε ἀνέμου γενομένου. καί θυομένοις δέ τοιαῦτα ἦν τά ἱερά ὥστε οἱ μάντεις ἔφασαν ἄμεινον εἶναι καταβαίνειν ἐκ τοῦ χωρίου. καί τό μέν πρῶτον ὡς φευξόμενοι ἔξω τῆς κορινθίας ἀπεχώρησαν: ἐπεί δέ καί οἱ φίλοι αὐτούς ἔπειθον καί μητέρες ἰοῦσαι καί ἀδελφοί, καί αὐτῶν δέ τῶν ἐν δυνάμει ὄντων ἦσαν οἵ ὀμνύοντες ὑπισχνοῦντο μηδέν χαλεπόν αὐτούς πείσεσθαι, οὕτω δή ἀπῆλθόν τινες οἴκαδε αὐτῶν. ὁρῶντες δέ τούς τυραννεύοντας, αἰσθανόμενοι δέ ἀφανιζομένην τήν πόλιν διά τό καί ὅρους ἀνασπᾶσθαι καί ἄργος ἀντί κορίνθου τήν πατρίδα αὐτοῖς ὀνομάζεσθαι, καί πολιτείας μέν ἀναγκαζόμενοι τῆς ἐν ἄργει μετέχειν, ἧς οὐδέν ἐδέοντο, ἐν δέ τῇ πόλει μετοίκων ἔλαττον δυνάμενοι, ἐγένοντό τινες αὐτῶν οἵ ἐνόμισαν οὕτω μέν ἀβίωτον εἶναι: πειρωμένους δέ τήν πατρίδα, ὥσπερ ἦν καί ἐξ ἀρχῆς, κόρινθον ποιῆσαι καί ἐλευθέραν ἀποδεῖξαι καί τῶν μέν μιαιφόνων καθαράν, εὐνομίᾳ δέ χρωμένην, ἄξιον εἶναι, εἰ μέν δύναιντο καταπρᾶξαι ταῦτα, σωτῆρας γενέσθαι τῆς πατρίδος, εἰ δέ μή δύναιντο, τῶν γε καλλίστων καί μεγίστων ἀγαθῶν ὀρεγομένους ἀξιεπαινοτάτης τελευτῆς τυχεῖν. οὕτω δή ἐπιχειρεῖτον ἄνδρε δύο, πασίμηλός τε καί ἀλκιμένης, διαδύντε διά χειμάρρου συγγενέσθαι πραξίτᾳ τῷ λακεδαιμονίων πολεμάρχῳ, ὅς ἐτύγχανε μετά τῆς ἑαυτοῦ μόρας φρουρῶν ἐν σικυῶνι, καί εἶπον ὅτι δύναιντ' ἄν παρασχεῖν αὐτῷ εἴσοδον εἰς τά κατατείνοντα ἐπί λέχαιον τείχη. ὁ δέ καί πρόσθεν γιγνώσκων τώ ἄνδρε ἀξιοπίστω ὄντε, ἐπίστευσε, καί διαπραξάμενος ὥστε καί τήν ἀπιέναι μέλλουσαν ἐκ σικυῶνος μόραν καταμεῖναι, ἔπραττε τήν εἴσοδον. ἐπεί δέ τώ ἄνδρε καί κατά τύχην καί κατ' ἐπιμέλειαν ἐγενέσθην φύλακε κατά τάς πύλας ταύτας ἔνθαπερ τό τροπαῖον ἕστηκεν, οὕτω δή ἔχων ὁ πραξίτας ἔρχεται τήν τε μόραν καί σικυωνίους καί κορινθίων ὅσοι φυγάδες ὄντες ἐτύγχανον. ἐπεί δ' ἦν πρός ταῖς πύλαις, φοβούμενος τήν εἴσοδον, ἐβουλήθη τῶν πιστῶν ἄνδρα εἰσπέμψαι σκεψόμενον τά ἔνδον. τώ δέ εἰσηγαγέτην καί οὕτως ἁπλῶς ἀπεδειξάτην ὥστε ὁ εἰσελθών ἐξήγγειλε πάντα εἶναι ἀδόλως οἷάπερ ἐλεγέτην. ἐκ τούτου δ' εἰσέρχεται. ὡς δέ πολύ διεχόντων τῶν τειχῶν ἀπ' ἀλλήλων παραταττόμενοι ὀλίγοι ἑαυτοῖς ἔδοξαν εἶναι, σταύρωμά τ' ἐποιήσαντο καί τάφρον οἵαν ἐδύναντο πρό αὑτῶν, ἕως δή οἱ σύμμαχοι βοηθήσοιεν αὐτοῖς. ἦν δέ καί ὄπισθεν αὐτῶν ἐν τῷ λιμένι βοιωτῶν φυλακή. τήν μέν οὖν ἐπί τῇ νυκτί ᾗ εἰσῆλθον ἡμέραν ἄμαχοι διήγαγον: τῇ δ' ὑστεραίᾳ ἧκον οἱ ἀργεῖοι πασσυδίᾳ βοηθοῦντες: καί εὑρόντες τεταγμένους λακεδαιμονίους μέν ἐπί τῷ δεξιῷ ἑαυτῶν, σικυωνίους δέ ἐχομένους, κορινθίων δέ τούς φυγάδας ὡς πεντήκοντα καί ἑκατόν πρός τῷ ἑῴῳ τείχει, ἀντιτάττονται ἐχόμενοι [δέ] τοῦ ἑῴου τείχους <οἱ> περί ἰφικράτην μισθοφόροι, πρός δέ τούτοις ἀργεῖοι: εὐώνυμον δ' εἶχον αὐτοῖς κορίνθιοι οἱ ἐκ τῆς πόλεως. καταφρονήσαντες δέ τῷ πλήθει εὐθύς ἐχώρουν: καί τούς μέν σικυωνίους ἐκράτησαν καί διασπάσαντες τό σταύρωμα ἐδίωκον ἐπί θάλατταν, καί ἐκεῖ πολλούς αὐτῶν ἀπέκτειναν. πασίμαχος δέ ὁ ἱππαρμοστής, ἔχων ἱππέας οὐ πολλούς, ὡς ἑώρα τούς σικυωνίους πιεζομένους, καταδήσας ἀπό δένδρων τούς ἵππους, καί ἀφελόμενος τάς ἀσπίδας αὐτῶν, μετά τῶν ἐθελόντων ᾔει ἐναντίον τοῖς ἀργείοις. οἱ δέ ἀργεῖοι ὁρῶντες τά σίγμα τά ἐπί τῶν ἀσπίδων, ὡς σικυωνίους οὐδέν ἐφοβοῦντο. ἔνθα δή λέγεται εἰπών ὁ πασίμαχος: ναί τώ σιώ, ὦ ἀργεῖοι, ψευσεῖ ὑμέ τά σίγμα ταῦτα, χωρεῖν ὁμόσε: καί οὕτω μαχόμενος μετ' ὀλίγων πρός πολλούς ἀποθνῄσκει καί ἄλλοι τῶν περί αὐτόν. οἱ μέντοι φυγάδες τῶν κορινθίων νικῶντες τούς καθ' αὑτούς διέδυσαν ἄνω, καί ἐγένοντο ἐγγύς τοῦ περί τό ἄστυ κύκλου: οἱ δ' αὖ λακεδαιμόνιοι ὡς ᾔσθοντο κρατούμενα τά κατά τούς σικυωνίους, βοηθοῦσιν ἐξελθόντες, ἐν ἀριστερᾷ ἔχοντες τό σταύρωμα. οἵ γε μήν ἀργεῖοι ἐπεί ἤκουσαν ὄπισθεν ὄντας τούς λακεδαιμονίους, στραφέντες δρόμῳ πάλιν ἐκ τοῦ σταυρώματος ἐξέπιπτον. καί οἱ μέν ἐν δεξιᾷ ἔσχατοι αὐτῶν παιόμενοι εἰς τά γυμνά ὑπό τῶν λακεδαιμονίων ἀπέθνῃσκον, οἱ δέ πρός τῷ τείχει ἁθρόοι σύν πολλῷ ὄχλῳ πρός τήν πόλιν ἀπεχώρουν. ὡς δ' ἐνέτυχον τοῖς φυγάσι τῶν κορινθίων, καί ἔγνωσαν πολεμίους ὄντας, ἀπέκλιναν πάλιν. ἐνταῦθα μέντοι οἱ μέν κατά τάς κλίμακας ἀναβαίνοντες ἥλλοντο κατά τοῦ τείχους καί διεφθείροντο, οἱ δέ περί τάς κλίμακας ὠθούμενοι καί παιόμενοι ἀπέθνῃσκον, οἱ δέ καί καταπατούμενοι ὑπ' ἀλλήλων ἀπεπνίγοντο. οἱ δέ λακεδαιμόνιοι οὐκ ἠπόρουν τίνα ἀποκτείνοιεν: ἔδωκε γάρ τότε γε ὁ θεός αὐτοῖς ἔργον οἷον οὐδ' ηὔξαντό ποτ' ἄν. τό γάρ ἐγχειρισθῆναι αὐτοῖς πολεμίων πλῆθος πεφοβημένον, ἐκπεπληγμένον, τά γυμνά παρέχον, ἐπί τό μάχεσθαι οὐδένα τρεπόμενον, εἰς δέ τό ἀπόλλυσθαι πάντας πάντα ὑπηρετοῦντας, πῶς οὐκ ἄν τις θεῖον ἡγήσαιτο; τότε γοῦν οὕτως ἐν ὀλίγῳ πολλοί ἔπεσον ὥστε εἰθισμένοι ὁρᾶν οἱ ἄνθρωποι σωρούς σίτου, ξύλων, λίθων, τότε ἐθεάσαντο σωρούς νεκρῶν. ἀπέθανον δέ καί οἱ ἐν τῷ λιμένι τῶν βοιωτῶν φύλακες, οἱ μέν ἐπί τῶν τειχῶν, οἱ δέ ἐπί τά τέγη τῶν νεωσοίκων ἀναβάντες. μετά μέν τοίνυν τοῦτο οἱ μέν κορίνθιοι καί ἀργεῖοι τούς νεκρούς ὑποσπόνδους ἀπήγοντο, οἱ δέ σύμμαχοι τῶν λακεδαιμονίων ἐβοήθουν. ἐπεί δέ ἡθροίσθησαν, ἔγνω πραξίτας πρῶτον μέν τῶν τειχῶν καθελεῖν ὥστε δίοδον στρατοπέδῳ ἱκανήν εἶναι, ἔπειτα δ' ἀναλαβών τό στράτευμα ἦγε τήν ἐπί μέγαρα, καί αἱρεῖ προσβαλών πρῶτον μέν σιδοῦντα, ἔπειτα δέ κρομμυῶνα. καί ἐν τούτοις τοῖς τείχεσι καταστήσας φρουρούς τοὔμπαλιν ἐπορεύετο: καί τειχίσας ἐπιείκειαν, ἵνα φρούριον εἴη πρό τῆς φιλίας τοῖς συμμάχοις, οὕτω διαφῆκε τό στράτευμα, καί αὐτός τήν ἐπί λακεδαίμονα ἀπεχώρει. ἐκ δέ τούτου στρατιαί μέν μεγάλαι ἑκατέρων διεπέπαυντο, φρουρούς δέ πέμπουσαι αἱ πόλεις, αἱ μέν εἰς κόρινθον, αἱ δέ εἰς σικυῶνα, ἐφύλαττον τά τείχη: μισθοφόρους γε μήν ἑκάτεροι ἔχοντες διά τούτων ἐρρωμένως ἐπολέμουν. ἔνθα δή καί ἰφικράτης εἰς φλειοῦντα ἐμβαλών καί ἐνεδρευσάμενος, ὀλίγοις δέ λεηλατῶν, βοηθησάντων τῶν ἐκ τῆς πόλεως ἀφυλάκτως, ἀπέκτεινε τοσούτους ὥστε καί τούς λακεδαιμονίους πρόσθεν οὐ δεχόμενοι εἰς τό τεῖχος οἱ φλειάσιοι, φοβούμενοι μή τούς φάσκοντας ἐπί λακωνισμῷ φεύγειν κατάγοιεν, τότε οὕτω κατεπλάγησαν τούς ἐκ κορίνθου ὥστε μετεπέμψαντό τε τούς λακεδαιμονίους, καί τήν πόλιν καί τήν ἄκραν φυλάττειν αὐτοῖς παρέδωκαν. οἱ μέντοι λακεδαιμόνιοι, καίπερ εὐνοϊκῶς ἔχοντες τοῖς φυγάσιν, ὅσον χρόνον εἶχον αὐτῶν τήν πόλιν, οὐδ' ἐμνήσθησαν παντάπασι περί καθόδου φυγάδων, ἀλλ' ἐπεί ἀναθαρρῆσαι ἐδόκει ἡ πόλις, ἐξῆλθον καί τήν πόλιν καί τούς νόμους παραδόντες οἵανπερ καί παρέλαβον. οἱ δ' αὖ περί τόν ἰφικράτην πολλαχόσε καί τῆς ἀρκαδίας ἐμβαλόντες ἐλεηλάτουν τε καί προσέβαλλον πρός τά τείχη: ἔξω γάρ οἱ τῶν ἀρκάδων ὁπλῖται παντάπασιν οὐκ ἀντεξῇσαν: οὕτω τούς πελταστάς ἐπεφόβηντο. τούς μέντοι λακεδαιμονίους οὕτως αὖ οἱ πελτασταί ἐδεδίεσαν ὡς ἐντός ἀκοντίσματος οὐ προσῇσαν τοῖς ὁπλίταις: ἤδη γάρ ποτε καί ἐκ τοσούτου διώξαντες οἱ νεώτεροι τῶν λακεδαιμονίων ἑλόντες ἀπέκτεινάν τινας αὐτῶν. καταφρονοῦντες δέ οἱ λακεδαιμόνιοι τῶν πελταστῶν, ἔτι μᾶλλον τῶν ἑαυτῶν συμμάχων κατεφρόνουν: καί γάρ οἱ μαντινεῖς βοηθήσαντές ποτε, ἐπεκδραμόντες πελτασταῖς ἐκ τοῦ ἐπί λέχαιον τείνοντος τείχους, ἀκοντιζόμενοι ἐνέκλινάν τε καί ἀπέθανόν τινες αὐτῶν φεύγοντες: ὥστε οἱ μέν λακεδαιμόνιοι καί ἐπισκώπτειν ἐτόλμων ὡς οἱ σύμμαχοι φοβοῖντο τούς πελταστάς ὥσπερ μορμόνας παιδάρια. αὐτοί δέ ἐκ τοῦ λεχαίου ὁρμώμενοι σύν μόρᾳ καί τοῖς κορινθίων φυγάσι κύκλῳ περί τό ἄστυ τῶν κορινθίων ἐστρατεύοντο: οἱ δ' αὖ ἀθηναῖοι φοβούμενοι τήν ῥώμην τῶν λακεδαιμονίων, μή ἐπεί τά μακρά τείχη τῶν κορινθίων διῄρητο, ἔλθοιεν ἐπί σφᾶς, ἡγήσαντο κράτιστον εἶναι ἀνατειχίσαι τά διῃρημένα ὑπό πραξίτα τείχη. καί ἐλθόντες πανδημεί μετά λιθολόγων καί τεκτόνων τό μέν πρός σικυῶνος καί πρός ἑσπέρας ἐν ὀλίγαις ἡμέραις πάνυ καλόν ἐξετείχισαν, τό δέ ἑῷον μᾶλλον κατά ἡσυχίαν ἐτείχιζον. οἱ δ' αὖ λακεδαιμόνιοι ἐνθυμηθέντες τούς ἀργείους τά μέν οἴκοι καρπουμένους, ἡδομένους δέ τῷ πολέμῳ, στρατεύουσιν ἐπ' αὐτούς. ἀγησίλαος δ' ἡγεῖτο, καί δῃώσας πᾶσαν αὐτῶν τήν χώραν, εὐθύς ἐκεῖθεν ὑπερβαλών κατά τενέαν εἰς κόρινθον αἱρεῖ τά ἀνοικοδομηθέντα ὑπό τῶν ἀθηναίων τείχη. παρεγένετο δέ αὐτῷ καί ἁδελφός τελευτίας κατά θάλατταν, ἔχων τριήρεις περί δώδεκα: ὥστε μακαρίζεσθαι αὐτῶν τήν μητέρα, ὅτι τῇ αὐτῇ ἡμέρᾳ ὧν ἔτεκεν ὁ μέν κατά γῆν τά τείχη τῶν πολεμίων, ὁ δέ κατά θάλατταν τάς ναῦς καί τά νεώρια ᾕρηκε. καί τότε μέν ταῦτα πράξας ὁ ἀγησίλαος τό τε τῶν συμμάχων στράτευμα διῆκε καί τό πολιτικόν οἴκαδε ἀπήγαγεν. ἐκ δέ τούτου λακεδαιμόνιοι ἀκούοντες τῶν φευγόντων ὅτι <οἱ> ἐν τῇ πόλει πάντα μέν τά βοσκήματα ἔχοιεν καί σῴζοιντο ἐν τῷ πειραίῳ, πολλοί δέ τρέφοιντο αὐτόθεν, στρατεύουσι πάλιν εἰς τήν κόρινθον, ἀγησιλάου καί τότε ἡγουμένου. καί πρῶτον μέν ἦλθεν εἰς ἰσθμόν: καί γάρ ἦν ὁ μήν ἐν ᾧ ἴσθμια γίγνεται, καί οἱ ἀργεῖοι αὐτοῦ ἐτύγχανον τότε ποιοῦντες τήν θυσίαν τῷ ποσειδῶνι, ὡς ἄργους τῆς κορίνθου ὄντος. ὡς δ' ᾔσθοντο προσιόντα τόν ἀγησίλαον, καταλιπόντες καί τά τεθυμένα καί τά ἀριστοποιούμενα μάλα σύν πολλῷ φόβῳ ἀπεχώρουν εἰς τό ἄστυ κατά τήν ἐπί κεγχρείας ὁδόν. ὁ μέντοι ἀγησίλαος ἐκείνους μέν καίπερ ὁρῶν οὐκ ἐδίωκε, κατασκηνήσας δέ ἐν τῷ ἱερῷ αὐτός τε τῷ θεῷ ἔθυε καί περιέμενεν, ἕως οἱ φυγάδες τῶν κορινθίων ἐποίησαν τῷ ποσειδῶνι τήν θυσίαν καί τόν ἀγῶνα. ἐποίησαν δέ καί οἱ ἀργεῖοι ἀπελθόντος ἀγησιλάου ἐξ ἀρχῆς πάλιν ἴσθμια. καί ἐκείνῳ τῷ ἔτει ἔστι μέν ἅ τῶν ἄθλων δίς ἕκαστος ἐνικήθη, ἔστι δέ ἅ δίς οἱ αὐτοί ἐκηρύχθησαν. τῇ δέ τετάρτῃ ἡμέρᾳ ὁ ἀγησίλαος ἦγε πρός τό πείραιον τό στράτευμα. ἰδών δέ ὑπό πολλῶν φυλαττόμενον, ἀπεχώρησε μετ' ἄριστον πρός τό ἄστυ, ὡς προδιδομένης τῆς πόλεως: ὥστε οἱ κορίνθιοι δείσαντες μή προδιδοῖτο ὑπό τινων ἡ πόλις, μετεπέμψαντο τόν ἰφικράτην σύν τοῖς πλείστοις τῶν πελταστῶν. αἰσθόμενος δέ ὁ ἀγησίλαος τῆς νυκτός παρεληλυθότας αὐτούς, ὑποστρέψας ἅμα τῇ ἡμέρᾳ εἰς τό πείραιον ἦγε. καί αὐτός μέν κατά τά θερμά προῄει, μόραν δέ κατά τό ἀκρότατον ἀνεβίβασε. καί ταύτην μέν τήν νύκτα ὁ μέν πρός ταῖς θέρμαις ἐστρατοπεδεύετο, ἡ δέ μόρα τά ἄκρα κατέχουσα ἐνυκτέρευσεν. ἔνθα δή καί ὁ ἀγησίλαος μικρῷ καιρίῳ δ' ἐνθυμήματι ηὐδοκίμησε. τῶν γάρ τῇ μόρᾳ φερόντων τά σιτία οὐδενός πῦρ εἰσενεγκόντος, ψύχους δέ ὄντος διά τε τό πάνυ ἐφ' ὑψηλοῦ εἶναι καί διά τό γενέσθαι ὕδωρ καί χάλαζαν πρός τήν ἑσπέραν, καί ἀνεβεβήκεσαν δέ ἔχοντες οἷα δή θέρους σπειρία, ῥιγούντων δ' αὐτῶν καί ἐν σκότῳ ἀθύμως πρός τό δεῖπνον ἐχόντων, πέμπει ὁ ἀγησίλαος οὐκ ἔλαττον δέκα φέροντας πῦρ ἐν χύτραις. ἐπειδή δέ ἀνέβησαν ἄλλος ἄλλῃ, καί πολλά καί μεγάλα πυρά ἐγένετο, ἅτε πολλῆς ὕλης παρούσης, πάντες μέν ἠλείφοντο, πολλοί δέ καί ἐδείπνησαν ἐξ ἀρχῆς. φανερός δέ ἐγένετο καί ὁ νεώς τοῦ ποσειδῶνος ταύτῃ τῇ νυκτί καόμενος: ὑφ' ὅτου δ' ἐνεπρήσθη οὐδείς οἶδεν. ἐπεί δέ ᾔσθοντο οἱ ἐν τῷ πειραίῳ τά ἄκρα ἐχόμενα, ἐπί μέν τό ἀμύνασθαι οὐκέτι ἐτράποντο, εἰς δέ τό ἥραιον κατέφυγον καί ἄνδρες καί γυναῖκες καί δοῦλοι καί ἐλεύθεροι καί τῶν βοσκημάτων τά πλεῖστα. καί ἀγησίλαος μέν δή σύν τῷ στρατεύματι παρά θάλατταν ἐπορεύετο: ἡ δέ μόρα ἅμα καταβαίνουσα ἀπό τῶν ἄκρων οἰνόην τό ἐντετειχισμένον τεῖχος αἱρεῖ, καί τά ἐνόντα ἔλαβε, καί πάντες δέ οἱ στρατιῶται ἐν ταύτῃ τῇ ἡμέρᾳ πολλά τά ἐπιτήδεια ἐκ τῶν χωρίων ἐλάμβανον. οἱ δ' ἐν τῷ ἡραίῳ καταπεφευγότες ἐξῇσαν, ἐπιτρέψοντες ἀγησιλάῳ γνῶναι ὅ τι βούλοιτο περί σφῶν. ὁ δ' ἔγνω, ὅσοι μέν τῶν σφαγέων ἦσαν, παραδοῦναι αὐτούς τοῖς φυγάσι, τά δ' ἄλλα πάντα πραθῆναι. ἐκ τούτου δέ ἐξῄει μέν ἐκ τοῦ ἡραίου πάμπολλα τά αἰχμάλωτα: πρεσβεῖαι δέ ἄλλοθέν τε πολλαί παρῆσαν καί ἐκ βοιωτῶν ἧκον ἐρησόμενοι τί ἄν ποιοῦντες εἰρήνης τύχοιεν. ὁ δέ ἀγησίλαος μάλα μεγαλοφρόνως τούτους μέν οὐδ' ὁρᾶν ἐδόκει, καίπερ φάρακος τοῦ προξένου παρεστηκότος αὐτοῖς, ὅπως προσαγάγοι: καθήμενος δ' ἐπί τοῦ περί τήν λίμνην κυκλοτεροῦς οἰκοδομήματος ἐθεώρει πολλά τά ἐξαγόμενα. τῶν δέ λακεδαιμονίων ἀπό τῶν ὅπλων σύν τοῖς δόρασι παρηκολούθουν φύλακες τῶν αἰχμαλώτων, μάλα ὑπό τῶν παρόντων θεωρούμενοι: οἱ γάρ εὐτυχοῦντες καί κρατοῦντες ἀεί πως ἀξιοθέατοι δοκοῦσιν εἶναι. ἔτι δέ καθημένου ἀγησιλάου καί ἐοικότος ἀγαλλομένῳ τοῖς πεπραγμένοις, ἱππεύς τις προσήλαυνε καί μάλα ἰσχυρῶς ἱδρῶντι τῷ ἵππῳ. ὑπό πολλῶν δέ ἐρωτώμενος ὅ τι ἀγγέλλοι, οὐδενί ἀπεκρίνατο, ἀλλ' ἐπειδή ἐγγύς ἦν τοῦ ἀγησιλάου, καθαλόμενος ἀπό τοῦ ἵππου καί προσδραμών αὐτῷ μάλα σκυθρωπός ὤν λέγει τό τῆς ἐν λεχαίῳ μόρας πάθος. ὁ δ' ὡς ἤκουσεν, εὐθύς τε ἐκ τῆς ἕδρας ἀνεπήδησε καί τό δόρυ ἔλαβε καί πολεμάρχους καί πεντηκοντῆρας καί ξεναγούς καλεῖν τόν κήρυκα ἐκέλευεν. ὡς δέ συνέδραμον οὗτοι, τοῖς μέν ἄλλοις εἶπεν, οὐ γάρ πω ἠριστοποίηντο, ἐμφαγοῦσιν ὅ τι δύναιντο ἥκειν τήν ταχίστην, αὐτός δέ σύν τοῖς περί δαμοσίαν ὑφηγεῖτο ἀνάριστος. καί οἱ δορυφόροι τά ὅπλα ἔχοντες παρηκολούθουν σπουδῇ, τοῦ μέν ὑφηγουμένου, τῶν δέ μετιόντων. ἤδη δ' ἐκπεπερακότος αὐτοῦ τά θερμά εἰς τό πλατύ τοῦ λεχαίου, προσελάσαντες ἱππεῖς τρεῖς ἀγγέλλουσιν ὅτι οἱ νεκροί ἀνῃρημένοι εἴησαν. ὁ δ' ἐπεί τοῦτο ἤκουσε, θέσθαι κελεύσας τά ὅπλα καί ὀλίγον χρόνον ἀναπαύσας, ἀπῆγε πάλιν τό στράτευμα ἐπί τό ἥραιον: τῇ δ' ὑστεραίᾳ τά αἰχμάλωτα διετίθετο. οἱ δέ πρέσβεις τῶν βοιωτῶν προσκληθέντες καί ἐρωτώμενοι ὅ τι ἥκοιεν, περί μέν τῆς εἰρήνης οὐκέτι ἐμέμνηντο, εἶπον δέ ὅτι εἰ μή τι κωλύοι βούλοιντο εἰς ἄστυ πρός τούς σφετέρους στρατιώτας παρελθεῖν. ὁ δ' ἐπιγελάσας: ἀλλ' οἶδα μέν, ἔφη, ὅτι οὐ τούς στρατιώτας ἰδεῖν βούλεσθε, ἀλλά τό εὐτύχημα τῶν φίλων ὑμῶν θεάσασθαι πόσον τι γεγένηται. περιμείνατε οὖν, ἔφη: ἐγώ γάρ ὑμᾶς αὐτός ἄξω, καί μᾶλλον μετ' ἐμοῦ ὄντες γνώσεσθε ποῖόν τι τό γεγενημένον ἐστί. καί οὐκ ἐψεύσατο, ἀλλά τῇ ὑστεραίᾳ θυσάμενος ἦγε πρός τήν πόλιν τό στράτευμα. καί τό μέν τροπαῖον οὐ κατέβαλεν, εἰ δέ τι ἦν λοιπόν δένδρον, κόπτων καί κάων ἐπεδείκνυεν ὡς οὐδείς ἀντεξῄει. ταῦτα δέ ποιήσας ἐστρατοπεδεύσατο περί τό λέχαιον: καί τούς θηβαίων μέντοι πρέσβεις εἰς μέν τό ἄστυ οὐκ ἀνῆκε, κατά θάλατταν δέ εἰς κρεῦσιν ἀπέπεμψεν. ἅτε δέ ἀήθους τοῖς λακεδαιμονίοις γεγενημένης τῆς τοιαύτης συμφορᾶς, πολύ πένθος ἦν κατά τό λακωνικόν στράτευμα, πλήν ὅσων ἐτέθνασαν ἐν χώρᾳ ἤ υἱοί ἤ πατέρες ἤ ἀδελφοί: οὗτοι δ' ὥσπερ νικηφόροι λαμπροί καί ἀγαλλόμενοι τῷ οἰκείῳ πάθει περιῇσαν. ἐγένετο δέ τό τῆς μόρας πάθος τοιῷδε τρόπῳ. οἱ ἀμυκλαῖοι ἀεί ποτε ἀπέρχονται εἰς τά ὑακίνθια ἐπί τόν παιᾶνα, ἐάν τε στρατοπεδευόμενοι τυγχάνωσιν ἐάν τε ἄλλως πως ἀποδημοῦντες. καί τότε δή τούς ἐκ πάσης τῆς στρατιᾶς ἀμυκλαίους κατέλιπε μέν ἀγησίλαος ἐν λεχαίῳ. ὁ δ' ἐκεῖ φρουρῶν πολέμαρχος τούς μέν ἀπό τῶν συμμάχων φρουρούς παρέταξε φυλάττειν τό τεῖχος, αὐτός δέ σύν τῇ τῶν ὁπλιτῶν καί τῇ τῶν ἱππέων μόρᾳ παρά τήν πόλιν τῶν κορινθίων τούς ἀμυκλαιεῖς παρῆγεν. ἐπεί δέ ἀπεῖχον ὅσον εἴκοσιν ἤ τριάκοντα σταδίους τοῦ σικυῶνος, ὁ μέν πολέμαρχος σύν τοῖς ὁπλίταις οὖσιν ὡς ἑξακοσίοις ἀπῄει πάλιν ἐπί τό λέχαιον, τόν δ' ἱππαρμοστήν ἐκέλευσε σύν τῇ τῶν ἱππέων μόρᾳ, ἐπεί προπέμψειαν τούς ἀμυκλαιεῖς μέχρι ὁπόσου αὐτοί κελεύοιεν, μεταδιώκειν. καί ὅτι μέν πολλοί ἦσαν ἐν τῇ κορίνθῳ καί πελτασταί καί ὁπλῖται οὐδέν ἠγνόουν: κατεφρόνουν δέ διά τάς ἔμπροσθεν τύχας μηδένα ἄν ἐπιχειρῆσαι σφίσιν. οἱ δ' ἐκ τῶν κορινθίων ἄστεως, καλλίας τε ὁ ἱππονίκου, τῶν ἀθηναίων ὁπλιτῶν στρατηγῶν, καί ἰφικράτης, τῶν πελταστῶν ἄρχων, καθορῶντες αὐτούς καί οὐ πολλούς ὄντας καί ἐρήμους καί πελταστῶν καί ἱππέων, ἐνόμισαν ἀσφαλές εἶναι ἐπιθέσθαι αὐτοῖς τῷ πελταστικῷ. εἰ μέν γάρ πορεύοιντο τῇ ὁδῷ, ἀκοντιζομένους ἄν αὐτούς εἰς τά γυμνά ἀπόλλυσθαι: εἰ δ' ἐπιχειροῖεν διώκειν, ῥᾳδίως ἄν ἀποφυγεῖν πελτασταῖς τοῖς ἐλαφροτάτοις τούς ὁπλίτας. γνόντες δέ ταῦτα ἐξάγουσι. καί ὁ μέν καλλίας παρέταξε τούς ὁπλίτας οὐ πόρρω τῆς πόλεως, ὁ δέ ἰφικράτης λαβών τούς πελταστάς ἐπέθετο τῇ μόρᾳ. οἱ δέ λακεδαιμόνιοι ἐπεί ἠκοντίζοντο καί ὁ μέν τις ἐτέτρωτο, ὁ δέ καί ἐπεπτώκει, τούτους μέν ἐκέλευον τούς ὑπασπιστάς ἀραμένους ἀποφέρειν εἰς λέχαιον: καί οὗτοι μόνοι τῆς μόρας τῇ ἀληθεία ἐσώθησαν: ὁ δέ πολέμαρχος ἐκέλευσε τά δέκα ἀφ' ἥβης ἀποδιῶξαι τούς προειρημένους. ὡς δέ ἐδίωκον, ᾕρουν τε οὐδένα ἐξ ἀκοντίου βολῆς ὁπλῖται ὄντες πελταστάς: καί γάρ ἀναχωρεῖν αὐτούς ἐκέλευε, πρίν τούς ὁπλίτας ὁμοῦ γίγνεσθαι: ἐπεί δέ ἀνεχώρουν ἐσπαρμένοι, ἅτε διώξαντες ὡς τάχους ἕκαστος εἶχεν, ἀναστρέφοντες οἱ περί τόν ἰφικράτην, οἵ τε ἐκ τοῦ ἐναντίου πάλιν ἠκόντιζον καί ἄλλοι ἐκ πλαγίου παραθέοντες εἰς τά γυμνά. καί εὐθύς μέν ἐπί τῇ πρώτῃ διώξει κατηκόντιζον ἐννέα ἤ δέκα αὐτῶν. ὡς δέ τοῦτο ἐγένετο, πολύ ἤδη θρασύτερον ἐπέκειντο. ἐπεί δέ κακῶς ἔπασχον, πάλιν ἐκέλευσεν ὁ πολέμαρχος διώκειν τά πεντεκαίδεκα ἀφ' ἥβης. ἀναχωροῦντες δέ ἔτι πλείους αὐτῶν ἤ τό πρῶτον ἔπεσον. ἤδη δέ τῶν βελτίστων ἀπολωλότων, οἱ ἱππεῖς αὐτοῖς παραγίγνονται καί σύν τούτοις αὖθις δίωξιν ἐποιήσαντο. ὡς δ' ἐνέκλιναν οἱ πελτασταί, ἐν τούτῳ κακῶς οἱ ἱππεῖς ἐπέθεντο: οὐ γάρ ἕως ἀπέκτεινάν τινας αὐτῶν ἐδίωξαν, ἀλλά σύν τοῖς ἐκδρόμοις ἰσομέτωποι καί ἐδίωκον καί ἐπέστρεφον. ποιοῦντες δέ καί πάσχοντες τά ὅμοια τούτοις καί αὖθις, αὐτοί μέν ἀεί ἐλάττους τε καί μαλακώτεροι ἐγίγνοντο, οἱ δέ πολέμιοι θρασύτεροί τε καί ἀεί πλείους οἱ ἐγχειροῦντες. ἀποροῦντες δή συνίστανται ἐπί βραχύν τινα γήλοφον, ἀπέχοντα τῆς μέν θαλάττης ὡς δύο στάδια, τοῦ δέ λεχαίου ὡς ἕξ ἤ ἑπτά καί δέκα στάδια. αἰσθόμενοι δ' οἱ ἀπό τοῦ λεχαίου, εἰσβάντες εἰς πλοιάρια παρέπλεον, ἕως ἐγένοντο κατά τόν γήλοφον. οἱ δ' ἀποροῦντες ἤδη, ὅτι ἔπασχον μέν κακῶς καί ἀπέθνῃσκον, ποιεῖν δέ οὐδέν ἐδύναντο, πρός τούτοις δέ ὁρῶντες καί τούς ὁπλίτας ἐπιόντας, ἐγκλίνουσι. καί οἱ μέν ἐμπίπτουσιν αὐτῶν εἰς τήν θάλατταν, ὀλίγοι δέ τινες μετά τῶν ἱππέων εἰς λέχαιον ἐσώθησαν. ἐν πάσαις δέ ταῖς μάχαις καί τῇ φυγῇ ἀπέθανον περί πεντήκοντα καί διακοσίους. καί ταῦτα μέν οὕτως ἐπέπρακτο. ἐκ δέ τούτου ὁ ἀγησίλαος τήν μέν σφαλεῖσαν μόραν ἔχων ἀπῄει, ἄλλην δέ κατέλιπεν ἐν τῷ λεχαίῳ. διιών δέ ἐπ' οἴκου ὡς μέν ἐδύνατο ὀψιαίτατα κατήγετο εἰς τάς πόλεις, ὡς δ' ἐδύνατο πρῳαίτατα ἐξωρμᾶτο. παρά δέ μαντίνειαν ἐξ ὀρχομενοῦ ὄρθρου ἀναστάς ἔτι σκοταῖος παρῆλθεν. οὕτω χαλεπῶς ἄν ἐδόκουν οἱ στρατιῶται τούς μαντινέας ἐφηδομένους τῷ δυστυχήματι θεάσασθαι. ἐκ τούτου δέ μάλα καί τἆλλα ἐπετύγχανεν ἰφικράτης. καθεστηκότων γάρ φρουρῶν ἐν σιδοῦντι μέν καί κρομμυῶνι ὑπό πραξίτου, ὅτε ἐκεῖνος εἷλε ταῦτα τά τείχη, ἐν οἰνόῃ δέ ὑπό ἀγησιλάου, ὅτεπερ τό πείραιον ἑάλω, πάνθ' εἷλε ταῦτα τά χωρία. τό μέντοι λέχαιον ἐφρούρουν οἱ λακεδαιμόνιοι καί οἱ σύμμαχοι. οἱ φυγάδες δέ τῶν κορινθίων, οὐκέτι πεζῇ παριόντες ἐκ σικυῶνος διά τήν τῆς μόρας δυστυχίαν, ἀλλά παραπλέοντες καί ἐντεῦθεν ὁρμώμενοι πράγματα εἶχόν τε καί παρεῖχον τοῖς ἐν τῷ ἄστει. μετά δέ τοῦτο οἱ ἀχαιοί ἔχοντες καλυδῶνα, ἥ τό παλαιόν αἰτωλίας ἦν, καί πολίτας πεποιημένοι τούς καλυδωνίους, φρουρεῖν ἠναγκάζοντο ἐν αὐτῇ. οἱ γάρ ἀκαρνᾶνες ἐπεστράτευον, καί τῶν ἀθηναίων δέ καί βοιωτῶν συμπαρῆσάν τινες αὐτοῖς διά τό συμμάχους εἶναι. πιεζόμενοι οὖν ὑπ' αὐτῶν οἱ ἀχαιοί πρέσβεις πέμπουσιν εἰς τήν λακεδαίμονα. οἱ δ' ἐλθόντες ἔλεγον ὅτι οὐ δίκαια πάσχοιεν ὑπό τῶν λακεδαιμονίων. ἡμεῖς μέν γάρ, ἔφασαν, ὑμῖν, ὦ ἄνδρες, ὅπως ἄν ὑμεῖς παραγγέλλητε συστρατευόμεθα καί ἑπόμεθα ὅποι ἄν ἡγῆσθε: ὑμεῖς δέ πολιορκουμένων ἡμῶν ὑπό ἀκαρνάνων καί τῶν συμμάχων αὐτοῖς ἀθηναίων καί βοιωτῶν οὐδεμίαν ἐπιμέλειαν ποιεῖσθε. οὐκ ἄν οὖν δυναίμεθα ἡμεῖς τούτων οὕτω γιγνομένων ἀντέχειν, ἀλλ' ἤ ἐάσαντες τόν ἐν πελοποννήσῳ πόλεμον διαβάντες πάντες πολεμήσομεν ἀκαρνᾶσί τε καί τοῖς συμμάχοις αὐτῶν, ἤ εἰρήνην ποιησόμεθα ὁποίαν ἄν τινα δυνώμεθα. ταῦτα δ' ἔλεγον ὑπαπειλοῦντες τοῖς λακεδαιμονίοις ἀπαλλαγήσεσθαι τῆς συμμαχίας, εἰ μή αὐτοῖς ἀντεπικουρήσουσι. τούτων δέ λεγομένων ἔδοξε τοῖς τ' ἐφόροις καί τῇ ἐκκλησίᾳ ἀναγκαῖον εἶναι στρατεύεσθαι μετά τῶν ἀχαιῶν ἐπί τούς ἀκαρνᾶνας. καί ἐκπέμπουσιν ἀγησίλαον, δύο μόρας ἔχοντα καί τῶν συμμάχων τό μέρος. οἱ μέντοι ἀχαιοί πανδημεί συνεστρατεύοντο. ἐπεί δέ διέβη ὁ ἀγησίλαος, πάντες μέν οἱ ἐκ τῶν ἀγρῶν ἀκαρνᾶνες ἔφυγον εἰς τά ἄστη, πάντα δέ τά βοσκήματα ἀπεχώρησε πόρρω, ὅπως μή ἁλίσκηται ὑπό τοῦ στρατεύματος. ὁ δ' ἀγησίλαος ἐπειδή ἐγένετο ἐν τοῖς ὁρίοις τῆς πολεμίας, πέμψας εἰς στράτον πρός τό κοινόν τῶν ἀκαρνάνων εἶπεν ὡς, εἰ μή παυσάμενοι τῆς πρός βοιωτούς καί ἀθηναίους συμμαχίας ἑαυτούς καί τούς συμμάχους αἱρήσονται, δῃώσει πᾶσαν τήν γῆν αὐτῶν ἐφεξῆς καί παραλείψει οὐδέν. ἐπεί δέ οὐκ ἐπείθοντο, οὕτως ἐποίει, καί κόπτων συνεχῶς τήν χώραν οὐ προῄει πλέον τῆς ἡμέρας ἤ δέκα ἤ δώδεκα σταδίων. οἱ μέν οὖν ἀκαρνᾶνες, ἡγη σάμενοι ἀσφαλές εἶναι διά τήν βραδυτῆτα τοῦ στρατεύματος, τά τε βοσκήματα κατεβίβαζον ἐκ τῶν ὀρῶν καί τῆς χώρας τά πλεῖστα εἰργάζοντο. ἐπεί δέ ἐδόκουν τῷ ἀγησιλάῳ πάνυ ἤδη θαρρεῖν, ἡμέρᾳ πέμπτῃ ἤ ἕκτῃ καί δεκάτῃ ἀφ' ἧς εἰσέβαλε, θυσάμενος πρῴ διεπορεύθη πρό δείλης ἑξήκοντα καί ἑκατόν στάδια ἐπί τήν λίμνην περί ἥν τά βοσκήματα τῶν ἀκαρνάνων σχεδόν πάντα ἦν, καί ἔλαβε παμπλήθη καί βουκόλια καί ἱπποφόρβια καί ἄλλα παντοδαπά βοσκήματα καί ἀνδράποδα πολλά. λαβών δέ καί μείνας αὐτοῦ τήν ἐπιοῦσαν ἡμέραν διεπώλει τά αἰχμάλωτα. τῶν μέντοι ἀκαρνάνων πολλοί πελτασταί ἦλθον, καί πρός τῷ ὄρει σκηνοῦντος τοῦ ἀγησιλάου βάλλοντες καί σφενδονῶντες ἀπό τῆς ἀκρωνυχίας τοῦ ὄρους ἔπασχον μέν οὐδέν, κατεβίβασαν δέ εἰς τό ὁμαλές τό στρατόπεδον, καίπερ ἤδη περί δεῖπνον παρασκευαζόμενον. εἰς δέ τήν νύκτα οἱ μέν ἀκαρνᾶνες ἀπῆλθον, οἱ δέ στρατιῶται φυλακάς καταστησάμενοι ἐκάθευδον. τῇ δ' ὑστεραίᾳ ἀπῆγεν ὁ ἀγησίλαος τό στράτευμα. καί ἦν μέν ἡ ἔξοδος ἐκ τοῦ περί τήν λίμνην λειμῶνός τε καί πεδίου στενή διά τά κύκλῳ περιέχοντα ὄρη: καταλαβόντες δέ οἱ ἀκαρνᾶνες ἐκ τῶν ὑπερδεξίων ἔβαλλόν τε καί ἠκόντιζον, καί ὑποκαταβαίνοντες εἰς τά κράσπεδα τῶν ὀρῶν προσέκειντο καί πράγματα παρεῖχον, ὥστε οὐκέτι ἐδύνατο τό στράτευμα πορεύεσθαι. ἐπιδιώκοντες δέ ἀπό τῆς φάλαγγος οἵ τε ὁπλῖται καί οἱ ἱππεῖς τούς ἐπιτιθεμένους οὐδέν ἔβλαπτον: ταχύ γάρ ἦσαν, ὁπότε ἀποχωροῖεν, πρός τοῖς ἰσχυροῖς οἱ ἀκαρνᾶνες. χαλεπόν δ' ἡγησάμενος ὁ ἀγησίλαος διά τοῦ στενοπόρου ἐξελθεῖν ταῦτα πάσχοντας, ἔγνω διώκειν τούς ἐκ τῶν εὐωνύμων προσκειμένους, μάλα πολλούς ὄντας: εὐβατώτερον γάρ ἦν τοῦτο τό ὄρος καί ὁπλίταις καί ἵπποις. καί ἐν ᾧ μέν ἐσφαγιάζετο, μάλα κατεῖχον βάλλοντες καί ἀκοντίζοντες οἱ ἀκαρνᾶνες, καί ἐγγύς προσιόντες πολλούς ἐτίτρωσκον. ἐπεί δέ παρήγγειλεν, ἔθει μέν ἐκ τῶν ὁπλιτῶν τά πεντεκαίδεκα ἀφ' ἥβης, ἤλαυνον δέ οἱ ἱππεῖς, αὐτός δέ σύν τοῖς ἄλλοις ἠκολούθει. οἱ μέν οὖν ὑποκαταβεβηκότες τῶν ἀκαρνάνων καί ἀκροβολιζόμενοι ταχύ ἐνέκλιναν καί ἀπέθνῃσκον φεύγοντες πρός τό ἄναντες: ἐπί μέντοι τοῦ ἀκροτάτου οἱ ὁπλῖται ἦσαν τῶν ἀκαρνάνων παρατεταγμένοι καί τῶν πελταστῶν τό πολύ, καί ἐνταῦθα ἐπέμενον, καί τά τε ἄλλα βέλη ἠφίεσαν καί τοῖς δόρασιν ἐξακοντίζοντες ἱππέας τε κατέτρωσαν καί ἵππους τινάς ἀπέκτειναν. ἐπεί μέντοι μικροῦ ἔδεον ἤδη ἐν χερσί τῶν λακεδαιμονίων ὁπλιτῶν εἶναι, ἐνέκλιναν, καί ἀπέθανον αὐτῶν ἐν ἐκείνῃ τῇ ἡμέρᾳ περί τριακοσίους. τούτων δέ γενομένων ὁ ἀγησίλαος τροπαῖον ἐστήσατο. καί τό ἀπό τούτου περιιών κατά τήν χώραν ἔκοπτε καί ἔκαε: πρός ἐνίας δέ τῶν πόλεων καί προσέβαλλεν, ὑπό τῶν ἀχαιῶν ἀναγκαζόμενος, οὐ μήν εἷλέ γε οὐδεμίαν. ἡνίκα δέ ἤδη ἐπεγίγνετο τό μετόπωρον, ἀπῄει ἐκ τῆς χώρας. οἱ δέ ἀχαιοί πεποιηκέναι τε οὐδέν ἐνόμιζον αὐτόν, ὅτι πόλιν οὐδεμίαν προσειλήφει οὔτε ἑκοῦσαν οὔτε ἄκουσαν, ἐδέοντό τε, εἰ μή τι ἄλλο, ἀλλά τοσοῦτόν γε χρόνον καταμεῖναι αὐτόν, ἕως ἄν τόν σπορητόν διακωλύσῃ τοῖς ἀκαρνᾶσιν. ὁ δέ ἀπεκρίνατο ὅτι τά ἐναντία λέγοιεν τοῦ συμφέροντος. ἐγώ μέν γάρ, ἔφη, στρατεύομαι πάλιν δεῦρο εἰς τό ἐπιόν θέρος: οὗτοι δέ ὅσῳ ἄν πλείω σπείρωσι, τοσούτῳ μᾶλλον τῆς εἰρήνης ἐπιθυμήσουσι. ταῦτα δ' εἰπών ἀπῄει πεζῇ δι' αἰτωλίας τοιαύτας ὁδούς ἅς οὔτε πολλοί οὔτε ὀλίγοι δύναιντ' ἄν ἀκόντων αἰτωλῶν πορεύεσθαι: ἐκεῖνον μέντοι εἴασαν διελθεῖν: ἤλπιζον γάρ ναύπακτον αὐτοῖς συμπράξειν ὥστ' ἀπολαβεῖν. ἐπειδή δέ ἐγένετο κατά τό ῥίον, ταύτῃ διαβάς οἴκαδε ἀπῆλθε: καί γάρ τόν ἐκ καλυδῶνος ἔκπλουν εἰς πελοπόννησον οἱ ἀθηναῖοι ἐκώλυον τριήρεσιν ὁρμώμενοι ἐξ οἰνιαδῶν. παρελθόντος δέ τοῦ χειμῶνος, ὥσπερ ὑπέσχετο τοῖς ἀχαιοῖς, εὐθύς ἀρχομένου τοῦ ἦρος πάλιν φρουράν ἔφαινεν ἐπί τούς ἀκαρνᾶνας. οἱ δέ αἰσθόμενοι, καί νομίσαντες διά τό ἐν μεσογείᾳ σφίσι τάς πόλεις εἶναι ὁμοίως ἄν πολιορκεῖσθαι ὑπό τῶν τόν σῖτον φθειρόντων ὥσπερ εἰ περιεστρατοπεδευμένοι πολιορκοῖντο, ἔπεμψαν πρέσβεις εἰς τήν λακεδαίμονα, καί εἰρήνην μέν πρός τούς ἀχαιούς, συμμαχίαν δέ πρός τούς λακεδαιμονίους ἐποιήσαντο. καί τά μέν περί ἀκαρνᾶνας οὕτω διεπέπρακτο. ἐκ δέ τούτου τοῖς λακεδαιμονίοις τό μέν ἐπ' ἀθηναίους ἤ ἐπί βοιωτούς στρατεύειν οὐκ ἐδόκει ἀσφαλές εἶναι ὄπισθεν καταλιπόντας ὅμορον τῇ λακεδαίμονι πολεμίαν καί οὕτω μεγάλην τήν τῶν ἀργείων πόλιν, εἰς δέ τό ἄργος φρουράν φαίνουσιν. ὁ δέ ἀγησίπολις ἐπεί ἔγνω ὅτι εἴη αὐτῷ ἡγητέον τῆς φρουρᾶς καί τά διαβατήρια θυομένῳ ἐγένετο, ἐλθών εἰς ὀλυμπίαν καί χρηστηριαζόμενος ἐπηρώτα τόν θεόν εἰ ὁσίως ἄν ἔχοι αὐτῷ μή δεχομένῳ τάς σπονδάς τῶν ἀργείων, ὅτι οὐχ ὁπότε καθήκοι ὁ χρόνος, ἀλλ' ὁπότε ἐμβάλλειν μέλλοιεν λακεδαιμόνιοι, τότε ὑπέφερον τούς μῆνας. ὁ δέ θεός ἐπεσήμαινεν αὐτῷ ὅσιον εἶναι μή δεχομένῳ σπονδάς ἀδίκως ὑποφερομένας. ἐκεῖθεν δ' εὐθύς πορευθείς εἰς δελφούς ἐπήρετο αὖ τόν ἀπόλλω εἰ κἀκείνῳ δοκοίη περί τῶν σπονδῶν καθάπερ τῷ πατρί. ὁ δέ ἀπεκρίνατο καί μάλα κατά ταὐτά. καί οὕτω δή ἀγησίπολις ἀναλαβών ἐκ φλειοῦντος τό στράτευμα, ἐκεῖσε γάρ αὐτῷ συνελέγετο, ἕως πρός τά ἱερά ἀπεδήμει, ἐνέβαλε διά νεμέας. οἱ δ' ἀργεῖοι ἐπεί ἔγνωσαν οὐ δυνησόμενοι κωλύειν, ἔπεμψαν, ὥσπερ εἰώθεσαν, ἐστεφανωμένους δύο κήρυκας ὑποφέροντας σπονδάς. ὁ δέ ἀγησίπολις, ἀποκρινάμενος ὅτι οὐ δοκοῖεν τοῖς θεοῖς δικαίως ὑποφέρειν, οὐκ ἐδέχετο τάς σπονδάς, ἀλλ' ἐνέβαλε καί πολλήν ἀπορίαν καί ἔκπληξιν κατά τε τούς ἀγρούς καί ἐν τῇ πόλει ἐποίησε. δειπνοποιουμένου δ' αὐτοῦ ἐν τῇ ἀργείᾳ τῇ πρώτῃ ἑσπέρᾳ, καί σπονδῶν τῶν μετά δεῖπνον ἤδη γιγνομένων, ἔσεισεν ὁ θεός. καί οἱ μέν λακεδαιμόνιοι ἀρξαμένων τῶν ἀπό δαμοσίας πάντες ὕμνησαν τόν περί τόν ποσειδῶ παιᾶνα: οἱ δ' ἄλλοι στρατιῶται ᾤοντο ἀπιέναι, ὅτι καί ἆγις σεισμοῦ ποτε γενομένου ἀπήγαγεν ἐξ ἤλιδος. ὁ δέ ἀγησίπολις εἰπών ὅτι εἰ μέν μέλλοντος αὐτοῦ ἐμβάλλειν σείσειε, κωλύειν ἄν αὐτόν ἡγεῖτο: ἐπεί δέ ἐμβεβληκότος, ἐπικελεύειν νομίζοι: καί οὕτω τῇ ὑστεραίᾳ θυσάμενος τῷ ποσειδῶνι ἡγεῖτο οὐ πόρρω εἰς τήν χώραν. ἅτε δέ νεωστί τοῦ ἀγησιλάου ἐστρατευμένου εἰς τό ἄργος, πυνθανόμενος ὁ ἀγησίπολις τῶν στρατιωτῶν μέχρι μέν ποῖ πρός τό τεῖχος ἤγαγεν ὁ ἀγησίλαος, μέχρι δέ ποῖ τήν χώραν ἐδῄωσεν, ὥσπερ πένταθλος πάντῃ ἐπί τό πλέον ὑπερβάλλειν ἐπειρᾶτο. καί ἤδη μέν ποτε βαλλόμενος ἀπό τῶν τύρσεων τάς περί τό τεῖχος τάφρους πάλιν διέβη: ἦν δ' ὅτε οἰχομένων τῶν πλείστων ἀργείων εἰς τήν λακωνικήν οὕτως ἐγγύς πυλῶν προσῆλθεν ὥστε οἱ πρός ταῖς πύλαις ὄντες τῶν ἀργείων ἀπέκλεισαν τούς τῶν βοιωτῶν ἱππέας εἰσελθεῖν βουλομένους, δείσαντες μή συνεισπέσοιεν κατά τάς πύλας οἱ λακεδαιμόνιοι: ὥστ' ἠναγκάσθησαν οἱ ἱππεῖς ὥσπερ νυκτερίδες πρός τοῖς τείχεσιν ὑπό ταῖς ἐπάλξεσι προσαραρέναι. καί εἰ μή ἔτυχον τότε οἱ κρῆτες εἰς ναυπλίαν καταδεδραμηκότες, πολλοί ἄν καί ἄνδρες καί ἵπποι κατετοξεύθησαν. ἐκ δέ τούτου περί τάς εἰρκτάς στρατοπεδευομένου αὐτοῦ πίπτει κεραυνός εἰς τό στρατόπεδον: καί οἱ μέν τινες πληγέντες, οἱ δέ καί ἐμβροντηθέντες ἀπέθανον. ἐκ δέ τούτου βουλόμενος τειχίσαι φρούριόν τι ἐπί ταῖς παρά κηλοῦσαν ἐμβολαῖς, ἐθύετο: καί ἐφάνη αὐτῷ τά ἱερά ἄλοβα. ὡς δέ τοῦτο ἐγένετο, ἀπήγαγε τό στράτευμα καί διέλυσε, μάλα πολλά βλάψας τούς ἀργείους, ἅτε ἀπροσδοκήτως αὐτοῖς ἐμβαλών. καί ὁ μέν δή κατά γῆν πόλεμος οὕτως ἐπολεμεῖτο. ἐν ᾧ δέ πάντα ταῦτα ἐπράττετο, τά κατά θάλατταν αὖ καί τάς πρός θαλάττῃ πόλεις γενόμενα διηγήσομαι, καί τῶν πράξεων τάς μέν ἀξιομνημονεύτους γράψω, τάς δέ μή ἀξίας λόγου παρήσω. πρῶτον μέν τοίνυν φαρνάβαζος καί κόνων, ἐπεί ἐνίκησαν τούς λακεδαιμονίους τῇ ναυμαχίᾳ, περιπλέοντες καί τάς νήσους καί πρός τάς ἐπιθαλαττιδίας πόλεις τούς τε λακωνικούς ἁρμοστάς ἐξήλαυνον καί παρεμυθοῦντο τάς πόλεις ὡς οὔτε ἀκροπόλεις ἐντειχίσοιεν ἐάσοιέν τε αὐτονόμους. οἱ δ' ἀκούοντες ταῦτα ἥδοντό τε καί ἐπῄνουν καί ξένια προθύμως ἔπεμπον τῷ φαρναβάζῳ. καί γάρ ὁ κόνων τόν φαρνάβαζον ἐδίδασκεν ὡς οὕτω μέν ποιοῦντι πᾶσαι αὐτῷ αἱ πόλεις φίλιαι ἔσοιντο, εἰ δέ δουλοῦσθαι βουλόμενος φανερός ἔσοιτο, ἔλεγεν ὡς μία ἑκάστη πολλά πράγματα ἱκανή εἴη παρέχειν καί κίνδυνος εἴη μή καί οἱ ἕλληνες, εἰ ταῦτα αἴσθοιντο, συσταῖεν. ταῦτα μέν οὖν ἐπείθετο ὁ φαρνάβαζος. ἀποβάς δ' εἰς ἔφεσον τῷ μέν κόνωνι δούς τετταράκοντα τριήρεις εἰς σηστόν εἶπεν ἀπαντᾶν, αὐτός δέ πεζῇ παρῄει ἐπί τήν αὑτοῦ ἀρχήν. καί γάρ ὁ δερκυλίδας, ὅσπερ καί πάλαι πολέμιος ἦν αὐτῷ, ἔτυχεν ἐν ἀβύδῳ ὤν, ὅτε ἡ ναυμαχία ἐγένετο, καί οὐχ ὥσπερ οἱ ἄλλοι ἁρμοσταί ἐξέλιπεν, ἀλλά κατέσχε τήν ἄβυδον καί διέσῳζε φίλην τοῖς λακεδαιμονίοις. καί γάρ συγκαλέσας τούς ἀβυδηνούς ἔλεξε τοιάδε. ὦ ἄνδρες, νῦν ἔξεστιν ὑμῖν καί πρόσθεν φίλοις οὖσι τῇ πόλει ἡμῶν εὐεργέτας φανῆναι τῶν λακεδαιμονίων. καί γάρ τό μέν ἐν ταῖς εὐπραξίαις πιστούς φαίνεσθαι οὐδέν θαυμαστόν: ὅταν δέ τινες ἐν συμφοραῖς γενομένων φίλων βέβαιοι φανῶσι, τοῦτ' εἰς τόν ἅπαντα χρόνον μνημονεύεται. ἔστι δέ οὐχ οὕτως ἔχον <ὡς>, εἰ τῇ ναυμαχίᾳ ἐκρατήθημεν, οὐδέν ἄρα ἔτι ἐσμέν: ἀλλά καί τό πρόσθεν δήπου, ἀθηναίων ἀρχόντων τῆς θαλάττης, ἱκανή ἦν ἡ ἡμετέρα πόλις καί εὖ φίλους καί κακῶς ἐχθρούς ποιεῖν. ὅσῳ δέ μᾶλλον αἱ ἄλλαι πόλεις σύν τῇ τύχῃ ἀπεστράφησαν ἡμῶν, τοσούτῳ ὄντως ἡ ὑμετέρα πιστότης μείζων φανείη ἄν. εἰ δέ τις τοῦτο φοβεῖται, μή καί κατά γῆν καί κατά θάλατταν ἐνθάδε πολιορκώμεθα, ἐννοείτω ὅτι ἑλληνικόν μέν οὔπω ναυτικόν ἐστιν ἐν τῇ θαλάττῃ, οἱ δέ βάρβαροι εἰ ἐπιχειρήσουσι τῆς θαλάττης ἄρχειν, οὐκ ἀνέξεται ταῦτα ἡ ἑλλάς: ὥσθ' ἑαυτῇ ἐπικουροῦσα καί ὑμῖν σύμμαχος γενήσεται. οἱ μέν δή ταῦτα ἀκούοντες οὐκ ἀκόντως ἀλλά προθύμως ἐπείσθησαν: καί τούς μέν ἰόντας ἁρμοστάς φίλως ἐδέχοντο, τούς δέ ἀπόντας μετεπέμποντο. ὁ δέ δερκυλίδας, ὡς συνελέγησαν πολλοί καί χρήσιμοι ἄνδρες εἰς τήν πόλιν, διαβάς καί εἰς σηστόν, καταντικρύ ὄντα ἀβύδου καί ἀπέχοντα οὐ πλέον ὀκτώ σταδίων, ὅσοι τε διά λακεδαιμονίους γῆν ἔσχον ἐν χερρονήσῳ, ἥθροιζε, καί ὅσοι αὖ ἐκ τῶν ἐν τῇ εὐρώπῃ πόλεων ἁρμοσταί ἐξέπιπτον, καί τούτους ἐδέχετο, λέγων ὅτι οὐδ' ἐκείνους ἀθυμεῖν δεῖ, ἐννοουμένους ὅτι καί ἐν τῇ ἀσίᾳ, ἥ ἐξ ἀρχῆς βασιλέως ἐστί, καί τῆμνος, οὐ μεγάλη πόλις, καί αἰγαιεῖς καί ἄλλα γε χωρία δύνανται οἰκεῖν οὐχ ὑπήκοοι ὄντες βασιλέως. καίτοι, ἔφη, ποῖον μέν <ἄν> ἰσχυρότερον σηστοῦ λάβοιτε χωρίον, ποῖον δέ δυσπολιορκητότερον; ὅ καί νεῶν καί πεζῶν δεῖται, εἰ μέλλοι πολιορκηθήσεσθαι. τούτους αὖ τοιαῦτα λέγων ἔσχε τοῦ ἐκπεπλῆχθαι. ὁ δέ φαρνάβαζος ἐπεί ηὗρε τήν τε ἄβυδον καί τόν σηστόν οὕτως ἔχοντα, προηγόρευεν αὐτοῖς ὡς εἰ μή ἐκπέμψοιεν τούς λακεδαιμονίους, πόλεμον ἐξοίσει πρός αὐτούς. ἐπεί δέ οὐκ ἐπείθοντο, κόνωνι μέν προσέταξε κωλύειν αὐτούς τήν θάλατταν πλεῖν, αὐτός δέ ἐδῄου τήν τῶν ἀβυδηνῶν χώραν. ἐπεί δέ οὐδέν ἐπέραινε πρός τό καταστρέφεσθαι, αὐτός μέν ἐπ' οἴκου ἀπῆλθε, τόν δέ κόνωνα ἐκέλευεν εὐτρεπίζεσθαι τάς καθ' ἑλλήσποντον πόλεις, ὅπως εἰς τό ἔαρ ὅτι πλεῖστον ναυτικόν ἁθροισθείη. ὀργιζόμενος γάρ τοῖς λακεδαιμονίοις ἀνθ' ὧν ἐπεπόνθει περί παντός ἐποιεῖτο ἐλθεῖν τε εἰς τήν χώραν αὐτῶν καί τιμωρήσασθαι ὅ τι δύναιτο. καί τόν μέν χειμῶνα ἐν τοιούτοις ὄντες διῆγον: ἅμα δέ τῷ ἔαρι ναῦς τε πολλάς συμπληρώσας καί ξενικόν προσμισθωσάμενος ἔπλευσεν ὁ φαρνάβαζός τε καί ὁ κόνων μετ' αὐτοῦ διά νήσων εἰς μῆλον, ἐκεῖθεν δέ ὁρμώμενοι εἰς τήν λακεδαίμονα. καταπλεύσας δέ πρῶτον μέν εἰς φαράς ἐδῄωσε ταύτην τήν χώραν, ἔπειτα καί ἄλλοσε ἀποβαίνων τῆς παραθαλαττίας ἐκακούργει ὅ τι ἐδύνατο. φοβούμενος δέ τήν τε ἀλιμενότητα τῆς χώρας καί τά τῆς βοηθείας καί τήν σπανοσιτίαν, ταχύ τε ἀνέστρεψε καί ἀποπλέων ὡρμίσθη τῆς κυθηρίας εἰς φοινικοῦντα. ἐπεί δέ οἱ ἔχοντες τήν πόλιν τῶν κυθηρίων φοβηθέντες μή κατά κράτος ἁλοῖεν ἐξέλιπον τά τείχη, ἐκείνους μέν ὑποσπόνδους ἀφῆκεν εἰς τήν λακωνικήν, αὐτός δ' ἐπισκευάσας τό τῶν κυθηρίων τεῖχος φρουρούς τε καί νικόφημον ἀθηναῖον ἁρμοστήν ἐν τοῖς κυθήροις κατέλιπε. ταῦτα δέ ποιήσας καί εἰς ἰσθμόν τῆς κορινθίας καταπλεύσας, καί παρακελευσάμενος τοῖς συμμάχοις προθύμως τε πολεμεῖν καί ἄνδρας πιστούς φαίνεσθαι βασιλεῖ, καταλιπών αὐτοῖς χρήματα ὅσα εἶχεν, ᾤχετο ἐπ' οἴκου ἀποπλέων. λέγοντος δέ τοῦ κόνωνος <ὡς> εἰ ἐῴη αὐτόν ἔχειν τό ναυτικόν, θρέψοι μέν ἀπό τῶν νήσων, καταπλεύσας δ' εἰς τήν πατρίδα συναναστήσοι τά τε μακρά τείχη τοῖς ἀθηναίοις καί τό περί τόν πειραιᾶ τεῖχος, οὗ εἰδέναι ἔφη ὅτι λακεδαιμονίοις οὐδέν ἄν βαρύτερον γένοιτο, καί τοῦτο οὖν, ἔφη, σύ τοῖς μέν ἀθηναίοις κεχαρισμένος ἔσει, τούς δέ λακεδαιμονίους τετιμωρημένος: ἐφ' ᾧ γάρ πλεῖστα ἐπόνησαν, ἀτελές αὐτοῖς ποιήσεις. ὁ δέ φαρνάβαζος ἀκούσας ταῦτα ἀπέστειλεν αὐτόν προθύμως εἰς τάς ἀθήνας, καί χρήματα προσέθηκεν αὐτῷ εἰς τόν ἀνατειχισμόν. ὁ δέ ἀφικόμενος πολύ τοῦ τείχους ὤρθωσε, τά τε αὑτοῦ πληρώματα παρέχων καί τέκτοσι καί λιθολόγοις μισθόν διδούς, καί ἄλλο εἴ τι ἀναγκαῖον ἦν, δαπανῶν. ἦν μέντοι τοῦ τείχους ἅ καί αὐτοί ἀθηναῖοι καί βοιωτοί καί ἄλλαι πόλεις ἐθελούσιαι συνετείχισαν. οἱ μέντοι κορίνθιοι ἀφ' ὧν ὁ φαρνάβαζος κατέλιπε χρημάτων ναῦς πληρώσαντες καί ἀγαθῖνον ναύαρχον ἐπιστήσαντες ἐθαλαττοκράτουν ἐν τῷ περί ἀχαΐαν καί λέχαιον κόλπῳ. ἀντεπλήρωσαν δέ καί οἱ λακεδαιμόνιοι ναῦς, ὧν ποδάνεμος ἦρχεν. ἐπεί δέ οὗτος ἐν προσβολῇ τινι γενομένῃ ἀπέθανε, καί πόλλις αὖ ἐπιστολεύς ὤν τρωθείς ἀπῆλθεν, ἡριππίδας ταύτας ἀναλαμβάνει τάς ναῦς. πρόαινος μέντοι κορίνθιος τάς παρ' ἀγαθίνου παραλαβών ναῦς ἐξέλιπε τό ῥίον: λακεδαιμόνιοι δ' αὐτό παρέλαβον. μετά δέ τοῦτο τελευτίας ἐπί τάς ἡριππίδου ναῦς ἦλθε, καί οὗτος αὖ τοῦ κόλπου πάλιν ἐκράτει. οἱ δέ λακεδαιμόνιοι ἀκούοντες ὅτι κόνων καί τό τεῖχος τοῖς ἀθηναίοις ἐκ τῶν βασιλέως χρημάτων ἀνορθοίη καί τό ναυτικόν ἀπό τῶν ἐκείνου τρέφων τάς τε νήσους καί τάς ἐν τῇ ἠπείρῳ παρά θάλατταν πόλεις ἀθηναίοις εὐτρεπίζοι, ἐνόμισαν, εἰ ταῦτα διδάσκοιεν τιρίβαζον βασιλέως ὄντα στρατηγόν, ἤ καί ἀποστῆσαι ἄν πρός ἑαυτούς τόν τιρίβαζον ἤ παῦσαί γ' ἄν τό κόνωνος ναυτικόν τρέφοντα. γνόντες δέ οὕτω, πέμπουσιν ἀνταλκίδαν πρός τόν τιρίβαζον, προστάξαντες αὐτῷ ταῦτα διδάσκειν καί πειρᾶσθαι εἰρήνην τῇ πόλει ποιεῖσθαι πρός βασιλέα. αἰσθόμενοι δέ ταῦτα οἱ ἀθηναῖοι ἀντιπέμπουσι πρέσβεις μετά κόνωνος ἑρμογένη καί δίωνα καί καλλισθένη καί καλλιμέδοντα. συμπαρεκάλεσαν δέ καί ἀπό τῶν συμμάχων πρέσβεις: καί παρεγένοντο ἀπό τε βοιωτῶν καί κορίνθου καί ἄργους. ἐπεί δ' ἐκεῖ ἦσαν, ὁ μέν ἀνταλκίδας ἔλεγε πρός τόν τιρίβαζον ὅτι εἰρήνης δεόμενος ἥκοι τῇ πόλει πρός βασιλέα, καί ταύτης οἵασπερ βασιλεύς ἐπεθύμει. τῶν τε γάρ ἐν τῇ ἀσίᾳ ἑλληνίδων πόλεων λακεδαιμονίους βασιλεῖ οὐκ ἀντιποιεῖσθαι, τάς τε νήσους ἁπάσας καί τάς ἄλλας πόλεις ἀρκεῖν σφίσιν αὐτονόμους εἶναι. καίτοι, ἔφη, τοιαῦτα ἐθελόντων ἡμῶν, τίνος ἄν ἕνεκα πρός ἡμᾶς [οἱ ἕλληνες ἤ] βασιλεύς πολεμίη ἤ χρήματα δαπανῴη; καί γάρ οὐδ' ἐπί βασιλέα στρατεύεσθαι δυνατόν οὔτε ἀθηναίοις μή ἡγουμένων ἡμῶν οὔθ' ἡμῖν αὐτονόμων οὐσῶν τῶν πόλεων. τῷ μέν δή τιριβάζῳ ἀκούοντι ἰσχυρῶς ἤρεσκον οἱ τοῦ ἀνταλκίδου λόγοι: τοῖς δέ ἐναντίοις λόγοι ταῦτ' ἦν. οἵ τε γάρ ἀθηναῖοι ἐφοβοῦντο συνθέσθαι αὐτονόμους εἶναι τάς νήσους, μή λήμνου καί ἴμβρου καί σκύρου στερηθεῖεν, οἵ τε θηβαῖοι, μή ἀναγκασθείησαν ἀφεῖναι τάς βοιωτίας πόλεις αὐτονόμους, οἵ τ' ἀργεῖοι, οὗ ἐπεθύμουν, οὐκ ἐνόμιζον ἄν τήν κόρινθον δύνασθαι ὡς ἄργος ἔχειν τοιούτων συνθηκῶν καί σπονδῶν γενομένων. αὕτη μέν ἡ εἰρήνη οὕτως ἐγένετο ἀτελής, καί ἀπῆλθον οἴκαδε ἕκαστος. ὁ μέντοι τιρίβαζος τό μέν ἄνευ βασιλέως μετά λακεδαιμονίων γενέσθαι οὐκ ἀσφαλές αὑτῷ ἡγεῖτο εἶναι: λάθρᾳ γε μέντοι ἔδωκε χρήματα ἀνταλκίδᾳ, ὅπως ἄν πληρωθέντος ναυτικοῦ ὑπό λακεδαιμονίων οἵ τε ἀθηναῖοι καί οἱ σύμμαχοι αὐτῶν μᾶλλον τῆς εἰρήνης προσδέοιντο, καί τόν κόνωνα ὡς ἀδικοῦντά τε βασιλέα καί ἀληθῆ λεγόντων λακεδαιμονίων εἶρξε. ταῦτα δέ ποιήσας ἀνέβαινε πρός βασιλέα, φράσων ἅ τε λέγοιεν οἱ λακεδαιμόνιοι καί ὅτι κόνωνα συνειληφώς εἴη ὡς ἀδικοῦντα, καί ἐρωτήσων τί χρή ποιεῖν περί τούτων ἁπάντων. καί βασιλεύς μέν, ὡς τιρίβαζος ἄνω παρ' αὐτῷ ἦν, στρούθαν καταπέμπει ἐπιμελησόμενον τῶν κατά θάλατταν. ὁ μέντοι στρούθας ἰσχυρῶς τοῖς ἀθηναίοις καί τοῖς συμμάχοις τήν γνώμην προσεῖχε, μεμνημένος ὅσα κακά ἐπεπόνθει ἡ βασιλέως χώρα ὑπ' ἀγησιλάου. οἱ δέ λακεδαιμόνιοι ἐπεί ἑώρων τόν στρούθαν πρός ἑαυτούς μέν πολεμικῶς ἔχοντα, πρός δέ τούς ἀθηναίους φιλικῶς, θίβρωνα πέμπουσιν ἐπί πολέμῳ πρός αὐτόν. ὁ δέ διαβάς τε καί ὁρμώμενος ἐξ ἐφέσου τε καί τῶν ἐν μαιάνδρου πεδίῳ πόλεων πριήνης τε καί λευκόφρυος καί ἀχιλλείου, ἔφερε καί ἦγε τήν βασιλέως. προϊόντος δέ τοῦ χρόνου κατανοήσας ὁ στρούθας ὅτι θίβρων βοηθοίη ἑκάστοτε ἀτάκτως καί καταφρονητικῶς, ἔπεμψεν ἱππέας εἰς τό πεδίον καί καταδραμόντας ἐκέλευσε περιβαλλομένους ἐλαύνειν ὅ τι δύναιντο. ὁ δέ θίβρων ἐτύγχανεν ἐξ ἀρίστου διασκηνῶν μετά θερσάνδρου τοῦ αὐλητοῦ. ἦν γάρ ὁ θέρσανδρος οὐ μόνον αὐλητής ἀγαθός, ἀλλά καί ἀλκῆς [ἰσχύος], ἅτε λακωνίζων, ἀντεποιεῖτο. ὁ δέ στρούθας, ἰδών ἀτάκτως τε βοηθοῦντας καί ὀλίγους τούς πρώτους, ἐπιφαίνεται πολλούς τε ἔχων καί συντεταγμένους ἱππέας. καί θίβρωνα μέν καί θέρσανδρον πρώτους ἀπέκτειναν: ἐπεί δ' οὗτοι ἔπεσον, ἐτρέψαντο καί τό ἄλλο στράτευμα, καί διώκοντες παμπλήθεις κατέβαλον, ἦσαν δέ καί οἵ ἐσώθησαν αὐτῶν εἰς τάς φιλίας πόλεις, καί πλείους διά τό ὀψέ αἰσθέσθαι τῆς βοηθείας. πολλάκις γάρ, καί τότε, οὐδέ παραγγείλας τήν βοήθειαν ἐποιήσατο. καί ταῦτα μέν οὕτως ἐγεγένητο. ἐπεί δ' ἦλθον εἰς λακεδαίμονα οἱ ἐκπεπτωκότες ῥοδίων ὑπό τοῦ δήμου, ἐδίδασκον ὡς οὐκ ἄξιον εἴη περιιδεῖν ἀθηναίους ῥόδον καταστρεψαμένους καί τοσαύτην δύναμιν συνθεμένους. γνόντες οὖν οἱ λακεδαιμόνιοι ὡς εἰ μέν ὁ δῆμος κρατήσοι, ἀθηναίων ἔσται ῥόδος ἅπασα, εἰ δέ οἱ πλουσιώτεροι, ἑαυτῶν, ἐπλήρωσαν αὐτοῖς ναῦς ὀκτώ, ναύαρχον δέ ἔκδικον ἐπέστησαν. συνεξέπεμψαν δ' ἐπί τούτων τῶν νεῶν καί διφρίδαν. ἐκέλευσαν δ' αὐτόν διαβάντα εἰς τήν ἀσίαν τάς τε θίβρωνα ὑποδεξαμένας πόλεις διασῴζειν, καί στράτευμα τό περισωθέν ἀναλαβόντα καί ἄλλο, εἴ ποθεν δύναιτο, συλλέξαντα πολεμεῖν πρός στρούθαν. ὁ μέν δή διφρίδας ταῦτ' ἐποίει, καί τά τ' ἄλλα ἐπετύγχανε καί τιγράνην τόν τήν στρούθα ἔχοντα θυγατέρα πορευόμενον εἰς σάρδεις λαμβάνει σύν αὐτῇ τῇ γυναικί, καί χρημάτων πολλῶν ἀπέλυσεν: ὥστ' εὐθύς ἐντεῦθεν εἶχε μισθοδοτεῖν. ἦν δ' οὗτος ἁνήρ εὔχαρίς τε οὐχ ἧττον τοῦ θίβρωνος, μᾶλλόν τε συντεταγμένος καί ἐγχειρητικώτερος στρατηγός. οὐδέ γάρ ἐκράτουν αὐτοῦ αἱ τοῦ σώματος ἡδοναί, ἀλλ' ἀεί πρός ᾧ εἴη ἔργῳ, τοῦτο ἔπραττεν. ὁ δ' ἔκδικος ἐπεί εἰς τήν κνίδον ἔπλευσε καί ἐπύθετο τόν ἐν τῇ ῥόδῳ δῆμον πάντα κατέχοντα, καί κρατοῦντα καί κατά γῆν καί κατά θάλατταν [διέπλεον] διπλασίαις τριήρεσιν ἤ αὐτός εἶχεν, ἡσυχίαν ἦγεν ἐν τῇ κνίδῳ. οἱ δ' αὖ λακεδαιμόνιοι ἐπεί ᾔσθοντο αὐτόν ἐλάττω ἔχοντα δύναμιν ἤ ὥστε τούς φίλους ὠφελεῖν, ἐκέλευσαν τόν τελευτίαν σύν ταῖς δώδεκα ναυσίν αἷς εἶχεν ἐν τῷ περί ἀχαΐαν καί λέχαιον κόλπῳ περιπλεῖν πρός τόν ἔκδικον, κἀκεῖνον μέν ἀποπέμψαι, αὐτόν δέ τῶν τε βουλομένων φίλων εἶναι ἐπιμελεῖσθαι καί τούς πολεμίους ὅ τι δύναιτο κακόν ποιεῖν. ὁ δέ τελευτίας ἐπειδή ἀφίκετο εἰς τήν σάμον, προσλαβών ἐκεῖθεν ναῦς ἔπλευσεν εἰς κνίδον, ὁ δ' ἔκδικος οἴκαδε. αὐτός δ' ἔπλει εἰς τήν ῥόδον, ἤδη ἔχων ναῦς ἑπτά καί εἴκοσι: πλέων δέ περιτυγχάνει φιλοκράτει τῷ ἐφιάλτου πλέοντι μετά δέκα τριήρων ἀθήνηθεν εἰς κύπρον ἐπί συμμαχίᾳ τῇ εὐαγόρου, καί λαμβάνει πάσας, ὑπεναντιώτατα δή ταῦτα ἀμφότεροι ἑαυτοῖς πράττοντες: οἵ τε γάρ ἀθηναῖοι φίλῳ χρώμενοι βασιλεῖ συμμαχίαν ἔπεμπον εὐαγόρᾳ τῷ πολεμοῦντι πρός βασιλέα, ὅ τε τελευτίας λακεδαιμονίων πολεμούντων βασιλεῖ τούς πλέοντας ἐπί τῷ ἐκείνου πολέμῳ διέφθειρεν. ἐπαναπλεύσας δ' εἰς κνίδον καί διαθέμενος ἅ ἔλαβεν, εἰς ῥόδον αὖ ἀφικόμενος ἐβοήθει τοῖς τά αὐτῶν φρονοῦσιν. οἱ δ' ἀθηναῖοι νομίσαντες τούς λακεδαιμονίους πάλιν δύναμιν κατασκευάζεσθαι ἐν τῇ θαλάττῃ, ἀντεκπέμπουσι θρασύβουλον τόν στειριέα σύν τετταράκοντα ναυσίν. ὁ δ' ἐκπλεύσας τῆς μέν εἰς ῥόδον βοηθείας ἐπέσχε, νομίζων οὔτ' ἄν αὐτός ῥᾳδίως τιμωρήσασθαι τούς φίλους τῶν λακεδαιμονίων τεῖχος ἔχοντας καί τελευτίου σύν ναυσί παρόντος συμμάχου αὐτοῖς, οὔτ' ἄν τούς σφετέρους φίλους ὑπό τοῖς πολεμίοις γενέσθαι, τάς τε πόλεις ἔχοντας καί πολύ πλείους ὄντας καί μάχῃ κεκρατηκότας: εἰς δέ τόν ἑλλήσποντον πλεύσας καί οὐδενός ἀντιπάλου παρόντος ἐνόμισε καταπρᾶξαι ἄν τι τῇ πόλει ἀγαθόν. καί οὕτω δή πρῶτον μέν καταμαθών στασιάζοντας ἀμήδοκόν τε τόν ὀδρυσῶν βασιλέα καί σεύθην τόν ἐπί θαλάττῃ ἄρχοντα ἀλλήλοις μέν διήλλαξεν αὐτούς, ἀθηναίοις δέ φίλους καί συμμάχους ἐποίησε, νομίζων καί τάς ὑπό τῇ θρᾴκῃ οἰκούσας ἑλληνίδας πόλεις φίλων ὄντων τούτων μᾶλλον προσέχειν ἄν τοῖς ἀθηναίοις τόν νοῦν. ἐχόντων δέ τούτων τε καλῶς καί τῶν ἐν τῇ ἀσίᾳ πόλεων διά τό βασιλέα φίλον τοῖς ἀθηναίοις εἶναι, πλεύσας εἰς βυζάντιον ἀπέδοτο τήν δεκάτην τῶν ἐκ τοῦ πόντου πλεόντων. μετέστησε δέ ἐξ ὀλιγαρχίας εἰς τό δημοκρατεῖσθαι τούς βυζαντίους: ὥστε οὐκ ἀχθεινῶς ἑώρα ὁ τῶν βυζαντίων δῆμος ἀθηναίους ὅτι πλείστους παρόντας ἐν τῇ πόλει. ταῦτα δέ πράξας καί καλχηδονίους φίλους προσποιησάμενος ἀπέπλει ἔξω τοῦ ἑλλησπόντου. ἐπιτυχών δ' ἐν τῇ λέσβῳ ταῖς πόλεσι πάσαις πλήν μυτιληναίων λακωνιζούσαις, ἐπ' οὐδεμίαν αὐτῶν ᾔει, πρίν ἐν μυτιλήνῃ συντάξας τούς τε ἀπό τῶν ἑαυτοῦ νεῶν τετρακοσίους ὁπλίτας καί τούς ἐκ τῶν πόλεων φυγάδας, ὅσοι εἰς μυτιλήνην κατεπεφεύγεσαν, καί αὐτῶν δέ μυτιληναίων τούς ἐρρωμενεστάτους προσλαβών, καί ἐλπίδας ὑποθείς τοῖς μέν μυτιληναίοις, ὡς ἐάν λάβῃ τάς πόλεις, προστάται πάσης λέσβου ἔσονται, τοῖς δέ φυγάσιν, ὡς ἐάν ὁμοῦ ὄντες ἐπί μίαν ἑκάστην τῶν πόλεων ἴωσιν, ἱκανοί ἔσονται ἅπαντες εἰς τάς πατρίδας ἀνασωθῆναι, τοῖς δ' αὖ ἐπιβάταις ὡς φίλην λέσβον προσποιήσαντες τῇ πόλει πολλήν εὐπορίαν χρημάτων διαπεπραγμένοι ἔσονται, ταῦτα δέ παραμυθησάμενος καί συντάξας ἦγεν αὐτούς ἐπί μήθυμναν. θηρίμαχος μέντοι, ὅς ἁρμοστής ἐτύγχανεν ὤν τῶν λακεδαιμονίων, ὡς ἤκουσε τόν θρασύβουλον προσιέναι, τούς τ' ἀπό τῶν αὑτοῦ νεῶν λαβών ἐπιβάτας καί αὐτούς τούς μηθυμναίους καί ὅσοι μυτιληναίων φυγάδες ἐτύγχανον αὐτόθι, ἀπήντων ἐπί τά ὅρια. μάχης δέ γενομένης ὁ μέν θηρίμαχος αὐτοῦ ἀποθνῄσκει, τῶν δ' ἄλλων φευγόντων πολλοί ἀπέθανον. ἐκ δέ τούτου τάς μέν προσηγάγετο τῶν πόλεων, ἐκ δέ τῶν οὐ προσχωρουσῶν λεηλατῶν χρήματα τοῖς στρατιώταις, ἔσπευσεν εἰς τήν ῥόδον ἀφικέσθαι. ὅπως <δ'> ἄν καί ἐκεῖ ὡς ἐρρωμενέστατον τό στράτευμα ποιήσαιτο, ἐξ ἄλλων τε πόλεων ἠργυρολόγει καί εἰς ἄσπενδον ἀφικόμενος ὡρμίσατο εἰς τόν εὐρυμέδοντα ποταμόν. ἤδη δ' ἔχοντος αὐτοῦ χρήματα παρά τῶν ἀσπενδίων, ἀδικησάντων τι ἐκ τῶν ἀγρῶν τῶν στρατιωτῶν, ὀργισθέντες οἱ ἀσπένδιοι τῆς νυκτός ἐπιπεσόντες κατακόπτουσιν ἐν τῇ σκηνῇ αὐτόν. καί θρασύβουλος μέν δή μάλα δοκῶν ἀνήρ ἀγαθός εἶναι οὕτως ἐτελεύτησεν. οἱ μέντοι ἀθηναῖοι ἑλόμενοι ἀντ' αὐτοῦ ἀγύρριον ἐπί τάς ναῦς ἐξέπεμψαν. αἰσθόμενοι δ' οἱ λακεδαιμόνιοι ὅτι ἡ δεκάτη τε τῶν ἐκ τοῦ πόντου πεπραμένη εἴη ἐν βυζαντίῳ ὑπ' ἀθηναίων καί καλχηδόνα ἔχουσι καί αἱ ἄλλαι ἑλλησπόντιαι πόλεις φίλου ὄντος αὐτοῖς φαρναβάζου εὖ ἔχοιεν, ἔγνωσαν ἐπιμελητέον εἶναι. τῷ μέν οὖν δερκυλίδᾳ οὐδέν ἐμέμφοντο: ἀναξίβιος μέντοι φίλων αὐτῷ γενομένων τῶν ἐφόρων διεπράξατο ὥστε αὐτός ἐκπλεῦσαι ἁρμοστής εἰς ἄβυδον. εἰ δέ λάβοι ἀφορμήν καί ναῦς, καί πολεμήσειν ὑπισχνεῖτο τοῖς ἀθηναίοις, ὥστε μή ἔχειν ἐκείνοις καλῶς τά ἐν ἑλλησπόντῳ. οἱ μέν δή δόντες καί τρεῖς τριήρεις καί ἀφορμήν εἰς ξένους χιλίους ἐξέπεμψαν τόν ἀναξίβιον. ὁ δέ ἐπειδή ἀφίκετο, κατά γῆν μέν ἁθροίσας ξενικόν τῶν τ' αἰολίδων πόλεων παρεσπᾶτό τινας τοῦ φαρναβάζου καί ἐπιστρατευσάσαις ταῖς πόλεσιν ἐπί τήν ἄβυδον ἀντεπεστράτευε καί ἐπεπορεύετο καί ἐδῄου τήν χώραν αὐτῶν: καί ναῦς δέ πρός αἷς εἶχε συμπληρώσας ἐξ ἀβύδου τρεῖς ἄλλας κατῆγεν, εἴ τί που λαμβάνοι ἀθηναίων πλοῖον ἤ τῶν ἐκείνων συμμάχων. αἰσθόμενοι δέ ταῦτα οἱ ἀθηναῖοι καί δεδιότες μή φθαρείη σφίσιν ἅ κατεσκεύασεν ἐν τῷ ἑλλησπόντῳ θρασύβουλος, ἀντεκπέμπουσιν ἰφικράτην ναῦς ὀκτώ ἔχοντα καί πελταστάς εἰς διακοσίους καί χιλίους. οἱ πλεῖστοι δέ αὐτῶν ἦσαν ὧν ἐν κορίνθῳ ἦρξεν. ἐπεί γάρ οἱ ἀργεῖοι τήν κόρινθον ἄργος ἐπεποίηντο, οὐδέν ἔφασαν αὐτῶν δεῖσθαι: καί γάρ ἀπεκτόνει τινάς τῶν ἀργολιζόντων: καί οὕτως ἀπελθών ἀθήναζε οἴκοι ἔτυχεν ὤν. ἐπεί δέ ἀφίκετο εἰς χερρόνησον, τό μέν πρῶτον ἀναξίβιος καί ἰφικράτης λῃστάς διαπέμποντες ἐπολέμουν ἀλλήλοις: προϊόντος δέ τοῦ χρόνου ὁ ἰφικράτης αἰσθόμενος καί ἀναξίβιον οἰχόμενον εἰς ἄντανδρον σύν τε τοῖς μισθοφόροις καί τοῖς περί αὐτόν λακωνικοῖς καί σύν ἀβυδηνοῖς διακοσίοις ὁπλίταις, καί ἀκούσας ὅτι τήν ἄντανδρον φιλίαν προσειληφώς εἴη, ὑπονοῶν ὅτι καταστήσας αὖ τήν ἐκεῖ φρουράν ἀποπορεύσοιτο πάλιν καί ἀπάξοι τούς ἀβυδηνούς οἴκαδε, διαβάς τῆς νυκτός ᾗ ἐρημότατον ἦν τῆς ἀβυδηνῆς καί ἐπανελθών εἰς τά ὄρη ἐνέδραν ἐποιήσατο. τάς δέ τριήρεις αἵ διήγαγον αὐτόν ἐκέλευε παραπλεῖν ἅμα τῇ ἡμέρᾳ παρά τήν χερρόνησον τῆς ἄνω, ὅπως δοκοίη, ὥσπερ εἰώθει, ἐπ' ἀργυρολογίαν ἐπαναπεπλευκέναι. ταῦτα δέ ποιήσας οὐκ ἐψεύσθη, ἀλλ' ὁ ἀναξίβιος ἀπεπορεύετο, ὡς μέν ἐλέγετο, οὐδέ τῶν ἱερῶν γεγενημένων αὐτῷ ἐκείνῃ τῇ ἡμέρᾳ, ἀλλά καταφρονήσας, ὅτι διά φιλίας τε ἐπορεύετο καί εἰς πόλιν φιλίαν καί ὅτι ἤκουε τῶν ἀπαντώντων τόν ἰφικράτην ἀναπεπλευκέναι τῆς ἐπί προκοννήσου, ἀμελέστερον ἐπορεύετο. ὅμως δέ ὁ ἰφικράτης, ἕως μέν ἐν τῷ ἰσοπέδῳ τό στράτευμα τοῦ ἀναξιβίου ἦν, οὐκ ἐξανίστατο: ἐπειδή δέ οἱ μέν ἀβυδηνοί ἀφηγούμενοι ἤδη ἐν τῷ παρά κρεμαστήν ἦσαν πεδίῳ, ἔνθα ἐστί τά χρύσεια αὐτοῖς, τό δ' ἄλλο στράτευμα ἑπόμενον ἐν τῷ κατάντει ἦν, ὁ δέ ἀναξίβιος ἄρτι κατέβαινε σύν τοῖς λακωνικοῖς, ἐν τούτῳ ὁ ἰφικράτης ἐξανίστησι τήν ἐνέδραν καί δρόμῳ ἐφέρετο πρός αὐτόν. καί ὁ ἀναξίβιος γνούς μή εἶναι ἐλπίδα σωτηρίας, ὁρῶν ἐπί πολύ τε καί στενόν ἐκτεταμένον τό ἑαυτοῦ στράτευμα, καί νομίζων πρός τό ἄναντες οὐκ ἄν δύνασθαι σαφῶς βοηθῆσαι ἑαυτῷ τούς προεληλυθότας, ὁρῶν δέ καί ἐκπεπληγμένους ἅπαντας, ὡς εἶδον τήν ἐνέδραν, εἶπε πρός τούς παρόντας: ἄνδρες, ἐμοί μέν ἐνθάδε καλόν ἀποθανεῖν: ὑμεῖς δέ πρίν συμμεῖξαι τοῖς πολεμίοις σπεύδετε εἰς τήν σωτηρίαν. καί ταῦτ' ἔλεγε καί παρά τοῦ ὑπασπιστοῦ λαβών τήν ἀσπίδα ἐν χώρᾳ αὐτοῦ μαχόμενος ἀποθνῄσκει. καί τά παιδικά μέντοι αὐτῷ παρέμεινε, καί τῶν λακεδαιμονίων δέ τῶν συνεληλυθότων ἐκ τῶν πόλεων ἁρμοστήρων ὡς δώδεκα μαχόμενοι συναπέθανον: οἱ δ' ἄλλοι φεύγοντες ἔπιπτον. οἱ δ' ἐδίωκον μέχρι τοῦ ἄστεως. καί τῶν τε ἄλλων ὡς διακόσιοι ἀπέθανον καί τῶν ἀβυδηνῶν ὁπλιτῶν περί πεντήκοντα. ταῦτα δέ πράξας ὁ ἰφικράτης ἀνεχώρησε πάλιν εἰς χερρόνησον. {ελληνικων ε} καί τά μέν δή περί ἑλλήσποντον ἀθηναίοις τε καί λακεδαιμονίοις τοιαῦτα ἦν. ὤν δέ πάλιν ὁ ἐτεόνικος ἐν τῇ αἰγίνῃ, καί ἐπιμειξίᾳ χρωμένων τόν πρόσθεν χρόνον τῶν αἰγινητῶν πρός τούς ἀθηναίους, ἐπεί φανερῶς κατά θάλατταν ὁ πόλεμος ἐπολεμεῖτο, συνδόξαν καί τοῖς ἐφόροις ἐφίησι λῄζεσθαι τόν βουλόμενον ἐκ τῆς ἀττικῆς. οἱ δ' ἀθηναῖοι πολιορκούμενοι ὑπ' αὐτῶν, πέμψαντες εἰς αἴγιναν καί ὁπλίτας καί στρατηγόν αὐτῶν πάμφιλον ἐπετείχισαν αἰγινήταις καί ἐπολιόρκουν αὐτούς καί κατά γῆν καί κατά θάλατταν δέκα τριήρεσιν. ὁ μέντοι τελευτίας τυχών ἐπί τῶν νήσων ποι ἀφιγμένος κατά χρημάτων πόρον, ἀκούσας ταῦτα περί τοῦ ἐπιτειχισμοῦ, ἐβοήθει τοῖς αἰγινήταις: καί τό μέν ναυτικόν ἀπήλασε, τό δ' ἐπιτείχισμα διεφύλαττεν ὁ πάμφιλος. ἐκ δέ τούτου ἀπό λακεδαιμονίων ἱέραξ ναύαρχος ἀφικνεῖται. κἀκεῖνος μέν παραλαμβάνει τό ναυτικόν, ὁ δέ τελευτίας μακαριώτατα δή ἀπέπλευσεν οἴκαδε. ἡνίκα γάρ ἐπί θάλατταν κατέβαινεν ἐπ' οἴκου ὁρμώμενος, οὐδείς ἐκεῖνον τῶν στρατιωτῶν ὅς οὐκ ἐδεξιώσατο, καί ὁ μέν ἐστεφάνωσεν, ὁ δέ ἐταινίωσεν, οἱ δ' ὑστερήσαντες ὅμως καί ἀναγομένου ἔρριπτον εἰς τήν θάλατταν στεφάνους καί ηὔχοντο αὐτῷ πολλά καί ἀγαθά. γιγνώσκω μέν οὖν ὅτι ἐν τούτοις οὔτε δαπάνημα οὔτε κίνδυνον οὔτε μηχάνημα ἀξιόλογον οὐδέν διηγοῦμαι: ἀλλά ναί μά δία τόδε ἄξιόν μοι δοκεῖ εἶναι ἀνδρί ἐννοεῖν, τί ποτε ποιῶν ὁ τελευτίας οὕτω διέθηκε τούς ἀρχομένους. τοῦτο γάρ ἤδη πολλῶν καί χρημάτων καί κινδύνων ἀξιολογώτατον ἀνδρός ἔργον ἐστίν. ὁ δ' αὖ ἱέραξ τάς μέν ἄλλας ναῦς λαβών πάλιν ἔπλει εἰς ῥόδον, ἐν αἰγίνῃ δέ τριήρεις δώδεκα κατέλιπε καί γοργώπαν τόν αὑτοῦ ἐπιστολέα ἁρμοστήν. καί ἐκ τούτου ἐπολιορκοῦντο μᾶλλον οἱ ἐν τῷ ἐπιτειχίσματι ἀθηναίων ἤ οἱ ἐν τῇ πόλει: ὥστε ὑπό ψηφίσματος ἀθηναῖοι πληρώσαντες ναῦς πολλάς ἀπεκομίσαντο ἐξ αἰγίνης πέμπτῳ μηνί τούς ἐκ τοῦ φρουρίου. τούτων δέ γενομένων οἱ ἀθηναῖοι πάλιν αὖ πράγματα εἶχον ὑπό τε τῶν λῃστῶν καί τοῦ γοργώπα: καί ἀντιπληροῦσι ναῦς τρισκαίδεκα, καί αἱροῦνται εὔνομον ναύαρχον ἐπ' αὐτάς. ὄντος δέ τοῦ ἱέρακος ἐν ῥόδῳ οἱ λακεδαιμόνιοι ἀνταλκίδαν ναύαρχον ἐκπέμπουσι, νομίζοντες καί τιριβάζῳ τοῦτο ποιοῦντες μάλιστ' ἄν χαρίζεσθαι. ὁ δέ ἀνταλκίδας ἐπεί ἀφίκετο εἰς αἴγιναν, συμπαραλαβών τάς τοῦ γοργώπα ναῦς ἔπλευσεν εἰς ἔφεσον, καί τόν μέν γοργώπαν πάλιν ἀποπέμπει εἰς αἴγιναν σύν ταῖς δώδεκα ναυσίν, ἐπί δέ ταῖς ἄλλαις νικόλοχον ἐπέστησε τόν ἐπιστολέα. καί ὁ μέν νικόλοχος βοηθῶν ἀβυδηνοῖς ἔπλει ἐκεῖσε: παρατρεπόμενος δέ εἰς τένεδον ἐδῄου τήν χώραν, καί χρήματα λαβών ἀπέπλευσεν εἰς ἄβυδον. οἱ δέ τῶν ἀθηναίων στρατηγοί ἁθροισθέντες ἀπό σαμοθρᾴκης τε καί θάσου καί τῶν κατ' ἐκεῖνα χωρίων ἐβοήθουν τοῖς τενεδίοις. ὡς δ' ᾔσθοντο εἰς ἄβυδον καταπεπλευκότα τόν νικόλοχον, ὁρμώμενοι ἐκ χερρονήσου ἐπολιόρκουν αὐτόν ἔχοντα ναῦς πέντε καί εἴκοσι δύο καί τριάκοντα ταῖς μεθ' ἑαυτῶν. ὁ μέντοι γοργώπας ἀποπλέων ἐξ ἐφέσου περιτυγχάνει εὐνόμῳ: καί τότε μέν κατέφυγεν εἰς αἴγιναν μικρόν πρό ἡλίου δυσμῶν: ἐκβιβάσας δ' εὐθύς ἐδείπνιζε τούς στρατιώτας. ὁ δ' εὔνομος ὀλίγον χρόνον ὑπομείνας ἀπέπλει. νυκτός δ' ἐπιγενομένης, φῶς ἔχων, ὥσπερ νομίζεται, ἀφηγεῖτο, ὅπως μή πλανῶνται αἱ ἑπόμεναι. ὁ δέ γοργώπας ἐμβιβάσας εὐθύς ἐπηκολούθει κατά τόν λαμπτῆρα, ὑπολειπόμενος, ὅπως μή φανερός εἴη μηδ' αἴσθησιν παρέχοι, λίθων τε ψόφῳ τῶν κελευστῶν ἀντί φωνῆς χρωμένων καί παραγωγῇ τῶν κωπῶν. ἐπεί δέ ἦσαν αἱ τοῦ εὐνόμου πρός τῇ γῇ περί ζωστῆρα τῆς ἀττικῆς, ἐκέλευε τῇ σάλπιγγι ἐπιπλεῖν. τῷ δέ εὐνόμῳ ἐξ ἐνίων μέν τῶν νεῶν ἄρτι ἐξέβαινον, οἱ δέ καί ἔτι ὡρμίζοντο, οἱ δέ καί ἔτι κατέπλεον. ναυμαχίας δέ πρός τήν σελήνην γενομένης, τέτταρας τριήρεις λαμβάνει ὁ γοργώπας, καί ἀναδησάμενος ᾤχετο ἄγων εἰς αἴγιναν: αἱ δ' ἄλλαι νῆες αἱ τῶν ἀθηναίων εἰς τόν πειραιᾶ κατέφυγον. μετά δέ ταῦτα χαβρίας ἐξέπλει εἰς κύπρον βοηθῶν εὐαγόρᾳ, πελταστάς τ' ἔχων ὀκτακοσίους καί δέκα τριήρεις, προσλαβών δέ καί ἀθήνηθεν ἄλλας τε ναῦς καί ὁπλίτας. αὐτός δέ τῆς νυκτός ἀποβάς εἰς τήν αἴγιναν πορρωτέρω τοῦ ἡρακλείου ἐν κοίλῳ χωρίῳ ἐνήδρευσεν, ἔχων τούς πελταστάς. ἅμα δέ τῇ ἡμέρᾳ, ὥσπερ συνέκειτο, ἧκον οἱ τῶν ἀθηναίων ὁπλῖται, δημαινέτου αὐτῶν ἡγουμένου, καί ἀνέβαινον τοῦ ἡρακλείου ἐπέκεινα ὡς ἑκκαίδεκα σταδίους, ἔνθα ἡ τριπυργία καλεῖται. ἀκούσας δέ ταῦτα ὁ γοργώπας, ἐβοήθει μετά τε τῶν αἰγινητῶν καί σύν τοῖς τῶν νεῶν ἐπιβάταις καί σπαρτιατῶν οἵ ἔτυχον αὐτόθι παρόντες ὀκτώ. καί ἀπό τῶν πληρωμάτων δέ τῶν ἐκ τῶν νεῶν ἐκήρυξε βοηθεῖν ὅσοι ἐλεύθεροι εἶεν: ὥστ' ἐβοήθουν καί τούτων πολλοί, ὅ τι ἐδύνατο ἕκαστος ὅπλον ἔχων. ἐπεί δέ παρήλλαξαν οἱ πρῶτοι τήν ἐνέδραν, ἐξανίστανται οἱ περί τόν χαβρίαν, καί εὐθύς ἠκόντιζον καί ἔβαλλον. ἐπῇσαν δέ καί οἱ ἐκ τῶν νεῶν ἀποβεβηκότες ὁπλῖται. καί οἱ μέν πρῶτοι, ἅτε οὐδενός ἁθρόου ὄντος, ταχύ ἀπέθανον, ὧν ἦν γοργώπας τε καί οἱ λακεδαιμόνιοι: ἐπεί δέ οὗτοι ἔπεσον, ἐτράπησαν δή καί οἱ ἄλλοι. καί ἀπέθανον αἰγινητῶν μέν ὡς πεντήκοντα καί ἑκατόν, ξένοι δέ καί μέτοικοι καί ναῦται καταδεδραμηκότες οὐκ ἐλάττους διακοσίων. ἐκ δέ τούτου οἱ μέν ἀθηναῖοι, ὥσπερ ἐν εἰρήνῃ, ἔπλεον τήν θάλατταν: οὐδέ γάρ τῷ ἐτεονίκῳ ἤθελον οἱ ναῦται καίπερ ἀναγκάζοντι ἐμβάλλειν, ἐπεί μισθόν οὐκ ἐδίδου. ἐκ δέ τούτου οἱ λακεδαιμόνιοι τελευτίαν αὖ †ἐπί ταύτῃ ἐκπέμπουσιν †ἐπί ταύτας τάς ναῦς ναύαρχον. ὡς δέ εἶδον αὐτόν ἥκοντα οἱ ναῦται, ὑπερήσθησαν. ὁ δ' αὐτούς συγκαλέσας εἶπε τοιάδε: ὦ ἄνδρες στρατιῶται, ἐγώ χρήματα μέν οὐκ ἔχων ἥκω: ἐάν μέντοι θεός ἐθέλῃ καί ὑμεῖς συμπροθυμῆσθε, πειράσομαι τά ἐπιτήδεια ὑμῖν ὡς πλεῖστα πορίζειν. εὖ δ' ἴστε, ἐγώ ὅταν ὑμῶν ἄρχω, εὔχομαί τε οὐδέν ἧττον ζῆν ὑμᾶς ἤ καί ἐμαυτόν, τά τ' ἐπιτήδεια θαυμάσαιτε μέν ἄν ἴσως, εἰ φαίην βούλεσθαι ὑμᾶς μᾶλλον ἤ ἐμέ ἔχειν: ἐγώ δέ νή τούς θεούς καί δεξαίμην ἄν αὐτός μᾶλλον δύο ἡμέρας ἄσιτος ἤ ὑμᾶς μίαν γενέσθαι: ἥ γε μήν θύρα ἡ ἐμή ἀνέῳκτο μέν δήπου καί πρόσθεν εἰσιέναι τῷ δεομένῳ τι ἐμοῦ, ἀνεῴξεται δέ καί νῦν. ὥστε ὅταν ὑμεῖς πλήρη ἔχητε τά ἐπιτήδεια, τότε καί ἐμέ ὄψεσθε ἀφθονώτερον διαιτώμενον: ἄν δέ ἀνεχόμενόν με ὁρᾶτε καί ψύχη καί θάλπη καί ἀγρυπνίαν, οἴεσθε καί ὑμεῖς ταῦτα πάντα καρτερεῖν. οὐδέν γάρ ἐγώ τούτων κελεύω ὑμᾶς ποιεῖν ἵνα ἀνιᾶσθε, ἀλλ' ἵνα ἐκ τούτων ἀγαθόν τι λαμβάνητε. καί ἡ πόλις δέ τοι, ἔφη, ὦ ἄνδρες στρατιῶται, ἡ ἡμετέρα, ἥ δοκεῖ εὐδαίμων εἶναι, εὖ ἴστε ὅτι τἀγαθά καί τά καλά ἐκτήσατο οὐ ῥᾳθυμοῦσα, ἀλλά ἐθέλουσα καί πονεῖν καί κινδυνεύειν, ὁπότε δέοι. καί ὑμεῖς οὖν ἦτε μέν καί πρότερον, ὡς ἐγώ οἶδα, ἄνδρες ἀγαθοί: νῦν δέ πειρᾶσθαι χρή ἔτι ἀμείνους γίγνεσθαι, ἵν' ἡδέως μέν συμπονῶμεν, ἡδέως δέ συνευδαιμονῶμεν. τί γάρ ἥδιον ἤ μηδένα ἀνθρώπων κολακεύειν μήτε ἕλληνα μήτε βάρβαρον ἕνεκα μισθοῦ, ἀλλ' ἑαυτοῖς ἱκανούς εἶναι τά ἐπιτήδεια πορίζεσθαι, καί ταῦτα ὅθενπερ κάλλιστον; ἡ γάρ τοι ἐν πολέμῳ ἀπό τῶν πολεμίων ἀφθονία εὖ ἴστε ὅτι ἅμα τροφήν τε καί εὔκλειαν ἐν πᾶσιν ἀνθρώποις παρέχεται. ὁ μέν ταῦτ' εἶπεν, οἱ δέ πάντες ἀνεβόησαν παραγγέλλειν ὅ τι ἄν δέῃ, ὡς σφῶν ὑπηρετησόντων. ὁ δέ τεθυμένος ἐτύγχανεν: εἶπε δέ: ἄγετε, ὦ ἄνδρες, δειπνήσατε μέν ἅπερ καί ὥς ἐμέλλετε: προπαράσχεσθε δέ μοι μιᾶς ἡμέρας σῖτον. ἔπειτα δέ ἥκετε ἐπί τάς ναῦς αὐτίκα μάλα, ὅπως πλεύσωμεν ἔνθα θεός ἐθέλει, ἐν καιρῷ ἀφιξόμενοι. ἐπειδή δέ ἦλθον, ἐμβιβασάμενος αὐτούς εἰς τάς ναῦς ἔπλει τῆς νυκτός εἰς τόν λιμένα τῶν ἀθηναίων, τοτέ μέν ἀναπαύων καί παραγγέλλων ἀποκοιμᾶσθαι, τοτέ δέ κώπαις προσκομιζόμενος. εἰ δέ τις ὑπολαμβάνει ὡς ἀφρόνως ἔπλει δώδεκα τριήρεις ἔχων ἐπί πολλάς ναῦς κεκτημένους, ἐννοησάτω τόν ἀναλογισμόν αὐτοῦ. ἐκεῖνος γάρ ἐνόμισεν ἀμελέστερον μέν ἔχειν τούς ἀθηναίους περί τό ἐν τῷ λιμένι ναυτικόν γοργώπα ἀπολωλότος: εἰ δέ καί εἶεν τριήρεις ὁρμοῦσαι, ἀσφαλέστερον ἡγήσατο ἐπ' εἴκοσι ναῦς ἀθήνησιν οὔσας πλεῦσαι ἤ ἄλλοθι δέκα. τῶν μέν γάρ ἔξω ᾔδει ὅτι κατά ναῦν ἔμελλον οἱ ναῦται σκηνήσειν, τῶν δέ ἀθήνησιν ἐγίγνωσκεν ὅτι οἱ μέν τριήραρχοι οἴκοι καθευδήσοιεν, οἱ δέ ναῦται ἄλλος ἄλλῃ σκηνήσοιεν. ἔπλει μέν δή ταῦτα διανοηθείς: ἐπειδή δέ ἀπεῖχε πέντε ἤ ἕξ στάδια τοῦ λιμένος, ἡσυχίαν εἶχε καί ἀνέπαυεν. ὡς δέ ἡμέρα ὑπέφαινεν, ἡγεῖτο: οἱ δέ ἐπηκολούθουν. καί καταδύειν μέν οὐδέν εἴα στρογγύλον πλοῖον οὐδέ λυμαίνεσθαι ταῖς ἑαυτῶν ναυσίν: εἰ δέ που τριήρη ἴδοιεν ὁρμοῦσαν, ταύτην πειρᾶσθαι ἄπλουν ποιεῖν, τά δέ φορτηγικά πλοῖα καί γέμοντα ἀναδουμένους ἄγειν ἔξω, ἐκ δέ τῶν μειζόνων ἐμβαίνοντας ὅπου δύναιντο τούς ἀνθρώπους λαμβάνειν. ἦσαν δέ τινες οἵ καί ἐκπηδήσαντες εἰς τό δεῖγμα ἐμπόρους τέ τινας καί ναυκλήρους συναρπάσαντες εἰς τάς ναῦς εἰσήνεγκαν. ὁ μέν δή ταῦτα ἐπεποιήκει. τῶν δέ ἀθηναίων οἱ μέν αἰσθόμενοι ἔνδοθεν ἔθεον ἔξω, σκεψόμενοι τίς ἡ κραυγή, οἱ δέ ἔξωθεν οἴκαδε ἐπί τά ὅπλα, οἱ δέ καί εἰς ἄστυ ἀγγελοῦντες. πάντες δ' ἀθηναῖοι τότε ἐβοήθησαν καί ὁπλῖται καί ἱππεῖς, ὡς τοῦ πειραιῶς ἑαλωκότος. ὁ δέ τά μέν πλοῖα ἀπέστειλεν εἰς αἴγιναν, καί τῶν τριήρων τρεῖς ἤ τέτταρας συναπαγαγεῖν ἐκέλευσε, ταῖς δέ ἄλλαις παραπλέων παρά τήν ἀττικήν, ἅτε ἐκ τοῦ λιμένος πλέων, πολλά καί ἁλιευτικά ἔλαβε καί πορθμεῖα ἀνθρώπων μεστά, καταπλέοντα ἀπό νήσων. ἐπί δέ σούνιον ἐλθών καί ὁλκάδας γεμούσας τάς μέν τινας σίτου, τάς δέ καί ἐμπολῆς, ἔλαβε. ταῦτα δέ ποιήσας ἀπέπλευσεν εἰς αἴγιναν. καί ἀποδόμενος τά λάφυρα μηνός μισθόν προέδωκε τοῖς στρατιώταις. καί τό λοιπόν δέ περιπλέων ἐλάμβανεν ὅ τι ἐδύνατο. καί ταῦτα ποιῶν πλήρεις τε τάς ναῦς ἔτρεφε καί τούς στρατιώτας εἶχεν ἡδέως καί ταχέως ὑπηρετοῦντας. ὁ δέ ἀνταλκίδας κατέβη μέν μετά τιριβάζου διαπεπραγμένος συμμαχεῖν βασιλέα, εἰ μή ἐθέλοιεν ἀθηναῖοι καί οἱ σύμμαχοι χρῆσθαι τῇ εἰρήνῃ ᾗ αὐτός ἔλεγεν. ὡς δ' ἤκουσε νικόλοχον σύν ταῖς ναυσί πολιορκεῖσθαι ἐν ἀβύδῳ ὑπό ἰφικράτους καί διοτίμου, πεζῇ ᾤχετο εἰς ἄβυδον. ἐκεῖθεν δέ λαβών τό ναυτικόν νυκτός ἀνήγετο, διασπείρας λόγον ὡς μεταπεμπομένων τῶν καλχηδονίων: ὁρμισάμενος δέ ἐν περκώτῃ ἡσυχίαν εἶχεν. αἰσθόμενοι δέ οἱ περί δημαίνετον καί διονύσιον καί λεόντιχον καί φανίαν ἐδίωκον αὐτόν τήν ἐπί προκοννήσου: ὁ δ', ἐπεί ἐκεῖνοι παρέπλευσαν, ὑποστρέψας εἰς ἄβυδον ἀφίκετο: ἠκηκόει γάρ ὅτι προσπλέοι πολύξενος ἄγων τάς ἀπό συρακουσῶν καί ἰταλίας ναῦς εἴκοσιν, ὅπως ἀναλάβοι καί ταύτας. ἐκ δέ τούτου θρασύβουλος ὁ κολλυτεύς ἔχων ναῦς ὀκτώ ἔπλει ἀπό θρᾴκης, βουλόμενος ταῖς ἄλλαις ἀττικαῖς ναυσί συμμεῖξαι. ὁ δέ ἀνταλκίδας, ἐπεί αὐτῷ οἱ σκοποί ἐσήμηναν ὅτι προσπλέοιεν τριήρεις ὀκτώ, ἐμβιβάσας τούς ναύτας εἰς δώδεκα ναῦς τάς ἄριστα πλεούσας, καί προσπληρώσασθαι κελεύσας, εἴ τις ἐνεδεῖτο, ἐκ τῶν καταλειπομένων, ἐνήδρευεν ὡς ἐδύνατο ἀφανέστατα. ἐπεί δέ παρέπλεον, ἐδίωκεν: οἱ δέ ἰδόντες ἔφευγον. τάς μέν οὖν βραδύτατα πλεούσας ταῖς ἄριστα πλεούσαις ταχύ κατειλήφει: παραγγείλας δέ τοῖς πρωτόπλοις τῶν μεθ' αὑτοῦ μή ἐμβαλεῖν ταῖς ὑστάταις, ἐδίωκε τάς προεχούσας. ἐπεί δέ ταύτας ἔλαβεν, ἰδόντες οἱ ὕστεροι ἁλισκομένους σφῶν αὐτῶν τούς πρόπλους ὑπ' ἀθυμίας καί† τῶν βραδυτέρων ἡλίσκοντο: ὥσθ' ἥλωσαν ἅπασαι. ἐπεί δ' ἦλθον αὐτῷ αἵ τε ἐκ συρακουσῶν νῆες εἴκοσιν, ἦλθον δέ καί αἱ ἀπό ἰωνίας, ὅσης ἐγκρατής ἦν τιρίβαζος, συνεπληρώθησαν δέ καί ἐκ τῆς ἀριοβαρζάνους, καί γάρ ἦν ξένος ἐκ παλαιοῦ τῷ ἀριοβαρζάνει, ὁ δέ φαρνάβαζος ἤδη ἀνακεκλημένος ᾤχετο ἄνω, ὅτε δή καί ἔγημε τήν βασιλέως θυγατέρα: ὁ δέ ἀνταλκίδας γενομέναις ταῖς πάσαις ναυσί πλείοσιν ἤ ὀγδοήκοντα ἐκράτει τῆς θαλάττης: ὥστε καί τάς ἐκ τοῦ πόντου ναῦς ἀθήναζε μέν ἐκώλυε καταπλεῖν, εἰς δέ τούς ἑαυτῶν συμμάχους κατῆγεν. οἱ μέν οὖν ἀθηναῖοι, ὁρῶντες μέν πολλάς τάς πολεμίας ναῦς, φοβούμενοι δέ μή ὡς πρότερον καταπολεμηθείησαν, συμμάχου λακεδαιμονίοις βασιλέως γεγενημένου, πολιορκούμενοι δ' ἐκ τῆς αἰγίνης ὑπό τῶν λῃστῶν, διά ταῦτα μέν ἰσχυρῶς ἐπεθύμουν τῆς εἰρήνης. οἱ δ' αὖ λακεδαιμόνιοι, φρουροῦντες μόρᾳ μέν ἐν λεχαίῳ, μόρᾳ δ' ἐν ὀρχομενῷ, φυλάττοντες δέ τάς πόλεις, αἷς μέν ἐπίστευον, μή ἀπόλοιντο, αἷς δέ ἠπίστουν, μή ἀποσταῖεν, πράγματα δ' ἔχοντες καί παρέχοντες περί τήν κόρινθον, χαλεπῶς ἔφερον τῷ πολέμῳ. οἵ γε μήν ἀργεῖοι, εἰδότες φρουράν τε πεφασμένην ἐφ' ἑαυτούς καί γιγνώσκοντες ὅτι ἡ τῶν μηνῶν ὑποφορά οὐδέν ἔτι σφᾶς ὠφελήσει, καί οὗτοι εἰς τήν εἰρήνην πρόθυμοι ἦσαν. ὥστ' ἐπεί παρήγγειλεν ὁ τιρίβαζος παρεῖναι τούς βουλομένους ὑπακοῦσαι ἥν βασιλεύς εἰρήνην καταπέμποι, ταχέως πάντες παρεγένοντο. ἐπεί δέ συνῆλθον, ἐπιδείξας ὁ τιρίβαζος τά βασιλέως σημεῖα ἀνεγίγνωσκε τά γεγραμμένα. εἶχε δέ ὧδε. ἀρταξέρξης βασιλεύς νομίζει δίκαιον τάς μέν ἐν τῇ ἀσίᾳ πόλεις ἑαυτοῦ εἶναι καί τῶν νήσων κλαζομενάς καί κύπρον, τάς δέ ἄλλας ἑλληνίδας πόλεις καί μικράς καί μεγάλας αὐτονόμους ἀφεῖναι πλήν λήμνου καί ἴμβρου καί σκύρου: ταύτας δέ ὥσπερ τό ἀρχαῖον εἶναι ἀθηναίων. ὁπότεροι δέ ταύτην τήν εἰρήνην μή δέχονται, τούτοις ἐγώ πολεμήσω μετά τῶν ταῦτα βουλομένων καί πεζῇ καί κατά θάλατταν καί ναυσί καί χρήμασιν. ἀκούοντες οὖν ταῦτα οἱ ἀπό τῶν πόλεων πρέσβεις ἀπήγγελλον ἐπί τάς ἑαυτῶν ἕκαστοι πόλεις. καί οἱ μέν ἄλλοι ἅπαντες ὤμνυσαν ἐμπεδώσειν ταῦτα, οἱ δέ θηβαῖοι ἠξίουν ὑπέρ πάντων βοιωτῶν ὀμνύναι. ὁ δέ ἀγησίλαος οὐκ ἔφη δέξασθαι τούς ὅρκους, ἐάν μή ὀμνύωσιν, ὥσπερ τά βασιλέως γράμματα ἔλεγεν, αὐτονόμους εἶναι καί μικράν καί μεγάλην πόλιν. οἱ δέ τῶν θηβαίων πρέσβεις ἔλεγον ὅτι οὐκ ἐπεσταλμένα σφίσι ταῦτ' εἴη. ἴτε νυν, ἔφη ὁ ἀγησίλαος, καί ἐρωτᾶτε: ἀπαγγέλλετε δ' αὐτοῖς καί ταῦτα, ὅτι εἰ μή ποιήσουσι ταῦτα, ἔκσπονδοι ἔσονται. οἱ μέν δή ᾤχοντο. ὁ δ' ἀγησίλαος διά τήν πρός θηβαίους ἔχθραν οὐκ ἔμελλεν, ἀλλά πείσας τούς ἐφόρους εὐθύς ἐθύετο. ἐπειδή δέ ἐγένετο τά διαβατήρια, ἀφικόμενος εἰς τήν τεγέαν διέπεμπε τῶν μέν ἱππέων κατά τούς περιοίκους ἐπισπεύσοντας, διέπεμπε δέ καί ξεναγούς εἰς τάς πόλεις. πρίν δέ αὐτόν ὁρμηθῆναι ἐκ τεγέας, παρῆσαν οἱ θηβαῖοι λέγοντες ὅτι ἀφιᾶσι τάς πόλεις αὐτονόμους. καί οὕτω λακεδαιμόντιοι μέν οἴκαδε ἀπῆλθον, θηβαῖοι δ' εἰς τάς σπονδάς εἰσελθεῖν ἠναγκάσθησαν, αὐτονόμους ἀφέντες τάς βοιωτίας πόλεις. οἱ δ' αὖ κορίνθιοι οὐκ ἐξέπεμπον τήν τῶν ἀργείων φρουράν. ἀλλ' ὁ ἀγησίλαος καί τούτοις προεῖπε, τοῖς μέν, εἰ μή ἐκπέμψοιεν τούς ἀργείους, τοῖς δέ, εἰ μή ἀπίοιεν ἐκ τῆς κορίνθου, ὅτι πόλεμον ἐξοίσει πρός αὐτούς. ἐπεί δέ φοβηθέντων ἀμφοτέρων ἐξῆλθον οἱ ἀργεῖοι καί αὐτή ἐφ' αὑτῆς ἡ τῶν κορινθίων πόλις ἐγένετο, οἱ μέν σφαγεῖς καί οἱ μεταίτιοι τοῦ ἔργου αὐτοί γνόντες ἀπῆλθον ἐκ τῆς κορίνθου: οἱ δ' ἄλλοι πολῖται ἑκόντες κατεδέχοντο τούς πρόσθεν φεύγοντας. ἐπεί δέ ταῦτ' ἐπράχθη καί ὠμωμόκεσαν αἱ πόλεις ἐμμενεῖν ἐν τῇ εἰρήνῃ ἥν κατέπεμψε βασιλεύς, ἐκ τούτου διελύθη μέν τά πεζικά, διελύθη δέ καί τά ναυτικά στρατεύματα. λακεδαιμονίοις μέν δή καί ἀθηναίοις καί τοῖς συμμάχοις οὕτω μετά τόν ὕστερον πόλεμον τῆς καθαιρέσεως τῶν ἀθήνησι τειχῶν αὕτη πρώτη εἰρήνη ἐγένετο. ἐν δέ τῷ πολέμῳ μᾶλλον ἀντιρρόπως τοῖς ἐναντίοις πράττοντες οἱ λακεδαιμόνιοι πολύ ἐπικυδέστεροι ἐγένοντο ἐκ τῆς ἐπ' ἀνταλκίδου εἰρήνης καλουμένης. προστάται γάρ γενόμενοι τῆς ὑπό βασιλέως καταπεμφθείσης εἰρήνης καί τήν αὐτονομίαν ταῖς πόλεσι πράττοντες, προσέλαβον μέν σύμμαχον κόρινθον, αὐτονόμους δέ ἀπό τῶν θηβαίων τάς βοιωτίδας πόλεις ἐποίησαν, οὗπερ πάλαι ἐπεθύμουν, ἔπαυσαν δέ καί ἀργείους κόρινθον σφετεριζομένους, φρουράν φήναντες ἐπ' αὐτούς, εἰ μή ἐξίοιεν ἐκ κορίνθου. τούτων δέ προκεχωρηκότων ὡς ἐβούλοντο, ἔδοξεν αὐτοῖς, ὅσοι ἐν τῷ πολέμῳ τῶν συμμάχων ἐπέκειντο καί τοῖς πολεμίοις εὐμενέστεροι ἦσαν ἤ τῇ λακεδαίμονι, τούτους κολάσαι καί κατασκευάσαι ὡς μή δύναιντο ἀπιστεῖν. πρῶτον μέν οὖν πέμψαντες πρός τούς μαντινέας ἐκέλευσαν αὐτούς τό τεῖχος περιαιρεῖν, λέγοντες ὅτι οὐκ ἄν πιστεύσειαν ἄλλως αὐτοῖς μή σύν τοῖς πολεμίοις γενέσθαι. αἰσθάνεσθαι γάρ ἔφασαν καί ὡς σῖτον ἐξέπεμπον τοῖς ἀργείοις σφῶν αὐτοῖς πολεμούντων, καί ὡς ἔστι μέν ὅτε οὐδέ συστρατεύοιεν ἐκεχειρίαν προφασιζόμενοι, ὁπότε δέ καί ἀκολουθοῖεν, ὡς κακῶς συστρατεύοιεν. ἔτι δέ γιγνώσκειν ἔφασαν φθονοῦντας μέν αὐτούς, εἴ τι σφίσιν ἀγαθόν γίγνοιτο, ἐφηδομένους δ', εἴ τις συμφορά προσπίπτοι. ἐλέγοντο δέ καί αἱ σπονδαί ἐξεληλυθέναι τοῖς μαντινεῦσι τούτῳ τῷ ἔτει αἱ μετά τήν ἐν μαντινείᾳ μάχην τριακονταετεῖς γενόμεναι. ἐπεί δ' οὐκ ἤθελον καθαιρεῖν τά τείχη, φρουράν φαίνουσιν ἐπ' αὐτούς. ἀγησίλαος μέν οὖν ἐδεήθη τῆς πόλεως ἀφεῖναι ἑαυτόν ταύτης τῆς στρατηγίας, λέγων ὅτι τῷ πατρί αὐτοῦ ἡ τῶν μαντινέων πόλις πολλά ὑπηρετήκοι ἐν τοῖς πρός μεσσήνην πολέμοις: ἀγησίπολις δέ ἐξήγαγε τήν φρουράν καί μάλα παυσανίου τοῦ πατρός αὐτοῦ φιλικῶς ἔχοντος πρός τούς ἐν μαντινείᾳ τοῦ δήμου προστάτας. ὡς δέ ἐνέβαλε, πρῶτον μέν τήν γῆν ἐδῄου. ἐπεί δέ οὐδ' οὕτω καθῄρουν τά τείχη, τάφρον ὤρυττε κύκλῳ περί τήν πόλιν, τοῖς μέν ἡμίσεσι τῶν στρατιωτῶν προκαθημένοις σύν τοῖς ὅπλοις τῶν ταφρευόντων, τοῖς δ' ἡμίσεσιν ἐργαζομένοις. ἐπεί δέ ἐξείργαστο ἡ τάφρος, ἀσφαλῶς ἤδη κύκλῳ τεῖχος περί τήν πόλιν ᾠκοδόμησεν. αἰσθόμενος δέ ὅτι ὁ σῖτος ἐν τῇ πόλει πολύς ἐνείη, εὐετηρίας γενομένης τῷ πρόσθεν ἔτει, καί νομίσας χαλεπόν ἔσεσθαι, εἰ δεήσει πολύν χρόνον τρύχειν στρατείαις τήν τε πόλιν καί τούς συμμάχους, ἀπέχωσε τόν ῥέοντα ποταμόν διά τῆς πόλεως μάλ' ὄντα εὐμεγέθη. ἐμφραχθείσης δέ τῆς ἀπορροίας ᾔρετο τό ὕδωρ ὑπέρ τε τῶν ὑπό ταῖς οἰκίαις καί ὑπέρ τῶν ὑπό τῷ τείχει θεμελίων. βρεχομένων δέ τῶν κάτω πλίνθων καί προδιδουσῶν τάς ἄνω, τό μέν πρῶτον ἐρρήγνυτο τό τεῖχος, ἔπειτα δέ καί ἐκλίνετο. οἱ δέ χρόνον μέν τινα ξύλα ἀντήρειδον καί ἐμηχανῶντο ὡς μή πίπτοι ὁ πύργος: ἐπεί δέ ἡττῶντο τοῦ ὕδατος, δείσαντες μή πεσόντος πῃ τοῦ κύκλῳ τείχους δοριάλωτοι γένοιντο, ὡμολόγουν περιαιρήσειν. οἱ δέ λακεδαιμόνιοι οὐκ ἔφασαν σπείσεσθαι, εἰ μή καί διοικιοῖντο κατά κώμας. οἱ δ' αὖ νομίσαντες ἀνάγκην εἶναι, συνέφασαν καί ταῦτα ποιήσειν. οἰομένων δέ ἀποθανεῖσθαι τῶν ἀργολιζόντων καί τῶν τοῦ δήμου προστατῶν, διεπράξατο ὁ πατήρ παρά τοῦ ἀγησιπόλιδος ἀσφάλειαν αὐτοῖς γενέσθαι ἀπαλλαττομένοις ἐκ τῆς πόλεως, ἑξήκοντα οὖσι. καί ἀμφοτέρωθεν μέν τῆς ὁδοῦ ἀρξάμενοι ἀπό τῶν πυλῶν ἔχοντες τά δόρατα οἱ λακεδαιμόνιοι ἕστασαν, θεώμενοι τούς ἐξιόντας. καί μισοῦντες αὐτούς ὅμως ἀπείχοντο αὐτῶν ῥᾷον ἤ οἱ βέλτιστοι τῶν μαντινέων. καί τοῦτο μέν εἰρήσθω μέγα τεκμήριον πειθαρχίας. ἐκ δέ τούτου καθῃρέθη μέν τό τεῖχος, διῳκίσθη δ' ἡ μαντίνεια τετραχῇ, καθάπερ τό ἀρχαῖον ᾤκουν. καί τό μέν πρῶτον ἤχθοντο, ὅτι τάς μέν ὑπαρχούσας οἰκίας ἔδει καθαιρεῖν, ἄλλας δέ οἰκοδομεῖν: ἐπεί δέ οἱ ἔχοντες τάς οὐσίας ἐγγύτερον μέν ᾤκουν τῶν χωρίων ὄντων αὐτοῖς περί τάς κώμας, ἀριστοκρατίᾳ δ' ἐχρῶντο, ἀπηλλαγμένοι δ' ἦσαν τῶν βαρέων δημαγωγῶν, ἥδοντο τοῖς πεπραγμένοις. καί ἔπεμπον μέν αὐτοῖς οἱ λακεδαιμόνιοι οὐ καθ' ἕν, ἀλλά κατά κώμην ἑκάστην ξεναγόν. συνεστρατεύοντο δ' ἐκ τῶν κωμῶν πολύ προθυμότερον ἤ ὅτε ἐδημοκρατοῦντο. καί τά μέν δή περί μαντινείας οὕτω διεπέπρακτο, σοφωτέρων γενομένων ταύτῃ γε τῶν ἀνθρώπων τό μή διά τειχῶν ποταμόν ποιεῖσθαι. οἱ δ' ἐκ φλειοῦντος φεύγοντες αἰσθανόμενοι τούς λακεδαιμονίους ἐπισκοποῦντας τῶν συμμάχων ὁποῖοί τινες ἕκαστοι ἐν τῷ πολέμῳ αὐτοῖς ἐγεγένηντο, καιρόν ἡγησάμενοι, ἐπορεύθησαν εἰς λακεδαίμονα καί ἐδίδασκον ὡς ἕως μέν σφεῖς οἴκοι ἦσαν, ἐδέχετό τε ἡ πόλις τούς λακεδαιμονίους εἰς τό τεῖχος καί συνεστρατεύοντο ὅποι ἡγοῖντο: ἐπεί δέ σφᾶς αὐτούς ἐξέβαλον, ὡς ἕπεσθαι μέν οὐδαμοῦ ἐθέλοιεν, μόνους δέ πάντων ἀνθρώπων λακεδαιμονίους οὐ δέχοιντο εἴσω τῶν πυλῶν. ἀκούσασιν οὖν ταῦτα τοῖς ἐφόροις ἄξιον ἔδοξεν ἐπιστροφῆς εἶναι. καί πέμψαντες πρός τήν τῶν φλειασίων πόλιν ἔλεγον ὡς φίλοι μέν οἱ φυγάδες τῇ λακεδαιμονίων πόλει εἶεν, ἀδικοῦντες δ' οὐδέν φεύγοιεν. ἀξιοῦν δ' ἔφασαν μή ὑπ' ἀνάγκης, ἀλλά παρ' ἑκόντων διαπράξασθαι κατελθεῖν αὐτούς. ἅ δή ἀκούσαντες οἱ φλειάσιοι ἔδεισαν μή εἰ στρατεύσαιντο ἐπ' αὐτούς, τῶν ἔνδοθεν παρείησάν τινες αὐτούς εἰς τήν πόλιν. καί γάρ συγγενεῖς πολλοί ἔνδον ἦσαν τῶν φευγόντων καί ἄλλως εὐμενεῖς, καί οἷα δή ἐν ταῖς πλείσταις πόλεσι νεωτέρων τινές ἐπιθυμοῦντες πραγμάτων κατάγειν ἐβούλοντο τήν φυγήν. τοιαῦτα μέν δή φοβηθέντες, ἐψηφίσαντο καταδέχεσθαι τούς φυγάδας, καί ἐκείνοις μέν ἀποδοῦναι τά ἐμφανῆ κτήματα, τούς δέ τά ἐκείνων πριαμένους ἐκ δημοσίου τήν τιμήν ἀπολαβεῖν: εἰ δέ τι ἀμφίλογον πρός ἀλλήλους γίγνοιτο, δίκῃ διακριθῆναι. καί ταῦτα μέν αὖ περί τῶν φλειασίων φυγάδων ἐν ἐκείνῳ τῷ χρόνῳ ἐπέπρακτο. ἐξ ἀκάνθου δέ καί ἀπολλωνίας, αἵπερ μέγισται τῶν περί ὄλυνθον πόλεων, πρέσβεις ἀφίκοντο εἰς λακεδαίμονα. ἀκούσαντες δ' οἱ ἔφοροι ὧν ἕνεκα ἧκον, προσήγαγον αὐτούς πρός τε τήν ἐκκλησίαν καί τούς συμμάχους. ἔνθα δή κλειγένης ἀκάνθιος ἔλεξεν: ὦ ἄνδρες λακεδαιμόνιοί τε καί σύμμαχοι, οἰόμεθα λανθάνειν ὑμᾶς πρᾶγμα μέγα φυόμενον ἐν τῇ ἑλλάδι. ὅτι μέν γάρ τῶν ἐπί θρᾴκης μεγίστη πόλις ὄλυνθος σχεδόν πάντες ἐπίστασθε. οὗτοι τῶν πόλεων προσηγάγοντο ἐφ' ᾧτε νόμοις τοῖς αὐτοῖς χρῆσθαι καί συμπολιτεύειν, ἔπειτα δέ καί τῶν μειζόνων προσέλαβόν τινας. ἐκ δέ τούτου ἐπεχείρησαν καί τάς τῆς μακεδονίας πόλεις ἐλευθεροῦν ἀπό ἀμύντου τοῦ μακεδόνων βασιλέως. ἐπεί δέ εἰσήκουσαν αἱ ἐγγύτατα αὐτῶν, ταχύ καί ἐπί τάς πόρρω καί μείζους ἐπορεύοντο: καί κατελίπομεν ἡμεῖς ἔχοντας ἤδη ἄλλας τε πολλάς καί πέλλαν, ἥπερ μεγίστη τῶν ἐν μακεδονίᾳ πόλεων: καί ἀμύνταν δέ ᾐσθανόμεθα ἀποχωροῦντά τε ἐκ τῶν πόλεων καί ὅσον οὐκ ἐκπεπτωκότα ἤδη ἐκ πάσης μακεδονίας. πέμψαντες δέ καί πρός ἡμᾶς καί πρός ἀπολλωνιάτας οἱ ὀλύνθιοι προεῖπον ἡμῖν ὅτι εἰ μή παρεσόμεθα συστρατευσόμενοι, ἐκεῖνοι ἐφ' ἡμᾶς ἴοιεν. ἡμεῖς δέ, ὦ ἄνδρες λακεδαιμόνιοι, βουλόμεθα μέν τοῖς πατρίοις νόμοις χρῆσθαι καί αὐτοπολῖται εἶναι: εἰ μέντοι μή βοηθήσει τις, ἀνάγκη καί ἡμῖν μετ' ἐκείνων γίγνεσθαι. καίτοι νῦν γ' ἤδη αὐτοῖς εἰσίν ὁπλῖται μέν οὐκ ἐλάττους †ὀκτακοσίων, πελτασταί δέ πολύ πλείους ἤ τοσοῦτοι: ἱππεῖς γε μέντοι, ἐάν καί ἡμεῖς μετ' αὐτῶν γενώμεθα, ἔσονται πλείους ἤ χίλιοι. κατελίπομεν δέ καί ἀθηναίων καί βοιωτῶν πρέσβεις ἤδη αὐτόθι. ἠκούομεν δέ ὡς καί αὐτοῖς ὀλυν θίοις ἐψηφισμένον εἴη συμπέμπειν πρέσβεις εἰς ταύτας τάς πόλεις περί συμμαχίας. καίτοι εἰ τοσαύτη δύναμις προσγενήσεται τῇ τε ἀθηναίων καί θηβαίων ἰσχύι, ὁρᾶτε, ἔφη, ὅπως μή οὐκέτι εὐμεταχείριστα ἔσται ἐκεῖνα ὑμῖν. ἐπεί δέ καί ποτείδαιαν ἔχουσιν ἐπί τῷ ἰσθμῷ τῆς παλλήνης οὖσαν, νομίζετε καί τάς ἐντός ταύτης πόλεις ὑπηκόους ἔσεσθαι αὐτῶν. τεκμήριον δ' ἔτι ἔστω ὑμῖν καί τοῦτο ὅτι ἰσχυρῶς αὗται αἱ πόλεις πεφόβηνται: μάλιστα γάρ μισοῦσαι τούς ὀλυνθίους ὅμως οὐκ ἐτόλμησαν μεθ' ἡμῶν πρεσβείας πέμπειν διδαξούσας ταῦτα. ἐννοήσατε δέ καί τόδε, πῶς εἰκός ὑμᾶς τῆς μέν βοιωτίας ἐπιμεληθῆναι ὅπως μή καθ' ἕν εἴη, πολύ δέ μείζονος ἁθροιζομένης δυνάμεως ἀμελῆσαι, καί ταύτης οὐ κατά γῆν μόνον, ἀλλά καί κατά θάλατταν ἰσχυρᾶς γιγνομένης. τί γάρ δή καί ἐμποδών, ὅπου ξύλα μέν ναυπηγήσιμα ἐν αὐτῇ τῇ χώρᾳ ἐστί, χρημάτων δέ πρόσοδοι ἐκ πολλῶν μέν λιμένων, ἐκ πολλῶν δ' ἐμπορίων, πολυανθρωπία γε μήν διά τήν πολυσιτίαν ὑπάρχει; ἀλλά μήν καί γείτονές γ' εἰσίν αὐτοῖς θρᾷκες οἱ ἀβασίλευτοι, οἵ θεραπεύουσι μέν καί νῦν ἤδη τούς ὀλυνθίους: εἰ δέ ὑπ' ἐκείνοις ἔσονται, πολλή καί αὕτη δύναμις προσγένοιτ' ἄν αὐτοῖς. τούτων γε μήν ἀκολουθούντων καί τά ἐν τῷ παγγαίῳ χρύσεια χεῖρα ἄν αὐτοῖς ἤδη ὀρέγοι. καί τούτων ἡμεῖς οὐδέν λέγομεν ὅ τι οὐ καί ἐν τῷ τῶν ὀλυνθίων δήμῳ μυριόλεκτόν ἐστι. τό γε μήν φρόνημα αὐτῶν τί ἄν τις λέγοι; καί γάρ ὁ θεός ἴσως ἐποίησεν ἅμα τῷ δύνασθαι καί τά φρονήματα αὔξεσθαι τῶν ἀνθρώπων. ἡμεῖς μέν οὖν, ὦ ἄνδρες λακεδαιμόνιοί τε καί σύμμαχοι, ἐξαγγέλλομεν ὅτι οὕτω τἀκεῖ ἔχει: ὑμεῖς δέ βουλεύεσθε, εἰ δοκεῖ ἄξια ἐπιμελείας εἶναι. δεῖ γε μήν ὑμᾶς καί τόδε εἰδέναι, ὡς ἥν εἰρήκαμεν δύναμιν μεγάλην οὖσαν, οὔπω δυσπάλαιστός ἐστιν. αἱ γάρ ἄκουσαι τῶν πόλεων τῆς πολιτείας κοινωνοῦσαι, αὗται, ἄν τι ἴδωσιν ἀντίπαλον, ταχύ ἀποστήσονται: εἰ μέντοι συγκλεισθήσονται ταῖς τε ἐπιγαμίαις καί ἐγκτήσεσι παρ' ἀλλήλοις, ἅς ἐψηφισμένοι εἰσί, καί γνώσονται ὅτι μετά τῶν κρατούντων ἕπεσθαι κερδαλέον ἐστίν, ὥσπερ ἀρκάδες, ὅταν μεθ' ὑμῶν ἴωσι, τά τε αὑτῶν σῴζουσι καί τά ἀλλότρια ἁρπάζουσιν, ἴσως οὐκέθ' ὁμοίως εὔλυτα ἔσται. λεχθέντων δέ τούτων ἐδίδοσαν οἱ λακεδαιμόνιοι τοῖς συμμάχοις λόγον καί ἐκέλευον συμβουλεύειν ὅ τι γιγνώσκει τις ἄριστον τῇ πελοποννήσῳ τε καί τοῖς συμμάχοις. ἐκ τούτου μέντοι πολλοί μέν συνηγόρευον στρατιάν ποιεῖν, μάλιστα δέ οἱ βουλόμενοι χαρίζεσθαι τοῖς λακεδαιμονίοις, καί ἔδοξε πέμπειν τό εἰς τούς μυρίους σύνταγμα ἑκάστην πόλιν. λόγοι δέ ἐγένοντο ἀργύριόν τε ἀντ' ἀνδρῶν ἐξεῖναι διδόναι τῇ βουλομένῃ τῶν πόλεων, τριώβολον αἰγιναῖον κατά ἄνδρα, ἱππέας τε εἴ τις παρέχοι, ἀντί τεττάρων ὁπλιτῶν τόν μισθόν τῷ ἱππεῖ δίδοσθαι: εἰ δέ τις τῶν πόλεων ἐκλίποι τήν στρατιάν, ἐξεῖναι λακεδαιμονίοις ἐπιζημιοῦν στατῆρι κατά τόν ἄνδρα τῆς ἡμέρας. ἐπεί δέ ταῦτα ἔδοξεν, ἀναστάντες οἱ ἀκάνθιοι πάλιν ἐδίδασκον ὡς ταῦτα καλά μέν εἴη τά ψηφίσματα, οὐ μέντοι δυνατά ταχύ περανθῆναι. βέλτιον οὖν ἔφασαν εἶναι, ἐν ᾧ αὕτη ἡ παρασκευή ἁθροίζοιτο, ὡς τάχιστα ἄνδρα ἐξελθεῖν ἄρχοντα καί δύναμιν ἐκ λακεδαίμονός τε, ὅση ἄν ταχύ ἐξέλθοι, καί ἐκ τῶν ἄλλων πόλεων: τούτου γάρ γενομένου τάς τε οὔπω προσκεχωρηκυίας πόλεις στῆναι ἄν καί τάς βεβιασμένας ἧττον ἄν συμμαχεῖν. δοξάντων δέ καί τούτων, ἐκπέμπουσιν οἱ λακεδαιμόνιοι εὐδαμίδαν, καί σύν αὐτῷ νεοδαμώδεις τε καί τῶν περιοίκων καί τῶν σκιριτῶν ἄνδρας ὡς δισχιλίους. ὁ μέντοι εὐδαμίδας ἐξιών φοιβίδαν τόν ἀδελφόν ἐδεήθη τῶν ἐφόρων τούς ὑπολειπομένους τῶν ἑαυτῷ προστεταγμένων ἁθροίσαντα μετιέναι: αὐτός δέ ἐπεί ἀφίκετο εἰς τά ἐπί θρᾴκης χωρία, ταῖς μέν δεομέναις τῶν πόλεων φρουρούς ἔπεμπε, ποτείδαιαν δέ καί προσέλαβεν ἑκοῦσαν, σύμμαχον ἤδη ἐκείνων οὖσαν, καί ἐντεῦθεν ὁρμώμενος ἐπολέμει ὥσπερ εἰκός τόν ἐλάττω ἔχοντα δύναμιν. ὁ δέ φοιβίδας, ἐπεί ἡθροίσθησαν αὐτῷ οἱ ὑπολειφθέντες τοῦ εὐδαμίδου, λαβών αὐτούς ἐπορεύετο. ὡς δ' ἐγένοντο ἐν θήβαις, ἐστρατοπεδεύσαντο μέν ἔξω τῆς πόλεως περί τό γυμνάσιον: στασιαζόντων δέ τῶν θηβαίων, πολεμαρχοῦντες μέν ἐτύγχανον ἰσμηνίας τε καί λεοντιάδης, διάφοροι δέ ὄντες ἀλλήλοις καί ἀρχηγός ἑκάτερος τῶν ἑταιριῶν. ὁ μέν οὖν ἰσμηνίας διά τό μῖσος τῶν λακεδαιμονίων οὐδέ ἐπλησίαζε τῷ φοιβίδᾳ. ὁ μέντοι λεοντιάδης ἄλλως τε ἐθεράπευεν αὐτόν, καί ἐπεί εἰσῳκειώθη, ἔλεγε τάδε: ἔξεστί σοι, ὦ φοιβίδα, τῇδε τῇ ἡμέρᾳ μέγιστα ἀγαθά τῇ σεαυτοῦ πατρίδι ὑπουργῆσαι: ἐάν γάρ ἀκολουθήσῃς ἐμοί σύν τοῖς ὁπλίταις, εἰσάξω σε ἐγώ εἰς τήν ἀκρόπολιν. τούτου δέ γενομένου νόμιζε τάς θήβας παντάπασιν ὑπό λακεδαιμονίοις καί ἡμῖν τοῖς ὑμετέροις φίλοις ἔσεσθαι. καίτοι νῦν μέν, ὡς ὁρᾷς, ἀποκεκήρυκται μηδένα μετά σοῦ στρατεύειν θηβαίων ἐπ' ὀλυνθίους: ἐάν δέ γε σύ ταῦτα μεθ' ἡμῶν πράξῃς, εὐθύς σοι ἡμεῖς πολλούς μέν ὁπλίτας, πολλούς δέ ἱππέας συμπέμψομεν: ὥστε πολλῇ δυνάμει βοηθήσεις τῷ ἀδελφῷ, καί ἐν ᾧ μέλλει ἐκεῖνος ὄλυνθον καταστρέφεσθαι, σύ κατεστραμμένος ἔσει θήβας, πολύ μείζω πόλιν ὀλύνθου. ἀκούσας δέ ταῦτα ὁ φοιβίδας ἀνεκουφίσθη: καί γάρ ἦν τοῦ λαμπρόν τι ποιῆσαι πολύ μᾶλλον ἤ τοῦ ζῆν ἐραστής, οὐ μέντοι λογιστικός γε οὐδέ πάνυ φρόνιμος ἐδόκει εἶναι. ἐπεί δέ ὡμολόγησε ταῦτα, προορμῆσαι μέν αὐτόν ἐκέλευσεν, ὥσπερ συνεσκευασμένος ἦν εἰς τό ἀπιέναι: ἡνίκα δ' ἄν ᾖ καιρός, πρός σέ ἥξω ἐγώ, ἔφη ὁ λεοντιάδης, καί αὐτός σοι ἡγήσομαι. ἐν ᾧ δέ ἡ μέν βουλή ἐκάθητο ἐν τῇ ἐν ἀγορᾷ στοᾷ διά τό τάς γυναῖκας ἐν τῇ καδμείᾳ θεσμοφοριάζειν, θέρους δέ ὄντος καί μεσημβρίας πλείστη ἦν ἐρημία ἐν ταῖς ὁδοῖς, ἐν τούτῳ προσελάσας ἐφ' ἵππου ὁ λεοντιάδης ἀποστρέφει τε τόν φοιβίδαν καί ἡγεῖται εὐθύς εἰς τήν ἀκρόπολιν. καταστήσας δ' ἐκεῖ τόν φοιβίδαν καί τούς μετ' αὐτοῦ καί παραδούς τήν βαλανάγραν αὐτῷ τῶν πυλῶν, καί εἰπών μηδένα παριέναι εἰς τήν ἀκρόπολιν ὅντινα μή αὐτός κελεύοι, εὐθύς ἐπορεύετο πρός τήν βουλήν. ἐλθών δέ εἶπε τάδε: ὅτι μέν, ὦ ἄνδρες, λακεδαιμόνιοι κατέχουσι τήν ἀκρόπολιν, μηδέν ἀθυμεῖτε: οὐδενί γάρ φασι πολέμιοι ἥκειν, ὅστις μή πολέμου ἐρᾷ: ἐγώ δέ τοῦ νόμου κελεύοντος ἐξεῖναι πολεμάρχῳ λαβεῖν, εἴ τις δοκεῖ ἄξια θανάτου ποιεῖν, λαμβάνω τουτονί ἰσμηνίαν, ὡς πολεμοποιοῦντα. καί ὑμεῖς δέ οἱ λοχαγοί τε καί οἱ μετά τούτων τεταγμένοι, ἀνίστασθε, καί λαβόντες ἀπαγάγετε τοῦτον ἔνθα εἴρηται. οἱ μέν δή εἰδότες τό πρᾶγμα παρῆσάν τε καί ἐπείθοντο καί συνελάμβανον: τῶν δέ μή εἰδότων, ἐναντίων δέ ὄντων τοῖς περί λεοντιάδην, οἱ μέν ἔφευγον εὐθύς ἔξω τῆς πόλεως, δείσαντες μή ἀποθάνοιεν: οἱ δέ καί οἴκαδε πρῶτον ἀπεχώρησαν: ἐπεί δέ εἰργμένον τόν ἰσμηνίαν ᾔσθοντο [οἱ] ἐν τῇ καδμείᾳ, τότε δή ἀπεχώρησαν εἰς τάς ἀθήνας οἱ ταὐτά γιγνώσκοντες ἀνδροκλείδᾳ τε καί ἰσμηνίᾳ μάλιστα τριακόσιοι. ὡς δέ ταῦτ' ἐπέπρακτο, πολέμαρχον μέν ἀντί ἰσμηνίου ἄλλον εἵλοντο, ὁ δέ λεοντιάδης εὐθύς εἰς λακεδαίμονα ἐπορεύετο. ηὗρε δ' ἐκεῖ τούς μέν ἐφόρους καί τῆς πόλεως τό πλῆθος χαλεπῶς ἔχοντας τῷ φοιβίδᾳ, ὅτι οὐ προσταχθέντα ὑπό τῆς πόλεως ταῦτα ἐπεπράχει: ὁ μέντοι ἀγησίλαος ἔλεγεν ὅτι εἰ μέν βλαβερά τῇ λακεδαίμονι πεπραχώς εἴη, δίκαιος εἴη ζημιοῦσθαι, εἰ δέ ἀγαθά, ἀρχαῖον εἶναι νόμιμον ἐξεῖναι τά τοιαῦτα αὐτοσχεδιάζειν. αὐτό οὖν τοῦτ', ἔφη, προσήκει σκοπεῖν, πότερον ἀγαθά ἤ κακά ἐστι τά πεπραγμένα. ἔπειτα μέντοι ὁ λεοντιάδης ἐλθών εἰς τούς ἐκκλήτους ἔλεγε τοιάδε: ἄνδρες λακεδαιμόνιοι, ὡς μέν πολεμικῶς εἶχον ὑμῖν οἱ θηβαῖοι, πρίν τά νῦν πεπραγμένα γενέσθαι, καί ὑμεῖς ἐλέγετε: ἑωρᾶτε γάρ ἀεί τούτους τοῖς μέν ὑμετέροις δυσμενέσι φιλικῶς ἔχοντας, τοῖς δ' ὑμετέροις φίλοις ἐχθρούς ὄντας. οὐκ ἐπί μέν τόν ἐν πειραιεῖ δῆμον, πολεμιώτατον ὄντα ὑμῖν, οὐκ ἠθέλησαν συστρατεύειν, φωκεῦσι δέ, ὅτι ὑμᾶς εὐμενεῖς ὄντας ἑώρων, ἐπεστράτευον; ἀλλά μήν καί πρός ὀλυνθίους εἰδότες ὑμᾶς πόλεμον ἐκφέροντας συμμαχίαν ἐποιοῦντο, καί ὑμεῖς γε τότε μέν ἀεί προσείχετε τόν νοῦν πότε ἀκούσεσθε βιαζομένους αὐτούς τήν βοιωτίαν ὑφ' αὑτοῖς εἶναι: νῦν δ' ἐπεί τάδε πέπρακται, οὐδέν ὑμᾶς δεῖ θηβαίους φοβεῖσθαι: ἀλλ' ἀρκέσει ὑμῖν μικρά σκυτάλη ὥστ' ἐκεῖθεν πάντα ὑπηρετεῖσθαι ὅσων ἄν δέησθε, ἐάν ὥσπερ ἡμεῖς ὑμῶν, οὕτω καί ὑμεῖς ἡμῶν ἐπιμελῆσθε. ἀκούουσι ταῦτα τοῖς λακεδαιμονίοις ἔδοξε τήν τε ἀκρόπολιν ὥσπερ κατείληπτο φυλάττειν καί ἰσμηνίᾳ κρίσιν ποιῆσαι. ἐκ δέ τούτου πέμπουσι δικαστάς λακεδαιμονίων μέν τρεῖς, ἀπό δέ τῶν συμμαχίδων ἕνα ἀφ' ἑκάστης καί μικρᾶς καί μεγάλης πόλεως. ἐπεί δέ συνεκαθίζετο τό δικαστήριον, τότε δή κατηγορεῖτο τοῦ ἰσμηνίου καί ὡς βαρβαρίζοι καί ὡς ξένος τῷ πέρσῃ ἐπ' οὐδενί ἀγαθῷ τῆς ἑλλάδος γεγενημένος εἴη καί ὡς τῶν παρά βασιλέως χρημάτων μετειληφώς εἴη καί ὅτι τῆς ἐν τῇ ἑλλάδι ταραχῆς πάσης ἐκεῖνός τε καί ἀνδροκλείδας αἰτιώτατοι εἶεν. ὁ δέ ἀπελογεῖτο μέν πρός πάντα ταῦτα, οὐ μέντοι ἔπειθέ γε τό μή οὐ μεγαλοπράγμων τε καί κακοπράγμων εἶναι. καί ἐκεῖνος μέν κατεψηφίσθη καί ἀποθνῄσκει: οἱ δέ περί λεοντιάδην εἶχόν τε τήν πόλιν καί τοῖς λακεδαιμονίοις ἔτι πλείω ὑπηρέτουν ἤ προσετάττετο αὐτοῖς. τούτων δή πεπραγμένων οἱ λακεδαιμόνιοι πολύ προθυμότερον τήν εἰς τήν ὄλυνθον στρατιάν συναπέστελλον. καί ἐκπέμπουσι τελευτίαν μέν ἁρμοστήν, τήν δ' εἰς τούς μυρίους σύνταξιν αὐτοί τε ἅπαντας συνεξέπεμπον, καί εἰς τάς συμμαχίδας πόλεις σκυτάλας διέπεμπον, κελεύοντες ἀκολουθεῖν τελευτίᾳ κατά τό δόγμα τῶν συμμάχων. καί οἵ τε ἄλλοι προθύμως τῷ τελευτίᾳ ὑπηρέτουν, καί γάρ οὐκ ἀχάριστος ἐδόκει εἶναι τοῖς ὑπουργοῦσί τι, καί ἡ τῶν θηβαίων δέ πόλις, ἅτε καί ἀγησιλάου ὄντος αὐτῷ ἀδελφοῦ, προθύμως συνέπεμψε καί ὁπλίτας καί ἱππέας. ὁ δέ σπεύδων μέν οὐ μάλα ἐπορεύετο, ἐπιμελόμενος δέ τοῦ τε μή ἀδικῶν τούς φίλους πορεύεσθαι καί τοῦ ὡς πλείστην δύναμιν ἁθροίζειν. προέπεμπε δέ καί πρός ἀμύνταν, καί ἠξίου αὐτόν καί ξένους μισθοῦσθαι καί τοῖς πλησίον βασιλεῦσι χρήματα διδόναι, ὡς συμμάχους εἶναι, εἴπερ βούλοιτο τήν ἀρχήν ἀναλαβεῖν. ἔπεμπε δέ καί πρός δέρδαν τόν ἐλιμίας ἄρχοντα, διδάσκων ὅτι οἱ ὀλύνθιοι κατεστραμμένοι τήν μείζω δύναμιν μακεδονίας εἶεν, καί οὐκ ἀνήσουσι τήν ἐλάττω, εἰ μή τις αὐτούς παύσει τῆς ὕβρεως. ταῦτα δέ ποιῶν, μάλα πολλήν ἔχων στρατιάν ἀφίκετο εἰς τήν ἑαυτῶν συμμαχίδα. ἐπεί δ' ἦλθεν εἰς τήν ποτείδαιαν, ἐκεῖθεν συνταξάμενος ἐπορεύετο εἰς τήν πολεμίαν. καί πρός μέν τήν πόλιν ἰών οὔτ' ἔκαεν οὔτ' ἔκοπτε, νομίζων, εἴ τι ποιήσειε τούτων, ἐμποδών ἄν αὐτῷ πάντα γίγνεσθαι καί προσιόντι καί ἀπιόντι: ὁπότε δέ ἀναχωροίη ἀπό τῆς πόλεως, τότε ὀρθῶς ἔχειν κόπτοντα τά δένδρα ἐμποδών καταβάλλειν, εἴ τις ὄπισθεν ἐπίοι. ὡς δέ ἀπεῖχεν ἀπό τῆς πόλεως οὐδέ δέκα στάδια, ἔθετο τά ὅπλα, εὐώνυμον μέν αὐτός ἔχων, οὕτω γάρ συνέβαινεν αὐτῷ κατά τάς πύλας ἰέναι ᾗ ἐξῇσαν οἱ πολέμιοι, ἡ δ' ἄλλη φάλαγξ τῶν συμμάχων ἀπετέτατο πρός τό δεξιόν. καί τῶν ἱππέων δέ τούς μέν λάκωνας καί τούς θηβαίους καί ὅσοι τῶν μακεδόνων παρῆ σαν ἐπί τῷ δεξιῷ ἐτάξατο, παρά δέ αὑτῷ εἶχε δέρδαν τε καί τούς ἐκείνου ἱππέας ὡς εἰς τετρακοσίους διά τε τό ἄγασθαι τοῦτο τό ἱππικόν καί διά τό θεραπεύειν τόν δέρδαν, ὡς ἡδόμενος παρείη. ἐπεί δέ καί οἱ πολέμιοι ἐλθόντες ἀντιπαρετάξαντο ὑπό τῷ τείχει, συσπειραθέντες αὐτῶν οἱ ἱππεῖς ἐμβάλλουσι κατά τούς λάκωνας καί βοιωτούς. καί πολύχαρμόν τε τόν λακεδαιμόνιον ἵππαρχον καταβάλλουσιν ἀπό τοῦ ἵππου καί κείμενον πάμπολλα κατέτρωσαν, καί ἄλλους ἀπέκτειναν, καί τέλος τρέπονται τό ἐπί τῷ δεξιῷ κέρατι ἱππικόν. φευγόντων δέ τῶν ἱππέων ἐνέκλινε καί τό ἐχόμενον πεζόν αὐτῶν, καί ὅλον δ' ἄν ἐκινδύνευσεν ἡττηθῆναι τό στράτευμα, εἰ μή δέρδας ἔχων τό ἑαυτοῦ ἱππικόν εὐθύς πρός τάς πύλας τῶν ὀλυνθίων ἤλασεν. ἐπῄει δέ καί ὁ τελευτίας σύν τοῖς περί ἑαυτόν ἐν τάξει. ὡς δέ ταῦτα ᾔσθοντο οἱ ὀλύνθιοι ἱππεῖς, δείσαντες μή ἀποκλεισθεῖεν τῶν πυλῶν, ἀναστρέψαντες ἀπεχώρουν πολλῇ σπουδῇ. ἔνθα δή ὁ δέρδας παρελαύνοντας παμπόλλους ἱππέας αὐτῶν ἀπέκτεινεν. ἀπεχώρησαν δέ καί οἱ πεζοί τῶν ὀλυνθίων εἰς τήν πόλιν: οὐ μέντοι πολλοί αὐτῶν ἀπέθανον, ἅτε ἐγγύς τοῦ τείχους ὄντος. ἐπεί δέ τροπαῖόν τε ἐστάθη καί ἡ νίκη αὕτη τῷ τελευτίᾳ ἐγεγένητο, ἀπιών δή ἔκοπτε τά δένδρα. καί τοῦτο μέν στρατευσάμενος τό θέρος διῆκε καί τό μακεδονικόν στράτευμα καί τό τοῦ δέρδα: πολλάκις μέντοι καί οἱ ὀλύνθιοι καταθέοντες εἰς τάς τῶν λακεδαιμονίων συμμαχίδας πόλεις ἐλεηλάτουν καί ἄνδρας ἀπεκτίννυον. ἅμα δέ τῷ ἦρι ὑποφαινομένῳ οἱ μέν ὀλύνθιοι ἱππεῖς ὄντες ὡς ἑξακόσιοι κατεδεδραμήκεσαν εἰς τήν ἀπολλωνίαν ἅμα μεσημβρίᾳ καί διεσπαρμένοι ἐλεηλάτουν: ὁ δέ δέρδας ἐτύγχανε ταύτῃ τῇ ἡμέρᾳ ἀφιγμένος μετά τῶν ἱππέων τῶν ἑαυτοῦ καί ἀριστοποιούμενος ἐν τῇ ἀπολλωνίᾳ. ὡς δ' εἶδε τήν καταδρομήν, ἡσυχίαν [τε] εἶχε, τούς θ' ἵππους ἐπεσκευασμένους καί τούς ἀμβάτας ἐξωπλισμένους ἔχων. ἐπειδή δέ καταφρονητικῶς οἱ ὀλύνθιοι καί εἰς τό προάστιον καί εἰς αὐτάς τάς πύλας ἤλαυνον, τότε δή συντεταγμένους ἔχων ἐξελαύνει. οἱ δέ ὡς εἶδον, εἰς φυγήν ὥρμησαν. ὁ δ' ὡς ἅπαξ ἐτρέψατο, οὐκ ἀνῆκεν ἐνενήκοντα στάδια διώκων καί ἀποκτιννύς, ἕως πρός αὐτό κατεδίωξε τῶν ὀλυνθίων τό τεῖχος. καί ἐλέγετο ὁ δέρδας ἀποκτεῖναι ἐν τούτῳ τῷ ἔργῳ περί ὀγδοήκοντα ἱππέας. καί ἀπό τούτου τειχήρεις τε μᾶλλον ἦσαν οἱ πολέμιοι καί τῆς χώρας ὀλίγην παντελῶς εἰργάζοντο. προϊόντος δέ τοῦ χρόνου, καί τοῦ τελευτίου ἐστρατευμένου πρός τήν τῶν ὀλυνθίων πόλιν, ὡς εἴ τι δένδρον ὑπόλοιπον εἴη ἤ τι εἰργασμένον τοῖς πολεμίοις, φθείροι, ἐξελθόντες οἱ ὀλύνθιοι ἱππεῖς ἥσυχοι πορευόμενοι διέβησαν τόν παρά τήν πόλιν ῥέοντα ποταμόν, καί ἐπορεύοντο ἡσυχῇ πρός τό ἐναντίον στράτευμα. ὡς δ' εἶδεν ὁ τελευτίας, ἀγανακτήσας τῇ τόλμῃ αὐτῶν εὐθύς τλημονίδαν τόν τῶν πελταστῶν ἄρχοντα δρόμῳ φέρεσθαι εἰς αὐτούς ἐκέλευσεν. οἱ δέ ὀλύνθιοι ὡς εἶδον προθέοντας τούς πελταστάς, ἀναστρέψαντες ἀπεχώρουν ἥσυχοι, καί διέβησαν πάλιν τόν ποταμόν. οἱ δ' ἠκολούθουν μάλα θρασέως, καί ὡς φεύγουσι διώξοντες ἐπιδιέβαινον. ἔνθα δή οἱ ὀλύνθιοι ἱππεῖς, ἡνίκα ἔτι εὐχείρωτοι αὐτοῖς ἐδόκουν εἶναι οἱ διαβεβηκότες, ἀναστρέψαντες ἐμβάλλουσιν αὐτοῖς, καί αὐτόν τε ἀπέκτειναν τόν τλημονίδαν καί τῶν ἄλλων πλείους ἤ ἑκατόν. ὁ δέ τελευτίας ὡς εἶδε τό γιγνόμενον, ὀργισθείς ἀναλαβών τά ὅπλα ἦγε μέν ταχύ τούς ὁπλίτας, διώκειν δέ καί τούς πελταστάς ἐκέλευε καί τούς ἱππέας καί μή ἀνιέναι. πολλοί μέν οὖν δή καί ἄλλοι τοῦ καιροῦ ἐγγυτέρω τείχους διώξαντες κακῶς ἀπεχώρησαν, καί ἐκεῖνοι δ' ἐπεί ἀπό τῶν πύργων ἐβάλλοντο, ἀποχωρεῖν τε ἠναγκάζοντο τεθορυβημένως καί προφυλάττεσθαι τά βέλη. ἐν τούτῳ δή οἱ ὀλύνθιοι ἐπεξελαύνουσι μέν τούς ἱππέας, ἐβοήθουν δέ καί οἱ πελτασταί: τέλος δέ καί οἱ ὁπλῖται ἐπεξέθεον, καί τεταραγμένῃ τῇ φάλαγγι προσπίπτουσι. καί ὁ μέν τελευτίας ἐνταῦθα μαχόμενος ἀποθνῄσκει. τούτου δέ γενομένου εὐθύς καί οἱ ἀμφ' αὐτόν ἐνέκλιναν, καί οὐδείς ἔτι ἵστατο, ἀλλά πάντες ἔφευγον, οἱ μέν ἐπί σπαρτώλου, οἱ δέ ἐπί ἀκάνθου, οἱ δέ εἰς ἀπολλωνίαν, οἱ πλεῖστοι δέ εἰς ποτείδαιαν. ὡς δ' ἄλλος ἄλλῃ ἔφευγον, οὕτω καί οἱ πολέμιοι ἄλλος ἄλλοσε διώκοντες παμπλήθεις ἀπέκτειναν ἀνθρώπους καί ὅτιπερ ὄφελος ἦν τοῦ στρατεύματος. ἐκ μέντοι γε τῶν τοιούτων παθῶν [ὡς] ἐγώ φημι ἀνθρώπους παιδεύεσθαι μάλιστα μέν οὖν <ὡς> οὐδ' οἰκέτας χρή ὀργῇ κολάζειν: πολλάκις γάρ καί δεσπόται ὀργιζόμενοι μείζω κακά ἔπαθον ἤ ἐποίησαν: ἀτάρ ἀντιπάλοις τό μετ' ὀργῆς ἀλλά μή γνώμῃ προσφέρεσθαι ὅλον ἁμάρτημα. ἡ μέν γάρ ὀργή ἀπρονόητον, ἡ δέ γνώμη σκοπεῖ οὐδέν ἧττον μή τι πάθῃ ἤ ὅπως βλάψῃ τι τούς πολεμίους. τοῖς δ' οὖν λακεδαιμονίοις, ἐπεί ἤκουσαν τό πρᾶγμα, βουλευομένοις ἐδόκει οὐ φαύλην πεμπτέον δύναμιν εἶναι, ὅπως τό τε φρόνημα τῶν νενικηκότων κατασβεσθείη καί μή μάτην τά πεποιημένα γένοιτο. οὕτω δέ γνόντες ἡγεμόνα μέν ἀγησίπολιν τόν βασιλέα ἐκπέμπουσι, μετ' αὐτοῦ δέ ὥσπερ ἀγησιλάου εἰς τήν ἀσίαν τριάκοντα σπαρτιατῶν. πολλοί δέ αὐτῷ καί τῶν περιοίκων ἐθελονταί καλοί κἀγαθοί ἠκολούθουν, καί ξένοι τῶν τροφίμων καλουμένων, καί νόθοι τῶν σπαρτιατῶν, μάλα εὐειδεῖς τε καί τῶν ἐν τῇ πόλει καλῶν οὐκ ἄπειροι. συνεστρατεύοντο δέ καί ἐκ τῶν συμμαχίδων πόλεων ἐθελονταί, καί θετταλῶν γε ἱππεῖς, γνωσθῆναι τῷ ἀγησιπόλιδι βουλόμενοι, καί ἀμύντας δέ καί δέρδας ἔτι προθυμότερον ἤ πρόσθεν. ἀγησίπολις μέν δή ταῦτα πράττων ἐπορεύετο ἐπί τήν ὄλυνθον. ἡ δέ τῶν φλειασίων πόλις, ἐπαινεθεῖσα μέν ὑπό τοῦ ἀγησιπόλιδος ὅτι πολλά καί ταχέως αὐτῷ χρήματα εἰς τήν στρατιάν ἔδοσαν, νομίζουσα δ' ἔξω ὄντος ἀγησιπόλιδος οὐκ ἄν ἐξελθεῖν ἐπ' αὐτούς ἀγησίλαον, οὐδ' ἄν γενέσθαι ὥστε ἅμα ἀμφοτέρους τούς βασιλέας ἔξω σπάρτης εἶναι, θρασέως οὐδέν τῶν δικαίων ἐποίουν τοῖς κατεληλυθόσιν. οἱ μέν γάρ δή φυγάδες ἠξίουν τά ἀμφίλογα ἐν ἔσῳ δικαστηρίῳ κρίνεσθαι: οἱ δέ ἠνάγκαζον ἐν αὐτῇ τῇ πόλει διαδικάζεσθαι. λεγόντων δέ τῶν κατεληλυθότων καί τίς αὕτη δίκη εἴη ὅπου αὐτοί οἱ ἀδικοῦντες δικάζοιεν, οὐδέν εἰσήκουον. ἐκ τούτου μέντοι ἔρχονται εἰς λακεδαίμονα οἱ κατελθόντες κατηγορήσοντες τῆς πόλεως, καί ἄλλοι δέ τῶν οἴκοθεν συνηκολούθουν, λέγοντες ὅτι πολλοῖς καί τῶν πολιτῶν οὐ δοκοῖεν δίκαια πάσχειν. ἀγανακτήσασα δέ τούτοις τῶν φλειασίων ἡ πόλις ἐζημίωσε πάντας ὅσοι μή πεμπούσης τῆς πόλεως ἦλθον εἰς λακεδαίμονα. οἱ δέ ζημιωθέντες οἴκαδε μέν ὤκνουν ἀπιέναι, μένοντες δ' ἐδίδασκον ὡς οὗτοι μέν εἴησαν οἱ βιαζόμενοι ταῦτα, οἵπερ σφᾶς τε ἐξέβαλον καί λακεδαιμονίους ἀπέκλεισαν, οὗτοι δέ οἱ πριάμενοί τε τά σφέτερα καί βιαζόμενοι μή ἀποδιδόναι, οὗτοι δέ καί νῦν διαπεπραγμένοι εἰσί ζημιωθῆναι σφᾶς αὐτούς εἰς λακεδαίμονα ἐλθόντας, ὅπως τοῦ λοιποῦ μηδείς τολμῴη ἰέναι δηλώσων τά ἐν τῇ πόλει γιγνόμενα. τῷ δ' ὄντι ὑβρίζειν δοκούντων τῶν φλειασίων φρουράν φαίνουσιν ἐπ' αὐτούς οἱ ἔφοροι. ἦν δέ οὐ τῷ ἀγησιλάῳ ἀχθομένῳ ταῦτα: καί γάρ τῷ μέν πατρί αὐτοῦ ἀρχιδάμῳ ξένοι ἦσαν οἱ περί ποδάνεμον, καί τότε τῶν κατεληλυθότων ἦσαν: αὐτῷ δέ οἱ ἀμφί προκλέα τόν ἱππονίκου. ὡς δέ τῶν διαβατηρίων γενομένων οὐκ ἔμελλεν, ἀλλ' ἐπορεύετο, πολλαί πρεσβεῖαι ἀπήντων καί χρήματα ἐδίδοσαν, ὥστε μή ἐμβάλλειν. ὁ δέ ἀπεκρίνατο ὅτι οὐχ ἵνα ἀδικοίη στρατεύοιτο, ἀλλ' ὅπως τοῖς ἀδικουμένοις βοηθήσειεν. οἱ δέ τελευτῶντες πάντα ἔφασκον ποιήσειν, ἐδέοντό τε μή ἐμβάλλειν. ὁ δέ πάλιν ἔλεγεν ὡς οὐκ ἄν πιστεύσειε λόγοις, καί γάρ τό πρότερον ψεύσασθαι αὐτούς, ἀλλ' ἔργου τινός πιστοῦ δεῖν ἔφη. ἐρωτώμενος δέ καί τί τοῦτ' ἄν εἴη; πάλιν ἀπεκρίνατο: ὅπερ καί πρόσθεν, ἔφη, ποιήσαντες οὐδέν ὑφ' ἡμῶν ἠδικήθητε. τοῦτο δέ ἦν τήν ἀκρόπολιν παραδοῦναι. οὐκ ἐθελόντων δέ αὐτῶν τοῦτο ποιεῖν, ἐνέβαλέ τε [καί] εἰς τήν χώραν καί ταχύ περιτειχίσας ἐπολιόρκει αὐτούς. πολλῶν δέ λεγόντων λακεδαιμονίων ὡς ὀλίγων ἕνεκεν ἀνθρώπων πόλει ἀπεχθάνοιντο πλέον πεντακισχιλίων ἀνδρῶν: καί γάρ δή ὅπως τοῦτ' ἔνδηλον εἴη, οἱ φλειάσιοι ἐν τῷ φανερῷ τοῖς ἔξω ἐκκλησίαζον: ὁ μέντοι ἀγησίλαος πρός τοῦτο ἀντεμηχανήσατο. ὁπότε γάρ ἐξίοιεν ἤ διά φιλίαν ἤ διά συγγένειαν τῶν φυγάδων, ἐδίδασκε συσσίτιά τε αὑτῶν κατασκευάζειν καί εἰς τά ἐπιτήδεια ἱκανόν διδόναι, ὁπόσοι γυμνάζεσθαι ἐθέλοιεν: καί ὅπλα δέ ἐκπορίζειν ἅπασι τούτοις διεκελεύετο, καί μή ὀκνεῖν εἰς ταῦτα χρήματα δανείζεσθαι. οἱ δέ ταῦτα ὑπηρετοῦντες ἀπέδειξαν πλείους χιλίων ἀνδρῶν ἄριστα μέν τά σώματα ἔχοντας, εὐτάκτους δέ καί εὐοπλοτάτους: ὥστε τελευτῶντες οἱ λακεδαιμόνιοι ἔλεγον ὡς τοιούτων δέοιντο συστρατιωτῶν. καί ἀγησίλαος μέν δή περί ταῦτα ἦν. ὁ δέ ἀγησίπολις εὐθύς [τε] ἐκ τῆς μακεδονίας προσιών ἔθετο πρός τῇ πόλει τῶν ὀλυνθίων τά ὅπλα. ἐπεί δέ οὐδείς ἀντεξῄει αὐτῷ, τότε τῆς ὀλυνθίας εἴ τι ὑπόλοιπον ἦν ἐδῄου καί εἰς τάς συμμαχίδας ἰών αὐτῶν ἔφθειρε τόν σῖτον: τορώνην δέ καί προσβαλών εἷλε κατά κράτος. ἐν δέ τούτοις ὄντα κατά θέρους ἀκμήν καῦμα περιφλεγές λαμβάνει αὐτόν. ὡς δέ πρόσθεν ἑορακότα τό ἐν ἀφύτει τοῦ διονύσου ἱερόν ἔρως αὐτόν τότ' ἔσχε τῶν τε σκιερῶν σκηνημάτων καί τῶν λαμπρῶν καί ψυχρῶν ὑδάτων. ἐκομίσθη μέν οὖν ἐκεῖσε ἔτι ζῶν, ὅμως μέντοι ἑβδομαῖος ἀφ' οὗ ἔκαμεν ἔξω τοῦ ἱεροῦ ἐτελεύτησε. καί ἐκεῖνος μέν ἐν μέλιτι τεθείς καί κομισθείς οἴκαδε ἔτυχε τῆς βασιλικῆς ταφῆς. ἀγησίλαος δέ τοῦτο ἀκούσας οὐχ ᾗ τις ἄν ᾤετο ἐφήσθη ὡς ἀντιπάλῳ, ἀλλά καί ἐδάκρυσε καί ἐπόθησε τήν συνουσίαν. συσκηνοῦσι μέν γάρ δή βασιλεῖς ἐν τῷ αὐτῷ, ὅταν οἴκοι ὦσιν. ὁ δέ ἀγησίπολις τῷ ἀγησιλάῳ ἱκανός μέν ἦν καί ἡβητικῶν καί θηρευτικῶν καί ἱππικῶν καί παιδικῶν λόγων μετέχειν: πρός δέ τούτοις καί ὑπῃδεῖτο αὐτόν ἐν τῇ συσκηνίᾳ, ὥσπερ εἰκός πρεσβύτερον. καί οἱ μέν λακεδαιμόνιοι ἀντ' ἐκείνου πολυβιάδην ἁρμοστήν ἐπί τήν ὄλυνθον ἐκπέμπουσιν. ὁ δ' ἀγησίλαος ἤδη μέν ὑπερέβαλε τόν χρόνον, ὅσου ἐλέγετο ἐν [τῇ] φλειοῦντι σῖτος εἶναι: τοσοῦτον γάρ ἐγκράτεια γαστρός διαφέρει ὥστε οἱ φλειάσιοι τόν ἥμισυν ψηφισάμενοι σῖτον τελεῖν ἤ πρόσθεν, καί ποιοῦντες τοῦτο τόν διπλάσιον τοῦ εἰκότος χρόνον πολιορκούμενοι διήρκεσαν. καί τόλμα δέ ἀτολμίας ἔσθ' ὅτε τοσοῦτον διαφέρει ὥστε δελφίων τις, λαμπρός δοκῶν εἶναι, λαβών πρός αὑτόν τριακοσίους ἄνδρας φλειασίων ἱκανός μέν ἦν κωλύειν τούς βουλομένους εἰρήνην ποιεῖσθαι, ἱκανός δέ οἷς ἠπίστει εἴρξας φυλάττειν, ἐδύνατο δέ εἴς τε τάς φυλακάς ἀναγκάζειν τό πλῆθος ἰέναι καί τούτους ἐφοδεύων πιστούς παρέχεσθαι. πολλάκις δέ μεθ' ὧν εἶχε περί αὑτόν καί ἐκθέων ἀπέκρουε φύλακας ἄλλοτ' ἄλλῃ τοῦ περιτετειχισμένου κύκλου. ἐπεί μέντοι οἱ ἐπίλεκτοι οὗτοι πάντα τρόπον ζητοῦντες οὐχ ηὕρισκον σῖτον ἐν τῇ πόλει, ἐκ τούτου δή πέμψαντες πρός τόν ἀγησίλαον ἐδέοντο σπεί σασθαι πρεσβείαν εἰς λακεδαίμονα ἰοῦσι: δεδόχθαι γάρ σφίσιν ἔφασαν ἐπιτρέπειν τοῖς τέλεσι τῶν λακεδαιμονίων χρήσασθαι τῇ πόλει ὅ τι βούλοιντο. ὁ δέ ὀργισθείς ὅτι ἄκυρον αὐτόν ἐποίουν, πέμψας μέν πρός τούς οἴκοι φίλους διεπράξατο ἑαυτῷ ἐπιτραπῆναι τά περί φλειοῦντος, ἐσπείσατο δέ τῇ πρεσβείᾳ. φυλακῇ δέ ἔτι ἰσχυροτέρᾳ ἤ πρότερον ἐφύλαττεν, ἵνα μηδείς τῶν ἐκ τῆς πόλεως ἐξίοι. ὅμως μέντοι ὅ γε δελφίων καί στιγματίας τις μετ' αὐτοῦ, ὅς πολλά ὑφείλετο ὅπλα τῶν πολιορκούντων, ἀπέδρασαν νύκτωρ. ἐπεί δέ ἧκον ἐκ τῆς λακεδαίμονος ἀπαγγέλλοντες ὅτι ἡ πόλις ἐπιτρέποι ἀγησιλάῳ διαγνῶναι τά ἐν φλειοῦντι ὅπως αὐτῷ δοκοίη, ἀγησίλαος δή οὕτως ἔγνω, πεντήκοντα μέν ἄνδρας τῶν κατεληλυθότων, πεντήκοντα δέ τῶν οἴκοθεν πρῶτον μέν ἀνακρῖναι ὅντινά τε ζῆν ἐν τῇ πόλει καί ὅντινα ἀποθανεῖν δίκαιον εἴη: ἔπειτα δέ νόμους θεῖναι, καθ' οὕς πολιτεύσοιντο: ἕως δ' ἄν ταῦτα διαπράξωνται, φυλακήν καί μισθόν τοῖς φρουροῖς ἕξ μηνῶν κατέλιπε. ταῦτα δέ ποιήσας τούς μέν συμμάχους ἀφῆκε, τό δέ πολιτικόν οἴκαδε ἀπήγαγε. καί τά μέν περί φλειοῦντα οὕτως αὖ ἐπετετέλεστο ἐν ὀκτώ μησί καί ἐνιαυτῷ. καί ὁ πολυβιάδης δέ δή παντάπασι κακῶς ἔχοντας λιμῷ τούς ὀλυνθίους, διά τό μήτ' ἐκ τῆς γῆς λαμβάνειν μήτε κατά θάλατταν εἰσάγεσθαι σῖτον αὐτοῖς, ἠνάγκασε πέμψαι εἰς λακεδαίμονα περί εἰρήνης. οἱ δ' ἐλθόντες πρέσβεις αὐτοκράτορες συνθήκας ἐποιήσαντο τόν αὐτόν μέν ἐχθρόν καί φίλον λακεδαιμονίοις νομίζειν, ἀκολουθεῖν δέ ὅποι ἄν ἡγῶνται καί σύμμαχοι εἶναι. καί ὀμόσαντες ταῦτα ἐμμενεῖν οὕτως ἀπῆλθον οἴκαδε. προκεχωρηκότων δέ τοῖς λακεδαιμονίοις ὥστε θηβαίους μέν καί τούς ἄλλους βοιωτούς παντάπασιν ἐπ' ἐκείνοις εἶναι, κορινθίους δέ πιστοτάτους γεγενῆσθαι, ἀργείους δέ τετα πεινῶσθαι διά τό μηδέν ἔτι ὠφελεῖν αὐτούς τῶν μηνῶν τήν ὑποφοράν, ἀθηναίους δέ ἠρημῶσθαι, τῶν δ' αὖ συμμάχων κεκολασμένων οἵ δυσμενῶς εἶχον αὐτοῖς, παντάπασιν ἤδη καλῶς καί ἀσφαλῶς ἡ ἀρχή ἐδόκει αὐτοῖς κατεσκευάσθαι. πολλά μέν οὖν ἄν τις ἔχοι καί ἄλλα λέγειν καί ἑλληνικά καί βαρβαρικά, ὡς θεοί οὔτε τῶν ἀσεβούντων οὔτε τῶν ἀνόσια ποιούντων ἀμελοῦσι: νῦν γε μήν λέξω τά προκείμενα. λακεδαιμόνιοί τε γάρ οἱ ὀμόσαντες αὐτονόμους ἐάσειν τάς πόλεις τήν ἐν θήβαις ἀκρόπολιν κατασχόντες ὑπ' αὐτῶν μόνων τῶν ἀδικηθέντων ἐκολάσθησαν πρῶτον οὐδ' ὑφ' ἑνός τῶν πώποτε ἀνθρώπων κρατηθέντες, τούς τε τῶν πολιτῶν εἰσαγαγόντας εἰς τήν ἀκρόπολιν αὐτούς καί βουληθέντας λακεδαιμονίοις δουλεύειν τήν πόλιν, ὥστε αὐτοί τυραννεῖν, τήν τούτων ἀρχήν ἑπτά μόνον τῶν φυγόντων ἤρκεσαν καταλῦσαι. ὡς δέ τοῦτ' ἐγένετο διηγήσομαι. ἦν τις φιλλίδας, ὅς ἐγραμμάτευε τοῖς περί ἀρχίαν πολεμάρχοις, καί τἆλλα ὑπηρέτει, ὡς ἐδόκει, ἄριστα. τούτῳ δ' ἀφιγμένῳ ἀθήναζε κατά πρᾶξίν τινα καί πρόσθεν γνώριμος ὤν μέλων τῶν ἀθήναζε πεφευγότων θηβαίων συγγίγνεται, καί διαπυθόμενος μέν τά περί ἀρχίαν τε τόν πολεμαρχοῦντα καί τήν περί φίλιππον τυραννίδα, γνούς δέ μισοῦντα αὐτόν ἔτι μᾶλλον αὑτοῦ τά οἴκοι, πιστά δούς καί λαβών συνέθετο ὡς δεῖ ἕκαστα γίγνεσθαι. ἐκ δέ τούτου προσλαβών ὁ μέλων ἕξ τούς ἐπιτηδειοτάτους τῶν φευγόντων ξιφίδια ἔχοντας καί ἄλλο ὅπλον οὐδέν, ἔρχεται πρῶτον μέν εἰς τήν χώραν νυκτός: ἔπειτα δέ ἡμερεύσαντες ἔν τινι τόπῳ ἐρήμῳ πρός τάς πύλας ἦλθον, ὡς δή ἐξ ἀγροῦ ἀπιόντες, ἡνίκαπερ οἱ ἀπό τῶν ἔργων ὀψιαίτατοι. ἐπεί δ' εἰσῆλθον εἰς τήν πόλιν, διενυκτέρευσαν μέν ἐκείνην τήν νύκτα παρά χάρωνί τινι, καί τήν ἐπιοῦσαν δέ ἡμέραν διημέρευσαν. ὁ μέν οὖν φιλλίδας τά τε ἄλλα ἐπεμελεῖτο τοῖς πολεμάρχοις, ὡς ἀφροδίσια ἄγουσιν ἐπ' ἐξόδῳ τῆς ἀρχῆς, καί δή καί γυναῖκας πάλαι ὑπισχνούμενος ἄξειν αὐτοῖς τάς σεμνοτάτας καί καλλίστας τῶν ἐν θήβαις, τότε ἔφη ἄξειν. οἱ δέ, ἦσαν γάρ τοιοῦτοι, μάλα ἡδέως προσεδέχοντο νυκτερεύειν. ἐπεί δέ ἐδείπνησάν τε καί συμπροθυμουμένου ἐκείνου ταχύ ἐμεθύσθησαν, πάλαι κελευόντων ἄγειν τάς ἑταίρας, ἐξελθών ἤγαγε τούς περί μέλωνα, τρεῖς μέν στείλας ὡς δεσποίνας, τούς δέ ἄλλους ὡς θεραπαίνας. κἀκείνους μέν εἰσήγαγεν εἰς τό προταμιεῖον τοῦ πολεμαρχείου, αὐτός δ' εἰσελθών εἶπε τοῖς περί ἀρχίαν ὅτι οὐκ ἄν φασιν εἰσελθεῖν αἱ γυναῖκες, εἴ τις τῶν διακόνων ἔνδον ἔσοιτο. ἔνθεν οἱ μέν ταχύ ἐκέλευον πάντας ἐξιέναι, ὁ δέ φιλλίδας δούς οἶνον εἰς ἑνός τῶν διακόνων ἐξέπεμψεν αὐτούς. ἐκ δέ τούτου εἰσήγαγε τάς ἑταίρας δή, καί ἐκάθιζε παρ' ἑκάστῳ. ἦν δέ σύνθημα, ἐπεί καθίζοιντο, παίειν εὐθύς ἀνακαλυψαμένους. οἱ μέν δή οὕτω λέγουσιν αὐτούς ἀποθανεῖν, οἱ δέ καί ὡς κωμαστάς εἰσελθόντας τούς ἀμφί μέλωνα ἀποκτεῖναι τούς πολεμάρχους. λαβών δέ ὁ φιλλίδας τρεῖς αὐτῶν ἐπορεύετο ἐπί τήν τοῦ λεοντιάδου οἰκίαν: κόψας δέ τήν θύραν εἶπεν ὅτι παρά τῶν πολεμάρχων ἀπαγγεῖλαί τι βούλοιτο. ὁ δέ ἐτύγχανε μέν χωρίς κατακείμενος ἔτι μετά δεῖπνον, καί ἡ γυνή ἐριουργοῦσα παρεκάθητο. ἐκέλευσε δέ τόν φιλλίδαν πιστόν νομίζων εἰσιέναι. οἱ δ' ἐπεί εἰσῆλθον, τόν μέν ἀποκτείναντες, τήν δέ γυναῖκα φοβήσαντες κατεσιώπησαν. ἐξιόντες δέ εἶπον τήν θύραν κεκλεῖσθαι: εἰ δέ λήψονται ἀνεῳγμένην, ἠπείλησαν ἀποκτεῖναι ἅπαντας τούς ἐν τῇ οἰκίᾳ. ἐπεί δέ ταῦτα ἐπέπρακτο, λαβών δύο ὁ φιλλίδας τῶν ἀνδρῶν ἦλθε πρός τό ἀνάκειον, καί εἶπε τῷ εἰργμοφύλακι ὅτι ἄνδρα ἄγοι παρά πολεμάρχων ὅν εἶρξαι δέοι. ὡς δέ ἀνέῳξε, τοῦτον μέν εὐθύς ἀπέκτειναν, τούς δέ δεσμώτας ἔλυσαν. καί τούτους μέν ταχύ τῶν ἐκ τῆς στοᾶς ὅπλων καθελόντες ὥπλισαν, καί ἀγαγόντες ἐπί τό ἀμφεῖον θέσθαι ἐκέλευον τά ὅπλα. ἐκ δέ τούτου εὐθύς ἐκήρυττον ἐξιέναι πάντας θηβαίους, ἱππέας τε καί ὁπλίτας, ὡς τῶν τυράννων τεθνεώτων. οἱ δέ πολῖται, ἕως μέν νύξ ἦν, ἀπιστοῦντες ἡσυχίαν εἶχον: ἐπεί δ' ἡμέρα τ' ἦν καί φανερόν ἦν τό γεγενημένον, ταχύ δή καί οἱ ὁπλῖται καί οἱ ἱππεῖς σύν τοῖς ὅπλοις ἐξεβοήθουν. ἔπεμψαν δ' ἱππέας οἱ κατεληλυθότες καί ἐπί τούς πρός τοῖς ὁρίοις ἀθηναίων [τούς] δύο τῶν στρατηγῶν. οἱ δ' εἰδότες τό πρᾶγμα ἐφ' ὅ ἀπεστάλκεσαν ... ὁ μέντοι ἐν τῇ ἀκροπόλει ἁρμοστής ἐπεί ᾔσθετο τό νυκτερινόν κήρυγμα, εὐθύς ἔπεμψεν εἰς πλαταιάς καί θεσπιάς ἐπί βοήθειαν. καί τούς μέν πλαταιᾶς αἰσθόμενοι προσιόντας οἱ τῶν θηβαίων ἱππεῖς, ἀπαντήσαντες ἀπέκτειναν αὐτῶν πλέον ἤ εἴκοσιν: ἐπεί δέ εἰσῆλθον ταῦτα πράξαντες καί οἱ ἀθηναῖοι ἀπό τῶν ὁρίων ἤδη παρῆσαν, προσέβαλον πρός τήν ἀκρόπολιν. ὡς δέ ἔγνωσαν οἱ ἐν τῇ ἀκροπόλει ὀλίγοι ὄντες, τήν τε προθυμίαν τῶν προσιόντων ἁπάντων ἑώρων, καί τῶν κηρυγμάτων μεγάλων γιγνομένων τοῖς πρώτοις ἀναβᾶσιν, ἐκ τούτων φοβηθέντες εἶπον ὅτι ἀπίοιεν ἄν, εἰ σφίσιν ἀσφάλειαν μετά τῶν ὅπλων ἀπιοῦσι διδοῖεν. οἱ δέ ἄσμενοί τε ἔδοσαν ἅ ᾔτουν, καί σπεισάμενοι καί ὅρκους ὀμόσαντες ἐπί τούτοις ἐξέπεμπον. ἐξιόντων μέντοι, ὅσους ἐπέγνωσαν τῶν ἐχθρῶν ὄντας, συλλαμβάνοντες ἀπέκτειναν. ἦσαν δέ τινες οἵ καί ὑπό ἀθηναίων τῶν ἀπό τῶν ὁρίων ἐπιβοηθησάντων ἐξεκλάπησαν καί διεσώθησαν. οἱ μέντοι θηβαῖοι καί τούς παῖδας τῶν ἀποθανόντων, ὅσοις ἦσαν, λαβόντες ἀπέσφαξαν. ἐπεί δέ ταῦτα ἐπύθοντο οἱ λακεδαιμόνιοι, τόν μέν ἁρμοστήν τόν ἐγκαταλιπόντα τήν ἀκρόπολιν καί οὐκ ἀναμείναντα τήν βοήθειαν ἀπέκτειναν, φρουράν δέ φαίνουσιν ἐπί τούς θηβαίους. καί ἀγησίλαος μέν λέγων ὅτι ὑπέρ τετταράκοντα ἀφ' ἥβης εἴη, καί ὥσπερ τοῖς ἄλλοις τοῖς τηλικούτοις οὐκέτι ἀνάγνη εἴη τῆς ἑαυτῶν ἔξω στρατεύεσθαι, οὕτω δή καί βασιλεῦσι τόν αὐτόν νόμον ὄντα ἀπεδείκνυε. κἀκεῖνος μέν δή λέγων ταῦτα οὐκ ἐστρατεύετο. οὐ μέντοι τούτου γ' ἕνεκεν κατέμεινεν, ἀλλ' εὖ εἰδώς ὅτι εἰ στρατηγοίη, λέξοιεν οἱ πολῖται ὡς ἀγησίλαος, ὅπως βοηθήσειε τοῖς τυράννοις, πράγματα τῇ πόλει παρέχοι. εἴα οὖν αὐτούς βουλεύεσθαι ὁποῖόν τι βούλοιντο περί τούτων. οἱ δ' ἔφοροι διδασκόμενοι ὑπό τῶν μετά τάς ἐν θήβαις σφαγάς ἐκπεπτωκότων, κλεόμβροτον ἐκπέμπουσι, πρῶτον τότε ἡγούμενον, μάλα χειμῶνος ὄντος. τήν μέν οὖν δι' ἐλευθερῶν ὁδόν χαβρίας ἔχων ἀθηναίων πελταστάς ἐφύλαττεν: ὁ δέ κλεόμβροτος ἀνέβαινε κατά τήν εἰς πλαταιάς φέρουσαν. προϊόντες δέ οἱ πελτασταί περιτυγχάνουσιν ἐπί τῷ ἄκρῳ φυλάττουσι τοῖς ἐκ τοῦ ἀνακείου λελυμένοις, ὡς περί ἑκατόν καί πεντήκοντα οὖσι. καί τούτους μέν ἅπαντας, εἰ μή τις ἐξέφυγεν, οἱ πελτασταί ἀπέκτειναν: αὐτός δέ κατέβαινε πρός τάς πλαταιάς, ἔτι φιλίας οὔσας. ἐπεί δέ εἰς θεσπιάς ἀφίκετο, ἐκεῖθεν ὁρμηθείς εἰς κυνός κεφαλάς οὔσας θηβαίων ἐστρατοπεδεύσατο. μείνας δέ ἐκεῖ περί ἑκκαίδεκα ἡμέρας ἀπεχώρησε πάλιν εἰς θεσπιάς. κἀκεῖ μέν ἁρμοστήν κατέλιπε σφοδρίαν καί ἀπό τῶν συμμάχων τό τρίτον μέρος ἑκάστων: παρέδωκε δέ αὐτῷ καί χρήματα ὅσα ἐτύγχανεν οἴκοθεν ἔχων, καί ἐκέλευσε ξενικόν προσμισθοῦσθαι. καί ὁ μέν σφοδρίας ταῦτ' ἔπραττεν. ὁ δέ κλεόμβροτος ἀπῆγεν ἐπ' οἴκου τήν διά κρεύσιος τούς μεθ' αὑτοῦ στρατιώτας καί μάλα ἀποροῦντας πότερά ποτε πόλεμος πρός θηβαίους ἤ εἰρήνη εἴη: ἤγαγε μέν γάρ εἰς τήν τῶν θηβαίων τό στράτευμα, ἀπῆλθε δέ ὡς ἐδύνατο ἐλάχιστα κακουργήσας. ἀπιόντι γε μήν ἄνεμος αὐτῷ ἐξαίσιος ἐπεγένετο, ὅν καί οἰωνίζοντό τινες σημαίνειν πρό τῶν μελλόντων. πολλά μέν γάρ καί ἄλλα βίαια ἐποίησεν, ἀτάρ καί ὑπερβάλλοντος αὐτοῦ μετά τῆς στρατιᾶς ἐκ τῆς κρεύσιος τό καθῆκον ἐπί θάλατταν ὄρος πολλούς μέν ὄνους κατεκρήμνισεν αὐτοῖς σκεύεσι, πάμπολλα δέ ὅπλα ἀφαρπασθέντα ἐξέπεσεν εἰς τήν θάλατταν. τέλος δέ πολλοί οὐ δυνάμενοι σύν τοῖς ὅπλοις πορεύεσθαι, ἔνθεν καί ἔνθεν τοῦ ἄκρου κατέλιπον λίθων ἐμπλήσαντες ὑπτίας τάς ἀσπίδας. καί τότε μέν τῆς μεγαρικῆς ἐν αἰγοσθένοις ἐδείπνησαν ὡς ἐδύναντο: τῇ δ' ὑστεραίᾳ ἐλθόντες ἐκομίσαντο τά ὅπλα. καί ἐκ τούτου οἴκαδε ἤδη ἕκαστοι ἀπῇσαν: ἀφῆκε γάρ αὐτούς ὁ κλεόμβροτος. οἱ μέν οὖν ἀθηναῖοι ὁρῶντες τήν τῶν λακεδαιμονίων ῥώμην καί ὅτι πόλεμος ἐν κορίνθῳ οὐκέτι ἦν, ἀλλ' ἤδη παριόντες τήν ἀττικήν οἱ λακεδαιμόνιοι εἰς τάς θήβας ἐνέβαλλον, οὕτως ἐφοβοῦτο ὥστε καί τώ δύο στρατηγώ, οἵ συνηπιστάσθην τήν τοῦ μέλωνος ἐπί τούς περί λεοντιάδην ἐπανάστασιν, κρίναντες τόν μέν ἀπέκτειναν, τόν δ', ἐπεί οὐχ ὑπέμεινεν, ἐφυγάδευσαν. οἱ δ' αὖ θηβαῖοι καί αὐτοί φοβούμενοι, εἰ μηδένες ἄλλοι ἤ αὐτοί πολεμήσοιεν τοῖς λακεδαιμονίοις, τοιόνδε εὑρίσκουσι μηχάνημα. πείθουσι τόν ἐν ταῖς θεσπιαῖς ἁρμοστήν σφοδρίαν, χρήματα δόντες, ὡς ὑπωπτεύετο, ἐμβαλεῖν εἰς τήν ἀττικήν, ἵν' ἐκπολεμώσειε τούς ἀθηναίους πρός τούς λακεδαιμονίους. κἀκεῖνος πειθόμενος αὐτοῖς, προσποιησάμενος τόν πειραιᾶ καταλήψεσθαι, ὅτι δή ἀπύλωτος ἦν, ἦγεν ἐκ τῶν θεσπιῶν πρῴ δειπνήσαντας τούς στρατιώτας, φάσκων πρό ἡμέρας καθανύσειν εἰς τόν πειραιᾶ. θριᾶσι δ' αὐτῷ ἡμέρα ἐπεγένετο, καί οὐδέν ἐντεῦθεν ἐποίησεν ὥστε λαθεῖν, ἀλλ' ἐπεί ἀπετράπετο, βοσκήματα διήρπασε καί οἰκίας ἐπόρθησε. τῶν δ' ἐντυχόντων τινές τῆς νυκτός φεύγοντες εἰς τό ἄστυ ἀπήγγελλον τοῖς ἀθηναίοις ὅτι στράτευμα πάμπολυ προσίοι. οἱ μέν δή ταχύ ὁπλισάμενοι καί ἱππεῖς καί ὁπλῖται ἐν φυλακῇ τῆς πόλεως ἦσαν. τῶν δέ λακεδαιμονίων καί πρέσβεις ἐτύγχανον ἀθήνησιν ὄντες παρά καλλίᾳ τῷ προξένῳ ἐτυμοκλῆς τε καί ἀριστόλοχος καί ὤκυλλος: οὕς οἱ ἀθηναῖοι, ἐπεί τό πρᾶγμα ἠγγέλθη, συλλαβόντες ἐφύλαττον, ὡς καί τούτους συνεπιβουλεύοντας. οἱ δέ ἐκπεπληγμένοι τε ἦσαν τῷ πράγματι καί ἀπελογοῦντο ὡς οὐκ ἄν ποτε οὕτω μῶροι ἦσαν ὡς εἰ ᾔδεσαν καταλαμβανόμενον τόν πειραιᾶ, ἐν τῷ ἄστει ἄν ὑποχειρίους αὑτούς παρεῖχον, καί ταῦτα παρά τῷ προξένῳ, οὗ τάχιστ' ἄν ηὑρέθησαν. ἔτι δ' ἔλεγον ὡς εὔδηλον καί τοῖς ἀθηναίοις ἔσοιτο ὅτι οὐδ' ἡ πόλις τῶν λακεδαιμονίων ταῦτα συνῄδει. σφοδρίαν γάρ εὖ εἰδέναι ἔφασαν ὅτι ἀπολωλότα πεύσοιντο ὑπό τῆς πόλεως. κἀκεῖνοι μέν κριθέντες μηδέν συνειδέναι ἀφείθησαν. οἱ δ' ἔφοροι ἀνεκάλεσάν τε τόν σφοδρίαν καί ὑπῆγον θανάτου. ἐκεῖνος μέντοι φοβούμενος οὐχ ὑπήκουσεν: ὅμως δέ καίπερ οὐχ ὑπακούων εἰς τήν κρίσιν ἀπέφυγε. καί πολλοῖς ἔδοξεν αὕτη δή ἀδικώτατα ἐν λακεδαίμονι <ἡ> δίκη κριθῆναι. ἐγένετο δέ τοῦτο τό αἴτιον. ἦν υἱός τῷ σφοδρία κλεώνυμος, ἡλικίαν τε ἔχων τήν ἄρτι ἐκ παίδων, καί ἅμα κάλλιστός τε καί εὐδοκιμώτατος τῶν ἡλίκων. τούτου δέ ἐρῶν ἐτύγχανεν ἀρχίδαμος ὁ ἀγησιλάου. οἱ μέν οὖν τοῦ κλεομβότου φίλοι, ἅτε ἑταῖροι ὄντες τῷ σφοδρίᾳ, ἀπολυτικῶς αὐτοῦ εἶχον, τόν δέ γε ἀγησίλαον καί τούς ἐκείνου φίλους ἐφοβοῦντο, καί τούς διά μέσου δέ: δεινά γάρ ἐδόκει πεποιηκέναι. ἐκ τούτου δέ ὁ μέν σφοδρίας εἶπε πρός τόν κλεώνυμον: ἔξεστί σοι, ὦ υἱέ, σῶσαι τόν πατέρα, δεηθέντι ἀρχιδάμου εὐμενῆ ἀγησίλαον ἐμοί εἰς τήν κρίσιν παρασχεῖν. ὁ δέ ἀκούσας ἐτόλμησεν ἐλθεῖν πρός τόν ἀρχίδαμον, καί ἐδεῖτο σωτῆρα αὐτῷ τοῦ πατρός γενέσθαι. ὁ μέντοι ἀρχίδαμος ἰδών μέν τόν κλεώνυμον κλαίοντα συνεδάκρυε παρεστηκώς: ἀκούσας δέ δεομένου, ἀπεκρίνατο: ἀλλ', ὦ κλεώνυμε, ἴσθι μέν ὅτι ἐγώ τῷ ἐμῷ πατρί οὐδ' ἀντιβλέπειν δύναμαι, ἀλλά κἄν τι βούλωμαι διαπράξασθαι ἐν τῇ πόλει, πάντων μᾶλλον ἤ τοῦ πατρός δέομαι: ὅμως δ', ἐπεί σύ κελεύεις, νόμιζε πᾶσάν με προθυμίαν ἕξειν ταῦτά σοι πραχθῆναι. καί τότε μέν δή ἐκ τοῦ φιλιτίου εἰς τόν οἶκον ἐλθών ἀνεπαύετο: τοῦ δ' ὄρθρου ἀναστάς ἐφύλαττε μή λάθοι αὐτόν ὁ πατήρ ἐξελθών. ἐπεί δέ εἶδεν αὐτόν ἐξιόντα, πρῶτον μέν, εἴ τις τῶν πολιτῶν παρῆν, παρίει τούτους διαλέγεσθαι αὐτῷ, ἔπειτα δ', εἴ τις ξένος, ἔπειτα δέ καί τῶν θεραπόντων τῷ δεομένῳ παρεχώρει. τέλος δ', ἐπεί ἀπό τοῦ εὐρώτα ἀπιών ὁ ἀγησίλαος εἰσῆλθεν οἴκαδε, ἀπιών ᾤχετο οὐδέ προσελθών. καί τῇ ὑστεραίᾳ δέ ταὐτά ταῦτα ἐποίησεν. ὁ δ' ἀγησίλαος ὑπώπτευε μέν ὧν ἕνεκεν ἐφοίτα, οὐδέν μέντοι ἠρώτα, ἀλλ' εἴα αὐτόν. ὁ δ' αὖ ἀρχίδαμος ἐπεθύμει μέν, ὥσπερ εἰκός, ὁρᾶν τόν κλεώνυμον: ὅπως μέντοι ἔλθοι πρός αὐτόν μή διειλεγμένος τῷ πατρί περί ὧν ἐκεῖνος ἐδεήθη οὐκ εἶχεν. οἱ δέ ἀμφί τόν σφοδρίαν οὐχ ὁρῶντες τόν ἀρχίδαμον ἰόντα, πρόσθεν δέ θαμίζοντα, ἐν παντί ἦσαν μή λελοιδορημένος ὑπό ἀγησιλάου εἴη. τέλος μέντοι ὁ ἀρχίδαμος ἐτόλμησε προσελθεῖν καί εἰπεῖν: ὦ πάτερ, κλεώνυμός με κελεύει σου δεηθῆναι σῶσαί οἱ τόν πατέρα: καί ἐγώ ταὐτά σου δέομαι, εἰ δυνατόν. ὁ δ' ἀπεκρίνατο: ἀλλά σοί μέν ἔγωγε συγγνώμην ἔχω: αὐτός μέντοι ὅπως <ἄν> συγγνώμης τύχοιμι παρά τῆς πόλεως ἄνδρα μή καταγιγνώσκων ἀδικεῖν οἷς ἐχρηματίσατο ἐπί κακῷ τῆς πόλεως οὐχ ὁρῶ. ὁ δέ τότε μέν πρός ταῦτα οὐδέν εἶπεν, ἀλλ' ἡττηθείς τοῦ δικαίου ἀπῆλθεν. ὕστερον δέ ἤ αὐτός νοήσας ἤ διδαχθείς ὑπό του εἶπεν ἐλθών: ἀλλ' ὅτι μέν, ὦ πάτερ, εἰ μηδέν ἠδίκει σφοδρίας, ἀπέλυσας ἄν αὐτόν οἶδα: νῦν δέ, εἰ ἠδίκηκέ τι, ἡμῶν ἕνεκεν συγγνώμης ὑπό σοῦ τυχέτω. ὁ δέ εἶπεν: οὐκοῦν ἄν μέλλῃ καλά ταῦθ' ἡμῖν εἶναι, οὕτως ἔσται. ὁ μέν δή ταῦτ' ἀκούσας μάλα δύσελπις ὤν ἀπῄει. τῶν δέ τοῦ σφοδρία φίλων τις διαλεγόμενος ἐτυμοκλεῖ εἶπεν: ὑμεῖς μέν, οἶμαι, ἔφη, πάντες οἱ ἀγησιλάου φίλοι ἀποκτενεῖτε τόν σφοδρίαν. καί ὁ ἐτυμοκλῆς: μά δία οὐκ ἄρα ταὔτ', ἔφη, ποιήσομεν ἀγησιλάῳ, ἐπεί ἐκεῖνός γε πρός πάντας ὅσοις διείλεκται ταὐτά λέγει, μή ἀδικεῖν μέν σφοδρίαν ἀδύνατον εἶναι: ὅστις μέντοι παῖς τε ὤν καί παιδίσκος καί ἡβῶν πάντα τά καλά ποιῶν διετέλεσε, χαλεπόν εἶναι τοιοῦτον ἄνδρα ἀποκτιννύναι: τήν γάρ σπάρτην τοιούτων δεῖσθαι στρατιωτῶν. ὁ οὖν ἀκούσας ταῦτα ἀπήγγειλε τῷ κλεωνύμῳ. ὁ δ' ἡσθείς, εὐθύς ἐλθών πρός τόν ἀρχίδαμον εἶπεν: ὅτι μέν ἡμῶν ἐπιμελῇ ἤδη ἴσμεν: εὖ δ' ἐπίστω, ἀρχίδαμε, ὅτι καί ἡμεῖς πειρασόμεθα ἐπιμελεῖσθαι ὡς μήποτε σύ ἐπί τῇ ἡμετέρᾳ φιλίᾳ αἰσχυνθῇς. καί οὐκ ἐψεύσατο, ἀλλά καί ζῶν ἅπαντ' ἐποίει ὅσα καλά ἐν τῇ σπάρτῃ, καί ἐν λεύκτροις πρό τοῦ βασιλέως μαχόμενος σύν δείνωνι τῷ πολεμάρχῳ τρίς πεσών πρῶτος τῶν πολιτῶν ἐν μέσοις τοῖς πολεμίοις ἀπέθανε. καί ἠνίασε μέν εἰς τά ἔσχατα τόν ἀρχίδαμον, ὡς δ' ὑπέσχετο, οὐ κατῄσχυνεν, ἀλλά μᾶλλον ἐκόσμησε. τοιούτῳ μέν δή τρόπῳ σφοδρίας ἀπέφυγε. τῶν μέντοι ἀθηναίων οἱ βοιωτιάζοντες ἐδίδασκον τόν δῆμον ὡς οἱ λακεδαιμόνιοι οὐχ ὅπως τιμωρήσαιντο, ἀλλά καί ἐπαινέσειαν τόν σφοδρίαν, ὅτι ἐπεβούλευσε ταῖς ἀθήναις. καί ἐκ τούτου οἱ ἀθηναῖοι ἐπύλωσάν τε τόν πειραιᾶ, ναῦς τε ἐναυπηγοῦντο, τοῖς τε βοιωτοῖς πάσῃ προθυμίᾳ ἐβοήθουν. οἱ δ' αὖ λακεδαιμόνιοι φρουράν τε ἔφηναν ἐπί τούς θηβαίους, καί τόν ἀγησίλαον νομίσαντες φρονιμώτερον ἄν σφίσι τοῦ κλεομβρότου ἡγεῖσθαι, ἐδέοντο αὐτοῦ ἄγειν τήν στρατιάν. ὁ δέ εἰπών ὅτι οὐδέν ἄν ὅ τι τῇ πόλει δοκοίη ἀντειπεῖν παρεσκευάζετο εἰς τήν ἔξοδον. γιγνώσκων δ' ὅτι εἰ μή τις προκαταλήψοιτο τόν κιθαιρῶνα, οὐ ῥᾴδιον ἔσται εἰς τάς θήβας ἐμβαλεῖν, μαθών πολεμοῦντας τούς κλητορίους τοῖς ὀρχομενίοις καί ξενικόν τρέφοντας, ἐκοινολογήσατο αὐτοῖς, ὅπως <προσ>γένοιτο τό ξενικόν αὐτῷ, εἴ τι δεηθείη. ἐπεί δέ τά διαβατήρια ἐγένετο, πέμψας, πρίν ἐν τεγέᾳ αὐτός εἶναι, πρός τόν ἄρχοντα τῶν παρά τοῖς κλητορίοις ξένων, καί μισθόν δούς μηνός, ἐκέλευε προκαταλαβεῖν αὐτούς τόν κιθαιρῶνα. τοῖς δ' ὀρχομενίοις εἶπεν, ἕως στρατεία εἴη, παύσασθαι τοῦ πολέμου: εἰ δέ τις πόλις στρατιᾶς οὔσης ἔξω ἐπί πόλιν στρατεύσοι, ἐπί ταύτην ἔφη πρῶτον ἰέναι κατά τό δόγμα τῶν συμμάχων. ἐπεί δέ ὑπερέβαλε τόν κιθαιρῶνα, ἐλθών εἰς θεσπιάς ἐκεῖθεν ὁρμηθείς ᾔει ἐπί τήν τῶν θηβαίων χώραν. εὑρών δέ ἀποτεταφρευμένον τε καί ἀπεσταυρωμένον κύκλῳ τό πεδίον καί τά πλείστου ἄξια τῆς χώρας, στρατοπεδευόμενος ἄλλοτ' ἄλλῃ καί μετ' ἄριστον ἐξάγων ἐδῄου τῆς χώρας τά πρός ἑαυτοῦ τῶν σταυρωμάτων καί τῆς τάφρου. οἱ γάρ πολέμιοι, ὅπου ἐπιφαίνοιτο ὁ ἀγησίλαος, ἀντιπαρῇσαν αὐτῷ ἐντός τοῦ χαρακώματος ὡς ἀμυνούμενοι. καί ποτε ἀποχωροῦντος αὐτοῦ ἤδη τήν ἐπί τό στρατόπεδον, οἱ τῶν θηβαίων ἱππεῖς τέως ἀφανεῖς ὄντες ἐξαίφνης διά τῶν ὡδοποιημένων τοῦ χαρακώματος ἐξόδων ἐξελαύνουσι, καί οἷα δή ἀπιόντων πρός δεῖπνον καί συσκευαζομένων τῶν πελταστῶν, τῶν δ' ἱππέων τῶν μέν ἔτι καταβεβηκότων, τῶν δ' ἀναβαινόντων, ἐπελαύνουσι: καί τῶν πελταστῶν συχνούς κατέβαλον καί τῶν ἱππέων κλέαν καί ἐπικυδίδαν σπαρτιάτας, καί τῶν περιοί κων ἕνα, εὔδικον, καί τῶν θηβαίων τινάς φυγάδας, οὔπω ἀναβεβηκότας ἐπί τούς ἵππους. ὡς δέ ἀναστρέψας σύν τοῖς ὁπλίταις ἐβοήθησεν ὁ ἀγησίλαος, οἵ τε ἱππεῖς ἤλαυνον ἐναντίον τοῖς ἱππεῦσι καί τά δέκα ἀφ' ἥβης ἐκ τῶν ὁπλιτῶν ἔθει σύν αὐτοῖς. οἱ μέντοι τῶν θηβαίων ἱππεῖς ἐῴκεσαν ὑποπεπωκόσι που ἐν μεσημβρίᾳ: ὑπέμενον μέν γάρ τοῖς ἐπελαύνουσιν ὥστ' ἐξακοντίζειν τά δόρατα, ἐξικνοῦντο δ' οὔ. ἀναστρέφοντες δέ ἐκ τοσούτου ἀπέθανον αὐτῶν δώδεκα. ὡς δέ κατέγνω ὁ ἀγησίλαος ὅτι ἀεί μετ' ἄριστον καί οἱ πολέμιοι ἐφαίνοντο, θυσάμενος ἅμα τῇ ἡμέρᾳ ἦγεν ὡς οἷόν τε τάχιστα, καί παρῆλθε δι' ἐρημίας ἔσω τῶν χαρακωμάτων. ἐκ δέ τούτου τά ἐντός ἔτεμνε καί ἔκαε μέχρι τοῦ ἄστεως. ταῦτα δέ ποιήσας καί πάλιν ἀποχωρήσας εἰς θεσπιάς, ἐτείχισε τό ἄστυ αὐτοῖς: καί ἐκεῖ μέν φοιβίδαν κατέλιπεν ἁρμοστήν, αὐτός δέ ὑπερβαλών πάλιν εἰς τά μέγαρα τούς μέν συμμάχους διῆκε, τό δέ πολιτικόν στράτευμα ἐπ' οἴκου ἀπήγαγεν. ἐκ δέ τούτου ὁ φοιβίδας ἐκπέμπων μέν λῃστήρια ἔφερε καί ἦγε τούς θηβαίους, καταδρομάς δέ ποιούμενος ἐκακούργει τήν χώραν. οἱ δ' αὖ θηβαῖοι ἀντιτιμωρεῖσθαι βουλόμενοι στρατεύουσι πανδημεί ἐπί τήν τῶν θεσπιῶν χώραν. ἐπεί δ' ἦσαν ἐν τῇ χώρᾳ, ὁ φοιβίδας σύν τοῖς πελτασταῖς προσκείμενος οὐδαμοῦ εἴα αὐτούς ἀποσκεδάννυσθαι τῆς φάλαγγος: ὥστε οἱ θηβαῖοι μάλα ἀχθόμενοι τῇ ἐμβολῇ θάττονα τήν ἀποχώρησιν ἐποιοῦντο, καί οἱ ὀρεοκόμοι δέ ἀπορριπτοῦντες ὅν εἰλήφεσαν καρπόν ἀπήλαυνον οἴκαδε: οὕτω δεινός φόβος τῷ στρατεύματι ἐνέπεσεν. ὁ δέ ἐν τούτῳ θρασέως ἐπέκειτο, περί ἑαυτόν μέν ἔχων τό πελταστικόν, τό δ' ὁπλιτικόν ἐν τάξει ἕπεσθαι κελεύσας. καί ἐν ἐλπίδι ἐγένετο τροπήν τῶν ἀνδρῶν ποιήσασθαι: αὐτός τε γάρ ἐρρωμένως ἡγεῖτο, καί τοῖς ἄλλοις ἅπτεσθαι τῶν ἀνδρῶν παρεκελεύετο, καί τούς τῶν θεσπιῶν ὁπλίτας ἀκολουθεῖν ἐκέλευεν. ὡς δέ ἀποχωροῦντες οἱ τῶν θηβαίων ἱππεῖς ἐπί νάπῃ ἀδιαβάτῳ ἐγίγνοντο, πρῶτον μέν ἡθροίσθησαν, ἔπειτα δέ ἀνέστρεφον διά τό ἀπορεῖν ὅπῃ διαβαῖεν. οἱ μέν οὖν πελτασταί ὀλίγοι ὄντες οἱ πρῶτοι φοβηθέντες αὐτούς ἔφυγον: οἱ δέ ἱππεῖς αὖ τοῦτο ὡς εἶδον, ἐδιδάχθησαν ὑπό τῶν φευγόντων ἐπιθέσθαι αὐτοῖς. καί ὁ μέν δή φοιβίδας καί δύο ἤ τρεῖς μετ' αὐτοῦ μαχόμενοι ἀπέθανον, οἱ δέ μισθοφόροι τούτου γενομένου πάντες ἔφυγον. ἐπεί δέ φεύγοντες ἀφίκοντο πρός τούς ὁπλίτας τῶν θεσπιῶν, κἀκεῖνοι, μάλα πρόσθεν μέγα φρονοῦντες μή ὑπείξειν τοῖς θηβαίοις, ἔφυγον, οὐδέν τι πάνυ διωκόμενοι: καί γάρ ἦν ἤδη ὀψέ. καί ἀπέθανον μέν οὐ πολλοί, ὅμως δέ οὐ πρόσθεν ἔστησαν οἱ θεσπιεῖς, πρίν ἐν τῷ τείχει ἐγένοντο. ἐκ δέ τούτου πάλιν αὖ τά τῶν θηβαίων ἀνεζωπυρεῖτο, καί ἐστρατεύοντο εἰς θεσπιάς καί εἰς τάς ἄλλας τάς περιοικίδας πόλεις. ὁ μέντοι δῆμος ἐξ αὐτῶν εἰς τάς θήβας ἀπεχώρει: ἐν πάσαις γάρ ταῖς πόλεσι δυναστεῖαι καθειστήκεσαν, ὥσπερ ἐν θήβαις: ὥστε καί οἱ ἐν ταύταις ταῖς πόλεσι φίλοι τῶν λακεδαιμονίων βοηθείας ἐδέοντο. μετά δέ τόν φοιβίδα θάνατον πολέμαρχον μέν καί μόραν οἱ λακεδαιμόνιοι κατά θάλατταν πέμψαντες τάς θεσπιάς ἐφύλαττον. ἐπεί δέ τό ἔαρ ἐπέστη, πάλιν ἔφαινον φρουράν οἱ ἔφοροι εἰς τάς θήβας, καί τοῦ ἀγησιλάου, ᾗπερ τό πρόσθεν, ἐδέοντο ἡγεῖσθαι. ὁ δ' ὑπέρ τῆς ἐμβολῆς ταὐτά γιγνώσκων, πρίν καί τά διαβατήρια θύεσθαι, πέμψας πρός τόν ἐν θεσπιαῖς πολέμαρχον ἐκέλευε προκαταλαβεῖν τό ὑπέρ τῆς κατά τόν κιθαιρῶνα ὁδοῦ ἄκρον καί φυλάττειν, ἕως ἄν αὐτός ἔλθῃ. ἐπεί δέ τοῦτο ὑπερβαλών ἐν ταῖς πλαταιαῖς ἐγένετο, πάλιν προσεποιήσατο εἰς τάς θεσπιάς πρῶτον ἰέναι, καί πέμπων ἀγοράν τε ἐκέλευε παρασκευάζειν καί τάς πρεσβείας ἐκεῖ περιμένειν: ὥστε οἱ θηβαῖοι ἰσχυρῶς τήν πρός θεσπιῶν ἐμβολήν ἐφύλαττον. ὁ δέ ἀγησίλαος τῇ ὑστεραίᾳ ἅμα τῇ ἡμέρᾳ θυσάμενος ἐπορεύετο τήν ἐπ' ἐρυθράς: καί ὡς στρατεύματι δυοῖν ἡμέραιν ὁδόν ἐν μιᾷ καθανύσας ἔφθασεν ὑπερβάς τό κατά σκῶλον σταύρωμα, πρίν ἐλθεῖν τούς θηβαίους ἀπό τῆς φυλακῆς, καθ' ἥν τό πρόσθεν εἰσῆλθε. τοῦτο δέ ποιήσας τά πρός ἕω τῆς τῶν θηβαίων πόλεως ἐδῄου μέχρι τῆς ταναγραίων: ἔτι γάρ τότε καί τήν τάναγραν οἱ περί ὑπατόδωρον, φίλοι ὄντες τῶν λακεδαιμονίων, εἶχον. καί ἐκ τούτου δή ἀπῄει ἐν ἀριστερᾷ ἔχων τό τεῖχος. οἱ δέ θηβαῖοι ὑπελθόντες ἀντετάξαντο ἐπί γραός στήθει, ὄπισθεν ἔχοντες τήν τε τάφρον καί τό σταύρωμα, νομίζοντες καλόν εἶναι ἐνταῦθα διακινδυνεύειν: καί γάρ στενόν ἦν ταύτῃ ἐπιεικῶς καί δύσβατον τό χωρίον. ὁ δ' ἀγησίλαος ἰδών ταῦτα πρός ἐκείνους μέν οὐκ ἦγεν, ἐπισιμώσας δέ πρός τήν πόλιν ᾔει. οἱ δ' αὖ θηβαῖοι δείσαντες περί τῆς πόλεως, ὅτι ἐρήμη ἦν, ἀπολιπόντες ἔνθα παρατεταγμένοι ἦσαν δρόμῳ ἔθεον εἰς τήν πόλιν τήν ἐπί ποτνιάς ὁδόν: ἦν γάρ αὕτη ἀσφαλεστέρα. καί μέντοι ἐδόκει καλόν γενέσθαι τό ἐνθύμημα τοῦ ἀγησιλάου, ὅτι πόρρω ἀπαγαγών ἀπό τῶν πολεμίων ἀποχωρεῖν δρόμῳ αὐτούς ἐποίησεν: ὅμως μέντοι ἐπί παραθέοντας αὐτούς τῶν πολεμάρχων τινές ἐπέδραμον σύν ταῖς μόραις. οἱ μέντοι θηβαῖοι ἀπό τῶν λόφων τά δόρατα ἐξηκόντιζον, ὥστε καί ἀπέθανεν ἀλύπητος, εἷς τῶν πολεμάρχων, ἀκοντισθείς δόρατι: ὅμως δέ καί ἀπό τούτου τοῦ λόφου ἐτράπησαν οἱ θηβαῖοι: ὥστε ἀναβάντες οἱ σκιρῖται καί τῶν ἱππέων τινές ἔπαιον τούς τελευταίους τῶν θηβαίων παρελαύνοντας <εἰς> τήν πόλιν. ὡς μέντοι ἐγγύς τοῦ τείχους ἐγένοντο, ὑποστρέφουσιν οἱ θηβαῖοι: οἱ δέ σκιρῖται ἰδόντες αὐτούς θᾶττον ἤ βάδην ἀπῆλθον. καί ἀπέθανε μέν οὐδείς αὐτῶν: ὅμως δέ οἱ θηβαῖοι τροπαῖόν [τε] ἐστήσαντο, ὅτι ἀπεχώρησαν οἱ ἀναβάντες. ὁ μέντοι ἀγησίλαος, ἐπεί ὥρα ἦν, ἀπελθών ἐστρατοπεδεύσατο ἔνθαπερ τούς πολεμίους εἶδε παρατεταγμένους: τῇ δ' ὑστεραίᾳ ἀπήγαγε τήν ἐπί θεσπιάς. θρασέως δέ παρακολουθούντων τῶν πελταστῶν, οἵ ἦσαν μισθοφόροι τοῖς θηβαίοις, καί τόν χαβρίαν ἀνακαλούντων, ὅτι οὐκ ἠκολούθει, ὑποστραφέντες οἱ τῶν ὀλυνθίων ἱππεῖς, ἤδη γάρ κατά τούς ὅρκους συνεστρατεύοντο, ἐδίωξάν τε αὐτούς πρός ὄρθιον, καθάπερ ἠκολούθουν, καί ἀπέκτειναν αὐτῶν μάλα πολλούς: ταχύ γάρ πρός ἄναντες εὐήλατον ἁλίσκονται πεζοί ὑφ' ἱππέων. ἐπεί δ' ἐγένετο ὁ ἀγησίλαος ἐν ταῖς θεσπιαῖς, εὑρών στασιάζοντας τούς πολίτας, καί βουλομένων τῶν φασκόντων λακωνίζειν ἀποκτεῖναι τούς ἐναντίους, ὧν καί μένων ἦν, τοῦτο μέν οὖν οὐκ ἐπέτρεψε: διαλλάξας δέ αὐτούς καί ὅρκους ὀμόσαι ἀλλήλοις ἀναγκάσας, οὕτως ἀπῆλθε πάλιν διά τοῦ κιθαιρῶνος τήν ἐπί μέγαρα. καί ἐκεῖθεν τούς μέν συμμάχους ἀφῆκε, τό δέ πολιτικόν στράτευμα οἴκαδε ἀπήγαγε. μάλα δέ πιεζόμενοι οἱ θηβαῖοι σπάνει σίτου διά τό δυοῖν ἐτοῖν μή εἰληφέναι καρπόν ἐκ τῆς γῆς, πέμπουσιν ἐπί δυοῖν τριήροιν ἄνδρας εἰς παγασάς ἐπί σῖτον δέκα τάλαντα δόντες. ἀλκέτας δέ ὁ λακεδαιμόνιος φυλάττων ὠρεόν, ἐν ᾧ ἐκεῖνοι τόν σῖτον συνεωνοῦντο, ἐπληρώσατο τρεῖς τριήρεις, ἐπιμεληθείς ὅπως μή ἐξαγγελθείη. ἐπεί δέ ἀπήγετο ὁ σῖτος, λαμβάνει ὁ ἀλκέτας τόν τε σῖτον καί τάς τριήρεις, καί τούς ἄνδρας ἐζώγρησεν οὐκ ἐλάττους ἤ τριακοσίους. τούτους δέ εἶρξεν ἐν τῇ ἀκροπόλει, οὗπερ αὐτός ἐσκήνου. ἀκολουθοῦντος δέ τινος τῶν ὠρειτῶν παιδός, ὡς ἔφασαν, μάλα καλοῦ τε κἀγαθοῦ, καταβαίνων ἐκ τῆς ἀκροπόλεως περί τοῦτον ἦν. καταγνόντες δέ οἱ αἰχμάλωτοι τήν ἀμέλειαν, καταλαμβάνουσι τήν ἀκρόπολιν, καί ἡ πόλις ἀφίσταται: ὥστ' εὐπόρως ἤδη οἱ θηβαῖοι σῖτον παρεκομίζοντο. ὑποφαίνοντος δέ πάλιν τοῦ ἦρος ὁ μέν ἀγησίλαος κλινοπετής ἦν. ὅτε γάρ ἀπῆγε τό στράτευμα ἐκ τῶν θηβῶν, ἐν τοῖς μεγάροις ἀναβαίνοντος αὐτοῦ ἐκ τοῦ ἀφροδισίου εἰς τό ἀρχεῖον ῥήγνυται ὁποία δή φλέψ, καί ἐρρύη τό ἐκ τοῦ σώματος αἷμα εἰς τό ὑγιές σκέλος. γενομένης δέ τῆς κνήμης ὑπερόγκου καί ὀδυνῶν ἀφορήτων, συρακόσιός τις ἰατρός σχάζει τήν παρά τῷ σφυρῷ φλέβα αὐτοῦ. ὡς δέ ἅπαξ ἤρξατο, ἔρρει αὐτῷ νύκτα τε καί ἡμέραν τό αἷμα, καί πάντα ποιοῦντες οὐκ ἐδύναντο σχεῖν τό ῥεῦμα πρίν ἐλιποψύχησε: τότε μέντοι ἐπαύσατο. καί οὕτως ἐκεῖνος μέν ἀποκομισθείς εἰς λακεδαίμονα ἠρρώστει τό τε λοιπόν θέρος καί διά χειμῶνος. οἱ δέ λακεδαιμόνιοι, ἐπεί ἔαρ ὑπέφαινε, πάλιν φρουράν τε ἔφαινον καί κλεόμβροτον ἡγεῖσθαι ἐκέλευον. ἐπεί δ' ἔχων τό στράτευμα πρός τῷ κιθαιρῶνι ἐγένετο, προῇσαν αὐτῷ οἱ πελτασταί ὡς προκαταληψόμενοι τά ὑπέρ τῆς ὁδοῦ. θηβαίων δέ καί ἀθηναίων προκατέχοντές τινες τό ἄκρον τέως μέν εἴων αὐτούς ἀναβαίνειν: ἐπεί δ' ἐπ' αὐτοῖς ἦσαν, ἐξαναστάντες ἐδίωκον καί ἀπέκτειναν περί τετταράκοντα. τούτου δέ γενομένου ὁ κλεόμβροτος ἀδύνατον νομίσας τό ὑπερβῆναι εἰς τήν τῶν θηβαίων, ἀπῆγέ τε καί διῆκε τό στράτευμα. συλλεγέντων δέ τῶν συμμάχων εἰς λακεδαίμονα, λόγοι ἐγίγνοντο ἀπό τῶν συμμάχων ὅτι διά μαλακίαν κατατριβήσοιντο ὑπό τοῦ πολέμου. ἐξεῖναι γάρ σφίσι ναῦς πληρώσαντας πολύ πλείους τῶν ἀθηναίων ἑλεῖν λιμῷ τήν πόλιν αὐτῶν: ἐξεῖναι δ' ἐν ταῖς αὐταῖς ταύταις ναυσί καί εἰς θήβας στράτευμα διαβιβάζειν, εἰ μέν βούλοιντο, ἐπί φωκέων, εἰ δέ βούλοιντο, ἐπί κρεύσιος. ταῦτα δέ λογισάμενοι ἑξήκοντα μέν τριήρεις ἐπλήρωσαν, πόλλις δ' αὐτῶν ναύαρχος ἐγένετο. καί μέντοι οὐκ ἐψεύσθησαν οἱ ταῦτα γνόντες, ἀλλ' οἱ ἀθηναῖοι ἐπολιορκοῦντο: τά γάρ σιταγωγά αὐτοῖς πλοῖα ἐπί μέν τόν γεραστόν ἀφίκετο, ἐκεῖθεν δ' οὐκέτι ἤθελε παραπλεῖν, τοῦ ναυτικοῦ ὄντος τοῦ λακεδαιμονίων περί τε αἴγιναν καί κέω καί ἄνδρον. γνόντες δ' οἱ ἀθηναῖοι τήν ἀνάγκην, ἐνέβησαν αὐτοί εἰς τάς ναῦς, καί ναυμαχήσαντες πρός τόν πόλλιν χαβρίου ἡγουμένου νικῶσι τῇ ναυμαχίᾳ. καί ὁ μέν σῖτος τοῖς ἀθηναίοις οὕτω παρεκομίσθη. παρασκευαζομένων δέ τῶν λακεδαιμονίων στράτευμα διαβιβάζειν ἐπί τούς βοιωτούς, ἐδεήθησαν οἱ θηβαῖοι τῶν ἀθηναίων περί πελοπόννησον στράτευμα πέμψαι, νομίσαντες εἰ τοῦτο γένοιτο, οὐ δυνατόν ἔσεσθαι τοῖς λακεδαιμονίοις ἅμα μέν τήν ἑαυτῶν χώραν φυλάττειν, ἅμα δέ τάς περί ἐκεῖνα τά χωρία συμμαχίδας πόλεις, ἅμα δέ στράτευμα διαβιβάζειν ἱκανόν πρός ἑαυτούς. καί οἱ ἀθηναῖοι μέντοι ὀργιζόμενοι τοῖς λακεδαιμονίοις διά τό σφοδρία ἔργον, προθύμως ἐξέπεμψαν περί τήν πελοπόννησον ναῦς τε ἑξήκοντα πληρώσαντες καί στρατηγόν αὐτῶν τιμόθεον ἑλόμενοι. ἅτε δέ εἰς τάς θήβας οὐκ ἐμβεβληκότων τῶν πολεμίων οὔτ' ἐν ᾧ κλεόμβροτος ἦγε τήν στρατιάν ἔτει οὔτ' ἐν ᾧ τιμόθεος περιέπλευσε, θρασέως δή ἐστρατεύοντο οἱ θηβαῖοι ἐπί τάς περιοικίδας πόλεις καί πάλιν αὐτάς ἀνελάμβανον. ὁ μέντοι τιμόθεος περιπλεύσας κέρκυραν μέν εὐθύς ὑφ' ἑαυτῷ ἐποιήσατο: οὐ μέντοι ἠνδραποδίσατο οὐδέ ἄνδρας ἐφυγάδευσεν οὐδέ νόμους μετέστησεν: ἐξ ὧν τάς περί ἐκεῖνα πόλεις πάσας εὐμενεστέρας ἔσχεν. ἀντεπλήρωσαν δέ καί οἱ λακεδαιμόνιοι ναυτικόν, καί νικόλοχον ναύαρχον, μάλα θρασύν ἄνδρα, ἐξέπεμψαν: ὅς ἐπειδή εἶδε τάς μετά τιμοθέου ναῦς, οὐκ ἐμέλλησε, καίπερ ἕξ νεῶν αὐτῷ ἀπουσῶν τῶν ἀμβρακιωτίδων, ἀλλά πέντε καί πεντήκοντα ἔχων ναῦς ἑξήκοντα οὔσαις ταῖς μετά τιμοθέου ἐναυμάχησε. καί τότε μέν ἡττήθη, καί τροπαῖον ὁ τιμόθεος ἔστησεν ἐν ἀλυζείᾳ. ὁ δέ ἀνειλκυσμένων τῶν τιμοθέου νεῶν καί ἐπισκευαζομένων, ἐπεί παρεγένοντο αὐτῷ αἱ ἀμβρακιώτιδες ἕξ τριήρεις, ἐπί τήν ἀλύζειαν ἔπλευσεν, ἔνθα ἦν ὁ τιμόθεος. ὡς δέ οὐκ ἀντανῆγε, τροπαῖον αὖ κἀκεῖνος ἐστήσατο ἐν ταῖς ἐγγυτάτω νήσοις. ὁ δέ τιμόθεος ἐπεί ἅς τε εἶχεν ἐπεσκεύασε καί ἐκ κερκύρας ἄλλας προσεπληρώσατο, γενομένων αὐτῷ τῶν πασῶν πλέον ἑβδομήκοντα, πολύ δή ὑπερεῖχε ναυτικῷ: χρήματα μέντοι μετεπέμπετο ἀθήνηθεν: πολλῶν γάρ ἐδεῖτο, ἅτε πολλάς ναῦς ἔχων. {ελληνικων ϛ} οἱ μέν οὖν ἀθηναῖοι καί λακεδαιμόνιοι περί ταῦτα ἦσαν. οἱ δέ θηβαῖοι ἐπεί κατεστρέψαντο τάς ἐν τῇ βοιωτίᾳ πόλεις, ἐστράτευον καί εἰς τήν φωκίδα. ὡς δ' αὖ καί οἱ φωκεῖς ἐπρέσβευον εἰς τήν λακεδαίμονα καί ἔλεγον ὅτι εἰ μή βοηθήσοιεν, οὐ δυνήσοιντο μή πείθεσθαι τοῖς θηβαίοις, ἐκ τούτου οἱ λακεδαιμόνιοι διαβιβάζουσι κατά θάλατταν εἰς φωκέας κλεόμβροτόν τε τόν βασιλέα καί μετ' αὐτοῦ τέτταρας μόρας καί τῶν συμμάχων τό μέρος. σχεδόν δέ περί τοῦτον τόν χρόνον καί ἐκ θετταλίας ἀφικνεῖται πρός τό κοινόν τῶν λακεδαιμονίων πολυδάμας φαρσάλιος. οὗτος δέ καί ἐν τῇ ἄλλῃ θετταλίᾳ μάλα ηὐδοκίμει, καί ἐν αὐτῇ τῇ πόλει οὕτως ἐδόκει καλός τε κἀγαθός εἶναι ὥστε καί στασιάσαντες οἱ φαρσάλιοι παρακατέθεντο αὐτῷ τήν ἀκρόπολιν, καί τάς προσόδους ἐπέτρεψαν λαμβάνοντι, ὅσα ἐγέγραπτο ἐν τοῖς νόμοις, εἴς τε τά ἱερά ἀναλίσκειν καί εἰς τήν ἄλλην διοίκησιν. κἀκεῖνος μέντοι ἀπό τούτων τῶν χρημάτων τήν τε ἄκραν φυλάττων διέσῳζεν αὐτοῖς καί τἆλλα διοικῶν ἀπελογίζετο κατ' ἐνιαυτόν. καί ὁπότε μέν ἐνδεήσειε, παρ' ἑαυτοῦ προσετίθει, ὁπότε δέ περιγένοιτο τῆς προσόδου, ἀπελάμβανεν. ἦν δέ καί ἄλλως φιλόξενός τε καί μεγαλοπρεπής τόν θετταλικόν τρόπον. οὗτος οὖν ἐπεί ἀφίκετο εἰς τήν λακεδαίμονα, εἶπε τοιάδε. ἐγώ, ὦ ἄνδρες λακεδαιμόνιοι, πρόξενος ὑμῶν ὤν καί εὐεργέτης ἐκ πάντων ὧν μεμνήμεθα προγόνων, ἀξιῶ, ἐάν τέ τι ἀπορῶ, πρός ὑμᾶς ἰέναι, ἐάν τέ τι χαλεπόν ὑμῖν ἐν τῇ θετταλίᾳ συνιστῆται, σημαίνειν. ἀκούετε μέν οὖν εὖ οἶδ' ὅτι καί ὑμεῖς ἰάσονος ὄνομα: ὁ γάρ ἀνήρ καί δύναμιν ἔχει μεγάλην καί ὀνομαστός ἐστιν. οὗτος δέ σπονδάς ποιησάμενος συνεγένετό μοι, καί εἶπε τάδε: ὅτι μέν, ὦ πολυδάμα, καί ἄκουσαν τήν ὑμετέραν πόλιν [φάρσαλον] δυναίμην ἄν παραστήσασθαι ἔξεστί σοι ἐκ τῶνδε λογίζεσθαι. ἐγώ γάρ, ἔφη, ἔχω μέν θετταλίας τάς πλείστας καί μεγίστας πόλεις συμμάχους: κατεστρεψάμην δ' αὐτάς ὑμῶν σύν αὐταῖς τά ἐναντία ἐμοί στρατευομένων. καί μήν οἶσθά γε ὅτι ξένους ἔχω μισθοφόρους εἰς ἑξακισχιλίους, οἷς, ὡς ἐγώ οἶμαι, οὐδεμία πόλις δύναιτ' ἄν ῥᾳδίως μάχεσθαι. ἀριθμός μέν γάρ, ἔφη, καί ἄλλοθεν οὐκ ἄν ἐλάττων ἐξέλθοι: ἀλλά τά μέν ἐκ τῶν πόλεων στρατεύματα τούς μέν προεληλυθότας ἤδη ταῖς ἡλικίαις ἔχει, τούς δ' οὔπω ἀκμάζοντας: σωμασκοῦσί γε μήν μάλα ὀλίγοι τινές ἐν ἑκάστῃ πόλει: παρ' ἐμοί δέ οὐδείς μισθοφορεῖ, ὅστις μή ἱκανός ἐστιν ἐμοί ἴσα πονεῖν. αὐτός δ' ἐστί, λέγειν γάρ χρή πρός ὑμᾶς τἀληθῆ, καί τό σῶμα μάλα εὔρωστος καί ἄλλως φιλόπονος. καί τοίνυν τῶν παρ' αὐτῷ πεῖραν λαμβάνει καθ' ἑκάστην ἡμέραν: ἡγεῖται γάρ σύν τοῖς ὅπλοις καί ἐν τοῖς γυμνασίοις καί ὅταν πῃ στρατεύηται. καί οὕς μέν ἄν μαλακούς τῶν ξένων αἰσθάνηται, ἐκβάλλει, οὕς δ' ἄν ὁρᾷ φιλοπόνως καί φιλοκινδύνως ἔχοντας πρός τούς πολέμους, τιμᾷ τούς μέν διμοιρίαις, τούς δέ τριμοιρίαις, τούς δέ καί τετραμοιρίαις, καί ἄλλοις δώροις, καί νόσων γε θεραπείαις καί περί ταφάς κόσμῳ: ὥστε πάντες ἴσασιν οἱ παρ' ἐκείνῳ ξένοι ὅτι ἡ πολεμική αὐτοῖς ἀρετή ἐντιμότατόν τε βίον καί ἀφθονώτατον παρέχεται. ἐπεδείκνυε δέ μοι εἰδότι ὅτι καί ὑπήκοοι ἤδη αὐτῷ εἶεν μαρακοί καί δόλοπες καί ἀλκέτας ὁ ἐν τῇ ἠπείρῳ ὕπαρχος: ὥστε, ἔφη, τί ἄν ἐγώ φοβούμενος οὐ ῥᾳδίως ἄν ὑμᾶς οἰοίμην καταστρέψασθαι; τάχα οὖν ὑπολάβοι ἄν τις ἐμοῦ ἄπειρος: τί οὖν μέλλεις καί οὐκ ἤδη στρατεύεις ἐπί τούς φαρσαλίους; ὅτι νή δία τῷ παντί κρεῖττόν μοι δοκεῖ εἶναι ἑκόντας ὑμᾶς μᾶλλον ἤ ἄκοντας προσαγαγέσθαι. βιασθέντες μέν γάρ ὑμεῖς τ' ἄν βουλεύοισθε ὅ τι δύναισθε κακόν ἐμοί, ἐγώ τ' ἄν ὑμᾶς ὡς ἀσθενεστάτους βουλοίμην εἶναι: εἰ δέ πεισθέντες μετ' ἐμοῦ γένοισθε, δῆλον ὅτι αὔξοιμεν ἄν ὅ τι δυναίμεθα ἀλλήλους. γιγνώσκω μέν οὖν, ὦ πολυδάμα, ὅτι ἡ σή πατρίς εἰς σέ ἀποβλέπει: ἐάν δέ μοι φιλικῶς αὐτήν ἔχειν παρασκευάσῃς, ὑπισχνοῦμαί σοι, ἔφη, ἐγώ μέγιστόν σε τῶν ἐν τῇ ἑλλάδι μετ' ἐμέ καταστήσειν. οἵων δέ πραγμάτων τά δεύτερά σοι δίδωμι ἄκουε, καί μηδέν πίστευέ μοι ὅ τι ἄν μή λογιζομένῳ σοι ἀληθές φαίνηται. οὐκοῦν τοῦτο μέν εὔδηλον ἡμῖν, ὅτι φαρσάλου προσγενομένης καί τῶν ἐξ ὑμῶν ἠρτημένων πόλεων εὐπετῶς ἄν ἐγώ ταγός θετταλῶν ἁπάντων κατασταίην: ὥς γε μήν, ὅταν ταγεύηται θετταλία, εἰς ἑξακισχιλίους μέν οἱ ἱππεύοντες γίγνονται, ὁπλῖται δέ πλείους ἤ μύριοι καθίστανται. ὧν ἐγώ καί τά σώματα καί τήν μεγαλοψυχίαν ὁρῶν οἶμαι ἄν αὐτῶν εἰ καλῶς τις ἐπιμελοῖτο, οὐκ εἶναι ἔθνος ὁποίῳ ἄν ἀξιώσαιεν ὑπήκοοι εἶναι θετταλοί. πλατυτάτης γε μήν γῆς οὔσης θετταλίας, πάντα τά κύκλῳ ἔθνη ὑπήκοα μέν ἐστιν, ὅταν ταγός ἐνθάδε καταστῇ: σχεδόν δέ πάντες οἱ ταύτῃ ἀκοντισταί εἰσιν: ὥστε καί πελταστικῷ εἰκός ὑπερέχειν τήν ἡμετέραν δύναμιν. καί μήν βοιωτοί γε καί οἱ ἄλλοι πάντες ὅσοι λακεδαιμονίοις πολεμοῦντες ὑπάρχουσί μοι σύμμαχοι: καί ἀκολουθεῖν τοίνυν ἀξιοῦσιν ἐμοί, ἄν μόνον ἀπό λακεδαιμονίων ἐλευθερῶ αὐτούς. καί ἀθηναῖοι δέ εὖ οἶδ' ὅτι πάντα ποιήσαιεν ἄν ὥστε σύμμαχοι ἡμῖν γενέσθαι: ἀλλ' ἐγώ οὐκ ἄν μοι δοκῶ πρός αὐτούς φιλίαν ποιήσασθαι. νομίζω γάρ ἔτι ῥᾷον τήν κατά θάλατταν ἤ τήν κατά γῆν ἀρχήν παραλαβεῖν ἄν. εἰ δέ εἰκότα λογίζομαι, σκόπει, ἔφη, καί ταῦτα. ἔχοντες μέν γε μακεδονίαν, ἔνθεν καί ἀθηναῖοι τά ξύλα ἄγονται, πολύ δήπου πλείους ἐκείνων ἱκανοί ἐσόμεθα ναῦς ποιήσασθαι. ἀνδρῶν γε μήν ταύτας πληροῦν πότερον ἀθηναίους ἤ ἡμᾶς εἰκός μᾶλλον δύνασθαι, τοσούτους καί τοιούτους ἔχοντας πενέστας; τούς γε μήν ναύτας τρέφειν πότερον ἡμᾶς ἱκανωτέρους εἰκός εἶναι τούς δι' ἀφθονίαν καί ἄλλοσε σῖτον ἐκπέμποντας ἤ ἀθηναίους τούς μηδ' αὑτοῖς ἱκανόν ἔχοντας, ἄν μή πρίωνται; καί χρήμασί γε εἰκός δήπου ἡμᾶς ἀφθονωτέροις χρῆσθαι μή εἰς νησύδρια ἀποβλέποντας, ἀλλ' ἠπειρωτικά ἔθνη καρπουμένους. πάντα γάρ δήπου τά κύκλῳ φόρον φέρει, ὅταν ταγεύηται τά κατά θετταλίαν. οἶσθα δέ δήπου ὅτι καί βασιλεύς ὁ περσῶν οὐ νήσους ἀλλ' ἤπειρον καρπούμενος πλουσιώτατος ἀνθρώπων ἐστίν: ὅν ἐγώ ὑπήκοον ποιήσασθαι ἔτι εὐκατεργαστότερον ἡγοῦμαι εἶναι ἤ τήν ἑλλάδα. οἶδα γάρ πάντας τούς ἐκεῖ ἀνθρώπους πλήν ἑνός μᾶλλον δουλείαν ἤ ἀλκήν μεμελετηκότας, οἶδα δέ ὑφ' οἵας δυνάμεως καί τῆς μετά κύρου ἀναβάσης καί τῆς μετ' ἀγησιλάου εἰς πᾶν ἀφίκετο βασιλεύς. ἐπεί δέ ταῦτ' εἰπόντος αὐτοῦ ἐγώ ἀπεκρινάμην ὅτι τά μέν ἄλλα ἀξιόσκεπτα λέγει, τό δέ λακεδαιμονίοις ὄντας φίλους ἀποστῆναι πρός τούς ἐναντίους, μηδέν ἔχοντας ἐγκαλεῖν, τοῦτ', ἔφην, ἄπορόν μοι δοκεῖ εἶναι: ὁ δ' ἐπαινέσας με καί εἰπών ὅτι μᾶλλον ἑκτέον μου εἴη, ὅτι τοιοῦτος εἴην, ἀφῆκέ μοι ἐλθόντι πρός ὑμᾶς λέγειν τἀληθῆ, ὅτι διανοοῖτο στρατεύειν ἐπί φαρσαλίους, εἰ μή πεισοίμεθα. αἰτεῖν οὖν ἐκέλευε βοήθειαν παρ' ὑμῶν. καί ἐάν μέν σοι, ἔφη, διδῶσιν ὥστε σε πείθειν ἱκανήν πέμπειν συμμαχίαν ὡς ἐμοί πολεμεῖν, ἄγ', ἔφη, καί τούτῳ χρώμεθα ὅ τι ἄν ἀποβαίνῃ ἐκ τοῦ πολέμου: ἄν δέ σοι μή δοκῶσιν ἱκανῶς βοηθεῖν, οὐκ ἤδη ἀνέγκλητος ἄν δικαίως εἴης εἰ τῇ πατρίδι ἥ σε τιμᾷ καί σύ πράττοις τά κράτιστα; περί τούτων δή ἐγώ ἥκω πρός ὑμᾶς καί λέγω πάντα ὅσα ἐκεῖ αὐτός τε ὁρῶ καί ἐκείνου ἀκήκοα. καί νομίζω οὕτως ἔχειν, ὦ ἄνδρες λακεδαιμόνιοι, ὡς εἰ μέν πέμψετε ἐκεῖσε δύναμιν μή ἐμοί μόνον ἀλλά καί τοῖς ἄλλοις θετταλοῖς ἱκανήν †δοκεῖν εἶναι† πρός ἰάσονα πολεμεῖν, ἀποστήσονται αὐτοῦ αἱ πόλεις: πᾶσαι γάρ φοβοῦνται ὅποι ποτέ προβήσεται ἡ τοῦ ἀνδρός δύναμις: εἰ δέ νεοδαμώδεις καί ἄνδρα ἰδιώτην οἴεσθε ἀρκέσειν, συμβουλεύω ἡσυχίαν ἔχειν. εὖ γάρ ἴστε, πρός τε μεγάλην ἔσται ῥώμην ὁ πόλεμος, καί πρός ἄνδρα ὅς φρόνιμος μέν οὕτω στρατηγός ἐστιν ὡς ὅσα τε λανθάνειν καί ὅσα φθάνειν καί ὅσα βιάζεσθαι ἐπιχειρεῖ οὐ μάλα ἀφαμαρτάνει. ἱκανός γάρ ἐστι καί νυκτί ὅσαπερ ἡμέρᾳ χρῆσθαι, καί ὅταν σπεύδῃ, ἄριστον καί δεῖπνον ποιησάμενος ἅμα πονεῖσθαι. οἴεται δέ καί ἀναπαύεσθαι χρῆναι, ὅταν ἀφίκηται ἔνθ' ἄν ὡρμημένος ᾖ καί διαπράξηται ἅ δεῖ: καί τούς μεθ' αὑτοῦ δέ ταῦτα εἴθικεν. ἐπίσταται δέ καί ὅταν ἐπιπονήσαντες ἀγαθόν τι πράξωσιν οἱ στρατιῶται, ἐκπλῆσαι τάς γνώμας αὐτῶν: ὥστε καί τοῦτο μεμαθήκασι πάντες οἱ μετ' αὐτοῦ, ὅτι ἐκ τῶν πόνων καί τά μαλακά γίγνεται. καί μήν ἐγκρατέστατός γ' ἐστίν ὧν ἐγώ οἶδα τῶν περί τό σῶμα ἡδονῶν: ὥστε οὐδέ διά ταῦτα ἀσχολίαν ἔχει τό μή [εἰς τό] πράττειν ἀεί τό δεόμενον. ὑμεῖς οὖν σκεψάμενοι εἴπατε πρός ἐμέ, ὥσπερ ὑμῖν προσήκει, ὁποῖα δυνήσεσθέ τε καί μέλλετε ποιήσειν. ὁ μέν ταῦτ' εἶπεν. οἱ δέ λακεδαιμόνιοι τότε μέν ἀνεβάλοντο τήν ἀπόκρισιν: τῇ δ' ὑστεραίᾳ καί τῇ τρίτῃ λογισάμενοι τάς τε ἔξω μόρας ὅσαι αὐτοῖς εἶεν καί τάς περί λακεδαίμονα πρός τάς [ἔξω] τῶν ἀθηναίων τριήρεις καί τόν πρός τούς ὁμόρους πόλεμον, ἀπεκρίναντο ὅτι ἐν τῷ παρόντι οὐκ ἄν δύναιντο ἱκανήν αὐτῷ ἐκπέμψαι ἐπικουρίαν, ἀλλ' ἀπιόντα συντίθεσθαι αὐτόν ἐκέλευον ὅπῃ δύναιτο ἄριστα τά τε ἑαυτοῦ καί τά τῆς πόλεως. κἀκεῖνος μέντοι ἐπαινέσας τήν ἁπλότητα τῆς πόλεως ἀπῆλθε. καί τήν μέν ἀκρόπολιν τῶν φαρσαλίων ἐδεῖτο τοῦ ἰάσονος μή ἀναγκάσαι αὐτόν παραδοῦναι, ὅπως τοῖς παρακαταθεμένοις διασῴζῃ: τούς δέ ἑαυτοῦ παῖδας ἔδωκεν ὁμήρους, ὑποσχόμενος αὐτῷ τήν τε πόλιν πείσας ἑκοῦσαν σύμμαχον ποιήσειν καί ταγόν συγκαταστήσειν αὐτόν. ὡς δέ τά πιστά ἔδοσαν ἀλλήλοις, εὐθύς μέν οἱ φαρσάλιοι εἰρήνην ἦγον, ταχύ δέ ὁ ἰάσων ὁμολογουμένως ταγός τῶν θετταλῶν καθειστήκει. ἐπεί γε μήν ἐτάγευσε, διέταξεν ἱππικόν τε ὅσον ἑκάστη πόλις δυνατή ἦν παρέχειν καί ὁπλιτικόν. καί ἐγένοντο αὐτῷ ἱππεῖς μέν σύν τοῖς συμμάχοις πλείους ἤ ὀκτακισχίλιοι, ὁπλῖται δέ ἐλογίσθησαν οὐκ ἐλάττους δισμυρίων, πελταστικόν γε μήν ἱκανόν πρός πάντας ἀνθρώπους ἀντιταχθῆναι: ἔργον γάρ ἐκείνων γε καί τάς πόλεις ἀριθμῆσαι. προεῖπε δέ τοῖς περιοίκοις πᾶσι καί τόν φόρον ὥσπερ ἐπί σκόπα τεταγμένος ἦν φέρειν. καί ταῦτα μέν οὕτως ἐπεραίνετο: ἐγώ δέ πάλιν ἐπάνειμι, ὅθεν εἰς τάς περί ἰάσονος πράξεις ἐξέβην. οἱ μέν γάρ λακεδαιμόνιοι καί οἱ σύμμαχοι συνελέγοντο εἰς τούς φωκέας, οἱ δέ θηβαῖοι ἀναχωρήσαντες εἰς τήν ἑαυτῶν ἐφύλαττον τάς εἰσβολάς. οἱ δ' ἀθηναῖοι, αὐξανομένους μέν ὁρῶντες διά σφᾶς τούς θηβαίους, χρήματά τε οὐ συμβαλλομένους εἰς τό ναυτικόν, αὐτοί δέ ἀποκναιόμενοι καί χρημάτων εἰσφοραῖς καί λῃστείαις ἐξ αἰγίνης καί φυλακαῖς τῆς χώρας, ἐπεθύμησαν παύσασθαι τοῦ πολέμου, καί πέμψαντες πρέσβεις εἰς λακεδαίμονα εἰρήνην ἐποιήσαντο. εὐθύς δ' ἐκεῖθεν δύο τῶν πρέσβεων πλεύσαντες κατά δόγμα τῆς πόλεως εἶπον τῷ τιμοθέῳ ἀποπλεῖν οἴκαδε ὡς εἰρήνης οὔσης: ὁ δ' ἅμα ἀποπλέων τούς τῶν ζακυνθίων φυγάδας ἀπεβίβασεν εἰς τήν χώραν αὐτῶν. ἐπεί δέ οἱ ἐκ τῆς πόλεως ζακύνθιοι πέμψαντες πρός τούς λακεδαιμονίους ἔλεγον οἷα πεπονθότες εἶεν ὑπό τοῦ τιμοθέου, εὐθύς οἱ λακεδαιμόνιοι ἀδικεῖν τε ἡγοῦντο τούς ἀθηναίους καί ναυτικόν πάλιν κατεσκεύαζον καί συνετάττοντο εἰς ἑξήκοντα ναῦς ἀπ' αὐτῆς τε τῆς λακεδαίμονος καί κορίνθου καί λευκάδος καί ἀμβρακίας καί ἤλιδος καί ζακύνθου καί ἀχαΐας καί ἐπιδαύρου καί τροιζῆνος καί ἑρμιόνος καί ἁλιῶν. ἐπιστήσαντες δέ ναύαρχον μνάσιππον ἐκέλευον τῶν τε ἄλλων ἐπιμελεῖσθαι τῶν κατ' ἐκείνην τήν θάλατταν καί στρατεύειν ἐπί κέρκυραν. ἔπεμψαν δέ καί πρός διονύσιον διδάσκοντες ὡς καί ἐκείνῳ χρήσιμον εἴη τήν κέρκυραν μή ὑπ' ἀθηναίοις εἶναι. καί ὁ μέν δή μνάσιππος, ἐπεί συνελέγη αὐτῷ τό ναυτικόν, ἔπλευσεν εἰς τήν κέρκυραν: εἶχε δέ καί μισθοφόρους σύν τοῖς ἐκ λακεδαίμονος μετ' αὐτοῦ στρατευομένοις οὐκ ἐλάττους χιλίων καί πεντακοσίων. ἐπεί δέ ἀπέβη, ἐκράτει τε τῆς γῆς καί ἐδῄου ἐξειργασμένην μέν παγκάλως καί πεφυτευμένην τήν χώραν, μεγαλοπρεπεῖς δέ οἰκήσεις καί οἰνῶνας κατεσκευασμένους ἐπί τῶν ἀγρῶν: ὥστ' ἔφασαν τούς στρατιώτας εἰς τοῦτο τρυφῆς ἐλθεῖν ὥστ' οὐκ ἐθέλειν πίνειν, εἰ μή ἀνθοσμίας εἴη. καί ἀνδράποδα δέ καί βοσκήματα πάμπολλα ἡλίσκετο ἐκ τῶν ἀγρῶν. ἔπειτα δέ κατεστρατοπεδεύσατο τῷ μέν πεζῷ ἐπί λόφῳ ἀπέχοντι τῆς πόλεως ὡς πέντε στάδια, πρό τῆς χώρας ὄντι, ὅπως ἀποτέμνοιτο ἐντεῦθεν, εἴ τις ἐπί τήν χώραν τῶν κερκυραίων ἐξίοι: τό δέ ναυτικόν εἰς τἀπί θάτερα τῆς πόλεως κατεστρατοπέδευσεν, ἔνθεν ᾤετ' ἄν τά προσπλέοντα καί προαισθάνεσθαι καί διακωλύειν. πρός δέ τούτοις καί ἐπί τῷ λιμένι, ὁπότε μή χειμών κωλύοι, ἐφώρμει. ἐπολιόρκει μέν δή οὕτω τήν πόλιν. ἐπεί δέ οἱ κερκυραῖοι ἐκ μέν τῆς γῆς οὐδέν ἐλάμβανον διά τό κρατεῖσθαι κατά γῆν, κατά θάλατταν δέ οὐδέν εἰσήγετο αὐτοῖς διά τό ναυκρατεῖσθαι, ἐν πολλῇ ἀπορίᾳ ἦσαν: καί πέμποντες πρός τούς ἀθηναίους βοηθεῖν τε ἐδέοντο καί ἐδίδασκον ὡς μέγα μέν ἀγαθόν ἀποβάλοιεν ἄν, εἰ κερκύρας στερηθεῖεν, τοῖς δέ πολεμίοις μεγάλην ἄν ἰσχύν προσβάλοιεν: ἐξ οὐδεμιᾶς γάρ πόλεως πλήν γε ἀθηνῶν οὔτε ναῦς οὔτε χρήματα πλείω ἄν γενέσθαι. ἔτι δέ κεῖσθαι τήν κέρκυραν ἐν καλῷ μέν τοῦ κορινθιακοῦ κόλπου καί τῶν πόλεων αἵ ἐπί τοῦτον καθήκουσιν, ἐν καλῷ δέ τοῦ τήν λακωνικήν χώραν βλάπτειν, ἐν καλλίστῳ δέ τῆς τε ἀντιπέρας ἠπείρου καί τοῦ εἰς πελοπόννησον ἀπό σικελίας παράπλου. ἀκούσαντες δέ ταῦτα οἱ ἀθηναῖοι ἐνόμισαν ἰσχυρῶς ἐπιμελητέον εἶναι, καί στρατηγόν πέμπουσι κτησικλέα εἰς ἑξακοσίους ἔχοντα πελταστάς, ἀλκέτου δέ ἐδεήθησαν συνδιαβιβάσαι τούτους. καί οὗτοι μέν νυκτός διακομισθέντες που τῆς χώρας εἰσῆλθον εἰς τήν πόλιν. ἐψηφίσαντο δέ καί ἑξήκοντα ναῦς πληροῦν, τιμόθεον δ' αὐτῶν στρατηγόν ἐχειροτόνησαν. ὁ δ' οὐ δυνάμενος αὐτόθεν τάς ναῦς πληρῶσαι, ἐπί νήσων πλεύσας ἐκεῖθεν ἐπειρᾶτο συμπληροῦν, οὐ φαῦλον ἡγούμενος εἶναι ἐπί συγκεκροτημένας ναῦς εἰκῇ περιπλεῦσαι. οἱ δ' ἀθηναῖοι νομίζοντες αὐτόν ἀναλοῦν τόν τῆς ὥρας εἰς τόν περίπλουν χρόνον, συγγνώμην οὐκ ἔσχον αὐτῷ, ἀλλά παύσαντες αὐτόν τῆς στρατηγίας ἰφικράτην ἀνθαιροῦνται. ὁ δ' ἐπεί κατέστη στρατηγός, μάλα ὀξέως τάς ναῦς ἐπληροῦτο καί τούς τριηράρχους ἠνάγκαζε. προσέλαβε δέ παρά τῶν ἀθηναίων καί εἴ πού τις ναῦς περί τήν ἀττικήν ἔπλει καί τήν πάραλον καί τήν σαλαμινίαν, λέγων ὡς ἐάν τἀκεῖ καλῶς γένηται, πολλάς αὐτοῖς ναῦς ἀποπέμψοι. καί ἐγένοντο αὐτῷ αἱ ἅπασαι περί ἑβδομήκοντα. ἐν δέ τούτῳ τῷ χρόνῳ οἱ κερκυραῖοι οὕτω σφόδρα ἐπείνων ὥστε διά τό πλῆθος τῶν αὐτομολούντων ἐκήρυξεν ὁ μνάσιππος πεπρᾶσθαι ὅστις αὐτομολοίη. ἐπεί δέ οὐδέν ἧττον ηὐτομόλουν, τελευτῶν καί μαστιγῶν ἀπέπεμπεν. οἱ μέντοι ἔνδοθεν τούς γε δούλους οὐκ ἐδέχοντο πάλιν εἰς τό τεῖχος, ἀλλά πολλοί ἔξω ἀπέθνῃσκον. ὁ δ' αὖ μνάσιππος ὁρῶν ταῦτα, ἐνόμιζέ τε ὅσον οὐκ ἤδη ἔχειν τήν πόλιν καί περί τούς μισθοφόρους ἐκαινούργει, καί τούς μέν τινας αὐτῶν ἀπομίσθους ἐπεποιήκει, τοῖς δέ <μέν>ουσι καί δυοῖν ἤδη μηνοῖν ὤφειλε τόν μισθόν, οὐκ ἀπορῶν, ὡς ἐλέγετο, χρημάτων: καί γάρ τῶν πόλεων αἱ πολλαί αὐτῷ ἀργύριον ἀντί τῶν ἀνδρῶν ἔπεμπον, ἅτε καί διαποντίου τῆς στρατείας οὔσης. κατιδόντες δέ ἀπό τῶν πύργων οἱ ἐκ τῆς πόλεως τάς τε φυλακάς χεῖρον ἤ πρόσθεν φυλαττομένας ἐσπαρμένους τε κατά τήν χώραν τούς ἀνθρώπους, ἐπεκδραμόντες τούς μέν τινας αὐτῶν ἔλαβον, τούς δέ κατέκοψαν. αἰσθόμενος δέ ὁ μνάσιππος, αὐτός τε ἐξωπλίζετο καί ὅσους εἶχεν ὁπλίτας ἅπασιν ἐβοήθει, καί τούς λοχαγούς καί τούς ταξιάρχους ἐξάγειν ἐκέλευε τούς μισθοφόρους. ἀποκριναμένων δέ τινων λοχαγῶν ὅτι οὐ ῥᾴδιον εἴη μή διδόντας τἀπιτήδεια πειθομένους παρέχειν, τόν μέν τινα βακτηρίᾳ, τόν δέ τῷ στύρακι ἐπάταξεν. οὕτω μέν δή ἀθύμως ἔχοντες καί μισοῦντες αὐτόν συνεξῆλθον πάντες: ὅπερ ἥκιστα εἰς μάχην συμφέρει. ὁ δ' ἐπεί παρετάξατο, αὐτός μέν τούς κατά τάς πύλας τῶν πολεμίων τρεψάμενος ἐπεδίωκεν. οἱ δ' ἐπεί ἐγγύς τοῦ τείχους ἐγένοντο, ἀνεστρέφοντό τε καί ἀπό τῶν μνημάτων ἔβαλλον καί ἠκόντιζον: ἄλλοι δ' ἐκδραμόντες καθ' ἑτέρας πύλας ἐπιτίθενται ἁθρόοι τοῖς ἐσχάτοις: οἱ δ' ἐπ' ὀκτώ τεταγμένοι, ἀσθενές νομίσαντες τό ἄκρον τῆς φάλαγγος ἔχειν, ἀναστρέ φειν ἐπειρῶντο. ὡς δ' ἤρξαντο ἐπαναχωρεῖν, οἱ μέν πολέμιοι ὡς φεύγουσιν ἐπέθεντο, οἱ δ' οὐκέτι ἐπανέστρεψαν: καί οἱ ἐχόμενοι δ' αὐτῶν εἰς φυγήν ὥρμων. ὁ δέ μνάσιππος τοῖς μέν πιεζομένοις οὐκ ἐδύνατο βοηθεῖν διά τούς ἐκ τοῦ καταντικρύ προσκειμένους, ἀεί δ' ἐλείπετο σύν ἐλάττοσι. τέλος δέ οἱ πολέμιοι ἁθρόοι γενόμενοι πάντες ἐπετίθεντο τοῖς περί τόν μνάσιππον, ἤδη μάλα ὀλίγοις οὖσι. καί οἱ πολῖται ὁρῶντες τό γιγνόμενον ἐπεξῇσαν. ἐπεί δ' ἐκεῖνον ἀπέκτειναν, ἐδίωκον ἤδη ἅπαντες. ἐκινδύνευσαν δ' ἄν καί τό στρατόπεδον ἑλεῖν σύν τῷ χαρακώματι, εἰ μή οἱ διώκοντες τόν ἀγοραῖόν τε ὄχλον ἰδόντες καί τόν τῶν θεραπόντων καί τόν τῶν ἀνδραπόδων, οἰηθέντες ὄφελός τι αὐτῶν εἶναι, ἀπεστρέφοντο. καί τότε μέν τροπαῖόν τε ἵστασαν οἱ κερκυραῖοι τούς τε νεκρούς ὑποσπόνδους ἀπεδίδοσαν. ἐκ δέ τούτου οἱ μέν ἐν τῇ πόλει ἐρρωμενέστεροι ἐγεγένηντο, οἱ δ' ἔξω ἐν πάσῃ δή ἀθυμίᾳ ἦσαν. καί γάρ ἐλέγετο ὅτι ἰφικράτης τε ὅσον οὐκ ἤδη παρείη, καί οἱ κερκυραῖοι δέ τῷ ὄντι ναῦς ἐπλήρουν. ὑπερμένης δέ, ὅς ἐτύγχανεν ἐπιστολιαφόρος τῷ μνασίππῳ ὤν, τό τε ναυτικόν πᾶν ὅσον ἦν ἐκεῖ συνεπλήρωσε, καί περιπλεύσας πρός τό χαράκωμα τά πλοῖα πάντα γεμίσας τῶν τε ἀνδραπόδων καί τῶν χρημάτων ἀπέστελλεν: αὐτός δέ σύν τε τοῖς ἐπιβάταις καί τοῖς περισωθεῖσι τῶν στρατιωτῶν διεφύλαττε τό χαράκωμα: τέλος δέ καί οὗτοι μάλα τεταραγμένοι ἀναβάντες ἐπί τάς τριήρεις ἀπέπλεον, πολύν μέν σῖτον, πολύν δέ οἶνον, πολλά δέ ἀνδράποδα καί ἀσθενοῦντας στρατιώτας καταλιπόντες: δεινῶς γάρ ἐπεφόβηντο μή καταληφθεῖεν ὑπό τῶν ἀθηναίων ἐν τῇ νήσῳ. καί ἐκεῖνοι μέν εἰς λευκάδα ἀπεσώθησαν. ὁ δέ ἰφικράτης ἐπεί ἤρξατο τοῦ περίπλου, ἅμα μέν ἔπλει, ἅμα δέ πάντα ὅσα εἰς ναυμαχίαν παρεσκευάζετο: εὐθύς μέν γάρ τά μεγάλα ἱστία αὐτοῦ κατέλιπεν, ὡς ἐπί ναυμαχίαν πλέων: καί τοῖς ἀκατίοις δέ, καί εἰ φορόν πνεῦμα εἴη, ὀλίγα ἐχρῆτο: τῇ δέ κώπῃ τόν πλοῦν ποιούμενος ἄμεινόν τε τά σώματα ἔχειν τούς ἄνδρας καί ἄμεινον τάς ναῦς πλεῖν ἐποίει. πολλάκις δέ καί ὅπῃ μέλλοι ἀριστοποιεῖσθαι τό στράτευμα ἤ δειπνοποιεῖσθαι, ἐπανήγαγεν ἄν τό κέρας ἀπό τῆς γῆς κατά ταῦτα τά χωρία: ἐπεί δ' ἐπιστρέψας ἄν καί ἀντιπρῴρους καταστήσας τάς τριήρεις ἀπό σημείου ἀφίει ἀνθαμιλλᾶσθαι εἰς τήν γῆν, μέγα δή νικητήριον ἦν τό πρώτους καί ὕδωρ λαβεῖν καί εἴ του ἄλλου ἐδέοντο, καί πρώτους ἀριστῆσαι: τοῖς δ' ὑστάτοις ἀφικομένοις μεγάλη ζημία ἦν τό τε ἐλαττοῦσθαι πᾶσι τούτοις καί ὅτι ἀνάγεσθαι ἅμα ἔδει, ἐπεί σημήνειε: συνέβαινε γάρ τοῖς μέν πρώτοις ἀφικνουμένοις καθ' ἡσυχίαν ἅπαντα ποιεῖν, τοῖς δέ τελευταίοις διά σπουδῆς. φυλακάς γε μήν, εἰ τύχοι ἐν τῇ πολεμίᾳ ἀριστοποιούμενος, τάς μέν ἐν τῇ γῇ, ὥσπερ προσήκει, καθίστη, ἐν δέ ταῖς ναυσίν αἰρόμενος αὖ τούς ἱστούς ἀπό τούτων ἐσκοπεῖτο. πολύ οὖν ἐπί πλέον οὗτοι καθεώρων ἤ οἱ ἐκ τοῦ ὁμαλοῦ, ἀφ' ὑψηλοτέρου καθορῶντες. ὅπου δέ δειπνοποιοῖτο καί καθεύδοι, ἐν μέν τῷ στρατοπέδῳ νύκτωρ πῦρ οὐκ ἔκαε, πρό δέ τοῦ στρατεύματος φῶς ἐποίει, ἵνα μηδείς λάθῃ προσιών. πολλάκις δέ, εἰ εὐδία εἴη, εὐθύς δειπνήσας ἀνήγετο: καί εἰ μέν αὔρα φέροι, θέοντες ἅμα ἀνεπαύοντο: εἰ δέ ἐλαύνειν δέοι, κατά μέρος τούς ναύτας ἀνέπαυεν. ἐν δέ τοῖς μεθ' ἡμέραν πλοῖς ἀπό σημείων τοτέ μέν ἐπί κέρως ἦγε, τοτέ δ' ἐπί φάλαγγος: ὥστε ἅμα μέν ἔπλεον, ἅμα δέ πάντα ὅσα εἰς ναυμαχίαν καί ἠσκηκότες καί ἐπιστάμενοι εἰς τήν <ὑπό> τῶν πολεμίων, ὡς ᾤοντο, κατεχομένην θάλατταν ἀφικνοῦντο. καί τά μέν πολλά ἐν τῇ πολεμίᾳ καί ἠρίστων καί ἐδείπνουν: διά δέ τό τἀναγκαῖα μόνον πράττειν καί τάς βοηθείας ἔφθανεν ἀναγόμενος καί ταχύ ἐπέραινε. περί δέ τόν μνασίππου θάνατον ἐτύγχανεν ὤν τῆς λακωνικῆς περί τάς σφαγίας. εἰς τήν ἠλείαν δέ ἀφικόμενος καί παραπλεύσας τό τοῦ ἀλφειοῦ στόμα ὑπό τόν ἰχθῦν καλούμενον ὡρμίσατο. τῇ δ' ὑστεραίᾳ ἐντεῦθεν ἀνήγετο ἐπί τῆς κεφαλληνίας, οὕτω καί τεταγμένος καί τόν πλοῦν ποιούμενος ὡς, εἰ δέοι, πάντα ὅσα χρή παρεσκευασμένος ναυμαχοίη. καί γάρ τά περί τοῦ μνασίππου αὐτόπτου μέν οὐδενός ἠκηκόει, ὑπώπτευε δέ μή ἀπάτης ἕνεκα λέγοιτο, καί ἐφυλάττετο: ἐπεί μέντοι ἀφίκετο εἰς τήν κεφαλληνίαν, ἐνταῦθα δή σαφῶς ἐπύθετο, καί ἀνέπαυε τό στράτευμα. οἶδα μέν οὖν ὅτι ταῦτα πάντα, ὅταν οἴωνται ναυμαχήσειν ἄνθρωποι, καί ἀσκεῖται καί μελετᾶται: ἀλλά τοῦτο ἐπαινῶ, ὅτι ἐπεί ἀφικέσθαι ταχύ ἔδει ἔνθα τοῖς πολεμίοις ναυμαχήσειν ᾤετο, ηὕρετο †ὅπως μήτε διά τόν πλοῦν ἀνεπιστήμονας εἶναι τῶν εἰς ναυμαχίαν μήτε διά τό ταῦτα μελετᾶν βραδύτερόν τι ἀφικέσθαι. καταστρεψάμενος δέ τάς ἐν τῇ κεφαλληνίᾳ πόλεις ἔπλευσεν εἰς κέρκυραν. ἐκεῖ δέ πρῶτον μέν ἀκούσας ὅτι προσπλέοιεν δέκα τριήρεις παρά διονυσίου, βοηθήσουσαι τοῖς λακεδαιμονίοις, αὐτός ἐλθών καί σκεψάμενος τῆς χώρας ὅθεν τούς τε προσπλέοντας δυνατόν ἦν ὁρᾶν καί τούς σημαίνοντας εἰς τήν πόλιν καταφανεῖς εἶναι, ἐνταῦθα κατέστησε τούς σκοπούς. κἀκείνοις μέν συνέθετο προσπλεόντων τε καί ὁρμούντων ὡς δέοι σημαίνειν: αὐτός δέ τῶν τριηράρχων προσέταξεν εἴκοσιν, οὕς δεήσοι, ἐπεί κηρύξειεν, ἀκολουθεῖν: εἰ δέ τις μή ἀκολουθήσοι, προεῖπε μή μέμψεσθαι τήν δίκην. ἐπεί δ' ἐσημάνθησαν προσπλέουσαι καί ἐκηρύχθη, ἀξία ἐγένετο θέας ἡ σπουδή: οὐδείς γάρ ὅστις οὐ δρόμῳ τῶν μελλόντων πλεῖν εἰσέβη εἰς τάς ναῦς. πλεύσας δέ ἔνθα ἦσαν αἱ πολέμιαι τριήρεις, καταλαμβάνει ἀπό μέν τῶν ἄλλων τριήρων εἰς τήν γῆν τούς ἄνδρας ἐκβεβηκότας, μελάνιππος μέντοι ὁ ῥόδιος τοῖς τε ἄλλοις συνεβούλευε μή μένειν ἐνταῦθα καί αὐτός πληρωσάμενος τήν ναῦν ἐξέπλει. ἐκεῖνος μέν οὖν καίπερ ἀπαντῶν ταῖς ἰφικράτους ναυσίν ὅμως ἀπέφυγεν: αἱ δέ ἀπό συρακουσῶν νῆες ἅπασαι ἑάλωσαν αὐτοῖς ἀνδράσιν. ὁ μέντοι ἰφικράτης τάς μέν τριήρεις ἀκρωτηριασάμενος ἕλκων κατηγάγετο εἰς τόν τῶν κερκυραίων λιμένα, τῶν δέ ἀνδρῶν συνέβη ἑκάστῳ τακτόν ἀργύριον ἀποτεῖσαι, πλήν κρινίππου τοῦ ἄρχοντος: τοῦτον δ' ἐφύλαττεν, ὡς ἤ πραξόμενος πάμπολλα χρήματα ἤ ὡς πωλήσων. κἀκεῖνος μέν ὑπό λύπης αὐθαιρέτῳ θανάτῳ ἀποθνῄσκει, τούς δ' ἄλλους ὁ ἰφικράτης ἀφῆκε, κερκυραίους ἐγγυητάς δεξάμενος τῶν χρημάτων. καί τούς μέν ναύτας γεωργοῦντας τοῖς κερκυραίοις τό πλεῖστον διέτρεφε, τούς δέ πελταστάς καί τούς ἀπό τῶν νεῶν ὁπλίτας ἔχων διέβαινεν εἰς τήν ἀκαρνανίαν: καί ἐκεῖ ταῖς μέν φιλίαις πόλεσιν ἐπεκούρει, εἴ τίς τι δέοιτο, θυριεῦσι δέ, μάλα καί ἀνδράσιν ἀλκίμοις καί χωρίον καρτερόν ἔχουσιν, ἐπολέμει. καί τό ἀπό κερκύρας ναυτικόν προσλαβών, σχεδόν περί ἐνενήκοντα ναῦς, πρῶτον μέν εἰς κεφαλληνίαν πλεύσας χρήματα ἐπράξατο, τά μέν παρ' ἑκόντων, τά δέ παρ' ἀκόντων: ἔπειτα δέ παρεσκευάζετο τήν τε τῶν λακεδαιμονίων χώραν κακῶς ποιεῖν καί τῶν ἄλλων τῶν κατ' ἐκεῖνα πόλεων πολεμίων οὐσῶν τάς μέν ἐθελούσας προσλαμβάνειν, τοῖς δέ μή πειθομένοις πολεμεῖν. ἐγώ μέν δή ταύτην τήν στρατηγίαν τῶν ἰφικράτους οὐχ ἥκιστα ἐπαινῶ, ἔπειτα καί τό προσελέσθαι κελεῦσαι ἑαυτῷ καλλίστρατόν τε τόν δημηγόρον, οὐ μάλα ἐπιτήδειον ὄντα, καί χαβρίαν, μάλα στρατηγόν νομιζόμενον. εἴτε γάρ φρονίμους αὐτούς ἡγούμενος εἶναι συμβούλους λαβεῖν ἐβούλετο, σῶφρόν μοι δοκεῖ διαπράξασθαι, εἴτε ἀντιπάλους νομίζων, οὕτω θρασέως μήτε καταρᾳθυμῶν μήτε καταμελῶν μηδέν φαίνεσθαι, μεγαλοφρονοῦντος ἐφ' ἑαυτῷ τοῦτό μοι δοκεῖ ἀνδρός εἶναι. κἀκεῖνος μέν δή ταῦτ' ἔπραττεν. οἱ δέ ἀθηναῖοι, ἐκπεπτωκότας μέν ὁρῶντες ἐκ τῆς βοιωτίας πλαταιᾶς, φίλους ὄντας, καί καταπεφευγότας πρός αὑτούς, ἱκετεύοντας δέ θεσπιᾶς μή σφᾶς περιιδεῖν ἀπόλιδας γενομένους, οὐκέτι ἐπῄνουν τούς θηβαίους, ἀλλά πολεμεῖν μέν αὐτοῖς τά μέν ᾐσχύνοντο, τά δέ ἀσυμφόρως ἔχειν ἐλογίζοντο: κοινωνεῖν γε μήν αὐτοῖς ὧν ἔπραττον οὐκέτι ἤθελον, ἐπεί ἑώρων στρατεύοντάς τε αὐτούς ἐπί φίλους ἀρχαίους τῇ πόλει φωκέας, καί πόλεις πιστάς τ' ἐν τῷ πρός τόν βάρβαρον πολέμῳ καί φίλας ἑαυτοῖς ἀφανίζοντας. ἐκ τούτων δέ ψηφισάμενος ὁ δῆμος εἰρήνην ποιεῖσθαι, πρῶτον μέν εἰς θήβας πρέσβεις ἔπεμψε παρακαλοῦντας ἀκολουθεῖν, εἰ βούλοιντο, εἰς λακεδαίμονα περί εἰρήνης: ἔπειτα δέ ἐξέπεμψαν καί αὐτοί πρέσβεις. ἦν δέ τῶν αἱρεθέντων καλλίας ἰππονίκου, αὐτοκλῆς στρομβιχίδου, δημόστρατος ἀριστοφῶντος, ἀριστοκλῆς, κηφισόδοτος, μελάνωπος, λύκαιθος. [ἐπεί δέ προσῆλθον ἐπί τούς ἐκκλήτους τε τῶν λακεδαιμονίων καί τούς συμμάχους:] <καί> καλλίστρατος δέ ὁ δημηγόρος παρῆν: ὑποσχόμενος γάρ ἰφικράτει, εἰ αὐτόν ἀφείη, ἤ χρήματα πέμψειν τῷ ναυτικῷ ἤ εἰρήνην ποιήσειν, οὕτως ἀθήνησί τε ἦν καί ἔπραττε περί εἰρήνης: ἐπεί δέ κατέστησαν ἐπί τούς ἐκκλήτους τε τῶν λακεδαιμονίων καί τούς συμμάχους, πρῶτος ἔλεξεν αὐτῶν καλλίας ὁ δᾳδοῦχος. ἦν δ' οὗτος οἷος μηδέν ἧττον ἥδεσθαι ὑφ' αὑτοῦ ἤ ὑπ' ἄλλων ἐπαινούμενος: καί τότε δή ἤρξατο ὧδέ πως. ὦ ἄνδρες λακεδαιμόνιοι, τήν μέν προξενίαν ὑμῶν οὐκ ἐγώ μόνος, ἀλλά καί πατρός πατήρ πατρῴαν ἔχων παρεδίδου τῷ γένει. βούλομαι δέ καί τοῦτο ὑμῖν δηλῶσαι, ὡς ἔχουσα ἡ πόλις διατελεῖ πρός ἡμᾶς. ἐκείνη γάρ, ὅταν μέν πόλεμος ᾖ, στρατηγούς ἡμᾶς αἱρεῖται, ὅταν δέ ἡσυχίας ἐπιθυμήσῃ, εἰρηνοποιούς ἡμᾶς ἐκπέμπει. κἀγώ πρόσθεν δίς ἤδη ἦλθον περί πολέμου καταλύσεως, καί ἐν ἀμφοτέραις ταῖς πρεσβείαις διεπραξάμην καί ὑμῖν καί ἡμῖν εἰρήνην: νῦν δέ τρίτον ἥκω, καί ἡγοῦμαι πολύ δικαιότατα νῦν ἄν διαλλαγῆς τυχεῖν. ὁρῶ γάρ οὐκ ἄλλα μέν ὑμῖν, ἄλλα δέ ἡμῖν δοκοῦντα, ἀλλ' ὑμᾶς τε ἀχθομένους καί ἡμᾶς τῇ πλαταιῶν καί θεσπιῶν ἀναιρέσει. πῶς οὖν οὐκ εἰκός τά αὐτά γιγνώσκοντας φίλους μᾶλλον ἀλλήλοις ἤ πολεμίους εἶναι; καί σωφρόνων μέν δήπου ἐστί μηδέ εἰ μικρά τά διαφέροντα εἴη πόλεμον ἀναιρεῖσθαι: εἰ δέ δή καί ὁμογνωμονοῖμεν, οὐκ ἄν πάνυ τῶν θαυμαστῶν εἴη μή εἰρήνην ποιεῖσθαι; δίκαιον μέν οὖν ἦν μηδέ ὅπλα ἐπιφέρειν ἀλλήλοις ἡμᾶς, ἐπεί λέγεται μέν τριπτόλεμος ὁ ἡμέτερος πρόγονος τά δήμητρος καί κόρης ἄρρητα ἱερά πρώτοις ξένοις δεῖξαι ἡρακλεῖ τε τῷ ὑμετέρῳ ἀρχηγέτῃ καί διοσκούροιν τοῖν ὑμετέροιν πολίταιν, καί τοῦ δήμητρος δέ καρποῦ εἰς πρώτην τήν πελοπόννησον σπέρμα δωρήσασθαι. πῶς οὖν δίκαιον ἤ ὑμᾶς, παρ' ὧν ἐλάβετε σπέρματα, τόν τούτων ποτέ καρπόν ἐλθεῖν δῃώσοντας, ἡμᾶς τε, οἷς ἐδώκαμεν, μή οὐχί βούλεσθαι ὡς πλείστην τούτοις ἀφθονίαν τροφῆς γενέσθαι; εἰ δέ ἄρα ἐκ θεῶν πεπρωμένον ἐστί πολέμους ἐν ἀνθρώποις γίγνεσθαι, ἡμᾶς δέ χρή ἄρχεσθαι μέν αὐτοῦ ὡς σχολαίτατα, ὅταν δέ γένηται, καταλύεσθαι ᾗ δυνατόν τάχιστα. μετά τοῦτον αὐτοκλῆς, μάλα δοκῶν ἐπιστρεφής εἶναι ῥήτωρ, ὧδε ἠγόρευεν: ἄνδρες λακεδαιμόνιοι, ὅτι μέν ἅ μέλλω λέγειν οὐ πρός χάριν ὑμῖν ῥηθήσεται οὐκ ἀγνοῶ: ἀλλά δοκεῖ μοι, οἵτινες βούλονται, ἥν ἄν ποιήσωνται φιλίαν, ταύτην ὡς πλεῖστον χρόνον διαμένειν, διδακτέον εἶναι ἀλλήλους τά αἴτια τῶν πολέμων. ὑμεῖς δέ ἀεί μέν φατε: αὐτονόμους τάς πόλεις χρή εἶναι, αὐτοί δ' ἐστέ μάλιστα ἐμποδών τῇ αὐτονομίᾳ. συντίθεσθε μέν γάρ πρός τάς συμμαχίδας πόλεις τοῦτο πρῶτον, ἀκολουθεῖν ὅποι ἄν ὑμεῖς ἡγῆσθε. καίτοι τί τοῦτο αὐτονομίᾳ προσήκει; ποιεῖσθε δέ πολεμίους οὐκ ἀνακοινούμενοι τοῖς συμμάχοις, καί ἐπί τούτους ἡγεῖσθε: ὥστε πολλάκις ἐπί τούς εὐμενεστάτους ἀναγκάζονται στρατεύειν οἱ λεγόμενοι αὐτόνομοι εἶναι. ἔτι δέ τό πάντων ἐναντιώτατον αὐτονομίᾳ, καθίστατε ἔνθα μέν δεκαρχίας, ἔνθα δέ τριακονταρχίας: καί τούτων τῶν ἀρχόντων ἐπιμελεῖσθε οὐχ ὅπως νομίμως ἄρχωσιν, ἀλλ' ὅπως δύνωνται βίᾳ κατέχειν τάς πόλεις. ὥστ' ἐοίκατε τυραννίσι μᾶλλον ἤ πολιτείαις ἡδόμενοι. καί ὅτε μέν βασιλεύς προσέταττεν αὐτονόμους τάς πόλεις εἶναι, μάλα γιγνώσκοντες ἐφαίνεσθε ὅτι εἰ μή ἐάσοιεν οἱ θηβαῖοι ἑκάστην τῶν πόλεων ἄρχειν τε ἑαυτῆς καί οἷς ἄν βούληται νόμοις χρῆσθαι, οὐ ποιήσουσι κατά τά βασιλέως γράμματα: ἐπεί δέ παρελάβετε τήν καδμείαν, οὐδ' αὐτοῖς θηβαίοις ἐπετρέπετε αὐτονόμους εἶναι. δεῖ δέ τούς μέλλοντας φίλους ἔσεσθαι οὐ παρά τῶν ἄλλων μέν ἀξιοῦν τῶν δικαίων τυγχάνειν, αὐτούς δέ ὅπως ἄν πλεῖστα δύνωνται πλεονεκτοῦντας φαίνεσθαι. ταῦτα εἰπών σιωπήν μέν παρά πάντων ἐποίησεν, ἡδομένους δέ τούς ἀχθομένους τοῖς λακεδαιμονίοις ἐποίησε. μετά τοῦτον καλλίστρατος ἔλεξεν: ἀλλ' ὅπως μέν, ὦ ἄνδρες λακεδαιμόνιοι, οὐκ ἐγγεγένηται ἁμαρτήματα καί ἀφ' ἡμῶν καί ἀφ' ὑμῶν ἐγώ μέν οὐκ ἄν ἔχειν μοι δοκῶ εἰπεῖν: οὐ μέντοι οὕτω γιγνώσκω ὡς τοῖς ἁμαρτάνουσιν οὐδέποτε ἔτι χρηστέον: ὁρῶ γάρ τῶν ἀνθρώπων οὐδένα ἀναμάρτητον διατελοῦντα. δοκοῦσι δέ μοι καί εὐπορώτεροι ἐνίοτε γίγνεσθαι ἅνθρωποι ἁμαρτάνοντες, ἄλλως τε καί ἐάν κολασθῶσιν ὑπό τῶν ἁμαρτημάτων, ὡς ἡμεῖς. καί ὑμῖν δέ ἔγωγε ὁρῶ διά τά ἀγνωμόνως πραχθέντα ἔστιν ὅτε πολλά ἀντίτυπα γιγνόμενα: ὧν ἦν καί ἡ καταληφθεῖσα ἐν θήβαις καδμεία: νῦν γοῦν, †ὡς ἐσπουδάσατε αὐτονόμους τάς πόλεις γενέσθαι, πᾶσαι πάλιν, ἐπεί ἠδικήθησαν οἱ θηβαῖοι, ἐπ' ἐκείνοις γεγένηνται. ὥστε πεπαιδευμένους ἡμᾶς ὡς τό πλεονεκτεῖν ἀκερδές ἐστι νῦν ἐλπίζω πάλιν μετρίους ἐν τῇ πρός ἀλλήλους φιλίᾳ ἔσεσθαι. ἅ δέ βουλόμενοί τινες ἀποτρέπειν τήν εἰρήνην διαβάλλουσιν, ὡς ἡμεῖς οὐ φιλίας δεόμενοι, ἀλλά φοβούμενοι μή ἀνταλκίδας ἔλθῃ ἔχων παρά βασιλέως χρήματα, διά τοῦθ' ἥκομεν, ἐνθυμήθητε ὡς φλυαροῦσι. βασιλεύς μέν γάρ δήπου ἔγραψε πάσας τάς ἐν τῇ ἑλλάδι πόλεις αὐτονόμους εἶναι: ἡμεῖς δέ ταὐτά ἐκείνῳ λέγοντές τε καί πράττοντες τί ἄν φοβοίμεθα βασιλέα; ἤ τοῦτο οἴεταί τις, ὡς ἐκεῖνος βούλεται χρήματα ἀναλώσας ἄλλους μεγάλους ποιῆσαι μᾶλλον ἤ ἄνευ δαπάνης ἅ ἔγνω ἄριστα εἶναι, ταῦτα ἑαυτῷ πεπρᾶχθαι; εἶεν. τί μήν ἥκομεν; ὅτι μέν οὖν οὐκ ἀποροῦντες, γνοίητε ἄν, εἰ μέν βούλεσθε, πρός τά κατά θάλατταν ἰδόντες, εἰ δέ βούλεσθε, πρός τά κατά γῆν ἐν τῷ παρόντι. †τί μήν ἐστιν; εὔδηλον ὅτι εἰ τῶν συμμάχων τινές οὐκ ἀρεστά πράττουσιν ἡμῖν ἤ ὑμῖν ἀρεστά.† ἴσως δέ καί βουλοίμεθ' ἄν ὧν ἕνεκα περιεσώσατε ἡμᾶς ἅ ὀρθῶς ἔγνωμεν ὑμῖν ἐπιδεῖξαι. ἵνα δέ καί τοῦ συμφόρου ἔτι ἐπιμνησθῶ, εἰσί μέν δήπου πασῶν τῶν πόλεων αἱ μέν τά ὑμέτερα, αἱ δέ τά ἡμέτερα φρονοῦσαι, καί ἐν ἑκάστῃ πόλει οἱ μέν λακωνίζουσιν, οἱ δέ ἀττικίζουσιν. εἰ οὖν ἡμεῖς φίλοι γενοίμεθα, πόθεν ἄν εἰκότως χαλεπόν τι προσδοκήσαιμεν; καί γάρ δή κατά γῆν μέν τίς ἄν ὑμῶν φίλων ὄντων ἱκανός γένοιτο ἡμᾶς λυπῆσαι; κατά θάλαττάν γε μήν τίς ἄν ὑμᾶς βλάψαι τι ἡμῶν ὑμῖν ἐπιτηδείων ὄντων; ἀλλά μέντοι ὅτι μέν πόλεμοι ἀεί ποτε γίγνονται καί ὅτι καταλύονται πάντες ἐπιστάμεθα, καί ὅτι ἡμεῖς, ἄν μή νῦν, ἀλλ' αὖθίς ποτε εἰρήνης ἐπιθυμήσομεν. τί οὖν δεῖ ἐκεῖνον τόν χρόνον ἀναμένειν, ἕως ἄν ὑπό πλήθους κακῶν ἀπείπωμεν, μᾶλλον ἤ οὐχ ὡς τάχιστα πρίν τι ἀνήκεστον γενέσθαι τήν εἰρήνην ποιήσασθαι; ἀλλά μήν οὐδ' ἐκείνους ἔγωγε ἐπαινῶ οἵτινες ἀγωνισταί γενόμενοι καί νενικηκότες ἤδη πολλάκις καί δόξαν ἔχοντες οὕτω φιλονεικοῦσιν ὥστε οὐ πρότερον παύονται, πρίν ἄν ἡττηθέντες τήν ἄσκησιν καταλύσωσιν, οὐδέ γε τῶν κυβευτῶν οἵτινες αὖ ἐάν ἕν τι ἐπιτύχωσι, περί διπλασίων κυβεύουσιν: ὁρῶ γάρ καί τῶν τοιούτων τούς πλείους ἀπόρους παντάπασι γιγνομένους. ἅ χρή καί ἡμᾶς ὁρῶντας εἰς μέν τοιοῦτον ἀγῶνα μηδέποτε καταστῆναι, ὥστ' ἤ πάντα λαβεῖν ἤ πάντ' ἀποβαλεῖν, ἕως δέ καί ἐρρώμεθα καί εὐτυχοῦμεν, φίλους ἀλλήλοις γενέσθαι. οὕτω γάρ ἡμεῖς τ' ἄν δι' ὑμᾶς καί ὑμεῖς δι' ἡμᾶς ἔτι μείζους ἤ τόν παρελθόντα χρόνον ἐν τῇ ἑλλάδι ἀναστρεφοίμεθα. δοξάντων δέ τούτων καλῶς εἰπεῖν, ἐψηφίσαντο καί οἱ λακεδαιμόνιοι δέχεσθαι τήν εἰρήνην, ἐφ' ᾧ τούς τε ἁρμοστάς ἐκ τῶν πόλεων ἐξάγειν, τά τε στρατόπεδα διαλύειν καί τά ναυτικά καί τά πεζικά, τάς τε πόλεις αὐτονόμους ἐᾶν. εἰ δέ τις παρά ταῦτα ποιοίη, τόν μέν βουλόμενον βοηθεῖν ταῖς ἀδικουμέναις πόλεσι, τῷ δέ μή βουλομένῳ μή εἶναι ἔνορκον συμμαχεῖν τοῖς ἀδικουμένοις. ἐπί τούτοις ὤμοσαν λακεδαιμόνιοι μέν ὑπέρ αὑτῶν καί τῶν συμμάχων, ἀθηναῖοι δέ καί οἱ σύμμαχοι κατά πόλεις ἕκαστοι. ἀπογραψάμενοι δ' ἐν ταῖς ὀμωμοκυίαις πόλεσι καί οἱ θηβαῖοι, προσελθόντες πάλιν τῇ ὑστεραίᾳ οἱ πρέσβεις αὐτῶν ἐκέλευον μεταγράφειν ἀντί θηβαίων βοιωτούς ὀμωμοκότας. ὁ δέ ἀγησίλαος ἀπεκρίνατο ὅτι μεταγράψει μέν οὐδέν ὧν τό πρῶτον ὤμοσάν τε καί ἀπεγράψαντο: εἰ μέντοι μή βούλοιντο ἐν ταῖς σπονδαῖς εἶναι, ἐξαλείφειν ἄν ἔφη, εἰ κελεύοιεν. οὕτω δή εἰρήνην τῶν ἄλλων πεποιημένων, πρός δέ θηβαίους μόνους ἀντιλογίας οὔσης, οἱ μέν ἀθηναῖοι οὕτως εἶχον τήν γνώμην ὡς νῦν θηβαίους τό λεγόμενον δή δεκατευθῆναι ἐλπίς εἴη, αὐτοί δέ οἱ θηβαῖοι παντελῶς ἀθύμως ἔχοντες ἀπῆλθον. ἐκ δέ τούτου οἱ μέν ἀθηναῖοι τάς τε φρουράς ἐκ τῶν πόλεων ἀπῆγον καί ἰφικράτην καί τάς ναῦς μετεπέμποντο, καί ὅσα ὕστερον ἔλαβε μετά τούς ὅρκους τούς ἐν λακεδαίμονι γενομένους, πάντα ἠνάγκασαν ἀποδοῦναι. λακεδαιμόνιοι μέντοι ἐκ μέν τῶν ἄλλων πόλεων τούς τε ἁρμοστάς καί τούς φρουρούς ἀπήγαγον, κλεόμβροτον δέ ἔχοντα τό ἐν φωκεῦσι στράτευμα καί ἐπερωτῶντα τά οἴκοι τέλη τί χρή ποιεῖν, προθόου λέξαντος ὅτι αὐτῷ δοκοίη διαλύσαντας τό στράτευμα κατά τούς ὅρκους καί περιαγγείλαντας ταῖς πόλεσι συμβαλέσθαι εἰς τόν ναόν τοῦ ἀπόλλωνος ὁπόσον βούλοιτο ἑκάστη πόλις, ἔπειτα εἰ μή τις ἐῴη αὐτονόμους τάς πόλεις εἶναι, τότε πάλιν παρακαλέσαντας, ὅσοι τῇ αὐτονομίᾳ βούλοιντο βοηθεῖν, ἄγειν ἐπί τούς ἐναντιουμένους: οὕτω γάρ ἄν ἔφη οἴεσθαι τούς τε θεούς εὐμενεστάτους εἶναι καί τάς πόλεις ἥκιστ' ἄν ἄχθεσθαι: ἡ δ' ἐκκλησία ἀκούσασα ταῦτα ἐκεῖνον μέν φλυαρεῖν ἡγήσατο: ἤδη γάρ, ὡς ἔοικε, τό δαιμόνιον ἦγεν: ἐπέστειλαν δέ τῷ κλεομβρότῳ μή διαλύειν τό στράτευμα, ἀλλ' εὐθύς ἄγειν ἐπί τούς θηβαίους, εἰ μή αὐτονόμους ἀφίοιεν τάς πόλεις. [ὁ δέ κλεόμβροτος, ἐπειδή ἐπύθετο τήν εἰρήνην γεγενημένην, πέμψας πρός τούς ἐφόρους ἠρώτα τί χρή ποιεῖν: οἱ δ' ἐκέλευσαν αὐτόν στρατεύειν ἐπί τούς θηβαίους, εἰ μή ἀφίοιεν τάς βοιωτίας πόλεις αὐτονόμους.] ἐπεί οὖν ᾔσθετο οὐχ ὅπως τάς πόλεις ἀφιέντας, ἀλλ' οὐδέ τό στράτευμα διαλύοντας, [ὡς ἀντετάττοντο πρός αὐτούς], οὕτω δή ἄγει τήν στρατιάν εἰς τήν βοιωτίαν. καί ᾗ μέν οἱ θηβαῖοι ἐμβαλεῖν αὐτόν ἐκ τῶν φωκέων προσεδόκων καί ἐπί στενῷ τινι ἐφύλαττον οὐκ ἐμβάλλει: διά θισβῶν δέ ὀρεινήν καί ἀπροσδόκητον πορευθείς ἀφικνεῖται εἰς κρεῦσιν, καί τό τεῖχος αἱρεῖ, καί τριήρεις τῶν θηβαίων δώδεκα λαμβάνει. ταῦτα δέ ποιήσας καί ἀναβάς ἀπό τῆς θαλάττης, ἐστρατοπεδεύσατο ἐν λεύκτροις τῆς θεσπικῆς. οἱ δέ θηβαῖοι ἐστρατοπεδεύσαντο ἐπί τῷ ἀπαντικρύ λόφῳ οὐ πολύ διαλείποντες, οὐδένας ἔχοντες συμμάχους ἀλλ' ἤ τούς βοιωτούς. ἔνθα δή τῷ κλεομβρότῳ οἱ μέν φίλοι προσιόντες ἔλεγον: ὦ κλεόμβροτε, εἰ ἀφήσεις τούς θηβαίους ἄνευ μάχης, κινδυνεύσεις ὑπό τῆς πόλεως τά ἔσχατα παθεῖν. ἀναμνησθήσονται γάρ σου καί ὅτε εἰς κυνός κεφαλάς ἀφικόμενος οὐδέν τῆς χώρας τῶν θηβαίων ἐδῄωσας, καί ὅτε ὕστερον στρατεύων ἀπεκρούσθης τῆς ἐμβολῆς, ἀγησιλάου ἀεί ἐμβάλλοντος διά τοῦ κιθαιρῶνος. εἴπερ οὖν ἤ σαυτοῦ κήδῃ ἤ τῆς πατρίδος ἐπιθυμεῖς, ἀκτέον ἐπί τούς ἄνδρας. οἱ μέν φίλοι τοιαῦτα ἔλεγον: οἱ δ' ἐναντίοι: νῦν δή, ἔφασαν, δηλώσει ὁ ἀνήρ εἰ τῷ ὄντι κήδεται τῶν θηβαίων, ὥσπερ λέγεται. ὁ μέν δή κλεόμβροτος ταῦτα ἀκούων παρωξύνετο πρός τό μάχην συνάπτειν. τῶν δ' αὖ θηβαίων οἱ προεστῶτες ἐλογίζοντο ὡς εἰ μή μαχοῖντο, ἀποστήσοιντο μέν αἱ περιοικίδες αὐτῶν πόλεις, αὐτοί δέ πολιορκήσοιντο: εἰ δέ μή ἕξοι ὁ δῆμος ὁ θηβαίων τἀπιτήδεια, ὅτι κινδυνεύσοι καί ἡ πόλις αὐτοῖς ἐναντία γενέσθαι. ἅτε δέ καί πεφευγότες πρόσθεν πολλοί αὐτῶν ἐλογίζοντο κρεῖττον εἶναι μαχομένους ἀποθνῄ σκειν ἤ πάλιν φεύγειν. πρός δέ τούτοις παρεθάρρυνε μέν τι αὐτούς καί ὁ χρησμός ὁ λεγόμενος ὡς δέοι ἐνταῦθα λακεδαιμονίους ἡττηθῆναι ἔνθα τό τῶν παρθένων ἦν μνῆμα, αἵ λέγονται διά τό βιασθῆναι ὑπό λακεδαιμονίων τινῶν ἀποκτεῖναι ἑαυτάς. καί ἐκόσμησαν δή τοῦτο τό μνῆμα οἱ θηβαῖοι πρό τῆς μάχης. ἀπηγγέλλετο δέ καί ἐκ τῆς πόλεως αὐτοῖς ὡς οἵ τε νεῴ πάντες αὐτόματοι ἀνεῴγοντο, αἵ τε ἱέρειαι λέγοιεν ὡς νίκην οἱ θεοί φαίνοιεν. ἐκ δέ τοῦ ἡρακλείου καί τά ὅπλα ἔφασαν ἀφανῆ εἶναι, ὡς τοῦ ἡρακλέους εἰς τήν μάχην ἐξωρμημένου. οἱ μέν δή τινες λέγουσιν ὡς ταῦτα πάντα τεχνάσματα ἦν τῶν προεστηκότων. εἰς δ' οὖν τήν μάχην τοῖς μέν λακεδαιμονίοις πάντα ἐναντία ἐγίγνετο, τοῖς δέ πάντα καί ὑπό τῆς τύχης κατωρθοῦτο. ἦν μέν γάρ μετ' ἄριστον τῷ κλεομβρότῳ ἡ τελευταία βουλή περί τῆς μάχης: ἐν δέ τῇ μεσημβρίᾳ ὑποπινόντων καί τόν οἶνον παροξῦναί τι αὐτούς ἔλεγον. ἐπεί δέ ὡπλίζοντο ἑκάτεροι καί πρόδηλον ἤδη ἦν ὅτι μάχη ἔσοιτο, πρῶτον μέν ἀπιέναι ὡρμημένων ἐκ τοῦ βοιωτίου στρατεύματος τῶν τήν ἀγοράν παρεσκευακότων καί σκευοφόρων τινῶν καί τῶν οὐ βουλομένων μάχεσθαι, περιιόντες κύκλῳ οἵ τε μετά τοῦ ἱέρωνος μισθοφόροι καί οἱ τῶν φωκέων πελτασταί καί τῶν ἱππέων ἡρακλεῶται καί φλειάσιοι ἐπιθέμενοι τοῖς ἀπιοῦσιν ἐπέστρεψάν τε αὐτούς καί κατεδίωξαν πρός τό στρατόπεδον τό τῶν βοιωτῶν: ὥστε πολύ μέν ἐποίησαν μεῖζόν τε καί ἁθροώτερον ἤ πρόσθεν τό τῶν βοιωτῶν στράτευμα. ἔπειτα δέ, ἅτε καί πεδίου ὄντος τοῦ μεταξύ, προετάξαντο μέν τῆς ἑαυτῶν φάλαγγος οἱ λακεδαιμόνιοι τούς ἱππέας, ἀντετάξαντο δ' αὐτοῖς καί οἱ θηβαῖοι τούς ἑαυτῶν. ἦν δέ τό μέν τῶν θηβαίων ἱππικόν μεμελετηκός διά τε τόν πρός ὀρχομενίους πόλεμον καί διά τόν πρός θεσπιᾶς, τοῖς δέ λακεδαιμονίοις κατ' ἐκεῖνον τόν χρόνον πονηρότατον ἦν τό ἱππικόν. ἔτρεφον μέν γάρ τούς ἵππους οἱ πλουσιώτατοι: ἐπεί δέ φρουρά φανθείη, τότε ἧκεν ὁ συντεταγμένος: λαβών δ' ἄν τόν ἵππον καί ὅπλα ὁποῖα δοθείη αὐτῷ ἐκ τοῦ παραχρῆμα ἄν ἐστρατεύετο: τῶν δ' αὖ στρατιωτῶν οἱ τοῖς σώμασιν ἀδυνατώτατοι καί ἥκιστα φιλότιμοι ἐπί τῶν ἵππων ἦσαν. τοιοῦτον μέν οὖν τό ἱππικόν ἑκατέρων ἦν. τῆς δέ φάλαγγος τούς μέν λακεδαιμονίους ἔφασαν εἰς τρεῖς τήν ἐνωμοτίαν ἄγειν: τοῦτο δέ συμβαίνειν αὐτοῖς οὐ πλέον ἤ εἰς δώδεκα τό βάθος. οἱ δέ θηβαῖοι οὐκ ἔλαττον ἤ ἐπί πεντήκοντα ἀσπίδων συνεστραμμένοι ἦσαν, λογιζόμενοι ὡς εἰ νικήσειαν τό περί τόν βασιλέα, τό ἄλλο πᾶν εὐχείρωτον ἔσοιτο. ἐπεί δέ ἤρξατο ἄγειν ὁ κλεόμβροτος πρός τούς πολεμίους, πρῶτον μέν πρίν καί αἰσθέσθαι τό μετ' αὐτοῦ στράτευμα ὅτι ἡγοῖτο, καί δή καί οἱ ἱππεῖς συνεβεβλήκεσαν καί ταχύ ἥττηντο οἱ τῶν λακεδαιμονίων: φεύγοντες δέ ἐνεπεπτώκεσαν τοῖς ἑαυτῶν ὁπλίταις, ἔτι δέ ἐνέβαλλον οἱ τῶν θηβαίων λόχοι. ὅμως δέ ὡς οἱ μέν περί τόν κλεόμβροτον τό πρῶτον ἐκράτουν τῇ μάχῃ σαφεῖ τούτῳ τεκμηρίῳ γνοίη τις ἄν: οὐ γάρ ἄν ἐδύναντο αὐτόν ἀνελέσθαι καί ζῶντα ἀπενεγκεῖν, εἰ μή οἱ πρό αὐτοῦ μαχόμενοι ἐπεκράτουν ἐν ἐκείνῳ τῷ χρόνῳ. ἐπεί μέντοι ἀπέθανε δείνων τε ὁ πολέμαρχος καί σφοδρίας τῶν περί δαμοσίαν καί κλεώνυμος ὁ υἱός αὐτοῦ, καί οἱ †μέν ἵπποι καί οἱ συμφορεῖς τοῦ πολεμάρχου καλούμενοι οἵ τε ἄλλοι ὑπό τοῦ ὄχλου ὠθούμενοι ἀνεχώρουν, οἱ δέ τοῦ εὐωνύμου ὄντες τῶν λακεδαιμονίων ὡς ἑώρων τό δεξιόν ὠθούμενον, ἐνέκλιναν: ὅμως δέ πολλῶν τεθνεώτων καί ἡττημένοι ἐπεί διέβησαν τήν τάφρον ἥ πρό τοῦ στρατοπέδου ἔτυχεν οὖσα αὐτοῖς, ἔθεντο τά ὅπλα κατά χώραν ἔνθεν ὥρμηντο. ἦν μέντοι οὐ πάνυ ἐν ἐπιπέδῳ, ἀλλά πρός ὀρθίῳ μᾶλλόν τι τό στρατόπεδον. ἐκ δέ τούτου ἦσαν μέν τινες τῶν λακεδαιμονίων οἵ ἀφόρητον τήν συμφοράν ἡγούμενοι τό τε τροπαῖον ἔφασαν χρῆναι κωλύειν ἱστάναι τούς πολεμίους, τούς τε νεκρούς μή ὑποσπόνδους, ἀλλά διά μάχης πειρᾶσθαι ἀναιρεῖσθαι. οἱ δέ πολέμαρχοι, ὁρῶντες μέν τῶν συμπάντων λακεδαιμονίων τεθνεῶτας ἐγγύς χιλίους, ὁρῶντες δ' αὐτῶν σπαρτιατῶν, ὄντων τῶν ἐκεῖ ὡς ἑπτακοσίων, τεθνηκότας περί τετρακοσίους, αἰσθανόμενοι δέ τούς συμμάχους πάντας μέν ἀθύμως ἔχοντας πρός τό μάχεσθαι, ἔστι δέ οὕς αὐτῶν οὐδέ ἀχθομένους τῷ γεγενημένῳ, συλλέξαντες τούς ἐπικαιριωτάτους ἐβουλεύοντο τί χρή ποιεῖν. ἐπεί δέ πᾶσιν ἐδόκει ὑποσπόνδους τούς νεκρούς ἀναιρεῖσθαι, οὕτω δή ἔπεμψαν κήρυκα περί σπονδῶν. οἱ μέντοι θηβαῖοι μετά ταῦτα καί τροπαῖον ἐστήσαντο καί τούς νεκρούς ὑποσπόνδους ἀπέδοσαν. γενομένων δέ τούτων, ὁ μέν εἰς τήν λακεδαίμονα ἀγγελῶν τό πάθος ἀφικνεῖται γυμνοπαιδιῶν τε οὔσης τῆς τελευταίας καί τοῦ ἀνδρικοῦ χοροῦ ἔνδον ὄντος: οἱ δέ ἔφοροι ἐπεί ἤκουσαν τό πάθος, ἐλυποῦντο μέν, ὥσπερ, οἶμαι, ἀνάγκη: τόν μέντοι χορόν οὐκ ἐξήγαγον, ἀλλά διαγωνίσασθαι εἴων. καί τά μέν ὀνόματα πρός τούς οἰκείους ἑκάστου τῶν τεθνεώτων ἀπέδοσαν: προεῖπαν δέ ταῖς γυναιξί μή ποιεῖν κραυγήν, ἀλλά σιγῇ τό πάθος φέρειν. τῇ δ' ὑστεραίᾳ ἦν ὁρᾶν, ὧν μέν ἐτέθνασαν οἱ προσήκοντες, λιπαρούς καί φαιδρούς ἐν τῷ φανερῷ ἀναστρεφομένους, ὧν δέ ζῶντες ἠγγελμένοι ἦσαν, ὀλίγους ἄν εἶδες, τούτους δέ σκυθρωπούς καί ταπεινούς περιιόντας. ἐκ δέ τούτου φρουράν μέν ἔφαινον οἱ ἔφοροι ταῖν ὑπολοίποιν μόραιν μέχρι τῶν τετταράκοντα ἀφ' ἥβης: ἐξέπεμπον δέ καί ἀπό τῶν ἔξω μορῶν μέχρι τῆς αὐτῆς ἡλικίας: τό γάρ πρόσθεν εἰς τούς φωκέας μέχρι τῶν πέντε καί τριάκοντα ἀφ' ἥβης ἐστρατεύοντο: καί τούς ἐπ' ἀρχαῖς δέ τότε καταλειφθέντας ἀκολουθεῖν ἐκέλευον. ὁ μέν οὖν ἀγησίλαος ἐκ τῆς ἀσθενείας οὔπω ἴσχυεν: ἡ δέ πόλις ἀρχίδαμον τόν υἱόν ἐκέλευεν αὐτοῦ ἡγεῖσθαι. προθύμως δ' αὐτῷ συνεστρατεύοντο τεγεᾶται: ἔτι γάρ ἔζων οἱ περί στάσιππον, λακωνίζοντες καί οὐκ ἐλάχιστον δυνάμενοι ἐν τῇ πόλει. ἐρρωμένως δέ καί οἱ μαντινεῖς ἐκ τῶν κωμῶν συνεστρατεύοντο: ἀριστοκρατούμενοι γάρ ἐτύγχανον. καί κορίνθιοι δέ καί σικυώνιοι καί φλειάσιοι καί ἀχαιοί μάλα προθύμως ἠκολούθουν, καί ἄλλαι δέ πόλεις ἐξέπεμπον στρατιώτας. ἐπλήρουν δέ καί τριήρεις αὐτοί τε οἱ λακεδαιμόνιοι καί κορίνθιοι, καί ἐδέοντο καί σικυωνίων συμπληροῦν, ἐφ' ὧν διενοοῦντο τό στράτευμα διαβιβάζειν. καί ὁ μέν δή ἀρχίδαμος ἐθύετο ἐπί τῇ διαβάσει. οἱ δέ θηβαῖοι εὐθύς μέν μετά τήν μάχην ἔπεμψαν εἰς ἀθήνας ἄγγελον ἐστεφανωμένον, καί ἅμα μέν τῆς νίκης τό μέγεθος ἔφραζον, ἅμα δέ βοηθεῖν ἐκέλευον, λέγοντες ὡς νῦν ἐξείη λακεδαιμονίους πάντων ὧν ἐπεποιήκεσαν αὐτούς τιμωρήσασθαι. τῶν δέ ἀθηναίων ἡ βουλή ἐτύγχανεν ἐν ἀκροπόλει καθημένη. ἐπεί δ' ἤκουσαν τό γεγενημένον, ὅτι μέν σφόδρα ἠνιάθησαν πᾶσι δῆλον ἐγένετο: οὔτε γάρ ἐπί ξένια τόν κήρυκα ἐκάλεσαν, περί τε τῆς βοηθείας οὐδέν ἀπεκρίναντο. καί ἀθήνηθεν μέν οὕτως ἀπῆλθεν ὁ κῆρυξ. πρός μέντοι ἰάσονα, σύμμαχον ὄντα, ἔπεμπον σπουδῇ οἱ θηβαῖοι, κελεύοντες βοηθεῖν, διαλογιζόμενοι πῇ τό μέλλον ἀποβήσοιτο. ὁ δ' εὐθύς τριήρεις μέν ἐπλήρου, ὡς βοηθήσων κατά θάλατταν, συλλαβών δέ τό τε ξενικόν καί τούς περί αὑτόν ἱππέας, καίπερ ἀκηρύκτῳ πολέμῳ τῶν φωκέων χρωμένων, πεζῇ διεπορεύθη εἰς τήν βοιωτίαν, ἐν πολλαῖς τῶν πόλεων πρότερον ὀφθείς ἤ ἀγγελθείς ὅτι πορεύοιτο. πρίν γοῦν συλ λέγεσθαί τι πανταχόθεν ἔφθανε πόρρω γιγνόμενος, δῆλον ποιῶν ὅτι πολλαχοῦ τό τάχος μᾶλλον τῆς βίας διαπράττεται τά δέοντα. ἐπεί δέ ἀφίκετο εἰς τήν βοιωτίαν, λεγόντων τῶν θηβαίων ὡς καιρός εἴη ἐπιτίθεσθαι τοῖς λακεδαιμονίοις, ἄνωθεν μέν ἐκεῖνον σύν τῷ ξενικῷ, σφᾶς δέ ἀντιπροσώπους, ἀπέτρεπεν αὐτούς ὁ ἰάσων, διδάσκων ὡς καλοῦ ἔργου γεγενημένου οὐκ ἄξιον αὐτοῖς εἴη διακινδυνεῦσαι, ὥστε ἤ ἔτι μείζω καταπρᾶξαι ἤ στερηθῆναι καί τῆς γεγενημένης νίκης. οὐχ ὁρᾶτε, ἔφη, ὅτι καί ὑμεῖς, ἐπεί ἐν ἀνάγκῃ ἐγένεσθε, ἐκρατήσατε; οἴεσθαι οὖν χρή καί λακεδαιμονίους ἄν, εἰ ἀναγκάζοιντο †ἐκγενέσθαι τοῦ ζῆν, ἀπονοηθέντας διαμάχεσθαι. καί ὁ θεός δέ, ὡς ἔοικε, πολλάκις χαίρει τούς μέν μικρούς μεγάλους ποιῶν, τούς δέ μεγάλους μικρούς. τούς μέν οὖν θηβαίους τοιαῦτα λέγων ἀπέτρεπε τοῦ διακινδυνεύειν: τούς δ' αὖ λακεδαιμονίους ἐδίδασκεν οἷον μέν εἴη ἡττημένον στράτευμα, οἷον δέ νενικηκός. εἰ δ' ἐπιλαθέσθαι, ἔφη, βούλεσθε τό γεγενημένον πάθος, συμβουλεύω ἀναπνεύσαντας καί ἀναπαυσαμένους καί μείζους γεγενημένους τοῖς ἀηττήτοις οὕτως εἰς μάχην ἰέναι. νῦν δέ, ἔφη, εὖ ἴστε ὅτι καί τῶν συμμάχων ὑμῖν εἰσίν οἵ διαλέγονται περί φιλίας τοῖς πολεμίοις: ἀλλά ἐκ παντός τρόπου πειρᾶσθε σπονδάς λαβεῖν. ταῦτα δ', ἔφη, ἐγώ προθυμοῦμαι, σῶσαι ὑμᾶς βουλόμενος διά τε τήν τοῦ πατρός φιλίαν πρός ὑμᾶς καί διά τό προξενεῖν ὑμῶν. ἔλεγε μέν οὖν τοιαῦτα, ἔπραττε δ' ἴσως ὅπως διάφοροι καί οὗτοι ἀλλήλοις ὄντες ἀμφότεροι ἐκείνου δέοιντο. οἱ μέντοι λακεδαιμόνιοι, ἀκούσαντες αὐτοῦ, πράττειν περί τῶν σπονδῶν ἐκέλευον: ἐπεί δ' ἀπηγγέλθη ὅτι εἴησαν αἱ σπονδαί, παρήγγειλαν οἱ πολέμαρχοι δειπνήσαντας συνεσκευάσθαι πάντας, ὡς τῆς νυκτός πορευσομένους, ὅπως ἅμα τῇ ἡμέρᾳ πρός τόν κιθαιρῶνα ἀναβαίνοιεν. ἐπεί δ' ἐδείπνησαν, πρίν καθεύδειν παραγγείλαντες ἀκολουθεῖν, ἡγοῦντο εὐθύς ἀφ' ἑσπέρας τήν διά κρεύσιος, τῷ λαθεῖν πιστεύοντες μᾶλλον ἤ ταῖς σπονδαῖς. μάλα δέ χαλεπῶς πορευόμενοι, οἷα δή ἐν νυκτί τε καί ἐν φόβῳ ἀπιόντες καί χαλεπήν ὁδόν, εἰς αἰγόσθενα τῆς μεγαρικῆς ἀφικνοῦνται. ἐκεῖ δέ περιτυγχάνουσι τῷ μετά ἀρχιδάμου στρατεύματι. ἔνθα δή ἀναμείνας, ἕως καί οἱ σύμμαχοι πάντες παρεγένοντο, ἀπῆγε πᾶν ὁμοῦ τό στράτευμα μέχρι κορίνθου: ἐκεῖθεν δέ τούς μέν συμμάχους ἀφῆκε, τούς δέ πολίτας οἴκαδε ἀπήγαγεν. ὁ μέντοι ἰάσων ἀπιών διά τῆς φωκίδος ὑαμπολιτῶν μέν τό τε προάστιον εἷλε καί τήν χώραν ἐπόρθησε καί ἀπέκτεινε πολλούς: τήν δ' ἄλλην φωκίδα διῆλθεν ἀπραγμόνως. ἀφικόμενος δέ εἰς ἡράκλειαν κατέβαλε τό ἡρακλεωτῶν τεῖχος, δῆλον ὅτι οὐ τοῦτο φοβούμενος, μή τινες ἀναπεπταμένης ταύτης τῆς παρόδου πορεύσοιντο ἐπί τήν ἐκείνου δύναμιν, ἀλλά μᾶλλον ἐνθυμούμενος μή τινες τήν ἡράκλειαν ἐπί στενῷ οὖσαν καταλαβόντες εἴργοιεν αὐτόν, εἴ ποι βούλοιτο τῆς ἑλλάδος πορεύεσθαι. ἐπεί δέ ἀπῆλθε πάλιν εἰς τήν θετταλίαν, μέγας μέν ἦν καί διά τό τῷ νόμῳ θετταλῶν ταγός καθεστάναι καί διά τό μισθοφόρους πολλούς τρέφειν περί αὑτόν καί πεζούς καί ἱππέας, καί τούτους ἐκπεπονημένους ὡς ἄν κράτιστοι εἶεν: ἔτι δέ μείζων καί διά τό συμμάχους πολλούς τούς μέν ἤδη εἶναι αὐτῷ, τούς δέ καί ἔτι βούλεσθαι γίγνεσθαι. μέγιστος δ' ἦν τῶν καθ' αὑτόν τῷ μηδ' ὑφ' ἑνός εὐκαταφρόνητος εἶναι. ἐπιόντων δέ πυθίων παρήγγειλε μέν ταῖς πόλεσι βοῦς καί οἶς καί αἶγας καί ὗς παρασκευάζεσθαι ὡς εἰς τήν θυσίαν: καί ἔφασαν πάνυ μετρίως ἑκάστῃ πόλει ἐπαγγελλομένῳ γενέσθαι βοῦς μέν οὐκ ἐλάττους χιλίων, τά δέ ἄλλα βοσκήματα πλείω ἤ μύρια. ἐκήρυξε δέ καί νικητήριον χρυσοῦν στέφανον ἔσεσθαι, ἥτις τῶν πόλεων βοῦν ἡγεμόνα κάλλιστον τῷ θεῷ θρέψειε. παρήγγειλε δέ καί ὡς στρατευσομένοις εἰς τόν περί τά πύθια χρόνον θετταλοῖς παρασκευάζεσθαι: διενοεῖτο γάρ, ὡς ἔφασαν, καί τήν πανήγυριν τῷ θεῷ καί τούς ἀγῶνας αὐτός διατιθέναι. περί μέντοι τῶν ἱερῶν χρημάτων ὅπως μέν διενοεῖτο ἔτι καί νῦν ἄδηλον: λέγεται δέ ἐπερομένων τῶν δελφῶν τί χρή ποιεῖν, ἐάν λαμβάνῃ τῶν τοῦ θεοῦ χρημάτων, ἀποκρίνασθαι τόν θεόν ὅτι αὐτῷ μελήσει. ὁ δ' οὖν ἀνήρ τηλικοῦτος ὤν καί τοσαῦτα καί τοιαῦτα διανοούμενος, ἐξέτασιν πεποιηκώς καί δοκιμασίαν τοῦ φεραίων ἱππικοῦ, καί ἤδη καθήμενος καί ἀποκρινόμενος, εἴ τις δεόμενός του προσίοι, ὑπό νεανίσκων ἑπτά προσελθόντων ὡς διαφερομένων τι ἀλλήλοις ἀποσφάττεται καί κατακόπτεται. βοηθησάντων δέ ἐρρωμένως τῶν παραγενομένων δορυφόρων εἷς μέν ἔτι τύπτων τόν ἰάσονα λόγχῃ πληγείς ἀποθνῄσκει: ἕτερος δέ ἀναβαίνων ἐφ' ἵππον ἐγκαταληφθείς καί πολλά τραύματα λαβών ἀπέθανεν: οἱ δ' ἄλλοι ἀναπηδήσαντες ἐπί τούς παρεσκευασμένους ἵππους ἀπέφυγον: ὅποι δέ ἀφίκοιντο τῶν ἑλληνίδων πόλεων, ἐν ταῖς πλείσταις ἐτιμῶντο. ᾧ καί δῆλον ἐγένετο ὅτι ἰσχυρῶς ἔδεισαν οἱ ἕλληνες αὐτόν μή τύραννος γένοιτο. ἀποθανόντος μέντοι ἐκείνου πολύδωρος ἀδελφός αὐτοῦ καί πολύφρων ταγοί κατέστησαν. καί ὁ μέν πολύδωρος, πορευομένων ἀμφοτέρων εἰς λάρισαν, νύκτωρ καθεύδων ἀποθνῄσκει ὑπό πολύφρονος τοῦ ἀδελφοῦ, ὡς ἐδόκει: ὁ γάρ θάνατος αὐτοῦ ἐξαπιναῖός τε καί οὐκ ἔχων φανεράν πρόφασιν ἐγένετο. ὁ δ' αὖ πολύφρων ἦρξε μέν ἐνιαυτόν, κατεσκευάσατο δέ τήν ταγείαν τυραννίδι ὁμοίαν. ἔν τε γάρ φαρσάλῳ τόν πολυδάμαντα καί ἄλλους τῶν πολιτῶν ὀκτώ τούς κρατίστους ἀπέκτεινεν, ἔκ τε λαρίσης πολλούς φυγάδας ἐποίησε. ταῦτα δέ ποιῶν καί οὗτος ἀποθνῄσκει ὑπ' ἀλεξ άνδρου, ὡς τιμωροῦντος τῷ πολυδώρῳ καί τήν τυραννίδα καταλύοντος. ἐπεί δ' αὐτός παρέλαβε τήν ἀρχήν, χαλεπός μέν θετταλοῖς ταγός ἐγένετο, χαλεπός δέ θηβαίοις καί ἀθηναίοις πολέμιος, ἄδικος δέ λῃστής καί κατά γῆν καί κατά θάλατταν. τοιοῦτος δ' ὤν καί αὐτός αὖ ἀποθνῄσκει, αὐτοχειρίᾳ μέν ὑπό τῶν τῆς γυναικός ἀδελφῶν, βουλῇ δέ ὑπ' αὐτῆς ἐκείνης. τοῖς τε γάρ ἀδελφοῖς ἐξήγγειλεν ὡς ὁ ἀλέξανδρος ἐπιβουλεύοι αὐτοῖς καί ἔκρυψεν αὐτούς ἔνδον ὄντας ὅλην τήν ἡμέραν, καί δεξαμένη μεθύοντα τόν ἀλέξανδρον ἐπεί κατεκοίμισεν, ὁ μέν λύχνος ἐκάετο, τό δέ ξίφος αὐτοῦ ἐξήνεγκεν. ὡς δ' ᾔσθετο ὀκνοῦντας εἰσιέναι ἐπί τόν ἀλέξανδρον τούς ἀδελφούς, εἶπεν ὡς εἰ μή ἤδη πράξοιεν, ἐξεγερεῖ αὐτόν. ὡς δ' εἰσῆλθον, ἐπισπάσασα τήν θύραν εἴχετο τοῦ ῥόπτρου, ἕως ἀπέθανεν ὁ ἀνήρ. ἡ δέ ἔχθρα λέγεται αὐτῇ πρός τόν ἄνδρα γενέσθαι ὑπό μέν τινων ὡς ἐπεί ἔδησε τά ἑαυτοῦ παιδικά ὁ ἀλέξανδρος, νεανίσκον ὄντα καλόν, δεηθείσης αὐτῆς λῦσαι ἐξαγαγών αὐτόν ἀπέσφαξεν: οἱ δέ τινες ὡς ἐπεί παῖδες αὐτῷ οὐκ ἐγίγνοντο ἐκ ταύτης, ὅτι πέμπων εἰς θήβας ἐμνήστευε τήν ἰάσονος γυναῖκα [ἀνα]λαβεῖν. τά μέν οὖν αἴτια τῆς ἐπιβουλῆς ὑπό τῆς γυναικός οὕτω λέγεται: τῶν δέ ταῦτα πραξάντων ἄχρι οὗ ὅδε ὁ λόγος ἐγράφετο τισίφονος πρεσβύτατος ὤν τῶν ἀδελφῶν τήν ἀρχήν εἶχε. καί τά μέν θετταλικά, ὅσα περί ἰάσονα ἐπράχθη καί μετά τόν ἐκείνου θάνατον μέχρι τῆς τισιφόνου ἀρχῆς, δεδήλωται: νῦν δ' ἐπάνειμι ἔνθεν ἐπί ταῦτα ἐξέβην. ἐπεί γάρ ἀρχίδαμος ἐκ τῆς ἐπί λεῦκτρα βοηθείας ἀπήγαγε τό στράτευμα, ἐνθυμηθέντες οἱ ἀθηναῖοι ὅτι οἱ πελοποννήσιοι ἔτι οἴονται χρῆναι ἀκολουθεῖν καί οὔπω διακέοιντο οἱ λακεδαι μόνιοι ὥσπερ τούς ἀθηναίους διέθεσαν, μεταπέμπονται τάς πόλεις ὅσαι βούλοιντο τῆς εἰρήνης μετέχειν ἥν βασιλεύς κατέπεμψεν. ἐπεί δέ συνῆλθον, δόγμα ἐποιήσαντο μετά τῶν κοινωνεῖν βουλομένων ὀμόσαι τόνδε τόν ὅρκον. ἐμμενῶ ταῖς σπονδαῖς ἅς βασιλεύς κατέπεμψε καί τοῖς ψηφίσμασι τοῖς ἀθηναίων καί τῶν συμμάχων. ἐάν δέ τις στρατεύῃ ἐπί τινα πόλιν τῶν ὀμοσασῶν τόνδε τόν ὅρκον, βοηθήσω παντί σθένει. οἱ μέν οὖν ἄλλοι πάντες ἔχαιρον τῷ ὅρκῳ: ἠλεῖοι δέ ἀντέλεγον ὡς οὐ δέοι αὐτονόμους ποιεῖν οὔτε μαργανέας οὔτε σκιλλουντίους οὔτε τριφυλίους: σφετέρας γάρ εἶναι ταύτας τάς πόλεις. οἱ δ' ἀθηναῖοι καί οἱ ἄλλοι ψηφισάμενοι, ὥσπερ βασιλεύς ἔγραψεν, αὐτονόμους εἶναι ὁμοίως καί μικράς καί μεγάλας πόλεις, ἐξέπεμψαν τούς ὁρκωτάς, καί ἐκέλευσαν τά μέγιστα τέλη ἐν ἑκάστῃ πόλει ὁρκῶσαι. καί ὤμοσαν πάντες πλήν ἠλείων. ἐξ ὧν δή καί οἱ μαντινεῖς, ὡς ἤδη αὐτόνομοι παντάπασιν ὄντες, συνῆλθόν τε πάντες καί ἐψηφίσαντο μίαν πόλιν τήν μαντίνειαν ποιεῖν καί τειχίζειν τήν πόλιν. οἱ δ' αὖ λακεδαιμόνιοι ἡγοῦντο, εἰ τοῦτο ἄνευ τῆς σφετέρας γνώμης ἔσοιτο, χαλεπόν ἔσεσθαι. πέμπουσιν οὖν ἀγησίλαον πρεσβευτήν πρός τούς μαντινέας, ὅτι ἐδόκει πατρικός φίλος αὐτοῖς εἶναι. ἐπεί δέ ἀφίκετο πρός αὐτούς, τόν μέν δῆμον τῶν μαντινέων οἱ ἄρχοντες οὐκ ἤθελον συλλέξαι αὐτῷ, πρός δέ σφᾶς ἐκέλευον λέγειν ὅτου δέοιτο. ὁ δέ ὑπισχνεῖτο αὐτοῖς, ἐάν νῦν ἐπίσχωσι τῆς τειχίσεως, ποιήσειν ὥστε μετά τῆς λακεδαίμονος γνώμης καί μή δαπανηρᾶς τειχισθῆναι τό τεῖχος. ἐπεί δέ ἀπεκρίναντο ὅτι ἀδύνατον εἴη ἐπισχεῖν, δόγματος γεγενημένου πάσῃ τῇ πόλει ἤδη τειχίζειν, ἐκ τούτου ὁ μέν ἀγησίλαος ἀπῄει ὀργιζόμενος: στρατεύειν γε μέντοι ἐπ' αὐτούς οὐ δυνατόν ἐδόκει εἶναι, ἐπ' αὐτονομίᾳ τῆς εἰρήνης γεγενημένης. τοῖς δέ μαντινεῦσιν ἔπεμπον μέν καί τῶν ἀρκαδικῶν πόλεών τινες συντειχιοῦντας, οἱ δέ ἠλεῖοι καί ἀργυρίου τρία τάλαντα συνεβάλοντο αὐτοῖς εἰς τήν περί τό τεῖχος δαπάνην. καί οἱ μέν μαντινεῖς περί ταῦτ' ἦσαν. τῶν δέ τεγεατῶν οἱ μέν περί τόν καλλίβιον καί πρόξενον ἐνῆγον ἐπί τό συνιέναι τε πᾶν τό ἀρκαδικόν, καί ὅ τι νικῴη ἐν τῷ κοινῷ, τοῦτο κύριον εἶναι καί τῶν πόλεων: οἱ δέ περί τόν στάσιππον ἔπραττον ἐᾶν τε κατά χώραν τήν πόλιν καί τοῖς πατρίοις νόμοις χρῆσθαι. ἡττώμενοι δέ οἱ περί τόν πρόξενον καί καλλίβιον ἐν τοῖς θεαροῖς, νομίσαντες, εἰ συνέλθοι ὁ δῆμος, πολύ ἄν τῷ πλήθει κρατῆσαι, ἐκφέρονται τά ὅπλα. ἰδόντες δέ τοῦτο οἱ περί τόν στάσιππον, καί αὐτοί ἀνθωπλίσαντο, καί ἀριθμῷ μέν οὐκ ἐλάττους ἐγένοντο: ἐπεί μέντοι εἰς μάχην ὥρμησαν, τόν μέν πρόξενον καί ἄλλους ὀλίγους μετ' αὐτοῦ ἀποκτείνουσι, τούς δ' ἄλλους τρεψάμενοι οὐκ ἐδίωκον: καί γάρ τοιοῦτος ὁ στάσιππος ἦν οἷος μή βούλεσθαι πολλούς ἀποκτεινύναι τῶν πολιτῶν. οἱ δέ περί τόν καλλίβιον ἀνακεχωρηκότες ὑπό τό πρός μαντινείας τεῖχος καί τάς πύλας, ἐπεί οὐκέτι αὐτοῖς οἱ ἐναντίοι ἐπεχείρουν, ἡσυχίαν εἶχον ἡθροισμένοι. καί πάλαι μέν ἐπεπόμφεσαν ἐπί τούς μαντινέας βοηθεῖν κελεύοντες: πρός δέ τούς περί στάσιππον διελέγοντο περί συναλλαγῶν. ἐπεί δέ καταφανεῖς ἦσαν οἱ μαντινεῖς προσιόντες, οἱ μέν αὐτῶν ἀναπηδῶντες ἐπί τό τεῖχος ἐκέλευον βοηθεῖν τήν ταχίστην, καί βοῶντες σπεύδειν διεκελεύοντο: ἄλλοι δέ ἀνοίγουσι τάς πύλας αὐτοῖς. οἱ δέ περί τόν στάσιππον ὡς ᾔσθοντο τό γιγνόμενον, ἐκπίπτουσι κατά τάς ἐπί τό παλλάντιον φερούσας πύλας, καί φθάνουσι πρίν καταληφθῆναι ὑπό τῶν διωκόντων εἰς τόν τῆς ἀρτέμιδος νεών καταφυγόντες, καί ἐγκλεισάμενοι ἡσυχίαν εἶχον. οἱ δέ μεταδιώξαντες ἐχθροί αὐτῶν ἀναβάντες ἐπί τόν νεών καί τήν ὀροφήν διελόντες ἔπαιον ταῖς κεραμίσιν. οἱ δέ ἐπεί ἔγνωσαν τήν ἀνάγκην, παύεσθαί τε ἐκέλευον καί ἐξιέναι ἔφασαν. οἱ δ' ἐναντίοι ὡς ὑποχειρίους ἔλαβον αὐτούς, δήσαντες καί ἀναβαλόντες ἐπί τήν ἁρμάμαξαν ἀπήγαγον εἰς τεγέαν. ἐκεῖ δέ μετά τῶν μαντινέων καταγνόντες ἀπέκτειναν. τούτων δέ γιγνομένων ἔφυγον εἰς λακεδαίμονα τῶν περί στάσιππον τεγεατῶν περί ὀκτακοσίους. μετά δέ ταῦτα τοῖς λακεδαιμονίοις ἐδόκει βοηθητέον εἶναι κατά τούς ὅρκους τοῖς τεθνεῶσί τε τῶν τεγεατῶν καί ἐκπεπτωκόσι: καί οὕτω στρατεύουσιν ἐπί τούς μαντινέας, ὡς παρά τούς ὅρκους σύν ὅπλοις ἐληλυθότων αὐτῶν ἐπί τούς τεγεάτας. καί φρουράν μέν οἱ ἔφοροι ἔφαινον, ἀγησίλαον δ' ἐκέλευεν ἡ πόλις ἡγεῖσθαι. οἱ μέν οὖν ἄλλοι ἀρκάδες εἰς ἀσέαν συνελέγοντο. ὀρχομενίων δέ οὐκ ἐθελόντων κοινωνεῖν τοῦ ἀρκαδικοῦ διά τήν πρός μαντινέας ἔχθραν, ἀλλά καί δεδεγμένων εἰς τήν πόλιν τό ἐν κορίνθῳ συνειλεγμένον ξενικόν, οὗ πολύτροπος ἦρχεν, ἔμενον οἴκοι οἱ μαντινεῖς τούτων ἐπιμελόμενοι. ἡραεῖς δέ καί λεπρεᾶται συνεστρατεύοντο τοῖς λακεδαιμονίοις ἐπί τούς μαντινέας. ὁ δέ ἀγησίλαος, ἐπεί ἐγένετο αὐτῷ τά διαβατήρια, εὐθύς ἐχώρει ἐπί τήν ἀρκαδίαν. καί καταλαβών πόλιν ὅμορον οὖσαν εὔταιαν, καί εὑρών ἐκεῖ τούς μέν πρεσβυτέρους καί τάς γυναῖκας καί τούς παῖδας οἰκοῦντας ἐν ταῖς οἰκίαις, τούς δ' ἐν τῇ στρατευσίμῳ ἡλικίᾳ οἰχομένους εἰς τό ἀρκαδικόν, ὅμως οὐκ ἠδίκησε τήν πόλιν, ἀλλ' εἴα τε αὐτούς οἰκεῖν, καί ὠνούμενοι ἐλάμβανον ὅσων δέοιντο: εἰ δέ τι καί ἡρπάσθη, ὅτε εἰσῄει εἰς τήν πόλιν, ἐξευρών ἀπέδωκε. καί ἐπῳκοδόμει δέ τό τεῖχος αὐτῶν ὅσα ἐδεῖτο, ἕωσπερ αὐτοῦ διέτριβεν ἀναμένων τούς μετά πολυτρόπου μισθοφόρους. ἐν δέ τούτῳ οἱ μαντινεῖς στρατεύουσιν ἐπί τούς ὀρχομενίους. καί ἀπό μέν τοῦ τείχους μάλα χαλεπῶς ἀπῆλθον, καί ἀπέθανόν τινες αὐτῶν: ἐπεί δέ ἀποχωροῦντες ἐν τῇ ἐλυμίᾳ ἐγένοντο, καί οἱ μέν ὀρχομένιοι ὁπλῖται οὐκέτι ἠκολούθουν, οἱ δέ περί τόν πολύτροπον ἐπέκειντο καί μάλα θρασέως, ἐνταῦθα γνόντες οἱ μαντινεῖς ὡς εἰ μή ἀποκρούσονται αὐτούς, ὅτι πολλοί σφῶν κατακοντισθήσονται, ὑποστρέψαντες ὁμόσε ἐχώρησαν τοῖς ἐπικειμένοις. καί ὁ μέν πολύτροπος μαχόμενος αὐτοῦ ἀποθνῄσκει: τῶν δέ ἄλλων φευγόντων πάμπολλοι ἄν ἀπέθανον, εἰ μή οἱ φλειάσιοι ἱππεῖς παραγενόμενοι καί εἰς τό ὄπισθεν περιελάσαντες τῶν μαντινέων ἐπέσχον αὐτούς τῆς διώξεως. καί οἱ μέν μαντινεῖς ταῦτα πράξαντες οἴκαδε ἀπῆλθον. ὁ δέ ἀγησίλαος ἀκούσας ταῦτα, καί νομίσας οὐκ ἄν ἔτι συμμεῖξαι αὐτῷ τούς ἐκ τοῦ ὀρχομενοῦ μισθοφόρους, οὕτω προῄει. καί τῇ μέν πρώτῃ ἐν τῇ τεγεάτιδι χώρᾳ ἐδειπνοποιήσατο, τῇ δ' ὑστεραίᾳ διαβαίνει εἰς τήν μαντινικήν, καί ἐστρατοπεδεύσατο ὑπό τοῖς πρός ἑσπέραν ὅρεσι τῆς μαντινείας: καί ἐκεῖ ἅμα ἐδῄου τήν χώραν καί ἐπόρθει τούς ἀγρούς. τῶν δέ ἀρκάδων οἱ συλλεγέντες ἐν τῇ ἀσέᾳ νυκτός παρῆλθον εἰς τήν τεγέαν. τῇ δ' ὑστεραίᾳ ὁ μέν ἀγησίλαος ἀπέχων μαντινείας ὅσον εἴκοσι σταδίους ἐστρατοπεδεύσατο: οἱ δ' ἐκ τῆς τεγέας ἀρκάδες, ἐχόμενοι τῶν μεταξύ μαντινείας καί τεγέας ὀρῶν, παρῆσαν μάλα πολλοί ὁπλῖται, συμμεῖξαι βουλόμενοι τοῖς μαντινεῦσι: καί γάρ οἱ ἀργεῖοι οὐ πανδημεί ἠκολούθουν αὐτοῖς: καί ἦσαν μέν τινες οἵ τόν ἀγησίλαον ἔπειθον χωρίς τούτοις ἐπιθέσθαι: ὁ δέ φοβούμενος μή ἐν ὅσῳ πρός ἐκείνους πορεύοιτο, ἐκ τῆς πόλεως οἱ μαντινεῖς ἐξελθόντες κατά κέρας τε καί ἐκ τοῦ ὄπισθεν ἐπιπέσοιεν αὐτῷ, ἔγνω κράτιστον εἶναι ἐᾶσαι συνελθεῖν αὐτούς, καί εἰ βούλοιντο μάχεσθαι, ἐκ τοῦ δικαίου καί φανεροῦ τήν μάχην ποιεῖσθαι. καί οἱ μέν δή ἀρκάδες ὁμοῦ ἤδη ἐγεγένηντο. οἱ δ' ἐκ τοῦ ὀρχομενοῦ πελτασταί καί οἱ τῶν φλειασίων ἱππεῖς μετ' αὐτῶν τῆς νυκτός διεξελθόντες παρά τήν μαντίνειαν θυομένῳ τῷ ἀγησιλάῳ πρό τοῦ στρατοπέδου ἐπιφαίνονται ἅμα τῇ ἡμέρᾳ, καί ἐποίησαν τούς μέν ἄλλους εἰς τάς τάξεις δραμεῖν, ἀγησίλαον δ' ἐπαναχωρῆσαι πρός τά ὅπλα. ἐπεί δ' ἐκεῖνοι μέν ἐγνώσθησαν φίλοι ὄντες, ἀγησίλαος δέ ἐκεκαλλιέρητο, ἐξ ἀρίστου προῆγε τό στράτευμα. ἑσπέρας δ' ἐπιγιγνομένης ἔλαθε στρατοπεδευσάμενος εἰς τόν ὄπισθεν κόλπον τῆς μαντινικῆς, μάλα σύνεγγυς καί κύκλῳ ὄρη ἔχοντα. τῇ δ' ὑστεραίᾳ ἅμα τῇ ἡμέρᾳ ἐθύετο μέν πρό τοῦ στρατεύματος: ἰδών δέ συλλεγομένους ἐκ τῆς τῶν μαντινέων πόλεως ἐπί τοῖς ὄρεσι τοῖς ὑπέρ τῆς οὐρᾶς τοῦ ἑαυτῶν στρατεύματος, ἔγνω ἐξακτέον εἶναι τήν ταχίστην ἐκ τοῦ κόλπου. εἰ μέν οὖν αὐτός ἀφηγοῖτο, ἐφοβεῖτο μή τῇ οὐρᾷ ἐπίθοιντο οἱ πολέμιοι: ἡσυχίαν δέ ἔχων καί τά ὅπλα πρός τούς πολεμίους φαίνων, ἀναστρέψαντας ἐκέλευε τούς ἀπ' οὐρᾶς εἰς δόρυ ὄπισθεν τῆς φάλαγγος ἡγεῖσθαι πρός αὐτόν: καί οὕτως ἅμα ἔκ τε τοῦ στενοῦ ἐξῆγε καί ἰσχυροτέραν ἀεί τήν φάλαγγα ἐποιεῖτο. ἐπειδή δέ ἐδεδίπλωτο ἡ φάλαγξ, οὕτως ἔχοντι τῷ ὁπλιτικῷ προελθών εἰς τό πεδίον ἐξέτεινε πάλιν ἐπ' ἐννέα ἤ δέκα τό στράτευμα ἀσπίδων. οἱ μέντοι μαντινεῖς οὐκέτι ἐξῇσαν: καί γάρ οἱ ἠλεῖοι συστρατευόμενοι αὐτοῖς ἔπειθον μή ποιεῖσθαι μάχην, πρίν οἱ θηβαῖοι παραγένοιντο: εὖ δέ εἰδέναι ἔφασαν ὅτι παρέσοιντο: καί γάρ δέκα τάλαντα δεδανεῖσθαι αὐτούς παρά σφῶν εἰς τήν βοήθειαν. οἱ μέν δή ἀρκάδες ταῦτα ἀκούσαντες ἡσυχίαν εἶχον ἐν τῇ μαντινείᾳ: ὁ δ' ἀγησίλαος καί μάλα βουλόμενος ἀπάγειν τό στράτευμα, καί γάρ ἦν μέσος χειμών, ὅμως ἐκεῖ κατέμεινε τρεῖς ἡμέρας, οὐ πολύ ἀπέχων τῆς μαντινέων πόλεως, ὅπως μή δοκοίη φοβούμενος σπεύδειν τήν ἄφοδον. τῇ δέ τετάρτῃ πρῴ ἀριστοποιησάμενος ἀπῆγεν ὡς στρατοπεδευσόμενος ἔνθαπερ τό πρῶτον ἀπό τῆς εὐταίας ἐξώρμητο. ἐπεί δέ οὐδείς ἐφαίνετο τῶν ἀρκάδων, ἦγε τήν ταχίστην εἰς τήν εὔταιαν, καίπερ μάλα ὀψίζων, βουλόμενος ἀπαγαγεῖν τούς ὁπλίτας πρίν καί τά πυρά τῶν πολεμίων ἰδεῖν, ἵνα μή τις εἴποι ὡς φεύγων ἀπαγάγοι. ἐκ γάρ τῆς πρόσθεν ἀθυμίας ἐδόκει τι ἀνειληφέναι τήν πόλιν, ὅτι καί ἐνεβεβλήκει εἰς τήν ἀρκαδίαν καί δῃοῦντι τήν χώραν οὐδείς ἠθελήκει μάχεσθαι. ἐπεί δ' ἐν τῇ λακωνικῇ ἐγένετο, τούς μέν σπαρτιάτας ἀπέλυσεν οἴκαδε, τούς δέ περιοίκους ἀφῆκεν ἐπί τάς ἑαυτῶν πόλεις. οἱ δέ ἀρκάδες, ἐπεί ὁ ἀγησίλαος ἀπεληλύθει καί ᾔσθοντο διαλελυμένον αὐτῷ τό στράτευμα, αὐτοί δέ ἡθροισμένοι ἐτύγχανον, στρατεύουσιν ἐπί τούς ἡραιᾶς, ὅτι τε οὐκ ἤθελον τοῦ ἀρκαδικοῦ μετέχειν καί ὅτι συνεισεβεβλήκεσαν εἰς τήν ἀρκαδίαν μετά τῶν λακεδαιμονίων. ἐμβαλόντες δ' ἐνεπίμπρων τε τάς οἰκίας καί ἔκοπτον τά δένδρα. ἐπεί δέ οἱ θηβαῖοι βεβοηθηκότες παρεῖναι ἐλέγοντο εἰς τήν μαντίνειαν, οὕτως ἀπαλλάττονται ἐκ τῆς ἡραίας καί συμμιγνύουσι τοῖς θηβαίοις. ὡς δέ ὁμοῦ ἐγένοντο, οἱ μέν θηβαῖοι καλῶς σφίσιν ᾤοντο ἔχειν, ἐπεί ἐβεβοηθήκεσαν μέν, πολέμιον δέ οὐδένα ἔτι ἑώρων ἐν τῇ χώρᾳ, καί ἀπιέναι παρεσκευάζοντο: οἱ δέ ἀρκάδες καί ἀργεῖοι καί ἠλεῖοι ἔπειθον αὐτούς ἡγεῖσθαι ὡς τάχιστα εἰς τήν λακωνικήν, ἐπιδεικνύοντες μέν τό ἑαυτῶν πλῆθος, ὑπερεπαινοῦντες δέ τό τῶν θηβαίων στράτευμα. καί γάρ οἱ μέν βοιωτοί ἐγυμνάζοντο πάντες περί τά ὅπλα, ἀγαλλόμενοι τῇ ἐν λεύκτροις νίκῃ: ἠκολούθουν δ' αὐτοῖς καί φωκεῖς ὑπήκοοι γεγενημένοι καί εὐβοεῖς ἀπό πασῶν τῶν πόλεων καί λοκροί ἀμφότεροι καί ἀκαρνᾶνες καί ἡρακλεῶται καί μηλιεῖς: ἠκολούθουν δ' αὐτοῖς καί ἐκ θετταλίας ἱππεῖς τε καί πελτασταί. ταῦτα δή συνιδόμενοι καί τήν ἐν λακεδαίμονι ἐρημίαν λέγοντες ἱκέτευον μηδαμῶς ἀποτρέπεσθαι, πρίν ἐμβαλεῖν εἰς τήν τῶν λακεδαιμονίων χώραν. οἱ δέ θηβαῖοι ἤκουον μέν ταῦτα, ἀντελογίζοντο δέ ὅτι δυσεμβολωτάτη μέν ἡ λακωνική ἐλέγετο εἶναι, φρουράς δέ καθεστάναι ἐνόμιζον ἐπί τοῖς εὐπροσοδωτάτοις. καί γάρ ἦν ἰσχόλαος μέν ἐν οἰῷ τῆς σκιρίτιδος, ἔχων νεοδαμώδεις τε φρουρούς καί τῶν τεγεατῶν φυγάδων τούς νεωτάτους περί τετρακοσίους: ἦν δέ καί ἐπί λεύκτρῳ ὑπέρ τῆς μαλεάτιδος ἄλλη φρουρά. ἐλογίζοντο δέ καί τοῦτο οἱ θηβαῖοι, ὡς καί συνελθοῦσαν ἄν ταχέως τήν τῶν λακεδαιμονίων δύναμιν καί μάχεσθαι ἄν αὐτούς οὐδαμοῦ ἄμεινον ἤ ἐν τῇ ἑαυτῶν. ἅ δή πάντα λογιζόμενοι οὐ πάνυ προπετεῖς ἦσαν εἰς τό ἰέναι εἰς τήν λακεδαίμονα. ἐπεί μέντοι ἧκον ἔκ τε καρυῶν λέγοντες τήν ἐρημίαν καί ὑπισχνούμενοι αὐτοί ἡγήσεσθαι, καί κελεύοντες, ἄν τι ἐξαπατῶντες φαίνωνται, ἀποσφάττειν σφᾶς, παρῆσαν δέ τινες καί τῶν περιοίκων ἐπικαλούμενοι καί φάσκοντες ἀποστήσεσθαι, εἰ μόνον φανείησαν εἰς τήν χώραν, ἔλεγον δέ ὡς καί νῦν καλούμενοι οἱ περίοικοι ὑπό τῶν σπαρτιατῶν οὐκ ἐθέλοιεν βοηθεῖν: πάντα οὖν ταῦτα ἀκούοντες καί παρά πάντων οἱ θηβαῖοι ἐπείσθησαν, καί αὐτοί μέν κατά καρύας ἐνέβαλον, οἱ δέ ἀρκάδες κατά οἰόν τῆς σκιρίτιδος. καί εἰ μέν ἐπί τά δύσβατα προελθών ὁ ἰσχόλαος ὑφίστατο, οὐδένα ἄν ταύτῃ γ' ἔφασαν ἀναβῆναι: νῦν δέ βουλόμενος τοῖς οἰάταις συμμάχοις χρῆσθαι, ἔμεινεν ἐν τῇ κώμῃ: οἱ δέ ἀνέβησαν παμπλήθεις ἀρκάδες. ἐνταῦθα δή ἀντιπρόσωποι μέν μαχόμενοι οἱ περί τόν ἰσχόλαον ἐπεκράτουν: ἐπεί δέ καί ὄπισθεν καί ἐκ πλαγίου καί ἀπό τῶν οἰκιῶν ἀναβαίνοντες ἔπαιον καί ἔβαλλον αὐτούς, ἐνταῦθα ὅ τε ἰσχόλαος ἀποθνῄσκει καί οἱ ἄλλοι πάντες, εἰ μή τις ἀμφιγνοηθείς διέφυγε. διαπραξάμενοι δέ ταῦτα οἱ ἀρκάδες ἐπορεύοντο πρός τούς θηβαίους ἐπί τάς καρύας. οἱ δέ θηβαῖοι ἐπεί ᾔσθοντο τά πεπραγμένα ὑπό τῶν ἀρκάδων, πολύ δή θρασύτερον κατέβαινον. καί τήν μέν σελλασίαν εὐθύς ἔκαον καί ἐπόρθουν: ἐπεί δέ ἐν τῷ πεδίῳ ἐγένοντο ἐν τῷ τεμένει τοῦ ἀπόλλωνος, ἐνταῦθα ἐστρατοπεδεύσαντο: τῇ δ' ὑστεραίᾳ ἐπορεύοντο. καί διά μέν τῆς γεφύρας οὐδ' ἐπεχείρουν διαβαίνειν ἐπί τήν πόλιν: καί γάρ ἐν τῷ τῆς ἀλέας ἱερῷ ἐφαίνοντο ἐναντίοι οἱ ὁπλῖται: ἐν δεξιᾷ δ' ἔχοντες τόν εὐρώταν παρῇσαν κάοντες καί πορθοῦντες πολλῶν κἀγαθῶν μεστάς οἰκίας. τῶν δ' ἐκ τῆς πόλεως αἱ μέν γυναῖκες οὐδέ τόν καπνόν ὁρῶσαι ἠνείχοντο, ἅτε οὐδέποτε ἰδοῦσαι πολεμίους: οἱ δέ σπαρτιᾶται ἀτείχιστον ἔχοντες τήν πόλιν, ἄλλος ἄλλῃ διαταχθείς, μάλα ὀλίγοι καί ὄντες καί φαινόμενοι ἐφύλαττον. ἔδοξε δέ τοῖς τέλεσι καί προειπεῖν τοῖς εἵλωσιν, εἴ τις βούλοιτο ὅπλα λαμβάνειν καί εἰς τάξιν τίθεσθαι, τά πιστά λαμβάνειν ὡς ἐλευθέρους ἐσομένους ὅσοι συμπολεμήσαιεν. καί τό μέν πρῶτον ἔφασαν ἀπογράψασθαι πλέον ἤ ἑξακισχιλίους, ὥστε φόβον αὖ οὗτοι παρεῖχον συντεταγμένοι καί λίαν ἐδόκουν πολλοί εἶναι: ἐπεί μέντοι ἔμενον μέν οἱ ἐξ ὀρχομενοῦ μισθοφόροι, ἐβοήθησαν δέ τοῖς λακεδαιμονίοις φλειάσιοί τε καί κορίνθιοι καί ἐπιδαύριοι καί πελληνεῖς καί ἄλλαι δέ τινες τῶν πόλεων, ἤδη καί τούς ἀπογεγραμμένους ἧττον ὠρρώδουν. ὡς δέ προϊόν τό στράτευμα ἐγένετο κατ' ἀμύκλας, ταύτῃ διέβαινον τόν εὐρώταν. καί οἱ μέν θηβαῖοι, ὅπου στρατοπεδεύοιντο, εὐθύς ὧν ἔκοπτον δένδρων κατέβαλλον πρό τῶν τάξεων ὡς ἐδύναντο πλεῖστα, καί οὕτως ἐφυλάττοντο: οἱ δέ ἀρκάδες τούτων τε οὐδέν ἐποίουν, κατα λειπόντες δέ τά ὅπλα εἰς ἁρπαγήν ἐπί τάς οἰκίας ἐτρέποντο. ἐκ τούτου δή ἡμέρᾳ τρίτῃ ἤ τετάρτῃ προῆλθον οἱ ἱππεῖς εἰς τόν ἱππόδρομον εἰς γαιαόχου κατά τάξεις, οἵ τε θηβαῖοι πάντες καί οἱ ἠλεῖοι καί ὅσοι φωκέων ἤ θετταλῶν ἤ λοκρῶν ἱππεῖς παρῆσαν. οἱ δέ τῶν λακεδαιμονίων ἱππεῖς, μάλα ὀλίγοι φαινόμενοι, ἀντιτεταγμένοι αὐτοῖς ἦσαν. ἐνέδραν δέ ποιήσαντες ὁπλιτῶν τῶν νεωτέρων ὅσον τριακοσίων ἐν τῇ τῶν τυνδαριδῶν, ἅμα οὗτοι μέν ἐξέθεον, οἱ δ' ἱππεῖς ἤλαυνον. οἱ δέ πολέμιοι οὐκ ἐδέξαντο, ἀλλ' ἐνέκλιναν. ἰδόντες δέ ταῦτα πολλοί καί τῶν πεζῶν εἰς φυγήν ὥρμησαν. ἐπεί μέντοι οἵ τε διώκοντες ἐπαύσαντο καί τό τῶν θηβαίων στράτευμα ἔμενε, πάλιν δή κατεστρατοπεδεύσαντο. καί τό μέν μή πρός τήν πόλιν προσβαλεῖν ἄν ἔτι αὐτούς ἤδη τι ἐδόκει θαρραλεώτερον εἶναι: ἐκεῖθεν μέντοι ἀπᾶραν τό στράτευμα ἐπορεύετο τήν ἐφ' ἕλος καί γύθειον. καί τάς μέν ἀτειχίστους τῶν πόλεων ἐνεπίμπρασαν, γυθείῳ δέ, ἔνθα τά νεώρια τοῖς λακεδαιμονίοις ἦν, καί προσέβαλλον τρεῖς ἡμέρας. ἦσαν δέ τινες τῶν περιοίκων οἵ καί ἐπέθεντο καί συνεστρατεύοντο τοῖς μετά θηβαίων. ἀκούοντες δέ ταῦτα οἱ ἀθηναῖοι ἐν φροντίδι ἦσαν ὅτι χρή ποιεῖν περί λακεδαιμονίων, καί ἐκκλησίαν ἐποίησαν κατά δόγμα βουλῆς. ἔτυχον δέ παρόντες πρέσβεις λακεδαιμονίων τε καί τῶν ἔτι ὑπολοίπων συμμάχων αὐτοῖς. ὅθεν δή οἱ λακεδαιμόνιοι ἄρακος καί ὤκυλλος καί φάραξ καί ἐτυμοκλῆς καί ὀλονθεύς σχεδόν πάντες παραπλήσια ἔλεγον. ἀνεμίμνῃσκόν τε γάρ τούς ἀθηναίους ὡς ἀεί ποτε ἀλλήλοις ἐν τοῖς μεγίστοις καιροῖς παρίσταντο ἐπ' ἀγαθοῖς: αὐτοί τε γάρ ἔφασαν τούς τυράννους συνεκβαλεῖν ἀθήνηθεν, καί ἀθηναίους, ὅτε αὐτοί ἐπολιορκοῦντο ὑπό μεσσηνίων, προθύμως βοηθεῖν. ἔλεγον δέ καί ὅς' ἀγαθά εἴη, ὅτε κοινῶς ἀμφό τεροι ἔπραττον, ὑπομιμνῄσκοντες μέν ὡς τόν βάρβαρον κοινῇ ἀπεμαχέσαντο, ἀναμιμνῄσκοντες δέ ὡς ἀθηναῖοί τε ὑπό τῶν ἑλλήνων ᾑρέθησαν ἡγεμόνες τοῦ ναυτικοῦ καί τῶν κοινῶν χρημάτων φύλακες, τῶν λακεδαιμονίων ταῦτα συμβουλομένων, αὐτοί τε κατά γῆν ὁμολογουμένως ὑφ' ἁπάντων τῶν ἑλλήνων ἡγεμόνες προκριθείησαν, συμβουλομένων αὖ ταῦτα τῶν ἀθηναίων. εἷς δέ αὐτῶν καί ὧδέ πως εἶπεν: ἐάν δέ ὑμεῖς καί ἡμεῖς, ὦ ἄνδρες, ὁμονοήσωμεν, νῦν ἐλπίς τό πάλαι λεγόμενον δεκατευθῆναι θηβαίους. οἱ μέντοι ἀθηναῖοι οὐ πάνυ ἐδέξαντο, ἀλλά θροῦς τις τοιοῦτος διῆλθεν ὡς νῦν ταῦτα λέγοιεν, ὅτε δέ εὖ ἔπραττον, ἐπέκειντο ἡμῖν. μέγιστον δέ τῶν λεχθέντων παρά λακεδαιμονίων ἐδόκει εἶναι ὅτι ἡνίκα κατεπολέμησαν αὐτούς, θηβαίων βουλομένων ἀναστάτους ποιῆσαι τάς ἀθήνας, †σφίσιν ἐμποδών γένοιντο. ὁ δέ πλεῖστος ἦν λόγος ὡς κατά τούς ὅρκους βοηθεῖν δέοι: οὐ γάρ ἀδικησάντων σφῶν ἐπιστρατεύοιεν οἱ ἀρκάδες καί οἱ μετ' αὐτῶν τοῖς λακεδαιμονίοις, ἀλλά βοηθησάντων τοῖς τεγεάταις, ὅτι οἱ μαντινεῖς παρά τούς ὅρκους ἐπεστράτευσαν αὐτοῖς. διέθει οὖν καί κατά τούτους τούς λόγους θόρυβος ἐν τῇ ἐκκλησίᾳ: οἱ μέν γάρ δικαίως τούς μαντινέας ἔφασαν βοηθῆσαι τοῖς περί πρόξενον ἀποθανοῦσιν ὑπό τῶν περί τόν στάσιππον, οἱ δέ ἀδικεῖν, ὅτι ὅπλα ἐπήνεγκαν τεγεάταις. τούτων δέ διοριζομένων ὑπ' αὐτῆς τῆς ἐκκλησίας, ἀνέστη κλειτέλης κορίνθιος καί εἶπε τάδε: ἀλλά ταῦτα μέν, ὦ ἄνδρες ἀθηναῖοι, ἴσως ἀντιλέγεται, τίνες ἦσαν οἱ ἄρξαντες ἀδικεῖν: ἡμῶν δέ, ἐπεί εἰρήνη ἐγένετο, ἔχει τις κατηγορῆσαι ἤ ὡς ἐπί πόλιν τινά ἐστρατεύσαμεν ἤ ὡς χρήματά τινων ἐλάβομεν ἤ ὡς γῆν ἀλλοτρίαν ἐδῃώσαμεν; ἀλλ' ὅμως οἱ θηβαῖοι εἰς τήν χώραν ἡμῶν ἐλθόντες καί δένδρα ἐκκεκό φασι καί οἰκίας κατακεκαύκασι καί χρήματα καί πρόβατα διηρπάκασι. πῶς οὖν, ἐάν μή βοηθῆτε οὕτω περιφανῶς ἡμῖν ἀδικουμένοις, οὐ παρά τούς ὅρκους ποιήσετε; καί ταῦτα ὧν αὐτοί ἐπεμελήθητε ὅρκων ὅπως πᾶσιν ὑμῖν πάντες ἡμεῖς ὀμόσαιμεν; ἐνταῦθα μέντοι οἱ ἀθηναῖοι ἐπεθορύβησαν ὡς ὀρθῶς τε καί δίκαια εἰρηκότος τοῦ κλειτέλους. ἐπί δέ τούτῳ ἀνέστη προκλῆς φλειάσιος καί εἶπεν: ὅτι μέν, ὦ ἄνδρες ἀθηναῖοι, εἰ ἐκποδών γένοιντο λακεδαιμόνιοι, ἐπί πρώτους ἄν ὑμᾶς στρατεύσαιεν οἱ θηβαῖοι, πᾶσιν οἶμαι τοῦτο δῆλον εἶναι: τῶν γάρ ἄλλων μόνους ἄν ὑμᾶς οἴονται ἐμποδών γενέσθαι τοῦ ἄρξαι αὐτούς τῶν ἑλλήνων. εἰ δ' οὕτως ἔχει, ἐγώ μέν οὐδέν μᾶλλον λακεδαιμονίοις ἄν ὑμᾶς ἡγοῦμαι στρατεύσαντας βοηθῆσαι ἤ καί ὑμῖν αὐτοῖς. τό γάρ δυσμενεῖς ὄντας ὑμῖν θηβαίους καί ὁμόρους οἰκοῦντας ἡγεμόνας γενέσθαι τῶν ἑλλήνων πολύ οἶμαι χαλεπώτερον ἄν ὑμῖν φανῆναι ἤ ὁπότε πόρρω τούς ἀντιπάλους εἴχετε. συμφορώτερόν γε μεντἄν ὑμῖν αὐτοῖς βοηθήσαιτε ἐν ᾧ ἔτι εἰσίν οἵ συμμαχοῖεν ἄν ἤ εἰ ἀπολομένων αὐτῶν μόνοι ἀναγκάζοισθε διαμάχεσθαι πρός τούς θηβαίους. εἰ δέ τινες φοβοῦνται μή ἐάν νῦν ἀναφύγωσιν οἱ λακεδαιμόνιοι, ἔτι ποτέ πράγματα παρέχωσιν ὑμῖν, ἐνθυμήθητε ὅτι οὐχ οὕς ἄν εὖ ἀλλ' οὕς ἄν κακῶς τις ποιῇ φοβεῖσθαι δεῖ μή ποτε μέγα δυνασθῶσιν. ἐνθυμεῖσθαι δέ καί τάδε χρή, ὅτι κτᾶσθαι μέν τι ἀγαθόν καί ἰδιώταις καί πόλεσι προσήκει, ὅταν ἐρρωμενέστατοι ὦσιν, ἵνα ἔχωσιν, ἐάν ποτ' ἀδύνατοι γένωνται, ἐπικουρίαν τῶν προπεπονημένων. ὑμῖν δέ νῦν ἐκ θεῶν τινος καιρός παραγεγένηται, ἐάν δεομένοις βοηθήσητε λακεδαιμονίοις, κτήσασθαι τούτους εἰς τόν ἅπαντα χρόνον φίλους ἀπροφασίστους. καί γάρ δή οὐκ ἐπ' ὀλίγων μοι δοκοῦσι μαρτύρων νῦν ἄν εὖ παθεῖν ὑφ' ὑμῶν: ἀλλ' εἴσονται μέν ταῦτα θεοί οἱ πάντα ὁρῶντες καί νῦν καί εἰς ἀεί, συνεπίστανται δέ τά γιγνόμενα οἵ τε σύμμαχοι καί οἱ πολέμιοι, πρός δέ τούτοις καί ἅπαντες ἕλληνές τε καί βάρβαροι: οὐδενί γάρ τούτων ἀμελές. ὥστε εἰ κακοί φανείησαν περί ὑμᾶς, τίς ἄν ποτε ἔτι πρόθυμος εἰς αὐτούς γένοιτο; ἐλπίζειν δέ χρή ὡς ἄνδρας ἀγαθούς μᾶλλον ἤ κακούς αὐτούς γενήσεσθαι: εἰ γάρ τινες ἄλλοι, καί οὗτοι δοκοῦσι διατετελεκέναι ἐπαίνου μέν ὀρεγόμενοι, αἰσχρῶν δέ ἔργων ἀπεχόμενοι. πρός δέ τούτοις ἐνθυμήθητε καί τάδε. εἴ ποτε πάλιν ἔλθοι τῇ ἑλλάδι κίνδυνος ὑπό βαρβάρων, τίσιν ἄν μᾶλλον πιστεύσαιτε ἤ λακεδαιμονίοις; τίνας δέ ἄν παραστάτας ἥδιον τούτων ποιήσαισθε, ὧν γε καί οἱ ταχθέντες ἐν θερμοπύλαις ἅπαντες εἵλοντο μαχόμενοι ἀποθανεῖν μᾶλλον ἤ ζῶντες ἐπεισφρέσθαι τόν βάρβαρον τῇ ἑλλάδι; πῶς οὖν οὐ δίκαιον ὧν τε ἕνεκα ἐγένοντο ἄνδρες ἀγαθοί μεθ' ὑμῶν καί ὧν ἐλπίς καί αὖθις γενέσθαι πᾶσαν προθυμίαν εἰς αὐτούς καί ὑμᾶς καί ἡμᾶς παρέχεσθαι; ἄξιον δέ καί τῶν παρόντων συμμάχων αὐτοῖς ἕνεκα προθυμίαν ἐνδείξασθαι. εὖ γάρ ἴστε ὅτι οἵπερ τούτοις πιστοί διαμένουσιν ἐν ταῖς συμφοραῖς, οὗτοι καί ὑμῖν αἰσχύνοιντ' ἄν μή ἀποδιδόντες χάριτας. εἰ δέ μικραί δοκοῦμεν πόλεις εἶναι αἱ τοῦ κινδύνου μετέχειν αὐτοῖς ἐθέλουσαι, ἐνθυμήθητε ὅτι ἐάν ἡ ὑμετέρα πόλις προσγένηται, οὐκέτι μικραί πόλεις ἐσόμεθα αἱ βοηθοῦσαι αὐτοῖς. ἐγώ δέ, ὦ ἄνδρες ἀθηναῖοι, πρόσθεν μέν ἀκούων ἐζήλουν τήνδε τήν πόλιν ὅτι πάντας καί τούς ἀδικουμένους καί τούς φοβουμένους ἐνθάδε καταφεύγοντας ἐπικουρίας ἤκουον τυγχάνειν: νῦν δ' οὐκέτ' ἀκούω, ἀλλ' αὐτός ἤδη παρών ὁρῶ λακεδαιμονίους τε τούς ὀνομαστοτάτους καί μετ' αὐτῶν τούς πιστοτάτους φίλους αὐτῶν πρός ὑμᾶς τε ἥκοντας καί δεομένους αὖ ὑμῶν ἐπικουρῆσαι. ὁρῶ δέ καί θηβαίους, οἵ τότε οὐκ ἔπεισαν λακεδαιμονίους ἐξανδραποδίσασθαι ὑμᾶς, νῦν δεομένους ὑμῶν [μή] περιιδεῖν ἀπολομένους τούς σώσαντας ὑμᾶς. τῶν μέν οὖν ὑμετέρων προγόνων καλόν λέγεται, ὅτε τούς ἀργείων τελευτήσαντας ἐπί τῇ καδμείᾳ οὐκ εἴασαν ἀτάφους γενέσθαι: ὑμῖν δέ πολύ κάλλιον ἄν γένοιτο, εἰ τούς ἔτι ζῶντας λακεδαιμονίων μήτε ὑβρισθῆναι μήτε ἀπολέσθαι ἐάσαιτε. καλοῦ γε μήν κἀκείνου ὄντος, ὅτε σχόντες τήν εὐρυσθέως ὕβριν διεσώσατε τούς ἡρακλέους παῖδας, πῶς οὐ καί ἐκείνου τόδε κάλλιον, εἰ μή μόνον τούς ἀρχηγέτας, ἀλλά καί ὅλην τήν πόλιν περισώσαιτε; πάντων δέ κάλλιστον, εἰ ψήφῳ ἀκινδύνῳ σωσάντων ὑμᾶς τότε τῶν λακεδαιμονίων, νῦν ὑμεῖς σύν ὅπλοις τε καί διά κινδύνων ἐπικουρήσετε αὐτοῖς. ὁπότε δέ καί ἡμεῖς ἀγαλλόμεθα οἱ συναγορεύοντες βοηθῆσαι ἀνδράσιν ἀγαθοῖς, ἦ που ὑμῖν γε τοῖς ἔργῳ δυναμένοις βοηθῆσαι γενναῖα ἄν ταῦτα φανείη, εἰ πολλάκις καί φίλοι καί πολέμιοι γενόμενοι λακεδαιμονίοις μή ὧν ἐβλάβητε μᾶλλον ἤ ὧν εὖ ἐπάθετε μνησθείητε καί χάριν ἀποδοίητε αὐτοῖς μή ὑπέρ ὑμῶν αὐτῶν μόνον, ἀλλά καί ὑπέρ πάσης τῆς ἑλλάδος, ὅτι ἄνδρες ἀγαθοί ὑπέρ αὐτῆς ἐγένοντο. μετά ταῦτα ἐβουλεύοντο οἱ ἀθηναῖοι, καί τῶν μέν ἀντιλεγόντων οὐκ ἠνείχοντο ἀκούοντες, ἐψηφίσαντο δέ βοηθεῖν πανδημεί, καί ἰφικράτην στρατηγόν εἵλοντο. ἐπεί δέ τά ἱερά ἐγένετο καί παρήγγειλεν ἐν ἀκαδημείᾳ δειπνοποιεῖσθαι, πολλούς ἔφασαν προτέρους αὐτοῦ ἰφικράτους ἐξελθεῖν. ἐκ δέ τούτου ἡγεῖτο μέν ὁ ἰφικράτης, οἱ δ' ἠκολούθουν, νομίζοντες ἐπί καλόν τι ἔργον ἡγήσεσθαι. ἐπεί δέ ἀφικόμενος εἰς κόρινθον διέτριβέ τινας ἡμέρας, εὐθύς μέν ἐπί ταύτῃ τῇ διατριβῇ πρῶτον ἔψεγον αὐτόν: ὡς δ' ἐξήγαγέ ποτε, προθύμως μέν ἠκολούθουν ὅποι ἡγοῖτο, προθύμως δ', εἰ πρός τεῖχος προσάγοι, προσέβαλλον. τῶν δ' ἐν τῇ λακεδαίμονι πολεμίων ἀρκάδες μέν καί ἀργεῖοι καί ἠλεῖοι πολλοί ἀπεληλύθεσαν, ἅτε ὅμοροι οἰκοῦντες, οἱ μέν ἄγοντες οἱ δέ φέροντες ὅ τι ἡρπάκεσαν. οἱ δέ θηβαῖοι καί οἱ ἄλλοι τά μέν καί διά τοῦτο ἀπιέναι ἐβούλοντο ἐκ τῆς χώρας, ὅτι ἑώρων ἐλάττονα τήν στρατιάν καθ' ἡμέραν γιγνομένην, τά δέ, ὅτι σπανιώτερα τά ἐπιτήδεια ἦν: τά μέν γάρ ἀνήλωτο, τά δέ διήρπαστο, τά δέ ἐξεκέχυτο, τά δέ κατεκέκαυτο: πρός δ' ἔτι καί χειμών ἦν, ὥστ' ἤδη πάντες ἀπιέναι ἐβούλοντο. ὡς δ' ἐκεῖνοι ἀπεχώρουν ἐκ τῆς λακεδαίμονος, οὕτω δή καί ὁ ἰφικράτης τούς ἀθηναίους ἀπῆγεν ἐκ τῆς ἀρκαδίας εἰς κόρινθον. εἰ μέν οὖν ἄλλο τι καλῶς ἐστρατήγησεν, οὐ ψέγω: ἐκεῖνα μέντοι ἅ ἐν τῷ χρόνῳ ἐκείνῳ ἔπραξε, πάντα εὑρίσκω τά μέν μάτην, τά δέ καί ἀσυμφόρως πεπραγμένα αὐτῷ. ἐπιχειρήσας μέν γάρ φυλάττειν ἐπί τῷ ὀνείῳ, ὅπως μή δύναιντο οἱ βοιωτοί ἀπελθεῖν οἴκαδε, παρέλιπεν ἀφύλακτον τήν καλλίστην παρά κεγχρειάς πάροδον. μαθεῖν δέ βουλόμενος εἰ παρεληλυθότες εἶεν οἱ θηβαῖοι τό ὄνειον ἔπεμψε σκοπούς τούς τε ἀθηναίων ἱππέας καί τούς κορινθίων ἅπαντας. καίτοι ἰδεῖν μέν οὐδέν ἧττον ὀλίγοι τῶν πολλῶν ἱκανοί: εἰ δέ δέοι ἀποχωρεῖν, πολύ ῥᾷον τοῖς ὀλίγοις ἤ τοῖς πολλοῖς καί ὁδοῦ εὐπόρου τυχεῖν καί καθ' ἡσυχίαν ἀποχωρῆσαι. τό δέ πολλούς τε προσάγειν καί ἥττονας τῶν ἐναντίων πῶς οὐ πολλή ἀφροσύνη; καί γάρ δή ἅτε ἐπί πολύ παραταξάμενοι χωρίον οἱ ἱππεῖς διά τό πολλοί εἶναι, ἐπεί ἔδει ἀποχωρεῖν, πολλῶν καί χαλεπῶν χωρίων ἐπελάβοντο: ὥστε οὐκ ἐλάττους ἀπώλοντο εἴκοσιν ἱππέων. καί τότε μέν οἱ θηβαῖοι ὅπως ἐβούλοντο ἀπῆλθον. {ελληνικων ζ} τῷ δ' ὑστέρῳ ἔτει λακεδαιμονίων καί τῶν συμμάχων πρέσβεις ἦλθον αὐτοκράτορες ἀθήναζε, βουλευσόμενοι καθ' ὅ τι ἡ συμμαχία λακεδαιμονίοις καί ἀθηναίοις ἔσοιτο. λεγόντων δέ πολλῶν μέν ξένων, πολλῶν δέ ἀθηναίων, ὡς δέοι ἐπί τοῖς ἴσοις καί ὁμοίοις τήν συμμαχίαν εἶναι, προκλῆς φλειάσιος εἶπε τόνδε τόν λόγον. ἐπείπερ, ὦ ἄνδρες ἀθηναῖοι, ἀγαθόν ὑμῖν ἔδοξεν εἶναι λακεδαιμονίους φίλους ποιεῖσθαι, δοκεῖ μοι χρῆναι τοῦτο σκοπεῖν, ὅπως ἡ φιλία ὅτι πλεῖστον χρόνον συμμενεῖ. ἐάν οὖν ᾗ ἑκατέροις μάλιστα συνοίσει, ταύτῃ καί τάς συνθήκας ποιησώμεθα, οὕτω κατά γε τό εἰκός μάλιστα συμμένοιμεν ἄν. τά μέν οὖν ἄλλα σχεδόν τι συνωμολόγηται, περί δέ τῆς ἡγεμονίας νῦν ἡ σκέψις. τῇ μέν οὖν βουλῇ προβεβούλευται ὑμετέραν μέν εἶναι τήν κατά θάλατταν, λακεδαιμονίων δέ τήν κατά γῆν: ἐμοί δέ καί αὐτῷ δοκεῖ ταῦτα οὐκ ἀνθρωπίνῃ μᾶλλον ἤ θείᾳ φύσει τε καί τύχῃ διωρίσθαι. πρῶτον μέν γάρ τόπον ἔχετε κάλλιστα πεφυκότα πρός τοῦτο: πλεῖσται γάρ πόλεις τῶν δεομένων τῆς θαλάττης περί τήν ὑμετέραν πόλιν οἰκοῦσι, καί αὗται πᾶσαι ἀσθενέστεραι τῆς ὑμετέρας. πρός τούτοις δέ λιμένας ἔχετε, ὧν ἄνευ οὐχ οἷόν τε ναυτικῇ δυνάμει χρῆσθαι. ἔτι δέ τριήρεις κέκτησθε πολλάς, καί πάτριον ὑμῖν ἐστι ναυτικόν ἐπικτᾶσθαι. ἀλλά μήν τάς γε τέχνας τάς περί ταῦτα πάσας οἰκείας ἔχετε. καί μήν ἐμπειρίᾳ γε πολύ προέχετε τῶν ἄλλων περί τά ναυτικά: ὁ γάρ βίος τοῖς πλείστοις ὑμῶν ἀπό τῆς θαλάττης: ὥστε τῶν ἰδίων ἐπιμελόμενοι ἅμα καί τῶν κατά θάλατταν ἀγώνων ἔμπειροι γίγνεσθε. ἔτι δέ καί τόδε: οὐδαμόθεν ἄν τριήρεις πλείους ἁθρόαι ἐκπλεύσειαν ἤ παρ' ὑμῶν. ἔστι δέ τοῦτο οὐκ ἐλάχιστον πρός ἡγεμονίαν: πρός γάρ τό πρῶτον ἰσχυρόν γενόμενον ἥδιστα πάντες συλλέγονται. ἔτι δέ καί ἀπό τῶν θεῶν δέδοται ὑμῖν εὐτυχεῖν ἐν τούτῳ: πλείστους γάρ καί μεγίστους ἀγῶνας ἠγωνισμένοι κατά θάλατταν ἐλάχιστα μέν ἀποτετυχήκατε, πλεῖστα δέ κατωρθώκατε. εἰκός οὖν καί τούς συμμάχους μεθ' ὑμῶν ἄν ἥδιστα τούτου τοῦ κινδύνου μετέχειν. ὡς δέ δή καί ἀναγκαία καί προσήκουσα ὑμῖν αὕτη ἡ ἐπιμέλεια ἐκ τῶνδε ἐνθυμήθητε. λακεδαιμόνιοι ὑμῖν ἐπολέμουν ποτέ πολλά ἔτη, καί κρατοῦντες τῆς χώρας οὐδέν προύκοπτον εἰς τό ἀπολέσαι ὑμᾶς. ἐπεί δ' ὁ θεός ἔδωκέ ποτε αὐτοῖς κατά θάλατταν ἐπικρατῆσαι, εὐθύς ὑπ' ἐκείνοις παντελῶς ἐγένεσθε. οὐκοῦν εὔδηλον ἐν τούτοις ἐστίν ὅτι ἐκ τῆς θαλάττης ἅπασα ὑμῖν ἤρτηται σωτηρία. οὕτως οὖν πεφυκότων πῶς ἄν ἔχοι καλῶς ὑμῖν λακεδαιμονίοις ἐπιτρέψαι κατά θάλατταν ἡγεῖσθαι, οἵ πρῶτον μέν καί αὐτοί ὁμολογοῦσιν ἀπειρότεροι ὑμῶν τούτου τοῦ ἔργου εἶναι, ἔπειτα δ' οὐ περί τῶν ἴσων ὁ κίνδυνός ἐστιν ἐν τοῖς κατά θάλατταν ἀγῶσιν, ἀλλ' ἐκείνοις μέν περί τῶν ἐν ταῖς τριήρεσι μόνον ἀνθρώπων, ὑμῖν δέ καί περί παίδων καί γυναικῶν καί ὅλης τῆς πόλεως; τά μέν δή ὑμέτερα οὕτως ἔχει: τά δέ δή τῶν λακεδαιμονίων ἐπισκέψασθε. πρῶτον μέν γάρ οἰκοῦσιν ἐν μεσογαίᾳ: ὥστε τῆς γῆς κρατοῦντες καί εἰ θαλάττης εἴργοιντο, δύναιντ' ἄν καλῶς διαζῆν. ἐγνωκότες οὖν καί οὗτοι ταῦτα εὐθύς ἐκ παίδων πρός τόν κατά γῆν πόλεμον τήν ἄσκησιν ποιοῦνται. καί τό πλείστου δέ ἄξιον, τό πείθεσθαι τοῖς ἄρχουσιν, οὗτοι μέν κράτιστοι κατά γῆν, ὑμεῖς δέ κατά θάλατταν. ἔπειτα δέ ὥσπερ ὑμεῖς ναυτικῷ, οὕτως αὖ ἐκεῖνοι κατά γῆν πλεῖστοι καί τάχιστ' ἄν ἐξέλθοιεν: ὥστε πρός τούτους αὖ εἰκός τούς συμμάχους εὐθαρσεστάτους προσιέναι. ἔτι δέ καί ὁ θεός αὐτοῖς δέδωκεν, ὥσπερ ὑμῖν κατά θάλατταν εὐτυχεῖν, οὕτως ἐκείνοις κατά γῆν: πλείστους γάρ αὖ οὗτοι ἀγῶνας ἐν τῇ γῇ ἠγωνισμένοι ἐλάχιστα μέν ἐσφαλμένοι εἰσί, πλεῖστα δέ κατωρθωκότες. ὡς δέ καί ἀναγκαία οὐδέν ἧττον τούτοις ἡ κατά γῆν ἐπιμέλεια ἤ ὑμῖν ἡ κατά θάλατταν ἐκ τῶν ἔργων ἔξεστι γιγνώσκειν. ὑμεῖς γάρ τούτοις πολλά ἔτη πολεμοῦντες καί πολλάκις καταναυμαχοῦντες οὐδέν προύργου ἐποιεῖτε πρός τό τούτους καταπολεμῆσαι. ἐπεί δέ ἅπαξ ἡττήθησαν ἐν τῇ γῇ, εὐθύς καί περί παίδων καί περί γυναικῶν καί περί ὅλης τῆς πόλεως κίνδυνος αὐτοῖς ἐγένετο. πῶς οὖν οὐ τούτοις αὖ δεινόν ἄλλοις μέν ἐπιτρέπειν κατά γῆν ἡγεῖσθαι, αὐτούς δέ ἄριστα τῶν κατά γῆν ἐπιμελεῖσθαι; ἐγώ μέν οὖν, ὥσπερ τῇ βουλῇ προβεβούλευται, ταῦτα εἴρηκά τε καί συμφορώτατα ἡγοῦμαι ἀμφοῖν εἶναι: ὑμεῖς δέ εὐτυχοῖτε τά κράτιστα πᾶσιν ἡμῖν βουλευσάμενοι. ὁ μέν ταῦτ' εἶπεν. οἱ δ' ἀθηναῖοί τε καί οἱ τῶν λακεδαιμονίων παρόντες ἐπῄνεσαν ἀμφότεροι ἰσχυρῶς τόν λόγον αὐτοῦ. κηφισόδοτος δέ παρελθών: ἄνδρες ἀθηναῖοι, ἔφη, οὐκ αἰσθάνεσθε ἐξαπατώμενοι; ἀλλ' ἐάν ἀκούσητέ μου, ἐγώ ὑμῖν αὐτίκα μάλα ἐπιδείξω. ἤδη γάρ ἡγήσεσθε κατά θάλατταν: λακεδαιμόνιοι δέ ὑμῖν ἐάν συμμαχῶσι, δῆλον ὅτι πέμψουσι τούς μέν τριηράρχους λακεδαιμονίους καί ἴσως τούς ἐπιβάτας, οἱ δέ ναῦται δῆλον ὅτι ἔσονται ἤ εἵλωτες ἤ μισθοφόροι. οὐκοῦν ὑμεῖς μέν τούτων ἡγήσεσθε. οἱ δέ λακεδαιμόνιοι ὅταν παραγγείλωσιν ὑμῖν κατά γῆν στρατείαν, δῆλον ὅτι πέμψετε τούς ὁπλίτας καί τούς ἱππέας. οὐκοῦν οὕτως ἐκεῖνοι μέν ὑμῶν αὐτῶν γίγνονται ἡγεμόνες, ὑμεῖς δέ τῶν ἐκείνων δούλων καί ἐλαχίστου ἀξίων. ἀπόκριναι δέ μοι, ἔφη, ὦ λακεδαιμόνιε τιμόκρατες, οὐκ ἄρτι ἔλεγες ὡς ἐπί τοῖς ἴσοις καί ὁμοίοις ἥκοις τήν συμμαχίαν ποιούμενος; εἶπον ταῦτα. ἔστιν οὖν, ἔφη ὁ κηφισόδοτος, ἰσαίτερον ἤ ἐν μέρει μέν ἑκατέρους ἡγεῖσθαι τοῦ ναυτικοῦ, ἐν μέρει δέ τοῦ πεζοῦ, καί ὑμᾶς τε, εἴ τι ἀγαθόν ἐστιν ἐν τῇ κατά θάλατταν ἀρχῇ, τούτων μετέχειν, καί ἡμᾶς ἐν τῇ κατά γῆν; ἀκούσαντες ταῦτα οἱ ἀθηναῖοι μετεπείσθησαν, καί ἐψηφίσαντο κατά πενθήμερον ἑκατέρους ἡγεῖσθαι. στρατευομένων δ' ἀμφοτέρων αὐτῶν καί τῶν συμμάχων εἰς κόρινθον ἔδοξε κοινῇ φυλάττειν τό ὄνειον. καί ἐπεί ἐπορεύοντο οἱ θηβαῖοι καί οἱ σύμμαχοι, παραταξάμενοι ἐφύλαττον ἄλλος ἄλλοθεν τοῦ ὀνείου, λακεδαιμόνιοι δέ καί πελληνεῖς κατά τό ἐπιμαχώτατον. οἱ δέ θηβαῖοι καί οἱ σύμμαχοι ἐπεί ἀπεῖχον τῶν φυλαττόντων τριάκοντα στάδια, κατεστρατοπεδεύσαντο ἐν τῷ πεδίῳ. συντεκμηράμενοι δέ ἡνίκ' ἄν ᾤοντο ὁρμηθέντες καθανύσαι ἅμα κνέφᾳ, πρός τήν τῶν λακεδαιμονίων φυλακήν ἐπορεύοντο. καί μέντοι οὐκ ἐψεύσθησαν τῆς ὥρας, ἀλλ' ἐπιπίπτουσι τοῖς λακεδαιμονίοις καί τοῖς πελληνεῦσιν ἡνίκα αἱ μέν νυκτεριναί φυλακαί ἤδη ἔληγον, ἐκ δέ τῶν στιβάδων ἀνίσταντο ὅποι ἐδεῖτο ἕκαστος. ἐνταῦθα οἱ θηβαῖοι προσπεσόντες ἔπαιον παρεσκευασμένοι ἀπαρασκευάστους καί συντεταγμένοι ἀσυντάκτους. ὡς δέ οἱ σωθέντες ἐκ τοῦ πράγματος ἀπέφυγον ἐπί τόν ἐγγύτατα λόφον, ἐξόν τῷ λακεδαιμονίων πολεμάρχῳ λαβόντι ὁπόσους μέν ἐβούλετο τῶν συμμάχων ὁπλίτας, ὁπόσους δέ πελταστάς, κατέχειν τό χωρίον, καί γάρ τά ἐπιτήδεια ἐξῆν ἀσφαλῶς ἐκ κεγχρειῶν κομίζεσθαι, οὐκ ἐποίησε ταῦτα, ἀλλά μάλα ἀπορούντων τῶν θηβαίων πῶς χρή ἐκ τοῦ πρός σικυῶνα βλέποντος καταβῆναι ἤ πάλιν ἀπελθεῖν, σπονδάς ποιησάμενος, ὡς τοῖς πλείστοις ἐδόκει, πρός θηβαίων μᾶλλον ἤ πρός ἑαυτῶν, οὕτως ἀπῆλθε καί τούς μεθ' αὑτοῦ ἀπήγαγεν. οἱ δέ θηβαῖοι ἀσφαλῶς καταβάντες καί συμμείξαντες τοῖς ἑαυτῶν συμμάχοις, ἀρκάσι τε καί ἀργείοις καί ἠλείοις, εὐθύς μέν προσέβαλον πρός σικυῶνα καί πελλήνην: στρατευσάμενοι δέ εἰς ἐπίδαυρον ἐδῄωσαν αὐτῶν πᾶσαν τήν χώραν. ἀναχωροῦντες δέ ἐκεῖθεν μάλα πάντων ὑπεροπτικῶς τῶν ἐναντίων, ὡς ἐγένοντο ἐγγύς τοῦ κορινθίων ἄστεως, δρόμῳ ἐφέροντο πρός τάς πύλας τάς ἐπί φλειοῦντα ἰόντι, ὡς εἰ ἀνεῳγμέναι τύχοιεν, εἰσπεσούμενοι. ἐκβοηθήσαντες δέ τινες ψιλοί ἐκ τῆς πόλεως ἀπαντῶσι τῶν θηβαίων τοῖς ἐπιλέκτοις οὐδέ τέτταρα πλέθρα ἀπέχουσι τοῦ τείχους: καί ἀναβάντες ἐπί τά μνήματα καί τά ὑπερέχοντα χωρία, βάλλοντες καί ἀκοντίζοντες ἀποκτείνουσι τῶν πρώτων καί μάλα συχνούς, καί τρεψάμενοι ἐδίωκον ὡς τρία ἤ τέτταρα στάδια. τούτου δέ γενομένου οἱ κορίνθιοι τούς νεκρούς πρός τό τεῖχος ἑλκύσαντες καί ὑποσπόνδους ἀποδόντες τροπαῖον ἔστησαν. καί ταύτῃ μέν ἀνεψύχθησαν οἱ τῶν λακεδαιμονίων σύμμαχοι. ἅμα τε δή πεπραγμένων τούτων καταπλεῖ λακεδαιμονίοις ἡ παρά διονυσίου βοήθεια, τριήρεις πλέον ἤ εἴκοσιν: ἦγον δέ κελτούς τε καί ἴβηρας καί ἱππέας ὡς πεντήκοντα. τῇ δ' ὑστεραίᾳ οἱ θηβαῖοί τε καί οἱ ἄλλοι αὐτῶν σύμμαχοι διαταξάμενοι καί ἐμπλήσαντες τό πεδίον μέχρι τῆς θαλάττης καί μέχρι τῶν ἐχομένων τῆς πόλεως γηλόφων ἔφθειρον εἴ τι χρήσιμον ἦν ἐν τῷ πεδίῳ. καί οἱ μέν τῶν ἀθηναίων καί οἱ τῶν κορινθίων ἱππεῖς οὐ μάλα ἐπλησίαζον τῷ στρατεύματι, ὁρῶντες ἰσχυρά καί πολλά τἀντίπαλα: οἱ δέ παρά τοῦ διονυσίου ἱππεῖς, ὅσοιπερ ἦσαν, οὗτοι διεσκεδασμένοι ἄλλος ἄλλῃ παραθέοντες ἠκόντιζόν τε προσελαύνοντες, καί ἐπεί ὥρμων ἐπ' αὐτούς, ἀνεχώρουν, καί πάλιν ἀναστρέφοντες ἠκόντιζον. καί ταῦτα ἅμα ποιοῦντες κατέβαινον ἀπό τῶν ἵππων καί ἀνεπαύοντο. εἰ δέ καταβεβηκόσιν ἐπελαύνοιέν τινες, εὐπετῶς ἀναπηδῶντες ἀνεχώρουν. εἰ δ' αὖ τινες διώξειαν αὐτούς πολύ ἀπό τοῦ στρατεύματος, τούτους, ὁπότε ἀποχωροῖεν, ἐπικείμενοι καί ἀκοντίζοντες δεινά εἰργάζοντο, καί πᾶν τό στράτευμα ἠνάγκαζον ἑαυτῶν ἕνεκα καί προϊέναι καί ἀναχωρεῖν. μετά ταῦτα μέντοι οἱ θηβαῖοι μείναντες οὐ πολλάς ἡμέρας ἀπῆλθον οἴκαδε, καί οἱ ἄλλοι δέ ἕκαστος οἴκαδε. ἐκ δέ τούτου ἐμβάλλουσιν οἱ παρά διονυσίου εἰς σικυῶνα, καί μάχῃ μέν νικῶσι τούς σικυωνίους ἐν τῷ πεδίῳ, καί ἀπέκτειναν περί ἑβδομήκοντα: δέρας δέ τεῖχος κατά κράτος αἱροῦσι. καί ἡ μέν παρά διονυσίου πρώτη βοήθεια ταῦτα πράξασα ἀπέπλευσεν εἰς συρακούσας. θηβαῖοι δέ καί πάντες οἱ ἀποστάντες ἀπό λακεδαιμονίων μέχρι μέν τούτου τοῦ χρόνου ὁμοθυμαδόν καί ἔπραττον καί ἐστρατεύοντο ἡγουμένων θηβαίων. ἐγγενόμενος δέ τις λυκομήδης μαντινεύς, γένει τε οὐδενός ἐνδεής χρήμασί τε προήκων καί ἄλλως φιλότιμος, οὗτος ἐνέπλησε φρονήματος τούς ἀρκάδας, λέγων ὡς μόνοις μέν αὐτοῖς πατρίς πελοπόννησος εἴη, μόνοι γάρ αὐτόχθονες ἐν αὐτῇ οἰκοῖεν, πλεῖστον δέ τῶν ἑλληνικῶν φύλων τό ἀρκαδικόν εἴη καί σώματα ἐγκρατέστατα ἔχοι. καί ἀλκιμωτάτους δέ αὐτούς ἀπεδείκνυε, τεκμήρια παρεχόμενος ὡς ἐπικούρων ὁπότε δεηθεῖέν τινες, οὐδένας ᾑροῦντο ἀντ' ἀρκάδων. ἔτι δέ οὔτε λακεδαιμονίους πώποτε ἄνευ σφῶν ἐμβαλεῖν εἰς τάς ἀθήνας οὔτε νῦν θηβαίους ἐλθεῖν ἄνευ ἀρκάδων εἰς λακεδαίμονα. ἐάν οὖν σωφρονῆτε, τοῦ ἀκολουθεῖν ὅποι ἄν τις παρακαλῇ φείσεσθε: ὡς πρότερόν τε λακεδαιμονίοις ἀκολουθοῦντες ἐκείνους ηὐξήσατε, νῦν δέ ἄν θηβαίοις εἰκῇ ἀκολουθῆτε καί μή κατά μέρος ἡγεῖσθαι ἀξιῶτε, ἴσως τάχα τούτους ἄλλους λακεδαιμονίους εὑρήσετε. οἱ μέν δή ἀρκάδες ταῦτα ἀκούσαντες ἀνεφυσῶντό τε καί ὑπερεφίλουν τόν λυκομήδην καί μόνον ἄνδρα ἡγοῦντο: ὥστε ἄρχοντας ἔταττον οὕστινας ἐκεῖνος κελεύοι. καί ἐκ τῶν συμβαινόντων δέ ἔργων ἐμεγαλύνοντο οἱ ἀρκάδες: ἐμβαλόντων μέν γάρ εἰς ἐπίδαυρον τῶν ἀργείων, καί ἀποκλεισθέντων τῆς ἐξόδου ὑπό τε τῶν μετά χαβρίου ξένων καί ἀθηναίων καί κορινθίων, βοηθήσαντες μάλα πολιορκουμένους ἐξελύσαντο τούς ἀργείους, οὐ μόνον τοῖς ἀνδράσιν, ἀλλά καί τοῖς χωρίοις πολεμίοις χρώμενοι: στρατευσάμενοι δέ καί εἰς ἀσίνην τῆς λακαίνης ἐνίκησάν τε τήν τῶν λακεδαιμονίων φρουράν καί τόν γεράνορα τόν σπαρτιάτην πολέμαρχον γεγενημένον ἀπέκτειναν καί τό προάστιον τῶν ἀσιναίων ἐπόρθησαν. ὅπου δέ βουληθεῖεν ἐξελθεῖν, οὐ νύξ, οὐ χείμων, οὐ μῆκος ὁδοῦ, οὐκ ὄρη δύσβατα ἀπεκώλυεν αὐτούς: ὥστε ἔν γε ἐκείνῳ τῷ χρόνῳ πολύ ᾤοντο κράτιστοι εἶναι. οἱ μέν δή θηβαῖοι διά ταῦτα ὑποφθόνως καί οὐκέτι φιλικῶς εἶχον πρός τούς ἀρκάδας. οἵ γε μήν ἠλεῖοι ἐπεί ἀπαιτοῦντες τάς πόλεις τούς ἀρκάδας ἅς ὑπό λακεδαιμονίων ἀφῃρέθησαν ἔγνωσαν αὐτούς τούς μέν ἑαυτῶν λόγους ἐν οὐδενί λόγῳ ποιουμένους, τούς δέ τριφυλίους καί τούς ἄλλους τούς ἀπό σφῶν ἀποστάντας περί παντός ποιουμένους, ὅτι ἀρκάδες ἔφασαν εἶναι, ἐκ τούτων αὖ καί οἱ ἠλεῖοι δυσμενῶς εἶχον πρός αὐτούς. οὕτω δ' ἑκάστων μέγα ἐφ' ἑαυτοῖς φρονούντων τῶν συμμάχων, ἔρχεται φιλίσκος ἀβυδηνός παρ' ἀριοβαρζάνους χρήματα ἔχων πολλά. καί πρῶτα μέν εἰς δελφούς συνήγαγε περί εἰρήνης θηβαίους καί τούς συμμάχους καί τούς λακεδαιμονίους. ἐκεῖ δέ ἐλθόντες τῷ μέν θεῷ οὐδέν ἀνεκοινώσαντο ὅπως ἄν ἡ εἰρήνη γένοιτο, αὐτοί δέ ἐβουλεύοντο. ἐπεί δέ οὐ συνεχώρουν οἱ θηβαῖοι μεσσήνην ὑπό λακεδαιμονίοις εἶναι, ξενικόν πολύ συνέλεγεν ὁ φιλίσκος, ὅπως πολεμοίη μετά λακεδαιμονίων. τούτων δέ πραττομένων ἀφικνεῖται καί ἡ παρά διονυσίου δευτέρα βοήθεια. λεγόντων δέ ἀθηναίων μέν ὡς χρεών εἴη αὐτούς ἰέναι εἰς θετταλίαν τἀναντία θηβαίοις, λακεδαιμονίων δέ ὡς εἰς τήν λακωνικήν, ταῦτα ἐν τοῖς συμμάχοις ἐνίκησεν. ἐπεί δέ περιέπλευσαν οἱ παρά διονυσίου εἰς λακεδαίμονα, λαβών αὐτούς ἀρχίδαμος μετά τῶν πολιτικῶν ἐστρατεύετο. καί καρύας μέν ἐξαιρεῖ κατά κράτος, καί ὅσους ζῶντας ἔλαβεν, ἀπέσφαξεν: ἐκεῖθεν δ' εὐθύς στρατευσάμενος εἰς παρρασίους τῆς ἀρκαδίας μετ' αὐτῶν ἐδῄου τήν χώραν. ἐπεί δ' ἐβοήθησαν οἱ ἀρκάδες καί οἱ ἀργεῖοι, ἐπαναχωρήσας ἐστρατοπεδεύσατο ἐν τοῖς ὑπέρ μηλέας γηλόφοις. ἐνταῦθα δ' ὄντος αὐτοῦ κισσίδας ὁ ἄρχων τῆς παρά διονυσίου βοηθείας ἔλεγεν ὅτι ἐξήκοι αὐτῷ ὁ χρόνος ὅς εἰρημένος ἦν παραμένειν. καί ἅμα ταῦτ' ἔλεγε καί ἀπῄει τήν ἐπί σπάρτης. ἐπεί δέ ἀποπορευόμενον ὑπετέμνοντο αὐτόν οἱ μεσσήνιοι ἐπί στενόν τῆς ὁδοῦ, ἐνταῦθα δή ἔπεμπεν ἐπί τόν ἀρχίδαμον καί βοηθεῖν ἐκέλευε: κἀκεῖνος μέντοι ἐβοήθει. ὡς δέ ἐγένοντο ἐν τῇ ἐπ' εὐτρησίους ἐκτροπῇ, οἱ μέν ἀρκάδες καί ἀργεῖοι προσέβαινον εἰς τήν λάκαιναν, καί οὗτοι ὡς ἀποκλείσοντες αὐτόν τῆς ἐπ' οἶκον ὁδοῦ. ὁ δέ, οὗπέρ ἐστι χωρίον ἐπίπεδον ἐν ταῖς συμβολαῖς τῆς τε ἐπ' εὐτρησίων καί τῆς ἐπί μηλέας ὁδοῦ, ἐνταῦθα ἐκβάς παρετάξατο ὡς μαχούμενος. ἔφασαν δ' αὐτόν καί πρό τῶν λόχων παριόντα τοιάδε παρακελεύσασθαι: ἄνδρες πολῖται, νῦν ἀγαθοί γενόμενοι ἀναβλέψωμεν ὀρθοῖς ὄμμασιν: ἀποδῶμεν τοῖς ἐπιγιγνομένοις τήν πατρίδα οἵανπερ παρά τῶν πατέρων παρελάβομεν: παυσώμεθα αἰσχυνόμενοι καί παῖδας καί γυναῖκας καί πρεσβυτέρους καί ξένους, ἐν οἷς πρόσθεν γε πάντων τῶν ἑλλήνων περιβλεπτότατοι ἦμεν. τούτων δέ ῥηθέντων ἐξ αἰθρίας ἀστραπάς τε καί βροντάς λέγουσιν αἰσίους αὐτῷ φανῆναι: συνέβη δέ καί πρός τῷ δεξιῷ κέρατι τέμενός τε καί ἄγαλμα ἡρακλέους [οὗ δή καί ἀπόγονος λέγεται] εἶναι. τοιγαροῦν ἐκ τούτων πάντων οὕτω πολύ μένος καί θάρρος τοῖς στρατιώταις φασίν ἐμπεσεῖν ὥστ' ἔργον εἶναι τοῖς ἡγεμόσιν ἀνείργειν τούς στρατιώτας ὠθουμένους εἰς τό πρόσθεν. ἐπεί μέντοι ἡγεῖτο ὁ ἀρχίδαμος, ὀλίγοι μέν τῶν πολεμίων δεξάμενοι εἰς δόρυ αὐτούς ἀπέθανον: οἱ δ' ἄλλοι φεύγοντες ἔπιπτον, πολλοί μέν ὑπό ἱππέων, πολλοί δέ ὑπό τῶν κελτῶν. ὡς δέ ληξάσης τῆς μάχης τροπαῖον ἐστήσατο, εὐθύς ἔπεμψεν οἴκαδε ἀγγελοῦντα δημοτέλη τόν κήρυκα τῆς τε νίκης τό μέγεθος <καί> ὅτι λακεδαιμονίων μέν οὐδέ εἷς τεθναίη, τῶν δέ πολεμίων παμπλήθεις. τούς μέντοι ἐν σπάρτῃ ἔφασαν ἀκούσαντας ἀρξαμένους ἀπό ἀγησιλάου καί τῶν γερόντων καί τῶν ἐφόρων πάντας κλαίειν: οὕτω κοινόν τι ἄρα χαρᾷ καί λύπῃ δάκρυά ἐστιν. ἐπί μέντοι τῇ τῶν ἀρκάδων τύχῃ οὐ πολύ τι ἧττον λακεδαιμονίων ἥσθησαν θηβαῖοί τε καί ἠλεῖοι: οὕτως ἤδη ἤχθοντο ἐπί τῷ φρονήματι αὐτῶν. συνεχῶς δέ βουλευόμενοι θηβαῖοι ὅπως ἄν τήν ἡγεμονίαν λάβοιεν τῆς ἑλλάδος, ἐνόμισαν, εἰ πέμψειαν πρός τόν περσῶν βασιλέα, πλεονεκτῆσαι ἄν τι ἐν ἐκείνῳ. καί ἐκ τούτου παρακαλέσαντες ἤδη τούς συμμάχους ἐπί προφάσει ὅτι καί εὐθυκλῆς ὁ λακεδαιμόνιος εἴη παρά βασιλεῖ, ἀναβαίνουσι θηβαίων μέν πελοπίδας, ἀρκάδων δέ ἀντίοχος ὁ παγκρατιαστής, ἠλείων δέ ἀρχίδαμος: ἠκολούθει δέ καί ἀργεῖος. καί οἱ ἀθηναῖοι ἀκούσαντες ταῦτα ἀνέπεμψαν τιμαγόραν τε καί λέοντα. ἐπεί δέ ἐκεῖ ἐγένοντο, πολύ ἐπλεονέκτει ὁ πελοπίδας παρά τῷ πέρσῃ. εἶχε γάρ λέγειν καί ὅτι μόνοι τῶν ἑλλήνων βασιλεῖ συνεμάχοντο ἐν πλαταιαῖς, καί ὅτι ὕστερον οὐδεπώποτε στρατεύσαιντο ἐπί βασιλέα, καί ὡς λακεδαιμόνιοι διά τοῦτο πολεμήσειαν αὐτοῖς, ὅτι οὐκ ἐθελήσαιεν μετ' ἀγησιλάου ἐλθεῖν ἐπ' αὐτόν οὐδέ θῦσαι ἐάσαιεν αὐτόν ἐν αὐλίδι τῇ ἀρτέμιδι, ἔνθαπερ ὅτε ἀγαμέμνων εἰς τήν ἀσίαν ἐξέπλει θύσας εἷλε τροίαν. μέγα δέ συνεβάλλετο τῷ πελοπίδᾳ εἰς τό τιμᾶσθαι καί ὅτι ἐνενικήκεσαν οἱ θηβαῖοι μάχῃ ἐν λεύκτροις καί ὅτι πεπορθηκότες τήν χώραν τῶν λακεδαιμονίων ἐφαίνοντο. ἔλεγε δέ ὁ πελοπίδας ὅτι οἱ ἀργεῖοι καί οἱ ἀρκάδες μάχῃ ἡττημένοι εἶεν ὑπό λακεδαιμονίων, ἐπεί αὐτοί οὐ παρεγένοντο. συνεμαρτύρει δ' αὐτῷ ταῦτα πάντα ὡς ἀληθῆ λέγοι ὁ ἀθηναῖος τιμαγόρας, καί ἐτιμᾶτο δεύτερος μετά τόν πελοπίδαν. ἐκ δέ τούτου ἐρωτώμενος ὑπό βασιλέως ὁ πελοπίδας τί βούλοιτο ἑαυτῷ γραφῆναι εἶπεν ὅτι μεσσήνην τε αὐτόνομον εἶναι ἀπό λακεδαιμονίων καί ἀθηναίους ἀνέλκειν τάς ναῦς: εἰ δέ ταῦτα μή πείθοιντο, στρατεύειν ἐπ' αὐτούς: εἴ τις δέ πόλις μή ἐθέλοι ἀκολουθεῖν, ἐπί ταύτην πρῶτον ἰέναι. γραφέντων δέ τούτων καί ἀναγνωσθέντων τοῖς πρέσβεσιν, εἶπεν ὁ λέων ἀκούοντος τοῦ βασιλέως: νή δία, ὦ ἀθηναῖοι, ὥρα γε ὑμῖν, ὡς ἔοικεν, ἄλλον τινά φίλον ἀντί βασιλέως ζητεῖν. ἐπεί δέ ἀπήγγειλεν ὁ γραμματεύς ἅ εἶπεν ὁ ἀθηναῖος, πάλιν ἐξήνεγκε προσγεγραμμένα: εἰ δέ τι δικαιότερον τούτων γιγνώσκουσιν οἱ ἀθηναῖοι, ἰόντας πρός βασιλέα διδάσκειν. ἐπεί δέ ἀφίκοντο οἱ πρέσβεις οἴκαδε ἕκαστοι, τόν μέν τιμαγόραν ἀπέκτειναν οἱ ἀθηναῖοι, κατηγοροῦντος τοῦ λέοντος ὡς οὔτε συσκηνοῦν ἑαυτῷ ἐθέλοι μετά τε πελοπίδου πάντα βουλεύοιτο. τῶν δέ ἄλλων πρέσβεων ὁ μέν ἠλεῖος ἀρχίδαμος, ὅτι προυτίμησε τήν ἦλιν πρό τῶν ἀρκάδων, ἐπῄνει τά τοῦ βασιλέως, ὁ δέ ἀντίοχος, ὅτι ἠλαττοῦτο τό ἀρκαδικόν, οὔτε τά δῶρα ἐδέξατο ἀπήγγειλέ τε πρός τούς μυρίους ὡς βασιλεύς ἀρτοκόπους μέν καί ὀψοποιούς καί οἰνοχόους καί θυρωρούς πεμπλήθεις ἔχοι, ἄνδρας δέ οἵ μάχοιντ' ἄν ἕλλησι πάνυ ζητῶν οὐκ [ἄν] ἔφη δύνασθαι ἰδεῖν. πρός δέ τούτοις καί τό τῶν χρημάτων πλῆθος ἀλαζονείαν οἷ γε δοκεῖν ἔφη εἶναι, ἐπεί καί τήν ὑμνουμένην ἄν χρυσῆν πλάτανον οὐχ ἱκανήν ἔφη εἶναι τέττιγι σκιάν παρέχειν. ὡς δέ οἱ θηβαῖοι συνεκάλεσαν ἀπό τῶν πόλεων ἁπασῶν ἀκουσομένους τῆς παρά βασιλέως ἐπιστολῆς, καί ὁ πέρσης ὁ φέρων τά γράμματα δείξας τήν βασιλέως σφραγῖδα ἀνέγνω τά γεγραμμένα, οἱ μέν θηβαῖοι ὀμνύναι ταῦτα ἐκέλευον βασιλεῖ καί ἑαυτοῖς τούς βουλομένους φίλους εἶναι, οἱ δέ ἀπό τῶν πόλεων ἀπεκρίναντο ὅτι οὐκ ὀμούμενοι ἀλλ' ἀκουσόμενοι πεμφθείησαν: εἰ δέ τι ὅρκων δέοιντο, πρός τάς πόλεις πέμπειν ἐκέλευον. ὁ μέντοι ἀρκάς λυκομήδης καί τοῦτο ἔλεγεν, ὅτι οὐδέ τόν σύλλογον ἐν θήβαις δέοι εἶναι, ἀλλ' ἔνθα ἄν ᾖ ὁ πόλεμος. χαλεπαινόντων δ' αὐτῷ τῶν θηβαίων καί λεγόντων ὡς διαφθείροι τό συμμαχικόν, οὐδ' εἰς τό συνέδριον ἤθελε καθίζειν, ἀλλ' ἀπιών ᾤχετο, καί μετ' αὐτοῦ πάντες οἱ ἐξ ἀρκαδίας πρέσβεις. ὡς δ' ἐν θήβαις οὐκ ἠθέλησαν οἱ συνελθόντες ὀμόσαι, ἔπεμπον οἱ θηβαῖοι πρέσβεις ἐπί τάς πόλεις, ὀμνύναι κελεύοντες ποιήσειν κατά τά βασιλέως γράμματα, νομίζοντες ὀκνήσειν μίαν ἑκάστην τῶν πόλεων ἀπεχθάνεσθαι ἅμα ἑαυτοῖς τε καί βασιλεῖ. ἐπεί μέντοι εἰς κόρινθον πρῶτον αὐτῶν ἀφικομένων ὑπέστησαν οἱ κορίνθιοι, καί ἀπεκρίναντο ὅτι οὐδέν δέοιντο πρός βασιλέα κοινῶν ὅρκων, ἐπηκολούθησαν καί ἄλλαι πόλεις κατά ταὐτά ἀποκρινόμεναι. καί αὕτη μέν ἡ πελοπίδου καί τῶν θηβαίων τῆς ἀρχῆς περιβολή οὕτω διελύθη. αὖθις δ' ἐπαμεινώνδας, βουληθείς τούς ἀχαιούς προσαγαγέσθαι, ὅπως μᾶλλον σφίσι καί οἱ ἀρκάδες καί οἱ ἄλλοι σύμμαχοι προσέχοιεν τόν νοῦν, ἔγνω ἐκστρατευτέον εἶναι ἐπί τήν ἀχαΐαν. πεισίαν οὖν τόν ἀργεῖον στρατηγοῦντα ἐν τῷ ἄργει πείθει προκαταλαβεῖν τό ὄνειον. καί ὁ πεισίας μέντοι καταμαθών ἀμελουμένην τήν τοῦ ὀνείου φυλακήν ὑπό τε ναυκλέους, ὅς ἦρχε τοῦ ξενικοῦ τῶν λακεδαιμονίων, καί ὑπό τιμομάχου τοῦ ἀθηναίου, καταλαμβάνει νύκτωρ μετά δισχιλίων ὁπλιτῶν τόν ὑπέρ κεγχρειῶν λόφον, ἔχων ἑπτά ἡμερῶν τά ἐπιτήδεια. ἐν δέ ταύταις ταῖς ἡμέραις ἐλθόντες οἱ θηβαῖοι ὑπερβαίνουσι τό ὄνειον, καί στρατεύουσι πάντες οἱ σύμμαχοι ἐπ' ἀχαΐαν, ἡγουμένου ἐπαμεινώνδου. προσπεσόντων δ' αὐτῷ τῶν βελτίστων ἐκ τῆς ἀχαΐας, ἐνδυναστεύει ὁ ἐπαμεινώνδας ὥστε μή φυγαδεῦσαι τούς κρατίστους μηδέ πολιτείαν μεταστῆσαι, ἀλλά πιστά λαβών παρά τῶν ἀχαιῶν ἦ μήν συμμάχους ἔσεσθαι καί ἀκολουθήσειν ὅποι ἄν θηβαῖοι ἡγῶνται, οὕτως ἀπῆλθεν οἴκαδε. κατηγορούντων δέ αὐτοῦ τῶν τε ἀρκάδων καί τῶν ἀντιστασιωτῶν ὡς λακεδαιμονίοις κατεσκευακώς τήν ἀχαΐαν ἀπέλθοι, ἔδοξε θηβαίοις πέμψαι ἁρμοστάς εἰς τάς ἀχαΐδας πόλεις. οἱ δ' ἐλθόντες τούς μέν βελτίστους σύν τῷ πλήθει ἐξέβαλον, δημοκρατίας δέ ἐν τῇ ἀχαΐᾳ κατέστησαν. οἱ μέντοι ἐκπεσόντες συστάντες ταχύ, ἐπί μίαν ἑκάστην τῶν πόλεων πορευόμενοι, ὄντες οὐκ ὀλίγοι, κατῆλθόν τε καί κατέσχον τάς πόλεις. ἐπεί δέ κατελθόντες οὐκέτι ἐμέσευον, ἀλλά προθύμως συνεμάχουν τοῖς λακεδαιμονίοις, ἐπιέζοντο οἱ ἀρκάδες ἔνθεν μέν ὑπό λακεδαιμονίων, ἔνθεν δέ ὑπό ἀχαιῶν. ἐν δέ τῷ σικυῶνι τό μέν μέχρι τούτου κατά τούς ἀρχαίους νόμους ἡ πολιτεία ἦν. ἐκ δέ τούτου βουλόμενος ὁ εὔφρων, ὥσπερ παρά τοῖς λακεδαιμονίοις μέγιστος ἦν τῶν πολιτῶν, οὕτω καί παρά τοῖς ἐναντίοις αὐτῶν πρωτεύειν, λέγει πρός τούς ἀργείους καί πρός τούς ἀρκάδας ὡς εἰ μέν οἱ πλουσιώτατοι ἐγκρατεῖς ἔσοιντο τοῦ σικυῶνος, σαφῶς, ὅταν τύχῃ, πάλιν λακωνιεῖ ἡ πόλις: ἐάν δέ δημοκρατία γένηται, εὖ ἴστε, ἔφη, ὅτι διαμενεῖ ὑμῖν ἡ πόλις. ἐάν οὖν μοι παραγένησθε, ἐγώ ἔσομαι ὁ συγκαλῶν τόν δῆμον, καί ἅμα ἐγώ ὑμῖν ταύτην πίστιν ἐμαυτοῦ δώσω καί τήν πόλιν βέβαιον ἐν τῇ συμμαχίᾳ παρέξω. ταῦτα δ', ἔφη, ἐγώ πράττω εὖ ἴστε ὅτι πάλαι μέν χαλεπῶς φέρων, ὥσπερ ὑμεῖς, τό φρόνημα τῶν λακεδαιμονίων, ἄσμενος δ' ἄν τήν δουλείαν ἀποφυγών. οἱ οὖν ἀρκάδες καί οἱ ἀργεῖοι ἡδέως ταῦτ' ἀκούσαντες παρεγένοντο αὐτῷ. ὁ δ' εὐθύς ἐν τῇ ἀγορᾷ παρόντων τῶν ἀργείων καί τῶν ἀρκάδων συνεκάλει τόν δῆμον, ὡς τῆς πολιτείας ἐσομένης ἐπί τοῖς ἴσοις καί ὁμοίοις. ἐπεί δέ συνῆλθον, στρατηγούς ἐκέλευσεν ἑλέσθαι οὕστινας αὐτοῖς δοκοίη: οἱ δ' αἱροῦνται αὐτόν τε τόν εὔφρονα καί ἱππόδαμον καί κλέανδρον καί ἀκρίσιον καί λύσανδρον. ὡς δέ ταῦτα ἐπέπρακτο, καί ἐπί τό ξενικόν καθίστησιν ἀδέαν τόν αὑτοῦ υἱόν, λυσιμένην τόν πρόσθεν ἄρχοντα ἀποστήσας. καί εὐθύς μέν τούτων τῶν ξένων ὁ εὔφρων πιστούς τινας εὖ ποιῶν ἐποιήσατο, καί ἄλλους προσελάμβανεν, οὔτε τῶν δημοσίων οὔτε τῶν ἱερῶν χρημάτων φειδόμενος. καί ὅσους δ' ἐξέβαλεν ἐπί λακωνισμῷ, καί τοῖς τούτων χρήμασιν ἐχρῆτο. καί τῶν συναρχόντων δέ τούς μέν δόλῳ ἀπέκτεινε, τούς δ' ἐξέβαλεν: ὥστε πάντα ὑφ' ἑαυτῷ ἐποιήσατο καί σαφῶς τύραννος ἦν. ὅπως δέ ταῦτα ἐπιτρέποιεν αὐτῷ οἱ σύμμαχοι, τά μέν τι καί χρήμασι διεπράττετο, τά δέ καί, εἴ που στρατεύοιντο, προθύμως ἔχων τό ξενικόν συνηκολούθει. οὕτω δέ τούτων προκεχωρηκότων, καί τῶν τε ἀργείων ἐπιτετειχικότων [ἐν] τῷ φλειοῦντι τό ὑπέρ τοῦ ἡραίου τρικάρανον, καί τῶν σικυωνίων ἐπί τοῖς ὁρίοις αὐτῶν τειχιζόντων τήν θυαμίαν, μάλα ἐπιέζοντο οἱ φλειάσιοι καί ἐσπάνιζον τῶν ἐπιτηδείων: ὅμως δέ διεκαρτέρουν ἐν τῇ συμμαχίᾳ. ἀλλά γάρ τῶν μέν μεγάλων πόλεων, εἴ τι καλόν ἔπραξαν, ἅπαντες οἱ συγγραφεῖς μέμνηνται: ἐμοί δέ δοκεῖ, καί εἴ τις μικρά πόλις οὖσα πολλά καί καλά ἔργα διαπέπρακται, ἔτι μᾶλλον ἄξιον εἶναι ἀποφαίνειν. φλειάσιοι τοίνυν φίλοι μέν ἐγένοντο λακεδαιμονίοις, ὅτ' ἐκεῖνοι μέγιστοι ἦσαν: σφαλέντων δ' αὐτῶν ἐν τῇ ἐν λεύκτροις μάχῃ, καί ἀποστάντων μέν πολλῶν περιοίκων, ἀποστάντων δέ πάντων τῶν εἱλώτων, ἔτι δέ τῶν συμμάχων πλήν πάνυ ὀλίγων, ἐπιστρατευόντων δ' αὐτοῖς ὡς εἰπεῖν πάντων τῶν ἑλλήνων, πιστοί διέμειναν, καί ἔχοντες πολεμίους τούς δυνατωτάτους τῶν ἐν πελοποννήσῳ ἀρκάδας καί ἀργείους ὅμως ἐβοήθησαν αὐτοῖς, καί διαβαίνειν τελευταῖοι λαχόντες εἰς πρασιάς τῶν συμβοηθησάντων, ἦσαν δ' οὗτοι κορίνθιοι, ἐπιδαύριοι, τροιζήνιοι, ἑρμιονεῖς, ἁλιεῖς, σικυώνιοι καί πελληνεῖς: οὐ γάρ πω τότε ἀφέστασαν_ἀλλ' οὐδ' ἐπεί ὁ ξεναγός τούς προδιαβεβῶτας λαβών ἀπολιπών αὐτούς ᾤχετο, οὐδ' ὥς ἀπεστράφησαν, ἀλλ' ἡγεμόνα μισθωσάμενοι ἐκ πρασιῶν, ὄντων τῶν πολεμίων περί ἀμύκλας, ὅπως ἐδύναντο διαδύντες εἰς σπάρτην ἀφίκοντο. καί μήν οἱ λακεδαιμόνιοι ἄλλως τε ἐτίμων αὐτούς καί βοῦν ξένια ἔπεμψαν. ἐπεί δ' ἀναχωρησάντων τῶν πολεμίων ἐκ τῆς λακεδαίμονος οἱ ἀργεῖοι ὀργιζόμενοι τῇ τῶν φλειασίων περί τούς λακεδαιμονίους προθυμίᾳ ἐνέβαλον πανδημεί εἰς τόν φλειοῦντα καί τήν χώραν αὐτῶν ἐδῄουν, οὐδ' ὥς ὑφίεντο, ἀλλά καί ἐπεί ἀπεχώρουν φθείραντες ὅσα ἐδύναντο, ἐπεξελθόντες οἱ τῶν φλειασίων ἱππεῖς ἐπηκολούθουν αὐτοῖς, καί ὀπισθοφυλακούντων τοῖς ἀργείοις τῶν ἱππέων ἁπάντων καί λόχων τῶν μετ' αὐτούς τεταγμένων, ἐπιθέμενοι τούτοις ἑξήκοντα ὄντες ἐτρέψαντο πάντας τούς ὀπισθοφύλακας: καί ἀπέκτειναν μέν ὀλίγους αὐτῶν, τροπαῖον μέντοι ἐστήσαντο ὁρώντων τῶν ἀργείων οὐδέν διαφέρον ἤ εἰ πάντας ἀπεκτόνεσαν αὐτούς. αὖθις δέ λακεδαιμόνιοι μέν καί οἱ σύμμαχοι ἐφρούρουν τό ὄνειον, θηβαῖοι δέ προσῇσαν ὡς ὑπερβησόμενοι. πορευομένων δέ διά νεμέας τῶν ἀρκάδων καί ἠλείων, ὅπως συμμείξαιεν τοῖς θηβαίοις, προσήνεγκαν μέν λόγον τῶν φλειασίων φυγάδες ὡς εἰ ἐθελήσειαν ἐπιφανῆναι μόνον σφίσι, λάβοιεν ἄν φλειοῦντα: ἐπεί δέ ταῦτα συνωμολογήθη, τῆς νυκτός ὑπεκαθίζοντο ὑπ' αὐτῷ τῷ τείχει κλίμακας ἔχοντες οἵ τε φυγάδες καί ἄλλοι μετ' αὐτῶν ὡς ἑξακόσιοι. ἐπεί δέ οἱ μέν σκοποί ἐσήμαινον ἀπό τοῦ τρικαράνου ὡς πολεμίων ἐπιόντων, ἡ δέ πόλις πρός τούτους τόν νοῦν εἶχεν, ἐν δή τούτῳ οἱ προδιδόντες ἐσήμαινον τοῖς ὑποκαθημένοις ἀναβαίνειν. οἱ δ' ἀναβάντες καί λαβόντες τῶν φρουρῶν τά ὅπλα ἔρημα, ἐδίωκον τούς ἡμεροφύλακας ὄντας δέκα: ἀφ' ἑκάστης δέ τῆς πεμπάδος εἷς ἡμεροφύλαξ κατελείπετο: καί ἕνα μέν ἔτι καθεύδοντα ἀπέκτειναν, ἄλλον δέ καταφυγόντα πρός τό ἥραιον. φυγῇ δ' ἐξαλλομένων κατά τοῦ τείχους τοῦ εἰς τό ἄστυ ὁρῶντος τῶν ἡμεροφυλάκων, ἀναμφισβητήτως εἶχον οἱ ἀναβάντες τήν ἀκρόπολιν. ἐπεί δέ κραυγῆς εἰς τήν πόλιν ἀφικομένης ἐβοήθουν οἱ πολῖται, τό μέν πρῶτον ἐπεξελθόντες ἐκ τῆς ἀκροπόλεως οἱ πολέμιοι ἐμάχοντο ἐν τῷ πρόσθεν τῶν εἰς τήν πόλιν φερουσῶν πυλῶν: ἔπειτα πολιορκούμενοι ὑπό τῶν προσβοηθούντων ἐχώρουν πάλιν πρός τήν ἀκρόπολιν: οἱ δέ πολῖται συνεισπίπτουσιν αὐτοῖς. τό μέν οὖν μέσον τῆς ἀκροπόλεως εὐθύς ἔρημον ἐγένετο: ἐπί δέ τό τεῖχος καί τούς πύργους ἀναβάντες οἱ πολέμιοι ἔπαιον καί ἔβαλλον τούς ἔνδον: οἱ δέ χαμόθεν ἠμύνοντο καί κατά τάς ἐπί τό τεῖχος φερούσας κλίμακας προσεμάχοντο. ἐπεί δέ τῶν ἔνθεν καί ἔνθεν πύργων ἐκράτησάν τινων οἱ πολῖται, ὁμόσε δή ἐχώρουν ἀπονενοημένως τοῖς ἀναβεβηκόσιν. οἱ δέ ὠθούμενοι ὑπ' αὐτῶν τῇ τόλμῃ τε καί μάχῃ εἰς ἔλαττον συνειλοῦντο. ἐν δέ τούτῳ τῷ καιρῷ οἱ μέν ἀρκάδες καί οἱ ἀργεῖοι περί τήν πόλιν ἐκυκλοῦντο, καί κατά κεφαλήν τό τεῖχος τῆς ἀκροπόλεως διώρυττον: τῶν δ' ἔνδοθεν οἱ μέν †ἐπί τό τεῖχος, οἱ δέ καί ἔξωθεν ἔτι ἐπαναβαίνοντας, ἐπί ταῖς κλίμαξιν ὄντας, ἔπαιον, οἱ δέ πρός τούς ἀναβεβηκότας αὐτῶν ἐπί τούς πύργους ἐμάχοντο†, καί πῦρ εὑρόντες ἐν ταῖς σκηναῖς ὑφῆπτον αὐτούς, προσφοροῦντες τῶν δραγμάτων ἅ ἔτυχεν ἐξ αὐτῆς τῆς ἀκροπόλεως τεθερισμένα. ἐνταῦθα δή οἱ μέν ἀπό τῶν πύργων τήν φλόγα φοβούμενοι ἐξήλλοντο, οἱ δέ ἐπί τῶν τειχῶν ὑπό τῶν ἀνδρῶν παιόμενοι ἐξέπιπτον. ἐπεί δ' ἅπαξ ἤρξαντο ὑπείκειν, ταχύ δή πᾶσα ἡ ἀκρόπολις ἔρημος τῶν πολεμίων ἐγεγένητο. εὐθύς δέ καί οἱ ἱππεῖς ἐξήλαυνον: οἱ δέ πολέμιοι ἰδόντες αὐτούς ἀπεχώρουν, καταλιπόντες τάς τε κλίμακας καί τούς νεκρούς, ἐνίους δέ καί ζῶντας ἀποκεχωλευμένους. ἀπέθανον δέ τῶν πολεμίων οἵ τε ἔνδον μαχόμενοι καί οἱ ἔξω ἁλλόμενοι οὐκ ἐλάττους τῶν ὀγδοήκοντα. ἔνθα δή θεάσασθαι παρῆν ἐπί τῆς σωτηρίας τούς μέν ἄνδρας δεξιουμένους ἀλλήλους, τάς δέ γυναῖκας πιεῖν τε φερούσας καί ἅμα χαρᾷ δακρυούσας: πάντας δέ τούς παρόντας τότε γε τῷ ὄντι κλαυσίγελως εἶχεν. ἐνέβαλον δέ καί τῷ ὑστέρῳ ἔτει εἰς τόν φλειοῦντα οἵ τε ἀργεῖοι καί οἱ ἀρκάδες ἅπαντες. αἴτιον δ' ἦν τοῦ ἐπικεῖσθαι αὐτούς ἀεί τοῖς φλειασίοις ὅτι ἅμα μέν ὠργίζοντο αὐτοῖς, ἅμα δέ ἐν μέσῳ εἶχον, καί ἐν ἐλπίδι ἦσαν ἀεί διά τήν ἀπορίαν τῶν ἐπιτηδείων παραστήσεσθαι αὐτούς. οἱ δ' ἱππεῖς καί οἱ ἐπίλεκτοι τῶν φλειασίων καί ἐν ταύτῃ τῇ ἐμβολῇ ἐπί τῇ διαβάσει τοῦ ποταμοῦ ἐπιτίθενται σύν τοῖς παροῦσι τῶν ἀθηναίων ἱππεῦσι: καί κρατήσαντες ἐποίησαν τούς πολεμίους τό λοιπόν τῆς ἡμέρας ὑπό τάς ἀκρωρείας ὑποχωρεῖν, ὥσπερ ἀπό φιλίου καρποῦ τοῦ ἐν τῷ πεδίῳ φυλαττομένους μή καταπατήσειαν. αὖθις δέ ποτε ἐστράτευσεν εἰς τόν φλειοῦντα ὁ ἐν τῷ σικυῶνι ἄρχων θηβαῖος, ἄγων οὕς τε αὐτός εἶχε φρουρούς καί σικυωνίους καί πελληνέας: ἤδη γάρ τότε ἠκολούθουν τοῖς θηβαίοις: καί εὔφρων δέ τούς αὑτοῦ ἔχων μισθοφόρους περί δισχιλίους συνεστρατεύετο. οἱ μέν οὖν ἄλλοι αὐτῶν διά τοῦ τρικαράνου κατέβαινον ἐπί τό ἥραιον, ὡς τό πεδίον φθεροῦντες. κατά δέ τάς εἰς κόρινθον φερούσας πύλας ἐπί τοῦ ἄκρου κατέλιπε σικυωνίους τε καί πελληνέας, ὅπως μή ταύτῃ περιελθόντες οἱ φλειάσιοι κατά κεφαλήν αὐτῶν γένοιντο ὑπέρ τοῦ ἡραίου. ὡς δ' ἔγνωσαν οἱ ἐκ τῆς πόλεως τούς πολεμίους ἐπί τό πεδίον ὡρμημένους, ἀντεξελθόντες οἵ τε ἱππεῖς καί οἱ ἐπίλεκτοι τῶν φλειασίων ἐμάχοντο καί οὐκ ἀνίεσαν εἰς τό πεδίον αὐτούς. καί τό μέν πλεῖστον τῆς ἡμέρας ἐνταῦθα ἀκροβολιζόμενοι διῆγον, οἱ μέν περί τόν εὔφρονα ἐπιδιώκοντες μέχρι τοῦ ἱππασίμου, οἱ δέ ἔνδοθεν μέχρι τοῦ ἡραίου. ἐπεί δέ καιρός ἐδόκει εἶναι, ἀπῇσαν οἱ πολέμιοι κύκλῳ τοῦ τρικαράνου: ὥστε γάρ τήν σύντομον πρός τούς πελληνέας ἀφικέσθαι ἡ πρό τοῦ τείχους φάραγξ εἶργε. μικρόν δ' αὐτούς πρός τό ὄρθιον προπέμψαντες οἱ φλειάσιοι ἀποτρεπόμενοι ἵεντο τήν παρά τό τεῖχος ἐπί τούς πελληνέας καί τούς μετ' αὐτῶν. καί οἱ περί τόν θηβαῖον δέ αἰσθόμενοι τήν σπουδήν τῶν φλειασίων ἡμιλλῶντο ὅπως φθάσειαν τοῖς πελληνεῦσι βοηθήσαντες. ἀφικόμενοι δέ πρότεροι οἱ ἱππεῖς ἐμβάλλουσι τοῖς πελληνεῦσι. δεξαμένων δέ τό πρῶτον, ἐπαναχωρήσαντες πάλιν σύν τοῖς παραγεγενημένοις τῶν πεζῶν ἐνέβαλον καί ἐκ χειρός ἐμάχοντο. καί ἐκ τούτου δή ἐγκλίνουσιν οἱ πολέμιοι, καί ἀποθνῄσκουσι τῶν τε σικυωνίων τινές καί τῶν πελληνέων μάλα πολλοί καί ἄνδρες ἀγαθοί. τούτων δέ γενομένων οἱ μέν φλειάσιοι τροπαῖον ἵσταντο λαμπρόν παιανίζοντες, ὥσπερ εἰκός: οἱ δέ περί τόν θηβαῖον καί τόν εὔφρονα περιεώρων ταῦτα, ὥσπερ ἐπί θέαν περιδεδραμηκότες. τούτων δέ πραχθέντων, οἱ μέν ἐπί σικυῶνος ἀπῆλθον, οἱ δ' εἰς τό ἄστυ ἀπεχώρησαν. καλόν δέ καί τοῦτο διεπράξαντο οἱ φλειάσιοι: τόν γάρ πελληνέα πρόξενον ζῶντα λαβόντες, καίπερ πάντων σπανιζόμενοι, ἀφῆκαν ἄνευ λύτρων. γενναίους μέν δή καί ἀλκίμους πῶς οὐκ ἄν τις φαίη εἶναι τούς τοιαῦτα διαπραττομένους; ὥς γε μήν καί διά καρτερίας τήν πίστιν τοῖς φίλοις διέσῳζον περιφανές: οἵ ἐπεί εἴργοντο τῶν ἐκ τῆς γῆς καρπῶν, ἔζων τά μέν ἐκ τῆς πολεμίας λαμβάνοντες, τά δέ ἐκ κορίνθου ὠνούμενοι, διά πολλῶν κινδύνων ἐπί τήν ἀγοράν ἰόντες, χαλεπῶς μέν τιμήν πορίζοντες, χαλεπῶς δέ τούς πορίζοντας διαπραττόμενοι, γλίσχρως δ' ἐγγυητάς καθιστάντες τῶν ἀξόντων ὑποζυγίων. ἤδη δέ παντάπασιν ἀποροῦντες χάρητα διεπράξαντο σφίσι παραπέμψαι τήν παραπομπήν. ἐπεί δέ ἐν φλειοῦντι ἐγένοντο, ἐδεήθησαν αὐτοῦ καί τούς ἀχρείους συνεκπέμψαι εἰς τήν πελλήνην. κἀκείνους μέν ἐκεῖ κατέλιπον, ἀγοράσαντες δέ καί ἐπισκευασάμενοι ὁπόσα ἐδύναντο ὑποζύγια νυκτός ἀπῇσαν, οὐκ ἀγνοοῦντες ὅτι ἐνεδρεύσοιντο ὑπό τῶν πολεμίων, ἀλλά νομίζοντες χαλεπώτερον εἶναι τοῦ μάχεσθαι τό μή ἔχειν τἀπιτήδεια. καί προῇσαν μέν οἱ φλειάσιοι μετά χάρητος: ἐπεί δέ ἐνέτυχον τοῖς πολεμίοις, εὐθύς ἔργου τε εἴχοντο καί παρακελευσάμενοι ἀλλήλοις ἐνέκειντο, καί ἅμα χάρητα ἐπιβοηθεῖν ἐβόων. νίκης δέ γενομένης καί ἐκβληθέντων ἐκ τῆς ὁδοῦ τῶν πολεμίων, οὕτω δή οἴκαδε καί ἑαυτούς καί ἅ ἦγον ἀπέσωσαν. ὡς δέ τήν νύκτα ἠγρύπνησαν, ἐκάθευδον μέχρι πόρρω τῆς ἡμέρας. ἐπεί δέ ἀνέστη ὁ χάρης, προσελθόντες οἵ τε ἱππεῖς καί οἱ χρησιμώτατοι τῶν ὁπλιτῶν ἔλεγον: ὦ χάρης, ἔξεστί σοι τήμερον κάλλιστον ἔργον διαπράξασθαι. χωρίον γάρ ἐπί τοῖς ὅροις ἡμῖν οἱ σικυώνιοι τειχίζουσιν, οἰκοδόμους μέν πολλούς ἔχοντες, ὁπλίτας δέ οὐ πάνυ πολλούς. ἡγησόμεθα μέν οὖν ἡμεῖς οἱ ἱππεῖς καί τῶν ὁπλιτῶν οἱ ἐρρωμενέστατοι: σύ δέ τό ξενικόν ἔχων ἐάν ἀκολουθῇς, ἴσως μέν διαπεπραγμένα σοι καταλήψῃ, ἴσως δέ ἐπιφανείς σύ τροπήν, ὥσπερ ἐν πελλήνῃ, ποιήσεις. εἰ δέ τι δυσχερές σοί ἐστιν ὧν λέγομεν, ἀνακοίνωσαι τοῖς θεοῖς θυόμενος: οἰόμεθα γάρ ἔτι σε μᾶλλον ἡμῶν τούς θεούς ταῦτα πράττειν κελεύσειν. τοῦτο δέ χρή, ὦ χάρης, εὖ εἰδέναι, ὅτι ἐάν ταῦτα πράξῃς, τοῖς μέν πολεμίοις ἐπιτετειχικώς ἔσει, φιλίαν δέ πόλιν διασεσωκώς, εὐκλεέστατος δέ ἐν τῇ πατρίδι ἔσει, ὀνομαστότατος δέ καί ἐν τοῖς συμμάχοις καί πολεμίοις. ὁ μέν δή χάρης πεισθείς ἐθύετο, τῶν δέ φλειασίων εὐθύς οἱ μέν ἱππεῖς τούς θώρακας ἐνεδύοντο καί τούς ἵππους ἐχαλίνουν, οἱ δέ ὁπλῖται ὅσα εἰς πεζόν παρεσκευάζοντο. ἐπεί δέ ἀναλαβόντες τά ὅπλα ἐπορεύοντο ἔνθα ἐθύετο, ἀπήντα αὐτοῖς ὁ χάρης καί ὁ μάντις, καί ἔλεγον ὅτι καλά τά ἱερά. ἀλλά περιμένετε, ἔφασαν: ἤδη γάρ καί ἡμεῖς ἔξιμεν. ὡς δέ τάχιστα ἐκηρύχθη, θείᾳ τινί προθυμίᾳ καί οἱ μισθοφόροι ταχύ ἐξέδραμον. ἐπεί δέ χάρης ἤρξατο πορεύεσθαι, προῇσαν αὐτοῦ οἱ τῶν φλειασίων ἱππεῖς καί πεζοί: καί τό μέν πρῶτον ταχέως ἡγοῦντο, ἔπειτα δέ ἐτρόχαζον: τέλος δέ οἱ μέν ἱππεῖς κατά κράτος ἤλαυνον, οἱ δέ πεζοί κατά κράτος ἔθεον ὡς δυνατόν ἐν τάξει, οἷς καί ὁ χάρης σπουδῇ ἐπηκολούθει. ἦν μέν οὖν τῆς ὥρας μικρόν πρό δύντος ἡλίου: κατελάμβανον δέ τούς ἐν τῷ τείχει πολεμίους τούς μέν λουομένους, τούς δ' ὀψοποιουμένους, τούς δέ φυρῶντας, τούς δέ στιβάδας ποιουμένους. ὡς δ' εἶδον τήν σφοδρότητα τῆς ἐφόδου, εὐθύς ἐκπλαγέντες ἔφυγον, καταλιπόντες τοῖς ἀγαθοῖς ἀνδράσι πάντα τἀπιτήδεια. κἀκεῖνοι μέν ταῦτα δειπνήσαντες καί οἴκοθεν ἄλλα ἐλθόντα, ὡς ἐπ' εὐτυχίᾳ σπείσαντες καί παιανίσαντες καί φυλακάς κατασκευασάμενοι, κατέδαρθον. οἱ δέ κορίνθιοι, ἀφικομένου τῆς νυκτός ἀγγέλου περί τῆς θυαμίας, μάλα φιλικῶς κηρύξαντες τά ζεύγη καί τά ὑποζύγια πάντα καί σίτου γεμίσαντες εἰς τόν φλειοῦντα παρήγαγον: καί ἕωσπερ ἐτειχίζετο τό τεῖχος, ἑκάστης ἡμέρας παραπομπαί ἐγίγνοντο. περί μέν δή φλειασίων, ὡς καί πιστοί τοῖς φίλοις ἐγένοντο καί ἄλκιμοι ἐν τῷ πολέμῳ διετέλεσαν, καί ὡς πάντων σπανίζοντες διέμενον ἐν τῇ συμμαχίᾳ, εἴρηται. σχεδόν δέ περί τοῦτον τόν χρόνον αἰνέας στυμφάλιος, στρατηγός τῶν ἀρκάδων γεγενημένος, νομίσας οὐκ ἀνεκτῶς ἔχειν τά ἐν τῷ σικυῶνι, ἀναβάς σύν τῷ ἑαυτοῦ στρατεύματι εἰς τήν ἀκρό πολιν συγκαλεῖ τῶν σικυωνίων τῶν τε ἔνδον ὄντων τούς κρατίστους καί τούς ἄνευ δόγματος ἐκπεπτωκότας μετεπέμπετο. φοβηθείς δέ ταῦτα ὁ εὔφρων καταφεύγει εἰς τόν λιμένα τῶν σικυωνίων, καί μεταπεμψάμενος πασίμηλον ἐκ κορίνθου, διά τούτου παραδίδωσι τόν λιμένα τοῖς λακεδαιμονίοις καί ἐν ταύτῃ αὖ τῇ συμμαχίᾳ ἀνεστρέφετο, λέγων ὡς λακεδαιμονίοις διατελοίη πιστός ὤν. ὅτε γάρ ψῆφος ἐδίδοτο ἐν τῇ πόλει, εἰ δοκοίη ἀφίστασθαι, μετ' ὀλίγων ἀποψηφίσασθαι ἔφη: ἔπειτα δέ τούς προδόντας ἑαυτόν βουλόμενος τιμωρήσασθαι δῆμον καταστῆσαι. καί νῦν, ἔφη, φεύγουσιν ὑπ' ἐμοῦ πάντες οἱ ὑμᾶς προδιδόντες. εἰ μέν οὖν ἐδυνάσθην ἐγώ, ὅλην ἄν ἔχων τήν πόλιν πρός ὑμᾶς ἀπέστην: νῦν δ' οὗ ἐγκρατής ἐγενόμην τόν λιμένα παραδέδωκα ὑμῖν. ἠκροῶντο μέν δή πολλοί αὐτοῦ ταῦτα: ὁπόσοι δέ ἐπείθοντο οὐ πάνυ κατάδηλον. ἀλλά γάρ ἐπείπερ ἠρξάμην, διατελέσαι βούλομαι τά περί εὔφρονος. στασιασάντων γάρ ἐν τῷ σικυῶνι τῶν τε βελτίστων καί τοῦ δήμου, λαβών ὁ εὔφρων ἀθήνηθεν ξενικόν πάλιν κατέρχεται. καί τοῦ μέν ἄστεως ἐκράτει σύν τῷ δήμῳ: θηβαίου δέ ἁρμοστοῦ τήν ἀκρόπολιν ἔχοντος, ἐπεί ἔγνω οὐκ ἄν δυνάμενος τῶν θηβαίων ἐχόντων τήν ἀκρόπολιν τῆς πόλεως κρατεῖν, συσκευασάμενος χρήματα ᾤχετο, ὡς τούτοις πείσων θηβαίους ἐκβάλλειν μέν τούς κρατίστους, παραδοῦναι δ' αὐτῷ πάλιν τήν πόλιν. αἰσθόμενοι δέ οἱ πρόσθεν φυγάδες τήν ὁδόν αὐτοῦ καί τήν παρασκευήν, ἀντεπορεύοντο εἰς τάς θήβας. ὡς δ' ἑώρων αὐτόν οἰκείως τοῖς ἄρχουσι συνόντα, φοβηθέντες μή διαπράξαιτο ἅ βούλεται, παρεκινδύνευσάν τινες καί ἀποσφάττουσιν ἐν τῇ ἀκροπόλει τόν εὔφρονα, τῶν τε ἀρχόντων καί τῆς βουλῆς συγκαθημένων. οἱ μέντοι ἄρχοντες τούς ποιήσαντας εἰσήγαγον εἰς τήν βουλήν, καί ἔλεγον τάδε. ὦ ἄνδρες πολῖται, ἡμεῖς τουτουσί τούς ἀποκτείναντας εὔφρονα διώκομεν περί θανάτου, ὁρῶντες ὅτι οἱ μέν σώφρονες οὐδέν δήπου ἄδικον οὐδέ ἀνόσιον ποιοῦσιν, οἱ δέ πονηροί ποιοῦσι μέν, λανθάνειν δέ πειρῶνται, οὗτοι δέ τοσοῦτον πάντας ἀνθρώπους ὑπερβεβλήκασι τόλμῃ τε καί μιαρίᾳ ὥστε παρ' αὐτάς τε τάς ἀρχάς καί παρ' αὐτούς ὑμᾶς τούς κυρίους οὕστινας δεῖ ἀποθνῄσκειν καί οὕστινας μή, αὐτογνωμονήσαντες ἀπέκτειναν τόν ἄνδρα. εἰ οὖν οὗτοι μή δώσουσι τήν ἐσχάτην δίκην, τίς ποτε πρός τήν πόλιν θαρρῶν πορεύσεται; τί δέ πείσεται ἡ πόλις, εἰ ἐξέσται τῷ βουλομένῳ ἀποκτεῖναι πρίν δηλῶσαι ὅτου ἕνεκα ἥκει ἕκαστος; ἡμεῖς μέν δή τούτους διώκομεν ὡς ἀνοσιωτάτους καί ἀδικωτάτους καί ἀνομωτάτους καί πλεῖστον δή ὑπεριδόντας τῆς πόλεως: ὑμεῖς δέ ἀκηκοότες, ὁποίας τινός ὑμῖν δοκοῦσιν ἄξιοι εἶναι δίκης, ταύτην αὐτοῖς ἐπίθετε. οἱ μέν ἄρχοντες τοιαῦτα εἶπον: τῶν δέ ἀποκτεινάντων οἱ μέν ἄλλοι ἠρνοῦντο μή αὐτόχειρες γεγενῆσθαι: εἷς δέ ὡμολογήκει, καί τῆς ἀπολογίας ὧδέ πως ἤρχετο. ἀλλ' ὑπερορᾶν μέν, ὦ θηβαῖοι, οὐ δυνατόν ὑμῶν ἀνδρί ὅς εἰδείη κυρίους μέν ὄντας ὅ τι βούλεσθε αὐτῷ χρῆσθαι: τίνι μήν πιστεύων ἐνθάδε ἀπέκτεινα τόν ἄνδρα; εὖ ἴστε ὅτι πρῶτον μέν τῷ νομίζειν δίκαιον ποιεῖν, ἔπειτα δέ τῷ ὑμᾶς ὀρθῶς γνώσεσθαι. ᾔδειν γάρ ὅτι καί ὑμεῖς τούς περί ἀρχίαν καί ὑπάτην, οὕς ἐλάβετε ὅμοια εὔφρονι πεποιηκότας, οὐ ψῆφον ἀνεμείνατε, ἀλλά ὁπότε πρῶτον ἐδυνάσθητε ἐτιμωρήσασθε, νομίζοντες τῶν τε περιφανῶς ἀνοσίων καί τῶν φανερῶς προδοτῶν καί τυραννεῖν ἐπιχειρούντων ὑπό πάντων ἀνθρώπων θάνατον κατεγνῶσθαι. οὐκοῦν καί εὔφρων πᾶσι τούτοις ἔνοχος ἦν. παραλαβών μέν γάρ τά ἱερά μεστά καί ἀργυρῶν καί χρυσῶν ἀναθημάτων κενά πάντων τούτων ἀπέδειξε. προδότης γε μήν τίς ἄν περιφανέστερος εὔφρονος εἴη, ὅς φιλαίτατος μέν ὤν λακεδαιμονίοις ὑμᾶς ἀντ' ἐκείνων εἵλετο: πιστά δέ δούς καί λαβών παρ' ὑμῶν πάλιν προύδωκεν ὑμᾶς καί παρέδωκε τοῖς ἐναντίοις τόν λιμένα; καί μήν πῶς οὐκ ἀπροφασίστως τύραννος ἦν, ὅς δούλους μέν οὐ μόνον ἐλευθέρους ἀλλά καί πολίτας ἐποίει, ἀπεκτίννυε δέ καί ἐφυγάδευε καί χρήματα ἀφῃρεῖτο οὐ τούς ἀδικοῦντας, ἀλλ' οὕς αὐτῷ ἐδόκει; οὗτοι δέ ἦσαν οἱ βέλτιστοι. αὖθις δέ μετά τῶν ἐναντιωτάτων ὑμῖν ἀθηναίων κατελθών εἰς τήν πόλιν ἐναντία μέν ἔθετο τά ὅπλα τῷ παρ' ὑμῶν ἁρμοστῇ: ἐπεί δ' ἐκεῖνον οὐκ ἐδυνάσθη ἐκ τῆς ἀκροπόλεως ἐκβαλεῖν, συσκευασάμενος χρήματα δεῦρο ἀφίκετο. καί εἰ μέν ὅπλα ἡθροικώς ἐφάνη ἐφ' ὑμᾶς, καί χάριν ἄν μοι εἴχετε, εἰ ἀπέκτεινα αὐτόν: ὅς δέ χρήματα ἦλθε παρασκευασάμενος, ὡς τούτοις ὑμᾶς διαφθερῶν καί πείσων πάλιν κύριον αὐτόν ποιῆσαι τῆς πόλεως, τούτῳ ἐγώ τήν δίκην ἐπιθείς πῶς ἄν δικαίως ὑφ' ὑμῶν ἀποθάνοιμι; καί γάρ οἱ μέν ὅπλοις βιασθέντες βλάπτονται μέν, οὐ μέντοι ἄδικοί γε ἀναφαίνονται: οἱ δέ χρήμασι παρά τό βέλτιστον διαφθαρέντες ἅμα μέν βλάπτονται, ἅμα δέ αἰσχύνῃ περιπίπτουσιν. εἰ μέν τοίνυν ἐμοί μέν πολέμιος ἦν, ὑμῖν δέ φίλος, κἀγώ ὁμολογῶ μή καλῶς ἄν μοι ἔχειν παρ' ὑμῖν τοῦτον ἀποκτεῖναι: ὁ δέ ὑμᾶς προδιδούς τί ἐμοί πολεμιώτερος ἦν ἤ ὑμῖν; ἀλλά νή δία, εἴποι ἄν τις, ἑκών ἦλθε. κᾆτα εἰ μέν ἀπεχόμενον τῆς ἡμετέρας πόλεως ἀπέκτεινέ τις αὐτόν, ἐπαίνου ἄν ἐτύγχανε: νῦν δέ ὅτι πάλιν ἦλθεν ἄλλα πρό τοῖς πρόσθεν κακά ποιήσων, οὐ δικαίως φησί τις αὐτόν τεθνάναι; ποῦ ἔχων ἕλλησι σπονδάς ἀποδεῖξαι ἤ προδόταις ἤ παλιναυτομόλοις ἤ τυράννοις; πρός δέ τούτοις ἀναμνήσθητε ὅτι καί ἐψηφίσασθε δήπου τούς φυγάδας ἀγωγίμους εἶναι ἐκ πασῶν τῶν συμμαχίδων. ὅστις δέ ἄνευ κοινοῦ τῶν συμμάχων δόγματος κατέρχεται φυγάς, τοῦτον ἔχοι τις ἄν εἰπεῖν ὅπως οὐ δίκαιόν ἐστιν ἀποθνῄσκειν; ἐγώ φημι, ὦ ἄνδρες, ἀποκτείναντας μέν ὑμᾶς ἐμέ τετιμωρηκότας ἔσεσθαι ἀνδρί τῷ πάντων ὑμῖν πολεμιωτάτῳ, γνόντας δέ δίκαια πεποιηκέναι αὐτούς τετιμωρηκότας φανεῖσθαι ὑπέρ τε ὑμῶν αὐτῶν καί ὑπέρ τῶν συμμάχων ἁπάντων. οἱ μέν οὖν θηβαῖοι ταῦτα ἀκούσαντες ἔγνωσαν δίκαια τόν εὔφρονα πεπονθέναι: οἱ μέντοι πολῖται αὐτοῦ ὡς ἄνδρα ἀγαθόν κομισάμενοι ἔθαψάν τε ἐν τῇ ἀγορᾷ καί ὡς ἀρχηγέτην τῆς πόλεως σέβονται. οὕτως, ὡς ἔοικεν, οἱ πλεῖστοι ὁρίζονται τούς εὐεργέτας ἑαυτῶν ἄνδρας ἀγαθούς εἶναι. καί τά μέν περί εὔφρονος εἴρηται: ἐγώ δέ ἔνθεν εἰς ταῦτα ἐξέβην ἐπάνειμι. ἔτι γάρ τειχιζόντων τῶν φλειασίων τήν θυαμίαν καί τοῦ χάρητος ἔτι παρόντος ὠρωπός ὑπό τῶν φευγόντων κατελήφθη. στρατευσαμένων δέ πάντων ἀθηναίων ἐπ' αὐτόν καί τόν χάρητα μεταπεμψαμένων ἐκ τῆς θυαμίας, ὁ μέν λιμήν αὖ ὁ τῶν σικυωνίων πάλιν ὑπ' αὐτῶν τε τῶν πολιτῶν καί τῶν ἀρκάδων ἁλίσκεται: τοῖς δ' ἀθηναίοις οὐδείς τῶν συμμάχων ἐβοήθησεν, ἀλλ' ἀνεχώρησαν θηβαίοις παρακαταθέμενοι τόν ὠρωπόν μέχρι δίκης. καταμαθών δέ ὁ λυκομήδης μεμφομένους τούς ἀθηναίους τοῖς συμμάχοις, ὅτι αὐτοί μέν πολλά πράγματα εἶχον δι' ἐκείνους, ἀντεβοήθησε δ' αὐτοῖς οὐδείς, πείθει τούς μυρίους πράττειν περί συμμαχίας πρός αὐτούς. τό μέν οὖν πρῶτον ἐδυσχέραινόν τινες τῶν ἀθηναίων τό λακεδαιμονίοις ὄντας φίλους γενέσθαι τοῖς ἐναντίοις αὐτῶν συμμάχους: ἐπειδή δέ λογιζόμενοι ηὕρισκον οὐδέν μεῖον λακεδαιμονίοις ἤ σφίσιν ἀγαθόν τό ἀρκάδας μή προσδεῖσθαι θηβαίων, οὕτω δή προσεδέχοντο τήν τῶν ἀρκάδων συμμαχίαν. καί λυκομήδης ταῦτα πράττων, ἀπιών ἀθήνηθεν δαιμονιώτατα ἀποθνῄ σκει. ὄντων γάρ παμπόλλων πλοίων, ἐκλεξάμενος τούτων ὅ ἐβούλετο, καί συνθέμενος τοίνυν ἀποβιβάσαι ὅποι αὐτός κελεύοι, εἵλετο ἐνταῦθα ἐκβῆναι ἔνθα οἱ φυγάδες ἐτύγχανον ὄντες. κἀκεῖνος μέν οὕτως ἀποθνῄσκει, ἡ μέντοι συμμαχία ὄντως ἐπεραίνετο. εἰπόντος δέ δημοτίωνος ἐν τῷ δήμῳ τῶν ἀθηναίων ὡς ἡ μέν πρός τούς ἀρκάδας φιλία καλῶς αὐτῷ δοκοίη πράττεσθαι, τοῖς μέντοι στρατηγοῖς προστάξαι ἔφη χρῆναι ὅπως καί κόρινθος σῴα ᾖ τῷ δήμῳ τῶν ἀθηναίων: ἀκούσαντες δέ ταῦτα οἱ κορίνθιοι, ταχύ πέμψαντες ἱκανούς φρουρούς ἑαυτῶν πάντοσε ὅπου ἀθηναῖοι ἐφρούρουν εἶπαν αὐτοῖς ἀπιέναι, ὡς οὐδέν ἔτι δεόμενοι φρουρῶν. οἱ δ' ἐπείθοντο. ὡς δέ συνῆλθον οἱ ἐκ τῶν φρουρίων ἀθηναῖοι εἰς τήν πόλιν, ἐκήρυξαν οἱ κορίνθιοι, εἴ τις ἀδικοῖτο ἀθηναίων, ἀπογράφεσθαι, ὡς ληψομένους τά δίκαια. οὕτω δέ τούτων ἐχόντων χάρης ἀφικνεῖται μετά ναυτικοῦ πρός κεγχρειάς. ἐπεί δέ ἔγνω τά πεπραγμένα, ἔλεξεν ὅτι ἀκούσας ἐπιβουλεύεσθαι τῇ πόλει βοηθῶν παρείη. οἱ δ' ἐπαινέσαντες αὐτόν οὐδέν τι μᾶλλον ἐδέχοντο τάς ναῦς εἰς τόν λιμένα, ἀλλ' ἀποπλεῖν ἐκέλευον: καί τούς ὁπλίτας δέ τά δίκαια ποιήσαντες ἀπέπεμψαν. ἐκ μέν οὖν τῆς κορίνθου οἱ ἀθηναῖοι οὕτως ἀπηλλάγησαν. τοῖς μέντοι ἀρκάσι πέμπειν ἠναγκάζοντο τούς ἱππέας ἐπικούρους διά τήν συμμαχίαν, εἴ τις στρατεύοιτο ἐπί τήν ἀρκαδίαν: τῆς δέ λακωνικῆς οὐκ ἐπέβαινον ἐπί πολέμῳ. τοῖς δέ κορινθίοις ἐνθυμουμένοις ὡς χαλεπῶς ἔχοι αὐτούς σωθῆναι, κρατουμένους μέν καί πρόσθεν κατά γῆν, προσγεγενημένων δέ αὐτοῖς ἀθηναίων ἀνεπιτηδείων, ἔδοξεν ἁθροίζειν καί πεζούς καί ἱππέας μισθοφόρους. ἡγούμενοι δέ τούτων, ἅμα μέν τήν πόλιν ἐφύλαττον, ἅμα δέ πολλά τούς πλησίον πολεμίους κακῶς ἐποίουν: εἰς μέντοι θήβας ἔπεμψαν ἐπερησομένους εἰ τύχοιεν ἄν ἐλθόντες εἰρήνης. ἐπεί δέ οἱ θηβαῖοι ἰέναι ἐκέλευον, ὡς ἐσομένης, ἐδεήθησαν οἱ κορίνθιοι ἐᾶσαι σφᾶς ἐλθεῖν καί ἐπί τούς συμμάχους, ὡς μετά μέν τῶν βουλομένων ποιησόμενοι τήν εἰρήνην, τούς δέ πόλεμον αἱρουμένους ἐάσοντες πολεμεῖν. ἐφέντων δέ καί ταῦτα πράττειν τῶν θηβαίων, ἐλθόντες εἰς λακεδαίμονα οἱ κορίνθιοι εἶπον: ἡμεῖς, ὦ ἄνδρες λακεδαιμόνιοι, πρός ὑμᾶς πάρεσμεν ὑμέτεροι φίλοι, καί ἀξιοῦμεν, εἰ μέν τινα ὁρᾶτε σωτηρίαν ἡμῖν, ἐάν διακαρτερῶμεν πολεμοῦντες, διδάξαι καί ἡμᾶς: εἰ δέ ἀπόρως γιγνώσκετε ἔχοντα τά ἡμέτερα, εἰ μέν καί ὑμῖν συμφέρει, ποιήσασθαι μεθ' ἡμῶν τήν εἰρήνην: ὡς οὐδέ μετ' οὐδένων ἄν ἥδιον ἤ μεθ' ὑμῶν σωθείημεν: εἰ μέντοι ὑμεῖς λογίζεσθε συμφέρειν ὑμῖν πολεμεῖν, δεόμεθα ὑμῶν ἐᾶσαι ἡμᾶς εἰρήνην ποιήσασθαι. σωθέντες μέν γάρ ἴσως ἄν αὖθις ἔτι ποτέ ἐν καιρῷ ὑμῖν γενοίμεθα: ἐάν δέ νῦν ἀπολώμεθα, δῆλον ὅτι οὐδέποτε χρήσιμοι ἔτι ἐσόμεθα. ἀκούσαντες δέ ταῦτα οἱ λακεδαιμόνιοι τοῖς τε κορινθίοις συνεβούλευον τήν εἰρήνην ποιήσασθαι καί τῶν ἄλλων συμμάχων ἐπέτρεψαν τοῖς μή βουλομένοις σύν ἑαυτοῖς πολεμεῖν ἀναπαύεσθαι: αὐτοί δ' ἔφασαν πολεμοῦντες πράξειν ὅ τι ἄν τῷ θεῷ φίλον ᾖ: ὑφήσεσθαι δέ οὐδέποτε, ἥν παρά τῶν πατέρων παρέλαβον μεσσήνην, ταύτης στερηθῆναι. οἱ οὖν κορίνθιοι ἀκούσαντες ταῦτα ἐπορεύοντο εἰς τάς θήβας ἐπί τήν εἰρήνην. οἱ μέντοι θηβαῖοι ἠξίουν αὐτούς καί συμμαχίαν ὀμνύναι: οἱ δέ ἀπεκρίναντο ὅτι ἡ μέν συμμαχία οὐκ εἰρήνη, ἀλλά πολέμου μεταλλαγή εἴη: εἰ δέ βούλοιντο, παρεῖναι ἔφασαν τήν δικαίαν εἰρήνην ποιησόμενοι. ἀγασθέντες δέ αὐτούς οἱ θηβαῖοι, ὅτι καίπερ ἐν κινδύνῳ ὄντες οὐκ ἤθελον τοῖς εὐεργέταις εἰς πόλεμον καθίστασθαι, συνεχώρησαν αὐτοῖς καί φλειασίοις καί τοῖς ἐλθοῦσι μετ' αὐτῶν εἰς θήβας τήν εἰρήνην ἐφ' ᾧτε ἔχειν τήν ἑαυτῶν ἑκάστους. καί ἐπί τούτοις ὠμόσθησαν οἱ ὅρκοι. οἱ μέν δή φλειάσιοι, ἐπεί οὕτως ἡ σύμβασις ἐγένετο, εὐθύς ἀπῆλθον ἐκ τῆς θυαμίας: οἱ δέ ἀργεῖοι ὀμόσαντες ἐπί τοῖς αὐτοῖς τούτοις εἰρήνην ποιήσεσθαι, ἐπεί οὐκ ἐδύναντο καταπρᾶξαι ὥστε τούς τῶν φλειασίων φυγάδας μένειν ἐν τῷ τρικαράνῳ ὡς ἐν τῇ ἑαυτῶν πόλει ἔχοντας, παραλαβόντες ἐφρούρουν, φάσκοντες σφετέραν τήν γῆν ταύτην εἶναι, ἥν ὀλίγῳ πρότερον ὡς πολεμίαν οὖσαν ἐδῄουν, καί δίκας τῶν φλειασίων προκαλουμένων οὐκ ἐδίδοσαν. σχεδόν δέ περί τοῦτον τόν χρόνον τετελευτηκότος ἤδη τοῦ πρόσθεν διονυσίου ὁ υἱός αὐτοῦ πέμπει βοήθειαν τοῖς λακεδαιμονίοις δώδεκα τριήρεις καί ἄρχοντα αὐτῶν τιμοκράτην. οὗτος οὖν ἀφικόμενος συνεξαιρεῖ αὐτοῖς σελλασίαν: καί τοῦτο πράξας ἀπέπλευσεν οἴκαδε. μετά δέ τοῦτο οὐ πολλῷ ὕστερον καταλαμβάνουσιν οἱ ἠλεῖοι λασιῶνα, τό μέν παλαιόν ἑαυτῶν ὄντα, ἐν δέ τῷ παρόντι συντελοῦντα εἰς τό ἀρκαδικόν. οἱ μέντοι ἀρκάδες οὐ παρωλιγώρησαν, ἀλλ' εὐθύς παραγγείλαντες ἐβοήθουν. ἀντεβοήθησαν δέ καί τῶν ἠλείων οἱ τριακόσιοι, καί ἔτι τετρακόσιοι. ἀντεστρατοπεδευμένων δέ τήν ἡμέραν ἐν ἐπιπεδεστέρῳ χωρίῳ τῶν ἠλείων τῆς νυκτός οἱ ἀρκάδες ἀναβαίνουσιν ἐπί τήν τοῦ ὑπέρ τῶν ἠλείων ὄρους κορυφήν: ἅμα δέ τῇ ἡμέρᾳ κατέβαινον ἐπί τούς ἠλείους. οἱ δέ ἰδόντες ἅμα μέν ἐξ ὑπερδεξίου προσιόντας, ἅμα δέ πολλαπλασίους, ἐκ πολλοῦ μέν ἀπελθεῖν ᾐσχύνθησαν, ὁμόσε δ' ἦλθον καί εἰς χεῖρας δεξάμενοι ἔφυγον: καί πολλούς μέν ἄνδρας, πολλά δέ ὅπλα ἀπώλεσαν, κατά δυσχωρίας ἀποχωροῦντες. οἱ δέ ἀρκάδες διαπραξάμενοι ταῦτα ἐπορεύοντο ἐπί τάς τῶν ἀκρωρείων πόλεις. λαβόντες δέ ταύτας πλήν θραύστου ἀφικνοῦνται εἰς ὀλυμπίαν, καί περισταυρώσαντες τό κρόνιον ἐνταῦθα ἐφρούρουν καί ἐκράτουν τοῦ ὀλυμπιακοῦ ὄρους: ἔλαβον δέ καί μαργανέας ἐνδόντων τινῶν. οὕτω δέ προκεχωρηκότων οἱ μέν ἠλεῖοι αὖ παντάπασιν ἠθύμησαν, οἱ δέ ἀρκάδες ἔρχονται ἐπί τήν πόλιν. καί μέχρι μέν τῆς ἀγορᾶς ἦλθον: ἐκεῖ μέντοι ὑποστάντες οἵ τε ἱππεῖς καί οἱ ἄλλοι αὐτῶν ἐκβάλλουσί τε αὐτούς καί ἀπέκτεινάν τινας καί τροπαῖον ἐστήσαντο. ἦν μέν οὖν καί πρότερον διαφορά ἐν τῇ ἤλιδι. οἱ μέν γάρ περί χάροπόν τε καί θρασωνίδαν καί ἀργεῖον εἰς δημοκρατίαν ἦγον τήν πόλιν, οἱ δέ περί †στάλκαν τε καί ἱππίαν καί στρατόλαν εἰς ὀλιγαρχίαν. ἐπεί δ' οἱ ἀρκάδες μεγάλην δύναμιν ἔχοντες σύμμαχοι ἐδόκουν εἶναι τοῖς δημοκρατεῖσθαι βουλομένοις, ἐκ τούτου δή θρασύτεροι οἱ περί τόν χάροπον ἦσαν, καί συνθέμενοι τοῖς ἀρκάσιν ἐπιβοηθεῖν καταλαμβάνουσι τήν ἀκρόπολιν. οἱ δ' ἱππεῖς καί οἱ τριακόσιοι οὐκ ἐμέλλησαν, ἀλλ' εὐθύς ἐχώρουν ἄνω, καί ἐκκρούουσιν αὐτούς: ὥστ' ἔφυγον σύν τῷ ἀργείῳ καί χαρόπῳ τῶν πολιτῶν περί τριακοσίους. οὐ πολύ δ' ὕστερον οὗτοι παραλαβόντες τῶν ἀρκάδων τινάς καταλαμβάνουσι πύλον. καί πολλοί μέντοι πρός αὐτούς ἐκ τῆς πόλεως ἀπῇσαν τοῦ δήμου, ἅτε χωρίον τε καλόν καί μεγάλην ῥώμην τήν τῶν ἀρκάδων σύμμαχον ἔχοντας. ἐνέβαλον δέ καί ὕστερον εἰς τήν χώραν τήν τῶν ἠλείων οἱ ἀρκάδες, ὑπό τῶν φευγόντων ἀναπειθόμενοι ὡς ἡ πόλις προσχωρήσοιτο. ἀλλά τότε μέν οἱ ἀχαιοί φίλοι γεγενημένοι τοῖς ἠλείοις τήν πόλιν αὐτῶν διεφύλαξαν: ὥστε οἱ ἀρκάδες οὐδέν ἄλλο πράξαντες ἤ δῃώσαντες αὐτῶν τήν χώραν ἀπῆλθον. εὐθύς μέντοι ἐκ τῆς ἠλείας ἐξιόντες, αἰσθόμενοι τούς πελληνέας ἐν ἤλιδι ὄντας, νυκτός μακροτάτην ὁδόν ἐλθόντες καταλαμβάνουσιν αὐτῶν ὄλουρον: ἤδη γάρ πάλιν προσεκεχωρήκεσαν οἱ πελληνεῖς εἰς τήν τῶν λακεδαιμονίων συμμαχίαν. ἐπεί δ' ᾔσθοντο τά περί ὀλούρου, περιελθόντες αὖ καί οὗτοι ὅπῃ ἐδύναντο εἰς τήν αὑτῶν πόλιν πελλήνην εἰσῆλθον. καί ἐκ τούτου δή ἐπολέμουν τοῖς ἐν ὀλούρῳ ἀρκάσι τε καί τῷ ἑαυτῶν παντί δήμῳ μάλα ὀλίγοι ὄντες: ὅμως δέ οὐ πρόσθεν ἐπαύσαντο πρίν ἐξεπολιόρκησαν τόν ὄλουρον. οἱ δ' αὖ ἀρκάδες πάλιν ποιοῦνται ἄλλην στρατείαν εἰς τήν ἦλιν. μεταξύ δέ κυλλήνης καί τῆς πόλεως στρατοπεδευομένοις αὐτοῖς ἐπιτίθενται οἱ ἠλεῖοι, ὑποστάντες δέ οἱ ἀρκάδες ἐνίκησαν αὐτούς. καί ἀνδρόμαχος μέν ὁ ἠλεῖος ἵππαρχος, ὅσπερ αἴτιος ἐδόκει εἶναι τήν μάχην συνάψαι, αὐτός αὑτόν διέφθειρεν: οἱ δ' ἄλλοι εἰς τήν πόλιν ἀπεχώρησαν. ἀπέθανε δέ ἐν ταύτῃ τῇ μάχῃ παραγενόμενος καί σωκλείδης ὁ σπαρτιάτης: ἤδη γάρ τότε οἱ λακεδαιμόνιοι σύμμαχοι τοῖς ἠλείοις ἦσαν. πιεζόμενοι δέ οἱ ἠλεῖοι ἐν τῇ ἑαυτῶν, ἠξίουν καί τούς λακεδαιμονίους πέμποντες πρέσβεις ἐπιστρατεύειν τοῖς ἀρκάσι, νομίζοντες οὕτως ἄν μάλιστα ἀπολαβεῖν τούς ἀρκάδας, εἰ ἀμφοτέρωθεν πολεμοῖντο. καί ἐκ τούτου δή ἀρχίδαμος στρατεύεται μετά τῶν πολιτῶν, καί καταλαμβάνει κρῶμνον. καταλιπών δ' ἐν αὐτῷ φρουράν τῶν δώδεκα λόχων τρεῖς, οὕτως ἐπ' οἴκου ἀνεχώρησεν. οἱ μέντοι ἀρκάδες, ὥσπερ ἔτυχον ἐκ τῆς εἰς ἦλιν στρατείας συνειλεγμένοι, βοηθήσαντες περιεσταύρωσαν τόν κρῶμνον διπλῷ σταυρώματι, καί ἐν ἀσφαλεῖ ὄντες ἐπολιόρκουν τούς ἐν τῷ κρώμνῳ. χαλεπῶς δέ ἡ τῶν λακεδαιμονίων πόλις φέρουσα ἐπί τῇ πολιορκίᾳ τῶν πολιτῶν, ἐκπέμπει στρατιάν: ἡγεῖτο δέ καί τότε ἀρχίδαμος. ἐλθών δέ ἐδῄου καί τῆς ἀρκαδίας ὅσα ἐδύνατο καί τῆς σκιρίτιδος, καί πάντα ἐποίει ὅπως, εἰ δύναιτο, ἀπαγάγοι τούς πολιορκοῦντας. οἱ δέ ἀρκάδες οὐδέν τι μᾶλλον ἐκινοῦντο, ἀλλά ταῦτα πάντα παρε ώρων. κατιδών δέ τινα λόφον ὁ ἀρχίδαμος, δι' οὗ τό ἔξω σταύρωμα περιεβέβληντο οἱ ἀρκάδες, ἐνόμισεν ἑλεῖν ἄν τοῦτον, καί εἰ τούτου κρατήσειεν, οὐκ ἄν δύνασθαι μένειν τούς ὑπό τούτῳ πολιορκοῦντας. κύκλῳ δέ περιάγοντος αὐτοῦ ἐπί τοῦτο τό χωρίον, ὡς εἶδον οἱ προθέοντες τοῦ ἀρχιδάμου πελτασταί τούς ἐπαρίτους ἔξω τοῦ σταυρώματος, ἐπιτίθενται αὐτοῖς, καί <οἱ> ἱππεῖς συνεμβάλλειν ἐπειρῶντο. οἱ δ' οὐκ ἐνέκλιναν, ἀλλά συντεταγμένοι ἡσυχίαν εἶχον. οἱ δ' αὖ πάλιν ἐνέβαλον. ἐπεί δέ οὐδέ τότε ἐνέκλιναν, ἀλλά καί ἐπῇσαν, ἤδη οὔσης πολλῆς κραυγῆς, ἐβοήθει δή καί αὐτός ὁ ἀρχίδαμος, ἐκτραπόμενος κατά τήν ἐπί κρῶμνον φέρουσαν ἁμαξιτόν, εἰς δύο ἄγων, ὥσπερ ἐτύγχανεν ἔχων. ὡς δ' ἐπλησίασαν ἀλλήλοις, οἱ μέν σύν τῷ ἀρχιδάμῳ κατά κέρας, ἅτε καθ' ὁδόν πορευόμενοι, οἱ δ' ἀρκάδες ἁθρόοι συνασπιδοῦντες, ἐν τούτῳ οὐκέτι ἐδύναντο οἱ λακεδαιμόνιοι ἀντέχειν τῷ τῶν ἀρκάδων πλήθει, ἀλλά ταχύ μέν ὁ ἀρχίδαμος ἐτέτρωτο τόν μηρόν διαμπάξ, ταχύ δέ οἱ μαχόμενοι πρό αὐτοῦ ἀπέθνῃσκον, πολυαινίδας τε καί χίλων ὁ τήν ἀδελφήν τοῦ ἀρχιδάμου ἔχων, καί οἱ πάντες δέ αὐτῶν τότε ἀπέθανον οὐκ ἔλαττον τῶν τριάκοντα. ὡς δέ κατά τήν ὁδόν ἀναχωροῦντες εἰς τήν εὐρυχωρίαν ἐξῆλθον, ἐνταῦθα δή λακεδαιμόνιοι ἀντιπαρετάξαντο. καί μήν οἱ ἀρκάδες, ὥσπερ εἶχον, συντεταγμένοι ἕστασαν, καί πλήθει μέν ἐλείποντο, εὐθυμότερον δέ πολύ εἶχον, ἐπεληλυθότες ἀποχωροῦσι καί ἄνδρας ἀπεκτονότες. οἱ δέ λακεδαιμόνιοι μάλα ἀθύμως εἶχον, τετρωμένον μέν ὁρῶντες τόν ἀρχίδαμον, ἀκηκοότες δέ τά ὀνόματα τῶν τεθνηκότων, ἀνδρῶν τε ἀγαθῶν καί σχεδόν τῶν ἐπιφανεστάτων. ὡς δέ πλησίον ὄντων ἀναβοήσας τις τῶν πρεσβυτέρων εἶπε: τί δεῖ ἡμᾶς, ὦ ἄνδρες, μάχεσθαι, ἀλλ' οὐ σπεισαμένους διαλυθῆναι; ἄσμενοι δή ἀμφότεροι ἀκούσαντες ἐσπείσαντο. καί οἱ μέν λακεδαιμόνιοι τούς νεκρούς ἀνελόμενοι ἀπῆλθον, οἱ δ' ἀρκάδες ἐπαναχωρήσαντες ἔνθα τό πρῶτον ἤρξαντο ἐπιέναι τροπαῖον ἐστήσαντο. ὡς δέ οἱ ἀρκάδες περί τόν κρῶμνον ἦσαν, οἱ ἐκ τῆς πόλεως ἠλεῖοι πρῶτον μέν ἰόντες ἐπί τήν πύλον περιτυγχάνουσι τοῖς πυλίοις ἀποκεκρουμένοις ἐκ τῶν θαλαμῶν. καί προσελαύνοντες οἱ ἱππεῖς τῶν ἠλείων ὡς εἶδον αὐτούς, οὐκ ἐμέλλησαν, ἀλλ' εὐθύς ἐμβάλλουσι, καί τούς μέν ἀποκτιννύουσιν, οἱ δέ τινες αὐτῶν καταφεύγουσιν ἐπί γήλοφον. ἐπεί μέντοι ἦλθον οἱ πεζοί, ἐκκόπτουσι καί τούς ἐπί τῷ λόφῳ, καί τούς μέν αὐτοῦ ἀπέκτειναν, τούς δέ καί ζῶντας ἔλαβον ἐγγύς διακοσίων. καί ὅσοι μέν ξένοι ἦσαν αὐτῶν, ἀπέδοντο, ὅσοι δέ φυγάδες, ἀπέσφαττον. μετά δέ ταῦτα τούς τε πυλίους, ὡς οὐδείς αὐτοῖς ἐβοήθει, σύν αὐτῷ τῷ χωρίῳ αἱροῦσι, καί τούς μαργανέας ἀναλαμβάνουσι. καί μήν οἱ λακεδαιμόνιοι ὕστερον αὖ ἐλθόντες νυκτός ἐπί τόν κρῶμνον ἐπικρατοῦσι τοῦ σταυρώματος <τοῦ> κατά τούς ἀργείους καί τούς πολιορκουμένους τῶν λακεδαιμονίων εὐθύς ἐξεκάλουν. ὅσοι μέν οὖν ἐγγύτατά τε ἐτύγχανον ὄντες καί ὠξυλάβησαν, ἐξῆλθον: ὁπόσους δέ ἔφθασαν πολλοί τῶν ἀρκάδων συμβοηθήσαντες, ἀπεκλείσθησαν ἔνδον καί ληφθέντες διενεμήθησαν: καί ἕν μέν μέρος ἔλαβον ἀργεῖοι, ἕν δέ θηβαῖοι, ἕν δέ ἀρκάδες, ἕν δέ μεσσήνιοι. οἱ δέ σύμπαντες ληφθέντες σπαρτιατῶν τε καί περιοίκων πλείους τῶν ἑκατόν ἐγένοντο. ἐπεί γε μήν οἱ ἀρκάδες ἐσχόλασαν ἀπό τοῦ κρώμνου, πάλιν δή περί τούς ἠλείους εἶχον, καί τήν τε ὀλυμπίαν ἐρρωμενέστερον ἐφρούρουν, καί ἐπιόντος ὀλυμπιακοῦ ἔτους παρεσκευάζοντο ποιεῖν τά ὀλύμπια σύν πισάταις τοῖς πρώ τοις φάσκουσι προστῆναι τοῦ ἱεροῦ. ἐπεί δέ ὅ τε μήν ἧκεν ἐν ᾧ τά ὀλύμπια γίγνεται αἵ τε ἡμέραι ἐν αἷς ἡ πανήγυρις ἁθροίζεται, ἐνταῦθα δή οἱ ἠλεῖοι ἐκ τοῦ φανεροῦ συσκευασάμενοι καί παρακαλέσαντες ἀχαιούς ἐπορεύοντο τήν ὀλυμπιακήν ὁδόν. οἱ δέ ἀρκάδες ἐκείνους μέν οὐκ ἄν ποτε ᾤοντο ἐλθεῖν ἐπί σφᾶς, αὐτοί δέ σύν πισάταις διετίθεσαν τήν πανήγυριν. καί τήν μέν ἱπποδρομίαν ἤδη ἐπεποιήκεσαν καί τά δρομικά τοῦ πεντάθλου: οἱ δ' εἰς πάλην ἀφικόμενοι οὐκέτι ἐν τῷ δρόμῳ, ἀλλά μεταξύ τοῦ δρόμου καί τοῦ βωμοῦ ἐπάλαιον. οἱ γάρ ἠλεῖοι σύν τοῖς ὅπλοις παρῆσαν ἤδη εἰς τό τέμενος. οἱ δέ ἀρκάδες πορρωτέρω μέν οὐκ ἀπήντησαν, ἐπί δέ τοῦ κλαδάου ποταμοῦ παρετάξαντο, ὅς παρά τήν ἄλτιν καταρρέων εἰς τόν ἀλφειόν ἐμβάλλει. καί σύμμαχοι δέ παρῆσαν αὐτοῖς, ὁπλῖται μέν ἀργείων εἰς δισχιλίους, ἀθηναίων δέ ἱππεῖς περί τετρακοσίους. καί μήν οἱ ἠλεῖοι τἀπί θάτερα τοῦ ποταμοῦ παρετάξαντο, σφαγιασάμενοι δέ εὐθύς ἐχώρουν. καί τόν πρόσθεν χρόνον εἰς τά πολεμικά καταφρονούμενοι μέν ὑπ' ἀρκάδων καί ἀργείων, καταφρονούμενοι δέ ὑπ' ἀχαιῶν καί ἀθηναίων, ὅμως ἐκείνῃ τῇ ἡμέρᾳ τῶν μέν συμμάχων ὡς ἀλκιμώτατοι ὄντες ἡγοῦντο, τούς δ' ἀρκάδας, τούτοις γάρ πρώτοις συνέβαλον, καί εὐθύς ἐτρέψαντο, καί ἐπιβοηθήσαντας δέ τούς ἀργείους δεξάμενοι καί τούτων ἐκράτησαν. ἐπεί μέντοι κατεδίωξαν εἰς τό μεταξύ τοῦ βουλευτηρίου καί τοῦ τῆς ἑστίας ἱεροῦ καί τοῦ πρός ταῦτα προσήκοντος θεάτρου, ἐμάχοντο μέν οὐδέν ἧττον καί ἐώθουν πρός τόν βωμόν, ἀπό μέντοι τῶν στοῶν τε καί τοῦ βουλευτηρίου καί τοῦ μεγάλου ναοῦ βαλλόμενοι καί ἐν τῷ ἰσοπέδῳ μαχόμενοι, ἀποθνῄσκουσιν ἄλλοι τε τῶν ἠλείων καί αὐτός ὁ τῶν τριακοσίων ἄρχων στρατόλας. τούτων δέ πραχθέντων ἀπεχώρησαν εἰς τό αὑτῶν στρατόπεδον. οἱ μέντοι ἀρκάδες καί οἱ μετ' αὐτῶν οὕτως ἐπεφόβηντο τήν ἐπιοῦσαν ἡμέραν ὥστε οὐδ' ἀνεπαύσαντο τῆς νυκτός, ἐκκόπτοντες τά διαπεπονημένα σκηνώματα καί ἀποσταυροῦντες. οἱ δ' αὖ ἠλεῖοι ἐπεί τῇ ὑστεραίᾳ προσιόντες εἶδον καρτερόν τό τεῖχος καί ἐπί τῶν ναῶν πολλούς ἀναβεβηκότας, ἀπῆλθον εἰς τό ἄστυ, τοιοῦτοι γενόμενοι οἵους τήν ἀρετήν θεός μέν ἄν ἐμπνεύσας δύναιτο καί ἐν ἡμέρᾳ ἀποδεῖξαι, ἄνθρωποι δέ οὐδ' ἄν ἐν πολλῷ χρόνῳ τούς μή ὄντας ἀλκίμους ποιήσειαν. χρωμένων δέ τοῖς ἱεροῖς χρήμασι τῶν ἐν τοῖς ἀρκάσιν ἀρχόντων, καί ἀπό τούτων τούς ἐπαρίτους τρεφόντων, πρῶτοι μαντινεῖς ἀπεψηφίσαντο μή χρῆσθαι τοῖς ἱεροῖς χρήμασι. καί αὐτοί τό γιγνόμενον μέρος εἰς τούς ἐπαρίτους ἐκ τῆς πόλεως ἐκπορίσαντες ἀπέπεμψαν τοῖς ἄρχουσιν. οἱ δέ ἄρχοντες φάσκοντες αὐτούς λυμαίνεσθαι τό ἀρκαδικόν, ἀνεκαλοῦντο εἰς τούς μυρίους τούς προστάτας αὐτῶν: καί ἐπεί οὐχ ὑπήκουον, κατεδίκασαν αὐτῶν, καί τούς ἐπαρίτους ἔπεμπον ὡς ἄξοντας τούς κατακεκριμένους. οἱ μέν οὖν μαντινεῖς κλείσαντες τάς πύλας οὐκ ἐδέχοντο αὐτούς εἴσω. ἐκ δέ τούτου τάχα δή καί ἄλλοι τινές ἔλεγον ἐν τοῖς μυρίοις ὡς οὐ χρή τοῖς ἱεροῖς χρήμασι χρῆσθαι οὐδέ καταλιπεῖν εἰς τόν ἀεί χρόνον τοῖς παισίν ἔγκλημα τοῦτο πρός τούς θεούς. ὡς δέ καί ἐν τῷ κοινῷ ἀπέδοξε μηκέτι χρῆσθαι τοῖς ἱεροῖς χρήμασι, ταχύ δή οἱ μέν οὐκ ἄν δυνάμενοι ἄνευ μισθοῦ τῶν ἐπαρίτων εἶναι διεχέοντο, οἱ δέ δυνάμενοι παρακελευσάμενοι αὑτοῖς καθίσταντο εἰς τούς ἐπαρίτους, ὅπως μή αὐτοί ἐπ' ἐκείνοις, ἀλλ' ἐκεῖνοι ἐπί σφίσιν εἶεν. γνόντες δέ τῶν ἀρχόντων οἱ διακεχειρικότες τά ἱερά χρήματα ὅτι εἰ δώσοιεν εὐθύνας, κινδυνεύσοιεν ἀπολέσθαι, πέμπουσιν εἰς θήβας, καί διδάσκουσι τούς θηβαίους ὡς εἰ μή στρατεύσειαν, κινδυνεύσοιεν οἱ ἀρκάδες πάλιν λακωνίσαι. καί οἱ μέν παρεσκευάζοντο ὡς στρατευσόμενοι: οἱ δέ τά κράτιστα τῇ πελοποννήσῳ βουλευόμενοι ἔπεισαν τό κοινόν τῶν ἀρκάδων πέμψαντας πρέσβεις εἰπεῖν τοῖς θηβαίοις μή ἰέναι σύν ὅπλοις εἰς τήν ἀρκαδίαν, εἰ μή τι καλοῖεν. καί ἅμα μέν ταῦτα πρός τούς θηβαίους ἔλεγον, ἅμα δέ ἐλογίζοντο ὅτι πολέμου οὐδέν δέοιντο. τοῦ τε γάρ ἱεροῦ τοῦ διός προεστάναι οὐδέν προσδεῖσθαι ἐνόμιζον, ἀλλ' ἀποδιδόντες ἄν καί δικαιότερα καί ὁσιώτερα ποιεῖν, καί τῷ θεῷ οἴεσθαι μᾶλλον ἄν οὕτω χαρίζεσθαι. βουλομένων δέ ταῦτα καί τῶν ἠλείων, ἔδοξεν ἀμφοτέροις εἰρήνην ποιήσασθαι: καί ἐγένοντο σπονδαί. γενομένων δέ τῶν ὅρκων, καί ὀμοσάντων τῶν τε ἄλλων ἁπάντων καί τεγεατῶν καί αὐτοῦ τοῦ θηβαίου, ὅς ἐτύγχανεν ἐν τεγέᾳ ἔχων τριακοσίους ὁπλίτας τῶν βοιωτῶν, οἱ μέν ἄλλοι ἀρκάδες ἐν τῇ τεγέᾳ αὐτοῦ ἐπικαταμείναντες ἐδειπνοποιοῦντό τε καί ηὐθυμοῦντο καί σπονδάς καί παιᾶνας ὡς εἰρήνης γεγενημένης ἐποιοῦντο, ὁ δέ θηβαῖος καί τῶν ἀρχόντων οἱ φοβούμενοι τάς εὐθύνας σύν τε τοῖς βοιωτοῖς καί τοῖς ὁμογνώμοσι τῶν ἐπαρίτων κλείσαντες τάς πύλας τοῦ τῶν τεγεατῶν τείχους, πέμποντες ἐπί τούς σκηνοῦντας συνελάμβανον τούς βελτίστους. ἅτε δέ ἐκ πασῶν τῶν πόλεων παρόντων τῶν ἀρκάδων, καί πάντων εἰρήνην βουλομένων ἔχειν, πολλούς ἔδει τούς συλλαμβανομένους εἶναι: ὥστε ταχύ μέν αὐτοῖς τό δεσμωτήριον μεστόν ἦν, ταχύ δέ ἡ δημοσία οἰκία. ὡς δέ πολλοί οἱ εἰργμένοι ἦσαν, πολλοί δέ κατά τοῦ τείχους ἐκπεπηδηκότες, ἦσαν δ' οἵ καί διά τῶν πυλῶν ἀφεῖντο: οὐδείς γάρ οὐδενί ὠργίζετο, ὅστις μή ᾤετο ἀπολεῖσθαι: ἀπορῆσαι δή μάλιστα ἐποίησε τόν τε θηβαῖον καί τούς μετ' αὐτοῦ ταῦτα πράττοντας ὅτι μαντινέας, οὕς μάλιστα ἐβούλοντο λαβεῖν, ὀλίγους τινάς πάνυ εἶχον: διά γάρ τό ἐγγύς τήν πόλιν εἶναι σχεδόν πάντες ᾤχοντο οἴκαδε. ἐπεί δέ ἡμέρα ἐγένετο καί τά πεπραγμένα ἐπύθοντο οἱ μαντινεῖς, εὐθύς πέμποντες εἴς τε τάς ἄλλας ἀρκαδικάς πόλεις προηγόρευον ἐν τοῖς ὅπλοις εἶναι καί φυλάττειν τάς παρόδους. καί αὐτοί δέ οὕτως ἐποίουν, καί ἅμα πέμψαντες εἰς τήν τεγέαν ἀπῄτουν ὅσους ἔχοιεν ἄνδρας μαντινέων: καί τῶν ἄλλων δέ ἀρκάδων οὐδένα ἀξιοῦν ἔφασαν οὔτε δεδέσθαι οὔτε ἀποθνῄσκειν πρό δίκης. εἰ δέ καί τινες ἐπαιτιῷντο, ἔλεγον ἐπαγγέλλοντες ὅτι ἡ τῶν μαντινέων πόλις ἐγγυῷτο ἦ μήν παρέξειν εἰς τό κοινόν τῶν ἀρκάδων ὁπόσους τις προσκαλοῖτο. ἀκούων οὖν ὁ θηβαῖος ἠπόρει τε ὅ τι χρήσαιτο τῷ πράγματι καί ἀφίησι πάντας τούς ἄνδρας. καί τῇ ὑστεραίᾳ συγκαλέσας τῶν ἀρκάδων ὁπόσοι γε δή συνελθεῖν ἠθέλησαν, ἀπελογεῖτο ὡς ἐξαπατηθείη. ἀκοῦσαι γάρ ἔφη ὡς λακεδαιμόνιοί τε εἶεν σύν τοῖς ὅπλοις ἐπί τοῖς ὁρίοις προδιδόναι τε μέλλοιεν αὐτοῖς τήν τεγέαν τῶν ἀρκάδων τινές. οἱ δέ ἀκούσαντες ἐκεῖνον μέν, καίπερ γιγνώσκοντες ὅτι ἐψεύδετο περί σφῶν, ἀφίεσαν: πέμψαντες δ' εἰς θήβας πρέσβεις κατηγόρουν αὐτοῦ ὡς δεῖν ἀποθανεῖν. τόν δ' ἐπαμεινώνδαν ἔφασαν, καί γάρ στρατηγῶν τότε ἐτύγχανε, λέγειν ὡς πολύ ὀρθότερον ποιήσειεν, ὅτε συνελάμβανε τούς ἄνδρας ἤ ὅτε ἀφῆκε. τό γάρ ἡμῶν δι' ὑμᾶς εἰς πόλεμον καταστάντων ὑμᾶς ἄνευ τῆς ἡμετέρας γνώμης εἰρήνην ποιεῖσθαι πῶς οὐκ ἄν δικαίως προδοσίαν τις ὑμῶν τοῦτο κατηγοροίη; εὖ δ' ἴστε, ἔφη, ὅτι ἡμεῖς καί στρατευσόμεθα εἰς τήν ἀρκαδίαν καί σύν τοῖς τά ἡμέτερα φρονοῦσι πολεμήσομεν. ὡς δέ ταῦτα ἀπηγγέλθη πρός τε τό κοινόν τῶν ἀρκάδων καί κατά πόλεις, ἐκ τούτου ἀνελογίζοντο μαντινεῖς τε καί τῶν ἄλλων ἀρκάδων οἱ κηδόμενοι τῆς πελοποννήσου, ὡσαύ τως δέ καί ἠλεῖοι καί ἀχαιοί, ὅτι οἱ θηβαῖοι δῆλοι εἶεν βουλόμενοι ὡς ἀσθενεστάτην τήν πελοπόννησον εἶναι, ὅπως ὡς ῥᾷστα αὐτήν καταδουλώσαιντο. τί γάρ δή πολεμεῖν ἡμᾶς βούλονται ἤ ἵνα ἡμεῖς μέν ἀλλήλους κακῶς ποιῶμεν, ἐκείνων δ' ἀμφότεροι δεώμεθα; ἤ τί λεγόντων ἡμῶν ὅτι οὐ δεόμεθα αὐτῶν ἐν τῷ παρόντι παρασκευάζονται ὡς ἐξιόντες; οὐ δῆλον ὡς ἐπί τῷ κακόν τι ἐργάζεσθαι ἡμᾶς στρατεύειν παρασκευάζονται; ἔπεμπον δέ καί ἀθήναζε βοηθεῖν κελεύοντες: ἐπορεύθησαν δέ καί εἰς λακεδαίμονα πρέσβεις ἀπό τῶν ἐπαρίτων, παρακαλοῦντες λακεδαιμονίους, εἰ βούλοιντο κοινῇ διακωλύειν, ἄν τινες ἴωσι καταδουλωσόμενοι τήν πελοπόννησον. περί μέντοι ἡγεμονίας αὐτόθεν διεπράττοντο ὅπως ἐν τῇ ἑαυτῶν ἕκαστοι ἡγήσοιντο. ἐν ὅσῳ δέ ταῦτ' ἐπράττετο, ἐπαμεινώνδας ἐξῄει, βοιωτούς ἔχων πάντας καί εὐβοᾶς καί θετταλῶν πολλούς παρά τε ἀλεξάνδρου καί τῶν ἐναντίων αὐτῷ. φωκεῖς μέντοι οὐκ ἠκολούθουν, λέγοντες ὅτι συνθῆκαι σφίσιν αὐτοῖς εἶεν, εἴ τις ἐπί θήβας ἴοι, βοηθεῖν: ἐπ' ἄλλους δέ στρατεύειν οὐκ εἶναι ἐν ταῖς συνθήκαις. ὁ μέντοι ἐπαμεινώνδας ἐλογίζετο καί ἐν πελοποννήσῳ σφίσιν ὑπάρχειν ἀργείους τε καί μεσσηνίους καί ἀρκάδων τούς τά σφέτερα φρονοῦντας. ἦσαν δ' οὗτοι τεγεᾶται καί μεγαλοπολῖται καί ἀσεᾶται καί παλλαντιεῖς, καί εἴ τινες δή πόλεις διά τό μικραί τε εἶναι καί ἐν μέσαις ταύταις οἰκεῖν ἠναγκάζοντο. ἐξῆλθε μέν δή ὁ ἐπαμεινώνδας διά ταχέων: ἐπεί δέ ἐγένετο ἐν νεμέᾳ, ἐνταῦθα διέτριβεν, ἐλπίζων τούς ἀθηναίους παριόντας λήψεσθαι καί λογιζόμενος μέγα ἄν τοῦτο γενέσθαι τοῖς μέν σφετέροις συμμάχοις εἰς τό ἐπιρρῶσαι αὐτούς, τοῖς δέ ἐναντίοις εἰς τό εἰς ἀθυμίαν ἐμπεσεῖν, ὡς δέ συνελόντι εἰπεῖν, πᾶν ἀγαθόν εἶναι θηβαίοις ὅτι ἐλαττοῖντο ἀθηναῖοι. ἐν δέ τῇ διατριβῇ αὐτοῦ ταύτῃ συνῇσαν πάντες οἱ ὁμοφρονοῦντες εἰς τήν μαντίνειαν. ἐπεί μέντοι ὁ ἐπαμεινώνδας ἤκουσε τούς ἀθηναίους τό μέν κατά γῆν πορεύεσθαι ἀπεγνωκέναι, κατά θάλατταν δέ παρασκευάζεσθαι ὡς διά λακεδαίμονος βοηθήσοντας τοῖς ἀρκάσιν, οὕτω δή ἀφορμήσας ἐκ τῆς νεμέας ἀφικνεῖται εἰς τήν τεγέαν. εὐτυχῆ μέν οὖν οὐκ ἄν ἔγωγε φήσαιμι τήν στρατηγίαν αὐτῷ γενέσθαι: ὅσα μέντοι προνοίας ἔργα καί τόλμης ἐστίν, οὐδέν μοι δοκεῖ ἁνήρ ἐλλιπεῖν. πρῶτον μέν γάρ ἔγωγε ἐπαινῶ αὐτοῦ ὅτι τό στρατόπεδον ἐν τῷ τείχει τῶν τεγεατῶν ἐποιήσατο, ἔνθ' ἐν ἀσφαλεστέρῳ τε ἦν ἤ εἰ ἔξω ἐστρατοπεδεύετο καί τοῖς πολεμίοις ἐν ἀδηλοτέρῳ ὅ τι πράττοιτο. καί παρασκευάζεσθαι δέ, εἴ του ἐδεῖτο, ἐν τῇ πόλει ὄντι εὐπορώτερον ἦν. τῶν δ' ἑτέρων ἔξω στρατευομένων ἐξῆν ὁρᾶν, εἴτε τι ὀρθῶς ἐπράττετο εἴτε τι ἡμάρτανον. καί μήν οἰόμενος κρείττων τῶν ἀντιπάλων εἶναι, ὁπότε ὁρῴη χωρίοις πλεονεκτοῦντας αὐτούς, οὐκ ἐξήγετο ἐπιτίθεσθαι. ὁρῶν δέ οὔτε πόλιν αὑτῷ προσχωροῦσαν οὐδεμίαν τόν τε χρόνον προβαίνοντα, ἐνόμισε πρακτέον τι εἶναι: εἰ δέ μή, ἀντί τῆς πρόσθεν εὐκλείας πολλήν ἀδοξίαν προσεδέχετο. ἐπεί οὖν κατεμάνθανε περί μέν τήν μαντίνειαν τούς ἀντιπάλους πεφυλαγμένους, μεταπεμπομένους δέ ἀγησίλαόν τε καί πάντας τούς λακεδαιμονίους, καί ᾔσθετο ἐξεστρατευμένον τόν ἀγησίλαον καί ὄντα ἤδη ἐν τῇ πελλήνῃ, δειπνοποιησάμενος καί παραγγείλας ἡγεῖτο τῷ στρατεύματι εὐθύς ἐπί σπάρτην. καί εἰ μή κρής θείᾳ τινί μοίρᾳ προσελθών ἐξήγγειλε τῷ ἀγησιλάῳ προσιόν τό στράτευμα, ἔλαβεν ἄν τήν πόλιν ὥσπερ νεοττιάν παντάπασιν ἔρημον τῶν ἀμυνομένων. ἐπεί μέντοι προπυθόμενος ταῦτα ἀγησίλαος ἔφθη εἰς τήν πόλιν ἀπελθών, διαταξάμενοι οἱ σπαρτιᾶται ἐφύλαττον, καί μάλα ὀλίγοι ὄντες: οἵ τε γάρ ἱππεῖς αὐτοῖς πάντες ἐν ἀρκαδίᾳ ἀπῆσαν καί τό ξενικόν καί τῶν λόχων δώδεκα ὄντων οἱ τρεῖς. ἐπεί δ' ἐγένετο ἐπαμεινώνδας ἐν τῇ πόλει τῶν σπαρτιατῶν, ὅπου μέν ἔμελλον ἔν τε ἰσοπέδῳ μαχεῖσθαι καί ἀπό τῶν οἰκιῶν βληθήσεσθαι, οὐκ εἰσῄει ταύτῃ, οὐδ' ὅπου γε μηδέν †πλέονες μαχεῖσθαι τῶν ὀλίγων πολλοί ὄντες: ἔνθεν δέ πλεονεκτεῖν ἄν ἐνόμιζε, τοῦτο λαβών τό χωρίον κατέβαινε καί οὐκ ἀνέβαινεν εἰς τήν πόλιν. τό [τε] γε μήν ἐντεῦθεν γενόμενον ἔξεστι μέν τό θεῖον αἰτιᾶσθαι, ἔξεστι δέ λέγειν ὡς τοῖς ἀπονενοημένοις οὐδείς ἄν ὑποσταίη. ἐπεί γάρ ἡγεῖτο ἀρχίδαμος οὐδέ ἑκατόν ἔχων ἄνδρας, καί διαβάς ὅπερ ἐδόκει τι ἔχειν κώλυμα ἐπορεύετο πρός ὄρθιον ἐπί τούς ἀντιπάλους, ἐνταῦθα δή οἱ πῦρ πνέοντες, οἱ νενικηκότες τούς λακεδαιμονίους, οἱ τῷ παντί πλείους καί προσέτι ὑπερδέξια χωρία ἔχοντες, οὐκ ἐδέξαντο τούς περί τόν ἀρχίδαμον, ἀλλ' ἐγκλίνουσι. καί οἱ μέν πρῶτοι τῶν ἐπαμεινώνδα ἀποθνῄσκουσιν: ἐπεί μέντοι ἀγαλλόμενοι τῇ νίκῃ ἐδίωξαν οἱ ἔνδοθεν πορρωτέρω τοῦ καιροῦ, οὗτοι αὖ ἀποθνῄσκουσι: περιεγέγραπτο γάρ, ὡς ἔοικεν, ὑπό τοῦ θείου μέχρι ὅσου νίκη ἐδέδοτο αὐτοῖς. καί ὁ μέν δή ἀρχίδαμος τροπαῖόν τε ἵστατο ἔνθα ἐπεκράτησε καί τούς ἐνταῦθα πεσόντας τῶν πολεμίων ὑποσπόνδους ἀπεδίδου. ὁ δ' ἐπαμεινώνδας λογιζόμενος ὅτι βοηθήσοιεν οἱ ἀρκάδες εἰς τήν λακεδαίμονα, ἐκείνοις μέν οὐκ ἐβούλετο καί πᾶσι λακεδαιμονίοις ὁμοῦ γενομένοις μάχεσθαι, ἄλλως τε καί ηὐτυχηκόσι, τῶν δέ ἀποτετυχηκότων: πάλιν δέ πορευθείς ὡς ἐδύνατο τάχιστα εἰς τήν τεγέαν τούς μέν ὁπλίτας ἀνέπαυσε, τούς δ' ἱππέας ἔπεμψεν εἰς τήν μαντίνειαν, δεηθείς αὐτῶν προσκαρτερῆσαι, καί διδάσκων ὡς πάντα μέν εἰκός ἔξω εἶναι τά τῶν μαντινέων βοσκήματα, πάντας δέ τούς ἀνθρώπους, ἄλλως τε καί σίτου συγκομιδῆς οὔσης. καί οἱ μέν ᾤχοντο: οἱ δ' ἀθηναῖοι ἱππεῖς ὁρμηθέντες ἐξ ἐλευσῖνος ἐδειπνοποιήσαντο μέν ἐν ἰσθμῷ, διελθόντες δέ καί τάς κλεωνάς ἐτύγχανον προσιόντες εἰς τήν μαντίνειαν καί καταστρατοπεδευσάμενοι ἐντός τείχους ἐν ταῖς οἰκίαις. ἐπεί δέ δῆλοι ἦσαν προσελαύνοντες οἱ πολέμιοι, ἐδέοντο οἱ μαντινεῖς τῶν ἀθηναίων ἱππέων βοηθῆσαι, εἴ τι δύναιντο: ἔξω γάρ εἶναι καί τά βοσκήματα πάντα καί τούς ἐργάτας, πολλούς δέ καί παῖδας καί γεραιτέρους τῶν ἐλευθέρων: ἀκούσαντες δέ ταῦτα οἱ ἀθηναῖοι ἐκβοηθοῦσιν, ἔτι ὄντες ἀνάριστοι καί αὐτοί καί οἱ ἵπποι. ἐνταῦθα δή τούτων αὖ τήν ἀρετήν τίς οὐκ ἄν ἀγασθείη; οἵ καί πολύ πλείους ὁρῶντες τούς πολεμίους καί ἐν κορίνθῳ δυστυχήματος γεγενημένου τοῖς ἱππεῦσιν οὐδέν τούτου ἐπελογίσαντο, οὐδ' ὅτι καί θηβαίοις καί θετταλοῖς τοῖς κρατίστοις ἱππεύειν εἶναι δοκοῦσιν ἔμελλον μάχεσθαι, ἀλλ' αἰσχυνόμενοι, εἰ παρόντες μηδέν ὠφελήσειαν τούς συμμάχους, ὡς εἶδον τάχιστα τούς πολεμίους, συνέρραξαν, ἐρῶντες ἀνασώσασθαι τήν πατρῴαν δόξαν. καί μαχόμενοι αἴτιοι μέν ἐγένοντο τά ἔξω πάντα σωθῆναι τοῖς μαντινεῦσιν, αὐτῶν δ' ἀπέθανον ἄνδρες ἀγαθοί, καί ἀπέκτειναν δέ δῆλον ὅτι τοιούτους: οὐδέν γάρ οὕτω βραχύ ὅπλον ἑκάτεροι εἶχον ᾧ οὐκ ἐξικνοῦντο ἀλλήλων. καί τούς μέν φιλίους νεκρούς οὐ προήκαντο, τῶν δέ πολεμίων ἦν οὕς ὑποσπόνδους ἀπέδοσαν. ὁ δ' αὖ ἐπαμεινώνδας, ἐνθυμούμενος ὅτι ὀλίγων μέν ἡμερῶν ἀνάγκη ἔσοιτο ἀπιέναι διά τό ἐξήκειν τῇ στρατείᾳ τόν χρόνον, εἰ δέ καταλείψοι ἐρήμους οἷς ἦλθε σύμμαχος, ἐκεῖνοι πολιορκήσοιντο ὑπό τῶν ἀντιπάλων, αὐτός δέ λελυμασμένος τῇ ἑαυτοῦ δόξῃ παντάπασιν ἔσοιτο, ἡττημένος μέν ἐν λακεδαίμονι σύν πολλῷ ὁπλιτικῷ ὑπ' ὀλίγων, ἡττημένος δέ ἐν μαντινείᾳ ἱππομαχίᾳ, αἴτιος δέ γεγενημένος διά τήν εἰς πελοπόννησον στρατείαν τοῦ συνεστάναι λακεδαιμονίους καί ἀρκάδας καί ἀχαιούς καί ἠλείους καί ἀθηναίους: ὥστε οὐκ ἐδόκει αὐτῷ δυνατόν εἶναι ἀμαχεί παρελθεῖν, λογιζομένῳ ὅτι εἰ μέν νικῴη, πάντα ταῦτα ἀναλύσοιτο: εἰ δέ ἀποθάνοι, καλήν τήν τελευτήν ἡγήσατο ἔσεσθαι πειρωμένῳ τῇ πατρίδι ἀρχήν πελοποννήσου καταλιπεῖν. τό μέν οὖν αὐτόν τοιαῦτα διανοεῖσθαι οὐ πάνυ μοι δοκεῖ θαυμαστόν εἶναι: φιλοτίμων γάρ ἀνδρῶν τά τοιαῦτα διανοήματα: τό μέντοι <τό> στράτευμα παρεσκευακέναι ὡς πόνον τε μηδένα ἀποκάμνειν μήτε νυκτός μήτε ἡμέρας, κινδύνου τε μηδενός ἀφίστασθαι, σπάνιά τε τἀπιτήδεια ἔχοντας ὅμως πείθεσθαι ἐθέλειν, ταῦτά μοι δοκεῖ θαυμαστότερα εἶναι. καί γάρ ὅτε τό τελευταῖον παρήγγειλεν αὐτοῖς παρασκευάζεσθαι ὡς μάχης ἐσομένης, προθύμως μέν ἐλευκοῦντο οἱ ἱππεῖς τά κράνη κελεύοντος ἐκείνου, ἐπεγράφοντο δέ καί <οἱ> τῶν ἀρκάδων ὁπλῖται ῥόπαλα, ὡς θηβαῖοι ὄντες, πάντες δέ ἠκονῶντο καί λόγχας καί μαχαίρας καί ἐλαμπρύνοντο τάς ἀσπίδας. ἐπεί μέντοι οὕτω παρεσκευασμένους ἐξήγαγεν, ἄξιον αὖ κατανοῆσαι ἅ ἐποίησε. πρῶτον μέν γάρ, ὥσπερ εἰκός, συνετάττετο. τοῦτο δέ πράττων σαφηνίζειν ἐδόκει ὅτι εἰς μάχην παρεσκευάζετο: ἐπεί γε μήν ἐτέτακτο αὐτῷ τό στράτευμα ὡς ἐβούλετο, τήν μέν συντομωτάτην πρός τούς πολεμίους οὐκ ἦγε, πρός δέ τά πρός ἑσπέραν ὄρη καί ἀντιπέραν τῆς τεγέας ἡγεῖτο: ὥστε δόξαν παρεῖχε τοῖς πολεμίοις μή ποιήσεσθαι μάχην ἐκείνῃ τῇ ἡμέρᾳ. καί γάρ δή ὡς πρός τῷ ὄρει ἐγένετο, ἐπεί ἐξετάθη αὐτῷ ἡ φάλαγξ, ὑπό τοῖς ὑψηλοῖς ἔθετο τά ὅπλα, ὥστε εἰκάσθη στρατοπεδευομένῳ. τοῦτο δέ ποιήσας ἔλυσε μέν τῶν πλείστων πολεμίων τήν ἐν ταῖς ψυχαῖς πρός μάχην παρασκευήν, ἔλυσε δέ τήν ἐν ταῖς συντάξεσιν. ἐπεί γε μήν παραγαγών τούς ἐπί κέρως πορευομένους λόχους εἰς μέτωπον ἰσχυρόν ἐποιήσατο τό περί ἑαυτόν ἔμβολον, τότε δή ἀναλαβεῖν παραγγείλας τά ὅπλα ἡγεῖτο: οἱ δ' ἠκολούθουν. οἱ δέ πολέμιοι ὡς εἶδον παρά δόξαν ἐπιόντας, οὐδείς αὐτῶν ἡσυχίαν ἔχειν ἐδύνατο, ἀλλ' οἱ μέν ἔθεον εἰς τάς τάξεις, οἱ δέ παρετάττοντο, οἱ δέ ἵππους ἐχαλίνουν, οἱ δέ θώρακας ἐνεδύοντο, πάντες δέ πεισομένοις τι μᾶλλον ἤ ποιήσουσιν ἐῴκεσαν. ὁ δέ τό στράτευμα ἀντίπρῳρον ὥσπερ τριήρη προσῆγε, νομίζων, ὅποι ἐμβαλών διακόψειε, διαφθερεῖν ὅλον τό τῶν ἐναντίων στράτευμα. καί γάρ δή τῷ μέν ἰσχυροτάτῳ παρεσκευάζετο ἀγωνίζεσθαι, τό δέ ἀσθενέστατον πόρρω ἀπέστησεν, εἰδώς ὅτι ἡττηθέν ἀθυμίαν ἄν παράσχοι τοῖς μεθ' ἑαυτοῦ, ῥώμην δέ τοῖς πολεμίοις. καί μήν τούς ἱππέας οἱ μέν πολέμιοι ἀντιπαρετάξαντο ὥσπερ ὁπλιτῶν φάλαγγα βάθος ἐφεξῆς καί ἔρημον πεζῶν ἁμίππων: ὁ δ' ἐπαμεινώνδας αὖ καί τοῦ ἱππικοῦ ἔμβολον ἰσχυρόν ἐποιήσατο, καί ἁμίππους πεζούς συνέταξεν αὐτοῖς, νομίζων τό ἱππικόν ἐπεί διακόψειεν, ὅλον τό ἀντίπαλον νενικηκώς ἔσεσθαι: μάλα γάρ χαλεπόν εὑρεῖν τούς ἐθελήσοντας μένειν, ἐπειδάν τινας φεύγοντας τῶν ἑαυτῶν ὁρῶσι: καί ὅπως μή ἐπιβοηθῶσιν οἱ ἀθηναῖοι ἀπό τοῦ εὐωνύμου κέρατος ἐπί τό ἐχόμενον, κατέστησεν ἐπί γηλόφων τινῶν ἐναντίους αὐτοῖς καί ἱππέας καί ὁπλίτας, φόβον βουλόμενος καί τούτοις παρέχειν ὡς, εἰ βοηθήσαιεν, ὄπισθεν οὗτοι ἐπικείσοιντο αὐτοῖς. τήν μέν δή συμβολήν οὕτως ἐποιήσατο, καί οὐκ ἐψεύσθη τῆς ἐλπίδος: κρατήσας γάρ ᾗ προσέβαλεν ὅλον ἐποίησε φεύγειν τό τῶν ἐναντίων. ἐπεί γε μήν ἐκεῖνος ἔπεσεν, οἱ λοιποί οὐδέ τῇ νίκῃ ὀρθῶς ἔτι ἐδυνάσθησαν χρήσασθαι, ἀλλά φυγούσης μέν αὐτοῖς τῆς ἐναντίας φάλαγγος οὐδένα ἀπέκτειναν οἱ ὁπλῖται οὐδέ προῆλθον ἐκ τοῦ χωρίου ἔνθα ἡ συμβολή ἐγένετο. φυγόντων δ' αὐτοῖς καί τῶν ἱππέων, ἀπέκτειναν μέν οὐδ' οἱ ἱππεῖς διώκοντες οὔτε ἱππέας οὔθ' ὁπλίτας, ὥσπερ δέ ἡττώμενοι πεφοβημένως διά τῶν φευγόντων πολεμίων διέπεσον. καί μήν οἱ ἅμιπποι καί οἱ πελτασταί συννενικηκότες τοῖς ἱππεῦσιν ἀφίκοντο μέν ἐπί τοῦ εὐωνύμου, ὡς κρατοῦντες, ἐκεῖ δ' ὑπό τῶν ἀθηναίων οἱ πλεῖστοι αὐτῶν ἀπέθανον. τούτων δέ πραχθέντων τοὐναντίον ἐγεγένητο οὗ ἐνόμισαν πάντες ἄνθρωποι ἔσεσθαι. συνεληλυθυίας γάρ σχεδόν ἁπάσης τῆς ἑλλάδος καί ἀντιτεταγμένων, οὐδείς ἦν ὅστις οὐκ ᾤετο, εἰ μάχη ἔσοιτο, τούς μέν κρατήσαντας ἄρξειν, τούς δέ κρατηθέντας ὑπηκόους ἔσεσθαι: ὁ δέ θεός οὕτως ἐποίησεν ὥστε ἀμφότεροι μέν τροπαῖον ὡς νενικηκότες ἐστήσαντο, τούς δέ ἱσταμένους οὐδέτεροι ἐκώλυον, νεκρούς δέ ἀμφότεροι μέν ὡς νενικηκότες ὑποσπόνδους ἀπέδοσαν, ἀμφότεροι δέ ὡς ἡττημένοι ὑποσπόνδους ἀπελάμβανον, νενικηκέναι δέ φάσκοντες ἑκάτεροι οὔτε χώρᾳ οὔτε πόλει οὔτ' ἀρχῇ οὐδέτεροι οὐδέν πλέον ἔχοντες ἐφάνησαν ἤ πρίν τήν μάχην γενέσθαι: ἀκρισία δέ καί ταραχή ἔτι πλείων μετά τήν μάχην ἐγένετο ἤ πρόσθεν ἐν τῇ ἑλλάδι. ἐμοί μέν δή μέχρι τούτου γραφέσθω: τά δέ μετά ταῦτα ἴσως ἄλλῳ μελήσει. [6] {work} {κυρου αναβασεωσ α} δαρείου καί παρυσάτιδος γίγνονται παῖδες δύο, πρεσβύτερος μέν ἀρταξέρξης, νεώτερος δέ κῦρος: ἐπεί δέ ἠσθένει δαρεῖος καί ὑπώπτευε τελευτήν τοῦ βίου, ἐβούλετο τώ παῖδε ἀμφοτέρω παρεῖναι. ὁ μέν οὖν πρεσβύτερος παρών ἐτύγχανε: κῦρον δέ μεταπέμπεται ἀπό τῆς ἀρχῆς ἧς αὐτόν σατράπην ἐποίησε, καί στρατηγόν δέ αὐτόν ἀπέδειξε πάντων ὅσοι ἐς καστωλοῦ πεδίον ἁθροίζονται. ἀναβαίνει οὖν ὁ κῦρος λαβών τισσαφέρνην ὡς φίλον, καί τῶν ἑλλήνων ἔχων ὁπλίτας ἀνέβη τριακοσίους, ἄρχοντα δέ αὐτῶν ξενίαν παρράσιον. ἐπεί δέ ἐτελεύτησε δαρεῖος καί κατέστη εἰς τήν βασιλείαν ἀρταξέρξης, τισσαφέρνης διαβάλλει τόν κῦρον πρός τόν ἀδελφόν ὡς ἐπιβουλεύοι αὐτῷ. ὁ δέ πείθεται καί συλλαμβάνει κῦρον ὡς ἀποκτενῶν: ἡ δέ μήτηρ ἐξαιτησαμένη αὐτόν ἀποπέμπει πάλιν ἐπί τήν ἀρχήν. ὁ δ' ὡς ἀπῆλθε κινδυνεύσας καί ἀτιμασθείς, βουλεύεται ὅπως μήποτε ἔτι ἔσται ἐπί τῷ ἀδελφῷ, ἀλλά, ἤν δύνηται, βασιλεύσει ἀντ' ἐκείνου. παρύσατις μέν δή ἡ μήτηρ ὑπῆρχε τῷ κύρῳ, φιλοῦσα αὐτόν μᾶλλον ἤ τόν βασιλεύοντα ἀρταξέρξην. ὅστις δ' ἀφικνεῖτο τῶν παρά βασιλέως πρός αὐτόν πάντας οὕτω διατιθείς ἀπεπέμπετο ὥστε αὐτῷ μᾶλλον φίλους εἶναι ἤ βασιλεῖ. καί τῶν παρ' ἑαυτῷ δέ βαρβάρων ἐπεμελεῖτο ὡς πολεμεῖν τε ἱκανοί εἴησαν καί εὐνοϊκῶς ἔχοιεν αὐτῷ. τήν δέ ἑλληνικήν δύναμιν ἥθροιζεν ὡς μάλιστα ἐδύνατο ἐπικρυπτόμενος, ὅπως ὅτι ἀπαρασκευότατον λάβοι βασιλέα. ὧδε οὖν ἐποιεῖτο τήν συλλογήν. ὁπόσας εἶχε φυλακάς ἐν ταῖς πόλεσι παρήγγειλε τοῖς φρουράρχοις ἑκάστοις λαμβάνειν ἄνδρας πελοποννησίους ὅτι πλείστους καί βελτίστους, ὡς ἐπιβουλεύοντος τισσαφέρνους ταῖς πόλεσι. καί γάρ ἦσαν αἱ ἰωνικαί πόλεις τισσαφέρνους τό ἀρχαῖον ἐκ βασιλέως δεδομέναι, τότε δέ ἀφειστήκεσαν πρός κῦρον πᾶσαι πλήν μιλήτου: ἐν μιλήτῳ δέ τισσαφέρνης προαισθόμενος τά αὐτά ταῦτα βουλευομένους ἀποστῆναι πρός κῦρον, τούς μέν αὐτῶν ἀπέκτεινε τούς δ' ἐξέβαλεν. ὁ δέ κῦρος ὑπολαβών τούς φεύγοντας συλλέξας στράτευμα ἐπολιόρκει μίλητον καί κατά γῆν καί κατά θάλατταν καί ἐπειρᾶτο κατάγειν τούς ἐκπεπτωκότας. καί αὕτη αὖ ἄλλη πρόφασις ἦν αὐτῷ τοῦ ἁθροίζειν στράτευμα. πρός δέ βασιλέα πέμπων ἠξίου ἀδελφός ὤν αὐτοῦ δοθῆναι οἷ ταύτας τάς πόλεις μᾶλλον ἤ τισσαφέρνην ἄρχειν αὐτῶν, καί ἡ μήτηρ συνέπραττεν αὐτῷ ταῦτα: ὥστε βασιλεύς τήν μέν πρός ἑαυτόν ἐπιβουλήν οὐκ ᾐσθάνετο, τισσαφέρνει δ' ἐνόμιζε πολεμοῦντα αὐτόν ἀμφί τά στρατεύματα δαπανᾶν: ὥστε οὐδέν ἤχθετο αὐτῶν πολεμούντων. καί γάρ ὁ κῦρος ἀπέπεμπε τούς γιγνομένους δασμούς βασιλεῖ ἐκ τῶν πόλεων ὧν τισσαφέρνους ἐτύγχανεν ἔχων. ἄλλο δέ στράτευμα αὐτῷ συνελέγετο ἐν χερρονήσῳ τῇ κατ' ἀντιπέρας ἀβύδου τόνδε τόν τρόπον. κλέαρχος λακεδαιμόνιος φυγάς ἦν: τούτῳ συγγενόμενος ὁ κῦρος ἠγάσθη τε αὐτόν καί δίδωσιν αὐτῷ μυρίους δαρεικούς. ὁ δέ λαβών τό χρυσίον στράτευμα συνέλεξεν ἀπό τούτων τῶν χρημάτων καί ἐπολέμει ἐκ χερρονήσου ὁρμώμενος τοῖς θρᾳξί τοῖς ὑπέρ ἑλλήσποντον οἰκοῦσι καί ὠφέλει τούς ἕλληνας: ὥστε καί χρήματα συνεβάλλοντο αὐτῷ εἰς τήν τροφήν τῶν στρατιωτῶν αἱ ἑλλησποντιακαί πόλεις ἑκοῦσαι. τοῦτο δ' αὖ οὕτω τρεφόμενον ἐλάνθανεν αὐτῷ τό στράτευμα. ἀρίστιππος δέ ὁ θετταλός ξένος ὤν ἐτύγχανεν αὐτῷ, καί πιεζόμενος ὑπό τῶν οἴκοι ἀντιστασιωτῶν ἔρχεται πρός τόν κῦρον καί αἰτεῖ αὐτόν εἰς δισχιλίους ξένους καί τριῶν μηνῶν μισθόν, ὡς οὕτως περιγενόμενος ἄν τῶν ἀντιστασιωτῶν. ὁ δέ κῦρος δίδωσιν αὐτῷ εἰς τετρακισχιλίους καί ἕξ μηνῶν μισθόν, καί δεῖται αὐτοῦ μή πρόσθεν καταλῦσαι πρός τούς ἀντιστασιώτας πρίν ἄν αὐτῷ συμβουλεύσηται. οὕτω δέ αὖ τό ἐν θετταλίᾳ ἐλάνθανεν αὐτῷ τρεφόμενον στράτευμα. πρόξενον δέ τόν βοιώτιον ξένον ὄντα ἐκέλευσε λαβόντα ἄνδρας ὅτι πλείστους παραγενέσθαι, ὡς ἐς πισίδας βουλόμενος στρατεύεσθαι, ὡς πράγματα παρεχόντων τῶν πισιδῶν τῇ ἑαυτοῦ χώρᾳ. σοφαίνετον δέ τόν στυμφάλιον καί σωκράτην τόν ἀχαιόν, ξένους ὄντας καί τούτους, ἐκέλευσεν ἄνδρας λαβόντας ἐλθεῖν ὅτι πλείστους, ὡς πολεμήσων τισσαφέρνει σύν τοῖς φυγάσι τοῖς μιλησίων. καί ἐποίουν οὕτως οὗτοι. ἐπεί δ' ἐδόκει ἤδη πορεύεσθαι αὐτῷ ἄνω, τήν μέν πρόφασιν ἐποιεῖτο ὡς πισίδας βουλόμενος ἐκβαλεῖν παντάπασιν ἐκ τῆς χώρας: καί ἁθροίζει ὡς ἐπί τούτους τό τε βαρβαρικόν καί τό ἑλληνικόν. ἐνταῦθα καί παραγγέλλει τῷ τε κλεάρχῳ λαβόντι ἥκειν ὅσον ἦν αὐτῷ στράτευμα καί τῷ ἀριστίππῳ συναλλαγέντι πρός τούς οἴκοι ἀποπέμψαι πρός ἑαυτόν ὅ εἶχε στράτευμα: καί ξενίᾳ τῷ ἀρκάδι, ὅς αὐτῷ προειστήκει τοῦ ἐν ταῖς πόλεσι ξενικοῦ, ἥκειν παραγγέλλει λαβόντα τούς ἄλλους πλήν ὁπόσοι ἱκανοί ἦσαν τάς ἀκροπόλεις φυλάττειν. ἐκάλεσε δέ καί τούς μίλητον πολιορκοῦντας, καί τούς φυγάδας ἐκέλευσε σύν αὐτῷ στρατεύεσθαι, ὑποσχόμενος αὐτοῖς, εἰ καλῶς καταπράξειεν ἐφ' ἅ ἐστρατεύετο, μή πρόσθεν παύσεσθαι πρίν αὐτούς καταγάγοι οἴκαδε. οἱ δέ ἡδέως ἐπείθοντο: ἐπίστευον γάρ αὐτῷ: καί λαβόντες τά ὅπλα παρῆσαν εἰς σάρδεις. ξενίας μέν δή τούς ἐκ τῶν πόλεων λαβών παρεγένετο εἰς σάρδεις ὁπλίτας εἰς τετρακισχιλίους, πρόξενος δέ παρῆν ἔχων ὁπλίτας μέν εἰς πεντακοσίους καί χιλίους, γυμνῆτας δέ πεντακοσίους, σοφαίνετος δέ ὁ στυμφάλιος ὁπλίτας ἔχων χιλίους, σωκράτης δέ ὁ ἀχαιός ὁπλίτας ἔχων ὡς πεντακοσίους, πασίων δέ ὁ μεγαρεύς τριακοσίους μέν ὁπλίτας, τριακοσίους δέ πελταστάς ἔχων παρεγένετο: ἦν δέ καί οὗτος καί ὁ σωκράτης τῶν ἀμφί μίλητον στρατευομένων. οὗτοι μέν εἰς σάρδεις αὐτῷ ἀφίκοντο. τισσαφέρνης δέ κατανοήσας ταῦτα, καί μείζονα ἡγησάμενος εἶναι ἤ ὡς ἐπί πισίδας τήν παρασκευήν, πορεύεται ὡς βασιλέα ᾗ ἐδύνατο τάχιστα ἱππέας ἔχων ὡς πεντακοσίους. καί βασιλεύς μέν δή ἐπεί ἤκουσε τισσαφέρνους τόν κύρου στόλον, ἀντιπαρεσκευάζετο. κῦρος δέ ἔχων οὕς εἴρηκα ὡρμᾶτο ἀπό σάρδεων: καί ἐξελαύνει διά τῆς λυδίας σταθμούς τρεῖς παρασάγγας εἴκοσι καί δύο ἐπί τόν μαίανδρον ποταμόν. τούτου τό εὖρος δύο πλέθρα: γέφυρα δέ ἐπῆν ἐζευγμένη πλοίοις. τοῦτον διαβάς ἐξελαύνει διά φρυγίας σταθμόν ἕνα παρασάγγας ὀκτώ εἰς κολοσσάς, πόλιν οἰκουμένην καί εὐδαίμονα καί μεγάλην. ἐνταῦθα ἔμεινεν ἡμέρας ἑπτά: καί ἧκε μένων ὁ θετταλός ὁπλίτας ἔχων χιλίους καί πελταστάς πεντακοσίους, δόλοπας καί αἰνιᾶνας καί ὀλυνθίους. ἐντεῦθεν ἐξελαύνει σταθμούς τρεῖς παρασάγγας εἴκοσιν εἰς κελαινάς, τῆς φρυγίας πόλιν οἰκουμένην, μεγάλην καί εὐδαίμονα. ἐνταῦθα κύρῳ βασίλεια ἦν καί παράδεισος μέγας ἀγρίων θηρίων πλήρης, ἅ ἐκεῖνος ἐθήρευεν ἀπό ἵππου, ὁπότε γυμνάσαι βούλοιτο ἑαυτόν τε καί τούς ἵππους. διά μέσου δέ τοῦ παραδείσου ῥεῖ ὁ μαίανδρος ποταμός: αἱ δέ πηγαί αὐτοῦ εἰσιν ἐκ τῶν βασιλείων: ῥεῖ δέ καί διά τῆς κελαινῶν πόλεως. ἔστι δέ καί μεγάλου βασιλέως βασίλεια ἐν κελαιναῖς ἐρυμνά ἐπί ταῖς πηγαῖς τοῦ μαρσύου ποταμοῦ ὑπό τῇ ἀκροπόλει: ῥεῖ δέ καί οὗτος διά τῆς πόλεως καί ἐμβάλλει εἰς τόν μαίανδρον: τοῦ δέ μαρσύου τό εὖρός ἐστιν εἴκοσι καί πέντε ποδῶν. ἐνταῦθα λέγεται ἀπόλλων ἐκδεῖραι μαρσύαν νικήσας ἐρίζοντά οἱ περί σοφίας, καί τό δέρμα κρεμάσαι ἐν τῷ ἄντρῳ ὅθεν αἱ πηγαί: διά δέ τοῦτο ὁ ποταμός καλεῖται μαρσύας. ἐνταῦθα ξέρξης, ὅτε ἐκ τῆς ἑλλάδος ἡττηθείς τῇ μάχῃ ἀπεχώρει, λέγεται οἰκοδομῆσαι ταῦτά τε τά βασίλεια καί τήν κελαινῶν ἀκρόπολιν. ἐνταῦθα ἔμεινε κῦρος ἡμέρας τριάκοντα: καί ἧκε κλέαρχος ὁ λακεδαιμόνιος φυγάς ἔχων ὁπλίτας χιλίους καί πελταστάς θρᾷκας ὀκτακοσίους καί τοξότας κρῆτας διακοσίους. ἅμα δέ καί σῶσις παρῆν ὁ συρακόσιος ἔχων ὁπλίτας τριακοσίους, καί σοφαίνετος ἀρκάδας ἔχων ὁπλίτας χιλίους. καί ἐνταῦθα κῦρος ἐξέτασιν καί ἀριθμόν τῶν ἑλλήνων ἐποίησεν ἐν τῷ παραδείσῳ, καί ἐγένοντο οἱ σύμπαντες ὁπλῖται μέν μύριοι χίλιοι, πελ τασταί δέ ἀμφί τούς δισχιλίους. ἐντεῦθεν ἐξελαύνει σταθμούς δύο παρασάγγας δέκα εἰς πέλτας, πόλιν οἰκουμένην. ἐνταῦθ' ἔμεινεν ἡμέρας τρεῖς: ἐν αἷς ξενίας ὁ ἀρκάς τά λύκαια ἔθυσε καί ἀγῶνα ἔθηκε: τά δέ ἆθλα ἦσαν στλεγγίδες χρυσαῖ: ἐθεώρει δέ τόν ἀγῶνα καί κῦρος. ἐντεῦθεν ἐξελαύνει σταθμούς δύο παρασάγγας δώδεκα ἐς κεράμων ἀγοράν, πόλιν οἰκουμένην, ἐσχάτην πρός τῇ μυσίᾳ χώρᾳ. ἐντεῦθεν ἐξελαύνει σταθμούς τρεῖς παρασάγγας τριάκοντα εἰς καΰστρου πεδίον, πόλιν οἰκουμένην. ἐνταῦθ' ἔμεινεν ἡμέρας πέντε: καί τοῖς στρατιώταις ὠφείλετο μισθός πλέον ἤ τριῶν μηνῶν, καί πολλάκις ἰόντες ἐπί τάς θύρας ἀπῄτουν. ὁ δέ ἐλπίδας λέγων διῆγε καί δῆλος ἦν ἀνιώμενος: οὐ γάρ ἦν πρός τοῦ κύρου τρόπου ἔχοντα μή ἀποδιδόναι. ἐνταῦθα ἀφικνεῖται ἐπύαξα ἡ συεννέσιος γυνή τοῦ κιλίκων βασιλέως παρά κῦρον: καί ἐλέγετο κύρῳ δοῦναι χρήματα πολλά. τῇ δ' οὖν στρατιᾷ τότε ἀπέδωκε κῦρος μισθόν τεττάρων μηνῶν. εἶχε δέ ἡ κίλισσα φυλακήν [καί φύλακας] περί αὑτήν κίλικας καί ἀσπενδίους: ἐλέγετο δέ καί συγγενέσθαι κῦρον τῇ κιλίσσῃ. ἐντεῦθεν δέ ἐλαύνει σταθμούς δύο παρασάγγας δέκα εἰς θύμβριον, πόλιν οἰκουμένην. ἐνταῦθα ἦν παρά τήν ὁδόν κρήνη ἡ μίδου καλουμένη τοῦ φρυγῶν βασιλέως, ἐφ' ᾗ λέγεται μίδας τόν σάτυρον θηρεῦσαι οἴνῳ κεράσας αὐτήν. ἐντεῦθεν ἐξελαύνει σταθμούς δύο παρασάγγας δέκα εἰς τυριάειον, πόλιν οἰκουμένην. ἐνταῦθα ἔμεινεν ἡμέρας τρεῖς. καί λέγεται δεηθῆναι ἡ κίλισσα κύρου ἐπιδεῖξαι τό στράτευμα αὐτῇ: βουλόμενος οὖν ἐπιδεῖξαι ἐξέτασιν ποιεῖται ἐν τῷ πεδίῳ τῶν ἑλλήνων καί τῶν βαρβάρων. ἐκέλευσε δέ τούς ἕλληνας ὡς νόμος αὐτοῖς εἰς μάχην οὕτω ταχθῆναι καί στῆναι, συντάξαι δ' ἕκαστον τούς ἑαυτοῦ. ἐτάχθησαν οὖν ἐπί τεττάρων: εἶχε δέ τό μέν δεξιόν μένων καί οἱ σύν αὐτῷ, τό δέ εὐώνυμον κλέαρχος καί οἱ ἐκείνου, τό δέ μέσον οἱ ἄλλοι στρατηγοί. ἐθεώρει οὖν ὁ κῦρος πρῶτον μέν τούς βαρβάρους: οἱ δέ παρήλαυνον τεταγμένοι κατά ἴλας καί κατά τάξεις: εἶτα δέ τούς ἕλληνας, παρελαύνων ἐφ' ἅρματος καί ἡ κίλισσα ἐφ' ἁρμαμάξης. εἶχον δέ πάντες κράνη χαλκᾶ καί χιτῶνας φοινικοῦς καί κνημῖδας καί τάς ἀσπίδας ἐκκεκαλυμμένας. ἐπειδή δέ πάντας παρήλασε, στήσας τό ἅρμα πρό τῆς φάλαγγος μέσης, πέμψας πίγρητα τόν ἑρμηνέα παρά τούς στρατηγούς τῶν ἑλλήνων ἐκέλευσε προβαλέσθαι τά ὅπλα καί ἐπιχωρῆσαι ὅλην τήν φάλαγγα. οἱ δέ ταῦτα προεῖπον τοῖς στρατιώταις: καί ἐπεί ἐσάλπιγξε, προβαλόμενοι τά ὅπλα ἐπῇσαν. ἐκ δέ τούτου θᾶττον προϊόντων σύν κραυγῇ ἀπό τοῦ αὐτομάτου δρόμος ἐγένετο τοῖς στρατιώταις ἐπί τάς σκηνάς, τῶν δέ βαρβάρων φόβος πολύς, καί ἥ τε κίλισσα ἔφυγεν ἐπί τῆς ἁρμαμάξης καί οἱ ἐκ τῆς ἀγορᾶς καταλιπόντες τά ὤνια ἔφυγον. οἱ δέ ἕλληνες σύν γέλωτι ἐπί τάς σκηνάς ἦλθον. ἡ δέ κίλισσα ἰδοῦσα τήν λαμπρότητα καί τήν τάξιν τοῦ στρατεύματος ἐθαύμασε. κῦρος δέ ἥσθη τόν ἐκ τῶν ἑλλήνων εἰς τούς βαρβάρους φόβον ἰδών. ἐντεῦθεν ἐξελαύνει σταθμούς τρεῖς παρασάγγας εἴκοσιν εἰς ἰκόνιον, τῆς φρυγίας πόλιν ἐσχάτην. ἐνταῦθα ἔμεινε τρεῖς ἡμέρας. ἐντεῦθεν ἐξελαύνει διά τῆς λυκαονίας σταθμούς πέντε παρασάγγας τριάκοντα. ταύτην τήν χώραν ἐπέτρεψε διαρπάσαι τοῖς ἕλλησιν ὡς πολεμίαν οὖσαν. ἐντεῦθεν κῦρος τήν κίλισσαν εἰς τήν κιλικίαν ἀποπέμπει τήν ταχίστην ὁδόν: καί συνέπεμψεν αὐτῇ στρατιώτας οὕς μένων εἶχε καί αὐτόν. κῦρος δέ μετά τῶν ἄλλων ἐξελαύνει διά καππαδοκίας σταθμούς τέτταρας παρασάγγας εἴκοσι καί πέντε πρός δάναν, πόλιν οἰκουμένην, μεγάλην καί εὐδαίμονα. ἐνταῦθα ἔμειναν ἡμέρας τρεῖς: ἐν ᾧ κῦρος ἀπέκτεινεν ἄνδρα πέρσην μεγαφέρνην, φοινικιστήν βασίλειον, καί ἕτερόν τινα τῶν ὑπάρχων δυνάστην, αἰτιασάμενος ἐπιβουλεύειν αὐτῷ. ἐντεῦθεν ἐπειρῶντο εἰσβάλλειν εἰς τήν κιλικίαν: ἡ δέ εἰσβολή ἦν ὁδός ἁμαξιτός ὀρθία ἰσχυρῶς καί ἀμήχανος εἰσελθεῖν στρατεύματι, εἴ τις ἐκώλυεν. ἐλέγετο δέ καί συέννεσις εἶναι ἐπί τῶν ἄκρων φυλάττων τήν εἰσβολήν: διό ἔμεινεν ἡμέραν ἐν τῷ πεδίῳ. τῇ δ' ὑστεραίᾳ ἧκεν ἄγγελος λέγων ὅτι λελοιπώς εἴη συέννεσις τά ἄκρα, ἐπεί ᾔσθετο ὅτι τό μένωνος στράτευμα ἤδη ἐν κιλικίᾳ ἦν εἴσω τῶν ὀρέων, καί ὅτι τριήρεις ἤκουε περιπλεούσας ἀπ' ἰωνίας εἰς κιλικίαν ταμών ἔχοντα τάς λακεδαιμονίων καί αὐτοῦ κύρου. κῦρος δ' οὖν ἀνέβη ἐπί τά ὄρη οὐδενός κωλύοντος, καί εἶδε τάς σκηνάς οὗ οἱ κίλικες ἐφύλαττον. ἐντεῦθεν δέ κατέβαινεν εἰς πεδίον μέγα καί καλόν, ἐπίρρυτον, καί δένδρων παντοδαπῶν σύμπλεων καί ἀμπέλων: πολύ δέ καί σήσαμον καί μελίνην καί κέγχρον καί πυρούς καί κριθάς φέρει. ὄρος δ' αὐτό περιεῖχεν ὀχυρόν καί ὑψηλόν πάντῃ ἐκ θαλάττης εἰς θάλατταν. καταβάς δέ διά τούτου τοῦ πεδίου ἤλασε σταθμούς τέτταρας παρασάγγας πέντε καί εἴκοσιν εἰς ταρσούς, τῆς κιλικίας πόλιν μεγάλην καί εὐδαίμονα, οὗ ἦν τά συεννέσιος βασίλεια τοῦ κιλίκων βασιλέως: διά μέσου δέ τῆς πόλεως ῥεῖ ποταμός κύδνος ὄνομα, εὖρος δύο πλέθρων. ταύτην τήν πόλιν ἐξέλιπον οἱ ἐνοικοῦντες μετά συεννέσιος εἰς χωρίον ὀχυρόν ἐπί τά ὄρη πλήν οἱ τά καπηλεῖα ἔχοντες: ἔμειναν δέ καί οἱ παρά τήν θάλατταν οἰκοῦντες ἐν σόλοις καί ἐν ἰσσοῖς. ἐπύαξα δέ ἡ συεννέσιος γυνή προτέρα κύρου πέντε ἡμέραις εἰς ταρσούς ἀφίκετο: ἐν δέ τῇ ὑπερβολῇ τῶν ὀρέων τῇ εἰς τό πεδίον δύο λόχοι τοῦ μένωνος στρατεύματος ἀπώλοντο: οἱ μέν ἔφασαν ἁρπάζοντάς τι κατακοπῆναι ὑπό τῶν κιλίκων, οἱ δέ ὑπολειφθέντας καί οὐ δυναμένους εὑρεῖν τό ἄλλο στράτευμα οὐδέ τάς ὁδούς εἶτα πλανωμένους ἀπολέσθαι: ἦσαν δ' οὖν οὗτοι ἑκατόν ὁπλῖται. οἱ δ' ἄλλοι ἐπεί ἧκον, τήν τε πόλιν τούς ταρσούς διήρπασαν, διά τόν ὄλεθρον τῶν συστρατιωτῶν ὀργιζόμενοι, καί τά βασίλεια τά ἐν αὐτῇ. κῦρος δ' ἐπεί εἰσήλασεν εἰς τήν πόλιν, μετεπέμπετο τόν συέννεσιν πρός ἑαυτόν: ὁ δ' οὔτε πρότερον οὐδενί πω κρείττονι ἑαυτοῦ εἰς χεῖρας ἐλθεῖν ἔφη οὔτε τότε κύρῳ ἰέναι ἤθελε, πρίν ἡ γυνή αὐτόν ἔπεισε καί πίστεις ἔλαβε. μετά δέ ταῦτα ἐπεί συνεγένοντο ἀλλήλοις, συέννεσις μέν ἔδωκε κύρῳ χρήματα πολλά εἰς τήν στρατιάν, κῦρος δέ ἐκείνῳ δῶρα ἅ νομίζεται παρά βασιλεῖ τίμια, ἵππον χρυσοχάλινον καί στρεπτόν χρυσοῦν καί ψέλια καί ἀκινάκην χρυσοῦν καί στολήν περσικήν, καί τήν χώραν μηκέτι διαρπάζεσθαι: τά δέ ἡρπασμένα ἀνδράποδα, ἤν που ἐντυγχάνωσιν, ἀπολαμβάνειν. ἐνταῦθα ἔμεινεν ὁ κῦρος καί ἡ στρατιά ἡμέρας εἴκοσιν: οἱ γάρ στρατιῶται οὐκ ἔφασαν ἰέναι τοῦ πρόσω: ὑπώπτευον γάρ ἤδη ἐπί βασιλέα ἰέναι: μισθωθῆναι δέ οὐκ ἐπί τούτῳ ἔφασαν. πρῶτος δέ κλέαρχος τούς αὑτοῦ στρατιώτας ἐβιάζετο ἰέναι: οἱ δ' αὐτόν τε ἔβαλλον καί τά ὑποζύγια τά ἐκείνου, ἐπεί ἄρξαιντο προϊέναι. κλέαρχος δέ τότε μέν μικρόν ἐξέφυγε μή καταπετρωθῆναι, ὕστερον δ' ἐπεί ἔγνω ὅτι οὐ δυνήσεται βιάσασθαι, συνήγαγεν ἐκκλησίαν τῶν αὑτοῦ στρατιωτῶν. καί πρῶτον μέν ἐδάκρυε πολύν χρόνον ἑστώς: οἱ δέ ὁρῶντες ἐθαύμαζον καί ἐσιώπων: εἶτα δέ ἔλεξε τοιάδε. ἄνδρες στρατιῶται, μή θαυμάζετε ὅτι χαλεπῶς φέρω τοῖς παροῦσι πράγμασιν. ἐμοί γάρ ξένος κῦρος ἐγένετο καί με φεύγοντα ἐκ τῆς πατρίδος τά τε ἄλλα ἐτίμησε καί μυρίους ἔδωκε δαρεικούς: οὕς ἐγώ λαβών οὐκ εἰς τό ἴδιον κατεθέμην ἐμοί οὐδέ καθηδυπάθησα, ἀλλ' εἰς ὑμᾶς ἐδαπάνων. καί πρῶτον μέν πρός τούς θρᾷκας ἐπολέμησα, καί ὑπέρ τῆς ἑλλάδος ἐτιμωρούμην μεθ' ὑμῶν, ἐκ τῆς χερρονήσου αὐτούς ἐξελαύνων βουλομένους ἀφαιρεῖσθαι τούς ἐνοικοῦντας ἕλληνας τήν γῆν. ἐπειδή δέ κῦρος ἐκάλει, λαβών ὑμᾶς ἐπορευόμην, ἵνα εἴ τι δέοιτο ὠφελοίην αὐτόν ἀνθ' ὧν εὖ ἔπαθον ὑπ' ἐκείνου. ἐπεί δέ ὑμεῖς οὐ βούλεσθε συμπορεύεσθαι, ἀνάγκη δή μοι ἤ ὑμᾶς προδόντα τῇ κύρου φιλίᾳ χρῆσθαι ἤ πρός ἐκεῖνον ψευσάμενον μεθ' ὑμῶν εἶναι. εἰ μέν δή δίκαια ποιήσω οὐκ οἶδα, αἱρήσομαι δ' οὖν ὑμᾶς καί σύν ὑμῖν ὅ τι ἄν δέῃ πείσομαι. καί οὔποτε ἐρεῖ οὐδείς ὡς ἐγώ ἕλληνας ἀγαγών εἰς τούς βαρβάρους, προδούς τούς ἕλληνας τήν τῶν βαρβάρων φιλίαν εἱλόμην, ἀλλ' ἐπεί ὑμεῖς ἐμοί οὐ θέλετε πείθεσθαι, ἐγώ σύν ὑμῖν ἕψομαι καί ὅ τι ἄν δέῃ πείσομαι. νομίζω γάρ ὑμᾶς ἐμοί εἶναι καί πατρίδα καί φίλους καί συμμάχους, καί σύν ὑμῖν μέν ἄν οἶμαι εἶναι τίμιος ὅπου ἄν ὦ, ὑμῶν δέ ἔρημος ὤν οὐκ ἄν ἱκανός οἶμαι εἶναι οὔτ' ἄν φίλον ὠφελῆσαι οὔτ' ἄν ἐχθρόν ἀλέξασθαι. ὡς ἐμοῦ οὖν ἰόντος ὅπῃ ἄν καί ὑμεῖς οὕτω τήν γνώμην ἔχετε. ταῦτα εἶπεν: οἱ δέ στρατιῶται οἵ τε αὐτοῦ ἐκείνου καί οἱ ἄλλοι ταῦτα ἀκούσαντες ὅτι οὐ φαίη παρά βασιλέα πορεύεσθαι ἐπῄνεσαν: παρά δέ ξενίου καί πασίωνος πλείους ἤ δισχίλιοι λαβόντες τά ὅπλα καί τά σκευοφόρα ἐστρατοπεδεύσαντο παρά κλεάρχῳ. κῦρος δέ τούτοις ἀπορῶν τε καί λυπούμενος μετεπέμπετο τόν κλέαρχον: ὁ δέ ἰέναι μέν οὐκ ἤθελε, λάθρᾳ δέ τῶν στρατιωτῶν πέμπων αὐτῷ ἄγγελον ἔλεγε θαρρεῖν ὡς καταστησομένων τούτων εἰς τό δέον. μεταπέμπεσθαι δ' ἐκέλευεν αὐτόν: αὐτός δ' οὐκ ἔφη ἰέναι. μετά δέ ταῦτα συναγαγών τούς θ' ἑαυτοῦ στρατιώτας καί τούς προσελθόντας αὐτῷ καί τῶν ἄλλων τόν βουλόμενον, ἔλεξε τοιάδε. ἄνδρες στρατιῶται, τά μέν δή κύρου δῆλον ὅτι οὕτως ἔχει πρός ἡμᾶς ὥσπερ τά ἡμέτερα πρός ἐκεῖνον: οὔτε γάρ ἡμεῖς ἐκείνου ἔτι στρατιῶται, ἐπεί γε οὐ συνεπόμεθα αὐτῷ, οὔτε ἐκεῖνος ἔτι ἡμῖν μισθοδότης. ὅτι μέντοι ἀδικεῖσθαι νομίζει ὑφ' ἡμῶν οἶδα: ὥστε καί μεταπεμπομένου αὐτοῦ οὐκ ἐθέλω ἐλθεῖν, τό μέν μέγιστον αἰσχυνόμενος ὅτι σύνοιδα ἐμαυτῷ πάντα ἐψευσμένος αὐτόν, ἔπειτα καί δεδιώς μή λαβών με δίκην ἐπιθῇ ὧν νομίζει ὑπ' ἐμοῦ ἠδικῆσθαι. ἐμοί οὖν δοκεῖ οὐχ ὥρα εἶναι ἡμῖν καθεύδειν οὐδ' ἀμελεῖν ἡμῶν αὐτῶν, ἀλλά βουλεύεσθαι ὅ τι χρή ποιεῖν ἐκ τούτων. καί ἕως γε μένομεν αὐτοῦ σκεπτέον μοι δοκεῖ εἶναι ὅπως ἀσφαλέστατα μενοῦμεν, εἴ τε ἤδη δοκεῖ ἀπιέναι, ὅπως ἀσφαλέστατα ἄπιμεν, καί ὅπως τά ἐπιτήδεια ἕξομεν: ἄνευ γάρ τούτων οὔτε στρατηγοῦ οὔτε ἰδιώτου ὄφελος οὐδέν. ὁ δ' ἀνήρ πολλοῦ μέν ἄξιος ᾧ ἄν φίλος ᾖ, χαλεπώτατος δ' ἐχθρός ᾧ ἄν πολέμιος ᾖ, ἔχει δέ δύναμιν καί πεζήν καί ἱππικήν καί ναυτικήν ἥν πάντες ὁμοίως ὁρῶμέν τε καί ἐπιστάμεθα: καί γάρ οὐδέ πόρρω δοκοῦμέν μοι αὐτοῦ καθῆσθαι. ὥστε ὥρα λέγειν ὅ τι τις γιγνώσκει ἄριστον εἶναι. ταῦτα εἰπών ἐπαύσατο. ἐκ δέ τούτου ἀνίσταντο οἱ μέν ἐκ τοῦ αὐτομάτου, λέξοντες ἅ ἐγίγνωσκον, οἱ δέ καί ὑπ' ἐκείνου ἐγκέλευστοι, ἐπιδεικνύντες οἵα εἴη ἡ ἀπορία ἄνευ τῆς κύρου γνώμης καί μένειν καί ἀπιέναι. εἷς δέ δή εἶπε προσποιούμενος σπεύδειν ὡς τάχιστα πορεύεσθαι εἰς τήν ἑλλάδα στρατηγούς μέν ἑλέσθαι ἄλλους ὡς τάχιστα, εἰ μή βούλεται κλέαρχος ἀπάγειν: τά δ' ἐπιτήδει' ἀγοράζεσθαι (ἡ δ' ἀγορά ἦν ἐν τῷ βαρβαρικῷ στρατεύματι) καί συσκευάζεσθαι: ἐλθόντας δέ κῦρον αἰτεῖν πλοῖα, ὡς ἀποπλέοιεν: ἐάν δέ μή διδῷ ταῦτα, ἡγεμόνα αἰτεῖν κῦρον ὅστις διά φιλίας τῆς χώρας ἀπάξει. ἐάν δέ μηδέ ἡγεμόνα διδῷ, συντάττεσθαι τήν ταχίστην, πέμψαι δέ καί προκαταληψομένους τά ἄκρα, ὅπως μή φθάσωσι μήτε κῦρος μήτε οἱ κίλικες καταλαβόντες, ὧν πολλούς καί πολλά χρήματα ἔχομεν ἀνηρπακότες. οὗτος μέν τοιαῦτα εἶπε: μετά δέ τοῦτον κλέαρχος εἶπε τοσοῦτον. ὡς μέν στρατηγήσοντα ἐμέ ταύτην τήν στρατηγίαν μηδείς ὑμῶν λεγέτω: πολλά γάρ ἐνορῶ δι' ἅ ἐμοί τοῦτο οὐ ποιητέον: ὡς δέ τῷ ἀνδρί ὅν ἄν ἕλησθε πείσομαι ᾗ δυνατόν μάλιστα, ἵνα εἰδῆτε ὅτι καί ἄρχεσθαι ἐπίσταμαι ὥς τις καί ἄλλος μάλιστα ἀνθρώπων. μετά τοῦτον ἄλλος ἀνέστη, ἐπιδεικνύς μέν τήν εὐήθειαν τοῦ τά πλοῖα αἰτεῖν κελεύοντος, ὥσπερ πάλιν τόν στόλον κύρου ποιουμένου, ἐπιδεικνύς δέ ὡς εὔηθες εἴη ἡγεμόνα αἰτεῖν παρά τούτου ᾧ λυμαινόμεθα τήν πρᾶξιν. εἰ δέ καί τῷ ἡγεμόνι πιστεύσομεν ὅν ἄν κῦρος διδῷ, τί κωλύει καί τά ἄκρα ἡμῖν κελεύειν κῦρον προκαταλαβεῖν; ἐγώ γάρ ὀκνοίην μέν ἄν εἰς τά πλοῖα ἐμβαίνειν ἅ ἡμῖν δοίη, μή ἡμᾶς ταῖς τριήρεσι καταδύσῃ, φοβοίμην δ' ἄν τῷ ἡγεμόνι ὅν δοίη ἕπεσθαι, μή ἡμᾶς ἀγάγῃ ὅθεν οὐκ ἔσται ἐξελθεῖν: βουλοίμην δ' ἄν ἄκοντος ἀπιών κύρου λαθεῖν αὐτόν ἀπελθών: ὅ οὐ δυνατόν ἐστιν. ἀλλ' ἐγώ φημι ταῦτα μέν φλυαρίας εἶναι: δοκεῖ δέ μοι ἄνδρας ἐλθόντας πρός κῦρον οἵτινες ἐπιτήδειοι σύν κλεάρχῳ ἐρωτᾶν ἐκεῖνον τί βούλεται ἡμῖν χρῆσθαι: καί ἐάν μέν ἡ πρᾶξις ᾖ παραπλησία οἵᾳπερ καί πρόσθεν ἐχρῆτο τοῖς ξένοις, ἕπεσθαι καί ἡμᾶς καί μή κακίους εἶναι τῶν πρόσθεν τούτῳ συναναβάντων: ἐάν δέ μείζων ἡ πρᾶξις τῆς πρόσθεν φαίνηται καί ἐπιπονωτέρα καί ἐπικινδυνοτέρα, ἀξιοῦν ἤ πείσαντα ἡμᾶς ἄγειν ἤ πεισθέντα πρός φιλίαν ἀφιέναι: οὕτω γάρ καί ἑπόμενοι ἄν φίλοι αὐτῷ καί πρόθυμοι ἑποίμεθα καί ἀπιόντες ἀσφαλῶς ἄν ἀπίοιμεν: ὅ τι δ' ἄν πρός ταῦτα λέγῃ ἀπαγγεῖλαι δεῦρο: ἡμᾶς δ' ἀκούσαντας πρός ταῦτα βουλεύεσθαι. ἔδοξε ταῦτα, καί ἄνδρας ἑλόμενοι σύν κλεάρχῳ πέμπουσιν οἵ ἠρώτων κῦρον τά δόξαντα τῇ στρατιᾷ. ὁ δ' ἀπεκρίνατο ὅτι ἀκούει ἀβροκόμαν ἐχθρόν ἄνδρα ἐπί τῷ εὐφράτῃ ποταμῷ εἶναι, ἀπέχοντα δώδεκα σταθμούς: πρός τοῦτον οὖν ἔφη βούλεσθαι ἐλθεῖν: κἄν μέν ᾖ ἐκεῖ, τήν δίκην ἔφη χρῄζειν ἐπιθεῖναι αὐτῷ, ἦν δέ φύγῃ, ἡμεῖς ἐκεῖ πρός ταῦτα βουλευσόμεθα. ἀκούσαντες δέ ταῦτα οἱ αἱρετοί ἀγγέλλουσι τοῖς στρατιώταις: τοῖς δέ ὑποψία μέν ἦν ὅτι ἄγει πρός βασιλέα, ὅμως δέ ἐδόκει ἕπεσθαι. προσαιτοῦσι δέ μισθόν: ὁ δέ κῦρος ὑπισχνεῖται ἡμιόλιον πᾶσι δώσειν οὗ πρότερον ἔφερον, ἀντί δαρεικοῦ τρία ἡμιδαρεικά τοῦ μηνός τῷ στρατιώτῃ: ὅτι δέ ἐπί βασιλέα ἄγοι οὐδέ ἐνταῦθα ἤκουσεν οὐδείς ἐν τῷ γε φανερῷ. ἐντεῦθεν ἐξελαύνει σταθμούς δύο παρασάγγας δέκα ἐπί τόν ψάρον ποταμόν, οὗ ἦν τό εὖρος τρία πλέθρα. ἐντεῦθεν ἐξελαύνει σταθμόν ἕνα παρασάγγας πέντε ἐπί τόν πύραμον ποταμόν, οὗ ἦν τό εὖρος στάδιον. ἐντεῦθεν ἐξελαύνει σταθμούς δύο παρασάγγας πεντεκαίδεκα εἰς ἰσσούς, τῆς κιλικίας ἐσχάτην πόλιν ἐπί τῇ θαλάττῃ οἰκουμένην, μεγάλην καί εὐδαίμονα. ἐνταῦθα ἔμειναν ἡμέρας τρεῖς: καί κύρῳ παρῆσαν αἱ ἐκ πελοποννήσου νῆες τριάκοντα καί πέντε καί ἐπ' αὐταῖς ναύαρχος πυθαγόρας λακεδαιμόνιος. ἡγεῖτο δ' αὐταῖς ταμώς αἰγύπτιος ἐξ ἐφέσου, ἔχων ναῦς ἑτέρας κύρου πέντε καί εἴκοσιν, αἷς ἐπολιόρκει μίλητον, ὅτε τισσαφέρνει φίλη ἦν, καί συνεπολέμει κύρῳ πρός αὐτόν. παρῆν δέ καί χειρίσοφος λακεδαιμόνιος ἐπί τῶν νεῶν, μετάπεμπτος ὑπό κύρου, ἑπτακοσίους ἔχων ὁπλίτας, ὧν ἐστρατήγει παρά κύρῳ. αἱ δέ νῆες ὥρμουν παρά τήν κύρου σκηνήν. ἐνταῦθα καί οἱ παρά ἀβροκόμα μισθοφόροι ἕλληνες ἀποστάντες ἦλθον παρά κῦρον τετρακόσιοι ὁπλῖται καί συνεστρατεύοντο ἐπί βασιλέα. ἐντεῦθεν ἐξελαύνει σταθμόν ἕνα παρασάγγας πέντε ἐπί πύλας τῆς κιλικίας καί τῆς συρίας. ἦσαν δέ ταῦτα δύο τείχη, καί τό μέν ἔσωθεν <τό> πρό τῆς κιλικίας συέννεσις εἶχε καί κιλίκων φυλακή, τό δέ ἔξω τό πρό τῆς συρίας βασιλέως ἐλέγετο φυλακή φυλάττειν. διά μέσου δέ ῥεῖ τούτων ποταμός κάρσος ὄνομα, εὖρος πλέθρου. ἅπαν δέ τό μέσον τῶν τειχῶν ἦσαν στάδιοι τρεῖς: καί παρελθεῖν οὐκ ἦν βίᾳ: ἦν γάρ ἡ πάροδος στενή καί τά τείχη εἰς τήν θάλατταν καθήκοντα, ὕπερθεν δ' ἦσαν πέτραι ἠλίβατοι: ἐπί δέ τοῖς τείχεσιν ἀμφοτέροις ἐφειστήκεσαν πύλαι. ταύτης ἕνεκα τῆς παρόδου κῦρος τάς ναῦς μετεπέμψατο, ὅπως ὁπλίτας ἀποβιβάσειεν εἴσω καί ἔξω τῶν πυλῶν, καί βιασόμενος τούς πολεμίους εἰ φυλάττοιεν ἐπί ταῖς συρίαις πύλαις, ὅπερ ᾤετο ποιήσειν ὁ κῦρος τόν ἀβροκόμαν, ἔχοντα πολύ στράτευμα. ἀβροκόμας δέ οὐ τοῦτ' ἐποίησεν, ἀλλ' ἐπεί ἤκουσε κῦρον ἐν κιλικίᾳ ὄντα, ἀναστρέψας ἐκ φοινίκης παρά βασιλέα ἀπήλαυνεν, ἔχων, ὡς ἐλέγετο, τριάκοντα μυριάδας στρατιᾶς. ἐντεῦθεν ἐξελαύνει διά συρίας σταθμόν ἕνα παρασάγγας πέντε εἰς μυρίανδον, πόλιν οἰκουμένην ὑπό φοινίκων ἐπί τῇ θαλάττῃ: ἐμπόριον δ' ἦν τό χωρίον καί ὥρμουν αὐτόθι ὁλκάδες πολλαί. ἐνταῦθ' ἔμεινεν ἡμέρας ἑπτά: καί ξενίας ὁ ἀρκάς [στρατηγός] καί πασίων ὁ μεγαρεύς ἐμβάντες εἰς πλοῖον καί τά πλείστου ἄξια ἐνθέμενοι ἀπέπλευσαν, ὡς μέν τοῖς πλείστοις ἐδόκουν φιλοτιμηθέντες ὅτι τούς στρατιώτας αὐτῶν τούς παρά κλέαρχον ἀπελθόντας ὡς ἀπιόντας εἰς τήν ἑλλάδα πάλιν καί οὐ πρός βασιλέα εἴα κῦρος τόν κλέαρχον ἔχειν. ἐπεί δ' ἦσαν ἀφανεῖς, διῆλθε λόγος ὅτι διώκει αὐτούς κῦρος τριήρεσι: καί οἱ μέν ηὔχοντο ὡς δειλούς ὄντας αὐτούς ληφθῆναι, οἱ δ' ᾤκτιρον εἰ ἁλώσοιντο. κῦρος δέ συγκαλέσας τούς στρατηγούς εἶπεν: ἀπολελοίπασιν ἡμᾶς ξενίας καί πασίων. ἀλλ' εὖ γε μέντοι ἐπιστάσθων ὅτι οὔτε ἀποδεδράκασιν: οἶδα γάρ ὅπῃ οἴχονται: οὔτε ἀποπεφεύγασιν: ἔχω γάρ τριήρεις ὥστε ἑλεῖν τό ἐκείνων πλοῖον: ἀλλά μά τούς θεούς οὐκ ἔγωγε αὐτούς διώξω, οὐδ' ἐρεῖ οὐδείς ὡς ἐγώ ἕως μέν ἄν παρῇ τις χρῶμαι, ἐπειδάν δέ ἀπιέναι βούληται, συλλαβών καί αὐτούς κακῶς ποιῶ καί τά χρήματα ἀποσυλῶ. ἀλλά ἴτωσαν, εἰδότες ὅτι κακίους εἰσί περί ἡμᾶς ἤ ἡμεῖς περί ἐκείνους. καίτοι ἔχω γε αὐτῶν καί τέκνα καί γυναῖκας ἐν τράλλεσι φρουρούμενα: ἀλλ' οὐδέ τούτων στερήσονται, ἀλλ' ἀπολήψονται τῆς πρόσθεν ἕνεκα περί ἐμέ ἀρετῆς. καί ὁ μέν ταῦτα εἶπεν: οἱ δέ ἕλληνες, εἴ τις καί ἀθυμότερος ἦν πρός τήν ἀνά βασιν, ἀκούοντες τήν κύρου ἀρετήν ἥδιον καί προθυμότερον συνεπορεύοντο. μετά ταῦτα κῦρος ἐξελαύνει σταθμούς τέτταρας παρασάγγας εἴκοσιν ἐπί τόν χάλον ποταμόν, ὄντα τό εὖρος πλέθρου, πλήρη δ' ἰχθύων μεγάλων καί πραέων, οὕς οἱ σύροι θεούς ἐνόμιζον καί ἀδικεῖν οὐκ εἴων, οὐδέ τάς περιστεράς. αἱ δέ κῶμαι ἐν αἷς ἐσκήνουν παρυσάτιδος ἦσαν εἰς ζώνην δεδομέναι. ἐντεῦθεν ἐξελαύνει σταθμούς πέντε παρασάγγας τριάκοντα ἐπί τάς πηγάς τοῦ δάρδατος ποταμοῦ, οὗ τό εὖρος πλέθρου. ἐνταῦθα ἦσαν τά βελέσυος βασίλεια τοῦ συρίας ἄρξαντος, καί παράδεισος πάνυ μέγας καί καλός, ἔχων πάντα ὅσα ὧραι φύουσι. κῦρος δ' αὐτόν ἐξέκοψε καί τά βασίλεια κατέκαυσεν. ἐντεῦθεν ἐξελαύνει σταθμούς τρεῖς παρασάγγας πεντεκαίδεκα ἐπί τόν εὐφράτην ποταμόν, ὄντα τό εὖρος τεττάρων σταδίων: καί πόλις αὐτόθι ᾠκεῖτο μεγάλη καί εὐδαίμων θάψακος ὄνομα. ἐνταῦθα ἔμεινεν ἡμέρας πέντε. καί κῦρος μεταπεμψάμενος τούς στρατηγούς τῶν ἑλλήνων ἔλεγεν ὅτι ἡ ὁδός ἔσοιτο πρός βασιλέα μέγαν εἰς βαβυλῶνα: καί κελεύει αὐτούς λέγειν ταῦτα τοῖς στρατιώταις καί ἀναπείθειν ἕπεσθαι. οἱ δέ ποιήσαντες ἐκκλησίαν ἀπήγγελλον ταῦτα: οἱ δέ στρατιῶται ἐχαλέπαινον τοῖς στρατηγοῖς, καί ἔφασαν αὐτούς πάλαι ταῦτ' εἰδότας κρύπτειν, καί οὐκ ἔφασαν ἰέναι, ἐάν μή τις αὐτοῖς χρήματα διδῷ, ὥσπερ τοῖς προτέροις μετά κύρου ἀναβᾶσι παρά τόν πατέρα τοῦ κύρου, καί ταῦτα οὐκ ἐπί μάχην ἰόντων, ἀλλά καλοῦντος τοῦ πατρός κῦρον. ταῦτα οἱ στρατηγοί κύρῳ ἀπήγγελλον: ὁ δ' ὑπέσχετο ἀνδρί ἑκάστῳ δώσειν πέντε ἀργυρίου μνᾶς, ἐπάν εἰς βαβυλῶνα ἥκωσι, καί τόν μισθόν ἐντελῆ μέχρι ἄν καταστήσῃ τούς ἕλληνας εἰς ἰωνίαν πάλιν. τό μέν δή πολύ τοῦ ἑλληνικοῦ οὕτως ἐπείσθη. μένων δέ πρίν δῆλον εἶναι τί ποιήσουσιν οἱ ἄλλοι στρατιῶται, πότερον ἕψονται κύρῳ ἤ οὔ, συνέλεξε τό αὑτοῦ στράτευμα χωρίς τῶν ἄλλων καί ἔλεξε τάδε. ἄνδρες, ἐάν μοι πεισθῆτε, οὔτε κινδυνεύσαντες οὔτε πονήσαντες τῶν ἄλλων πλέον προτιμήσεσθε στρατιωτῶν ὑπό κύρου. τί οὖν κελεύω ποιῆσαι; νῦν δεῖται κῦρος ἕπεσθαι τούς ἕλληνας ἐπί βασιλέα: ἐγώ οὖν φημι ὑμᾶς χρῆναι διαβῆναι τόν εὐφράτην ποταμόν πρίν δῆλον εἶναι ὅ τι οἱ ἄλλοι ἕλληνες ἀποκρινοῦνται κύρῳ. ἤν μέν γάρ ψηφίσωνται ἕπεσθαι, ὑμεῖς δόξετε αἴτιοι εἶναι ἄρξαντες τοῦ διαβαίνειν, καί ὡς προθυμοτάτοις οὖσιν ὑμῖν χάριν εἴσεται κῦρος καί ἀποδώσει: ἐπίσταται δ' εἴ τις καί ἄλλος: ἤν δέ ἀποψηφίσωνται οἱ ἄλλοι, ἄπιμεν μέν ἅπαντες τοὔμπαλιν, ὑμῖν δέ ὡς μόνοις πειθομένοις πιστοτάτοις χρήσεται καί εἰς φρούρια καί εἰς λοχαγίας, καί ἄλλου οὗτινος ἄν δέησθε οἶδα ὅτι ὡς φίλοι τεύξεσθε κύρου. ἀκούσαντες ταῦτα ἐπείθοντο καί διέβησαν πρίν τούς ἄλλους ἀποκρίνασθαι. κῦρος δ' ἐπεί ᾔσθετο διαβεβηκότας, ἥσθη τε καί τῷ στρατεύματι πέμψας γλοῦν εἶπεν: ἐγώ μέν, ὦ ἄνδρες, ἤδη ὑμᾶς ἐπαινῶ: ὅπως δέ καί ὑμεῖς ἐμέ ἐπαινέσετε ἐμοί μελήσει, ἤ μηκέτι με κῦρον νομίζετε. οἱ μέν δή στρατιῶται ἐν ἐλπίσι μεγάλαις ὄντες ηὔχοντο αὐτόν εὐτυχῆσαι, μένωνι δέ καί δῶρα ἐλέγετο πέμψαι μεγαλοπρεπῶς. ταῦτα δέ ποιήσας διέβαινε: συνείπετο δέ καί τό ἄλλο στράτευμα αὐτῷ ἅπαν. καί τῶν διαβαινόντων τόν ποταμόν οὐδείς ἐβρέχθη ἀνωτέρω τῶν μαστῶν ὑπό τοῦ ποταμοῦ. οἱ δέ θαψακηνοί ἔλεγον ὅτι οὐπώποθ' οὗτος ὁ ποταμός διαβατός γένοιτο πεζῇ εἰ μή τότε, ἀλλά πλοίοις, ἅ τότε ἀβροκόμας προϊών κατέκαυσεν, ἵνα μή κῦρος διαβῇ. ἐδόκει δή θεῖον εἶναι καί σαφῶς ὑποχωρῆσαι τόν ποταμόν κύρῳ ὡς βασιλεύσοντι. ἐντεῦθεν ἐξελαύνει διά τῆς συρίας σταθμούς ἐννέα παρασάγγας πεντήκοντα: καί ἀφικνοῦνται πρός τόν ἀράξην ποταμόν. ἐνταῦθα ἦσαν κῶμαι πολλαί μεσταί σίτου καί οἴνου. ἐνταῦθα ἔμειναν ἡμέρας τρεῖς καί ἐπεσιτίσαντο. ἐντεῦθεν ἐξελαύνει διά τῆς ἀραβίας τόν εὐφράτην ποταμόν ἐν δεξιᾷ ἔχων σταθμούς ἐρήμους πέντε παρασάγγας τριάκοντα καί πέντε. ἐν τούτῳ δέ τῷ τόπῳ ἦν μέν ἡ γῆ πεδίον ἅπαν ὁμαλές ὥσπερ θάλαττα, ἀψινθίου δέ πλῆρες: εἰ δέ τι καί ἄλλο ἐνῆν ὕλης ἤ καλάμου, ἅπαντα ἦσαν εὐώδη ὥσπερ ἀρώματα: δένδρον δ' οὐδέν ἐνῆν, θηρία δέ παντοῖα, πλεῖστοι ὄνοι ἄγριοι, πολλαί δέ στρουθοί αἱ μεγάλαι: ἐνῆσαν δέ καί ὠτίδες καί δορκάδες: ταῦτα δέ τά θηρία οἱ ἱππεῖς ἐνίοτε ἐδίωκον. καί οἱ μέν ὄνοι, ἐπεί τις διώκοι, προδραμόντες ἕστασαν: πολύ γάρ τῶν ἵππων ἔτρεχον θᾶττον: καί πάλιν, ἐπεί πλησιάζοιεν οἱ ἵπποι, ταὐτόν ἐποίουν, καί οὐκ ἦν λαβεῖν, εἰ μή διαστάντες οἱ ἱππεῖς θηρῷεν διαδεχόμενοι. τά δέ κρέα τῶν ἁλισκομένων ἦν παραπλήσια τοῖς ἐλαφείοις, ἁπαλώτερα δέ. στρουθόν δέ οὐδείς ἔλαβεν: οἱ δέ διώξαντες τῶν ἱππέων ταχύ ἐπαύοντο: πολύ γάρ ἀπέσπα φεύγουσα, τοῖς μέν ποσί δρόμῳ, ταῖς δέ πτέρυξιν αἴρουσα, ὥσπερ ἱστίῳ χρωμένη. τάς δέ ὠτίδας ἄν τις ταχύ ἀνιστῇ ἔστι λαμβάνειν: πέτονται γάρ βραχύ ὥσπερ πέρδικες καί ταχύ ἀπαγορεύουσι. τά δέ κρέα αὐτῶν ἥδιστα ἦν. πορευόμενοι δέ διά ταύτης τῆς χώρας ἀφικνοῦνται ἐπί τόν μάσκαν ποταμόν, τό εὖρος πλεθριαῖον. ἐνταῦθα ἦν πόλις ἐρήμη, μεγάλη, ὄνομα δ' αὐτῇ κορσωτή: περιερρεῖτο δ' αὕτη ὑπό τοῦ μάσκα κύκλῳ. ἐνταῦθ' ἔμειναν ἡμέρας τρεῖς καί ἐπεσιτίσαντο. ἐντεῦθεν ἐξελαύνει σταθμούς ἐρήμους τρισκαίδεκα παρασάγγας ἐνενή κοντα τόν εὐφράτην ποταμόν ἐν δεξιᾷ ἔχων, καί ἀφικνεῖται ἐπί πύλας. ἐν τούτοις τοῖς σταθμοῖς πολλά τῶν ὑποζυγίων ἀπώλετο ὑπό λιμοῦ: οὐ γάρ ἦν χόρτος οὐδέ ἄλλο οὐδέν δένδρον, ἀλλά ψιλή ἦν ἅπασα ἡ χώρα: οἱ δέ ἐνοικοῦντες ὄνους ἀλέτας παρά τόν ποταμόν ὀρύττοντες καί ποιοῦντες εἰς βαβυλῶνα ἦγον καί ἐπώλουν καί ἀνταγοράζοντες σῖτον ἔζων. τό δέ στράτευμα ὁ σῖτος ἐπέλιπε, καί πρίασθαι οὐκ ἦν εἰ μή ἐν τῇ λυδίᾳ ἀγορᾷ ἐν τῷ κύρου βαρβαρικῷ, τήν καπίθην ἀλεύρων ἤ ἀλφίτων τεττάρων σίγλων. ὁ δέ σίγλος δύναται ἑπτά ὀβολούς καί ἡμιωβέλιον ἀττικούς: ἡ δέ καπίθη δύο χοίνικας ἀττικάς ἐχώρει. κρέα οὖν ἐσθίοντες οἱ στρατιῶται διεγίγνοντο. ἦν δέ τούτων τῶν σταθμῶν οὕς πάνυ μακρούς ἤλαυνεν, ὁπότε ἤ πρός ὕδωρ βούλοιτο διατελέσαι ἤ πρός χιλόν. καί δή ποτε στενοχωρίας καί πηλοῦ φανέντος ταῖς ἁμάξαις δυσπορεύτου ἐπέστη ὁ κῦρος σύν τοῖς περί αὐτόν ἀρίστοις καί εὐδαιμονεστάτοις καί ἔταξε γλοῦν καί πίγρητα λαβόντας τοῦ βαρβαρικοῦ στρατοῦ συνεκβιβάζειν τάς ἁμάξας. ἐπεί δ' ἐδόκουν αὐτῷ σχολαίως ποιεῖν, ὥσπερ ὀργῇ ἐκέλευσε τούς περί αὐτόν πέρσας τούς κρατίστους συνεπισπεῦσαι τάς ἁμάξας. ἔνθα δή μέρος τι τῆς εὐταξίας ἦν θεάσασθαι. ῥίψαντες γάρ τούς πορφυροῦς κάνδυς ὅπου ἔτυχεν ἕκαστος ἑστηκώς, ἵεντο ὥσπερ ἄν δράμοι τις ἐπί νίκῃ καί μάλα κατά πρανοῦς γηλόφου, ἔχοντες τούτους τε τούς πολυτελεῖς χιτῶνας καί τάς ποικίλας ἀναξυρίδας, ἔνιοι δέ καί στρεπτούς περί τοῖς τραχήλοις καί ψέλια περί ταῖς χερσίν: εὐθύς δέ σύν τούτοις εἰσπηδήσαντες εἰς τόν πηλόν θᾶττον ἤ ὥς τις ἄν ᾤετο μετεώρους ἐξεκόμισαν τάς ἁμάξας. τό δέ σύμπαν δῆλος ἦν κῦρος ὡς σπεύδων πᾶσαν τήν ὁδόν καί οὐ διατρίβων ὅπου μή ἐπισιτισμοῦ ἕνεκα ἤ τινος ἄλλου ἀναγκαίου ἐκαθέζετο, νομίζων, ὅσῳ θᾶττον ἔλθοι, τοσούτῳ ἀπαρασκευαστοτέρῳ βασιλεῖ μαχεῖσθαι, ὅσῳ δέ σχολαίτερον, τοσούτῳ πλέον συναγείρεσθαι βασιλεῖ στράτευμα. καί συνιδεῖν δ' ἦν τῷ προσέχοντι τόν νοῦν τῇ βασιλέως ἀρχῇ πλήθει μέν χώρας καί ἀνθρώπων ἰσχυρά οὖσα, τοῖς δέ μήκεσι τῶν ὁδῶν καί τῷ διεσπάσθαι τάς δυνάμεις ἀσθενής, εἴ τις διά ταχέων τόν πόλεμον ποιοῖτο. πέραν δέ τοῦ εὐφράτου ποταμοῦ κατά τούς ἐρήμους σταθμούς ἦν πόλις εὐδαίμων καί μεγάλη, ὄνομα δέ χαρμάνδη: ἐκ ταύτης οἱ στρατιῶται ἠγόραζον τά ἐπιτήδεια, σχεδίαις διαβαίνοντες ὧδε. διφθέρας ἅς εἶχον στεγάσματα ἐπίμπλασαν χόρτου κούφου, εἶτα συνῆγον καί συνέσπων, ὡς μή ἅπτεσθαι τῆς κάρφης τό ὕδωρ: ἐπί τούτων διέβαινον καί ἐλάμβανον τά ἐπιτήδεια, οἶνόν τε ἐκ τῆς βαλάνου πεποιημένον τῆς ἀπό τοῦ φοίνικος καί σῖτον μελίνης: τοῦτο γάρ ἦν ἐν τῇ χώρᾳ πλεῖστον. ἀμφιλεξάντων δέ τι ἐνταῦθα τῶν τε τοῦ μένωνος στρατιωτῶν καί τῶν τοῦ κλεάρχου ὁ κλέαρχος κρίνας ἀδικεῖν τόν τοῦ μένωνος πληγάς ἐνέβαλεν: ὁ δέ ἐλθών πρός τό ἑαυτοῦ στράτευμα ἔλεγεν: ἀκούσαντες δέ οἱ στρατιῶται ἐχαλέπαινον καί ὠργίζοντο ἰσχυρῶς τῷ κλεάρχῳ. τῇ δέ αὐτῇ ἡμέρᾳ κλέαρχος ἐλθών ἐπί τήν διάβασιν τοῦ ποταμοῦ καί ἐκεῖ κατασκεψάμενος τήν ἀγοράν ἀφιππεύει ἐπί τήν ἑαυτοῦ σκηνήν διά τοῦ μένωνος στρατεύματος σύν ὀλίγοις τοῖς περί αὐτόν: κῦρος δέ οὔπω ἧκεν, ἀλλ' ἔτι προσήλαυνε: τῶν δέ μένωνος στρατιωτῶν ξύλα σχίζων τις ὡς εἶδε κλέαρχον διελαύνοντα, ἵησι τῇ ἀξίνῃ: καί οὗτος μέν αὐτοῦ ἥμαρτεν: ἄλλος δέ λίθῳ καί ἄλλος, εἶτα πολλοί, κραυγῆς γενομένης. ὁ δέ καταφεύγει εἰς τό ἑαυτοῦ στράτευμα, καί εὐθύς παραγγέλλει εἰς τά ὅπλα: καί τούς μέν ὁπλίτας αὐτοῦ ἐκέλευσε μεῖναι τάς ἀσπίδας πρός τά γόνατα θέντας, αὐτός δέ λαβών τούς θρᾷκας καί τούς ἱππέας οἵ ἦσαν αὐτῷ ἐν τῷ στρατεύματι πλείους ἤ τετταράκοντα, τούτων δέ οἱ πλεῖστοι θρᾷκες, ἤλαυνεν ἐπί τούς μένωνος, ὥστ' ἐκείνους ἐκπεπλῆχθαι καί αὐτόν μένωνα, καί τρέχειν ἐπί τά ὅπλα: οἱ δέ καί ἕστασαν ἀποροῦντες τῷ πράγματι. ὁ δέ πρόξενος (ἔτυχε γάρ ὕστερος προσιών καί τάξις αὐτῷ ἑπομένη τῶν ὁπλιτῶν) εὐθύς οὖν εἰς τό μέσον ἀμφοτέρων ἄγων ἔθετο τά ὅπλα καί ἐδεῖτο τοῦ κλεάρχου μή ποιεῖν ταῦτα. ὁ δ' ἐχαλέπαινεν ὅτι αὐτοῦ ὀλίγου δεήσαντος καταλευσθῆναι πράως λέγοι τό αὑτοῦ πάθος, ἐκέλευσέ τε αὐτόν ἐκ τοῦ μέσου ἐξίστασθαι. ἐν τούτῳ δ' ἐπῄει καί κῦρος καί ἐπύθετο τό πρᾶγμα: εὐθύς δ' ἔλαβε τά παλτά εἰς τάς χεῖρας καί σύν τοῖς παροῦσι τῶν πιστῶν ἧκεν ἐλαύνων εἰς τό μέσον, καί λέγει τάδε. κλέαρχε καί πρόξενε καί οἱ ἄλλοι οἱ παρόντες ἕλληνες, οὐκ ἴστε ὅ τι ποιεῖτε. εἰ γάρ τινα ἀλλήλοις μάχην συνάψετε, νομίζετε ἐν τῇδε τῇ ἡμέρᾳ ἐμέ τε κατακεκόψεσθαι καί ὑμᾶς οὐ πολύ ἐμοῦ ὕστερον: κακῶς γάρ τῶν ἡμετέρων ἐχόντων πάντες οὗτοι οὕς ὁρᾶτε βάρβαροι πολεμιώτεροι ἡμῖν ἔσονται τῶν παρά βασιλεῖ ὄντων. ἀκούσας ταῦτα ὁ κλέαρχος ἐν ἑαυτῷ ἐγένετο: καί παυσάμενοι ἀμφότεροι κατά χώραν ἔθεντο τά ὅπλα. ἐντεῦθεν προϊόντων ἐφαίνετο ἴχνια ἵππων καί κόπρος: εἰκάζετο δ' εἶναι ὁ στίβος ὡς δισχιλίων ἵππων. οὗτοι προϊόντες ἔκαιον καί χιλόν καί εἴ τι ἄλλο χρήσιμον ἦν. ὀρόντας δέ, πέρσης ἀνήρ, γένει τε προσήκων βασιλεῖ καί τά πολέμια λεγόμενος ἐν τοῖς ἀρίστοις περσῶν ἐπιβουλεύει κύρῳ καί πρόσθεν πολεμήσας, καταλλαγείς δέ. οὗτος κύρῳ εἶπεν, εἰ αὐτῷ δοίη ἱππέας χιλίους, ὅτι τούς προκατακαίοντας ἱππέας ἤ κατακαίνοι ἄν ἐνεδρεύσας ἤ ζῶντας πολλούς αὐτῶν ἄν ἕλοι καί κωλύσειε τοῦ καίειν ἐπιόντας, καί ποιήσειεν ὥστε μήποτε δύνασθαι αὐτούς ἰδόντας τό κύρου στράτευμα βασιλεῖ διαγγεῖλαι. τῷ δέ κύρῳ ἀκούσαντι ταῦτα ἐδόκει ὠφέλιμα εἶναι, καί ἐκέλευεν αὐτόν λαμβάνειν μέρος παρ' ἑκάστου τῶν ἡγεμόνων. ὁ δ' ὀρόντας νομίσας ἑτοίμους εἶναι αὑτῷ τούς ἱππέας γράφει ἐπιστολήν παρά βασιλέα ὅτι ἥξοι ἔχων ἱππέας ὡς ἄν δύνηται πλείστους: ἀλλά φράσαι τοῖς αὑτοῦ ἱππεῦσιν ἐκέλευεν ὡς φίλιον αὐτόν ὑποδέχεσθαι. ἐνῆν δέ ἐν τῇ ἐπιστολῇ καί τῆς πρόσθεν φιλίας ὑπομνήματα καί πίστεως. ταύτην τήν ἐπιστολήν δίδωσι πιστῷ ἀνδρί, ὡς ᾤετο: ὁ δέ λαβών κύρῳ δίδωσιν. ἀναγνούς δέ αὐτήν ὁ κῦρος συλλαμβάνει ὀρόνταν, καί συγκαλεῖ εἰς τήν ἑαυτοῦ σκηνήν πέρσας τούς ἀρίστους τῶν περί αὐτόν ἑπτά, καί τούς τῶν ἑλλήνων στρατηγούς ἐκέλευσεν ὁπλίτας ἀγαγεῖν, τούτους δέ θέσθαι τά ὅπλα περί τήν αὑτοῦ σκηνήν. οἱ δέ ταῦτα ἐποίησαν, ἀγαγόντες ὡς τρισχιλίους ὁπλίτας. κλέαρχον δέ καί εἴσω παρεκάλεσε σύμβουλον, ὅς γε καί αὐτῷ καί τοῖς ἄλλοις ἐδόκει προτιμηθῆναι μάλιστα τῶν ἑλλήνων. ἐπεί δ' ἐξῆλθεν, ἀπήγγειλε τοῖς φίλοις τήν κρίσιν τοῦ ὀρόντα ὡς ἐγένετο: οὐ γάρ ἀπόρρητον ἦν. ἔφη δέ κῦρον ἄρχειν τοῦ λόγου ὧδε. παρεκάλεσα ὑμᾶς, ἄνδρες φίλοι, ὅπως σύν ὑμῖν βουλευόμενος ὅ τι δίκαιόν ἐστι καί πρός θεῶν καί πρός ἀνθρώπων, τοῦτο πράξω περί ὀρόντα τουτουί. τοῦτον γάρ πρῶτον μέν ὁ ἐμός πατήρ ἔδωκεν ὑπήκοον εἶναι ἐμοί: ἐπεί δέ ταχθείς, ὡς ἔφη αὐτός, ὑπό τοῦ ἐμοῦ ἀδελφοῦ οὗτος ἐπολέμησεν ἐμοί ἔχων τήν ἐν σάρδεσιν ἀκρόπολιν, καί ἐγώ αὐτόν προσπολεμῶν ἐποίησα ὥστε δόξαι τούτῳ τοῦ πρός ἐμέ πολέμου παύσασθαι, καί δεξιάν ἔλαβον καί ἔδωκα, μετά ταῦτα, ἔφη, ὀρόντα, ἔστιν ὅ τι σε ἠδίκησα; ἀπεκρίνατο ὅτι οὔ. πάλιν δέ ὁ κῦρος ἠρώτα: οὐκοῦν ὕστερον, ὡς αὐτός σύ ὁμολογεῖς, οὐδέν ὑπ' ἐμοῦ ἀδικούμενος ἀποστάς εἰς μυσούς κακῶς ἐποίεις τήν ἐμήν χώραν ὅ τι ἐδύνω; ἔφη ὀρόντας. οὐκοῦν, ἔφη ὁ κῦρος, ὁπότ' αὖ ἔγνως τήν σαυτοῦ δύναμιν, ἐλθών ἐπί τόν τῆς ἀρτέμιδος βωμόν μεταμέλειν τέ σοι ἔφησθα καί πείσας ἐμέ πιστά πάλιν ἔδωκάς μοι καί ἔλαβες παρ' ἐμοῦ; καί ταῦθ' ὡμολόγει ὀρόντας. τί οὖν, ἔφη ὁ κῦρος, ἀδικηθείς ὑπ' ἐμοῦ νῦν τό τρίτον ἐπιβουλεύων μοι φανερός γέγονας; εἰπόντος δέ τοῦ ὀρόντα ὅτι οὐδέν ἀδικηθείς, ἠρώτησεν ὁ κῦρος αὐτόν: ὁμολογεῖς οὖν περί ἐμέ ἄδικος γεγενῆσθαι; ἦ γάρ ἀνάγκη, ἔφη ὀρόντας. ἐκ τούτου πάλιν ἠρώτησεν ὁ κῦρος: ἔτι οὖν ἄν γένοιο τῷ ἐμῷ ἀδελφῷ πολέμιος, ἐμοί δέ φίλος καί πιστός; ὁ δέ ἀπεκρίνατο ὅτι οὐδ' εἰ γενοίμην, ὦ κῦρε, σοί γ' ἄν ποτε ἔτι δόξαιμι. πρός ταῦτα κῦρος εἶπε τοῖς παροῦσιν: ὁ μέν ἀνήρ τοιαῦτα μέν πεποίηκε, τοιαῦτα δέ λέγει: ὑμῶν δέ σύ πρῶτος, ὦ κλέαρχε, ἀπόφηναι γνώμην ὅ τι σοι δοκεῖ. κλέαρχος δέ εἶπε τάδε. συμβουλεύω ἐγώ τόν ἄνδρα τοῦτον ἐκποδών ποιεῖσθαι ὡς τάχιστα, ὡς μηκέτι δέῃ τοῦτον φυλάττεσθαι, ἀλλά σχολή ᾖ ἡμῖν, τό κατά τοῦτον εἶναι, τούς ἐθελοντάς τούτους εὖ ποιεῖν. ταύτῃ δέ τῇ γνώμῃ ἔφη καί τούς ἄλλους προσθέσθαι. μετά ταῦτα, ἔφη, κελεύοντος κύρου ἔλαβον τῆς ζώνης τόν ὀρόνταν ἐπί θανάτῳ ἅπαντες ἀναστάντες καί οἱ συγγενεῖς: εἶτα δ' ἐξῆγον αὐτόν οἷς προσετάχθη. ἐπεί δέ εἶδον αὐτόν οἵπερ πρόσθεν προσεκύνουν, καί τότε προσεκύνησαν, καίπερ εἰδότες ὅτι ἐπί θάνατον ἄγοιτο. ἐπεί δέ εἰς τήν ἀρταπάτου σκηνήν εἰσήχθη, τοῦ πιστοτάτου τῶν κύρου σκηπτούχων, μετά ταῦτα οὔτε ζῶντα ὀρόνταν οὔτε τεθνηκότα οὐδείς εἶδε πώποτε, οὐδέ ὅπως ἀπέθανεν οὐδείς εἰδώς ἔλεγεν: εἴκαζον δέ ἄλλοι ἄλλως: τάφος δέ οὐδείς πώποτε αὐτοῦ ἐφάνη. ἐντεῦθεν ἐξελαύνει διά τῆς βαβυλωνίας σταθμούς τρεῖς παρασάγγας δώδεκα. ἐν δέ τῷ τρίτῳ σταθμῷ κῦρος ἐξέτασιν ποιεῖται τῶν ἑλλήνων καί τῶν βαρβάρων ἐν τῷ πεδίῳ περί μέσας νύκτας: ἐδόκει γάρ εἰς τήν ἐπιοῦσαν ἕω ἥξειν βασιλέα σύν τῷ στρατεύματι μαχούμενον: καί ἐκέλευε κλέαρχον μέν τοῦ δεξιοῦ κέρως ἡγεῖσθαι, μένωνα δέ τόν θετταλόν τοῦ εὐωνύμου, αὐτός δέ τούς ἑαυτοῦ διέταξε. μετά δέ τήν ἐξέτασιν ἅμα τῇ ἐπιούσῃ ἡμέρᾳ ἥκοντες αὐτόμολοι παρά μεγάλου βασιλέως ἀπήγγελλον κύρῳ περί τῆς βασιλέως στρατιᾶς. κῦρος δέ συγκαλέσας τούς στρατηγούς καί λοχαγούς τῶν ἑλλήνων συνεβουλεύετό τε πῶς ἄν τήν μάχην ποιοῖτο καί αὐτός παρῄνει θαρρύνων τοιάδε. ὦ ἄνδρες ἕλληνες, οὐκ ἀνθρώπων ἀπορῶν βαρβάρων συμμά χους ὑμᾶς ἄγω, ἀλλά νομίζων ἀμείνονας καί κρείττους πολλῶν βαρβάρων ὑμᾶς εἶναι, διά τοῦτο προσέλαβον. ὅπως οὖν ἔσεσθε ἄνδρες ἄξιοι τῆς ἐλευθερίας ἧς κέκτησθε καί ἧς ὑμᾶς ἐγώ εὐδαιμονίζω. εὖ γάρ ἴστε ὅτι τήν ἐλευθερίαν ἑλοίμην ἄν ἀντί ὧν ἔχω πάντων καί ἄλλων πολλαπλασίων. ὅπως δέ καί εἰδῆτε εἰς οἷον ἔρχεσθε ἀγῶνα, ὑμᾶς εἰδώς διδάξω. τό μέν γάρ πλῆθος πολύ καί κραυγῇ πολλῇ ἐπίασιν: ἄν δέ ταῦτα ἀνάσχησθε, τά ἄλλα καί αἰσχύνεσθαί μοι δοκῶ οἵους ἡμῖν γνώσεσθε τούς ἐν τῇ χώρᾳ ὄντας ἀνθρώπους. ὑμῶν δέ ἀνδρῶν ὄντων καί εὖ τῶν ἐμῶν γενομένων, ἐγώ ὑμῶν τόν μέν οἴκαδε βουλόμενον ἀπιέναι τοῖς οἴκοι ζηλωτόν ποιήσω ἀπελθεῖν, πολλούς δέ οἶμαι ποιήσειν τά παρ' ἐμοί ἑλέσθαι ἀντί τῶν οἴκοι. ἐνταῦθα γαυλίτης παρών, φυγάς σάμιος, πιστός δέ κύρῳ, εἶπεν: καί μήν, ὦ κῦρε, λέγουσί τινες ὅτι πολλά ὑπισχνῇ νῦν διά τό ἐν τοιούτῳ εἶναι τοῦ κινδύνου προσιόντος, ἄν δέ εὖ γένηταί τι, οὐ μεμνήσεσθαί σέ φασιν: ἔνιοι δέ οὐδ' εἰ μεμνῇό τε καί βούλοιο δύνασθαι ἄν ἀποδοῦναι ὅσα ὑπισχνῇ. ἀκούσας ταῦτα ἔλεξεν ὁ κῦρος: ἀλλ' ἔστι μέν ἡμῖν, ὦ ἄνδρες, ἀρχή πατρῴα πρός μέν μεσημβρίαν μέχρι οὗ διά καῦμα οὐ δύνανται οἰκεῖν ἄνθρωποι, πρός δέ ἄρκτον μέχρι οὗ διά χειμῶνα: τά δ' ἐν μέσῳ τούτων πάντα σατραπεύουσιν οἱ τοῦ ἐμοῦ ἀδελφοῦ φίλοι. ἤν δ' ἡμεῖς νικήσωμεν, ἡμᾶς δεῖ τούς ἡμετέρους φίλους τούτων ἐγκρατεῖς ποιῆσαι. ὥστε οὐ τοῦτο δέδοικα, μή οὐκ ἔχω ὅ τι δῶ ἑκάστῳ τῶν φίλων, ἄν εὖ γένηται, ἀλλά μή οὐκ ἔχω ἱκανούς οἷς δῶ. ὑμῶν δέ τῶν ἑλλήνων καί στέφανον ἑκάστῳ χρυσοῦν δώσω. οἱ δέ ταῦτα ἀκούσαντες αὐτοί τε ἦσαν πολύ προθυμότεροι καί τοῖς ἄλλοις ἐξήγγελλον. εἰσῇσαν δέ παρ' αὐτόν οἵ τε στρατηγοί καί τῶν ἄλλων ἑλλήνων τινές ἀξιοῦντες εἰδέναι τί σφίσιν ἔσται, ἐάν κρατήσωσιν. ὁ δέ ἐμπιμπλάς ἁπάντων τήν γνώμην ἀπέπεμπε. παρεκελεύοντο δέ αὐτῷ πάντες ὅσοιπερ διελέγοντο μή μάχεσθαι, ἀλλ' ὄπισθεν ἑαυτῶν τάττεσθαι. ἐν δέ τῷ καιρῷ τούτῳ κλέαρχος ὧδέ πως ἤρετο τόν κῦρον: οἴει γάρ σοι μαχεῖσθαι, ὦ κῦρε, τόν ἀδελφόν; νή δί', ἔφη ὁ κῦρος, εἴπερ γε δαρείου καί παρυσάτιδός ἐστι παῖς, ἐμός δέ ἀδελφός, οὐκ ἀμαχεί ταῦτ' ἐγώ λήψομαι. ἐνταῦθα δή ἐν τῇ ἐξοπλισίᾳ ἀριθμός ἐγένετο τῶν μέν ἑλλήνων ἀσπίς μυρία καί τετρακοσία, πελτασταί δέ δισχίλιοι καί πεντακόσιοι, τῶν δέ μετά κύρου βαρβάρων δέκα μυριάδες καί ἅρματα δρεπανηφόρα ἀμφί τά εἴκοσι. τῶν δέ πολεμίων ἐλέγοντο εἶναι ἑκατόν καί εἴκοσι μυριάδες καί ἅρματα δρεπανηφόρα διακόσια. ἄλλοι δέ ἦσαν ἑξακισχίλιοι ἱππεῖς, ὧν ἀρταγέρσης ἦρχεν: οὗτοι δ' αὖ πρό αὐτοῦ βασιλέως τεταγμένοι ἦσαν. τοῦ δέ βασιλέως στρατεύματος ἦσαν ἄρχοντες καί στρατηγοί καί ἡγεμόνες τέτταρες, τριάκοντα μυριάδων ἕκαστος, ἀβροκόμας, τισσαφέρνης, γωβρύας, ἀρβάκης. τούτων δέ παρεγένοντο ἐν τῇ μάχῃ ἐνενήκοντα μυριάδες καί ἅρματα δρεπανηφόρα ἑκατόν καί πεντήκοντα: ἀβροκόμας δέ ὑστέρησε τῆς μάχης ἡμέραις πέντε, ἐκ φοινίκης ἐλαύνων. ταῦτα δέ ἤγγελλον πρός κῦρον οἱ αὐτομολήσαντες [ἐκ τῶν πολεμίων] παρά μεγάλου βασιλέως πρό τῆς μάχης, καί μετά τήν μάχην οἵ ὕστερον ἐλήφθησαν τῶν πολεμίων ταὐτά ἤγγελλον. ἐντεῦθεν δέ κῦρος ἐξελαύνει σταθμόν ἕνα παρασάγγας τρεῖς συντεταγμένῳ τῷ στρατεύματι παντί καί τῷ ἑλληνικῷ καί τῷ βαρβαρικῷ: ᾤετο γάρ ταύτῃ τῇ ἡμέρᾳ μαχεῖσθαι βασιλέα: κατά γάρ μέσον τόν σταθμόν τοῦτον τάφρος ἦν ὀρυκτή βαθεῖα, τό μέν εὖρος ὀργυιαί πέντε, τό δέ βάθος ὀργυιαί τρεῖς. παρετέτατο δέ ἡ τάφρος ἄνω διά τοῦ πεδίου ἐπί δώδεκα παρασάγγας μέχρι τοῦ μηδίας τείχους. [ἔνθα αἱ διώρυχες, ἀπό τοῦ τίγρητος ποταμοῦ ῥέουσαι: εἰσί δέ τέτταρες, τό μέν εὖρος πλεθριαῖαι, βαθεῖαι δέ ἰσχυρῶς, καί πλοῖα πλεῖ ἐν αὐταῖς σιταγωγά: εἰσβάλλουσι δέ εἰς τόν εὐφράτην, διαλείπουσι δ' ἑκάστη παρασάγγην, γέφυραι, δ' ἔπεισιν.] ἦν δέ παρά τόν εὐφράτην πάροδος στενή μεταξύ τοῦ ποταμοῦ καί τῆς τάφρου ὡς εἴκοσι ποδῶν τό εὖρος: ταύτην δέ τήν τάφρον βασιλεύς ποιεῖ μέγας ἀντί ἐρύματος, ἐπειδή πυνθάνεται κῦρον προσελαύνοντα. ταύτην δή τήν πάροδον κῦρός τε καί ἡ στρατιά παρῆλθε καί ἐγένοντο εἴσω τῆς τάφρου. ταύτῃ μέν οὖν τῇ ἡμέρᾳ οὐκ ἐμαχέσατο βασιλεύς, ἀλλ' ὑποχωρούντων φανερά ἦσαν καί ἵππων καί ἀνθρώπων ἴχνη πολλά. ἐνταῦθα κῦρος σιλανόν καλέσας τόν ἀμπρακιώτην μάντιν ἔδωκεν αὐτῷ δαρεικούς τρισχιλίους, ὅτι τῇ ἑνδεκάτῃ ἀπ' ἐκείνης ἡμέρᾳ πρότερον θυόμενος εἶπεν αὐτῷ ὅτι βασιλεύς οὐ μαχεῖται δέκα ἡμερῶν, κῦρος δ' εἶπεν: οὐκ ἄρα ἔτι μαχεῖται, εἰ ἐν ταύταις οὐ μαχεῖται ταῖς ἡμέραις: ἐάν δ' ἀληθεύσῃς, ὑπισχνοῦμαί σοι δέκα τάλαντα. τοῦτο τό χρυσίον τότε ἀπέδωκεν, ἐπεί παρῆλθον αἱ δέκα ἡμέραι. ἐπεί δ' ἐπί τῇ τάφρῳ οὐκ ἐκώλυε βασιλεύς τό κύρου στράτευμα διαβαίνειν, ἔδοξε καί κύρῳ καί τοῖς ἄλλοις ἀπεγνωκέναι τοῦ μάχεσθαι: ὥστε τῇ ὑστεραίᾳ κῦρος ἐπορεύετο ἠμελημένως μᾶλλον. τῇ δέ τρίτῃ ἐπί τε τοῦ ἅρματος καθήμενος τήν πορείαν ἐποιεῖτο καί ὀλίγους ἐν τάξει ἔχων πρό αὑτοῦ, τό δέ πολύ αὐτῷ ἀνατεταραγμένον ἐπορεύετο καί τῶν ὅπλων τοῖς στρατιώταις πολλά ἐπί ἁμαξῶν ἤγοντο καί ὑποζυγίων. καί ἤδη τε ἦν ἀμφί ἀγοράν πλήθουσαν καί πλησίον ἦν ὁ σταθμός ἔνθα ἔμελλε καταλύειν, ἡνίκα πατηγύας, ἀνήρ πέρσης τῶν ἀμφί κῦρον χρηστός, προφαίνεται ἐλαύνων ἀνά κράτος ἱδροῦντι τῷ ἵππῳ, καί εὐθύς πᾶσιν οἷς ἐνετύγχανεν ἐβόα καί βαρβαρικῶς καί ἑλληνικῶς ὅτι βασιλεύς σύν στρατεύματι πολλῷ προσέρχεται ὡς εἰς μάχην παρεσκευασμένος. ἔνθα δή πολύς τάραχος ἐγένετο: αὐτίκα γάρ ἐδόκουν οἱ ἕλληνες καί πάντες δέ ἀτάκτοις σφίσιν ἐπιπεσεῖσθαι: κῦρός τε καταπηδήσας ἀπό τοῦ ἅρματος τόν θώρακα ἐνεδύετο καί ἀναβάς ἐπί τόν ἵππον τά παλτά εἰς τάς χεῖρας ἔλαβε, τοῖς τε ἄλλοις πᾶσι παρήγγελλεν ἐξοπλίζεσθαι καί καθίστασθαι εἰς τήν ἑαυτοῦ τάξιν ἕκαστον. ἔνθα δή σύν πολλῇ σπουδῇ καθίσταντο, κλέαρχος μέν τά δεξιά τοῦ κέρατος ἔχων πρός τῷ εὐφράτῃ ποταμῷ, πρόξενος δέ ἐχόμενος, οἱ δ' ἄλλοι μετά τοῦτον, μένων δέ †καί τό στράτευμα† τό εὐώνυμον κέρας ἔσχε τοῦ ἑλληνικοῦ. τοῦ δέ βαρβαρικοῦ ἱππεῖς μέν παφλαγόνες εἰς χιλίους παρά κλέαρχον ἔστησαν ἐν τῷ δεξιῷ καί τό ἑλληνικόν πελταστικόν, ἐν δέ τῷ εὐωνύμῳ ἀριαῖός τε ὁ κύρου ὕπαρχος καί τό ἄλλο βαρβαρικόν, κῦρος δέ καί ἱππεῖς τούτου ὅσον ἑξακόσιοι <κατά τό μέσον>, ὡπλισμένοι θώραξι μέν αὐτοί καί παραμηριδίοις καί κράνεσι πάντες πλήν κύρου: κῦρος δέ ψιλήν ἔχων τήν κεφαλήν εἰς τήν μάχην καθίστατο [λέγεται δέ καί τούς ἄλλους πέρσας ψιλαῖς ταῖς κεφαλαῖς ἐν τῷ πολέμῳ διακινδυνεύειν]. οἱ δ' ἵπποι πάντες [οἱ μετά κύρου] εἶχον καί προμετωπίδια καί προστερνίδια: εἶχον δέ καί μαχαίρας οἱ ἱππεῖς ἑλληνικάς. καί ἤδη τε ἦν μέσον ἡμέρας καί οὔπω καταφανεῖς ἦσαν οἱ πολέμιοι: ἡνίκα δέ δείλη ἐγίγνετο, ἐφάνη κονιορτός ὥσπερ νεφέλη λευκή, χρόνῳ δέ συχνῷ ὕστερον ὥσπερ μελανία τις ἐν τῷ πεδίῳ ἐπί πολύ. ὅτε δέ ἐγγύτερον ἐγίγνοντο, τάχα δή καί χαλκός τις ἤστραπτε καί λόγχαι καί αἱ τάξεις καταφανεῖς ἐγίγνοντο. καί ἦσαν ἱππεῖς μέν λευκοθώρακες ἐπί τοῦ εὐωνύμου τῶν πολεμίων: τισσαφέρνης ἐλέγετο τούτων ἄρχειν: ἐχόμενοι δέ γερροφόροι, ἐχόμενοι δέ ὁπλῖται σύν ποδήρεσι ξυλίναις ἀσπίσιν. αἰγύπτιοι δ' οὗτοι ἐλέγοντο εἶναι: ἄλλοι δ' ἱππεῖς, ἄλλοι τοξόται. πάντες δ' οὗτοι κατά ἔθνη ἐν πλαισίῳ πλήρει ἀνθρώπων ἕκαστον τό ἔθνος ἐπορεύετο. πρό δέ αὐτῶν ἅρματα διαλείποντα συχνόν ἀπ' ἀλλήλων τά δή δρεπανηφόρα καλούμενα: εἶχον δέ τά δρέπανα ἐκ τῶν ἀξόνων εἰς πλάγιον ἀποτεταμένα καί ὑπό τοῖς δίφροις εἰς γῆν βλέποντα, ὡς διακόπτειν ὅτῳ ἐντυγχάνοιεν. ἡ δέ γνώμη ἦν ὡς εἰς τάς τάξεις τῶν ἑλλήνων ἐλῶντα καί διακόψοντα. ὅ μέντοι κῦρος εἶπεν ὅτε καλέσας παρεκελεύετο τοῖς ἕλλησι τήν κραυγήν τῶν βαρβάρων ἀνέχεσθαι, ἐψεύσθη τοῦτο: οὐ γάρ κραυγῇ ἀλλά σιγῇ ὡς ἁνυστόν καί ἡσυχῇ ἐν ἴσῳ καί βραδέως προσῇσαν. καί ἐν τούτῳ κῦρος παρελαύνων αὐτός σύν πίγρητι τῷ ἑρμηνεῖ καί ἄλλοις τρισίν ἤ τέτταρσι τῷ κλεάρχῳ ἐβόα ἄγειν τό στράτευμα κατά μέσον τό τῶν πολεμίων, ὅτι ἐκεῖ βασιλεύς εἴη: κἄν τοῦτ', ἔφη, νικῶμεν, πάνθ' ἡμῖν πεποίηται. ὁρῶν δέ ὁ κλέαρχος τό μέσον στῖφος καί ἀκούων κύρου ἔξω ὄντα τοῦ ἑλληνικοῦ εὐωνύμου βασιλέα (τοσοῦτον γάρ πλήθει περιῆν βασιλεύς ὥστε μέσον τῶν ἑαυτοῦ ἔχων τοῦ κύρου εὐωνύμου ἔξω ἦν) ἀλλ' ὅμως ὁ κλέαρχος οὐκ ἤθελεν ἀποσπάσαι ἀπό τοῦ ποταμοῦ τό δεξιόν κέρας, φοβούμενος μή κυκλωθείη ἑκατέρωθεν, τῷ δέ κύρῳ ἀπεκρίνατο ὅτι αὐτῷ μέλει ὅπως καλῶς ἔχοι. καί ἐν τούτῳ τῷ καιρῷ τό μέν βαρβαρικόν στράτευμα ὁμαλῶς προῄει, τό δέ ἑλληνικόν ἔτι ἐν τῷ αὐτῷ μένον συνετάττετο ἐκ τῶν ἔτι προσιόντων. καί ὁ κῦρος παρελαύνων οὐ πάνυ πρός αὐτῷ στρατεύματι κατεθεᾶτο ἑκατέρωσε ἀποβλέπων εἴς τε τούς πολεμίους καί τούς φίλους. ἰδών δέ αὐτόν ἀπό τοῦ ἑλληνικοῦ ξενοφῶν ἀθηναῖος, πελάσας ὡς συναντῆσαι ἤρετο εἴ τι παραγγέλλοι: ὁ δ' ἐπιστήσας εἶπε καί λέγειν ἐκέλευε πᾶσιν ὅτι καί τά ἱερά καλά καί τά σφάγια καλά. ταῦτα δέ λέγων θορύβου ἤκουσε διά τῶν τάξεων ἰόντος, καί ἤρετο τίς ὁ θόρυβος εἴη. ὁ δέ [κλέαρχος] εἶπεν ὅτι σύνθημα παρέρχεται δεύτερον ἤδη. καί ὅς ἐθαύμασε τίς παραγγέλλει καί ἤρετο ὅ τι εἴη τό σύνθημα. ὁ δ' ἀπεκρίνατο: ζεύς σωτήρ καί νίκη. ὁ δέ κῦρος ἀκούσας, ἀλλά δέχομαί τε, ἔφη, καί τοῦτο ἔστω. ταῦτα δ' εἰπών εἰς τήν αὑτοῦ χώραν ἀπήλαυνε. καί οὐκέτι τρία ἤ τέτταρα στάδια διειχέτην τώ φάλαγγε ἀπ' ἀλλήλων ἡνίκα ἐπαιάνιζόν τε οἱ ἕλληνες καί ἤρχοντο ἀντίοι ἰέναι τοῖς πολεμίοις. ὡς δέ πορευομένων ἐξεκύμαινέ τι τῆς φάλαγγος, τό ὑπολειπόμενον ἤρξατο δρόμῳ θεῖν: καί ἅμα ἐφθέγξαντο πάντες οἷον τῷ ἐνυαλίῳ ἐλελίζουσι, καί πάντες δέ ἔθεον. λέγουσι δέ τινες ὡς καί ταῖς ἀσπίσι πρός τά δόρατα ἐδούπησαν φόβον ποιοῦντες τοῖς ἵπποις. πρίν δέ τόξευμα ἐξικνεῖσθαι ἐκκλίνουσιν οἱ βάρβαροι καί φεύγουσι. καί ἐνταῦθα δή ἐδίωκον μέν κατά κράτος οἱ ἕλληνες, ἐβόων δέ ἀλλήλοις μή θεῖν δρόμῳ, ἀλλ' ἐν τάξει ἕπεσθαι. τά δ' ἅρματα ἐφέροντο τά μέν δι' αὐτῶν τῶν πολεμίων, τά δέ καί διά τῶν ἑλλήνων κενά ἡνιόχων. οἱ δ' ἐπεί προΐδοιεν, διίσταντο: ἔστι δ' ὅστις καί κατελήφθη ὥσπερ ἐν ἱπποδρόμῳ ἐκπλαγείς: καί οὐδέν μέντοι οὐδέ τοῦτον παθεῖν ἔφασαν, οὐδ' ἄλλος δέ τῶν ἑλλήνων ἐν ταύτῃ τῇ μάχῃ ἔπαθεν οὐδείς οὐδέν, πλήν ἐπί τῷ εὐωνύμῳ τοξευθῆναί τις ἐλέγετο. κῦρος δ' ὁρῶν τούς ἕλληνας νικῶντας τό καθ' αὑτούς καί διώκοντας, ἡδόμενος καί προσκυνούμενος ἤδη ὡς βασιλεύς ὑπό τῶν ἀμφ' αὐτόν, οὐδ' ὥς ἐξήχθη διώκειν, ἀλλά συνεσπειραμένην ἔχων τήν τῶν σύν ἑαυτῷ ἑξακοσίων ἱππέων τάξιν ἐπεμελεῖτο ὅ τι ποιήσει βασιλεύς. καί γάρ ᾔδει αὐτόν ὅτι μέσον ἔχοι τοῦ περσικοῦ στρατεύματος. καί πάντες δ' οἱ τῶν βαρβάρων ἄρχοντες μέσον ἔχοντες τό αὑτῶν ἡγοῦνται, νομίζοντες οὕτω καί ἐν ἀσφαλεστάτῳ εἶναι, ἤν ᾖ ἡ ἰσχύς αὐτῶν ἑκατέρωθεν, καί εἴ τι παραγγεῖλαι χρῄζοιεν, ἡμίσει ἄν χρόνῳ αἰσθάνεσθαι τό στράτευμα. καί βασιλεύς δή τότε μέσον ἔχων τῆς αὑτοῦ στρατιᾶς ὅμως ἔξω ἐγένετο τοῦ κύρου εὐωνύμου κέρατος. ἐπεί δ' οὐδείς αὐτῷ ἐμάχετο ἐκ τοῦ ἀντίου οὐδέ τοῖς αὐτοῦ τεταγμένοις ἔμπροσθεν, ἐπέκαμπτεν ὡς εἰς κύκλωσιν. ἔνθα δή κῦρος δείσας μή ὄπισθεν γενόμενος κατακόψῃ τό ἑλληνικόν ἐλαύνει ἀντίος: καί ἐμβαλών σύν τοῖς ἑξακοσίοις νικᾷ τούς πρό βασιλέως τεταγμένους καί εἰς φυγήν ἔτρεψε τούς ἑξακισχιλίους, καί ἀποκτεῖναι λέγεται αὐτός τῇ ἑαυτοῦ χειρί ἀρταγέρσην τόν ἄρχοντα αὐτῶν. ὡς δ' ἡ τροπή ἐγένετο, διασπείρονται καί οἱ κύρου ἑξακόσιοι εἰς τό διώκειν ὁρμήσαντες, πλήν πάνυ ὀλίγοι ἀμφ' αὐτόν κατελείφθησαν, σχεδόν οἱ ὁμοτράπεζοι καλούμενοι. σύν τούτοις δέ ὤν καθορᾷ βασιλέα καί τό ἀμφ' ἐκεῖνον στῖφος: καί εὐθύς οὐκ ἠνέσχετο, ἀλλ' εἰπών τόν ἄνδρα ὁρῶ ἵετο ἐπ' αὐτόν καί παίει κατά τό στέρνον καί τιτρώσκει διά τοῦ θώρακος, ὥς φησι κτησίας ὁ ἰατρός, καί ἰᾶσθαι αὐτός τό τραῦμά φησι. παίοντα δ' αὐτόν ἀκοντίζει τις παλτῷ ὑπό τόν ὀφθαλμόν βιαίως: καί ἐνταῦθα μαχόμενοι καί βασιλεύς καί κῦρος καί οἱ ἀμφ' αὐτούς ὑπέρ ἑκατέρου, ὁπόσοι μέν τῶν ἀμφί βασιλέα ἀπέθνῃσκον κτησίας λέγει: παρ' ἐκείνῳ γάρ ἦν: κῦρος δέ αὐτός τε ἀπέθανε καί ὀκτώ οἱ ἄριστοι τῶν περί αὐτόν ἔκειντο ἐπ' αὐτῷ. ἀρταπάτης δ' ὁ πιστότατος αὐτῷ τῶν σκηπτούχων θεράπων λέγεται, ἐπειδή πεπτωκότα εἶδε κῦρον, καταπηδήσας ἀπό τοῦ ἵππου περιπεσεῖν αὐτῷ. καί οἱ μέν φασι βασιλέα κελεῦσαί τινα ἐπισφάξαι αὐτόν κύρῳ, οἱ δ' ἑαυτόν ἐπισφάξασθαι σπασάμενον τόν ἀκινάκην: εἶχε γάρ χρυσοῦν: καί στρεπτόν δ' ἐφόρει καί ψέλια καί τἆλλα ὥσπερ οἱ ἄριστοι περσῶν: ἐτετίμητο γάρ ὑπό κύρου δι' εὔνοιάν τε καί πιστότητα. κῦρος μέν οὖν οὕτως ἐτελεύτησεν, ἀνήρ ὤν περσῶν τῶν μετά κῦρον τόν ἀρχαῖον γενομένων βασιλικώτατός τε καί ἄρχειν ἀξιώτατος, ὡς παρά πάντων ὁμολογεῖται τῶν κύρου δοκούντων ἐν πείρᾳ γενέσθαι. πρῶτον μέν γάρ ἔτι παῖς ὤν, ὅτ' ἐπαιδεύετο καί σύν τῷ ἀδελφῷ καί σύν τοῖς ἄλλοις παισί, πάντων πάντα κράτιστος ἐνομίζετο. πάντες γάρ οἱ τῶν ἀρίστων περσῶν παῖδες ἐπί ταῖς βασιλέως θύραις παιδεύονται: ἔνθα πολλήν μέν σωφροσύνην καταμάθοι ἄν τις, αἰσχρόν δ' οὐδέν οὔτ' ἀκοῦσαι οὔτ' ἰδεῖν ἔστι. θεῶνται δ' οἱ παῖδες καί τιμωμένους ὑπό βασιλέως καί ἀκούουσι, καί ἄλλους ἀτιμαζομένους: ὥστε εὐθύς παῖδες ὄντες μανθάνουσιν ἄρχειν τε καί ἄρχεσθαι. ἔνθα κῦρος αἰδημονέστατος μέν πρῶτον τῶν ἡλικιωτῶν ἐδόκει εἶναι, τοῖς τε πρεσβυτέροις καί τῶν ἑαυτοῦ ὑποδεεστέρων μᾶλλον πείθεσθαι, ἔπειτα δέ φιλιππότατος καί τοῖς ἵπποις ἄριστα χρῆσθαι: ἔκρινον δ' αὐτόν καί τῶν εἰς τόν πόλεμον ἔργων, τοξικῆς τε καί ἀκοντίσεως, φιλομαθέστατον εἶναι καί μελετηρότατον. ἐπεί δέ τῇ ἡλικίᾳ ἔπρεπε, καί φιλοθηρότατος ἦν καί πρός τά θηρία μέντοι φιλοκινδυνότατος. καί ἄρκτον ποτέ ἐπιφερομένην οὐκ ἔτρεσεν, ἀλλά συμπεσών κατεσπάσθη ἀπό τοῦ ἵππου, καί τά μέν ἔπαθεν, ὧν καί τάς ὠτειλάς εἶχεν, τέλος δέ κατέκανε: καί τόν πρῶτον μέντοι βοηθήσαντα πολλοῖς μακαριστόν ἐποίησεν. ἐπεί δέ κατεπέμφθη ὑπό τοῦ πατρός σατράπης λυδίας τε καί φρυγίας τῆς μεγάλης καί καππαδοκίας, στρατηγός δέ καί πάντων ἀπεδείχθη οἷς καθήκει εἰς καστωλοῦ πεδίον ἁθροίζεσθαι, πρῶτον μέν ἐπέδειξεν αὑτόν, ὅτι περί πλείστου ποιοῖτο, εἴ τῳ σπείσαιτο καί εἴ τῳ συνθοῖτο καί εἴ τῳ ὑπόσχοιτό τι, μηδέν ψεύδεσθαι. καί γάρ οὖν ἐπίστευον μέν αὐτῷ αἱ πόλεις ἐπιτρεπόμεναι, ἐπίστευον δ' οἱ ἄνδρες: καί εἴ τις πολέμιος ἐγένετο, σπεισαμένου κύρου ἐπίστευε μηδέν ἄν παρά τάς σπονδάς παθεῖν. τοιγαροῦν ἐπεί τισσαφέρνει ἐπολέμησε, πᾶσαι αἱ πόλεις ἑκοῦσαι κῦρον εἵλοντο ἀντί τισσαφέρνους πλήν μιλησίων: οὗτοι δέ ὅτι οὐκ ἤθελε τούς φεύγοντας προέσθαι ἐφοβοῦντο αὐτόν. καί γάρ ἔργῳ ἐπεδείκνυτο καί ἔλεγεν ὅτι οὐκ ἄν ποτε προοῖτο, ἐπεί ἅπαξ φίλος αὐτοῖς ἐγένετο, οὐδ' εἰ ἔτι μέν μείους γένοιντο, ἔτι δέ κάκιον πράξειαν. φανερός δ' ἦν καί εἴ τίς τι ἀγαθόν ἤ κακόν ποιήσειεν αὐτόν, νικᾶν πειρώμενος: καί εὐχήν δέ τινες αὐτοῦ ἐξέφερον ὡς εὔχοιτο τοσοῦτον χρόνον ζῆν ἔστε νικῴη καί τούς εὖ καί κακῶς ποιοῦντας ἀλεξόμενος. καί γάρ οὖν πλεῖστοι δή αὐτῷ ἑνί γε ἀνδρί τῶν ἐφ' ἡμῶν ἐπεθύμησαν καί χρήματα καί πόλεις καί τά ἑαυτῶν σώματα προέσθαι. οὐ μέν δή οὐδέ τοῦτ' ἄν τις εἴποι, ὡς τούς κακούργους καί ἀδίκους εἴα καταγελᾶν, ἀλλά ἀφειδέστατα πάντων ἐτιμωρεῖτο: πολλάκις δ' ἦν ἰδεῖν παρά τάς στειβομένας ὁδούς καί ποδῶν καί χειρῶν καί ὀφθαλμῶν στερομένους ἀνθρώπους: ὥστ' ἐν τῇ κύρου ἀρχῇ ἐγένετο καί ἕλληνι καί βαρβάρῳ μηδέν ἀδικοῦντι ἀδεῶς πορεύεσθαι ὅπῃ τις ἤθελεν, ἔχοντι ὅ τι προχωροίη. τούς γε μέντοι ἀγαθούς εἰς πόλεμον ὡμολόγητο διαφερόντως τιμᾶν. καί πρῶτον μέν ἦν αὐτῷ πόλεμος πρός πισίδας καί μυσούς: στρατευόμενος οὖν καί αὐτός εἰς ταύτας τάς χώρας, οὕς ἑώρα ἐθέλοντας κινδυνεύειν, τούτους καί ἄρχοντας ἐποίει ἧς κατεστρέφετο χώρας, ἔπειτα δέ καί ἄλλοις δώροις ἐτίμα: ὥστε φαίνεσθαι τούς μέν ἀγαθούς εὐδαιμονεστάτους, τούς δέ κακούς δούλους τούτων †ἀξιοῦσθαι† εἶναι. τοιγαροῦν πολλή ἦν ἀφθονία αὐτῷ τῶν ἐθελόντων κινδυνεύειν, ὅπου τις οἴοιτο κῦρον αἰσθήσεσθαι. εἴς γε μήν δικαιοσύνην εἴ τις φανερός γένοιτο ἐπιδείκνυσθαι βουλόμενος, περί παντός ἐποιεῖτο τούτους †πλουσιωτέρους† ποιεῖν τῶν ἐκ τοῦ ἀδίκου φιλοκερδούντων. καί γάρ οὖν ἄλλα τε πολλά δικαίως αὐτῷ διεχειρίζετο καί στρατεύματι ἀληθινῷ ἐχρήσατο. καί γάρ στρατηγοί καί λοχαγοί, οἵ χρημάτων ἕνεκα πρός ἐκεῖνον ἔπλευσαν, ἔγνωσαν κερδαλεώτερον εἶναι κύρῳ †καλῶς πειθαρχεῖν† ἤ τό κατά μῆνα κέρδος. ἀλλά μήν εἴ τίς γέ τι αὐτῷ προστάξαντι καλῶς ὑπηρετήσειεν, οὐδενί πώποτε ἀχάριστον εἴασε τήν προθυμίαν. τοιγαροῦν δή κράτιστοι ὑπηρέται παντός ἔργου κύρῳ ἐλέχθησαν γενέσθαι. εἰ δέ τινα ὁρῴη δεινόν ὄντα οἰκονόμον ἐκ τοῦ δικαίου καί κατασκευάζοντά τε ἧς ἄρχοι χώρας καί προσόδους ποιοῦντα, οὐδένα ἄν πώποτε ἀφείλετο, ἀλλ' ἀεί πλείω προσεδίδου: ὥστε καί ἡδέως ἐπόνουν καί θαρραλέως ἐκτῶντο καί †ὅ ἐπέπατο αὖ† τις ἥκιστα κῦρον ἔκρυπτεν: οὐ γάρ φθονῶν τοῖς φανερῶς πλουτοῦσιν ἐφαίνετο, ἀλλά πειρώμενος χρῆσθαι τοῖς τῶν ἀποκρυπτομένων χρήμασι. φίλους γε μήν, ὅσους ποιήσαιτο καί εὔνους γνοίη ὄντας καί ἱκανούς κρίνειε συνεργούς εἶναι ὅ τι τυγχάνει βουλόμενος κατεργάζεσθαι, ὁμολογεῖται πρός πάντων κράτιστος δή γενέσθαι θεραπεύειν. καί γάρ αὐτό τοῦτο οὗπερ αὐτός ἕνεκα φίλων ᾤετο δεῖσθαι, ὡς συνεργούς ἔχοι, καί αὐτός ἐπειρᾶτο συνεργός τοῖς φίλοις κράτιστος εἶναι τούτου ὅτου αἰσθάνοιτο ἕκαστον ἐπιθυμοῦντα. δῶρα δέ πλεῖστα μέν οἶμαι εἷς γε ἀνήρ ἐλάμβανε διά πολλά: ταῦτα δέ πάντων δή μάλιστα τοῖς φίλοις διεδίδου, πρός τούς τρόπους ἑκάστου σκοπῶν καί ὅτου μάλιστα ὁρῴη ἕκαστον δεόμενον. καί ὅσα τῷ σώματι αὐτοῦ πέμποι τις ἤ ὡς εἰς πόλεμον ἤ ὡς εἰς καλλωπισμόν, καί περί τούτων λέγειν αὐτόν ἔφασαν ὅτι τό μέν ἑαυτοῦ σῶμα οὐκ ἄν δύναιτο τούτοις πᾶσι κοσμηθῆναι, φίλους δέ καλῶς κεκοσμημένους μέγιστον κόσμον ἀνδρί νομίζοι. καί τό μέν τά μεγάλα νικᾶν τούς φίλους εὖ ποιοῦντα οὐδέν θαυμαστόν, ἐπειδή γε καί δυνατώτερος ἦν: τό δέ τῇ ἐπιμελείᾳ περιεῖναι τῶν φίλων καί τῷ προθυμεῖσθαι χαρίζεσθαι, ταῦτα ἔμοιγε μᾶλλον δοκεῖ ἀγαστά εἶναι. κῦρος γάρ ἔπεμπε βίκους οἴνου ἡμιδεεῖς πολλάκις ὁπότε πάνυ ἡδύν λάβοι, λέγων ὅτι οὔπω δή πολλοῦ χρόνου τούτου ἡδίονι οἴνῳ ἐπιτύχοι: τοῦτον οὖν σοί ἔπεμψε καί δεῖταί σου τήμερον τοῦτον ἐκπιεῖν σύν οἷς μάλιστα φιλεῖς. πολλάκις δέ χῆνας ἡμιβρώτους ἔπεμπε καί ἄρτων ἡμίσεα καί ἄλλα τοιαῦτα, ἐπιλέγειν κελεύων τόν φέροντα: τούτοις ἥσθη κῦρος: βούλεται οὖν καί σέ τούτων γεύσασθαι. ὅπου δέ χιλός σπάνιος πάνυ εἴη, αὐτός δέ δύναιτο παρασκευάσασθαι διά τό πολλούς ἔχειν ὑπηρέτας καί διά τήν ἐπιμέλειαν, διαπέμπων ἐκέλευε τούς φίλους τοῖς τά ἑαυτῶν σώματα ἄγουσιν ἵπποις ἐμβάλλειν τοῦτον τόν χιλόν, ὡς μή πεινῶντες τούς ἑαυτοῦ φίλους ἄγωσιν. εἰ δέ δή ποτε πορεύοιτο καί πλεῖστοι μέλλοιεν ὄψεσθαι, προσκαλῶν τούς φίλους ἐσπουδαιολογεῖτο, ὡς δηλοίη οὕς τιμᾷ. ὥστε ἐγώ μέν γε, ἐξ ὧν ἀκούω, οὐδένα κρίνω ὑπό πλειόνων πεφιλῆσθαι οὔτε ἑλλήνων οὔτε βαρβάρων. τεκμήριον δέ τούτου καί τόδε. παρά μέν κύρου δούλου ὄντος οὐδείς ἀπῄει πρός βασιλέα, πλήν ὀρόντας ἐπεχείρησε: καί οὗτος δή ὅν ᾤετο πιστόν οἱ εἶναι ταχύ αὐτόν ηὗρε κύρῳ φιλαίτερον ἤ ἑαυτῷ: παρά δέ βασιλέως πολλοί πρός κῦρον ἀπῆλθον, ἐπειδή πολέμιοι ἀλλήλοις ἐγένοντο, καί οὗτοι μέντοι οἱ μάλιστα ὑπ' αὐτοῦ ἀγαπώμενοι, νομίζοντες παρά κύρῳ ὄντες ἀγαθοί ἀξιωτέρας ἄν τιμῆς τυγχάνειν ἤ παρά βασιλεῖ. μέγα δέ τεκμήριον καί τό ἐν τῇ τελευτῇ τοῦ βίου αὐτῷ γενόμενον ὅτι καί αὐτός ἦν ἀγαθός καί κρίνειν ὀρθῶς ἐδύνατο τούς πιστούς καί εὔνους καί βεβαίους. ἀποθνῄσκοντος γάρ αὐτοῦ πάντες οἱ περί αὐτόν φίλοι καί συντράπεζοι ἀπέθανον μαχόμενοι ὑπέρ κύρου πλήν ἀριαίου: οὗτος δέ τεταγμένος ἐτύγχανεν ἐπί τῷ εὐωνύμῳ τοῦ ἱππικοῦ ἄρχων: ὡς δ' ᾔσθετο κῦρον πεπτωκότα, ἔφυγεν ἔχων καί τό στράτευμα πᾶν οὗ ἡγεῖτο. ἐνταῦθα δή κύρου ἀποτέμνεται ἡ κεφαλή καί ἡ χείρ ἡ δεξιά. βασιλεύς δέ [καί οἱ σύν αὐτῷ] διώκων εἰσπίπτει εἰς τό κύρειον στρατόπεδον: καί οἱ μέν μετά ἀριαίου οὐκέτι ἵστανται, ἀλλά φεύγουσι διά τοῦ αὑτῶν στρατοπέδου εἰς τόν σταθμόν ἔνθεν ὡρμῶντο: τέτταρες δ' ἐλέγοντο παρα σάγγαι εἶναι τῆς ὁδοῦ. βασιλεύς δέ καί οἱ σύν αὐτῷ τά τε ἄλλα πολλά διαρπάζουσι καί τήν φωκαΐδα τήν κύρου παλλακίδα τήν σοφήν καί καλήν λεγομένην εἶναι λαμβάνει. ἡ δέ μιλησία ἡ νεωτέρα ληφθεῖσα ὑπό τῶν ἀμφί βασιλέα ἐκφεύγει γυμνή πρός τῶν ἑλλήνων οἵ ἔτυχον ἐν τοῖς σκευοφόροις ὅπλα ἔχοντες καί ἀντιταχθέντες πολλούς μέν τῶν ἁρπαζόντων ἀπέκτειναν, οἱ δέ καί αὐτῶν ἀπέθανον: οὐ μήν ἔφυγόν γε, ἀλλά καί ταύτην ἔσωσαν καί τἆλλα, ὁπόσα ἐντός αὐτῶν καί χρήματα καί ἄνθρωποι ἐγένοντο, πάντα ἔσωσαν. ἐνταῦθα διέσχον ἀλλήλων βασιλεύς τε καί οἱ ἕλληνες ὡς τριάκοντα στάδια, οἱ μέν διώκοντες τούς καθ' αὑτούς ὡς πάντας νικῶντες, οἱ δ' ἁρπάζοντες ὡς ἤδη πάντες νικῶντες. ἐπεί δ' ᾔσθοντο οἱ μέν ἕλληνες ὅτι βασιλεύς σύν τῷ στρατεύματι ἐν τοῖς σκευοφόροις εἴη, βασιλεύς δ' αὖ ἤκουσε τισσαφέρνους ὅτι οἱ ἕλληνες νικῷεν τό καθ' αὑτούς καί εἰς τό πρόσθεν οἴχονται διώκοντες, ἔνθα δή βασιλεύς μέν ἁθροίζει τε τούς ἑαυτοῦ καί συντάττεται, ὁ δέ κλέαρχος ἐβουλεύετο πρόξενον καλέσας (πλησιαίτατος γάρ ἦν), εἰ πέμποιέν τινας †ἤ πάντες ἴοιεν ἐπί τό στρατόπεδον ἀρήξοντες†. ἐν τούτῳ καί βασιλεύς δῆλος ἦν προσιών πάλιν, ὡς ἐδόκει, ὄπισθεν. καί οἱ μέν ἕλληνες στραφέντες παρεσκευάζοντο ὡς ταύτῃ προσιόντος καί δεξόμενοι, ὁ δέ βασιλεύς ταύτῃ μέν οὐκ ἦγεν, ᾗ δέ παρῆλθεν ἔξω τοῦ εὐωνύμου κέρατος ταύτῃ καί ἀπῆγεν, ἀναλαβών καί τούς ἐν τῇ μάχῃ πρός τούς ἕλληνας αὐτομολήσαντας καί τισσαφέρνην καί τούς σύν αὐτῷ. ὁ γάρ τισσαφέρνης ἐν τῇ πρώτῃ συνόδῳ οὐκ ἔφυγεν, ἀλλά διήλασε παρά τόν ποταμόν κατά τούς ἕλληνας πελταστάς: διελαύνων δέ κατέκανε μέν οὐδένα, διαστάντες δ' οἱ ἕλληνες ἔπαιον καί ἠκόντιζον αὐτούς: ἐπισθένης δέ ἀμφιπολίτης ἦρχε τῶν πελταστῶν καί ἐλέγετο φρόνιμος γενέσθαι. ὁ δ' οὖν τισσαφέρνης ὡς μεῖον ἔχων ἀπηλλάγη, πάλιν μέν οὐκ ἀναστρέφει, εἰς δέ τό στρατόπεδον ἀφικόμενος τό τῶν ἑλλήνων ἐκεῖ συντυγχάνει βασιλεῖ, καί ὁμοῦ δή πάλιν συνταξάμενοι ἐπορεύοντο. ἐπεί δ' ἦσαν κατά τό εὐώνυμον τῶν ἑλλήνων κέρας, ἔδεισαν οἱ ἕλληνες μή προσάγοιεν πρός τό κέρας καί περιπτύξαντες ἀμφοτέρωθεν αὐτούς κατακόψειαν: καί ἐδόκει αὐτοῖς ἀναπτύσσειν τό κέρας καί ποιήσασθαι ὄπισθεν τόν ποταμόν. ἐν ᾧ δέ ταῦτα ἐβουλεύοντο, καί δή βασιλεύς παραμειψάμενος εἰς τό αὐτό σχῆμα κατέστησεν ἀντίαν τήν φάλαγγα ὥσπερ τό πρῶτον μαχούμενος συνῄει. ὡς δέ εἶδον οἱ ἕλληνες ἐγγύς τε ὄντας καί παρατεταγμένους, αὖθις παιανίσαντες ἐπῇσαν πολύ ἔτι προθυμότερον ἤ τό πρόσθεν. οἱ δ' αὖ βάρβαροι οὐκ ἐδέχοντο, ἀλλά ἐκ πλέονος ἤ τό πρόσθεν ἔφευγον: οἱ δ' ἐπεδίωκον μέχρι κώμης τινός: ἐνταῦθα δ' ἔστησαν οἱ ἕλληνες: ὑπέρ γάρ τῆς κώμης γήλοφος ἦν, ἐφ' οὗ ἀνεστράφησαν οἱ ἀμφί βασιλέα, πεζοί μέν οὐκέτι, τῶν δέ ἱππέων ὁ λόφος ἐνεπλήσθη, ὥστε τό ποιούμενον μή γιγνώσκειν. καί τό βασίλειον σημεῖον ὁρᾶν ἔφασαν αἰετόν τινα χρυσοῦν ἐπί πέλτῃ †ἐπί ξύλου† ἀνατεταμένον. ἐπεί δέ καί ἐνταῦθ' ἐχώρουν οἱ ἕλληνες, λείπουσι δή καί τόν λόφον οἱ ἱππεῖς: οὐ μήν ἔτι ἁθρόοι ἀλλ' ἄλλοι ἄλλοθεν: ἐψιλοῦτο δ' ὁ λόφος τῶν ἱππέων: τέλος δέ καί πάντες ἀπεχώρησαν. ὁ οὖν κλέαρχος οὐκ ἀνεβίβαζεν ἐπί τόν λόφον, ἀλλ' ὑπ' αὐτόν στήσας τό στράτευμα πέμπει λύκιον τόν συρακόσιον καί ἄλλον ἐπί τόν λόφον καί κελεύει κατιδόντας τά ὑπέρ τοῦ λόφου τί ἐστιν ἀπαγγεῖλαι. καί ὁ λύκιος ἤλασέ τε καί ἰδών ἀπαγγέλλει ὅτι φεύγουσιν ἀνά κράτος. σχεδόν δ' ὅτε ταῦτα ἦν καί ἥλιος ἐδύετο. ἐνταῦθα δ' ἔστησαν οἱ ἕλληνες καί θέμενοι τά ὅπλα ἀνεπαύοντο: καί ἅμα μέν ἐθαύμαζον ὅτι οὐδαμοῦ κῦρος φαίνοιτο οὐδ' ἄλλος ἀπ' αὐτοῦ οὐδείς παρῄει: οὐ γάρ ᾔδεσαν αὐτόν τεθνηκότα, ἀλλ' εἴκαζον ἤ διώκοντα οἴχεσθαι ἤ καταληψόμενόν τι προεληλακέναι: καί αὐτοί ἐβουλεύοντο εἰ αὐτοῦ μείναντες τά σκευοφόρα ἐνταῦθα ἄγοιντο ἤ ἀπίοιεν ἐπί τό στρατόπεδον. ἔδοξεν αὐτοῖς ἀπιέναι: καί ἀφικνοῦνται ἀμφί δορπηστόν ἐπί τάς σκηνάς. ταύτης μέν τῆς ἡμέρας τοῦτο τό τέλος ἐγένετο. καταλαμβάνουσι δέ τῶν τε ἄλλων χρημάτων τά πλεῖστα διηρπασμένα καί εἴ τι σιτίον ἤ ποτόν ἦν, καί τάς ἁμάξας μεστός ἀλεύρων καί οἴνου, ἅς παρεσκευάσατο κῦρος, ἵνα εἴ ποτε σφόδρα τό στράτευμα λάβοι ἔνδεια, διαδιδοίη τοῖς ἕλλησιν (ἦσαν δ' αὗται τετρακόσιαι, ὡς ἐλέγοντο, ἅμαξαι), καί ταύτας τότε οἱ σύν βασιλεῖ διήρπασαν. ὥστε ἄδειπνοι ἦσαν οἱ πλεῖστοι τῶν ἑλλήνων: ἦσαν δέ καί ἀνάριστοι: πρίν γάρ δή καταλῦσαι τό στράτευμα πρός ἄριστον βασιλεύς ἐφάνη. ταύτην μέν οὖν τήν νύκτα οὕτω διεγένοντο. {κυρου αναβασεωσ β} [ὡς μέν οὖν ἡθροίσθη κύρῳ τό ἑλληνικόν ὅτε ἐπί τόν ἀδελφόν ἀρταξέρξην ἐστρατεύετο, καί ὅσα ἐν τῇ ἀνόδῳ ἐπράχθη καί ὡς ἡ μάχη ἐγένετο καί ὡς κῦρος ἐτελεύτησε καί ὡς ἐπί τό στρατόπεδον ἐλθόντες οἱ ἕλληνες ἐκοιμήθησαν οἰόμενοι τά πάντα νικᾶν καί κῦρον ζῆν, ἐν τῷ πρόσθεν λόγῳ δεδήλωται.] ἅμα δέ τῇ ἡμέρᾳ συνελθόντες οἱ στρατηλοί ἐθαύμαζον ὅτι κῦρος οὔτε ἄλλον πέμπει σημανοῦντα ὅ τι χρή ποιεῖν οὔτε αὐτός φαίνοιτο. ἔδοξεν οὖν αὐτοῖς συσκευασαμένοις ἅ εἶχον καί ἐξοπλισαμένοις προϊέναι εἰς τό πρόσθεν, ἕως κύρῳ συμμείξειαν. ἤδη δέ ἐν ὁρμῇ ὄντων ἅμα ἡλίῳ ἀνέχοντι ἦλθε προκλῆς ὁ τευθρανίας ἄρχων, γεγονώς ἀπό δαμαράτου τοῦ λάκωνος, καί γλοῦς ὁ ταμώ. οὗτοι ἔλεγον ὅτι κῦρος μέν τέθνηκεν, ἀριαῖος δέ πεφευγώς ἐν τῷ σταθμῷ εἴη μετά τῶν ἄλλων βαρβάρων ὅθεν τῇ προτεραίᾳ ὡρμῶντο, καί λέγει ὅτι ταύτην μέν τήν ἡμέραν περιμένοιεν αὐτούς, εἰ μέλλοιεν ἥκειν, τῇ δέ ἄλλῃ ἀπιέναι φαίη ἐπί ἰωνίας, ὅθενπερ ἦλθε. ταῦτα ἀκούσαντες οἱ στρατηγοί καί οἱ ἄλλοι ἕλληνες πυνθανόμενοι βαρέως ἔφερον. κλέαρχος δέ τάδε εἶπεν: ἀλλ' ὤφελε μέν κῦρος ζῆν: ἐπεί δέ τετελεύτηκεν, ἀπαγγέλλετε ἀριαίῳ ὅτι ἡμεῖς νικῶμέν τε βασιλέα καί, ὡς ὁρᾶτε, οὐδείς ἔτι ἡμῖν μάχεται, καί, εἰ μή ὑμεῖς ἤλθετε, ἐπορευόμεθα ἄν ἐπί βασιλέα. ἐπαγγελλόμεθα δέ ἀριαίῳ, ἐάν ἐνθάδε ἔλθῃ, εἰς τόν θρόνον τόν βασίλειον καθιεῖν αὐτόν: τῶν γάρ μάχην νικώντων καί τό ἄρχειν ἐστί. ταῦτα εἰπών ἀποστέλλει τούς ἀγγέλους καί σύν αὐτοῖς χειρίσοφον τόν λάκωνα καί μένωνα τόν θετταλόν: καί γάρ αὐτός μένων ἐβούλετο: ἦν γάρ φίλος καί ξένος ἀριαίου. οἱ μέν ᾤχοντο, κλέαρχος δέ περιέμενε: τό δέ στράτευμα ἐπορίζετο σῖτον, ὅπως ἐδύνατο, ἐκ τῶν ὑποζυγίων κόπτοντες τούς βοῦς καί ὄνους: ξύλοις δέ ἐχρῶντο μικρόν προϊόντες ἀπό τῆς φάλαγγος, οὗ ἡ μάχη ἐγένετο, τοῖς τε οἰστοῖς πολλοῖς οὖσιν, οὕς ἠνάγκαζον οἱ ἕλληνες ἐκβάλλειν τούς αὐτομολοῦντας παρά βασιλέως, καί τοῖς γέρροις καί ταῖς ἀσπίσι ταῖς ξυλίναις ταῖς αἰγυπτίαις: πολλαί δέ καί πέλται καί ἅμαξαι ἦσαν φέρεσθαι ἔρημοι: οἷς πᾶσι χρώμενοι κρέα ἕψοντες ἤσθιον ἐκείνην τήν ἡμέραν. καί ἤδη τε ἦν περί πλήθουσαν ἀγοράν καί ἔρχονται παρά βασιλέως καί τισσαφέρνους κήρυκες οἱ μέν ἄλλοι βάρβαροι, ἦν δ' αὐτῶν φαλῖνος εἷς ἕλλην, ὅς ἐτύγχανε παρά τισσαφέρνει ὤν καί ἐντίμως ἔχων: καί γάρ προσεποιεῖτο ἐπιστήμων εἶναι τῶν ἀμφί τάξεις τε καί ὁπλομαχίαν. οὗτοι δέ προσελθόντες καί καλέσαντες τούς τῶν ἑλλήνων ἄρχοντας λέγουσιν ὅτι βασιλεύς κελεύει τούς ἕλληνας, ἐπεί νικῶν τυγχάνει καί κῦρον ἀπέκτονε, παραδόντας τά ὅπλα ἰόντας ἐπί βασιλέως θύρας εὑρίσκεσθαι ἄν τι δύνωνται ἀγαθόν. ταῦτα μέν εἶπον οἱ βασιλέως κήρυκες: οἱ δέ ἕλ ληνες βαρέως μέν ἤκουσαν, ὅμως δέ κλέαρχος τοσοῦτον εἶπεν, ὅτι οὐ τῶν νικώντων εἴη τά ὅπλα παραδιδόναι: ἀλλ', ἔφη, ὑμεῖς μέν, ὦ ἄνδρες στρατηγοί, τούτοις ἀποκρίνασθε ὅ τι κάλλιστόν τε καί ἄριστον ἔχετε: ἐγώ δέ αὐτίκα ἥξω. ἐκάλεσε γάρ τις αὐτόν τῶν ὑπηρετῶν, ὅπως ἴδοι τά ἱερά ἐξῃρημένα: ἔτυχε γάρ θυόμενος. ἔνθα δή ἀπεκρίνατο κλεάνωρ ὁ ἀρκάς, πρεσβύτατος ὤν, ὅτι πρόσθεν ἄν ἀποθάνοιεν ἤ τά ὅπλα παραδοίησαν: πρόξενος δέ ὁ θηβαῖος, ἀλλ' ἐγώ, ἔφη, ὦ φαλῖνε, θαυμάζω πότερα ὡς κρατῶν βασιλεύς αἰτεῖ τά ὅπλα ἤ ὡς διά φιλίαν δῶρα. εἰ μέν γάρ ὡς κρατῶν, τί δεῖ αὐτόν αἰτεῖν καί οὐ λαβεῖν ἐλθόντα; εἰ δέ πείσας βούλεται λαβεῖν, λεγέτω τί ἔσται τοῖς στρατιώταις, ἐάν αὐτῷ ταῦτα χαρίσωνται. πρός ταῦτα φαλῖνος εἶπε: βασιλεύς νικᾶν ἡγεῖται, ἐπεί κῦρον ἀπέκτεινε. τίς γάρ αὐτῷ ἔστιν ὅστις τῆς ἀρχῆς ἀντιποιεῖται; νομίζει δέ καί ὑμᾶς ἑαυτοῦ εἶναι, ἔχων ἐν μέσῃ τῇ ἑαυτοῦ χώρᾳ καί ποταμῶν ἐντός ἀδιαβάτων καί πλῆθος ἀνθρώπων ἐφ' ὑμᾶς δυνάμενος ἀγαγεῖν, ὅσον οὐδ' εἰ παρέχοι ὑμῖν δύναισθε ἄν ἀποκτεῖναι. μετά τοῦτον θεόπομπος ἀθηναῖος εἶπεν: ὦ φαλῖνε, νῦν, ὡς σύ ὁρᾷς, ἡμῖν οὐδέν ἔστιν ἀγαθόν ἄλλο εἰ μή ὅπλα καί ἀρετή. ὅπλα μέν οὖν ἔχοντες οἰόμεθα ἄν καί τῇ ἀρετῇ χρῆσθαι, παραδόντες δ' ἄν ταῦτα καί τῶν σωμάτων στερηθῆναι. μή οὖν οἴου τά μόνα ἀγαθά ἡμῖν ὄντα ὑμῖν παραδώσειν, ἀλλά σύν τούτοις καί περί τῶν ὑμετέρων ἀγαθῶν μαχούμεθα. ἀκούσας δέ ταῦτα ὁ φαλῖνος ἐγέλασε καί εἶπεν: ἀλλά φιλοσόφῳ μέν ἔοικας, ὦ νεανίσκε, καί λέγεις οὐκ ἀχάριστα: ἴσθι μέντοι ἀνόητος ὤν, εἰ οἴει τήν ὑμετέραν ἀρετήν περιγενέσθαι ἄν τῆς βασιλέως δυνάμεως. ἄλλους δέ τινας ἔφασαν λέγειν ὑπομαλακιζομένους, ὡς καί κύρῳ πιστοί ἐγένοντο καί βασιλεῖ ἄν πολλοῦ ἄξιοι γένοιντο, εἰ βούλοιτο φίλος γενέσθαι: καί εἴτε ἄλλο τι θέλοι χρῆσθαι εἴτ' ἐπ' αἴγυπτον στρατεύειν, συγκαταστρέψαιντ' ἄν αὐτῷ. ἐν τούτῳ κλέαρχος ἧκε, καί ἠρώτησεν εἰ ἤδη ἀποκεκριμένοι εἶεν. φαλῖνος δέ ὑπολαβών εἶπεν: οὗτοι μέν, ὦ κλέαρχε, ἄλλος ἄλλα λέγει: σύ δ' ἡμῖν εἰπέ τί λέγεις. ὁ δ' εἶπεν: ἐγώ σε, ὦ φαλῖνε, ἄσμενος ἑόρακα, οἶμαι δέ καί οἱ ἄλλοι πάντες: σύ τε γάρ ἕλλην εἶ καί ἡμεῖς τοσοῦτοι ὄντες ὅσους σύ ὁρᾷς: ἐν τοιούτοις δέ ὄντες πράγμασι συμβουλευόμεθά σοι τί χρή ποιεῖν περί ὧν λέγεις. σύ οὖν πρός θεῶν συμβούλευσον ἡμῖν ὅ τι σοι δοκεῖ κάλλιστον καί ἄριστον εἶναι, καί ὅ σοι τιμήν οἴσει εἰς τόν ἔπειτα χρόνον [ἀνα]λεγόμενον, ὅτι φαλῖνός ποτε πεμφθείς παρά βασιλέως κελεύσων τούς ἕλληνας τά ὅπλα παραδοῦναι συμβουλευομένοις συνεβούλευσεν αὐτοῖς τάδε. οἶσθα δέ ὅτι ἀνάγκη λέγεσθαι ἐν τῇ ἑλλάδι ἅ ἄν συμβουλεύσῃς. ὁ δέ κλέαρχος ταῦτα ὑπήγετο βουλόμενος καί αὐτόν τόν παρά βασιλέως πρεσβεύοντα συμβουλεῦσαι μή παραδοῦναι τά ὅπλα, ὅπως εὐέλπιδες μᾶλλον εἶεν οἱ ἕλληνες. φαλῖνος δέ ὑποστρέψας παρά τήν δόξαν αὐτοῦ εἶπεν: ἐγώ, εἰ μέν τῶν μυρίων ἐλπίδων μία τις ὑμῖν ἐστι σωθῆναι πολεμοῦντας βασιλεῖ, συμβουλεύω μή παραδιδόναι τά ὅπλα: εἰ δέ τοι μηδεμία σωτηρίας ἐστίν ἐλπίς ἄκοντος βασιλέως, συμβουλεύω σῴζεσθαι ὑμῖν ὅπῃ δυνατόν. κλέαρχος δέ πρός ταῦτα εἶπεν: ἀλλά ταῦτα μέν δή σύ λέγεις: παρ' ἡμῶν δέ ἀπάγγελλε τάδε, ὅτι ἡμεῖς οἰόμεθα, εἰ μέν δέοι βασιλεῖ φίλους εἶναι, πλείονος ἄν ἄξιοι εἶναι φίλοι ἔχοντες τά ὅπλα ἤ παραδόντες ἄλλῳ, εἰ δέ δέοι πολεμεῖν, ἄμεινον ἄν πολεμεῖν ἔχοντες τά ὅπλα ἤ ἄλλῳ παραδόντες. ὁ δέ φαλῖνος εἶπε: ταῦτα μέν δή ἀπαγγελοῦμεν: ἀλλά καί τάδε ὑμῖν εἰπεῖν ἐκέλευσε βασιλεύς, ὅτι μένουσι μέν ὑμῖν αὐτοῦ σπονδαί εἴησαν, προϊοῦσι δέ καί ἀπιοῦσι πόλεμος. εἴπατε οὖν καί περί τούτου πότερα μενεῖτε καί σπονδαί εἰσιν ἤ ὡς πολέμου ὄντος παρ' ὑμῶν ἀπαγγελῶ. κλέαρχος δ' ἔλεξεν: ἀπάγγελλε τοίνυν καί περί τούτου ὅτι καί ἡμῖν ταὐτά δοκεῖ ἅπερ καί βασιλεῖ. τί οὖν ταῦτά ἐστιν; ἔφη ὁ φαλῖνος. ἀπεκρίνατο κλέαρχος: ἤν μέν μένωμεν, σπονδαί, ἀπιοῦσι δέ καί προϊοῦσι πόλεμος. ὁ δέ πάλιν ἠρώτησε: σπονδάς ἤ πόλεμον ἀπαγγελῶ; κλέαρχος δέ ταὐτά πάλιν ἀπεκρίνατο: σπονδαί μέν μένουσιν, ἀπιοῦσι δέ καί προϊοῦσι πόλεμος. ὅ τι δέ ποιήσοι οὐ διεσήμηνε. φαλῖνος μέν δή ᾤχετο καί οἱ σύν αὐτῷ. οἱ δέ παρά ἀριαίου ἧκον προκλῆς καί χειρίσοφος: μένων δέ αὐτοῦ ἔμενε παρά ἀριαίῳ: οὗτοι δέ ἔλεγον ὅτι πολλούς φαίη ἀριαῖος εἶναι πέρσας ἑαυτοῦ βελτίους, οὕς οὐκ ἄν ἀνασχέσθαι αὐτοῦ βασιλεύοντος: ἀλλ' εἰ βούλεσθε συναπιέναι, ἥκειν ἤδη κελεύει τῆς νυκτός. εἰ δέ μή, αὔριον πρῴ ἀπιέναι φησίν. ὁ δέ κλέαρχος εἶπεν: ἀλλ' οὕτω χρή ποιεῖν: ἐάν μέν ἥκωμεν, ὥσπερ λέγετε: εἰ δέ μή, πράττετε ὁποῖον ἄν τι ὑμῖν οἴησθε μάλιστα συμφέρειν. ὅ τι δέ ποιήσοι οὐδέ τούτοις εἶπε. μετά ταῦτα ἤδη ἡλίου δύνοντος συγκαλέσας στρατηγούς καί λοχαγούς ἔλεξε τοιάδε. ἐμοί, ὦ ἄνδρες, θυομένῳ ἰέναι ἐπί βασιλέα οὐκ ἐγίγνετο τά ἱερά. καί εἰκότως ἄρα οὐκ ἐγίγνετο: ὡς γάρ ἐγώ νῦν πυνθάνομαι, ἐν μέσῳ ἡμῶν καί βασιλέως ὁ τίγρης ποταμός ἐστι ναυσίπορος, ὅν οὐκ ἄν δυναίμεθα ἄνευ πλοίων διαβῆναι: πλοῖα δέ ἡμεῖς οὐκ ἔχομεν. οὐ μέν δή αὐτοῦ γε μένειν οἷόν τε: τά γάρ ἐπιτήδεια οὐκ ἔστιν ἔχειν: ἰέναι δέ παρά τούς κύρου φίλους πάνυ καλά ἡμῖν τά ἱερά ἦν. ὧδε οὖν χρή ποιεῖν: ἀπιόντας δειπνεῖν ὅ τι τις ἔχει: ἐπειδάν δέ σημήνῃ τῷ κέρατι ὡς ἀναπαύεσθαι, συσκευάζεσθε: ἐπειδάν δέ τό δεύτερον, ἀνατίθεσθε ἐπί τά ὑποζύγια: ἐπί δέ τῷ τρίτῳ ἕπεσθε τῷ ἡγουμένῳ, τά μέν ὑποζύγια ἔχοντες πρός τοῦ ποταμοῦ, τά δέ ὅπλα ἔξω. ταῦτ' ἀκούσαντες οἱ στρατηγοί καί λοχαγοί ἀπῆλθον καί ἐποίουν οὕτω. καί τό λοιπόν ὁ μέν ἦρχεν, οἱ δέ ἐπείθοντο, οὐχ ἑλόμενοι, ἀλλά ὁρῶντες ὅτι μόνος ἐφρόνει οἷα δεῖ τόν ἄρχοντα, οἱ δ' ἄλλοι ἄπειροι ἦσαν. [ἀριθμός τῆς ὁδοῦ ἥν ἦλθον ἐξ ἐφέσου τῆς ἰωνίας μέχρι τῆς μάχης σταθμοί τρεῖς καί ἐνενήκοντα, παρασάγγαι πέντε καί τριάκοντα καί πεντακόσιοι, στάδιοι πεντήκοντα καί ἑξακισχίλιοι καί μύριοι: ἀπό δέ τῆς μάχης ἐλέγοντο εἶναι εἰς βαβυλῶνα στάδιοι ἑξήκοντα καί τριακόσιοι.] ἐντεῦθεν ἐπεί σκότος ἐγένετο μιλτοκύθης μέν ὁ θρᾷξ ἔχων τούς τε ἱππέας τούς μεθ' ἑαυτοῦ εἰς τετταράκοντα καί τῶν πεζῶν θρᾳκῶν ὡς τριακοσίους ηὐτομόλησε πρός βασιλέα. κλέαρχος δέ τοῖς ἄλλοις ἡγεῖτο κατά τά παρηγγελμένα, οἱ δ' εἵποντο: καί ἀφικνοῦνται εἰς τόν πρῶτον σταθμόν παρ' ἀριαῖον καί τήν ἐκείνου στρατιάν ἀμφί μέσας νύκτας: καί ἐν τάξει θέμενοι τά ὅπλα συνῆλθον οἱ στρατηγοί καί λοχαγοί τῶν ἑλλήνων παρ' ἀριαῖον: καί ὤμοσαν οἵ τε ἕλληνες καί ὁ ἀριαῖος καί τῶν σύν αὐτῷ οἱ κράτιστοι μήτε προδώσειν ἀλλήλους σύμμαχοί τε ἔσεσθαι: οἱ δέ βάρβαροι προσώμοσαν καί ἡγήσεσθαι ἀδόλως. ταῦτα δ' ὤμοσαν, σφάξαντες ταῦρον καί κάπρον καί κριόν εἰς ἀσπίδα, οἱ μέν ἕλληνες βάπτοντες ξίφος, οἱ δέ βάρβαροι λόγχην. ἐπεί δέ τά πιστά ἐγένετο, εἶπεν ὁ κλέαρχος: ἄγε δή, ὦ ἀριαῖε, ἐπείπερ ὁ αὐτός ὑμῖν στόλος ἐστί καί ἡμῖν, εἰπέ τίνα γνώμην ἔχεις περί τῆς πορείας, πότερον ἄπιμεν ἥνπερ ἤλθομεν ἤ ἄλλην τινά ἐννενοηκέναι δοκεῖς ὁδόν κρείττω. ὁ δ' εἶπεν: ἥν μέν ἤλθομεν ἀπιόντες παντελῶς ἄν ὑπό λιμοῦ ἀπολοίμεθα: ὑπάρχει γάρ νῦν ἡμῖν οὐδέν τῶν ἐπιτηδείων. ἑπτακαίδεκα γάρ σταθμῶν τῶν ἐγγυτάτω οὐδέ δεῦρο ἰόντες ἐκ τῆς χώρας οὐδέν εἴχομεν λαμβάνειν: ἔνθα δέ τι ἦν, ἡμεῖς διαπορευόμενοι κατεδαπανήσαμεν. νῦν δ' ἐπινοοῦμεν πορεύεσθαι μακροτέραν μέν, τῶν δ' ἐπιτηδείων οὐκ ἀπορήσομεν. πορευτέον δ' ἡμῖν τούς πρώτους σταθμούς ὡς ἄν δυνώμεθα μακροτάτους, ἵνα ὡς πλεῖστον ἀποσπάσωμεν τοῦ βασιλικοῦ στρατεύματος: ἤν γάρ ἅπαξ δύο ἤ τριῶν ἡμερῶν ὁδόν ἀπόσχωμεν, οὐκέτι μή δύνηται βασιλεύς ἡμᾶς καταλαβεῖν. ὀλίγῳ μέν γάρ στρατεύματι οὐ τολμήσει ἐφέπεσθαι: πολύν δ' ἔχων δ' ἔχων στόλον οὐ δυνήσεται ταχέως πορεύεσθαι: ἴσως δέ καί τῶν ἐπιτηδείων σπανιεῖ. ταύτην, ἔφη, τήν γνώμην ἔχω ἔγωγε. ἦν δέ αὕτη ἡ στρατηγία οὐδέν ἄλλο δυναμένη ἤ ἀποδρᾶναι ἤ ἀποφυγεῖν: ἡ δέ τύχη ἐστρατήγησε κάλλιον. ἐπεί γάρ ἡμέρα ἐγένετο, ἐπορεύοντο ἐν δεξιᾷ ἔχοντες τόν ἥλιον, λογιζόμενοι ἥξειν ἅμα ἡλίῳ δύνοντι εἰς κώμας τῆς βαβυλωνίας χώρας: καί τοῦτο μέν οὐκ ἐψεύσθησαν. ἔτι δέ ἀμφί δείλην ἔδοξαν πολεμίους ὁρᾶν ἱππέας: καί τῶν τε ἑλλήνων οἵ μή ἔτυχον ἐν ταῖς τάξεσιν ὄντες εἰς τάς τάξεις ἔθεον, καί ἀριαῖος (ἐτύγχανε γάρ ἐφ' ἁμάξης πορευόμενος διότι ἐτέτρωτο) καταβάς ἐθωρακίζετο καί οἱ σύν αὐτῷ. ἐν ᾧ δέ ὡπλίζοντο ἧκον λέγοντες οἱ προπεμφθέντες σκοποί ὅτι οὐχ ἱππεῖς εἰσιν, ἀλλ' ὑποζύγια νέμοιντο. καί εὐθύς ἔγνωσαν πάντες ὅτι ἐγγύς που ἐστρατοπεδεύετο βασιλεύς: καί γάρ καπνός ἐφαίνετο ἐν κώμαις οὐ πρόσω. κλέαρχος δέ ἐπί μέν τούς πολεμίους οὐκ ἦγεν: ᾔδει γάρ καί ἀπειρηκότας τούς στρατιώτας καί ἀσίτους ὄντας: ἤδη δέ καί ὀψέ ἦν: οὐ μέντοι οὐδέ ἀπέκλινε, φυλαττόμενος μή δοκοίη φεύγειν, ἀλλ' εὐθύωρον ἄγων ἅμα τῷ ἡλίῳ δυομένῳ εἰς τάς ἐγγυτάτω κώμας τούς πρώτους ἄγων κατεσκήνωσεν, ἐξ ὧν διήρπαστο ὑπό τοῦ βασιλικοῦ στρατεύματος καί αὐτά τά ἀπό τῶν οἰκιῶν ξύλα. οἱ μέν οὖν πρῶτοι ὅμως τρόπῳ τινί ἐστρατοπεδεύσαντο, οἱ δέ ὕστεροι σκοταῖοι προσιόντες ὡς ἐτύγχανον ἕκαστοι ηὐλίζοντο, καί κραυγήν πολλήν ἐποίουν καλοῦντες ἀλλήλους, ὥστε καί τούς πολεμίους ἀκούειν: ὥστε οἱ μέν ἐγγύτατα τῶν πολεμίων καί ἔφυγον ἐκ τῶν σκηνωμάτων. δῆλον δέ τοῦτο τῇ ὑστεραίᾳ ἐγένετο: οὔτε γάρ ὑποζύγιον ἔτ' οὐδέν ἐφάνη οὔτε στρατόπεδον οὔτε καπνός οὐδαμοῦ πλησίον. ἐξεπλάγη δέ, ὡς ἔοικε, καί βασιλεύς τῇ ἐφόδῳ τοῦ στρατεύματος. ἐδήλωσε δέ τοῦτο οἷς τῇ ὑστεραίᾳ ἔπραττε. προϊούσης μέντοι τῆς νυκτός ταύτης καί τοῖς ἕλλησι φόβος ἐμπίπτει, καί θόρυβος καί δοῦπος ἦν οἷον εἰκός φόβου ἐμπεσόντος γενέσθαι. κλέαρχος δέ τολμίδην ἠλεῖον, ὅν ἐτύγχανεν ἔχων παρ' ἑαυτῷ κήρυκα ἄριστον τῶν τότε, ἀνειπεῖν ἐκέλευσε σιγήν κηρύξαντα ὅτι προαγορεύουσιν οἱ ἄρχοντες, ὅς ἄν τόν ἀφέντα τόν ὄνον εἰς τά ὅπλα μηνύσῃ, ὅτι λήψεται μισθόν τάλαντον. ἐπεί δέ ταῦτα ἐκηρύχθη, ἔγνωσαν οἱ στρατιῶται ὅτι κενός ὁ φόβος εἴη καί οἱ ἄρχοντες σῷοι. ἅμα δέ ὄρθρῳ παρήγγειλεν ὁ κλέαρχος εἰς τάξιν τά ὅπλα τίθεσθαι τούς ἕλληνας ᾗπερ εἶχον ὅτε ἦν ἡ μάχη. ὅ δέ δή ἔγραψα ὅτι βασιλεύς ἐξεπλάγη τῇ ἐφόδῳ, τῷδε δῆλον ἦν. τῇ μέν γάρ πρόσθεν ἡμέρᾳ πέμπων τά ὅπλα παραδιδόναι ἐκέλευε, τότε δέ ἅμα ἡλίῳ ἀνατέλλοντι κήρυκας ἔπεμψε περί σπονδῶν. οἱ δ' ἐπεί ἦλθον πρός τούς προφύλακας, ἐζήτουν τούς ἄρχοντας. ἐπειδή δέ ἀπήγγελλον οἱ προφύλακες, κλέαρχος τυχών τότε τάς τάξεις ἐπισκοπῶν εἶπε τοῖς προφύλαξι κελεύειν τούς κήρυκας περιμένειν ἄχρι ἄν σχολάσῃ. ἐπεί δέ κατέστησε τό στράτευμα ὡς καλῶς ἔχειν ὁρᾶσθαι πάντῃ φάλαγγα πυκνήν, †ἐκ τῶν ὅπλων δέ† μηδένα καταφανῆ εἶναι, ἐκάλεσε τούς ἀγγέλους, καί αὐτός τε προῆλθε τούς τε εὐοπλοτάτους ἔχων καί εὐειδεστάτους τῶν αὑτοῦ στρατιωτῶν καί τοῖς ἄλλοις στρατηγοῖς ταὐτά ἔφρασεν. ἐπεί δέ ἦν πρός τοῖς ἀγγέλοις, ἀνηρώτα [πρῶτα] τί βούλοιντο. οἱ δ' ἔλεγον ὅτι περί σπονδῶν ἥκοιεν ἄνδρες οἵτινες ἱκανοί ἔσονται τά τε παρά βασιλέως τοῖς ἕλλησιν ἀπαγγεῖλαι καί τά παρά τῶν ἑλλήνων βασιλεῖ. ὁ δέ ἀπεκρίνατο: ἀπαγγέλλετε τοίνυν αὐτῷ ὅτι μάχης δεῖ πρῶτον: ἄριστον γάρ οὐκ ἔστιν οὐδ' ὁ τολμήσων περί σπονδῶν λέγειν τοῖς ἕλλησι μή πορίσας ἄριστον. ταῦτα ἀκούσαντες οἱ ἄγγελοι ἀπήλαυνον, καί ἧκον ταχύ: ᾧ καί δῆλον ἦν ὅτι ἐγγύς που βασιλεύς ἦν ἤ ἄλλος τις ᾧ ἐπετέτακτο ταῦτα πράττειν: ἔλεγον δέ ὅτι εἰκότα δοκοῖεν λέγειν βασιλεῖ, καί ἥκοιεν ἡγεμόνας ἔχοντες οἵ αὐτούς, ἐάν σπονδαί γένωνται, ἄξουσιν ἔνθεν ἕξουσι τά ἐπιτήδεια. ὁ δέ ἠρώτα εἰ αὐτοῖς τοῖς ἀνδράσι σπένδοιτο τοῖς ἰοῦσι καί ἀπιοῦσιν, ἤ καί τοῖς ἄλλοις ἔσοιντο σπονδαί. οἱ δέ, ἅπασιν, ἔφασαν, μέχρι ἄν βασιλεῖ τά παρ' ὑμῶν διαγγελθῇ. ἐπεί δέ ταῦτα εἶπον, μεταστησάμενος αὐτούς ὁ κλέαρχος ἐβουλεύετο: καί ἐδόκει ταχύ τάς σπονδάς ποιεῖσθαι καί καθ' ἡσυχίαν ἐλθεῖν τε ἐπί τά ἐπιτήδεια καί λαβεῖν. ὁ δέ κλέαρχος εἶπε: δοκεῖ μέν κἀμοί ταῦτα: οὐ μέντοι ταχύ γε ἀπαγγελῶ, ἀλλά διατρίψω ἔστ' ἄν ὀκνήσωσιν οἱ ἄγγελοι μή ἀποδόξῃ ἡμῖν τάς σπονδάς ποιήσασθαι: οἶμαί γε μέντοι, ἔφη, καί τοῖς ἡμετέροις στρατιώταις τόν αὐτόν φόβον παρέσεσθαι. ἐπεί δέ ἐδόκει καιρός εἶναι, ἀπήγγελλεν ὅτι σπένδοιτο, καί εὐθύς ἡγεῖσθαι ἐκέλευε πρός τἀπιτήδεια. καί οἱ μέν ἡγοῦντο, κλέαρχος μέντοι ἐπορεύετο τάς μέν σπονδάς ποιησάμενος, τό δέ στράτευμα ἔχων ἐν τάξει, καί αὐτός ὠπισθοφυλάκει. καί ἐνετύγχανον τάφροις καί αὐλῶσιν ὕδατος πλήρεσιν, ὡς μή δύνασθαι διαβαίνειν ἄνευ γεφυρῶν: ἀλλ' ἐποιοῦντο διαβάσεις ἐκ τῶν φοινίκων οἵ ἦσαν ἐκπεπτωκότες, τούς δέ καί ἐξέκοπτον. καί ἐνταῦθα ἦν κλέαρχον καταμαθεῖν ὡς ἐπεστάτει, ἐν μέν τῇ ἀριστερᾷ χειρί τό δόρυ ἔχων, ἐν δέ τῇ δεξιᾷ βακτηρίαν: καί εἴ τις αὐτῷ δοκοίη τῶν πρός τοῦτο τεταγμένων βλακεύειν, ἐκλεγόμενος τόν ἐπιτήδειον ἔπαισεν ἄν, καί ἅμα αὐτός προσελάμβανεν εἰς τόν πηλόν ἐμβαίνων: ὥστε πᾶσιν αἰσχύνην εἶναι μή οὐ συσπουδάζειν. καί ἐτάχθησαν πρός αὐτό οἱ <εἰς> τριάκοντα ἔτη γεγονότες: ἐπεί δέ κλέαρχον ἑώρων σπουδάζοντα, προσελάμβανον καί οἱ πρεσβύτεροι. πολύ δέ μᾶλλον ὁ κλέαρχος ἔσπευδεν, ὑποπτεύων μή αἰεί οὕτω πλήρεις εἶναι τάς τάφρους ὕδατος (οὐ γάρ ἦν ὥρα οἵα τό πεδίον ἄρδειν), ἀλλ' ἵνα ἤδη πολλά προφαίνοιτο τοῖς ἕλλησι δεινά εἰς τήν πορείαν, τούτου ἕνεκα βασιλέα ὑπώπτευεν ἐπί τό πεδίον τό ὕδωρ ἀφεικέναι. πορευόμενοι δέ ἀφίκοντο εἰς κώμας ὅθεν ἀπέδειξαν οἱ ἡγεμόνες λαμβάνειν τά ἐπιτήδεια. ἐνῆν δέ σῖτος πολύς καί οἶνος φοινίκων καί ὄξος ἑψητόν ἀπό τῶν αὐτῶν. αὐταί δέ αἱ βάλανοι τῶν φοινίκων οἵας μέν ἐν τοῖς ἕλλησιν ἔστιν ἰδεῖν τοῖς οἰκέταις ἀπέκειντο, αἱ δέ τοῖς δεσπόταις ἀποκείμεναι ἦσαν ἀπόλεκτοι, θαυμάσιαι τοῦ κάλλους καί μεγέθους, ἡ δέ ὄψις ἠλέκτρου οὐδέν διέφερεν: τάς δέ τινας ξηραίνοντες τραγήματα ἀπετίθεσαν. καί ἦν καί παρά πότον ἡδύ μέν, κεφαλαλγές δέ. ἐνταῦθα καί τόν ἐγκέφαλον τοῦ φοίνικος πρῶτον ἔφαγον οἱ στρατιῶται, καί οἱ πολλοί ἐθαύμασαν τό τε εἶδος καί τήν ἰδιότητα τῆς ἡδονῆς. ἦν δέ σφόδρα καί τοῦτο κεφαλαλγές. ὁ δέ φοῖνιξ ὅθεν ἐξαιρεθείη ὁ ἐγκέφαλος ὅλος ηὐαίνετο. ἐνταῦθα ἔμειναν ἡμέρας τρεῖς: καί παρά μεγάλου βασιλέως ἧκε τισσαφέρνης καί ὁ τῆς βασιλέως γυναικός ἀδελφός καί ἄλλοι πέρσαι τρεῖς: δοῦλοι δέ πολλοί εἵποντο. ἐπεί δέ ἀπήντησαν αὐτοῖς οἱ τῶν ἑλλήνων στρατηγοί, ἔλεγε πρῶτος τισσαφέρνης δι' ἑρμηνέως τοιάδε. ἐγώ, ὦ ἄνδρες ἕλληνες, γείτων οἰκῶ τῇ ἑλλάδι, καί ἐπεί ὑμᾶς εἶδον εἰς πολλά καί ἀμήχανα πεπτωκότας, εὕρημα ἐποιησάμην εἴ πως δυναίμην παρά βασιλέως αἰτήσασθαι δοῦναι ἐμοί ἀποσῶσαι ὑμᾶς εἰς τήν ἑλλάδα. οἶμαι γάρ ἄν οὐκ ἀχαρίστως μοι ἔχειν οὔτε πρός ὑμῶν οὔτε πρός τῆς πάσης ἑλλάδος. ταῦτα δέ γνούς ᾐτούμην βασιλέα, λέγων αὐτῷ ὅτι δικαίως ἄν μοι χαρίζοιτο, ὅτι αὐτῷ κῦρόν τε ἐπιστρατεύοντα πρῶτος ἤγγειλα καί βοή θειαν ἔχων ἅμα τῇ ἀγγελίᾳ ἀφικόμην, καί μόνος τῶν κατά τούς ἕλληνας τεταγμένων οὐκ ἔφυγον, ἀλλά διήλασα καί συνέμειξα βασιλεῖ ἐν τῷ ὑμετέρῳ στρατοπέδῳ ἔνθα βασιλεύς ἀφίκετο, ἐπεί κῦρον ἀπέκτεινε καί τούς ξύν κύρῳ βαρβάρους ἐδίωξε σύν τοῖσδε τοῖς παροῦσι νῦν μετ' ἐμοῦ, οἵπερ αὐτῷ εἰσι πιστότατοι. καί περί μέν τούτων ὑπέσχετό μοι βουλεύσεσθαι: ἐρέσθαι δέ με ὑμᾶς ἐκέλευεν ἐλθόντα τίνος ἕνεκεν ἐστρατεύσατε ἐπ' αὐτόν. καί συμβουλεύω ὑμῖν μετρίως ἀποκρίνασθαι, ἵνα μοι εὐπρακτότερον ᾖ ἐάν τι δύνωμαι ἀγαθόν ὑμῖν παρ' αὐτοῦ διαπράξασθαι. πρός ταῦτα μεταστάντες οἱ ἕλληνες ἐβουλεύοντο: καί ἀπεκρίναντο, κλέαρχος δ' ἔλεγεν: ἡμεῖς οὔτε συνήλθομεν ὡς βασιλεῖ πολεμήσοντες οὔτε ἐπορευόμεθα ἐπί βασιλέα, ἀλλά πολλάς προφάσεις κῦρος ηὕρισκεν, ὡς καί σύ εὖ οἶσθα, ἵνα ὑμᾶς τε ἀπαρασκεύους λάβοι καί ἡμᾶς ἐνθάδε ἀγάγοι. ἐπεί μέντοι ἤδη αὐτόν ἑωρῶμεν ἐν δεινῷ ὄντα, ᾐσχύνθημεν καί θεούς καί ἀνθρώπους προδοῦναι αὐτόν, ἐν τῷ πρόσθεν χρόνῳ παρέχοντες ἡμᾶς αὐτούς εὖ ποιεῖν. ἐπεί δέ κῦρος τέθνηκεν, οὔτε βασιλεῖ ἀντιποιούμεθα τῆς ἀρχῆς οὔτ' ἔστιν ὅτου ἕνεκα βουλοίμεθα ἄν τήν βασιλέως χώραν κακῶς ποιεῖν, οὐδ' αὐτόν ἀποκτεῖναι ἄν ἐθέλοιμεν, πορευοίμεθα δ' ἄν οἴκαδε, εἴ τις ἡμᾶς μή λυποίη: ἀδικοῦντα μέντοι πειρασόμεθα σύν τοῖς θεοῖς ἀμύνασθαι: ἐάν μέντοι τις ἡμᾶς καί εὖ ποιῶν ὑπάρχῃ, καί τούτου εἴς γε δύναμιν οὐχ ἡττησόμεθα εὖ ποιοῦντες. ὁ μέν οὕτως εἶπεν: ἀκούσας δέ ὁ τισσαφέρνης, ταῦτα, ἔφη, ἐγώ ἀπαγγελῶ βασιλεῖ καί ὑμῖν πάλιν τά παρ' ἐκείνου: μέχρι δ' ἄν ἐγώ ἥκω αἱ σπονδαί μενόντων: ἀγοράν δέ ἡμεῖς παρέξομεν. καί εἰς μέν τήν ὑστεραίαν οὐχ ἧκεν: ὥσθ' οἱ ἕλληνες ἐφρόντιζον: τῇ δέ τρίτῃ ἥκων ἔλεγεν ὅτι διαπεπραγμένος ἥκοι παρά βασιλέως δοθῆναι αὐτῷ σῴζειν τούς ἕλληνας, καίπερ πάνυ πολλῶν ἀντιλεγόντων ὡς οὐκ ἄξιον εἴη βασιλεῖ ἀφεῖναι τούς ἐφ' ἑαυτόν στρατευσαμένους. τέλος δέ εἶπε: καί νῦν ἔξεστιν ὑμῖν πιστά λαβεῖν παρ' ἡμῶν ἦ μήν φιλίαν παρέξειν ὑμῖν τήν χώραν καί ἀδόλως ἀπάξειν εἰς τήν ἑλλάδα ἀγοράν παρέχοντας: ὅπου δ' ἄν μή ᾖ πρίασθαι, λαμβάνειν ὑμᾶς ἐκ τῆς χώρας ἐάσομεν τά ἐπιτήδεια. ὑμᾶς δέ αὖ ἡμῖν δεήσει ὀμόσαι ἦ μήν πορεύσεσθαι ὡς διά φιλίας ἀσινῶς σῖτα καί ποτά λαμβάνοντας ὁπόταν μή ἀγοράν παρέχωμεν, ἐάν δέ παρέχωμεν ἀγοράν, ὠνουμένους ἕξειν τά ἐπιτήδεια. ταῦτα ἔδοξε, καί ὤμοσαν καί δεξιάς ἔδοσαν τισσαφέρνης καί ὁ τῆς βασιλέως γυναικός ἀδελφός τοῖς τῶν ἑλλήνων στρατηγοῖς καί λοχαγοῖς καί ἔλαβον παρά τῶν ἑλλήνων. μετά δέ ταῦτα τισσαφέρνης εἶπε: νῦν μέν δή ἄπειμι ὡς βασιλέα: ἐπειδάν δέ διαπράξωμαι ἅ δέομαι, ἥξω συσκευασάμενος ὡς ἀπάξων ὑμᾶς εἰς τήν ἑλλάδα καί αὐτός ἀπιών ἐπί τήν ἐμαυτοῦ ἀρχήν. μετά ταῦτα περιέμενον τισσαφέρνην οἵ τε ἕλληνες καί ὁ ἀριαῖος ἐγγύς ἀλλήλων ἐστρατοπεδευμένοι ἡμέρας πλείους ἤ εἴκοσιν. ἐν δέ ταύταις ἀφικνοῦνται πρός ἀριαῖον καί οἱ ἀδελφοί καί οἱ ἄλλοι ἀναγκαῖοι καί πρός τούς σύν ἐκείνῳ περσῶν τινες, <οἵ> παρεθάρρυνόν τε καί δεξιάς ἐνίοις παρά βασιλέως ἔφερον μή μνησικακήσειν βασιλέα αὐτοῖς τῆς σύν κύρῳ ἐπιστρατείας μηδέ ἄλλου μηδενός τῶν παροιχομένων. τούτων δέ γιγνομένων ἔνδηλοι ἦσαν οἱ περί ἀριαῖον ἧττον προσέχοντες τοῖς ἕλλησι τόν νοῦν: ὥστε καί διά τοῦτο τοῖς μέν πολλοῖς τῶν ἑλλήνων οὐκ ἤρεσκον, ἀλλά προσιόντες τῷ κλεάρχῳ ἔλεγον καί τοῖς ἄλλοις στρατηγοῖς: τί μένομεν; ἤ οὐκ ἐπιστάμεθα ὅτι βασιλεύς ἡμᾶς ἀπολέσαι ἄν περί παντός ποιήσαιτο, ἵνα καί τοῖς ἄλλοις ἕλλησι φόβος εἴη ἐπί βασιλέα μέγαν στρατεύειν; καί νῦν μέν ἡμᾶς ὑπάγεται μένειν διά τό διεσπάρθαι αὐτοῦ τό στράτευμα: ἐπάν δέ πάλιν ἁλισθῇ αὐτῷ ἡ στρατιά, οὐκ ἔστιν ὅπως οὐκ ἐπιθήσεται ἡμῖν. ἴσως δέ που ἤ ἀποσκάπτει τι ἤ ἀποτειχίζει, ὡς ἄπορος εἴη ἡ ὁδός. οὐ γάρ ποτε ἑκών γε βουλήσεται ἡμᾶς ἐλθόντας εἰς τήν ἑλλάδα ἀπαγγεῖλαι ὡς ἡμεῖς τοσοίδε ὄντες ἐνικῶμεν τόν βασιλέα ἐπί ταῖς θύραις αὐτοῦ καί καταγελάσαντες ἀπήλθομεν. κλέαρχος δέ ἀπεκρίνατο τοῖς ταῦτα λέγουσιν: ἐγώ ἐνθυμοῦμαι μέν καί ταῦτα πάντα: ἐννοῶ δ' ὅτι εἰ νῦν ἄπιμεν, δόξομεν ἐπί πολέμῳ ἀπιέναι καί παρά τάς σπονδάς ποιεῖν. ἔπειτα πρῶτον μέν ἀγοράν οὐδείς παρέξει ἡμῖν οὐδέ ὅθεν ἐπισιτιούμεθα: αὖθις δέ ὁ ἡγησόμενος οὐδείς ἔσται: καί ἅμα ταῦτα ποιούντων ἡμῶν εὐθύς ἀριαῖος ἀφεστήξει: ὥστε φίλος ἡμῖν οὐδείς λελείψεται, ἀλλά καί οἱ πρόσθεν ὄντες πολέμιοι ἡμῖν ἔσονται. ποταμός δ' εἰ μέν τις καί ἄλλος ἄρα ἡμῖν ἐστι διαβατέος οὐκ οἶδα: τόν δ' οὖν εὐφράτην ἴσμεν ὅτι ἀδύνατον διαβῆναι κωλυόντων πολεμίων. οὐ μέν δή ἄν μάχεσθαί γε δέῃ, ἱππεῖς εἰσιν ἡμῖν ξύμμαχοι, τῶν δέ πολεμίων ἱππεῖς εἰσιν οἱ πλεῖστοι καί πλείστου ἄξιοι: ὥστε νικῶντες μέν τίνα ἄν ἀποκτείναιμεν; ἡττωμένων δέ οὐδένα οἷόν τε σωθῆναι. ἐγώ μέν οὖν βασιλέα, ᾧ οὕτω πολλά ἐστι τά σύμμαχα, εἴπερ προθυμεῖται ἡμᾶς ἀπολέσαι, οὐκ οἶδα ὅ τι δεῖ αὐτόν ὀμόσαι καί δεξιάν δοῦναι καί θεούς ἐπιορκῆσαι καί τά ἑαυτοῦ πιστά ἄπιστα ποιῆσαι ἕλλησί τε καί βαρβάροις. τοιαῦτα πολλά ἔλεγεν. ἐν δέ τούτῳ ἧκε τισσαφέρνης ἔχων τήν ἑαυτοῦ δύναμιν ὡς εἰς οἶκον ἀπιών καί ὀρόντας τήν ἑαυτοῦ δύναμιν: ἦγε δέ καί τήν θυγατέρα τήν βασιλέως ἐπί γάμῳ. ἐντεῦθεν δέ ἤδη τισσαφέρνους ἡγουμένου καί ἀγοράν παρέχοντος ἐπορεύοντο: ἐπορεύετο δέ καί ἀριαῖος τό κύρου βαρβαρικόν ἔχων στράτευμα ἅμα τισσαφέρνει καί ὀρόντᾳ καί ξυνεστρατοπεδεύετο σύν ἐκείνοις. οἱ δέ ἕλληνες ὑφορῶντες τούτους αὐτοί ἐφ' ἑαυτῶν ἐχώρουν ἡγεμόνας ἔχοντες. ἐστρατοπεδεύοντο δέ ἑκάστοτε ἀπέχοντες ἀλλήλων παρασάγγην καί πλέον: ἐφυλάττοντο δέ ἀμφότεροι ὥσπερ πολεμίους ἀλλήλους, καί εὐθύς τοῦτο ὑποψίαν παρεῖχεν. ἐνίοτε δέ καί ξυλιζόμενοι ἐκ τοῦ αὐτοῦ καί χόρτον καί ἄλλα τοιαῦτα ξυλλέγοντες πληγάς ἐνέτεινον ἀλλήλοις: ὥστε καί τοῦτο ἔχθραν παρεῖχε. διελθόντες δέ τρεῖς σταθμούς ἀφίκοντο πρός τό μηδίας καλούμενον τεῖχος, καί παρῆλθον εἴσω αὐτοῦ. ἦν δέ ᾠκοδομημένον πλίνθοις ὀπταῖς ἐν ἀσφάλτῳ κειμέναις, εὖρος εἴκοσι ποδῶν, ὕψος δέ ἑκατόν: μῆκος δ' ἐλέγετο εἶναι εἴκοσι παρασάγγαι: ἀπέχει δέ βαβυλῶνος οὐ πολύ. ἐντεῦθεν δ' ἐπορεύθησαν σταθμούς δύο παρασάγγας ὀκτώ: καί διέβησαν διώρυχας δύο, τήν μέν ἐπί γεφύρας, τήν δέ ἐζευγμένην πλοίοις ἑπτά: αὗται δ' ἦσαν ἀπό τοῦ τίγρητος ποταμοῦ: κατετέτμηντο δέ ἐξ αὐτῶν καί τάφροι ἐπί τήν χώραν, αἱ μέν πρῶται μεγάλαι, ἔπειτα δέ ἐλάττους: τέλος δέ καί μικροί ὀχετοί, ὥσπερ ἐν τῇ ἑλλάδι ἐπί τάς μελίνας: καί ἀφικνοῦνται ἐπί τόν τίγρητα ποταμόν: πρός ᾧ πόλις ἦν μεγάλη καί πολυάνθρωπος ᾗ ὄνομα σιττάκη, ἀπέχουσα τοῦ ποταμοῦ σταδίους πεντεκαίδεκα. οἱ μέν οὖν ἕλληνες παρ' αὐτήν ἐσκήνησαν ἐγγύς παραδείσου μεγάλου καί καλοῦ καί δασέος παντοίων δένδρων, οἱ δέ βάρβαροι διαβεβηκότες τόν τίγρητα: οὐ μέντοι καταφανεῖς ἦσαν. μετά δέ τό δεῖπνον ἔτυχον ἐν περιπάτῳ ὄντες πρό τῶν ὅπλων πρόξενος καί ξενοφῶν: καί προσελθών ἄνθρωπός τις ἠρώτησε τούς προφύλακας ποῦ ἄν ἴδοι πρόξενον ἤ κλέαρχον: μένωνα δέ οὐκ ἐζήτει, καί ταῦτα παρ' ἀριαίου ὤν τοῦ μένωνος ξένου. ἐπεί δέ πρόξενος εἶπεν ὅτι αὐτός εἰμι ὅν ζητεῖς, εἶπεν ὁ ἄνθρωπος τάδε. ἔπεμψέ με ἀριαῖος καί ἀρτάοζος, πιστοί ὄντες κύρῳ καί ὑμῖν εὖνοι, καί κελεύουσι φυλάττεσθαι μή ὑμῖν ἐπιθῶνται τῆς νυκτός οἱ βάρβαροι: ἔστι δέ στράτευμα πολύ ἐν τῷ πλησίον παραδείσῳ. καί παρά τήν γέφυραν τοῦ τίγρητος ποταμοῦ πέμψαι κελεύουσι φυλακήν, ὡς διανοεῖται αὐτήν λῦσαι τισσαφέρνης τῆς νυκτός, ἐάν δύνηται, ὡς μή διαβῆτε ἀλλ' ἐν μέσῳ ἀποληφθῆτε τοῦ ποταμοῦ καί τῆς διώρυχος. ἀκούσαντες ταῦτα ἄγουσιν αὐτόν παρά τόν κλέαρχον καί φράζουσιν ἅ λέγει. ὁ δέ κλέαρχος ἀκούσας ἐταράχθη σφόδρα καί ἐφοβεῖτο. νεανίσκος δέ τις τῶν παρόντων ἐννοήσας εἶπεν ὡς οὐκ ἀκόλουθα εἴη τό τε ἐπιθήσεσθαι καί λύσειν τήν γέφυραν. δῆλον γάρ ὅτι ἐπιτιθεμένους ἤ νικᾶν δεήσει ἤ ἡττᾶσθαι. ἐάν μέν οὖν νικῶσι, τί δεῖ λύειν αὐτούς τήν γέφυραν; οὐδέ γάρ ἄν πολλαί γέφυραι ὦσιν ἔχοιμεν ἄν ὅποι φυγόντες ἡμεῖς σωθῶμεν. ἐάν δέ ἡμεῖς νικῶμεν, λελυμένης τῆς γεφύρας οὐχ ἕξουσιν ἐκεῖνοι ὅποι φύγωσιν: οὐδέ μήν βοηθῆσαι πολλῶν ὄντων πέραν οὐδείς αὐτοῖς δυνήσεται λελυμένης τῆς γεφύρας. ἀκούσας δέ ὁ κλέαρχος ταῦτα ἤρετο τόν ἄγγελον πόση τις εἴη χώρα ἡ ἐν μέσῳ τοῦ τίγρητος καί τῆς διώρυχος. ὁ δέ εἶπεν ὅτι πολλή καί κῶμαι ἔνεισι καί πόλεις πολλαί καί μεγάλαι. τότε δή καί ἐγνώσθη ὅτι οἱ βάρβαροι τόν ἄνθρωπον ὑποπέμψειαν, ὀκνοῦντες μή οἱ ἕλληνες διελόντες τήν γέφυραν μείναιεν ἐν τῇ νήσῳ ἐρύματα ἔχοντες ἔνθεν μέν τόν τίγρητα, ἔνθεν δέ τήν διώρυχα: τά δ' ἐπιτήδεια ἔχοιεν ἐκ τῆς ἐν μέσῳ χώρας πολλῆς καί ἀγαθῆς οὔσης καί τῶν ἐργασομένων ἐνόντων: εἶτα δέ καί ἀποστροφή γένοιτο εἴ τις βούλοιτο βασιλέα κακῶς ποιεῖν. μετά δέ ταῦτα ἀνεπαύοντο: ἐπί μέντοι τήν γέφυραν ὅμως φυλακήν ἔπεμψαν: καί οὔτε ἐπέθετο οὐδείς οὐδαμόθεν οὔτε πρός τήν γέφυραν οὐδείς ἦλθε τῶν πολεμίων, ὡς οἱ φυλάττοντες ἀπήγγελλον. ἐπειδή δέ ἕως ἐγένετο, διέβαινον τήν γέφυραν ἐζευγμένην πλοίοις τριάκοντα καί ἑπτά ὡς οἷόν τε μάλιστα πεφυλαγμένως: ἐξήγγελλον γάρ τινες τῶν παρά τισσαφέρνους ἑλλήνων ὡς διαβαινόντων μέλλοιεν ἐπιθήσεσθαι. ἀλλά ταῦτα μέν ψευδῆ ἦν: διαβαινόντων μέντοι ὁ γλοῦς [αὐτῶν] ἐπεφάνη μετ' ἄλλων σκοπῶν εἰ διαβαίνοιεν τόν ποταμόν: ἐπειδή δέ εἶδεν, ᾤχετο ἀπελαύνων. ἀπό δέ τοῦ τίγρητος ἐπορεύθησαν σταθμούς τέτταρας παρασάγγας εἴκοσιν ἐπί τόν φύσκον ποταμόν, τό εὖρος πλέθρου: ἐπῆν δέ γέφυρα. καί ἐνταῦθα ᾠκεῖτο πόλις μεγάλη ὄνομα ὦπις: πρός ἥν ἀπήντησε τοῖς ἕλλησιν ὁ κύρου καί ἀρταξέρξου νόθος ἀδελφός ἀπό σούσων καί ἐκβατάνων στρατιάν πολλήν ἄγων ὡς βοηθήσων βασιλεῖ: καί ἐπιστήσας τό ἑαυτοῦ στράτευμα παρερχομένους τούς ἕλληνας ἐθεώρει. ὁ δέ κλέαρχος ἡγεῖτο μέν εἰς δύο, ἐπορεύετο δέ ἄλλοτε καί ἄλλοτε ἐφιστάμενος: ὅσον δέ [ἄν] χρόνον τό ἡγούμενον τοῦ στρατεύματος ἐπιστήσειε, τοσοῦτον ἦν ἀνάγκη χρόνον δι' ὅλου τοῦ στρατεύματος γίγνεσθαι τήν ἐπίστασιν: ὥστε τό στράτευμα καί αὐτοῖς τοῖς ἕλλησι δόξαι πάμπολυ εἶναι, καί τόν πέρσην ἐκπεπλῆχθαι θεωροῦντα. ἐντεῦθεν δ' ἐπορεύθησαν διά τῆς μηδίας σταθμούς ἐρήμους ἕξ παρασάγγας τριάκοντα εἰς τάς παρυσάτιδος κώμας τῆς κύρου καί βασιλέως μητρός. ταύτας τισσαφέρνης κύρῳ ἐπεγγελῶν διαρπάσαι τοῖς ἕλλησιν ἐπέτρεψε πλήν ἀνδραπόδων. ἐνῆν δέ σῖτος πολύς καί πρόβατα καί ἄλλα χρήματα. ἐντεῦθεν δ' ἐπορεύθησαν σταθμούς ἐρήμους τέτταρας παρασάγγας εἴκοσι τόν τίγρητα ποταμόν ἐν ἀριστερᾷ ἔχοντες. ἐν δέ τῷ πρώτῳ σταθμῷ πέραν τοῦ ποταμοῦ πόλις ᾠκεῖτο μεγάλη καί εὐδαίμων ὄνομα καιναί, ἐξ ἧς οἱ βάρβαροι διῆγον ἐπί σχεδίαις διφθερίναις ἄρτους, τυρούς, οἶνον. μετά ταῦτα ἀφικνοῦνται ἐπί τόν ζαπάταν ποταμόν, τό εὖρος τεττάρων πλέθρων. καί ἐνταῦθα ἔμειναν ἡμέρας τρεῖς: ἐν δέ ταύταις ὑποψίαι μέν ἦσαν, φανερά δέ οὐδεμία ἐφαίνετο ἐπιβουλή. ἔδοξεν οὖν τῷ κλεάρχῳ ξυγγενέσθαι τῷ τισσαφέρνει καί εἴ πως δύναιτο παῦσαι τάς ὑποψίας πρίν ἐξ αὐτῶν πόλεμον γενέσθαι. καί ἔπεμψέν τινα ἐροῦντα ὅτι ξυγγενέσθαι αὐτῷ χρῄζει. ὁ δέ ἑτοίμως ἐκέλευεν ἥκειν. ἐπειδή δέ ξυνῆλθον, λέγει ὁ κλέαρχος τάδε. ἐγώ, ὦ τισσαφέρνη, οἶδα μέν ἡμῖν ὅρκους γεγενημένους καί δεξιάς δεδομένας μή ἀδικήσειν ἀλλήλους: φυλαττόμενον δέ σέ τε ὁρῶ ὡς πολεμίους ἡμᾶς καί ἡμεῖς ὁρῶντες ταῦτα ἀντιφυλαττόμεθα. ἐπεί δέ σκοπῶν οὐ δύναμαι οὔτε σέ αἰσθέσθαι πειρώμενον ἡμᾶς κακῶς ποιεῖν ἐγώ τε σαφῶς οἶδα ὅτι ἡμεῖς γε οὐδέ ἐπινοοῦμεν τοιοῦτον οὐδέν, ἔδοξέ μοι εἰς λόγους σοι ἐλθεῖν, ὅπως εἰ δυναίμεθα ἐξέλοιμεν ἀλλήλων τήν ἀπιστίαν. καί γάρ οἶδα ἀνθρώπους ἤδη τούς μέν ἐκ διαβολῆς τούς δέ καί ἐξ ὑποψίας οἵ φοβηθέντες ἀλλήλους φθάσαι βουλόμενοι πρίν παθεῖν ἐποίησαν ἀνήκεστα κακά τούς οὔτε μέλλοντας οὔτ' αὖ βουλομένους τοιοῦτον οὐδέν. τάς οὖν τοιαύτας ἀγνωμοσύνας νομίζων συνουσίαις μάλιστα παύεσθαι ἥκω καί διδάσκειν σε βούλομαι ὡς σύ ἡμῖν οὐκ ὀρθῶς ἀπιστεῖς. πρῶτον μέν γάρ καί μέγιστον οἱ θεῶν ἡμᾶς ὅρκοι κωλύουσι πολεμίους εἶναι ἀλλήλοις: ὅστις δέ τούτων σύνοιδεν αὑτῷ παρημεληκώς, τοῦτον ἐγώ οὔποτ' ἄν εὐδαιμονίσαιμι. τόν γάρ θεῶν πόλεμον οὐκ οἶδα οὔτ' ἀπό ποίου ἄν τάχους οὔτε ὅποι ἄν τις φεύγων ἀποφύγοι οὔτ' εἰς ποῖον ἄν σκότος ἀποδραίη οὔθ' ὅπως ἄν εἰς ἐχυρόν χωρίον ἀποσταίη. πάντῃ γάρ πάντα τοῖς θεοῖς ὕποχα καί πάντων ἴσον οἱ θεοί κρατοῦσι. περί μέν δή τῶν θεῶν τε καί τῶν ὅρκων οὕτω γιγνώσκω, παρ' οὕς ἡμεῖς τήν φιλίαν συνθέμενοι κατεθέμεθα: τῶν δ' ἀνθρωπίνων σέ ἐγώ ἐν τῷ παρόντι νομίζω μέγιστον εἶναι ἡμῖν ἀγαθόν. σύν μέν γάρ σοί πᾶσα μέν ὁδός εὔπορος, πᾶς δέ ποταμός διαβατός, τῶν τε ἐπιτηδείων οὐκ ἀπορία: ἄνευ δέ σοῦ πᾶσα μέν διά σκότους ἡ ὁδός: οὐδέν γάρ αὐτῆς ἐπιστάμεθα: πᾶς δέ ποταμός δύσπορος, πᾶς δέ ὄχλος φοβερός, φοβερώτατον δ' ἐρημία: μεστή γάρ πολλῆς ἀπορίας ἐστίν. εἰ δέ δή καί μανέντες σε κατακτεί ναιμεν, ἄλλο τι ἄν ἤ τόν εὐεργέτην κατακτείναντες πρός βασιλέα τόν μέγιστον ἔφεδρον ἀγωνιζοίμεθα; ὅσων δέ δή καί οἵων ἄν ἐλπίδων ἐμαυτόν στερήσαιμι, εἰ σέ τι κακόν ἐπιχειρήσαιμι ποιεῖν, ταῦτα λέξω. ἐγώ γάρ κῦρον ἐπεθύμησά μοι φίλον γενέσθαι, νομίζων τῶν τότε ἱκανώτατον εἶναι εὖ ποιεῖν ὅν βούλοιτο: σέ δέ νῦν ὁρῶ τήν τε κύρου δύναμιν καί χώραν ἔχοντα καί τήν σαυτοῦ [χώραν] σῴζοντα, τήν δέ βασιλέως δύναμιν, ᾗ κῦρος πολεμίᾳ ἐχρῆτο, σοί ταύτην ξύμμαχον οὖσαν. τούτων δέ τοιούτων ὄντων τίς οὕτω μαίνεται ὅστις οὐ βούλεται σοί φίλος εἶναι; ἀλλά μήν ἐρῶ γάρ καί ταῦτα ἐξ ὧν ἔχω ἐλπίδας καί σέ βουλήσεσθαι φίλον ἡμῖν εἶναι. οἶδα μέν γάρ ὑμῖν μυσούς λυπηρούς ὄντας, οὕς νομίζω ἄν σύν τῇ παρούσῃ δυνάμει ταπεινούς ὑμῖν παρασχεῖν: οἶδα δέ καί πισίδας: ἀκούω δέ καί ἄλλα ἔθνη πολλά τοιαῦτα εἶναι, ἅ οἶμαι ἄν παῦσαι ἐνοχλοῦντα ἀεί τῇ ὑμετέρᾳ εὐδαιμονίᾳ. αἰγυπτίους δέ, οἷς μάλιστα ὑμᾶς γιγνώσκω τεθυμωμένους, οὐχ ὁρῶ ποίᾳ δυνάμει συμμάχῳ χρησάμενοι μᾶλλον ἄν κολάσαισθε τῆς νῦν σύν ἐμοί οὔσης. ἀλλά μήν ἔν γε τοῖς πέριξ οἰκοῦσι σύ εἰ μέν βούλοιο φίλος ὡς μέγιστος ἄν εἴης, εἰ δέ τίς σε λυποίη, ὡς δεσπότης <ἄν> ἀναστρέφοιο ἔχων ἡμᾶς ὑπηρέτας, οἵ σοι οὐκ ἄν μισθοῦ ἕνεκα ὑπηρετοῖμεν ἀλλά καί τῆς χάριτος ἥν σωθέντες ὑπό σοῦ σοί ἄν ἔχοιμεν δικαίως. ἐμοί μέν ταῦτα πάντα ἐνθυμουμένῳ οὕτω δοκεῖ θαυμαστόν εἶναι τό σέ ἡμῖν ἀπιστεῖν ὥστε καί ἥδιστ' ἄν ἀκούσαιμι τό ὄνομα τίς οὕτως ἐστί δεινός λέγειν ὥστε σε πεῖσαι λέγων ὡς ἡμεῖς σοι ἐπιβουλεύομεν. κλέαρχος μέν οὖν τοσαῦτα εἶπε: τισσαφέρνης δέ ὧδε ἀπημείφθη. ἀλλ' ἥδομαι μέν, ὦ κλέαρχε, ἀκούων σου φρονίμους λόγους: ταῦτα γάρ γιγνώσκων εἴ τι ἐμοί κακόν βουλεύοις, ἅμα ἄν μοι δοκεῖς καί σαυτῷ κακόνους εἶναι. ὡς δ' ἄν μάθῃς ὅτι οὐδ' ἄν ὑμεῖς δικαίως οὔτε βασιλεῖ οὔτ' ἐμοί ἀπιστοίητε, ἀντάκουσον. εἰ γάρ ὑμᾶς ἐβουλόμεθα ἀπολέσαι, πότερά σοι δοκοῦμεν ἱππέων πλήθους ἀπορεῖν ἤ πεζῶν ἤ ὁπλίσεως ἐν ᾗ ὑμᾶς μέν βλάπτειν ἱκανοί εἴημεν ἄν, ἀντιπάσχειν δέ οὐδείς κίνδυνος; ἀλλά χωρίων ἐπιτηδείων ὑμῖν ἐπιτίθεσθαι ἀπορεῖν ἄν σοι δοκοῦμεν; οὐ τοσαῦτα μέν πεδία ἅ ὑμεῖς φίλια ὄντα σύν πολλῷ πόνῳ διαπορεύεσθε, τοσαῦτα δέ ὄρη ὁρᾶτε ὑμῖν ὄντα πορευτέα, ἅ ἡμῖν ἔξεστι προκαταλαβοῦσιν ἄπορα ὑμῖν παρέχειν, τοσοῦτοι δ' εἰσί ποταμοί ἐφ' ὧν ἔξεστιν ἡμῖν ταμιεύεσθαι ὁπόσοις ἄν ὑμῶν βουλώμεθα μάχεσθαι; εἰσί δ' αὐτῶν οὕς οὐδ' ἄν παντάπασι διαβαίητε, εἰ μή ἡμεῖς ὑμᾶς διαπορεύοιμεν. εἰ δ' ἐν πᾶσι τούτοις ἡττῴμεθα, ἀλλά τό γέ τοι πῦρ κρεῖττον τοῦ καρποῦ ἐστιν: ὅν ἡμεῖς δυναίμεθ' ἄν κατακαύσαντες λιμόν ὑμῖν ἀντιτάξαι, ᾧ ὑμεῖς οὐδ' εἰ πάνυ ἀγαθοί εἴητε μάχεσθαι ἄν δύναισθε. πῶς ἄν οὖν ἔχοντες τοσούτους πόρους πρός τό ὑμῖν πολεμεῖν, καί τούτων μηδένα ἡμῖν ἐπικίνδυνον, ἔπειτα ἐκ τούτων πάντων τοῦτον ἄν τόν τρόπον ἐξελοίμεθα ὅς μόνος μέν πρός θεῶν ἀσεβής, μόνος δέ πρός ἀνθρώπων αἰσχρός; παντάπασι δέ ἀπόρων ἐστί καί ἀμηχάνων καί ἐν ἀνάγκῃ ἐχομένων, καί τούτων πονηρῶν, οἵτινες ἐθέλουσι δι' ἐπιορκίας τε πρός θεούς καί ἀπιστίας πρός ἀνθρώπους πράττειν τι. οὐχ οὕτως ἡμεῖς, ὦ κλέαρχε, οὔτε ἀλόγιστοι οὔτε ἠλίθιοί ἐσμεν. ἀλλά τί δή ὑμᾶς ἐξόν ἀπολέσαι οὐκ ἐπί τοῦτο ἤλθομεν; εὖ ἴσθι ὅτι ὁ ἐμός ἔρως τούτου αἴτιος τό τοῖς ἕλλησιν ἐμέ πιστόν γενέσθαι, καί ᾧ κῦρος ἀνέβη ξενικῷ διά μισθοδοσίας πιστεύων τούτῳ ἐμέ καταβῆναι δι' εὐεργεσίαν ἰσχυρόν. ὅσα δ' ἐμοί χρήσιμοι ὑμεῖς ἐστε τά μέν καί σύ εἶπας, τό δέ μέγιστον ἐγώ οἶδα: τήν μέν γάρ ἐπί τῇ κεφαλῇ τιάραν βασιλεῖ μόνῳ ἔξεστιν ὀρθήν ἔχειν, τήν δ' ἐπί τῇ καρδίᾳ ἴσως ἄν ὑμῶν παρόντων καί ἕτερος εὐπετῶς ἔχοι. ταῦτα εἰπών ἔδοξε τῷ κλεάρχῳ ἀληθῆ λέγειν: καί εἶπεν: οὐκοῦν, ἔφη, οἵτινες τοιούτων ἡμῖν εἰς φιλίαν ὑπαρχόντων πειρῶνται διαβάλλοντες ποιῆσαι πολεμίους ἡμᾶς ἄξιοί εἰσι τά ἔσχατα παθεῖν; καί ἐγώ μέν γε, ἔφη ὁ τισσαφέρνης, εἰ βούλεσθέ μοι οἵ τε στρατηγοί καί οἱ λοχαγοί ἐλθεῖν, ἐν τῷ ἐμφανεῖ λέξω τούς πρός ἐμέ λέγοντας ὡς σύ ἐμοί ἐπιβουλεύεις καί τῇ σύν ἐμοί στρατιᾷ. ἐγώ δέ, ἔφη ὁ κλέαρχος, ἄξω πάντας, καί σοί αὖ δηλώσω ὅθεν ἐγώ περί σοῦ ἀκούω. ἐκ τούτων δή τῶν λόγων ὁ τισσαφέρνης φιλοφρονούμενος τότε μέν μένειν τε αὐτόν ἐκέλευε καί σύνδειπνον ἐποιήσατο. τῇ δέ ὑστεραίᾳ ὁ κλέαρχος ἐλθών ἐπί τό στρατόπεδον δῆλός τ' ἦν πάνυ φιλικῶς οἰόμενος διακεῖσθαι τῷ τισσαφέρνει καί ἅ ἔλεγεν ἐκεῖνος ἀπήγγελλεν, ἔφη τε χρῆναι ἰέναι παρά τισσαφέρνην οὕς ἐκέλευεν, καί οἵ ἄν ἐλεγχθῶσι διαβάλλοντες τῶν ἑλλήνων, ὡς προδότας αὐτούς καί κακόνους τοῖς ἕλλησιν ὄντας τιμωρηθῆναι. ὑπώπτευε δέ εἶναι τόν διαβάλλοντα μένωνα, εἰδώς αὐτόν καί συγγεγενημένον τισσαφέρνει μετ' ἀριαίου καί στασιάζοντα αὐτῷ καί ἐπιβουλεύοντα, ὅπως τό στράτευμα ἅπαν πρός αὑτόν λαβών φίλος ᾖ τισσαφέρνει. ἐβούλετο δέ καί κλέαρχος ἅπαν τό στράτευμα πρός ἑαυτόν ἔχειν τήν γνώμην καί τούς παραλυποῦντας ἐκποδών εἶναι. τῶν δέ στρατιωτῶν ἀντέλεγόν τινες αὐτῷ μή ἰέναι πάντας τούς λοχαγούς καί στρατηγούς μηδέ πιστεύειν τισσαφέρνει. ὁ δέ κλέαρχος ἰσχυρῶς κατέτεινεν, ἔστε διεπράξατο πέντε μέν στρατηγούς ἰέναι, εἴκοσι δέ λοχαγούς: συνηκολούθησαν δέ ὡς εἰς ἀγοράν καί τῶν ἄλλων στρατιωτῶν ὡς διακόσιοι. ἐπεί δέ ἦσαν ἐπί θύραις ταῖς τισσαφέρνους, οἱ μέν στρατηγοί παρεκλήθησαν εἴσω, πρόξενος βοιώτιος, μένων θετταλός, ἀγίας ἀρκάς, κλέαρχος λάκων, σωκράτης ἀχαιός: οἱ δέ λοχαγοί ἐπί ταῖς θύραις ἔμενον. οὐ πολλῷ δέ ὕστερον ἀπό τοῦ αὐτοῦ σημείου οἵ τ' ἔνδον ξυνελαμβάνοντο καί οἱ ἔξω κατεκόπησαν. μετά δέ ταῦτα τῶν βαρβάρων τινές ἱππέων διά τοῦ πεδίου ἐλαύνοντες ᾧτινι ἐντυγχάνοιεν ἕλληνι ἤ δούλῳ ἤ ἐλευθέρῳ πάντας ἔκτεινον. οἱ δέ ἕλληνες τήν τε ἱππασίαν ἐθαύμαζον ἐκ τοῦ στρατοπέδου ὁρῶντες καί ὅ τι ἐποίουν ἠμφεγνόουν, πρίν νίκαρχος ἀρκάς ἧκε φεύγων τετρωμένος εἰς τήν γαστέρα καί τά ἔντερα ἐν ταῖς χερσίν ἔχων, καί εἶπε πάντα τά γεγενημένα. ἐκ τούτου δή οἱ ἕλληνες ἔθεον ἐπί τά ὅπλα πάντες ἐκπεπληγμένοι καί νομίζοντες αὐτίκα ἥξειν αὐτούς ἐπί τό στρατόπεδον. οἱ δέ πάντες μέν οὐκ ἦλθον, ἀριαῖος δέ καί ἀρτάοζος καί μιθραδάτης, οἵ ἦσαν κύρῳ πιστότατοι: ὁ δέ τῶν ἑλλήνων ἑρμηνεύς ἔφη καί τόν τισσαφέρνους ἀδελφόν σύν αὐτοῖς ὁρᾶν καί γιγνώσκειν: ξυνηκολούθουν δέ καί ἄλλοι περσῶν τεθωρακισμένοι εἰς τριακοσίους. οὗτοι ἐπεί ἐγγύς ἦσαν, προσελθεῖν ἐκέλευον εἴ τις εἴη τῶν ἑλλήνων στρατηγός ἤ λοχαγός, ἵνα ἀπαγγείλωσι τά παρά βασιλέως. μετά ταῦτα ἐξῆλθον φυλαττόμενοι τῶν ἑλλήνων στρατηγοί μέν κλεάνωρ ὀρχομένιος καί σοφαίνετος στυμφάλιος, ξύν αὐτοῖς δέ ξενοφῶν ἀθηναῖος, ὅπως μάθοι τά περί προξένου: χειρίσοφος δέ ἐτύγχανεν ἀπών ἐν κώμῃ τινί ξύν ἄλλοις ἐπισιτιζομένοις. ἐπειδή δέ ἔστησαν εἰς ἐπήκοον, εἶπεν ἀριαῖος τάδε. κλέαρχος μέν, ὦ ἄνδρες ἕλληνες, ἐπεί ἐπιορκῶν τε ἐφάνη καί τάς σπονδάς λύων, ἔχει τήν δίκην καί τέθνηκε, πρόξενος δέ καί μένων, ὅτι κατήγγειλαν αὐτοῦ τήν ἐπιβουλήν, ἐν μεγάλῃ τιμῇ εἰσιν. ὑμᾶς δέ βασιλεύς τά ὅπλα ἀπαιτεῖ: αὑτοῦ γάρ εἶναί φησιν, ἐπείπερ κύρου ἦσαν τοῦ ἐκείνου δούλου. πρός ταῦτα ἀπεκρίναντο οἱ ἕλληνες, ἔλεγε δέ κλεάνωρ ὁ ὀρχομένιος: ὦ κάκιστε ἀνθρώπων ἀριαῖε καί οἱ ἄλλοι ὅσοι ἦτε κύρου φίλοι, οὐκ αἰσχύνεσθε οὔτε θεούς οὔτ' ἀνθρώπους, οἵτινες ὀμόσαντες ἡμῖν τούς αὐτούς φίλους καί ἐχθρούς νομιεῖν, προδόντες ἡμᾶς σύν τισσαφέρνει τῷ ἀθεωτάτῳ τε καί πανουργοτάτῳ τούς τε ἄνδρας αὐτούς οἷς ὤμνυτε ἀπολωλέκατε καί τούς ἄλλους ἡμᾶς προδεδωκότες ξύν τοῖς πολεμίοις ἐφ' ἡμᾶς ἔρχεσθε; ὁ δέ ἀριαῖος εἶπε: κλέαρχος γάρ πρόσθεν ἐπιβουλεύων φανερός ἐγένετο τισσαφέρνει τε καί ὀρόντᾳ, καί πᾶσιν ἡμῖν τοῖς ξύν τούτοις. ἐπί τούτοις ξενοφῶν τάδε εἶπε. κλέαρχος μέν τοίνυν εἰ παρά τούς ὅρκους ἔλυε τάς σπονδάς, τήν δίκην ἔχει: δίκαιον γάρ ἀπόλλυσθαι τούς ἐπιορκοῦντας: πρόξενος δέ καί μένων ἐπείπερ εἰσίν ὑμέτεροι μέν εὐεργέται, ἡμέτεροι δέ στρατηγοί, πέμψατε αὐτούς δεῦρο: δῆλον γάρ ὅτι φίλοι γε ὄντες ἀμφοτέροις πειράσονται καί ὑμῖν καί ἡμῖν τά βέλτιστα ξυμβουλεῦσαι. πρός ταῦτα οἱ βάρβαροι πολύν χρόνον διαλεχθέντες ἀλλήλοις ἀπῆλθον οὐδέν ἀποκρινάμενοι. οἱ μέν δή στρατηγοί οὕτω ληφθέντες ἀνήχθησαν ὡς βασιλέα καί ἀποτμηθέντες τάς κεφαλάς ἐτελεύτησαν, εἷς μέν αὐτῶν κλέαρχος ὁμολογουμένως ἐκ πάντων τῶν ἐμπείρως αὐτοῦ ἐχόντων δόξας γενέσθαι ἀνήρ καί πολεμικός καί φιλοπόλεμος ἐσχάτως. καί γάρ δή ἕως μέν πόλεμος ἦν τοῖς λακεδαιμονίοις πρός τούς ἀθηναίους παρέμενεν, ἐπειδή δέ εἰρήνη ἐγένετο, πείσας τήν αὑτοῦ πόλιν ὡς οἱ θρᾷκες ἀδικοῦσι τούς ἕλληνας καί διαπραξάμενος ὡς ἐδύνατο παρά τῶν ἐφόρων ἐξέπλει ὡς πολεμήσων τοῖς ὑπέρ χερρονήσου καί περίνθου θρᾳξίν. ἐπεί δέ μεταγνόντες πως οἱ ἔφοροι ἤδη ἔξω ὄντος ἀποστρέφειν αὐτόν ἐπειρῶντο ἐξ ἰσθμοῦ, ἐνταῦθα οὐκέτι πείθεται, ἀλλ' ᾤχετο πλέων εἰς ἑλλήσποντον. ἐκ τούτου καί ἐθανατώθη ὑπό τῶν ἐν σπάρτῃ τελῶν ὡς ἀπειθῶν. ἤδη δέ φυγάς ὤν ἔρχεται πρός κῦρον, καί ὁποίοις μέν λόγοις ἔπεισε κῦρον ἄλλῃ γέγραπται, δίδωσι δέ αὐτῷ κῦρος μυρίους δαρεικούς: ὁ δέ λαβών οὐκ ἐπί ῥᾳθυμίαν ἐτράπετο, ἀλλ' ἀπό τούτων τῶν χρημάτων συλλέξας στράτευμα ἐπολέμει τοῖς θρᾳξί, καί μάχῃ τε ἐνίκησε καί ἀπό τούτου δή ἔφερε καί ἦγε τούτους καί πολεμῶν διεγένετο μέχρι κῦρος ἐδεήθη τοῦ στρατεύματος: τότε δέ ἀπῆλθεν ὡς ξύν ἐκείνῳ αὖ πολεμήσων. ταῦτα οὖν φιλοπολέμου μοι δοκεῖ ἀνδρός ἔργα εἶναι, ὅστις ἐξόν μέν εἰρήνην ἄγειν ἄνευ αἰσχύνης καί βλάβης αἱρεῖται πολεμεῖν, ἐξόν δέ ῥᾳθυμεῖν βούλεται πονεῖν ὥστε πολεμεῖν, ἐξόν δέ χρήματα ἔχειν ἀκινδύνως αἱρεῖται πολεμῶν μείονα ταῦτα ποιεῖν: ἐκεῖνος δέ ὥσπερ εἰς παιδικά ἤ εἰς ἄλλην τινά ἡδονήν ἤθελε δαπανᾶν εἰς πόλεμον. οὕτω μέν φιλοπόλεμος ἦν: πολεμικός δέ αὖ ταύτῃ ἐδόκει εἶναι ὅτι φιλοκίνδυνός τε ἦν καί ἡμέρας καί νυκτός ἄγων ἐπί τούς πολεμίους καί ἐν τοῖς δεινοῖς φρόνιμος, ὡς οἱ παρόντες πανταχοῦ πάντες ὡμολόγουν. καί ἀρχικός δ' ἐλέγετο εἶναι ὡς δυνατόν ἐκ τοῦ τοιούτου τρόπου οἷον κἀκεῖνος εἶχεν. ἱκανός μέν γάρ ὥς τις καί ἄλλος φροντίζειν ἦν ὅπως ἔχοι ἡ στρατιά αὐτῷ τά ἐπιτήδεια καί παρασκευάζειν ταῦτα, ἱκανός δέ καί ἐμποιῆσαι τοῖς παροῦσιν ὡς πειστέον εἴη κλεάρχῳ. τοῦτο δ' ἐποίει ἐκ τοῦ χαλεπός εἶναι: καί γάρ ὁρᾶν στυγνός ἦν καί τῇ φωνῇ τραχύς, ἐκόλαζέ τε ἰσχυρῶς, καί ὀργῇ ἐνίοτε, ὡς καί αὐτῷ μεταμέλειν ἔσθ' ὅτε. καί γνώμῃ δ' ἐκόλαζεν: ἀκολάστου γάρ στρατεύματος οὐδέν ἡγεῖτο ὄφελος εἶναι, ἀλλά καί λέγειν αὐτόν ἔφασαν ὡς δέοι τόν στρατιώτην φοβεῖσθαι μᾶλλον τόν ἄρχοντα ἤ τούς πολεμίους, εἰ μέλλοι ἤ φυλακάς φυλάξειν ἤ φίλων ἀφέξεσθαι ἤ ἀπροφασίστως ἰέναι πρός τούς πολεμίους. ἐν μέν οὖν τοῖς δεινοῖς ἤθελον αὐτοῦ ἀκούειν σφόδρα καί οὐκ ἄλλον ᾑροῦντο οἱ στρατιῶται: καί γάρ τό στυγνόν τότε φαιδρόν αὐτοῦ †ἐν τοῖς ἄλλοις προσώποις† ἔφασαν φαίνεσθαι καί τό χαλεπόν ἐρρωμένον πρός τούς πολεμίους ἐδόκει εἶναι, ὥστε σωτήριον, οὐκέτι χαλεπόν ἐφαίνετο: ὅτε δ' ἔξω τοῦ δεινοῦ γένοιντο καί ἐξείη πρός ἄλλον ἀρξομένους ἀπιέναι, πολλοί αὐτόν ἀπέλειπον: τό γάρ ἐπίχαρι οὐκ εἶχεν, ἀλλ' ἀεί χαλεπός ἦν καί ὠμός: ὥστε διέκειντο πρός αὐτόν οἱ στρατιῶται ὥσπερ παῖδες πρός διδάσκαλον. καί γάρ οὖν φιλίᾳ μέν καί εὐνοίᾳ ἑπομένους οὐδέποτε εἶχεν: οἵτινες δέ ἤ ὑπό πόλεως τεταγμένοι ἤ ὑπό τοῦ δεῖσθαι ἤ ἄλλῃ τινί ἀνάγκῃ κατεχόμενοι παρείησαν αὐτῷ, σφόδρα πειθομένοις ἐχρῆτο. ἐπεί δέ ἄρξαιντο νικᾶν ξύν αὐτῷ τούς πολεμίους, ἤδη μεγάλα ἦν τά χρησίμους ποιοῦντα εἶναι τούς ξύν αὐτῷ στρατιώτας: τό τε γάρ πρός τούς πολεμίους θαρραλέως ἔχειν παρῆν καί τό τήν παρ' ἐκείνου τιμωρίαν φοβεῖσθαι εὐτάκτους ἐποίει. τοιοῦτος μέν δή ἄρχων ἦν: ἄρχεσθαι δέ ὑπό ἄλλων οὐ μάλα ἐθέλειν ἐλέγετο. ἦν δέ ὅτε ἐτελεύτα ἀμφί τά πεντήκοντα ἔτη. πρόξενος δέ ὁ βοιώτιος εὐθύς μέν μειράκιον ὤν ἐπεθύμει γενέσθαι ἀνήρ τά μεγάλα πράττειν ἱκανός: καί διά ταύτην τήν ἐπιθυμίαν ἔδωκε γοργίᾳ ἀργύριον τῷ λεοντίνῳ. ἐπεί δέ συνεγένετο ἐκείνῳ, ἱκανός νομίσας ἤδη εἶναι καί ἄρχειν καί φίλος ὤν τοῖς πρώτοις μή ἡττᾶσθαι εὐεργετῶν, ἦλθεν εἰς ταύτας τάς σύν κύρῳ πράξεις: καί ᾤετο κτήσεσθαι ἐκ τούτων ὄνομα μέγα καί δύναμιν μεγάλην καί χρήματα πολλά: τοσούτων δ' ἐπιθυμῶν σφόδρα ἔνδηλον αὖ καί τοῦτο εἶχεν, ὅτι τούτων οὐδέν ἄν θέλοι κτᾶσθαι μετά ἀδικίας, ἀλλά σύν τῷ δικαίῳ καί καλῷ ᾤετο δεῖν τούτων τυγχάνειν, ἄνευ δέ τούτων μή. ἄρχειν δέ καλῶν μέν καί ἀγαθῶν δυνατός ἦν: οὐ μέντοι οὔτ' αἰδῶ τοῖς στρατιώταις ἑαυτοῦ οὔτε φόβον ἱκανός ἐμποιῆσαι, ἀλλά καί ᾐσχύνετο μᾶλλον τούς στρατιώτας ἤ οἱ ἀρχόμενοι ἐκεῖνον: καί φοβούμενος μᾶλλον ἦν φανερός τό ἀπεχθάνεσθαι τοῖς στρατιώταις ἤ οἱ στρατιῶται τό ἀπιστεῖν ἐκείνῳ. ᾤετο δέ ἀρκεῖν πρός τό ἀρχικόν εἶναι καί δοκεῖν τόν μέν καλῶς ποιοῦντα ἐπαινεῖν, τόν δέ ἀδικοῦντα μή ἐπαινεῖν. τοιγαροῦν αὐτῷ οἱ μέν καλοί τε καί ἀγαθοί τῶν συνόντων εὖνοι ἦσαν, οἱ δέ ἄδικοι ἐπεβούλευον ὡς εὐμεταχειρίστῳ ὄντι. ὅτε δέ ἀπέθνῃσκεν ἦν ἐτῶν ὡς τριάκοντα. μένων δέ ὁ θετταλός δῆλος ἦν ἐπιθυμῶν μέν πλουτεῖν ἰσχυρῶς, ἐπιθυμῶν δέ ἄρχειν, ὅπως πλείω λαμβάνοι, ἐπιθυμῶν δέ τιμᾶσθαι, ἵνα πλείω κερδαίνοι: φίλος τε ἐβούλετο εἶναι τοῖς μέγιστα δυναμένοις, ἵνα ἀδικῶν μή διδοίη δίκην. ἐπί δέ τό κατεργάζεσθαι ὧν ἐπιθυμοίη συντομωτάτην ᾤετο ὁδόν εἶναι διά τοῦ ἐπιορκεῖν τε καί ψεύδεσθαι καί ἐξαπατᾶν, τό δ' ἁπλοῦν καί ἀληθές τό αὐτό τῷ ἠλιθίῳ εἶναι. στέργων δέ φανερός μέν ἦν οὐδένα, ὅτῳ δέ φαίη φίλος εἶναι, τούτῳ ἔνδηλος ἐγίγνετο ἐπιβουλεύων. καί πολεμίου μέν οὐδενός κατεγέλα, τῶν δέ συνόντων πάντων ὡς καταγελῶν ἀεί διελέγετο. καί τοῖς μέν τῶν πολεμίων κτήμασιν οὐκ ἐπεβούλευε: χαλεπόν γάρ ᾤετο εἶναι τά τῶν φυλαττομένων λαμβάνειν: τά δέ τῶν φίλων μόνος ᾤετο εἰδέναι ῥᾷστον ὄν ἀφύλακτα λαμβάνειν. καί ὅσους μέν αἰσθάνοιτο ἐπιόρκους καί ἀδίκους ὡς εὖ ὡπλισμένους ἐφοβεῖτο, τοῖς δέ ὁσίοις καί ἀλήθειαν ἀσκοῦσιν ὡς ἀνάνδροις ἐπειρᾶτο χρῆσθαι. ὥσπερ δέ τις ἀγάλλεται ἐπί θεοσεβείᾳ καί ἀληθείᾳ καί δικαιότητι, οὕτω μένων ἠγάλλετο τῷ ἐξαπατᾶν δύνασθαι, τῷ πλάσασθαι ψεύδη, τῷ φίλους διαγελᾶν: τόν δέ μή πανοῦργον τῶν ἀπαιδεύτων ἀεί ἐνόμιζεν εἶναι. καί παρ' οἷς μέν ἐπεχείρει πρωτεύειν φιλίᾳ, διαβάλλων τούς πρώτους τοῦτο ᾤετο δεῖν κτήσασθαι. τό δέ πειθομένους τούς στρατιώτας παρέχεσθαι ἐκ τοῦ συναδικεῖν αὐτοῖς ἐμηχανᾶτο. τιμᾶσθαι δέ καί θεραπεύεσθαι ἠξίου ἐπιδεικνύμενος ὅτι πλεῖστα δύναιτο καί ἐθέλοι ἄν ἀδικεῖν. εὐεργεσίαν δέ κατέλεγεν, ὁπότε τις αὐτοῦ ἀφίσταιτο, ὅτι χρώμενος αὐτῷ οὐκ ἀπώλεσεν αὐτόν. καί τά μέν δή ἀφανῆ ἔξεστι περί αὐτοῦ ψεύδεσθαι, ἅ δέ πάντες ἴσασι τάδ' ἐστί. παρά ἀριστίππου μέν ἔτι ὡραῖος ὤν στρατηγεῖν διεπράξατο τῶν ξένων, ἀριαίῳ δέ βαρβάρῳ ὄντι, ὅτι μειρακίοις καλοῖς ἥδετο, οἰκειότατος [ἔτι ὡραῖος ὤν] ἐγένετο, αὐτός δέ παιδικά εἶχε θαρύπαν ἀγένειος ὤν γενειῶντα. ἀποθνῃσκόντων δέ τῶν συστρατήγων ὅτι ἐστράτευσαν ἐπί βασιλέα ξύν κύρῳ, ταὐτά πεποιηκώς οὐκ ἀπέθανε, μετά δέ τόν τῶν ἄλλων θάνατον στρατηγῶν τιμωρηθείς ὑπό βασιλέως ἀπέθανεν, οὐχ ὥσπερ κλέαρχος καί οἱ ἄλλοι στρατηγοί ἀποτμηθέντες τάς κεφαλάς, ὅσπερ τάχιστος θάνατος δοκεῖ εἶναι, ἀλλά ζῶν αἰκισθείς ἐνιαυτόν ὡς πονηρός λέγεται τῆς τελευτῆς τυχεῖν. ἀγίας δέ ὁ ἀρκάς καί σωκράτης ὁ ἀχαιός καί τούτω ἀπεθανέτην. τούτων δέ οὔθ' ὡς ἐν πολέμῳ κακῶν οὐδείς κατεγέλα οὔτ' εἰς φιλίαν αὐτούς ἐμέμφετο. ἤστην δέ ἄμφω ἀμφί τά πέντε καί τριάκοντα ἔτη ἀπό γενεᾶς. {κυρου αναβασεωσ γ} [ὅσα μέν δή ἐν τῇ κύρου ἀναβάσει οἱ ἕλληνες ἔπραξαν μέχρι τῆς μάχης, καί ὅσα ἐπεί κῦρος ἐτελεύτησεν ἐγένετο ἀπιόντων τῶν ἑλλήνων σύν τισσαφέρνει ἐν ταῖς σπονδαῖς, ἐν τῷ πρόσθεν λόγῳ δεδήλωται.] ἐπεί δέ οἱ στρατηγοί συνειλημμένοι ἦσαν καί τῶν λοχαγῶν καί τῶν στρατιωτῶν οἱ συνεπόμενοι ἀπωλώλεσαν, ἐν πολλῇ δή ἀπορίᾳ ἦσαν οἱ ἕλληνες, ἐννοούμενοι ὅτι ἐπί ταῖς βασιλέως θύραις ἦσαν, κύκλῳ δέ αὐτοῖς πάντῃ πολλά καί ἔθνη καί πόλεις πολέμιαι ἦσαν, ἀγοράν δέ οὐδείς ἔτι παρέξειν ἔμελλεν, ἀπεῖχον δέ τῆς ἑλλάδος οὐ μεῖον ἤ μύρια στάδια, ἡγεμών δ' οὐδείς τῆς ὁδοῦ ἦν, ποταμοί δέ διεῖργον ἀδιάβατοι ἐν μέσῳ τῆς οἴκαδε ὁδοῦ, προυδεδώκεσαν δέ αὐτούς καί οἱ σύν κύρῳ ἀναβάντες βάρβαροι, μόνοι δέ καταλελειμμένοι ἦσαν οὐδέ ἱππέα οὐδένα σύμμαχον ἔχοντες, ὥστε εὔδηλον ἦν ὅτι νικῶντες μέν οὐδένα ἄν κατακάνοιεν, ἡττηθέντων δέ αὐτῶν οὐδείς ἄν λειφθείη: ταῦτ' ἐννοούμενοι καί ἀθύμως ἔχοντες ὀλίγοι μέν αὐτῶν εἰς τήν ἑσπέραν σίτου ἐγεύσαντο, ὀλίγοι δέ πῦρ ἀνέκαυσαν, ἐπί δέ τά ὅπλα πολλοί οὐκ ἦλθον ταύτην τήν νύκτα, ἀνεπαύοντο δέ ὅπου ἐτύγχανον ἕκαστος, οὐ δυνάμενοι καθεύδειν ὑπό λύπης καί πόθου πα τρίδων, γονέων, γυναικῶν, παίδων, οὕς οὔποτ' ἐνόμιζον ἔτι ὄψεσθαι. οὕτω μέν δή διακείμενοι πάντες ἀνεπαύοντο. ἦν δέ τις ἐν τῇ στρατιᾷ ξενοφῶν ἀθηναῖος, ὅς οὔτε στρατηγός οὔτε λοχαγός οὔτε στρατιώτης ὤν συνηκολούθει, ἀλλά πρόξενος αὐτόν μετεπέμψατο οἴκοθεν ξένος ὤν ἀρχαῖος: ὑπισχνεῖτο δέ αὐτῷ, εἰ ἔλθοι, φίλον αὐτόν κύρῳ ποιήσειν, ὅν αὐτός ἔφη κρείττω ἑαυτῷ νομίζειν τῆς πατρίδος. ὁ μέντοι ξενοφῶν ἀναγνούς τήν ἐπιστολήν ἀνακοινοῦται σωκράτει τῷ ἀθηναίῳ περί τῆς πορείας. καί ὁ σωκράτης ὑποπτεύσας μή τι πρός τῆς πόλεως ὑπαίτιον εἴη κύρῳ φίλον γενέσθαι, ὅτι ἐδόκει ὁ κῦρος προθύμως τοῖς λακεδαιμονίοις ἐπί τάς ἀθήνας συμπολεμῆσαι, συμβουλεύει τῷ ξενοφῶντι ἐλθόντα εἰς δελφούς ἀνακοινῶσαι τῷ θεῷ περί τῆς πορείας. ἐλθών δ' ὁ ξενοφῶν ἐπήρετο τόν ἀπόλλω τίνι ἄν θεῶν θύων καί εὐχόμενος κάλλιστα καί ἄριστα ἔλθοι τήν ὁδόν ἥν ἐπινοεῖ καί καλῶς πράξας σωθείη. καί ἀνεῖλεν αὐτῷ ὁ ἀπόλλων θεοῖς οἷς ἔδει θύειν. ἐπεί δέ πάλιν ἦλθε, λέγει τήν μαντείαν τῷ σωκράτει. ὁ δ' ἀκούσας ᾐτιᾶτο αὐτόν ὅτι οὐ τοῦτο πρῶτον ἠρώτα πότερον λῷον εἴη αὐτῷ πορεύεσθαι ἤ μένειν, ἀλλ' αὐτός κρίνας ἰτέον εἶναι τοῦτ' ἐπυνθάνετο ὅπως ἄν κάλλιστα πορευθείη. ἐπεί μέντοι οὕτως ἤρου, ταῦτ', ἔφη, χρή ποιεῖν ὅσα ὁ θεός ἐκέλευσεν. ὁ μέν δή ξενοφῶν οὕτω θυσάμενος οἷς ἀνεῖλεν ὁ θεός ἐξέπλει, καί καταλαμβάνει ἐν σάρδεσι πρόξενον καί κῦρον μέλλοντας ἤδη ὁρμᾶν τήν ἄνω ὁδόν, καί συνεστάθη κύρῳ. προθυμουμένου δέ τοῦ προξένου καί ὁ κῦρος συμπρουθυμεῖτο μεῖναι αὐτόν, εἶπε δέ ὅτι ἐπειδάν τάχιστα ἡ στρατεία λήξῃ, εὐθύς ἀποπέμψει αὐτόν. ἐλέγετο δέ ὁ στόλος εἶναι εἰς πισίδας. ἐστρατεύετο μέν δή οὕτως ἐξαπατηθείς_οὐχ ὑπό προξένου: οὐ γάρ ᾔδει τήν ἐπί βασιλέα ὁρμήν οὐδέ ἄλλος οὐδείς τῶν ἑλλήνων πλήν κλεάρχου: ἐπεί μέντοι εἰς κιλικίαν ἦλθον, σαφές πᾶσιν ἤδη ἐδόκει εἶναι ὅτι ὁ στόλος εἴη ἐπί βασιλέα. φοβούμενοι δέ τήν ὁδόν καί ἄκοντες ὅμως οἱ πολλοί δι' αἰσχύνην καί ἀλλήλων καί κύρου συνηκολούθησαν: ὧν εἷς καί ξενοφῶν ἦν. ἐπεί δέ ἀπορία ἦν, ἐλυπεῖτο μέν σύν τοῖς ἄλλοις καί οὐκ ἐδύνατο καθεύδειν: μικρόν δ' ὕπνου λαχών εἶδεν ὄναρ. ἔδοξεν αὐτῷ βροντῆς γενομένης σκηπτός πεσεῖν εἰς τήν πατρῴαν οἰκίαν, καί ἐκ τούτου λάμπεσθαι πᾶσα. περίφοβος δ' εὐθύς ἀνηγέρθη, καί τό ὄναρ τῇ μέν ἔκρινεν ἀγαθόν, ὅτι ἐν πόνοις ὤν καί κινδύνοις φῶς μέγα ἐκ διός ἰδεῖν ἔδοξε: τῇ δέ καί ἐφοβεῖτο, ὅτι ἀπό διός μέν βασιλέως τό ὄναρ ἐδόκει αὐτῷ εἶναι, κύκλῳ δέ ἐδόκει λάμπεσθαι τό πῦρ, μή οὐ δύναιτο ἐκ τῆς χώρας ἐξελθεῖν τῆς βασιλέως, ἀλλ' εἴργοιτο πάντοθεν ὑπό τινων ἀποριῶν. ὁποῖόν τι μέν δή ἐστί τό τοιοῦτον ὄναρ ἰδεῖν ἔξεστι σκοπεῖν ἐκ τῶν συμβάντων μετά τό ὄναρ. γίγνεται γάρ τάδε. εὐθύς ἐπειδή ἀνηγέρθη πρῶτον μέν ἔννοια αὐτῷ ἐμπίπτει: τί κατάκειμαι; ἡ δέ νύξ προβαίνει: ἅμα δέ τῇ ἡμέρᾳ εἰκός τούς πολεμίους ἥξειν. εἰ δέ γενησόμεθα ἐπί βασιλεῖ, τί ἐμποδών μή οὐχί πάντα μέν τά χαλεπώτατα ἐπιδόντας, πάντα δέ τά δεινότατα παθόντας ὑβριζομένους ἀποθανεῖν; ὅπως δ' ἀμυνούμεθα οὐδείς παρασκευάζεται οὐδέ ἐπιμελεῖται, ἀλλά κατακείμεθα ὥσπερ ἐξόν ἡσυχίαν ἄγειν. ἐγώ οὖν τόν ἐκ ποίας πόλεως στρατηγόν προσδοκῶ ταῦτα πράξειν; ποίαν δ' ἡλικίαν ἐμαυτῷ ἐλθεῖν ἀναμείνω; οὐ γάρ ἔγωγ' ἔτι πρεσβύτερος ἔσομαι, ἐάν τήμερον προδῶ ἐμαυτόν τοῖς πολεμίοις. ἐκ τούτου ἀνίσταται καί συγκαλεῖ τούς προξένου πρῶτον λοχαγούς. ἐπεί δέ συνῆλθον, ἔλεξεν: ἐγώ, ὦ ἄνδρες λοχαγοί, οὔτε καθεύδειν δύναμαι, ὥσπερ οἶμαι οὐδ' ὑμεῖς, οὔτε κατακεῖσθαι ἔτι, ὁρῶν ἐν οἵοις ἐσμέν. οἱ μέν γάρ πολέμιοι δῆλον ὅτι οὐ πρότερον πρός ἡμᾶς τόν πόλεμον ἐξέφηναν πρίν ἐνόμισαν καλῶς τά ἑαυτῶν παρασκευάσασθαι, ἡμῶν δ' οὐδείς οὐδέν ἀντεπιμελεῖται ὅπως ὡς κάλλιστα ἀγωνιούμεθα. καί μήν εἰ ὑφησόμεθα καί ἐπί βασιλεῖ γενησόμεθα, τί οἰόμεθα πείσεσθαι; ὅς καί τοῦ ὁμομητρίου ἀδελφοῦ καί τεθνηκότος ἤδη ἀποτεμών τήν κεφαλήν καί τήν χεῖρα ἀνεσταύρωσεν: ἡμᾶς δέ, οἷς κηδεμών μέν οὐδείς πάρεστιν, ἐστρατεύσαμεν δέ ἐπ' αὐτόν ὡς δοῦλον ἀντί βασιλέως ποιήσοντες καί ἀποκτενοῦντες εἰ δυναίμεθα, τί ἄν οἰόμεθα παθεῖν; ἆρ' οὐκ ἄν ἐπί πᾶν ἔλθοι ὡς ἡμᾶς τά ἔσχατα αἰκισάμενος πᾶσιν ἀνθρώποις φόβον παράσχοι τοῦ στρατεῦσαί ποτε ἐπ' αὐτόν; ἀλλ' ὅπως τοι μή ἐπ' ἐκείνῳ γενησόμεθα πάντα ποιητέον. ἐγώ μέν οὖν ἔστε μέν αἱ σπονδαί ἦσαν οὔποτε ἐπαυόμην ἡμᾶς μέν οἰκτίρων, βασιλέα δέ καί τούς σύν αὐτῷ μακαρίζων, διαθεώμενος αὐτῶν ὅσην μέν χώραν καί οἵαν ἔχοιεν, ὡς δέ ἄφθονα τά ἐπιτήδεια, ὅσους δέ θεράποντας, ὅσα δέ κτήνη, χρυσόν δέ, ἐσθῆτα δέ: τά δ' αὖ τῶν στρατιωτῶν ὁπότε ἐνθυμοίμην, ὅτι τῶν μέν ἀγαθῶν τούτων οὐδενός ἡμῖν μετείη, εἰ μή πριαίμεθα, ὅτου δ' ὠνησόμεθα ᾔδειν ἔτι ὀλίγους ἔχοντας, ἄλλως δέ πως πορίζεσθαι τά ἐπιτήδεια ἤ ὠνουμένους ὅρκους ἤδη κατέχοντας ἡμᾶς: ταῦτ' οὖν λογιζόμενος ἐνίοτε τάς σπονδάς μᾶλλον ἐφοβούμην ἤ νῦν τόν πόλεμον. ἐπεί μέντοι ἐκεῖνοι ἔλυσαν τάς σπονδάς, λελύσαθαι μοι δοκεῖ καί ἡ ἐκείνων ὕβρις καί ἡ ἡμετέρα ὑποψία. ἐν μέσῳ γάρ ἤδη κεῖται ταῦτα τά ἀγαθά ἆθλα ὁπότεροι ἄν ἡμῶν ἄνδρες ἀμείνονες ὦσιν, ἀγωνοθέται δ' οἱ θεοί εἰσιν, οἵ σύν ἡμῖν, ὡς τό εἰκός, ἔσονται. οὗτοι μέν γάρ αὐτούς ἐπιωρκήκασιν: ἡμεῖς δέ πολλά ὁρῶντες ἀγαθά στερρῶς αὐτῶν ἀπειχόμεθα διά τούς τῶν θεῶν ὅρκους: ὥστε ἐξεῖναί μοι δοκεῖ ἰέναι ἐπί τόν ἀγῶνα πολύ σύν φρονήματι μείζονι ἤ τούτοις. ἔτι δ' ἔχομεν σώματα ἱκανώτερα τούτων καί ψύχη καί θάλπη καί πόνους φέρειν: ἔχομεν δέ καί ψυχάς σύν τοῖς θεοῖς ἀμείνονας: οἱ δέ ἄνδρες καί τρωτοί καί θνητοί μᾶλλον ἡμῶν, ἤν οἱ θεοί ὥσπερ τό πρόσθεν νίκην ἡμῖν διδῶσιν. ἀλλ' ἴσως γάρ καί ἄλλοι ταὐτά ἐνθυμοῦνται, πρός τῶν θεῶν μή ἀναμένωμεν ἄλλους ἐφ' ἡμᾶς ἐλθεῖν παρακαλοῦντας ἐπί τά κάλλιστα ἔργα, ἀλλ' ἡμεῖς ἄρξωμεν τοῦ ἐξορμῆσαι καί τούς ἄλλους ἐπί τήν ἀρετήν: φάνητε τῶν λοχαγῶν ἄριστοι καί τῶν στρατηγῶν ἀξιοστρατηγότεροι. κἀγώ δέ, εἰ μέν ὑμεῖς ἐθέλετε ἐξορμᾶν ἐπί ταῦτα, ἕπεσθαι ὑμῖν βούλομαι, εἰ δ' ὑμεῖς τάττετ' ἐμέ ἡγεῖσθαι, οὐδέν προφασίζομαι τήν ἡλικίαν, ἀλλά καί ἀκμάζειν ἡγοῦμαι ἐρύκειν ἀπ' ἐμαυτοῦ τά κακά. ὁ μέν ταῦτ' ἔλεξεν, οἱ δέ ἀρχηγοί ἀκούσαντες ἡγεῖσθαι ἐκέλευον πάντες, πλήν ἀπολλωνίδης τις ἦν βοιωτιάζων τῇ φωνῇ: οὗτος δ' εἶπεν ὅτι φλυαροίη ὅστις λέγει ἄλλως πως σωτηρίας ἄν τυχεῖν ἤ βασιλέα πείσας, εἰ δύναιτο, καί ἅμα ἤρχετο λέγειν τάς ἀπορίας. ὁ μέντοι ξενοφῶν μεταξύ ὑπολαβών ἔλεξεν ὧδε. ὦ θαυμασιώτατε ἄνθρωπε, σύγε οὐδέ ὁρῶν γιγνώσκεις οὐδέ ἀκούων μέμνησαι. ἐν ταὐτῷ γε μέντοι ἦσθα τούτοις ὅτε βασιλεύς, ἐπεί κῦρος ἀπέθανε, μέγα φρονήσας ἐπί τούτῳ πέμπων ἐκέλευε παραδιδόναι τά ὅπλα. ἐπεί δέ ἡμεῖς οὐ παραδόντες, ἀλλ' ἐξοπλισάμενοι ἐλθόντες παρεσκηνήσαμεν αὐτῷ, τί οὐκ ἐποίησε πρέσβεις πέμπων καί σπονδάς αἰτῶν καί παρέχων τά ἐπιτήδεια, ἔστε σπονδῶν ἔτυχεν; ἐπεί δ' αὖ οἱ στρατηγοί καί λοχαγοί, ὥσπερ δή σύ κελεύεις, εἰς λόγους αὐτοῖς ἄνευ ὅπλων ἦλθον πιστεύσαντες ταῖς σπονδαῖς, οὐ νῦν ἐκεῖνοι παιόμενοι, κεντούμενοι, ὑβριζόμενοι οὐδέ ἀποθανεῖν οἱ τλήμονες δύνανται, καί μάλ' οἶμαι ἐρῶντες τούτου; ἅ σύ πάντα εἰδώς τούς μέν ἀμύνασθαι κελεύοντας φλυαρεῖν φῄς, πείθειν δέ πάλιν κελεύεις ἰόντας; ἐμοί, ὦ ἄνδρες, δοκεῖ τόν ἄνθρωπον τοῦτον μήτε προσίεσθαι εἰς ταὐτό ἡμῖν αὐτοῖς ἀφελομένους τε τήν λοχαγίαν σκεύη ἀναθέντας ὡς τοιούτῳ χρῆσθαι. οὗτος γάρ καί τήν πατρίδα καταισχύνει καί πᾶσαν τήν ἑλλάδα, ὅτι ἕλλην ὤν τοιοῦτός ἐστιν. ἐντεῦθεν ὑπολαβών ἀγασίας στυμφάλιος εἶπεν: ἀλλά τούτῳ γε οὔτε τῆς βοιωτίας προσήκει οὐδέν οὔτε τῆς ἑλλάδος παντάπασιν, ἐπεί ἐγώ αὐτόν εἶδον ὥσπερ λυδόν ἀμφότερα τά ὦτα τετρυπημένον. καί εἶχεν οὕτως. τοῦτον μέν οὖν ἀπήλασαν: οἱ δέ ἄλλοι παρά τάς τάξεις ἰόντες, ὅπου μέν στρατηγός σῷος εἴη, τόν στρατηγόν παρεκάλουν, ὁπόθεν δέ οἴχοιτο, τόν ὑποστράτηγον, ὅπου δ' αὖ λοχαγός σῷος εἴη, τόν λοχαγόν. ἐπεί δέ πάντες συνῆλθον, εἰς τό πρόσθεν τῶν ὅπλων ἐκαθέζοντο: καί ἐγένοντο οἱ συνελθόντες στρατηγοί καί λοχαγοί ἀμφί τούς ἑκατόν. ὅτε δέ ταῦτα ἦν σχεδόν μέσαι ἦσαν νύκτες. ἐνταῦθα ἱερώνυμος ἠλεῖος πρεσβύτατος ὤν τῶν προξένου λοχαγῶν ἤρχετο λέγειν ὧδε. ἡμῖν, ὦ ἄνδρες στρατηγοί καί λοχαγοί, ὁρῶσι τά παρόντα ἔδοξε καί αὐτοῖς συνελθεῖν καί ὑμᾶς παρακαλέσαι, ὅπως βουλευσαίμεθα εἴ τι δυναίμεθα ἀγαθόν. λέξον δ', ἔφη, καί σύ, ὦ ξενοφῶν, ἅπερ καί πρός ἡμᾶς. ἐκ τούτου λέγει τάδε ξενοφῶν. ἀλλά ταῦτα μέν δή πάντες ἐπιστάμεθα, ὅτι βασιλεύς καί τισσαφέρνης οὕς μέν ἐδυνήθησαν συνειλήφασιν ἡμῶν, τοῖς δ' ἄλλοις δῆλον ὅτι ἐπιβουλεύουσιν, ὡς, ἤν δύνωνται, ἀπολέσωσιν. ἡμῖν δέ γε οἶμαι πάντα ποιητέα ὡς μήποτε ἐπί τοῖς βαρβάροις γενώμεθα, ἀλλά μᾶλλον ἐκεῖνοι ἐφ' ἡμῖν. εὖ τοίνυν ἐπίστασθε ὅτι ὑμεῖς τοσοῦτοι ὄντες ὅσοι νῦν συνεληλύθατε μέγιστον ἔχετε καιρόν. οἱ γάρ στρατιῶται οὗτοι πάντες πρός ὑμᾶς βλέπουσι, κἄν μέν ὑμᾶς ὁρῶσιν ἀθύμους, πάντες κακοί ἔσονται, ἤν δέ ὑμεῖς αὐτοί τε παρασκευαζόμενοι φανεροί ἦτε ἐπί τούς πολεμίους καί τούς ἄλλους παρακαλῆτε, εὖ ἴστε ὅτι ἕψονται ὑμῖν καί πειράσονται μιμεῖσθαι. ἴσως δέ τοι καί δίκαιόν ἐστιν ὑμᾶς διαφέρειν τι τούτων. ὑμεῖς γάρ ἐστε στρατηγοί, ὑμεῖς ταξίαρχοι καί λοχαγοί: καί ὅτε εἰρήνη ἦν, ὑμεῖς καί χρήμασι καί τιμαῖς τούτων ἐπλεονεκτεῖτε: καί νῦν τοίνυν ἐπεί πόλεμός ἐστιν, ἀξιοῦν δεῖ ὑμᾶς αὐτούς ἀμείνους τε τοῦ πλήθους εἶναι καί προβουλεύειν τούτων καί προπονεῖν, ἤν που δέῃ. καί νῦν πρῶτον μέν οἴομαι ἄν ὑμᾶς μέγα ὠφελῆσαι τό στράτευμα, εἰ ἐπιμεληθείητε ὅπως ἀντί τῶν ἀπολωλότων ὡς τάχιστα στρατηγοί καί λοχαγοί ἀντικατασταθῶσιν. ἄνευ γάρ ἀρχόντων οὐδέν ἄν οὔτε καλόν οὔτε ἀγαθόν γένοιτο ὡς μέν συνελόντι εἰπεῖν οὐδαμοῦ, ἐν δέ δή τοῖς πολεμικοῖς παντάπασιν. ἡ μέν γάρ εὐταξία σῴζειν δοκεῖ, ἡ δέ ἀταξία πολλούς ἤδη ἀπολώλεκεν. ἐπειδάν δέ καταστήσησθε τούς ἄρχοντας ὅσους δεῖ, ἤν καί τούς ἄλλους στρατιώτας συλλέγητε καί παραθαρρύνητε, οἶμαι ἄν ὑμᾶς πάνυ ἐν καιρῷ ποιῆσαι. νῦν γάρ ἴσως καί ὑμεῖς αἰσθάνεσθε ὡς ἀθύμως μέν ἦλθον ἐπί τά ὅπλα, ἀθύμως δέ πρός τάς φυλακάς: ὥστε οὕτω γ' ἐχόντων οὐκ οἶδα ὅ τι ἄν τις χρήσαιτο αὐτοῖς, εἴτε νυκτός δέοι εἴτε καί ἡμέρας. ἤν δέ τις αὐτῶν τρέψῃ τάς γνώμας, ὡς μή τοῦτο μόνον ἐννοῶνται, τί πείσονται, ἀλλά καί τί ποιήσουσι, πολύ εὐθυμότεροι ἔσονται. ἐπί στασθε γάρ δή ὅτι οὔτε πλῆθός ἐστιν οὔτε ἰσχύς ἡ ἐν τῷ πολέμῳ τάς νίκας ποιοῦσα, ἀλλ' ὁπότεροι ἄν σύν τοῖς θεοῖς ταῖς ψυχαῖς ἐρρωμενέστεροι ἴωσιν ἐπί τούς πολεμίους, τούτους ὡς ἐπί τό πολύ οἱ ἀντίοι οὐ δέχονται. ἐντεθύμημαι δ' ἔγωγε, ὦ ἄνδρες, καί τοῦτο, ὅτι ὁπόσοι μέν μαστεύουσι ζῆν ἐκ παντός τρόπου ἐν τοῖς πολεμικοῖς, οὗτοι μέν κακῶς τε καί αἰσχρῶς ὡς ἐπί τό πολύ ἀποθνῄσκουσιν, ὁπόσοι δέ τόν μέν θάνατον ἐγνώκασι πᾶσι κοινόν εἶναι καί ἀναγκαῖον ἀνθρώποις, περί δέ τοῦ καλῶς ἀποθνῄσκειν ἀγωνίζονται, τούτους ὁρῶ μᾶλλόν πως εἰς τό γῆρας ἀφικνουμένους καί ἕως ἄν ζῶσιν εὐδαιμονέστερον διάγοντας. ἅ καί ὑμᾶς δεῖ νῦν καταμαθόντας (ἐν τοιούτῳ γάρ καιρῷ ἐσμεν) αὐτούς τε ἄνδρας ἀγαθούς εἶναι καί τούς ἄλλους παρακαλεῖν. ὁ μέν ταῦτα εἰπών ἐπαύσατο. μετά δέ τοῦτον εἶπε χειρίσοφος: ἀλλά πρόσθεν μέν, ὦ ξενοφῶν, τοσοῦτον μόνον σε ἐγίγνωσκον ὅσον ἤκουον ἀθηναῖον εἶναι, νῦν δέ καί ἐπαινῶ σε ἐφ' οἷς λέγεις τε καί πράττεις καί βουλοίμην ἄν ὅτι πλείστους εἶναι τοιούτους: κοινόν γάρ ἄν εἴη τό ἀγαθόν. καί νῦν, ἔφη, μή μέλλωμεν, ὦ ἄνδρες, ἀλλ' ἀπελθόντες ἤδη αἱρεῖσθε οἱ δεόμενοι ἄρχοντας, καί ἑλόμενοι ἥκετε εἰς τό μέσον τοῦ στρατοπέδου καί τούς αἱρεθέντας ἄγετε: ἔπειτ' ἐκεῖ συγκαλοῦμεν τούς ἄλλους στρατιώτας. παρέστω δ' ἡμῖν, ἔφη, καί τολμίδης ὁ κῆρυξ. καί ἅμα ταῦτ' εἰπών ἀνέστη, ὡς μή μέλλοιτο ἀλλά περαίνοιτο τά δέοντα. ἐκ τούτου ᾑρέθησαν ἄρχοντες ἀντί μέν κλεάρχου τιμασίων δαρδανεύς, ἀντί δέ σωκράτους ξανθικλῆς ἀχαιός, ἀντί δέ ἀγίου κλεάνωρ ἀρκάς, ἀντί δέ μένωνος φιλήσιος ἀχαιός, ἀντί δέ προξένου ξενοφῶν ἀθηναῖος. ἐπεί δέ ᾕρηντο, ἡμέρα τε σχεδόν ὑπέφαινε καί εἰς τό μέσον ἧκον οἱ ἄρχοντες, καί ἔδοξεν αὐτοῖς προφυλακάς καταστήσαντας συγκαλεῖν τούς στρατιώτας. ἐπεί δέ καί οἱ ἄλλοι στρατιῶται συνῆλθον, ἀνέστη πρῶτος μέν χειρίσοφος ὁ λακεδαιμόνιος καί ἔλεξεν ὧδε. ἄνδρες στρατιῶται, χαλεπά μέν τά παρόντα, ὁπότε ἀνδρῶν στρατηγῶν τοιούτων στερόμεθα καί λοχαγῶν καί στρατιωτῶν, πρός δ' ἔτι καί οἱ ἀμφί ἀριαῖον οἱ πρόσθεν σύμμαχοι ὄντες προδεδώκασιν ἡμᾶς: ὅμως δέ δεῖ ἐκ τῶν παρόντων ἄνδρας ἀγαθούς τελέθειν καί μή ὑφίεσθαι, ἀλλά πειρᾶσθαι ὅπως, ἤν μέν δυνώμεθα, καλῶς νικῶντες σῳζώμεθα: εἰ δέ μή, ἀλλά καλῶς γε ἀποθνῄσκωμεν, ὑποχείριοι δέ μηδέποτε γενώμεθα ζῶντες τοῖς πολεμίοις. οἴομαι γάρ ἄν ἡμᾶς τοιαῦτα παθεῖν οἷα τούς ἐχθρούς οἱ θεοί ποιήσειαν. ἐπί τούτῳ κλεάνωρ ὁ ὀρχομένιος ἀνέστη καί ἔλεξεν ὧδε. ἀλλ' ὁρᾶτε μέν, ὦ ἄνδρες, τήν βασιλέως ἐπιορκίαν καί ἀσέβειαν, ὁρᾶτε δέ τήν τισσαφέρνους ἀπιστίαν, ὅστις λέγων ὡς γείτων τε εἴη τῆς ἑλλάδος καί περί πλείστου ἄν ποιήσαιτο σῶσαι ἡμᾶς, καί ἐπί τούτοις αὐτός ὀμόσας ἡμῖν, αὐτός δεξιάς δούς, αὐτός ἐξαπατήσας συνέλαβε τούς στρατηγούς, καί οὐδέ δία ξένιον ᾐδέσθη, ἀλλά κλεάρχῳ καί ὁμοτράπεζος γενόμενος αὐτοῖς τούτοις ἐξαπατήσας τούς ἄνδρας ἀπολώλεκεν. ἀριαῖος δέ, ὅν ἡμεῖς ἠθέλομεν βασιλέα καθιστάναι, καί ἐδώκαμεν καί ἐλάβομεν πιστά μή προδώσειν ἀλλήλους, καί οὗτος οὔτε τούς θεούς δείσας οὔτε κῦρον τεθνηκότα αἰδεσθείς, τιμώμενος μάλιστα ὑπό κύρου ζῶντος νῦν πρός τούς ἐκείνου ἐχθίστους ἀποστάς ἡμᾶς τούς κύρου φίλους κακῶς ποιεῖν πειρᾶται. ἀλλά τούτους μέν οἱ θεοί ἀποτείσαιντο: ἡμᾶς δέ δεῖ ταῦτα ὁρῶντας μήποτε ἐξαπατηθῆναι ἔτι ὑπό τούτων, ἀλλά μαχομένους ὡς ἄν δυνώμεθα κράτιστα τοῦτο ὅ τι ἄν δοκῇ τοῖς θεοῖς πάσχειν. ἐκ τούτου ξενοφῶν ἀνίσταται ἐσταλμένος ἐπί πόλεμον ὡς ἐδύνατο κάλλιστα, νομίζων, εἴτε νίκην διδοῖεν οἱ θεοί, τόν κάλλιστον κόσμον τῷ νικᾶν πρέπειν, εἴτε τελευτᾶν δέοι, ὀρθῶς ἔχειν τῶν καλλίστων ἑαυτόν ἀξιώσαντα ἐν τούτοις τῆς τελευτῆς τυγχάνειν: τοῦ λόγου δέ ἤρχετο ὧδε. τήν μέν τῶν βαρβάρων ἐπιορκίαν τε καί ἀπιστίαν λέγει μέν κλεάνωρ, ἐπίστασθε δέ καί ὑμεῖς οἶμαι. εἰ μέν οὖν βουλόμεθα πάλιν αὐτοῖς διά φιλίας ἰέναι, ἀνάγκη ἡμᾶς πολλήν ἀθυμίαν ἔχειν, ὁρῶντας καί τούς στρατηγούς, οἵ διά πίστεως αὐτοῖς ἑαυτούς ἐνεχείρισαν, οἷα πεπόνθασιν: εἰ μέντοι διανοούμεθα σύν τοῖς ὅπλοις ὧν τε πεποιήκασι δίκην ἐπιθεῖναι αὐτοῖς καί τό λοιπόν διά παντός πολέμου αὐτοῖς ἰέναι, σύν τοῖς θεοῖς πολλαί ἡμῖν καί καλαί ἐλπίδες εἰσί σωτηρίας. τοῦτο δέ λέγοντος αὐτοῦ πτάρνυταί τις: ἀκούσαντες δ' οἱ στρατιῶται πάντες μιᾷ ὁρμῇ προσεκύνησαν τόν θεόν, καί ὁ ξενοφῶν εἶπε: δοκεῖ μοι, ὦ ἄνδρες, ἐπεί περί σωτηρίας ἡμῶν λεγόντων οἰωνός τοῦ διός τοῦ σωτῆρος ἐφάνη, εὔξασθαι τῷ θεῷ τούτῳ θύσειν σωτήρια ὅπου ἄν πρῶτον εἰς φιλίαν χώραν ἀφικώμεθα, συνεπεύξασθαι δέ καί τοῖς ἄλλοις θεοῖς θύσειν κατά δύναμιν. καί ὅτῳ δοκεῖ ταῦτ', ἔφη, ἀνατεινάτω τήν χεῖρα. καί ἀνέτειναν ἅπαντες. ἐκ τούτου ηὔξαντο καί ἐπαιάνισαν. ἐπεί δέ τά τῶν θεῶν καλῶς εἶχεν, ἤρχετο πάλιν ὧδε. ἐτύγχανον λέγων ὅτι πολλαί καί καλαί ἐλπίδες ἡμῖν εἶεν σωτηρίας. πρῶτον μέν γάρ ἡμεῖς μέν ἐμπεδοῦμεν τούς τῶν θεῶν ὅρκους, οἱ δέ πολέμιοι ἐπιωρκήκασί τε καί τάς σπονδάς παρά τούς ὅρκους λελύκασιν. οὕτω δ' ἐχόντων εἰκός τοῖς μέν πολεμίοις ἐναντίους εἶναι τούς θεούς, ἡμῖν δέ συμμάχους, οἵπερ ἱκανοί εἰσι καί τούς μεγάλους ταχύ μικρούς ποιεῖν καί τούς μικρούς κἄν ἐν δεινοῖς ὦσι σῴζειν εὐπετῶς, ὅταν βούλωνται. ἔπειτα δέ ἀναμνήσω γάρ ὑμᾶς καί τούς τῶν προγόνων τῶν ἡμετέρων κινδύνους, ἵνα εἰδῆτε ὡς ἀγαθοῖς τε ὑμῖν προσήκει εἶναι σῴζονταί τε σύν τοῖς θεοῖς καί ἐκ πάνυ δεινῶν οἱ ἀγαθοί. ἐλθόντων μέν γάρ περσῶν καί τῶν σύν αὐτοῖς παμπληθεῖ στόλῳ ὡς ἀφανιούντων τάς ἀθήνας, ὑποστῆναι αὐτοί ἀθηναῖοι τολμήσαντες ἐνίκησαν αὐτούς. καί εὐξάμενοι τῇ ἀρτέμιδι ὁπόσους κατακάνοιεν τῶν πολεμίων τοσαύτας χιμαίρας καταθύσειν τῇ θεῷ, ἐπεί οὐκ εἶχον ἱκανάς εὑρεῖν, ἔδοξεν αὐτοῖς κατ' ἐνιαυτόν πεντακοσίας θύειν, καί ἔτι νῦν ἀποθύουσιν. ἔπειτα ὅτε ξέρξης ὕστερον ἀγείρας τήν ἀναρίθμητον στρατιάν ἦλθεν ἐπί τήν ἑλλάδα, καί τότε ἐνίκων οἱ ἡμέτεροι πρόγονοι τούς τούτων προγόνους καί κατά γῆν καί κατά θάλατταν. ὧν ἔστι μέν τεκμήρια ὁρᾶν τά τρόπαια, μέγιστον δέ μαρτύριον ἡ ἐλευθερία τῶν πόλεων ἐν αἷς ὑμεῖς ἐγένεσθε καί ἐτράφητε: οὐδένα γάρ ἄνθρωπον δεσπότην ἀλλά τούς θεούς προσκυνεῖτε. τοιούτων μέν ἐστε προγόνων. οὐ μέν δή τοῦτό γε ἐρῶ ὡς ὑμεῖς καταισχύνετε αὐτούς: ἀλλ' οὐ πολλαί ἡμέραι ἀφ' οὗ ἀντιταξάμενοι τούτοις τοῖς ἐκείνων ἐκγόνοις πολλαπλασίους ὑμῶν αὐτῶν ἐνικᾶτε σύν τοῖς θεοῖς. καί τότε μέν δή περί τῆς κύρου βασιλείας ἄνδρες ἦτε ἀγαθοί: νῦν δ' ὁπότε περί τῆς ὑμετέρας σωτηρίας ὁ ἀγών ἐστι, πολύ δήπου ὑμᾶς προσήκει καί ἀμείνονας καί προθυμοτέρους εἶναι. ἀλλά μήν καί θαρραλεωτέρους νῦν πρέπει εἶναι πρός τούς πολεμίους. τότε μέν γάρ ἄπειροι ὄντες αὐτῶν τό δέ πλῆθος ἄμετρον ὁρῶντες, ὅμως ἐτολμήσατε σύν τῷ πατρῴῳ φρονήματι ἰέναι εἰς αὐτούς: νῦν δέ ὁπότε καί πεῖραν ἤδη ἔχετε αὐτῶν ὅτι οὐ θέλουσι καί πολλαπλάσιοι ὄντες [μή] δέχεσθαι ὑμᾶς, τί ἔτι ὑμῖν προσήκει τούτους φοβεῖσθαι; μηδέ μέντοι τοῦτο μεῖον δόξητε ἔχειν ὅτι οἱ †κύρειοι† πρόσθεν σύν ἡμῖν ταττόμενοι νῦν ἀφεστήκασιν. ἔτι γάρ οὗτοι κακίονές εἰσι τῶν ὑφ' ἡμῶν ἡττημένων: ἔφυγον γοῦν πρός ἐκείνους καταλιπόντες ἡμᾶς. τούς δ' ἐθέλοντας φυγῆς ἄρχειν πολύ κρεῖττον σύν τοῖς πολεμίοις ταττομένους ἤ ἐν τῇ ἡμετέρᾳ τάξει ὁρᾶν. εἰ δέ τις ὑμῶν ἀθυμεῖ ὅτι ἡμῖν μέν οὐκ εἰσίν ἱππεῖς, τοῖς δέ πολεμίοις πολλοί πάρεισιν, ἐνθυμήθητε ὅτι οἱ μύριοι ἱππεῖς οὐδέν ἄλλο ἤ μύριοί εἰσιν ἄνθρωποι: ὑπό μέν γάρ ἵππου ἐν μάχῃ οὐδείς πώποτε οὔτε δηχθείς οὔτε λακτισθείς ἀπέθανεν, οἱ δέ ἄνδρες εἰσίν οἱ ποιοῦντες ὅ τι ἄν ἐν ταῖς μάχαις γίγνηται. οὐκοῦν τῶν ἱππέων πολύ ἡμεῖς ἐπ' ἀσφαλεστέρου ὀχήματός ἐσμεν: οἱ μέν γάρ ἐφ' ἵππων κρέμανται φοβούμενοι οὐχ ἡμᾶς μόνον ἀλλά καί τό καταπεσεῖν: ἡμεῖς δ' ἐπί γῆς βεβηκότες πολύ μέν ἰσχυρότερον παίσομεν, ἤν τις προσίῃ, πολύ δέ μᾶλλον ὅτου ἄν βουλώμεθα τευξόμεθα. ἑνί δέ μόνῳ προέχουσιν οἱ ἱππεῖς [ἡμᾶς]: φεύγειν αὐτοῖς ἀσφαλέστερόν ἐστιν ἤ ἡμῖν. εἰ δέ δή τάς μέν μάχας θαρρεῖτε, ὅτι δέ οὐκέτι ὑμῖν τισσαφέρνης ἡγήσεται οὐδέ βασιλεύς ἀγοράν παρέξει, τοῦτο ἄχθεσθε, σκέψασθε πότερον κρεῖττον τισσαφέρνην ἡγεμόνα ἔχειν, ὅς ἐπιβουλεύων ἡμῖν φανερός ἐστιν, ἤ οὕς ἄν ἡμεῖς ἄνδρας λαβόντες ἡγεῖσθαι κελεύωμεν, οἵ εἴσονται ὅτι, ἤν τι περί ἡμᾶς ἁμαρτάνωσι, περί τάς ἑαυτῶν ψυχάς καί σώματα ἁμαρτήσονται. τά δέ ἐπιτήδεια πότερον ὠνεῖσθαι κρεῖττον ἐκ τῆς ἀγορᾶς ἧς οὗτοι παρεῖχον μικρά μέτρα πολλοῦ ἀργυρίου, μηδέ τοῦτο ἔτι ἔχοντας, ἤ αὐτούς λαμβάνειν ἤνπερ κρατῶμεν, μέτρῳ χρωμένους ὁπόσῳ ἄν ἕκαστος βούληται. εἰ δέ ταῦτα μέν γιγνώσκετε ὅτι κρείττονα, τούς δέ ποταμούς ἄπορον νομίζετε εἶναι καί μεγάλως ἡγεῖσθε ἐξαπατηθῆναι διαβάντες, σκέψασθε εἰ ἄρα τοῦτο καί μωρότατον πεποιήκασιν οἱ βάρβαροι. πάντες γάρ ποταμοί, ἤν καί πρόσω τῶν πηγῶν ἄποροι ὦσι, προσιοῦσι πρός τάς πηγάς διαβατοί γίγνονται οὐδέ τό γόνυ βρέχοντες. εἰ δέ μήθ' οἱ ποταμοί διήσουσιν ἡγεμών τε μηδείς ἡμῖν φανεῖται, οὐδ' ὥς ἡμῖν γε ἀθυμητέον. ἐπιστάμεθα γάρ μυσούς, οὕς οὐκ ἄν ἡμῶν φαίημεν βελτίους εἶναι, ὅτι βασιλέως ἄκοντος ἐν βασιλέως χώρᾳ πολλάς τε καί εὐδαίμονας καί μεγάλας πόλεις οἰκοῦσιν, ἐπιστάμεθα δέ πισίδας ὡσαύτως, λυκάονας δέ καί αὐτοί εἴδομεν ὅτι ἐν τοῖς πεδίοις τά ἐρυμνά καταλαβόντες τήν τούτων χώραν καρποῦνται: καί ἡμᾶς δ' ἄν ἔφην ἔγωγε χρῆναι μήπω φανερούς εἶναι οἴκαδε ὡρμημένους, ἀλλά κατασκευάζεσθαι ὡς αὐτοῦ οἰκήσοντας. οἶδα γάρ ὅτι καί μυσοῖς βασιλεύς πολλούς μέν ἡγεμόνας ἄν δοίη, πολλούς δ' ἄν ὁμήρους τοῦ ἀδόλως ἐκπέμψειν, καί ὁδοποιήσειέ γ' ἄν αὐτοῖς καί εἰ σύν τεθρίπποις βούλοιντο ἀπιέναι. καί ἡμῖν γ' ἄν οἶδ' ὅτι τρισάσμενος ταῦτ' ἐποίει, εἰ ἑώρα ἡμᾶς μένειν κατασκευαζομένους. ἀλλά γάρ δέδοικα μή, ἄν ἅπαξ μάθωμεν ἀργοί ζῆν καί ἐν ἀφθόνοις βιοτεύειν, καί μήδων δέ καί περσῶν καλαῖς καί μεγάλαις γυναιξί καί παρθένοις ὁμιλεῖν, μή ὥσπερ οἱ λωτοφάγοι ἐπιλαθώμεθα τῆς οἴκαδε ὁδοῦ. δοκεῖ οὖν μοι εἰκός καί δίκαιον εἶναι πρῶτον εἰς τήν ἑλλάδα καί πρός τούς οἰκείους πειρᾶσθαι ἀφικνεῖσθαι καί ἐπιδεῖξαι τοῖς ἕλλησιν ὅτι ἑκόντες πένονται, ἐξόν αὐτοῖς τούς νῦν [οἴκοι] σκληρῶς ἐκεῖ πολιτεύοντας ἐνθάδε κομισαμένους πλουσίους ὁρᾶν. ἀλλά γάρ, ὦ ἄνδρες, πάντα ταῦτα τἀγαθά δῆλον ὅτι τῶν κρατούντων ἐστί: τοῦτο δή δεῖ λέγειν, ὅπως ἄν πορευοίμεθά τε ὡς ἀσφαλέστατα καί εἰ μάχεσθαι δέοι ὡς κράτιστα μαχοίμεθα. πρῶτον μέν τοίνυν, ἔφη, δοκεῖ μοι κατακαῦσαι τάς ἁμάξας ἅς ἔχομεν, ἵνα μή τά ζεύγη ἡμῶν στρατηγῇ, ἀλλά πορευώμεθα ὅπῃ ἄν τῇ στρατιᾷ συμφέρῃ: ἔπειτα καί τάς σκηνάς συγκατακαῦσαι. αὗται γάρ αὖ ὄχλον μέν παρέχουσιν ἄγειν, συνωφελοῦσι δ' οὐδέν οὔτε εἰς τό μάχεσθαι οὔτ' εἰς τό τά ἐπιτήδεια ἔχειν. ἔτι δέ καί τῶν ἄλλων σκευῶν τά περιττά ἀπαλλάξωμεν πλήν ὅσα πολέμου ἕνεκεν ἤ σίτων ἤ ποτῶν ἔχομεν, ἵνα ὡς πλεῖστοι μέν ἡμῶν ἐν τοῖς ὅπλοις ὦσιν, ὡς ἐλάχιστοι δέ σκευοφορῶσι. κρατουμένων μέν γάρ ἐπίστασθε ὅτι πάντα ἀλλότρια: ἤν δέ κρατῶμεν, καί τούς πολεμίους δεῖ σκευοφόρους ἡμετέρους νομίζειν. λοιπόν μοι εἰπεῖν ὅπερ καί μέγιστον νομίζω εἶναι. ὁρᾶτε γάρ καί τούς πολεμίους ὅτι οὐ πρόσθεν ἐξενεγκεῖν ἐτόλμησαν πρός ἡμᾶς πόλεμον πρίν τούς στρατηγούς ἡμῶν συνέλαβον, νομίζοντες ὄντων μέν τῶν ἀρχόντων καί ἡμῶν πειθομένων ἱκανούς εἶναι ἡμᾶς περιγενέσθαι τῷ πολέμῳ, λαβόντες δέ τούς ἄρχοντας ἀναρχίᾳ ἄν καί ἀταξίᾳ ἐνόμιζον ἡμᾶς ἀπολέσθαι. δεῖ οὖν πολύ μέν τούς ἄρχοντας ἐπιμελεστέρους γενέσθαι τούς νῦν τῶν πρόσθεν, πολύ δέ τούς ἀρχομένους εὐτακτοτέρους καί πειθομένους μᾶλλον τοῖς ἄρχουσι νῦν ἤ πρόσθεν: ἤν δέ τις ἀπειθῇ, [ἤν] ψηφίσασθαι τόν ἀεί ὑμῶν ἐντυγχάνοντα σύν τῷ ἄρχοντι κολάζειν: οὕτως οἱ πολέμιοι πλεῖστον ἐψευσμένοι ἔσονται: τῇδε γάρ τῇ ἡμέρᾳ μυρίους ὄψονται ἀνθ' ἑνός κλεάρχους τούς οὐδενί ἐπιτρέψοντας κακῷ εἶναι. ἀλλά γάρ καί περαίνειν ἤδη ὥρα: ἴσως γάρ οἱ πολέμιοι αὐτίκα παρέσονται. ὅτῳ οὖν ταῦτα δοκεῖ καλῶς ἔχειν, ἐπικυρωσάτω ὡς τάχιστα, ἵνα ἔργῳ περαίνηται. εἰ δέ τι ἄλλο βέλτιον ἤ ταύτῃ, τολμάτω καί ὁ ἰδιώτης διδάσκειν: πάντες γάρ κοινῆς σωτηρίας δεόμεθα. μετά ταῦτα χειρίσοφος εἶπεν: ἀλλ' εἰ μέν τινος ἄλλου δεῖ πρός τούτοις οἷς λέγει ξενοφῶν, καί αὐτίκα ἐξέσται ποιεῖν: ἅ δέ νῦν εἴρηκε δοκεῖ μοι ὡς τάχιστα ψηφίσασθαι ἄριστον εἶναι: καί ὅτῳ δοκεῖ ταῦτα, ἀνατεινάτω τήν χεῖρα. ἀνέτειναν πάντες. ἀναστάς δέ πάλιν εἶπε ξενοφῶν: ὦ ἄνδρες, ἀκούσατε ὧν προσδοκεῖ μοι. δῆλον ὅτι πορεύεσθαι ἡμᾶς δεῖ ὅπου ἕξομεν τά ἐπιτήδεια: ἀκούω δέ κώμας εἶναι καλάς οὐ πλέον εἴκοσι σταδίων ἀπεχούσας: οὐκ ἄν οὖν θαυμάζοιμεν εἰ οἱ πολέμιοι, ὥσπερ οἱ δειλοί κύνες τούς μέν παριόντας διώκουσί τε καί δάκνουσιν, ἤν δύνωνται, τούς δέ διώκοντας φεύγουσιν, εἰ καί αὐτοί ἡμῖν ἀπιοῦσιν ἐπακολουθοῖεν. ἴσως οὖν ἀσφαλέστερον ἡμῖν πορεύεσθαι πλαίσιον ποιησαμένους τῶν ὅπλων, ἵνα τά σκευοφόρα καί ὁ πολύς ὄχλος ἐν ἀσφαλεστέρῳ εἴη. εἰ οὖν νῦν ἀποδειχθείη τίνας χρή ἡγεῖσθαι τοῦ πλαισίου καί τά πρόσθεν κοσμεῖν καί τίνας ἐπί τῶν πλευρῶν ἑκατέρων εἶναι, τίνας δ' ὀπισθοφυλακεῖν, οὐκ ἄν ὁπότε οἱ πολέμιοι ἔλθοιεν βουλεύεσθαι ἡμᾶς δέοι, ἀλλά χρῴμεθα ἄν εὐθύς τοῖς τεταγμένοις. εἰ μέν οὖν ἄλλο τις βέλτιον ὁρᾷ, ἄλλως ἐχέτω: εἰ δέ μή, χειρίσοφος μέν ἡγοῖτο, ἐπειδή καί λακεδαιμόνιός ἐστι: τῶν δέ πλευρῶν ἑκατέρων δύο τώ πρεσβυτάτω στρατηγώ ἐπιμελοίσθην: ὀπισθοφυλακοῖμεν δ' ἡμεῖς οἱ νεώτατοι ἐγώ καί τιμασίων τό νῦν εἶναι. τό δέ λοιπόν πειρώμενοι ταύτης τῆς τάξεως βουλευσόμεθα ὅ τι ἄν ἀεί κράτιστον δοκῇ εἶναι. εἰ δέ τις ἄλλο ὁρᾷ βέλτιον, λεξάτω. ἐπεί δ' οὐδείς ἀντέλεγεν, εἶπεν: ὅτῳ δοκεῖ ταῦτα, ἀνατεινάτω τήν χεῖρα. ἔδοξε ταῦτα. νῦν τοίνυν, ἔφη, ἀπιόντας ποιεῖν δεῖ τά δεδογμένα. καί ὅστις τε ὑμῶν τούς οἰκείους ἐπιθυμεῖ ἰδεῖν, μεμνήσθω ἀνήρ ἀγαθός εἶναι: οὐ γάρ ἔστιν ἄλλως τούτου τυχεῖν: ὅστις τε ζῆν ἐπιθυμεῖ, πειράσθω νικᾶν: τῶν μέν γάρ νικώντων τό καίνειν, τῶν δέ ἡττωμένων τό ἀποθνῄσκειν ἐστί: καί εἴ τις δέ χρημάτων ἐπιθυμεῖ, κρατεῖν πειράσθω: τῶν γάρ νικώντων ἐστί καί τά ἑαυτῶν σῴζειν καί τά τῶν ἡττωμένων λαμβάνειν. τούτων λεχθέντων ἀνέστησαν καί ἀπελθόντες κατέκαιον τάς ἁμάξας καί τάς σκηνάς, τῶν δέ περιττῶν ὅτου μέν δέοιτό τις μετεδίδοσαν ἀλλήλοις, τά δέ ἄλλα εἰς τό πῦρ ἐρρίπτουν. ταῦτα ποιήσαντες ἠριστοποιοῦντο. ἀριστοποιουμένων δέ αὐτῶν ἔρχεται μιθραδάτης σύν ἱππεῦσιν ὡς τριάκοντα, καί καλεσάμενος τούς στρατηγούς εἰς ἐπήκοον λέγει ὧδε. ἐγώ, ὦ ἄνδρες ἕλληνες, καί κύρῳ πιστός ἦν, ὡς ὑμεῖς ἐπίστασθε, καί νῦν ὑμῖν εὔνους: καί ἐνθάδε δ' εἰμί σύν πολλῷ φόβῳ διάγων. εἰ οὖν ὁρῴην ὑμᾶς σωτήριόν τι βουλευομένους, ἔλθοιμι ἄν πρός ὑμᾶς καί τούς θεράποντας πάντας ἔχων. λέξατε οὖν πρός με τί ἐν νῷ ἔχετε ὡς φίλον τε καί εὔνουν καί βουλόμενον κοινῇ σύν ὑμῖν τόν στόλον ποιεῖσθαι. βουλευομένοις τοῖς στρατηγοῖς ἔδοξεν ἀποκρίνασθαι τάδε: καί ἔλεγε χειρίσοφος: ἡμῖν δοκεῖ, εἰ μέν τις ἐᾷ ἡμᾶς ἀπιέναι οἴκαδε, διαπορεύεσθαι τήν χώραν ὡς ἄν δυνώμεθα ἀσινέστατα: ἤν δέ τις ἡμᾶς τῆς ὁδοῦ ἀποκωλύῃ, διαπολεμεῖν τούτῳ ὡς ἄν δυνώμεθα κράτιστα. ἐκ τούτου ἐπειρᾶτο μιθραδάτης διδάσκειν ὡς ἄπορον εἴη βασιλέως ἄκοντος σωθῆναι. ἔνθα δή ἐγιγνώσκετο ὅτι ὑπόπεμπτος εἴη: καί γάρ τῶν τισσαφέρνους τις οἰκείων παρηκολουθήκει πίστεως ἕνεκα. καί ἐκ τούτου ἐδόκει τοῖς στρατηγοῖς βέλτιον εἶναι δόγμα ποιήσασθαι τόν πόλεμον ἀκήρυκτον εἶναι ἔστ' ἐν τῇ πολεμίᾳ εἶεν: διέφθειρον γάρ προσιόντες τούς στρατιώτας, καί ἕνα γε λοχαγόν διέφθειραν νίκαρχον ἀρκάδα, καί ᾤχετο ἀπιών νυκτός σύν ἀνθρώποις ὡς εἴκοσι. μετά ταῦτα ἀριστήσαντες καί διαβάντες τόν ζαπάταν ποταμόν ἐπορεύοντο τεταγμένοι τά ὑποζύγια καί τόν ὄχλον ἐν μέσῳ ἔχοντες. οὐ πολύ δέ προεληλυθότων αὐτῶν ἐπιφαίνεται πάλιν ὁ μιθραδάτης, ἱππέας ἔχων ὡς διακοσίους καί τοξότας καί σφενδονήτας εἰς τετρακοσίους μάλα ἐλαφρούς καί εὐζώνους. καί προσῄει μέν ὡς φίλος ὤν πρός τούς ἕλληνας: ἐπεί δ' ἐγγύς ἐγένοντο, ἐξαπίνης οἱ μέν αὐτῶν ἐτόξευον καί ἱππεῖς καί πεζοί, οἱ δ' ἐσφενδόνων καί ἐτίτρωσκον. οἱ δέ ὀπισθοφύλακες τῶν ἑλλήνων ἔπασχον μέν κακῶς, ἀντεποίουν δ' οὐδέν: οἵ τε γάρ κρῆτες βραχύτερα τῶν περσῶν ἐτόξευον καί ἅμα ψιλοί ὄντες εἴσω τῶν ὅπλων κατεκέκλειντο, οἱ δέ ἀκοντισταί βραχύτερα ἠκόντιζον ἤ ὡς ἐξικνεῖσθαι τῶν σφενδονητῶν. ἐκ τούτου ξενοφῶντι ἐδόκει διωκτέον εἶναι: καί ἐδίωκον τῶν ὁπλιτῶν καί τῶν πελταστῶν οἵ ἔτυχον σύν αὐτῷ ὀπισθοφυλακοῦντες: διώκοντες δέ οὐδένα κατελάμβανον τῶν πολεμίων. οὔτε γάρ ἱππεῖς ἦσαν τοῖς ἕλλησιν οὔτε οἱ πεζοί τούς πεζούς ἐκ πολλοῦ φεύγοντας ἐδύναντο καταλαμβάνειν ἐν ὀλίγῳ χωρίῳ: πολύ γάρ οὐχ οἷόν τε ἦν ἀπό τοῦ ἄλλου στρατεύματος διώκειν: οἱ δέ βάρβαροι ἱππεῖς καί φεύγοντες ἅμα ἐτίτρωσκον εἰς τοὔπισθεν τοξεύοντες ἀπό τῶν ἵππων, ὁπόσον δέ διώξειαν οἱ ἕλληνες, τοσοῦτον πάλιν ἐπαναχωρεῖν μαχομένους ἔδει. ὥστε τῆς ἡμέρας ὅλης διῆλθον οὐ πλέον πέντε καί εἴκοσι σταδίων, ἀλλά δείλης ἀφίκοντο εἰς τάς κώμας. ἔνθα δή πάλιν ἀθυμία ἦν. καί χειρίσοφος καί οἱ πρεσβύτατοι τῶν στρατηγῶν ξενοφῶντα ᾐτιῶντο ὅτι ἐδίωκεν ἀπό τῆς φάλαγγος καί αὐτός τε ἐκινδύνευε καί τούς πολεμίους οὐδέν μᾶλλον ἐδύνατο βλάπτειν. ἀκούσας δέ ξενοφῶν ἔλεγεν ὅτι ὀρθῶς αἰτιῷντο καί αὐτό τό ἔργον αὐτοῖς μαρτυροίη. ἀλλ' ἐγώ, ἔφη, ἠναγκάσθην διώκειν, ἐπειδή ἑώρων ἡμᾶς ἐν τῷ μένειν κακῶς μέν πάσχοντας, ἀντιποιεῖν δέ οὐ δυναμένους. ἐπειδή δέ ἐδιώκομεν, ἀληθῆ, ἔφη, ὑμεῖς λέγετε: κακῶς μέν γάρ ποιεῖν οὐδέν μᾶλλον ἐδυνάμεθα τούς πολεμίους, ἀνεχωροῦμεν δέ παγχαλέπως. τοῖς οὖν θεοῖς χάρις ὅτι οὐ σύν πολλῇ ῥώμῃ ἀλλά σύν ὀλίγοις ἦλθον, ὥστε βλάψαι μέν μή μεγάλα, δηλῶσαι δέ ὧν δεόμεθα. νῦν γάρ οἱ πολέμιοι τοξεύουσι καί σφενδονῶσιν ὅσον οὔτε οἱ κρῆτες ἀντιτοξεύειν δύνανται οὔτε οἱ ἐκ χειρός βάλλοντες ἐξικνεῖσθαι: ὅταν δέ αὐτούς διώκωμεν, πολύ μέν οὐχ οἷόν τε χωρίον ἀπό τοῦ στρατεύματος διώκειν, ἐν ὀλίγῳ δέ οὐδ' εἰ ταχύς εἴη πεζός πεζόν ἄν διώκων καταλαμβάνοι ἐκ τόξου ῥύματος. ἡμεῖς οὖν εἰ μέλλοιμεν τούτους εἴργειν ὥστε μή δύνασθαι βλάπτειν ἡμᾶς πορευομένους, σφενδονητῶν τήν ταχίστην δεῖ καί ἱππέων. ἀκούω δ' εἶναι ἐν τῷ στρατεύματι ἡμῶν ῥοδίους, ὧν τούς πολλούς φασιν ἐπίστασθαι σφενδονᾶν, καί τό βέλος αὐτῶν καί διπλάσιον φέρεσθαι τῶν περσικῶν σφενδονῶν. ἐκεῖναι γάρ διά τό χειροπληθέσι τοῖς λίθοις σφενδονᾶν ἐπί βραχύ ἐξικνοῦνται, οἱ δέ ῥόδιοι καί ταῖς μολυβδίσιν ἐπίστανται χρῆσθαι. ἤν οὖν αὐτῶν ἐπισκεψώμεθα τίνες πέπανται σφενδόνας, καί †τούτῳ† μέν δῶμεν αὐτῶν ἀργύριον, τῷ δέ ἄλλας πλέκειν ἐθέλοντι ἄλλο ἀργύριον τελῶμεν, καί τῷ σφενδονᾶν ἐν τῷ τεταγμένῳ ἐθέλοντι ἄλλην τινά ἀτέλειαν εὑρίσκωμεν, ἴσως τινές φανοῦνται ἱκανοί ἡμᾶς ὠφελεῖν. ὁρῶ δέ ἵππους ὄντας ἐν τῷ στρατεύματι, τούς μέν τινας παρ' ἐμοί, τούς δέ τῶν κλεάρχου καταλελειμμένους, πολλούς δέ καί ἄλλους αἰχμαλώτους σκευοφοροῦντας. ἄν οὖν τούτους πάντας ἐκλέξαντες σκευοφόρα μέν ἀντιδῶμεν, τούς δέ ἵππους εἰς ἱππέας κατασκευάσωμεν, ἴσως καί οὗτοί τι τούς φεύγοντας ἀνιάσουσιν. ἔδοξε καί ταῦτα. καί ταύτης τῆς νυκτός σφενδονῆται μέν εἰς διακοσίους ἐγένοντο, ἵπποι δέ καί ἱππεῖς ἐδοκιμάσθησαν τῇ ὑστεραίᾳ εἰς πεντήκοντα, καί σπολάδες καί θώρακες αὐτοῖς ἐπορίσθησαν, καί ἵππαρχος ἐπεστάθη λύκιος ὁ πολυστράτου ἀθηναῖος. μείναντες δέ ταύτην τήν ἡμέραν τῇ ἄλλῃ ἐπορεύοντο πρῳαίτερον ἀναστάντες: χαράδραν γάρ ἔδει αὐτούς διαβῆναι ἐφ' ᾗ ἐφοβοῦντο μή ἐπιθοῖντο αὐτοῖς διαβαίνουσιν οἱ πολέμιοι. διαβεβηκόσι δέ αὐτοῖς πάλιν φαίνεται μιθραδάτης, ἔχων ἱππέας χιλίους, τοξότας δέ καί σφενδονήτας εἰς τετρακισχιλίους: τοσούτους γάρ ᾔτησε τισσαφέρνην, καί ἔλαβεν ὑποσχόμενος, ἄν τούτους λάβῃ, παραδώσειν αὐτῷ τούς ἕλληνας, καταφρονήσας, ὅτι ἐν τῇ πρόσθεν προσβολῇ ὀλίγους ἔχων ἔπαθε μέν οὐδέν, πολλά δέ κακά ἐνόμιζε ποιῆσαι. ἐπεί δέ οἱ ἕλληνες διαβεβηκότες ἀπεῖχον τῆς χαράδρας ὅσον ὀκτώ σταδίους, διέβαινε καί ὁ μιθραδάτης ἔχων τήν δύναμιν. παρήγγελτο δέ τῶν τε πελταστῶν οὕς ἔδει διώκειν καί τῶν ὁπλιτῶν, καί τοῖς ἱππεῦσιν εἴρητο θαρροῦσι διώκειν ὡς ἐφεψομένης ἱκανῆς δυνάμεως. ἐπεί δέ ὁ μιθραδάτης κατειλήφει, καί ἤδη σφενδόναι καί τοξεύματα ἐξικνοῦντο, ἐσήμηνε τοῖς ἕλλησι τῇ σάλπιγγι, καί εὐθύς ἔθεον ὁμόσε οἷς εἴρητο καί οἱ ἱππεῖς ἤλαυνον: οἱ δέ οὐκ ἐδέξαντο, ἀλλ' ἔφευγον ἐπί τήν χαράδραν. ἐν ταύτῃ τῇ διώξει τοῖς βαρβάροις τῶν τε πεζῶν ἀπέθανον πολλοί καί τῶν ἱππέων ἐν τῇ χαράδρᾳ ζωοί ἐλήφθησαν εἰς ὀκτωκαίδεκα. τούς δέ ἀποθανόντας αὐτοκέλευστοι οἱ ἕλληνες ᾐκίσαντο, ὡς ὅτι φοβερώτατον τοῖς πολεμίοις εἴη ὁρᾶν. καί οἱ μέν πολέμιοι οὕτω πράξαντες ἀπῆλθον, οἱ δέ ἕλληνες ἀσφαλῶς πορευόμενοι τό λοιπόν τῆς ἡμέρας ἀφίκοντο ἐπί τόν τίγρητα ποταμόν. ἐνταῦθα πόλις ἦν ἐρήμη μεγάλη, ὄνομα δ' αὐτῇ ἦν λάρισα: ᾤκουν δ' αὐτήν τό παλαιόν μῆδοι. τοῦ δέ τείχους αὐτῆς ἦν τό εὖρος πέντε καί εἴκοσι πόδες, ὕψος δ' ἑκατόν: τοῦ δέ κύκλου ἡ περίοδος δύο παρασάγγαι: ᾠκοδόμητο δέ πλίνθοις κεραμεαῖς: κρηπίς δ' ὑπῆν λιθίνη τό ὕψος εἴκοσι ποδῶν. ταύτην βασιλεύς περσῶν ὅτε παρά μήδων τήν ἀρχήν ἐλάμβανον πέρσαι πολιορκῶν οὐδενί τρόπῳ ἐδύνατο ἑλεῖν: ἥλιον δέ νεφέλη προκαλύψασα ἠφάνισε μέχρι ἐξέλιπον οἱ ἄνθρωποι, καί οὕτως ἑάλω. παρά ταύτην τήν πόλιν ἦν πυραμίς λιθίνη, τό μέν εὖρος ἑνός πλέθρου, τό δέ ὕψος δύο πλέθρων. ἐπί ταύτης πολλοί τῶν βαρβάρων ἦσαν ἐκ τῶν πλησίον κωμῶν ἀποπεφευγότες. ἐντεῦθεν δ' ἐπορεύθησαν σταθμόν ἕνα παρασάγγας ἕξ πρός τεῖχος ἔρημον μέγα †πρός τῇ πόλει† κείμενον: ὄνομα δέ ἦν τῇ πόλει μέσπιλα: μῆδοι δ' αὐτήν ποτε ᾤκουν. ἦν δέ ἡ μέν κρηπίς λίθου ξεστοῦ κογχυλιάτου, τό εὖρος πεντήκοντα ποδῶν καί τό ὕψος πεντήκοντα. ἐπί δέ ταύτῃ ἐπῳκοδόμητο πλίνθινον τεῖχος, τό μέν εὖρος πεντήκοντα ποδῶν, τό δέ ὕψος ἑκατόν: τοῦ δέ τείχους ἡ περίοδος ἕξ παρασάγγαι. ἐνταῦθα λέγεται μήδεια γυνή βασιλέως καταφυγεῖν ὅτε ἀπώλλυσαν τήν ἀρχήν ὑπό περσῶν μῆδοι. ταύτην δέ τήν πόλιν πολιορκῶν ὁ περσῶν βασιλεύς οὐκ ἐδύνατο οὔτε χρόνῳ ἑλεῖν οὔτε βίᾳ: ζεύς δέ βροντῇ κατέπληξε τούς ἐνοικοῦντας, καί οὕτως ἑάλω. ἐντεῦθεν δ' ἐπορεύθησαν σταθμόν ἕνα παρασάγγας τέτταρας. εἰς τοῦτον δέ τόν σταθμόν τισσαφέρνης ἐπεφάνη, οὕς τε αὐτός ἱππέας ἦλθεν ἔχων καί τήν ὀρόντα δύναμιν τοῦ τήν βασιλέως θυγατέρα ἔχοντος καί οὕς κῦρος ἔχων ἀνέβη βαρβάρους καί οὕς ὁ βασιλέως ἀδελφός ἔχων βασιλεῖ ἐβοήθει, καί πρός τούτοις ὅσους βασιλεύς ἔδωκεν αὐτῷ, ὥστε τό στράτευμα πάμπολυ ἐφάνη. ἐπεί δ' ἐγγύς ἐγένετο, τάς μέν τῶν τάξεων ὄπισθεν καταστήσας, τάς δέ εἰς τά πλάγια παραγαγών ἐμβαλεῖν μέν οὐκ ἐτόλμησεν οὐδ' ἐβούλετο διακινδυνεύειν, σφενδονᾶν δέ παρήγγειλε καί τοξεύειν. ἐπεί δέ διαταχθέντες οἱ ῥόδιοι ἐσφενδόνησαν καί οἱ [σκύθαι] τοξόται ἐτόξευσαν καί οὐδείς ἡμάρτανεν ἀνδρός (οὐδέ γάρ εἰ πάνυ προυθυμεῖτο ῥᾴδιον ἦν), καί ὁ τισσαφέρνης μάλα ταχέως ἔξω βελῶν ἀπεχώρει καί <αἱ> ἄλλαι τάξεις ἀπεχώρησαν. καί τό λοιπόν τῆς ἡμέρας οἱ μέν ἐπορεύοντο, οἱ δ' εἵποντο: καί οὐκέτι ἐσίνοντο οἱ βάρβαροι τῇ τότε ἀκροβολίσει: μακρότερον γάρ οἵ τε ῥόδιοι τῶν περσῶν ἐσφενδόνων καί† τῶν τοξοτῶν: μεγάλα δέ καί τόξα τά περσικά ἐστιν: ὥστε χρήσιμα ἦν ὁπόσα ἁλίσκοιτο τῶν τοξευμάτων τοῖς κρησί, καί διετέλουν χρώμενοι τοῖς τῶν πολεμίων τοξεύμασι, καί ἐμελέτων τοξεύειν ἄνω ἱέντες μακράν. ηὑρίσκετο δέ καί νεῦρα πολλά ἐν ταῖς κώμαις καί μόλυβδος, ὥστε χρῆσθαι εἰς τάς σφενδόνας. καί ταύτῃ μέν τῇ ἡμέρᾳ, ἐπεί κατεστρατοπεδεύοντο οἱ ἕλληνες κώμαις ἐπιτυχόντες, ἀπῆλθον οἱ βάρβαροι μεῖον ἔχοντες τῇ ἀκροβολίσει: τήν δ' ἐπιοῦσαν ἡμέραν ἔμειναν οἱ ἕλληνες καί ἐπεσιτίσαντο: ἦν γάρ πολύς σῖτος ἐν ταῖς κώμαις. τῇ δέ ὑστεραίᾳ ἐπορεύοντο διά τοῦ πεδίου, καί τισσαφέρνης εἵπετο ἀκροβολιζόμενος. ἔνθα δέ οἱ ἕλληνες ἔγνωσαν πλαίσιον ἰσόπλευρον ὅτι πονηρά τάξις εἴη πολεμίων ἑπομένων. ἀνάγκη γάρ ἐστιν, ἤν συγκύπτῃ τά κέρατα τοῦ πλαισίου ἤ ὁδοῦ στενοτέρας οὔσης ἤ ὀρέων ἀναγκαζόντων ἤ γεφύρας, ἐκθλίβεσθαι τούς ὁπλίτας καί πορεύεσθαι πονήρως ἅμα μέν πιεζομένους, ἅμα δέ καί ταραττομένους, ὥστε δυσχρήστους εἶναι [ἀνάγκη] ἀτάκτους ὄντας: ὅταν δ' αὖ διάσχῃ τά κέρατα, ἀνάγκη διασπᾶσθαι τούς τότε ἐκθλιβομένους καί κενόν γίγνεσθαι τό μέσον τῶν κεράτων, καί ἀθυμεῖν τούς ταῦτα πάσχοντας πολεμίων ἑπομένων. καί ὁπότε δέοι γέφυραν διαβαίνειν ἤ ἄλλην τινά διάβασιν, ἔσπευδεν ἕκαστος βουλόμενος φθάσαι πρῶτος: καί εὐεπίθετον ἦν ἐνταῦθα τοῖς πολεμίοις. ἐπεί δέ ταῦτ' ἔγνωσαν οἱ στρατηγοί, ἐποίησαν ἕξ λόχους ἀνά ἑκατόν ἄνδρας, καί λοχαγούς ἐπέστησαν καί ἄλλους πεντηκοντῆρας καί ἄλλους ἐνωμοτάρχους. οὗτοι δέ πορευόμενοι, ὁπότε μέν συγκύπτοι τά κέρατα, ὑπέμενον ὕστεροι [οἱ λοχαγοί], ὥστε μή ἐνοχλεῖν τοῖς κέρασι, τότε δέ παρῆγον ἔξωθεν τῶν κεράτων. ὁπότε δέ διάσχοιεν αἱ πλευραί τοῦ πλαισίου, τό μέσον ἄν ἐξεπίμπλασαν, εἰ μέν στενότερον εἴη τό διέχον, κατά λόχους, εἰ δέ πλατύτερον, κατά πεντηκοστῦς, εἰ δέ πάνυ πλατύ, κατ' ἐνωμοτίας: ὥστε ἀεί ἔκπλεων εἶναι τό μέσον. εἰ δέ καί διαβαίνειν τινά δέοι διάβασιν ἤ γέφυραν, οὐκ ἐταράττοντο, ἀλλ' ἐν τῷ μέρει οἱ λοχαγοί διέβαινον: καί εἴ που δέοι τι τῆς φάλαγγος, ἐπιπαρῇσαν οὗτοι. τούτῳ τῷ τρόπῳ ἐπορεύθησαν σταθμούς τέτταρας. ἡνίκα δέ τόν πέμπτον ἐπορεύοντο, εἶδον βασίλειόν τι καί περί αὐτό κώμας πολλάς, τήν δέ ὁδόν πρός τό χωρίον τοῦτο διά γηλόφων ὑψηλῶν γιγνομένην, οἵ καθῆκον ἀπό τοῦ ὄρους ὑφ' ᾧ ἦν ἡ κώμη. καί εἶδον μέν τούς λόφους ἄσμενοι οἱ ἕλληνες, ὡς εἰκός τῶν πολεμίων ὄντων ἱππέων: ἐπεί δέ πορευόμενοι ἐκ τοῦ πεδίου ἀνέβησαν ἐπί τόν πρῶτον γήλοφον <καί> κατέβαινον, ὡς ἐπί τόν ἕτερον ἀναβαίνειν, ἐνταῦθα ἐπιγίγνονται οἱ βάρβαροι καί ἀπό τοῦ ὑψηλοῦ εἰς τό πρανές ἔβαλλον, ἐσφενδόνων, ἐτόξευον ὑπό μαστίγων, καί πολλούς ἐτίτρωσκον καί ἐκράτησαν τῶν ἑλλήνων γυμνήτων καί κατέκλεισαν αὐτούς εἴσω τῶν ὅπλων: ὥστε παντάπασι ταύτην τήν ἡμέραν ἄχρηστοι ἦσαν ἐν τῷ ὄχλῳ ὄντες καί οἱ σφενδονῆται καί οἱ τοξόται. ἐπεί δέ πιεζόμενοι οἱ ἕλληνες ἐπεχείρησαν διώκειν, σχολῇ μέν ἐπί τό ἄκρον ἀφικνοῦνται ὁπλῖται ὄντες, οἱ δέ πολέμιοι ταχύ ἀπεπήδων. πάλιν δέ ὁπότε ἀπίοιεν πρός τό ἄλλο στράτευμα ταὐτά ἔπασχον, καί ἐπί τοῦ δευτέρου γηλόφου ταὐτά ἐγίγνετο, ὥστε ἀπό τοῦ τρίτου γηλόφου ἔδοξεν αὐτοῖς μή κινεῖν τούς στρατιώτας πρίν ἀπό τῆς δεξιᾶς πλευρᾶς τοῦ πλαισίου ἀνήγαγον πελταστάς πρός τό ὄρος. ἐπεί δ' οὗτοι ἐγένοντο ὑπέρ τῶν ἑπομένων πολεμίων, οὐκέτι ἐπετίθεντο οἱ πολέμιοι τοῖς καταβαίνουσι, δεδοικότες μή ἀποτμηθείησαν καί ἀμφοτέρωθεν αὐτῶν γένοιντο οἱ πολέμιοι. οὕτω τό λοιπόν τῆς ἡμέρας πορευόμενοι, οἱ μέν <ἐν> τῇ ὁδῷ κατά τούς γηλόφους, οἱ δέ κατά τό ὄρος ἐπιπαριόντες, ἀφίκοντο εἰς τάς κώμας: καί ἰατρούς κατέστησαν ὀκτώ: πολλοί γάρ ἦσαν οἱ τετρωμένοι. ἐνταῦθα ἔμειναν ἡμέρας τρεῖς καί τῶν τετρωμένων ἕνεκα καί ἅμα ἐπιτήδεια πολλά εἶχον, ἄλευρα, οἶνον, κριθάς ἵπποις συμβεβλημένας πολλάς. ταῦτα δέ συνενηνεγμένα ἦν τῷ σατραπεύοντι τῆς χώρας. τετάρτῃ δ' ἡμέρᾳ καταβαίνουσιν εἰς τό πεδίον. ἐπεί δέ κατέλαβεν αὐτούς τισσαφέρνης σύν τῇ δυνάμει, ἐδίδαξεν αὐτούς ἡ ἀνάγκη κατασκηνῆσαι οὗ πρῶτον εἶδον κώμην καί μή πορεύεσθαι ἔτι μαχομένους: πολλοί γάρ ἦσαν οἱ ἀπόμαχοι, <οἵ τε> τετρωμένοι καί οἱ ἐκείνους φέροντες καί οἱ τῶν φερόντων τά ὅπλα δεξάμενοι. ἐπεί δέ κατεσκήνησαν καί ἐπεχείρησαν αὐτοῖς ἀκροβολίζεσθαι οἱ βάρβαροι πρός τήν κώμην προσιόντες, πολύ περιῆσαν οἱ ἕλληνες: πολύ γάρ διέφερεν ἐκ χώρας ὁρμῶντας ἀλέξασθαι ἤ πορευομένους ἐπιοῦσι τοῖς πολεμίοις μάχεσθαι. ἡνίκα δ' ἦν ἤδη δείλη, ὥρα ἦν ἀπιέναι τοῖς πολεμίοις: οὔποτε γάρ μεῖον ἀπεστρατοπεδεύοντο οἱ βάρβαροι τοῦ ἑλληνικοῦ ἑξήκοντα σταδίων, φοβούμενοι μή τῆς νυκτός οἱ ἕλληνες ἐπιθῶνται αὐτοῖς. πονηρόν γάρ νυκτός ἐστι στράτευμα περσικόν. οἵ τε γάρ ἵπποι αὐτοῖς δέδενται καί ὡς ἐπί τό πολύ πεποδισμένοι εἰσί τοῦ μή φεύγειν ἕνεκα εἰ λυθείησαν, ἐάν τέ τις θόρυβος γίγνηται, δεῖ ἐπισάξαι τόν ἵππον πέρσῃ ἀνδρί καί χαλινῶσαι, δεῖ καί θωρακισθέντα ἀναβῆναι ἐπί τόν ἵππον. ταῦτα δέ πάντα χαλεπά νύκτωρ καί θορύβου ὄντος. τούτου ἕνεκα πόρρω ἀπεσκήνουν τῶν ἑλλήνων. ἐπεί δέ ἐγίγνωσκον αὐτούς οἱ ἕλληνες βουλομένους ἀπιέναι καί διαγγελλομένους, ἐκήρυξε τοῖς ἕλλησι συσκευάζεσθαι ἀκουόντων τῶν πολεμίων. καί χρόνον μέν τινα ἐπέσχον τῆς πορείας οἱ βάρβαροι, ἐπειδή δέ ὀψέ ἐγίγνετο, ἀπῇσαν: οὐ γάρ ἐδόκει λύειν αὐτούς νυκτός πορεύεσθαι καί κατάγεσθαι ἐπί τό στρατόπεδον. ἐπειδή δέ σαφῶς ἀπιόντας ἤδη ἑώρων οἱ ἕλληνες, ἐπορεύοντο καί αὐτοί ἀναζεύξαντες καί διῆλθον ὅσον ἑξήκοντα σταδίους. καί γίγνεται τοσοῦτον μεταξύ τῶν στρατευμάτων ὥστε τῇ ὑστεραίᾳ οὐκ ἐφάνησαν οἱ πολέμιοι οὐδέ τῇ τρίτῃ, τῇ δέ τετάρτῃ νυκτός προελθόντες καταλαμβάνουσι χωρίον ὑπερδέξιον οἱ βάρβαροι, ᾗ ἔμελλον οἱ ἕλληνες παριέναι, ἀκρωνυχίαν ὄρους, ὑφ' ἥν ἡ κατάβασις ἦν εἰς τό πεδίον. ἐπειδή δέ ἑώρα χειρίσοφος προκατειλημμένην τήν ἀκρωνυχίαν, καλεῖ ξενοφῶντα ἀπό τῆς οὐρᾶς καί κελεύει λαβόντα τούς πελταστάς παραγενέσθαι εἰς τό πρόσθεν. ὁ δέ ξενοφῶν τούς μέν πελταστάς οὐκ ἦγεν: ἐπιφαινόμενον γάρ ἑώρα τισσαφέρνην καί τό στράτευμα πᾶν: αὐτός δέ προσελάσας ἠρώτα τί καλεῖς; ὁ δέ λέγει αὐτῷ: ἔξεστιν ὁρᾶν: κατείληπται γάρ ἡμῖν ὁ ὑπέρ τῆς καταβάσεως λόφος, καί οὐκ ἔστι παρελθεῖν, εἰ μή τούτους ἀποκόψομεν. ἀλλά τί οὐκ ἦγες τούς πελταστάς; ὁ δέ λέγει ὅτι οὐκ ἐδόκει αὐτῷ ἔρημα κατα λιπεῖν τά ὄπισθεν πολεμίων ἐπιφαινομένων. ἀλλά μήν ὥρα γ', ἔφη, βουλεύεσθαι πῶς τις τούς ἄνδρας ἀπελᾷ ἀπό τοῦ λόφου. ἐνταῦθα ξενοφῶν ὁρᾷ τοῦ ὄρους τήν κορυφήν ὑπέρ αὐτοῦ τοῦ ἑαυτῶν στρατεύματος οὖσαν, καί ἀπό ταύτης ἔφοδον ἐπί τόν λόφον ἔνθα ἦσαν οἱ πολέμιοι, καί λέγει: κράτιστον, ὦ χειρίσοφε, ἡμῖν ἵεσθαι ὡς τάχιστα ἐπί τό ἄκρον: ἤν γάρ τοῦτο λάβωμεν, οὐ δυνήσονται μένειν οἱ ὑπέρ τῆς ὁδοῦ. ἀλλά, εἰ βούλει, μένε ἐπί τῷ στρατεύματι, ἐγώ δ' ἐθέλω πορεύεσθαι: εἰ δέ χρῄζεις, πορεύου ἐπί τό ὄρος, ἐγώ δέ μενῶ αὐτοῦ. ἀλλά δίδωμί σοι, ἔφη ὁ χειρίσοφος, ὁπότερον βούλει ἑλέσθαι. εἰπών ὁ ξενοφῶν ὅτι νεώτερός ἐστιν αἱρεῖται πορεύεσθαι, κελεύει δέ οἱ συμπέμψαι ἀπό τοῦ στόματος ἄνδρας: μακρόν γάρ ἦν ἀπό τῆς οὐρᾶς λαβεῖν. καί ὁ χειρίσοφος συμπέμπει τούς ἀπό τοῦ στόματος πελταστάς, ἔλαβε δέ τούς κατά μέσον πλαισίου. συνέπεσθαι δ' ἐκέλευσεν αὐτῷ καί τούς τριακοσίους οὕς αὐτός εἶχε τῶν ἐπιλέκτων ἐπί τῷ στόματι τοῦ πλαισίου. ἐντεῦθεν ἐπορεύοντο ὡς ἐδύναντο τάχιστα. οἱ δ' ἐπί τοῦ λόφου πολέμιοι ὡς ἐνόησαν αὐτῶν τήν πορείαν ἐπί τό ἄκρον, εὐθύς καί αὐτοί ὥρμησαν ἁμιλλᾶσθαι ἐπί τό ἄκρον. καί ἐνταῦθα πολλή μέν κραυγή ἦν τοῦ ἑλληνικοῦ στρατεύματος διακελευομένων τοῖς ἑαυτῶν, πολλή δέ κραυγή τῶν ἀμφί τισσαφέρνην τοῖς ἑαυτῶν διακελευομένων. ξενοφῶν δέ παρελαύνων ἐπί τοῦ ἵππου παρεκελεύετο: ἄνδρες, νῦν ἐπί τήν ἑλλάδα νομίζετε ἁμιλλᾶσθαι, νῦν πρός τούς παῖδας καί τάς γυναῖκας, νῦν ὀλίγον πονήσαντες ἀμαχεί τήν λοιπήν πορευσόμεθα. σωτηρίδας δέ ὁ σικυώνιος εἶπεν: οὐκ ἐξ ἴσου, ὦ ξενοφῶν, ἐσμέν: σύ μέν γάρ ἐφ' ἵππου ὀχῇ, ἐγώ δέ χαλεπῶς κάμνω τήν ἀσπίδα φέρων. καί ὅς ἀκούσας ταῦτα καταπηδήσας ἀπό τοῦ ἵππου ὠθεῖται αὐτόν ἐκ τῆς τάξεως καί τήν ἀσπίδα ἀφελόμενος ὡς ἐδύνατο τάχιστα ἔχων ἐπορεύετο: ἐτύγχανε δέ καί θώρακα ἔχων τόν ἱππικόν: ὥστ' ἐπιέζετο. καί τοῖς μέν ἔμπροσθεν ὑπάγειν παρεκελεύετο, τοῖς δέ ὄπισθεν παριέναι μόλις ἑπόμενος. οἱ δ' ἄλλοι στρατιῶται παίουσι καί βάλλουσι καί λοιδοροῦσι τόν σωτηρίδαν, ἔστε ἠνάγκασαν λαβόντα τήν ἀσπίδα πορεύεσθαι. ὁ δέ ἀναβάς, ἕως μέν βάσιμα ἦν, ἐπί τοῦ ἵππου ἦγεν, ἐπεί δέ ἄβατα ἦν, καταλιπών τόν ἵππον ἔσπευδε πεζῇ. καί φθάνουσιν ἐπί τῷ ἄκρῳ γενόμενοι τούς πολεμίους. ἔνθα δή οἱ μέν βάρβαροι στραφέντες ἔφευγον ᾗ ἕκαστος ἐδύνατο, οἱ δέ ἕλληνες εἶχον τό ἄκρον. οἱ δέ ἀμφί τισσαφέρνην καί ἀριαῖον ἀποτραπόμενοι ἄλλην ὁδόν ᾤχοντο. οἱ δέ ἀμφί χειρίσοφον καταβάντες ἐστρατοπεδεύοντο ἐν κώμῃ μεστῇ πολλῶν ἀγαθῶν. ἦσαν δέ καί ἄλλαι κῶμαι πολλαί πλήρεις πολλῶν ἀγαθῶν ἐν τούτῳ τῷ πεδίῳ παρά τόν τίγρητα ποταμόν. ἡνίκα δ' ἦν δείλη ἐξαπίνης οἱ πολέμιοι ἐπιφαίνονται ἐν τῷ πεδίῳ, καί τῶν ἑλλήνων κατέκοψάν τινας τῶν ἐσκεδασμένων ἐν τῷ πεδίῳ καθ' ἁρπαγήν: καί γάρ νομαί πολλαί βοσκημάτων διαβιβαζόμεναι εἰς τό πέραν τοῦ ποταμοῦ κατελήφθησαν. ἐνταῦθα τισσαφέρνης καί οἱ σύν αὐτῷ καίειν ἐπεχείρησαν τάς κώμας. καί τῶν ἑλλήνων μάλα ἠθύμησάν τινες, ἐννοούμενοι μή τά ἐπιτήδεια, εἰ καίοιεν, οὐκ ἔχοιεν ὁπόθεν λαμβάνοιεν. καί οἱ μέν ἀμφί χειρίσοφον ἀπῇσαν ἐκ τῆς βοηθείας: ὁ δέ ξενοφῶν ἐπεί κατέβη, παρελαύνων τάς τάξεις ἡνίκα ἀπό τῆς βοηθείας ἀπήντησαν οἱ ἕλληνες ἔλεγεν: ὁρᾶτε, ὦ ἄνδρες ἕλληνες, ὑφιέντας τήν χώραν ἤδη ἡμετέραν εἶναι; ἅ γάρ ὅτε ἐσπένδοντο διεπράττοντο, μή καίειν τήν βασιλέως χώραν, νῦν αὐτοί καίουσιν ὡς ἀλλοτρίαν. ἀλλ' ἐάν που καταλείπωσί γε αὑτοῖς ἐπιτήδεια, ὄψονται καί ἡμᾶς ἐνταῦθα πορευομένους. ἀλλ', ὦ χειρίσοφε, ἔφη, δοκεῖ μοι βοηθεῖν ἐπί τούς καίοντας ὡς ὑπέρ τῆς ἡμετέρας. ὁ δέ χειρίσοφος εἶπεν: οὔκουν ἔμοιγε δοκεῖ: ἀλλά καί ἡμεῖς, ἔφη, καίωμεν, καί οὕτω θᾶττον παύσονται. ἐπεί δέ ἐπί τάς σκηνάς ἦλθον, οἱ μέν ἄλλοι περί τά ἐπιτήδεια ἦσαν, στρατηγοί δέ καί λοχαγοί συνῇσαν. καί ἐνταῦθα πολλή ἀπορία ἦν. ἔνθεν μέν γάρ ὄρη ἦν ὑπερύψηλα, ἔνθεν δέ ὁ ποταμός τοσοῦτος βάθος ὡς μηδέ τά δόρατα ὑπερέχειν πειρωμένοις τοῦ βάθους. ἀπορουμένοις δ' αὐτοῖς προσελθών τις ἀνήρ ῥόδιος εἶπεν: ἐγώ θέλω, ὦ ἄνδρες, διαβιβάσαι ὑμᾶς κατά τετρακισχιλίους ὁπλίτας, ἄν ἐμοί ὧν δέομαι ὑπηρετήσητε καί τάλαντον μισθόν πορίσητε. ἐρωτώμενος δέ ὅτου δέοιτο, ἀσκῶν, ἔφη, δισχιλίων δεήσομαι: πολλά δ' ὁρῶ πρόβατα καί αἶγας καί βοῦς καί ὄνους, ἅ ἀποδαρέντα καί φυσηθέντα ῥᾳδίως ἄν παρέχοι τήν διάβασιν. δεήσομαι δέ καί τῶν δεσμῶν οἷς χρῆσθε περί τά ὑποζύγια: τούτοις ζεύξας τούς ἀσκούς πρός ἀλλήλους, ὁρμίσας ἕκαστον ἀσκόν λίθους ἀρτήσας καί ἀφείς ὥσπερ ἀγκύρας εἰς τό ὕδωρ, διαγαγών καί ἀμφοτέρωθεν δήσας ἐπιβαλῶ ὕλην καί γῆν ἐπιφορήσω: ὅτι μέν οὖν οὐ καταδύσεσθε αὐτίκα μάλα εἴσεσθε: πᾶς γάρ ἀσκός δύ' ἄνδρας ἕξει τοῦ μή καταδῦναι. ὥστε δέ μή ὀλισθάνειν ἡ ὕλη καί ἡ γῆ σχήσει. ἀκούσασι ταῦτα τοῖς στρατηγοῖς τό μέν ἐνθύμημα χαρίεν ἐδόκει εἶναι, τό δ' ἔργον ἀδύνατον: ἦσαν γάρ οἱ κωλύσοντες πέραν πολλοί ἱππεῖς, οἵ εὐθύς τοῖς πρώτοις οὐδέν ἄν ἐπέτρεπον τούτων ποιεῖν. ἐνταῦθα τήν μέν ὑστεραίαν ὑπανεχώρουν εἰς τοὔμπαλιν [ἤ πρός βαβυλῶνα] εἰς τάς ἀκαύστους κώμας, κατακαύσαντες ἔνθεν ἐξῇσαν: ὥστε οἱ πολέμιοι οὐ προσήλαυνον, ἀλλά ἐθεῶντο καί ὅμοιοι ἦσαν †θαυμάζειν† ὅποι ποτέ τρέψονται οἱ ἕλληνες καί τί ἐν νῷ ἔχοιεν. ἐνταῦθα οἱ μέν ἄλλοι στρατιῶται ἐπί τά ἐπιτήδεια ᾖσαν: οἱ δέ στρατηγοί πάλιν συνῆλθον, καί συναγαγόντες τούς ἑαλωκότας ἤλεγχον τήν κύκλῳ πᾶσαν χώραν τίς ἑκάστη εἴη. οἱ δέ ἔλεγον ὅτι τά πρός μεσημβρίαν τῆς ἐπί βαβυλῶνα εἴη καί μηδίαν, δι' ἧσπερ ἥκοιεν, ἡ δέ πρός ἕω ἐπί σοῦσά τε καί ἐκβάτανα φέροι, ἔνθα θερίζειν λέγεται βασιλεύς, ἡ δέ διαβάντι τόν ποταμόν πρός ἑσπέραν ἐπί λυδίαν καί ἰωνίαν φέροι, ἡ δέ διά τῶν ὀρέων καί πρός ἄρκτον τετραμμένη ὅτι εἰς καρδούχους ἄγοι. τούτους δέ ἔφασαν οἰκεῖν ἀνά τά ὄρη καί πολεμικούς εἶναι, καί βασιλέως οὐκ ἀκούειν, ἀλλά καί ἐμβαλεῖν ποτε εἰς αὐτούς βασιλικήν στρατιάν δώδεκα μυριάδας: τούτων δ' οὐδέν' ἀπονοστῆσαι διά τήν δυσχωρίαν. ὁπότε μέντοι πρός τόν σατράπην τόν ἐν τῷ πεδίῳ σπείσαιντο, καί ἐπιμιγνύναι σφῶν τε πρός ἐκείνους καί ἐκείνων πρός ἑαυτούς. ἀκούσαντες ταῦτα οἱ στρατηγοί ἐκάθισαν χωρίς τούς ἑκασταχόσε φάσκοντας εἰδέναι, οὐδέν δῆλον ποιήσαντες ὅποι πορεύεσθαι ἔμελλον. ἐδόκει δέ τοῖς στρατηγοῖς ἀναγκαῖον εἶναι διά τῶν ὀρέων εἰς καρδούχους ἐμβαλεῖν: τούτους γάρ διελθόντας ἔφασαν εἰς ἀρμενίαν ἥξειν, ἧς ὀρόντας ἦρχε πολλῆς καί εὐδαίμονος. ἐντεῦθεν δ' εὔπορον ἔφασαν εἶναι ὅποι τις ἐθέλοι πορεύεσθαι. ἐπί τούτοις ἐθύσαντο, ὅπως ἡνίκα καί δοκοίη τῆς ὥρας τήν πορείαν ποιοῖντο: τήν γάρ ὑπερβολήν τῶν ὀρέων ἐδεδοίκεσαν μή προκαταληφθείη: καί παρήγγειλαν, ἐπειδή δειπνήσαιεν, συσκευασαμένους πάντας ἀναπαύεσθαι, καί ἕπεσθαι ἡνίκ' ἄν τις παραγγέλλῃ. {κυρου αναβασεωσ δ} [ὅσα μέν δή ἐν τῇ ἀναβάσει ἐγένετο μέχρι τῆς μάχης, καί ὅσα μετά τήν μάχην ἐν ταῖς σπονδαῖς ἅς βασιλεύς καί οἱ σύν κύρῳ ἀναβάντες ἕλληνες ἐποιήσαντο, καί ὅσα παραβάντος τάς σπονδάς βασιλέως καί τισσαφέρνους ἐπολεμήθη πρός τούς ἕλληνας ἐπακολουθοῦντος τοῦ περσικοῦ στρατεύματος, ἐν τῷ πρόσθεν λόγῳ δεδήλωται. ἐπεί δέ ἀφίκοντο ἔνθα ὁ μέν τίγρης ποταμός παντάπασιν ἄπορος ἦν διά τό βάθος καί μέγεθος, πάροδος δέ οὐκ ἦν, ἀλλά τά καρδούχεια ὄρη ἀπότομα ὑπέρ αὐτοῦ τοῦ ποταμοῦ ἐκρέματο, ἐδόκει δή τοῖς στρατηγοῖς διά τῶν ὀρέων πορευτέον εἶναι. ἤκουον γάρ τῶν ἁλισκομένων ὅτι εἰ διέλθοιεν τά καρδούχεια ὄρη, ἐν τῇ ἀρμενίᾳ τάς πηγάς τοῦ τίγρητος ποταμοῦ, ἤν μέν βούλωνται, διαβήσονται, ἤν δέ μή βούλωνται, περιίασι. καί τοῦ εὐφράτου δέ τάς πηγάς ἐλέγετο οὐ πρόσω τοῦ τίγρητος εἶναι, καί ἔστιν οὕτως ἔχον. τήν δ' εἰς τούς καρδούχους ἐμβολήν ὧδε ποιοῦνται, ἅμα μέν λαθεῖν πειρώμενοι, ἅμα δέ φθάσαι πρίν τούς πολεμίους καταλαβεῖν τά ἄκρα.] ἡνίκα δ' ἦν ἀμφί τήν τελευταίαν φυλακήν καί ἐλείπετο τῆς νυκτός ὅσον σκοταίους διελθεῖν τό πεδίον, τηνικαῦτα ἀναστάντες ἀπό παραγγέλσεως πορευόμενοι ἀφικνοῦνται ἅμα τῇ ἡμέρᾳ πρός τό ὄρος. ἔνθα δή χειρίσοφος μέν ἡγεῖτο τοῦ στρατεύματος λαβών τό ἀμφ' αὑτόν καί τούς γυμνῆτας πάντας, ξενοφῶν δέ σύν τοῖς ὀπισθοφύλαξιν ὁπλίταις εἵπετο οὐδένα ἔχων γυμνῆτα: οὐδείς γάρ κίνδυνος ἐδόκει εἶναι μή τις ἄνω πορευομένων ἐκ τοῦ ὄπισθεν ἐπίσποιτο. καί ἐπί μέν τό ἄκρον ἀναβαίνει χειρίσοφος πρίν τινας αἰσθέσθαι τῶν πολεμίων: ἔπειτα δ' ὑφηγεῖτο: ἐφείπετο δέ ἀεί τό ὑπερβάλλον τοῦ στρατεύματος εἰς τάς κώμας τάς ἐν τοῖς ἄγκεσί τε καί μυχοῖς τῶν ὀρέων. ἔνθα δή οἱ μέν καρδοῦχοι ἐκλιπόντες τάς οἰκίας ἔχοντες καί γυναῖκας καί παῖδας ἔφευγον ἐπί τά ὄρη. τά δέ ἐπιτήδεια πολλά ἦν λαμβάνειν, ἦσαν δέ καί χαλκώμασι παμπόλλοις κατεσκευασμέναι αἱ οἰκίαι, ὧν οὐδέν ἔφερον οἱ ἕλληνες, οὐδέ τούς ἀνθρώπους ἐδίωκον, ὑποφειδόμενοι, εἴ πως ἐθελήσειαν οἱ καρδοῦχοι διιέναι αὐτούς ὡς διά φιλίας τῆς χώρας, ἐπείπερ βασιλεῖ πολέμιοι ἦσαν: τά μέντοι ἐπιτήδεια ὅτῳ τις ἐπιτυγχάνοι ἐλάμβανεν: ἀνάγκη γάρ ἦν. οἱ δέ καρδοῦχοι οὔτε καλούντων ὑπήκουον οὔτε ἄλλο φιλικόν οὐδέν ἐποίουν. ἐπεί δέ οἱ τελευταῖοι τῶν ἑλλήνων κατέβαινον εἰς τάς κώμας ἀπό τοῦ ἄκρου ἤδη σκοταῖοι (διά γάρ τό στενήν εἶναι τήν ὁδόν ὅλην τήν ἡμέραν ἡ ἀνάβασις αὐτοῖς ἐγένετο καί κατάβασις), τότε δή συλλεγέντες τινές τῶν καρδούχων τοῖς τελευταίοις ἐπετίθεντο, καί ἀπέκτεινάν τινας καί λίθοις καί τοξεύμασι κατέτρωσαν, ὀλίγοι ὄντες: ἐξ ἀπροσδοκήτου γάρ αὐτοῖς ἐπέπεσε τό ἑλληνικόν. εἰ μέντοι τότε πλείους συνελέγησαν, ἐκινδύνευσεν ἄν διαφθαρῆναι πολύ τοῦ στρατεύματος. καί ταύτην μέν τήν νύκτα οὕτως ἐν ταῖς κώμαις ηὐλίσθησαν: οἱ δέ καρδοῦχοι πυρά πολλά ἔκαιον κύκλῳ ἐπί τῶν ὀρέων καί συνεώρων ἀλλήλους. ἅμα δέ τῇ ἡμέρᾳ συνελθοῦσι τοῖς στρατηγοῖς καί λοχαγοῖς τῶν ἑλλήνων ἔδοξε τῶν τε ὑποζυγίων τά ἀναγκαῖα καί δυνατώτατα ἔχοντας πορεύεσθαι, καταλιπόντας τἆλλα, καί ὅσα ἦν νεωστί αἰχμάλωτα ἀνδράποδα ἐν τῇ στρατιᾷ πάντα ἀφεῖναι. σχολαίαν γάρ ἐποίουν τήν πορείαν πολλά ὄντα τά ὑποζύγια καί τά αἰχμάλωτα, πολλοί δέ οἱ ἐπί τούτοις ὄντες ἀπόμαχοι ἦσαν, διπλάσιά τε ἐπιτήδεια ἔδει πορίζεσθαι καί φέρεσθαι πολλῶν τῶν ἀνθρώπων ὄντων. δόξαν δέ ταῦτα ἐκήρυξαν οὕτω ποιεῖν. ἐπεί δέ ἀριστήσαντες ἐπορεύοντο, ὑποστήσαντες ἐν τῷ στενῷ οἱ στρατηγοί, εἴ τι εὑρίσκοιεν τῶν εἰρημένων μή ἀφειμένον, ἀφῃροῦντο, οἱ δ' ἐπείθοντο, πλήν εἴ τις ἔκλεψεν, οἷον ἤ παιδός ἐπιθυμήσας ἤ γυναικός τῶν εὐπρεπῶν. καί ταύτην μέν τήν ἡμέραν οὕτως ἐπορεύθησαν, τά μέν τι μαχόμενοι τά δέ καί ἀναπαυόμενοι. εἰς δέ τήν ὑστεραίαν γίγνεται χειμών πολύς, ἀναγκαῖον δ' ἦν πορεύεσθαι: οὐ γάρ ἦν ἱκανά τἀπιτήδεια. καί ἡγεῖτο μέν χειρίσοφος, ὠπισθοφυλάκει δέ ξενοφῶν. καί οἱ πολέμιοι ἰσχυρῶς ἐπετίθεντο, καί στενῶν ὄντων τῶν χωρίων ἐγγύς προσιόντες ἐτόξευον καί ἐσφενδόνων: ὥστε ἠναγκάζοντο οἱ ἕλληνες ἐπιδιώκοντες καί πάλιν ἀναχάζοντες σχολῇ πορεύεσθαι: καί θαμινά παρήγγελλεν ὁ ξενοφῶν ὑπομένειν, ὅτε οἱ πολέμιοι ἰσχυρῶς ἐπικέοιντο. ἐνταῦθα ὁ χειρίσοφος ἄλλοτε μέν ὅτε παρεγγυῷτο ὑπέμενε, τότε δέ οὐχ ὑπέμενεν, ἀλλ' ἦγε ταχέως καί παρηγγύα ἕπεσθαι, ὥστε δῆλον ἦν ὅτι πρᾶγμά τι εἴη: σχολή δ' οὐκ ἦν ἰδεῖν παρελθόντι τό αἴτιον τῆς σπουδῆς: ὥστε ἡ πορεία ὁμοία φυγῇ ἐγίγνετο τοῖς ὀπισθοφύλαξι. καί ἐνταῦθα ἀποθνῄσκει ἀνήρ ἀγαθός λακωνικός λεώνυμος τοξευθείς διά τῆς ἀσπίδος καί τῆς σπολάδος εἰς τάς πλευράς, καί βασίας ἀρκάς διαμπερές τήν κεφαλήν. ἐπεί δέ ἀφίκοντο ἐπί σταθμόν, εὐθύς ὥσπερ εἶχεν ὁ ξενοφῶν ἐλθών πρός τόν χειρίσοφον ᾐτιᾶτο αὐτόν ὅτι οὐχ ὑπέμενεν, ἀλλ' ἠναγκάζοντο φεύγοντες ἅμα μάχεσθαι. καί νῦν δύο καλώ τε καί ἀγαθώ ἄνδρε τέθνατον καί οὔτε ἀνελέσθαι οὔτε θάψαι ἐδυνάμεθα. ἀποκρίνεται ὁ χειρίσοφος: βλέψον, ἔφη, πρός τά ὄρη καί ἰδέ ὡς ἄβατα πάντα ἐστί: μία δ' αὕτη ὁδός ἥν ὁρᾷς ὀρθία, καί ἐπί ταύτῃ ἀνθρώπων ὁρᾶν ἔξεστί σοι ὄχλον τοσοῦτον, οἵ κατειληφότες φυλάττουσι τήν ἔκβασιν. ταῦτ' ἐγώ ἔσπευδον καί διά τοῦτό σε οὐχ ὑπέμενον, εἴ πως δυναίμην φθάσαι πρίν κατειλῆφθαι τήν ὑπερβολήν: οἱ δ' ἡγεμόνες οὕς ἔχομεν οὔ φασιν εἶναι ἄλλην ὁδόν. ὁ δέ ξενοφῶν λέγει: ἀλλ' ἐγώ ἔχω δύο ἄνδρας. ἐπεί γάρ ἡμῖν πράγματα παρεῖχον, ἐνηδρεύσαμεν, ὅπερ ἡμᾶς καί ἀναπνεῦσαι ἐποίησε, καί ἀπεκτείναμέν τινας αὐτῶν, καί ζῶντας προυθυμήθημεν λαβεῖν αὐτοῦ τούτου ἕνεκα ὅπως ἡγεμόσιν εἰδόσι τήν χώραν χρησαίμεθα. καί εὐθύς ἀγαγόντες τούς ἀνθρώπους ἤλεγχον διαλαβόντες εἴ τινα εἰδεῖεν ἄλλην ὁδόν ἤ τήν φανεράν. ὁ μέν οὖν ἕτερος οὐκ ἔφη μάλα πολλῶν φόβων προσαγομένων: ἐπεί δέ οὐδέν ὠφέλιμον ἔλεγεν, ὁρῶντος τοῦ ἑτέρου κατεσφάγη. ὁ δέ λοιπός ἔλεξεν ὅτι οὗτος μέν οὐ φαίη διά ταῦτα εἰδέναι, ὅτι αὐτῷ ἐτύγχανε θυγάτηρ ἐκεῖ παρ' ἀνδρί ἐκδεδομένη: αὐτός δ' ἔφη ἡγήσεσθαι δυνατήν καί ὑποζυγίοις πορεύεσθαι ὁδόν. ἐρωτώμενος δ' εἰ εἴη τι ἐν αὐτῇ δυσπάριτον χωρίον, ἔφη εἶναι ἄκρον ὅ εἰ μή τις προκαταλήψοιτο, ἀδύνατον ἔσεσθαι παρελθεῖν. ἐνταῦθα δ' ἐδόκει συγκαλέσαντας λοχαγούς καί πελταστάς καί τῶν ὁπλιτῶν λέγειν τε τά παρόντα καί ἐρωτᾶν εἴ τις αὐτῶν ἔστιν ὅστις ἀνήρ ἀγαθός ἐθέλοι ἄν γενέσθαι καί ὑποστάς ἐθελοντής πορεύεσθαι. ὑφίσταται τῶν μέν ὁπλιτῶν ἀριστώνυμος μεθυδριεύς [ἀρκάς] καί ἀγασίας στυμφάλιος [ἀρκάς], ἀντιστασιάζων δέ αὐτοῖς καλλίμαχος παρράσιος [ἀρκάς καί οὗτος] ἔφη ἐθέλειν πορεύεσθαι προσλαβών ἐθελοντάς ἐκ παντός τοῦ στρατεύματος: ἐγώ γάρ, ἔφη, οἶδα ὅτι ἕψονται πολλοί τῶν νέων ἐμοῦ ἡγουμένου. ἐκ τούτου ἐρωτῶσιν εἴ τις καί τῶν γυμνήτων ταξιάρχων ἐθέλοι συμπορεύεσθαι. ὑφίσταται ἀριστέας χῖος, ὅς πολλαχοῦ πολλοῦ ἄξιος τῇ στρατιᾷ εἰς τά τοιαῦτα ἐγένετο. καί ἦν μέν δείλη, οἱ δ' ἐκέλευον αὐτούς ἐμφαγόντας πορεύεσθαι. καί τόν ἡγεμόνα δήσαντες παραδιδόασιν αὐτοῖς, καί συντίθενται τήν μέν νύκτα, ἤν λάβωσι τό ἄκρον, τό χωρίον φυλάττειν, ἅμα δέ τῇ ἡμέρᾳ τῇ σάλπιγγι σημαίνειν: καί τούς μέν ἄνω ὄντας ἰέναι ἐπί τούς κατέχοντας τήν φανεράν ἔκβασιν, αὐτοί δέ συμβοηθήσειν ἐκβαίνοντες ὡς ἄν δύνωνται τάχιστα. ταῦτα συνθέμενοι οἱ μέν ἐπορεύοντο πλῆθος ὡς δισχίλιοι: καί ὕδωρ πολύ ἦν ἐξ οὐρανοῦ: ξενοφῶν δέ ἔχων τούς ὀπισθοφύλακας ἡγεῖτο πρός τήν φανεράν ἔκβασιν, ὅπως ταύτῃ τῇ ὁδῷ οἱ πολέμιοι προσέχοιεν τόν νοῦν καί ὡς μάλιστα λάθοιεν οἱ περιιόντες. ἐπεί δέ ἦσαν ἐπί χαράδρᾳ οἱ ὀπισθοφύλακες ἥν ἔδει διαβάντας πρός τό ὄρθιον ἐκβαίνειν, τηνικαῦτα ἐκύλινδον οἱ βάρβαροι ὁλοιτρόχους ἁμαξιαίους καί μείζους καί ἐλάττους, οἵ φερόμενοι πρός τάς πέτρας παίοντες διεσφενδονῶντο: καί παντάπασιν οὐδέ πελάσαι οἷόν τ' ἦν τῇ εἰσόδῳ. ἔνιοι δέ τῶν λοχαγῶν, εἰ μή ταύτῃ δύναιντο, ἄλλῃ ἐπειρῶντο: καί ταῦτα ἐποίουν μέχρι σκότος ἐγένετο: ἐπεί δέ ᾤοντο ἀφανεῖς εἶναι ἀπιόντες, τότε ἀπῆλθον ἐπί τό δεῖπνον: ἐτύγχανον δέ καί ἀνάριστοι ὄντες αὐτῶν οἱ ὀπισθοφυλακήσαντες. οἱ μέντοι πολέμιοι οὐδέν ἐπαύσαντο δι' ὅλης τῆς νυκτός κυλίνδοντες τούς λίθους: τεκμαίρεσθαι δ' ἦν τῷ ψόφῳ. οἱ δ' ἔχοντες τόν ἡγεμόνα κύκλῳ περιιόντες καταλαμβάνουσι τούς φύλακας ἀμφί πῦρ καθημένους: καί τούς μέν κατακαίνοντες τούς δέ καταδιώξαντες αὐτοί ἐνταῦθ' ἔμενον ὡς τό ἄκρον κατέχοντες. οἱ δ' οὐ κατεῖχον, ἀλλά μαστός ἦν ὑπέρ αὐτῶν παρ' ὅν ἦν ἡ στενή αὕτη ὁδός ἐφ' ᾗ ἐκάθηντο οἱ φύλακες. ἔφοδος μέντοι αὐτόθεν ἐπί τούς πολεμίους ἦν οἵ ἐπί τῇ φανερᾷ ὁδῷ ἐκάθηντο. καί τήν μέν νύκτα ἐνταῦθα διήγαγον: ἐπεί δ' ἡμέρα ὑπέφαινεν, ἐπορεύοντο σιγῇ συντεταγμένοι ἐπί τούς πολεμίους: καί γάρ ὁμίχλη ἐγένετο, ὥστ' ἔλαθον ἐγγύς προσελθόντες. ἐπεί δέ εἶδον ἀλλήλους, ἥ τε σάλπιγξ ἐφθέγξατο καί ἀλαλάξαντες ἵεντο ἐπί τούς ἀνθρώπους: οἱ δέ οὐκ ἐδέξαντο, ἀλλά λιπόντες τήν ὁδόν φεύγοντες ὀλίγοι ἀπέθνῃσκον: εὔζωνοι γάρ ἦσαν. οἱ δέ ἀμφί χειρίσοφον ἀκούσαντες τῆς σάλπιγγος εὐθύς ἵεντο ἄνω κατά τήν φανεράν ὁδόν: ἄλλοι δέ τῶν στρατηγῶν κατά ἀτριβεῖς ὁδούς ἐπορεύοντο ᾗ ἔτυχον ἕκαστοι ὄντες, καί ἀναβάντες ὡς ἐδύναντο ἀνίμων ἀλλήλους τοῖς δόρασι. καί οὗτοι πρῶτοι συνέμειξαν τοῖς προκαταλαβοῦσι τό χωρίον. ξενοφῶν δέ ἔχων τῶν ὀπισθοφυλάκων τούς ἡμίσεις ἐπορεύετο ᾗπερ οἱ τόν ἡγεμόνα ἔχοντες: εὐοδωτάτη γάρ ἦν τοῖς ὑποζυγίοις: τούς δέ ἡμίσεις ὄπισθεν τῶν ὑποζυγίων ἔταξε. πορευόμενοι δ' ἐντυγχάνουσι λόφῳ ὑπέρ τῆς ὁδοῦ κατειλημμένῳ ὑπό τῶν πολεμίων, οὕς ἤ ἀποκόψαι ἦν ἀνάγκη ἤ διεζεῦχθαι ἀπό τῶν ἄλλων ἑλλήνων. καί αὐτοί μέν ἄν ἐπορεύθησαν ᾗπερ οἱ ἄλλοι, τά δέ ὑποζύγια οὐκ ἦν ἄλλῃ ἤ ταύτῃ ἐκβῆναι. ἔνθα δή παρακελευσάμενοι ἀλλήλοις προσβάλλουσι πρός τόν λόφον ὀρθίοις τοῖς λόχοις, οὐ κύκλῳ ἀλλά καταλιπόντες ἄφοδον τοῖς πολεμίοις, εἰ βούλοιντο φεύγειν. καί τέως μέν αὐτούς ἀναβαίνοντας ὅπῃ ἐδύναντο ἕκαστος οἱ βάρβαροι ἐτόξευον καί ἔβαλλον, ἐγγύς δ' οὐ προσίεντο, ἀλλά φυγῇ λείπουσι τό χωρίον. καί τοῦτόν τε παρεληλύθεσαν οἱ ἕλληνες καί ἕτερον ὁρῶσιν ἔμπροσθεν λόφον κατεχόμενον ἐπί τοῦτον αὖθις ἐδόκει πορεύεσθαι. ἐννοήσας δ' ὁ ξενοφῶν μή, εἰ ἔρημον καταλίποι τόν ἡλωκότα λόφον, [καί] πάλιν λαβόντες οἱ πολέμιοι ἐπιθοῖντο τοῖς ὑποζυγίοις παριοῦσιν (ἐπί πολύ δ' ἦν τά ὑποζύγια ἅτε διά στενῆς τῆς ὁδοῦ πορευόμενα), καταλείπει ἐπί τοῦ λόφου λοχαγούς κηφισόδωρον κηφισοφῶντος ἀθηναῖον καί ἀμφικράτην ἀμφιδήμου ἀθηναῖον καί ἀρχαγόραν ἀργεῖον φυγάδα, αὐτός δέ σύν τοῖς λοιποῖς ἐπορεύετο ἐπί τόν δεύτερον λόφον, καί τῷ αὐτῷ τρόπῳ καί τοῦτον αἱροῦσιν. ἔτι δ' αὐτοῖς τρίτος μαστός λοιπός ἦν πολύ ὀρθιώτατος ὁ ὑπέρ τῆς ἐπί τῷ πυρί καταληφθείσης φυλακῆς τῆς νυκτός ὑπό τῶν ἐθελοντῶν. ἐπεί δ' ἐγγύς ἐγένοντο οἱ ἕλληνες, λείπουσιν οἱ βάρβαροι ἀμαχητί τόν μαστόν, ὥστε θαυμαστόν πᾶσι γενέσθαι καί ὑπώπτευον δείσαντας αὐτούς μή κυκλωθέντες πολιορκοῖντο ἀπολιπεῖν. οἱ δ' ἄρα ἀπό τοῦ ἄκρου καθορῶντες τά ὄπισθεν γιγνόμενα πάντες ἐπί τούς ὀπισθοφύλακας ἐχώρουν. καί ξενοφῶν μέν σύν τοῖς νεωτάτοις ἀνέβαινεν ἐπί τό ἄκρον, τούς δέ ἄλλους ἐκέλευσεν ὑπάγειν, ὅπως οἱ τελευταῖοι λόχοι προσμείξειαν, καί προελθόντας κατά τήν ὁδόν ἐν τῷ ὁμαλῷ θέσθαι τά ὅπλα εἶπε. καί ἐν τούτῳ τῷ χρόνῳ ἦλθεν ἀρχαγόρας ὁ ἀργεῖος πεφευγώς καί λέγει ὡς ἀπεκόπησαν ἀπό τοῦ λόφου καί ὅτι τεθνᾶσι κηφισόδωρος καί ἀμφικράτης καί ἄλλοι ὅσοι μή ἁλόμενοι κατά τῆς πέτρας πρός τούς ὀπισθοφύλακας ἀφίκοντο. ταῦτα δέ διαπραξάμενοι οἱ βάρβαροι ἧκον ἐπ' ἀντίπορον λόφον τῷ μαστῷ: καί ὁ ξενοφῶν διελέγετο αὐτοῖς δι' ἑρμηνέως περί σπονδῶν καί τούς νεκρούς ἀπῄτει. οἱ δέ ἔφασαν ἀποδώσειν ἐφ' ᾧ μή καίειν τάς οἰκίας. συνωμολόγει ταῦτα ὁ ξενοφῶν. ἐν ᾧ δέ τό μέν ἄλλο στράτευμα παρῄει, οἱ δέ ταῦτα διελέγοντο, πάντες οἱ ἐκ τούτου τοῦ τόπου συνερρύησαν: †ἐνταῦθα ἵσταντο οἱ πολέμιοι†. καί ἐπεί ἤρξαντο καταβαίνειν ἀπό τοῦ μαστοῦ πρός τούς ἄλλους ἔνθα τά ὅπλα ἔκειντο, ἵεντο δή οἱ πολέμιοι πολλῷ πλήθει καί θορύβῳ: καί ἐπεί ἐγένοντο ἐπί τῆς κορυφῆς τοῦ μαστοῦ ἀφ' οὗ ξενοφῶν κατέβαινεν, ἐκυλίνδουν πέτρους: καί ἑνός μέν κατέαξαν τό σκέλος, ξενοφῶντα δέ ὁ ὑπασπιστής ἔχων τήν ἀσπίδα ἀπέλιπεν: εὐρύλοχος δέ λουσιεύς [ἀρκάς] προσέδραμεν αὐτῷ ὁπλίτης, καί πρό ἀμφοῖν προβεβλημένος ἀπεχώρει, καί οἱ ἄλλοι πρός τούς συντεταγμένους ἀπῆλθον. ἐκ δέ τούτου πᾶν ὁμοῦ ἐγένετο τό ἑλληνικόν, καί ἐσκήνησαν αὐτοῦ ἐν πολλαῖς καί καλαῖς οἰκίαις καί ἐπιτηδείοις δαψιλέσι: καί γάρ οἶνος πολύς ἦν, ὥστε ἐν λάκκοις κονιατοῖς εἶχον. ξενοφῶν δέ καί χειρίσοφος διεπράξαντο ὥστε λαβόντες τούς νεκρούς ἀπέδοσαν τόν ἡγεμόνα: καί πάντα ἐποίησαν τοῖς ἀποθανοῦσιν ἐκ τῶν δυνατῶν ὥσπερ νομίζεται ἀνδράσιν ἀγαθοῖς. τῇ δέ ὑστεραίᾳ ἄνευ ἡγεμόνος ἐπορεύοντο: μαχόμενοι δ' οἱ πολέμιοι καί ὅπῃ εἴη στενόν χωρίον προκαταλαμβάνοντες ἐκώλυον τάς παρόδους. ὁπότε μέν οὖν τούς πρώτους κωλύοιεν, ξενοφῶν ὄπισθεν ἐκβαίνων πρός τά ὄρη ἔλυε τήν ἀπόφραξιν τῆς ὁδοῦ τοῖς πρώτοις ἀνωτέρω πειρώμενος γίγνεσθαι τῶν κωλυόντων, ὁπότε δέ τοῖς ὄπισθεν ἐπιθοῖντο, χειρίσοφος ἐκβαίνων καί πειρώμενος ἀνωτέρω γίγνεσθαι τῶν κωλυόντων ἔλυε τήν ἀπόφραξιν τῆς παρόδου τοῖς ὄπισθεν: καί ἀεί οὕτως ἐβοήθουν ἀλλήλοις καί ἰσχυρῶς ἀλλήλων ἐπεμέλοντο. ἦν δέ καί ὁπότε αὐτοῖς τοῖς ἀναβᾶσι πολλά πράγματα παρεῖχον οἱ βάρβαροι πάλιν καταβαίνουσιν: ἐλαφροί γάρ ἦσαν ὥστε καί ἐγγύθεν φεύγοντες ἀποφεύγειν: οὐδέν γάρ εἶχον ἄλλο ἤ τόξα καί σφενδόνας. ἄριστοι δέ καί τοξόται ἦσαν: εἶχον δέ τόξα ἐγγύς τριπήχη, τά δέ τοξεύματα πλέον ἤ διπήχη: εἷλκον δέ τάς νευράς ὁπότε τοξεύοιεν πρός τό κάτω τοῦ τόξου τῷ ἀριστερῷ ποδί προσβαίνοντες. τά δέ τοξεύματα ἐχώρει διά τῶν ἀσπίδων καί διά τῶν θωράκων. ἐχρῶντο δέ αὐτοῖς οἱ ἕλληνες, ἐπεί λάβοιεν, ἀκοντίοις ἐναγκυλῶντες. ἐν τούτοις τοῖς χωρίοις οἱ κρῆτες χρησιμώτατοι ἐγένοντο. ἦρχε δέ αὐτῶν στρατοκλῆς κρής. ταύτην δ' αὖ τήν ἡμέραν ηὐλίσθησαν ἐν ταῖς κώμαις ταῖς ὑπέρ τοῦ πεδίου παρά τόν κεντρίτην ποταμόν, εὖρος ὡς δίπλεθρον, ὅς ὁρίζει τήν ἀρμενίαν καί τήν τῶν καρδούχων χώραν. καί οἱ ἕλληνες ἐνταῦθα ἀνέπνευσαν ἄσμενοι ἰδόντες πεδίον: ἀπεῖχε δέ τῶν ὀρέων ὁ ποταμός ἕξ ἤ ἑπτά στάδια τῶν καρδούχων. τότε μέν οὖν ηὐλίσθησαν μάλα ἡδέως καί τἀπιτήδεια ἔχοντες καί πολλά τῶν παρεληλυθότων πόνων μνημονεύοντες. ἑπτά γάρ ἡμέρας ὅσασπερ ἐπορεύθησαν διά τῶν καρδούχων πάσας μαχόμενοι διετέλεσαν, καί ἔπαθον κακά ὅσα οὐδέ τά σύμπαντα ὑπό βασιλέως καί τισσαφέρνους. ὡς οὖν ἀπηλλαγμένοι τούτων ἡδέως ἐκοιμήθησαν. ἅμα δέ τῇ ἡμέρᾳ ὁρῶσιν ἱππέας που πέραν τοῦ ποταμοῦ ἐξωπλισμένους ὡς κωλύσοντας διαβαίνειν, πεζούς δ' ἐπί ταῖς ὄχθαις παρατεταγμένους ἄνω τῶν ἱππέων ὡς κωλύσοντας εἰς τήν ἀρμενίαν ἐκβαίνειν. ἦσαν δ' οὗτοι ὀρόντα καί ἀρτούχα ἀρμένιοι καί μάρδοι καί χαλδαῖοι μισθοφόροι. ἐλέγοντο δέ οἱ χαλδαῖοι ἐλεύθεροί τε καί ἄλκιμοι εἶναι: ὅπλα δ' εἶχον γέρρα μακρά καί λόγχας. αἱ δέ ὄχθαι αὗται ἐφ' ὧν παρατεταγμένοι οὗτοι ἦσαν τρία ἤ τέτταρα πλέθρα ἀπό τοῦ ποταμοῦ ἀπεῖχον: ὁδός δέ μία ὁρωμένη ἦν ἄγουσα ἄνω ὥσπερ χειροποίητος: ταύτῃ ἐπειρῶντο διαβαίνειν οἱ ἕλληνες. ἐπεί δέ πειρωμένοις τό τε ὕδωρ ὑπέρ τῶν μαστῶν ἐφαίνετο, καί τραχύς ἦν ὁ ποταμός μεγάλοις λίθοις καί ὀλισθηροῖς, καί οὔτ' ἐν τῷ ὕδατι τά ὅπλα ἦν ἔχειν: εἰ δέ μή, ἥρπαζεν ὁ ποταμός: ἐπί τε τῆς κεφαλῆς τά ὅπλα εἴ τις φέροι, γυμνοί ἐγίγνοντο πρός τά τοξεύματα καί τἆλλα βέλη, ἀνεχώρησαν καί αὐτοῦ ἐστρατοπεδεύσαντο παρά τόν ποταμόν. ἔνθα δέ αὐτοί τήν πρόσθεν νύκτα ἦσαν ἐπί τοῦ ὄρους ἑώρων τούς καρδούχους πολλούς συνειλεγμένους ἐν τοῖς ὅπλοις. ἐνταῦθα δή πολλή ἀθυμία ἦν τοῖς ἕλλησιν, ὁρῶσι μέν τοῦ ποταμοῦ τήν δυσπορίαν, ὁρῶσι δέ τούς διαβαίνειν κωλύ σοντας, ὁρῶσι δέ τοῖς διαβαίνουσιν ἐπικεισομένους τούς καρδούχους ὄπισθεν. ταύτην μέν οὖν τήν ἡμέραν καί νύκτα ἔμειναν ἐν πολλῇ ἀπορίᾳ ὄντες. ξενοφῶν δέ ὄναρ εἶδεν: ἔδοξεν ἐν πέδαις δεδέσθαι, αὗται δέ αὐτῷ αὐτόμαται περιρρυῆναι, ὥστε λυθῆναι καί διαβαίνειν ὁπόσον ἐβούλετο. ἐπεί δέ ὄρθρος ἦν, ἔρχεται πρός τόν χειρίσοφον καί λέγει ὅτι ἐλπίδας ἔχει καλῶς ἔσεσθαι, καί διηγεῖται αὐτῷ τό ὄναρ. ὁ δέ ἥδετό τε καί ὡς τάχιστα ἕως ὑπέφαινεν ἐθύοντο πάντες παρόντες οἱ στρατηγοί: καί τά ἱερά καλά ἦν εὐθύς ἐπί τοῦ πρώτου. καί ἀπιόντες ἀπό τῶν ἱερῶν οἱ στρατηγοί καί λοχαγοί παρήγγελλον τῇ στρατιᾷ ἀριστοποιεῖσθαι. καί ἀριστῶντι τῷ ξενοφῶντι προσέτρεχον δύο νεανίσκω: ᾔδεσαν γάρ πάντες ὅτι ἐξείη αὐτῷ καί ἀριστῶντι καί δειπνοῦντι προσελθεῖν καί εἰ καθεύδοι ἐπεγείραντα εἰπεῖν, εἴ τίς τι ἔχοι τῶν πρός τόν πόλεμον. καί τότε ἔλεγον ὅτι τυγχάνοιεν φρύγανα συλλέγοντες ὡς ἐπί πῦρ, κἄπειτα κατίδοιεν ἐν τῷ πέραν ἐν πέτραις καθηκούσαις ἐπ' αὐτόν τόν ποταμόν γέροντά τε καί γυναῖκα καί παιδίσκας ὥσπερ μαρσίπους ἱματίων κατατιθεμένους ἐν πέτρᾳ ἀντρώδει. ἰδοῦσι δέ σφίσι δόξαι ἀσφαλές εἶναι διαβῆναι: οὐδέ γάρ τοῖς πολεμίοις ἱππεῦσι προσβατόν εἶναι κατά τοῦτο. ἐκδύντες δ' ἔφασαν ἔχοντες τά ἐγχειρίδια γυμνοί ὡς νευσόμενοι διαβαίνειν: πορευόμενοι δέ πρόσθεν διαβῆναι πρίν βρέξαι τά αἰδοῖα: καί διαβάντες, λαβόντες τά ἱμάτια πάλιν ἥκειν. εὐθύς οὖν ξενοφῶν αὐτός τε ἔσπενδε καί τοῖς νεανίσκοις ἐγχεῖν ἐκέλευε καί εὔχεσθαι τοῖς φήνασι θεοῖς τά τε ὀνείρατα καί τόν πόρον καί τά λοιπά ἀγαθά ἐπιτελέσαι. σπείσας δ' εὐθύς ἦγε τούς νεανίσκους παρά τόν χειρίσοφον, καί διηγοῦνται ταὐτά. ἀκούσας δέ καί ὁ χειρίσοφος σπονδάς ἐποίει. σπείσαντες δέ τοῖς μέν ἄλλοις παρήγγελλον συσκευάζεσθαι, αὐτοί δέ συγκαλέσαντες τούς στρατηγούς ἐβουλεύοντο ὅπως ἄν κάλλιστα διαβαῖεν καί τούς τε ἔμπροσθεν νικῷεν καί ὑπό τῶν ὄπισθεν μηδέν πάσχοιεν κακόν. καί ἔδοξεν αὐτοῖς χειρίσοφον μέν ἡγεῖσθαι καί διαβαίνειν ἔχοντα τό ἥμισυ τοῦ στρατεύματος, τό δ' ἥμισυ ἔτι ὑπομένειν σύν ξενοφῶντι, τά δέ ὑποζύγια καί τόν ὄχλον ἐν μέσῳ τούτων διαβαίνειν. ἐπεί δέ ταῦτα καλῶς εἶχεν ἐπορεύοντο: ἡγοῦντο δ' οἱ νεανίσκοι ἐν ἀριστερᾷ ἔχοντες τόν ποταμόν: ὁδός δέ ἦν ἐπί τήν διάβασιν ὡς τέτταρες στάδιοι. πορευομένων δ' αὐτῶν ἀντιπαρῇσαν αἱ τάξεις τῶν ἱππέων. ἐπειδή δέ ἦσαν κατά τήν διάβασιν καί τάς ὄχθας τοῦ ποταμοῦ, ἔθεντο τά ὅπλα, καί αὐτός πρῶτος χειρίσοφος στεφανωσάμενος καί ἀποδύς ἐλάμβανε τά ὅπλα καί τοῖς ἄλλοις πᾶσι παρήγγελλε, καί τούς λοχαγούς ἐκέλευεν ἄγειν τούς λόχους ὀρθίους, τούς μέν ἐν ἀριστερᾷ τούς δ' ἐν δεξιᾷ ἑαυτοῦ. καί οἱ μέν μάντεις ἐσφαγιάζοντο εἰς τόν ποταμόν: οἱ δέ πολέμιοι ἐτόξευον καί ἐσφενδόνων: ἀλλ' οὔπω ἐξικνοῦντο: ἐπεί δέ καλά ἦν τά σφάγια, ἐπαιάνιζον πάντες οἱ στρατιῶται καί ἀνηλάλαζον, συνωλόλυζον δέ καί αἱ γυναῖκες ἅπασαι. πολλαί γάρ ἦσαν ἑταῖραι ἐν τῷ στρατεύματι. καί χειρίσοφος μέν ἐνέβαινε καί οἱ σύν ἐκείνῳ: ὁ δέ ξενοφῶν τῶν ὀπισθοφυλάκων λαβών τούς εὐζωνοτάτους ἔθει ἀνά κράτος πάλιν ἐπί τόν πόρον τόν κατά τήν ἔκβασιν τήν εἰς τά τῶν ἀρμενίων ὄρη, προσποιούμενος ταύτῃ διαβάς ἀποκλείσειν τούς παρά τόν ποταμόν ἱππέας. οἱ δέ πολέμιοι ὁρῶντες μέν τούς ἀμφί χειρίσοφον εὐπετῶς τό ὕδωρ περῶντας, ὁρῶντες δέ τούς ἀμφί ξενοφῶντα θέοντας εἰς τοὔμπαλιν, δείσαντες μή ἀποληφθείησαν φεύγουσιν ἀνά κράτος ὡς πρός τήν τοῦ ποταμοῦ ἄνω ἔκβασιν. ἐπεί δέ κατά τήν ὁδόν ἐγένοντο, ἔτεινον ἄνω πρός τό ὄρος. λύκιος δ' ὁ τήν τάξιν ἔχων τῶν ἱππέων καί αἰσχίνης ὁ τήν τάξιν τῶν πελταστῶν τῶν ἀμφί χειρίσοφον ἐπεί ἑώρων ἀνά κράτος φεύγοντας, εἵποντο: οἱ δέ στρατιῶται ἐβόων μή ἀπολείπεσθαι, ἀλλά συνεκβαίνειν ἐπί τό ὄρος. χειρίσοφος δ' αὖ ἐπεί διέβη, τούς ἱππέας οὐκ ἐδίωκεν, εὐθύς δέ κατά τάς προσηκούσας ὄχθας ἐπί τόν ποταμόν ἐξέβαινεν ἐπί τούς ἄνω πολεμίους. οἱ δέ ἄνω, ὁρῶντες μέν τούς ἑαυτῶν ἱππέας φεύγοντας, ὁρῶντες δ' ὁπλίτας σφίσιν ἐπιόντας, ἐκλείπουσι τά ὑπέρ τοῦ ποταμοῦ ἄκρα. ξενοφῶν δ' ἐπεί τά πέραν ἑώρα καλῶς γιγνόμενα, ἀπεχώρει τήν ταχίστην πρός τό διαβαῖνον στράτευμα: καί γάρ οἱ καρδοῦχοι φανεροί ἤδη ἦσαν εἰς τό πεδίον καταβαίνοντες ὡς ἐπιθησόμενοι τοῖς τελευταίοις. καί χειρίσοφος μέν τά ἄνω κατεῖχε, λύκιος δέ σύν ὀλίγοις ἐπιχειρήσας ἐπιδιῶξαι ἔλαβε τῶν σκευοφόρων τά ὑπολειπόμενα καί μετά τούτων ἐσθῆτά τε καλήν καί ἐκπώματα. καί τά σκευοφόρα τῶν ἑλλήνων καί ὁ ὄχλος ἀκμήν διέβαινε, ξενοφῶν δέ στρέψας πρός τούς καρδούχους ἀντία τά ὅπλα ἔθετο, καί παρήγγειλε τοῖς λοχαγοῖς κατ' ἐνωμοτίας ποιήσασθαι ἕκαστον τόν ἑαυτοῦ λόχον, παρ' ἀσπίδα παραγαγόντας τήν ἐνωμοτίαν ἐπί φάλαγγος: καί τούς μέν λοχαγούς καί τούς ἐνωμοτάρχους πρός τῶν καρδούχων ἰέναι, οὐραγούς δέ καταστήσασθαι πρός τοῦ ποταμοῦ. οἱ δέ καρδοῦχοι ὡς ἑώρων τούς ὀπισθοφύλακας τοῦ ὄχλου ψιλουμένους καί ὀλίγους ἤδη φαινομένους, θᾶττον δή ἐπῇσαν ᾠδάς τινας ᾄδοντες. ὁ δέ χειρίσοφος, ἐπεί τά παρ' αὐτῷ ἀσφαλῶς εἶχε, πέμπει παρά ξενοφῶντα τούς πελταστάς καί σφενδονήτας καί τοξότας καί κελεύει ποιεῖν ὅ τι ἄν παραγγέλλῃ. ἰδών δ' αὐτούς διαβαίνοντας ξενοφῶν πέμψας ἄγγελον κελεύει αὐτοῦ μεῖναι ἐπί τοῦ ποταμοῦ μή διαβάντας: ὅταν δ' ἄρξωνται αὐτοί διαβαίνειν, ἐναντίους ἔνθεν καί ἔνθεν σφῶν ἐμβαίνειν ὡς διαβησομένους, διηγκυλωμένους τούς ἀκοντιστάς καί ἐπιβεβλημένους τούς τοξότας: μή πρόσω δέ τοῦ ποταμοῦ προβαίνειν. τοῖς δέ παρ' ἑαυτῷ παρήγγειλεν, ἐπειδάν σφενδόνη ἐξικνῆται καί ἀσπίς ψοφῇ, παιανίσαντας θεῖν εἰς τούς πολεμίους, ἐπειδάν δ' ἀναστρέψωσιν οἱ πολέμιοι καί ἐκ τοῦ ποταμοῦ ὁ σαλπικτής σημήνῃ τό πολεμικόν, ἀναστρέψαντας ἐπί δόρυ ἡγεῖσθαι μέν τούς οὐραγούς, θεῖν δέ πάντας καί διαβαίνειν ὅτι τάχιστα ᾗ ἕκαστος τήν τάξιν εἶχεν, ὡς μή ἐμποδίζειν ἀλλήλους: ὅτι οὗτος ἄριστος ἔσοιτο ὅς ἄν πρῶτος ἐν τῷ πέραν γένηται. οἱ δέ καρδοῦχοι ὁρῶντες ὀλίγους ἤδη τούς λοιπούς (πολλοί γάρ καί τῶν μένειν τεταγμένων ᾤχοντο ἐπιμελόμενοι οἱ μέν ὑποζυγίων, οἱ δέ σκευῶν, οἱ δ' ἑταιρῶν), ἐνταῦθα δή ἐπέκειντο θρασέως καί ἤρχοντο σφενδονᾶν καί τοξεύειν. οἱ δέ ἕλληνες παιανίσαντες ὥρμησαν δρόμῳ ἐπ' αὐτούς: οἱ δέ οὐκ ἐδέξαντο: καί γάρ ἦσαν ὡπλισμένοι ὡς μέν ἐν τοῖς ὄρεσιν ἱκανῶς πρός τό ἐπιδραμεῖν καί φεύγειν, πρός δέ τό εἰς χεῖρας δέχεσθαι οὐχ ἱκανῶς. ἐν τούτῳ σημαίνει ὁ σαλπικτής: καί οἱ μέν πολέμιοι ἔφευγον πολύ ἔτι θᾶττον, οἱ δέ ἕλληνες τἀναντία στρέψαντες ἔφευγον διά τοῦ ποταμοῦ ὅτι τάχιστα. τῶν δέ πολεμίων οἱ μέν τινες αἰσθόμενοι πάλιν ἔδραμον ἐπί τόν ποταμόν καί τοξεύοντες ὀλίγους ἔτρωσαν, οἱ δέ πολλοί καί πέραν ὄντων τῶν ἑλλήνων ἔτι φανεροί ἦσαν φεύγοντες. οἱ δέ ὑπαντήσαντες ἀνδριζόμενοι καί προσωτέρω τοῦ καιροῦ προϊόντες ὕστερον τῶν μετά ξενοφῶντος διέβησαν πάλιν: καί ἐτρώθησάν τινες καί τούτων. ἐπεί δέ διέβησαν, συνταξάμενοι ἀμφί μέσον ἡμέρας ἐπορεύθησαν διά τῆς ἀρμενίας πεδίον ἅπαν καί λείους γηλόφους οὐ μεῖον ἤ πέντε παρασάγγας: οὐ γάρ ἦσαν ἐγγύς τοῦ ποταμοῦ κῶμαι διά τούς πολέμους τούς πρός τούς καρδούχους. εἰς δέ ἥν ἀφίκοντο κώμην μεγάλη τε ἦν καί βασίλειον εἶχε τῷ σατράπῃ καί ἐπί ταῖς πλείσταις οἰκίαις τύρσεις ἐπῆσαν: ἐπιτήδεια δ' ἦν δαψιλῆ. ἐντεῦθεν δ' ἐπορεύθησαν σταθμούς δύο παρασάγγας δέκα μέχρι ὑπερῆλθον τάς πηγάς τοῦ τίγρητος ποταμοῦ. ἐντεῦθεν δ' ἐπορεύθησαν σταθμούς τρεῖς παρασάγγας πεντεκαίδεκα ἐπί τόν τηλεβόαν ποταμόν. οὗτος δ' ἦν καλός μέν, μέγας δ' οὔ: κῶμαι δέ πολλαί περί τόν ποταμόν ἦσαν. ὁ δέ τόπος οὗτος ἀρμενία ἐκαλεῖτο ἡ πρός ἑσπέραν. ὕπαρχος δ' ἦν αὐτῆς τιρίβαζος, ὁ καί βασιλεῖ φίλος γενόμενος, καί ὁπότε παρείη, οὐδείς ἄλλος βασιλέα ἐπί τόν ἵππον ἀνέβαλλεν. οὗτος προσήλασεν ἱππέας ἔχων, καί προπέμψας ἑρμηνέα εἶπεν ὅτι βούλοιτο διαλεχθῆναι τοῖς ἄρχουσι. τοῖς δέ στρατηγοῖς ἔδοξεν ἀκοῦσαι: καί προσελθόντες εἰς ἐπήκοον ἠρώτων τί θέλει. ὁ δέ εἶπεν ὅτι σπείσασθαι βούλοιτο ἐφ' ᾧ μήτε αὐτός τούς ἕλληνας ἀδικεῖν μήτε ἐκείνους καίειν τάς οἰκίας λαμβάνειν τε τἀπιτήδεια ὅσων δέοιντο. ἔδοξε ταῦτα τοῖς στρατηγοῖς καί ἐσπείσαντο ἐπί τούτοις. ἐντεῦθεν δ' ἐπορεύθησαν σταθμούς τρεῖς διά πεδίου παρασάγγας πεντεκαίδεκα: καί τιρίβαζος παρηκολούθει ἔχων τήν ἑαυτοῦ δύναμιν ἀπέχων ὡς δέκα σταδίους: καί ἀφίκοντο εἰς βασίλεια καί κώμας πέριξ πολλάς πολλῶν τῶν ἐπιτηδείων μεστάς. στρατοπεδευομένων δ' αὐτῶν γίγνεται τῆς νυκτός χιών πολλή: καί ἕωθεν ἔδοξε διασκηνῆσαι τάς τάξεις καί τούς στρατηγούς κατά τάς κώμας: οὐ γάρ ἑώρων πολέμιον οὐδένα καί ἀσφαλές ἐδόκει εἶναι διά τό πλῆθος τῆς χιόνος. ἐνταῦθα εἶχον τά ἐπιτήδεια ὅσα ἐστίν ἀγαθά, ἱερεῖα, σῖτον, οἴνους παλαιούς εὐώδεις, ἀσταφίδας, ὄσπρια παντοδαπά. τῶν δέ ἀποσκεδαννυμένων τινές ἀπό τοῦ στρατοπέδου ἔλεγον ὅτι κατίδοιεν νύκτωρ πολλά πυρά φαίνοντα. ἐδόκει δή τοῖς στρατηγοῖς οὐκ ἀσφαλές εἶναι διασκηνοῦν, ἀλλά συναγαγεῖν τό στράτευμα πάλιν. ἐντεῦθεν συνῆλθον: καί γάρ ἐδόκει διαιθριάζειν. νυκτερευόντων δ' αὐτῶν ἐνταῦθα ἐπιπίπτει χιών ἄπλετος, ὥστε ἀπέκρυψε καί τά ὅπλα καί τούς ἀνθρώπους κατακειμένους: καί τά ὑποζύγια συνεπόδισεν ἡ χιών: καί πολύς ὄκνος ἦν ἀνίστασθαι: κατακειμένων γάρ ἀλεεινόν ἦν ἡ χιών ἐπιπεπτωκυῖα ὅτῳ μή παραρρυείη. ἐπεί δέ ξενοφῶν ἐτόλμησε γυμνός ἀναστάς σχίζειν ξύλα, τάχ' ἀναστάς τις καί ἄλλος ἐκείνου ἀφελόμενος ἔσχιζεν. ἐκ δέ τούτου καί ἄλλοι ἀναστάντες πῦρ ἔκαιον καί ἐχρίοντο: πολύ γάρ ἐνταῦθα ηὑρίσκετο χρῖμα, ᾧ ἐχρῶντο ἀντ' ἐλαίου, σύειον καί σησάμινον καί ἀμυγδάλινον ἐκ τῶν πικρῶν καί τερμίνθινον. ἐκ δέ τῶν αὐτῶν τούτων καί μύρον ηὑρίσκετο. μετά ταῦτα ἐδόκει πάλιν διασκηνητέον εἶναι [τάς κώμας] εἰς στέγας. ἔνθα δή οἱ στρατιῶται σύν πολλῇ κραυγῇ καί ἡδονῇ ᾖσαν ἐπί τάς στέγας καί τά ἐπιτήδεια: ὅσοι δέ ὅτε τό πρότερον ἀπῇσαν τάς οἰκίας ἐνέπρησαν ὑπό ἀτασθαλίας, δίκην ἐδίδοσαν κακῶς σκηνοῦντες. ἐντεῦθεν ἔπεμψαν νυκτός δημοκράτην τημνίτην ἄνδρας δόντες ἐπί τά ὄρη ἔνθα ἔφασαν οἱ ἀποσκεδαννύμενοι καθορᾶν τά πυρά: οὗτος γάρ ἐδόκει καί πρότερον πολλά ἤδη ἀληθεῦσαι τοιαῦτα, τά ὄντα τε ὡς ὄντα καί τά μή ὄντα ὡς οὐκ ὄντα. πορευθείς δέ τά μέν πυρά οὐκ ἔφη ἰδεῖν, ἄνδρα δέ συλλαβών ἧκεν ἄγων ἔχοντα τόξον περσικόν καί φαρέτραν καί σάγαριν οἵανπερ καί <αἱ> ἀμαζόνες ἔχουσιν. ἐρωτώμενος δέ ποδαπός εἴη πέρσης μέν ἔφη εἶναι, πορεύεσθαι δ' ἀπό τοῦ τιριβάζου στρατοπέδου, ὅπως ἐπιτήδεια λάβοι. οἱ δέ ἠρώτων αὐτόν τό στράτευμα ὁπόσον τε εἴη καί ἐπί τίνι συνειλεγμένον. ὁ δέ εἶπεν ὅτι τιρίβαζος εἴη ἔχων τήν τε ἑαυτοῦ δύναμιν καί μισθοφόρους χάλυβας καί ταόχους: παρεσκευάσθαι δέ αὐτόν ἔφη ὡς ἐπί τῇ ὑπερβολῇ τοῦ ὄρους ἐν τοῖς στενοῖς ᾗπερ μοναχῇ εἴη πορεία, ἐνταῦθα ἐπιθησόμενον τοῖς ἕλλησιν. ἀκούσασι τοῖς στρατηγοῖς ταῦτα ἔδοξε τό στράτευμα συναγαγεῖν: καί εὐθύς φύλακας καταλιπόντες καί στρατηγόν ἐπί τοῖς μένουσι σοφαίνετον στυμφάλιον ἐπορεύοντο ἔχοντες ἡγεμόνα τόν ἁλόντα ἄνθρωπον. ἐπειδή δέ ὑπερέβαλλον τά ὄρη, οἱ πελτασταί προϊόντες καί κατιδόντες τό στρατόπεδον οὐκ ἔμειναν τούς ὁπλίτας, ἀλλ' ἀνακραγόντες ἔθεον ἐπί τό στρατόπεδον. οἱ δέ βάρβαροι ἀκούσαντες τόν θόρυβον οὐχ ὑπέμειναν, ἀλλ' ἔφευγον: ὅμως δέ καί ἀπέθανόν τινες τῶν βαρβάρων καί ἵπποι ἥλωσαν εἰς εἴκοσι καί ἡ σκηνή ἡ τιριβάζου ἑάλω καί ἐν αὐτῇ κλῖναι ἀργυρόποδες καί ἐκπώματα καί οἱ ἀρτοκόποι καί οἱ οἰνοχόοι φάσκοντες εἶναι. ἐπειδή δέ ἐπύθοντο ταῦτα οἱ τῶν ὁπλιτῶν στρατηγοί, ἐδόκει αὐτοῖς ἀπιέναι τήν ταχίστην ἐπί τό στρατόπεδον, μή τις ἐπίθεσις γένοιτο τοῖς καταλελειμμένοις. καί εὐθύς ἀνακαλεσάμενοι τῇ σάλπιγγι ἀπῇσαν, καί ἀφίκοντο αὐθημερόν ἐπί τό στρατόπεδον. τῇ δ' ὑστεραίᾳ ἐδόκει πορευτέον εἶναι ὅπῃ δύναιντο τάχιστα πρίν ἤ συλλεγῆναι τό στράτευμα πάλιν καί καταλαβεῖν τά στενά. συσκευασάμενοι δ' εὐθύς ἐπορεύοντο διά χιόνος πολλῆς ἡγεμόνας ἔχοντες πολλούς: καί αὐθημερόν ὑπερβαλόντες τό ἄκρον ἐφ' ᾧ ἔμελλεν ἐπιτίθεσθαι τιρίβαζος κατεστρατοπεδεύσαντο. ἐντεῦθεν δ' ἐπορεύθησαν σταθμούς ἐρήμους τρεῖς παρασάγγας πεντεκαίδεκα ἐπί τόν εὐφράτην ποταμόν, καί διέβαινον αὐτόν βρεχόμενοι πρός τόν ὀμφαλόν. ἐλέγοντο δ' οὐδέ πηγαί πρόσω εἶναι. ἐντεῦθεν ἐπορεύοντο διά χιόνος πολλῆς καί πεδίου σταθμούς τρεῖς παρασάγγας †πεντεκαίδεκα†. ὁ δέ τρίτος ἐγένετο χαλεπός καί ἄνεμος βορρᾶς ἐναντίος ἔπνει παντάπασιν ἀποκαίων πάντα καί πηγνύς τούς ἀνθρώπους. ἔνθα δή τῶν μάντεών τις εἶπε σφαγιάσασθαι τῷ ἀνέμῳ, καί σφαγιάζεται: καί πᾶσι δή περιφανῶς ἔδοξεν λῆξαι τό χαλεπόν τοῦ πνεύματος. ἦν δέ τῆς χιόνος τό βάθος ὀργυιά: ὥστε καί τῶν ὑποζυγίων καί τῶν ἀνδραπόδων πολλά ἀπώλετο καί τῶν στρατιωτῶν ὡς τριάκοντα. διεγένοντο δέ τήν νύκτα πῦρ καίοντες: ξύλα δ' ἦν ἐν τῷ σταθμῷ πολλά: οἱ δέ ὀψέ προσιόντες ξύλα οὐκ εἶχον. οἱ οὖν πάλαι ἥκοντες καί τό πῦρ καίοντες οὐ προσ ίεσαν πρός τό πῦρ τούς ὀψίζοντας, εἰ μή μεταδοῖεν αὐτοῖς πυρούς ἤ ἄλλο [τι] εἴ τι ἔχοιεν βρωτόν. ἔνθα δή μετεδίδοσαν ἀλλήλοις ὧν εἶχον ἕκαστοι. ἔνθα δέ τό πῦρ ἐκαίετο, διατηκομένης τῆς χιόνος βόθροι ἐγένοντο μεγάλοι ἔστε ἐπί τό δάπεδον: οὗ δή παρῆν μετρεῖν τό βάθος τῆς χιόνος. ἐντεῦθεν δέ τήν ἐπιοῦσαν ἡμέραν ὅλην ἐπορεύοντο διά χιόνος, καί πολλοί τῶν ἀνθρώπων ἐβουλιμίασαν. ξενοφῶν δ' ὀπισθοφυλακῶν καί καταλαμβάνων τούς πίπτοντας τῶν ἀνθρώπων ἠγνόει ὅ τι τό πάθος εἴη. ἐπειδή δέ εἶπέ τις αὐτῷ τῶν ἐμπείρων ὅτι σαφῶς βουλιμιῶσι κἄν τι φάγωσιν ἀναστήσονται, περιιών περί τά ὑποζύγια, εἴ πού τι ὁρῴη βρωτόν, διεδίδου καί διέπεμπε διδόντας τούς δυναμένους περιτρέχειν τοῖς βουλιμιῶσιν. ἐπειδή δέ τι ἐμφάγοιεν, ἀνίσταντο καί ἐπορεύοντο. πορευομένων δέ χειρίσοφος μέν ἀμφί κνέφας πρός κώμην ἀφικνεῖται, καί ὑδροφορούσας ἐκ τῆς κώμης πρός τῇ κρήνῃ γυναῖκας καί κόρας καταλαμβάνει ἔμπροσθεν τοῦ ἐρύματος. αὗται ἠρώτων αὐτούς τίνες εἶεν. ὁ δ' ἑρμηνεύς εἶπε περσιστί ὅτι παρά βασιλέως πορεύονται πρός τόν σατράπην. αἱ δέ ἀπεκρίναντο ὅτι οὐκ ἐνταῦθα εἴη, ἀλλ' ἀπέχει ὅσον παρασάγγην. οἱ δ', ἐπεί ὀψέ ἦν, πρός τόν κώμαρχον συνεισέρχονται εἰς τό ἔρυμα σύν ταῖς ὑδροφόροις. χειρίσοφος μέν οὖν καί ὅσοι ἐδυνήθησαν τοῦ στρατεύματος ἐνταῦθα ἐστρατοπεδεύσαντο, τῶν δ' ἄλλων στρατιωτῶν οἱ μή δυνάμενοι διατελέσαι τήν ὁδόν ἐνυκτέρευσαν ἄσιτοι καί ἄνευ πυρός: καί ἐνταῦθά τινες ἀπώλοντο τῶν στρατιωτῶν. ἐφείποντο δέ τῶν πολεμίων συνειλεγμένοι τινές καί τά μή δυνάμενα τῶν ὑποζυγίων ἥρπαζον καί ἀλλήλοις ἐμάχοντο περί αὐτῶν. ἐλείποντο δέ τῶν στρατιωτῶν οἵ τε διεφθαρ μένοι ὑπό τῆς χιόνος τούς ὀφθαλμούς οἵ τε ὑπό τοῦ ψύχους τούς δακτύλους τῶν ποδῶν ἀποσεσηπότες. ἦν δέ τοῖς μέν ὀφθαλμοῖς ἐπικούρημα τῆς χιόνος εἴ τις μέλαν τι ἔχων πρό τῶν ὀφθαλμῶν ἐπορεύετο, τῶν δέ ποδῶν εἴ τις κινοῖτο καί μηδέποτε ἡσυχίαν ἔχοι καί εἰς τήν νύκτα ὑπολύοιτο: ὅσοι δέ ὑποδεδεμένοι ἐκοιμῶντο, εἰσεδύοντο εἰς τούς πόδας οἱ ἱμάντες καί τά ὑποδήματα περιεπήγνυντο: καί γάρ ἦσαν, ἐπειδή ἐπέλιπε τά ἀρχαῖα ὑποδήματα, καρβάτιναι πεποιημέναι ἐκ τῶν νεοδάρτων βοῶν. διά τάς τοιαύτας οὖν ἀνάγκας ὑπελείποντό τινες τῶν στρατιωτῶν: καί ἰδόντες μέλαν τι χωρίον διά τό ἐκλελοιπέναι αὐτόθι τήν χιόνα εἴκαζον τετηκέναι: καί ἐτετήκει διά κρήνην τινά ἥ πλησίον ἦν ἀτμίζουσα ἐν νάπῃ. ἐνταῦθ' ἐκτραπόμενοι ἐκάθηντο καί οὐκ ἔφασαν πορεύεσθαι. ὁ δέ ξενοφῶν ἔχων ὀπισθοφύλακας ὡς ᾔσθετο, ἐδεῖτο αὐτῶν πάσῃ τέχνῃ καί μηχανῇ μή ἀπολείπεσθαι, λέγων ὅτι ἕπονται πολλοί πολέμιοι συνειλεγμένοι, καί τελευτῶν ἐχαλέπαινεν. οἱ δέ σφάττειν ἐκέλευον: οὐ γάρ ἄν δύνασθαι πορευθῆναι. ἐνταῦθα ἔδοξε κράτιστον εἶναι τούς ἑπομένους πολεμίους φοβῆσαι, εἴ τις δύναιτο, μή ἐπίοιεν τοῖς κάμνουσι. καί ἦν μέν σκότος ἤδη, οἱ δέ προσῇσαν πολλῷ θορύβῳ ἀμφί ὧν εἶχον διαφερόμενοι. ἔνθα δή οἱ ὀπισθοφύλακες, ἅτε ὑγιαίνοντες, ἐξαναστάντες ἔδραμον εἰς τούς πολεμίους: οἱ δέ κάμνοντες ἀνακραγόντες ὅσον ἐδύναντο μέγιστον τάς ἀσπίδας πρός τά δόρατα ἔκρουσαν. οἱ δέ πολέμιοι δείσαντες ἧκαν ἑαυτούς κατά τῆς χιόνος εἰς τήν νάπην, καί οὐδείς ἔτι οὐδαμοῦ ἐφθέγξατο. καί ξενοφῶν μέν καί οἱ σύν αὐτῷ εἰπόντες τοῖς ἀσθενοῦσιν ὅτι τῇ ὑστεραίᾳ ἥξουσί τινες ἐπ' αὐτούς, πορευόμενοι πρίν τέτταρα στάδια διελθεῖν ἐν τυγχάνουσιν ἐν τῇ ὁδῷ ἀναπαυομένοις ἐπί τῆς χιόνος τοῖς στρατιώταις ἐγκεκαλυμμένοις, καί οὐδέ φυλακή οὐδεμία καθειστήκει: καί ἀνίστασαν αὐτούς. οἱ δ' ἔλεγον ὅτι οἱ ἔμπροσθεν οὐχ ὑποχωροῖεν. ὁ δέ παριών καί παραπέμπων τῶν πελταστῶν τούς ἰσχυροτάτους ἐκέλευε σκέψασθαι τί εἴη τό κωλῦον. οἱ δέ ἀπήγγελλον ὅτι ὅλον οὕτως ἀναπαύοιτο τό στράτευμα. ἐνταῦθα καί οἱ περί ξενοφῶντα ηὐλίσθησαν αὐτοῦ ἄνευ πυρός καί ἄδειπνοι, φυλακάς οἵας ἐδύναντο καταστησάμενοι. ἐπεί δέ πρός ἡμέραν ἦν, ὁ μέν ξενοφῶν πέμψας πρός τούς ἀσθενοῦντας τούς νεωτάτους ἀναστήσαντας ἐκέλευεν ἀναγκάζειν προϊέναι. ἐν δέ τούτῳ χειρίσοφος πέμπει τῶν ἐκ τῆς κώμης σκεψομένους πῶς ἔχοιεν οἱ τελευταῖοι. οἱ δέ ἄσμενοι ἰδόντες τούς μέν ἀσθενοῦντας τούτοις παρέδοσαν κομίζειν ἐπί τό στρατόπεδον, αὐτοί δέ ἐπορεύοντο, καί πρίν εἴκοσι στάδια διεληλυθέναι ἦσαν πρός τῇ κώμῃ ἔνθα χειρίσοφος ηὐλίζετο. ἐπεί δέ συνεγένοντο ἀλλήλοις, ἔδοξε κατά τάς κώμας ἀσφαλές εἶναι τάς τάξεις σκηνοῦν. καί χειρίσοφος μέν αὐτοῦ ἔμενεν, οἱ δέ ἄλλοι διαλαχόντες ἅς ἑώρων κώμας ἐπορεύοντο ἕκαστοι τούς ἑαυτῶν ἔχοντες. ἔνθα δή πολυκράτης ἀθηναῖος λοχαγός ἐκέλευσεν ἀφιέναι ἑαυτόν: καί λαβών τούς εὐζώνους, θέων ἐπί τήν κώμην ἥν εἰλήχει ξενοφῶν καταλαμβάνει πάντας ἔνδον τούς κωμήτας καί τόν κώμαρχον, καί πώλους εἰς δασμόν βασιλεῖ τρεφομένους ἑπτακαίδεκα, καί τήν θυγατέρα τοῦ κωμάρχου ἐνάτην ἡμέραν γεγαμημένην: ὁ δ' ἀνήρ αὐτῆς λαγῶς ᾤχετο θηράσων καί οὐχ ἥλω ἐν τῇ κώμῃ. αἱ δ' οἰκίαι ἦσαν κατάγειοι, τό μέν στόμα ὥσπερ φρέατος, κάτω δ' εὐρεῖαι: αἱ δέ εἴσοδοι τοῖς μέν ὑποζυγίοις ὀρυκταί, οἱ δέ ἄνθρωποι κατέβαινον ἐπί κλίμακος. ἐν δέ ταῖς οἰκίαις ἦσαν αἶγες, οἶες, βόες, ὄρνιθες, καί τά ἔκγονα τούτων: τά δέ κτήνη πάντα χιλῷ ἔνδον ἐτρέφοντο. ἦσαν δέ καί πυροί καί κριθαί καί ὄσπρια καί οἶνος κρίθινος ἐν κρατῆρσιν. ἐνῆσαν δέ καί αὐταί αἱ κριθαί ἰσοχειλεῖς, καί κάλαμοι ἐνέκειντο, οἱ μέν μείζους οἱ δέ ἐλάττους, γόνατα οὐκ ἔχοντες: τούτους ἔδει ὁπότε τις διψῴη λαβόντα εἰς τό στόμα μύζειν. καί πάνυ ἄκρατος ἦν, εἰ μή τις ὕδωρ ἐπιχέοι: καί πάνυ ἡδύ συμμαθόντι τό πῶμα ἦν. ὁ δέ ξενοφῶν τόν ἄρχοντα τῆς κώμης ταύτης σύνδειπνον ἐποιήσατο καί θαρρεῖν αὐτόν ἐκέλευε λέγων ὅτι οὔτε τῶν τέκνων στερήσοιτο τήν τε οἰκίαν αὐτοῦ ἀντεμπλήσαντες τῶν ἐπιτηδείων ἀπίασιν, ἤν ἀγαθόν τι τῷ στρατεύματι ἐξηγησάμενος φαίνηται ἔστ' ἄν ἐν ἄλλῳ ἔθνει γένωνται. ὁ δέ ταῦτα ὑπισχνεῖτο, καί φιλοφρονούμενος οἶνον ἔφρασεν ἔνθα ἦν κατορωρυγμένος. ταύτην μέν τήν νύκτα διασκηνήσαντες οὕτως ἐκοιμήθησαν ἐν πᾶσιν ἀφθόνοις πάντες οἱ στρατιῶται, ἐν φυλακῇ ἔχοντες τόν κώμαρχον καί τά τέκνα αὐτοῦ ὁμοῦ ἐν ὀφθαλμοῖς. τῇ δ' ἐπιούσῃ ἡμέρᾳ ξενοφῶν λαβών τόν κώμαρχον πρός χειρίσοφον ἐπορεύετο: ὅπου δέ παρίοι κώμην, ἐτρέπετο πρός τούς ἐν ταῖς κώμαις καί κατελάμβανε πανταχοῦ εὐωχουμένους καί εὐθυμουμένους, καί οὐδαμόθεν ἀφίεσαν πρίν παραθεῖναι αὐτοῖς ἄριστον: οὐκ ἦν δ' ὅπου οὐ παρετίθεσαν ἐπί τήν αὐτήν τράπεζαν κρέα ἄρνεια, ἐρίφεια, χοίρεια, μόσχεια, ὀρνίθεια, σύν πολλοῖς ἄρτοις τοῖς μέν πυρίνοις τοῖς δέ κριθίνοις. ὁπότε δέ τις φιλοφρονούμενός τῳ βούλοιτο προπιεῖν, εἷλκεν ἐπί τόν κρατῆρα, ἔνθεν ἐπικύψαντα ἔδει ῥοφοῦντα πίνειν ὥσπερ βοῦν. καί τῷ κωμάρχῳ ἐδίδοσαν λαμβάνειν ὅ τι βούλοιτο. ὁ δέ ἄλλο μέν οὐδέν ἐδέχετο, ὅπου δέ τινα τῶν συγγενῶν ἴδοι, πρός ἑαυτόν ἀεί ἐλάμβανεν. ἐπεί δ' ἦλθον πρός χειρίσοφον, κατελάμβανον κἀκείνους σκηνοῦντας ἐστεφανωμένους τοῦ ξηροῦ χιλοῦ στεφάνοις, καί διακονοῦντας ἀρμενίους παῖδας σύν ταῖς βαρβαρικαῖς στολαῖς: τοῖς παισίν ἐδείκνυσαν ὥσπερ ἐνεοῖς ὅ τι δέοι ποιεῖν. ἐπεί δ' ἀλλήλους ἐφιλοφρονήσαντο χειρίσοφος καί ξενοφῶν, κοινῇ δή ἀνηρώτων τόν κώμαρχον διά τοῦ περσίζοντος ἑρμηνέως τίς εἴη ἡ χώρα. ὁ δ' ἔλεγεν ὅτι ἀρμενία. καί πάλιν ἠρώτων τίνι οἱ ἵπποι τρέφονται. ὁ δ' ἔλεγεν ὅτι βασιλεῖ δασμός: τήν δέ πλησίον χώραν ἔφη εἶναι χάλυβας, καί τήν ὁδόν ἔφραζεν ᾗ εἴη. καί αὐτόν τότε μέν ᾤχετο ἄγων ὁ ξενοφῶν πρός τούς ἑαυτοῦ οἰκέτας, καί ἵππον ὅν εἰλήφει παλαίτερον δίδωσι τῷ κωμάρχῳ ἀναθρέψαντι καταθῦσαι, ὅτι ἤκουεν αὐτόν ἱερόν εἶναι τοῦ ἡλίου, δεδιώς μή ἀποθάνῃ: ἐκεκάκωτο γάρ ὑπό τῆς πορείας: αὐτός δέ τῶν πώλων λαμβάνει, καί τῶν ἄλλων στρατηγῶν καί λοχαγῶν ἔδωκεν ἑκάστῳ πῶλον. ἦσαν δ' οἱ ταύτῃ ἵπποι μείονες μέν τῶν περσικῶν, θυμοειδέστεροι δέ πολύ. ἐνταῦθα δή καί διδάσκει ὁ κώμαρχος περί τούς πόδας τῶν ἵππων καί τῶν ὑποζυγίων σακία περιειλεῖν, ὅταν διά τῆς χιόνος ἄγωσιν: ἄνευ γάρ τῶν σακίων κατεδύοντο μέχρι τῆς γαστρός. ἐπεί δ' ἡμέρα ἦν ὀγδόη, τόν μέν ἡγεμόνα παραδίδωσι χειρισόφῳ, τούς δέ οἰκέτας καταλείπει τῷ κωμάρχῳ, πλήν τοῦ υἱοῦ τοῦ ἄρτι ἡβάσκοντος: τοῦτον δέ πλεισθένει ἀμφιπολίτῃ δίδωσι φυλάττειν, ὅπως εἰ καλῶς ἡγήσοιτο, ἔχων καί τοῦτον ἀπίοι. καί εἰς τήν οἰκίαν αὐτοῦ εἰσεφόρησαν ὡς ἐδύναντο πλεῖστα, καί ἀναζεύξαντες ἐπορεύοντο. ἡγεῖτο δ' αὐτοῖς ὁ κώμαρχος λελυμένος διά χιόνος: καί ἤδη τε ἦν ἐν τῷ τρίτῳ σταθμῷ, καί χειρίσοφος αὐτῷ ἐχαλεπάνθη ὅτι οὐκ εἰς κώμας ἤγαγεν. ὁ δ' ἔλεγεν ὅτι οὐκ εἶεν ἐν τῷ τόπῳ τούτῳ. ὁ δέ χειρίσοφος αὐτόν ἔπαισεν, ἔδησε δ' οὔ. ἐκ δέ τούτου ἐκεῖνος τῆς νυκτός ἀποδράς ᾤχετο καταλιπών τόν υἱόν. τοῦτό γε δή χειρισόφῳ καί ξενοφῶντι μόνον διάφορον ἐν τῇ πορείᾳ ἐγένετο, ἡ τοῦ ἡγεμόνος κάκωσις καί ἀμέλεια. πλεισθένης δέ ἠράσθη τοῦ παιδός καί οἴκαδε κομίσας πιστοτάτῳ ἐχρῆτο. μετά τοῦτο ἐπορεύθησαν ἑπτά σταθμούς ἀνά πέντε παρασάγγας τῆς ἡμέρας παρά τόν φᾶσιν ποταμόν, εὖρος πλεθριαῖον. ἐντεῦθεν ἐπορεύθησαν σταθμούς δύο παρασάγγας δέκα: ἐπί δέ τῇ εἰς τό πεδίον ὑπερβολῇ ἀπήντησαν αὐτοῖς χάλυβες καί τάοχοι καί φασιανοί. χειρίσοφος δ' ἐπεί κατεῖδε τούς πολεμίους ἐπί τῇ ὑπερβολῇ, ἐπαύσατο πορευόμενος, ἀπέχων εἰς τριάκοντα σταδίους, ἵνα μή κατά κέρας ἄγων πλησιάσῃ τοῖς πολεμίοις: παρήγγειλε δέ καί τοῖς ἄλλοις παράγειν τούς λόχους, ὅπως ἐπί φάλαγγος γένοιτο τό στράτευμα. ἐπεί δέ ἦλθον οἱ ὀπισθοφύλακες, συνεκάλεσε στρατηγούς καί λοχαγούς, καί ἔλεξεν ὧδε. οἱ μέν πολέμιοι, ὡς ὁρᾶτε, κατέχουσι τάς ὑπερβολάς τοῦ ὄρους: ὥρα δέ βουλεύεσθαι ὅπως ὡς κάλλιστα ἀγωνιούμεθα. ἐμοί μέν οὖν δοκεῖ παραγγεῖλαι μέν ἀριστοποιεῖσθαι τοῖς στρατιώταις, ἡμᾶς δέ βουλεύεσθαι εἴτε τήμερον εἴτε αὔριον δοκεῖ ὑπερβάλλειν τό ὄρος. ἐμοί δέ γε, ἔφη ὁ κλεάνωρ, δοκεῖ, ἐπάν τάχιστα ἀριστήσωμεν, ἐξοπλισαμένους ὡς κράτιστα ἰέναι ἐπί τούς ἄνδρας. εἰ γάρ διατρίψομεν τήν τήμερον ἡμέραν, οἵ τε νῦν ἡμᾶς ὁρῶντες πολέμιοι θαρραλεώτεροι ἔσονται καί ἄλλους εἰκός τούτων θαρρούντων πλείους προσγενέσθαι. μετά τοῦτον ξενοφῶν εἶπεν: ἐγώ δ' οὕτω γιγνώσκω. εἰ μέν ἀνάγκη ἐστί μάχεσθαι, τοῦτο δεῖ παρασκευάσασθαι, ὅπως ὡς κράτιστα μαχούμεθα: εἰ δέ βουλόμεθα ὡς ῥᾷστα ὑπερβάλλειν, τοῦτό μοι δοκεῖ σκεπτέον εἶναι, ὅπως <ὡς> ἐλάχιστα μέν τραύματα λάβωμεν, ὡς ἐλάχιστα δέ σώματα ἀνδρῶν ἀποβάλωμεν. τό μέν οὖν ὄρος ἐστί τό ὁρώμενον πλέον ἤ ἐφ' ἑξήκοντα στάδια, ἄνδρες δ' οὐδαμοῦ φυλάττοντες ἡμᾶς φανεροί εἰσιν ἀλλ' ἤ κατ' αὐτήν τήν ὁδόν: πολύ οὖν κρεῖττον τοῦ ἐρήμου ὄρους καί κλέψαι τι πειρᾶσθαι λαθόντας καί ἁρπάσαι φθάσαντας, εἰ δυναίμεθα, μᾶλλον ἤ πρός ἰσχυρά χωρία καί ἀνθρώπους παρεσκευασμένους μάχεσθαι. πολύ γάρ ῥᾷον ὄρθιον ἀμαχεί ἰέναι ἤ ὁμαλές ἔνθεν καί ἔνθεν πολεμίων ὄντων, καί νύκτωρ ἀμαχεί μᾶλλον ἄν τά πρό ποδῶν ὁρῴη τις ἤ μεθ' ἡμέραν μαχόμενος, καί ἡ τραχεῖα τοῖς ποσίν ἀμαχεί ἰοῦσιν εὐμενεστέρα ἤ ἡ ὁμαλή τάς κεφαλάς βαλλομένοις. καί κλέψαι δ' οὐκ ἀδύνατόν μοι δοκεῖ εἶναι, ἐξόν μέν νυκτός ἰέναι, ὡς μή ὁρᾶσθαι, ἐξόν δ' ἀπελθεῖν τοσοῦτον ὡς μή αἴσθησιν παρέχειν. δοκοῦμεν δ' ἄν μοι ταύτῃ προσποιούμενοι προσβάλλειν ἐρημοτέρῳ ἄν τῷ ὄρει χρῆσθαι: μένοιεν γάρ <ἄν> αὐτοῦ μᾶλλον ἁθρόοι οἱ πολέμιοι. ἀτάρ τί ἐγώ περί κλοπῆς συμβάλλομαι; ὑμᾶς γάρ ἔγωγε, ὦ χειρίσοφε, ἀκούω τούς λακεδαιμονίους ὅσοι ἐστέ τῶν ὁμοίων εὐθύς ἐκ παίδων κλέπτειν μελετᾶν, καί οὐκ αἰσχρόν εἶναι ἀλλά καλόν κλέπτειν ὅσα μή κωλύει νόμος. ὅπως δέ ὡς κράτιστα κλέπτητε καί πειρᾶσθε λανθάνειν, νόμιμον ἄρα ὑμῖν ἐστιν, ἐάν ληφθῆτε κλέπτοντες, μαστιγοῦσθαι. νῦν οὖν μάλα σοι καιρός ἐστιν ἐπιδείξασθαι τήν παιδείαν, καί φυλάξασθαι μή ληφθῶμεν κλέπτοντες τοῦ ὄρους, ὡς μή πληγάς λάβωμεν. ἀλλά μέντοι, ἔφη ὁ χειρίσοφος, κἀγώ ὑμᾶς τούς ἀθηναίους ἀκούω δεινούς εἶναι κλέπτειν τά δημόσια, καί μάλα ὄντος δεινοῦ κινδύνου τῷ κλέπτοντι, καί τούς κρατίστους μέντοι μάλιστα, εἴπερ ὑμῖν οἱ κράτιστοι ἄρχειν ἀξιοῦνται: ὥστε ὥρα καί σοί ἐπιδείκνυσθαι τήν παιδείαν. ἐγώ μέν τοίνυν, ἔφη ὁ ξενοφῶν, ἕτοιμός εἰμι τούς ὀπισθοφύλακας ἔχων, ἐπειδάν δειπνήσωμεν, ἰέναι καταληψόμενος τό ὄρος. ἔχω δέ καί ἡγεμόνας: οἱ γάρ γυμνῆτες τῶν ἑπομένων ἡμῖν κλωπῶν ἔλαβόν τινας ἐνεδρεύσαντες: τούτων καί πυνθάνομαι ὅτι οὐκ ἄβατόν ἐστι τό ὄρος, ἀλλά νέμεται αἰξί καί βουσίν: ὥστε ἐάνπερ ἅπαξ λάβωμέν τι τοῦ ὄρους, βατά καί τοῖς ὑποζυγίοις ἔσται. ἐλπίζω δέ οὐδέ τούς πολεμίους μενεῖν ἔτι, ἐπειδάν ἴδωσιν ἡμᾶς ἐν τῷ ὁμοίῳ ἐπί τῶν ἄκρων: οὐδέ γάρ νῦν ἐθέλουσι καταβαίνειν εἰς τό ἴσον ἡμῖν. ὁ δέ χειρίσοφος εἶπε: καί τί δεῖ σέ ἰέναι καί λιπεῖν τήν ὀπισθοφυλακίαν; ἀλλά ἄλλους πέμψον, ἄν μή τινες ἐθέλοντες ἀγαθοί φαίνωνται. ἐκ τούτου ἀριστώνυμος μεθυδριεύς ἔρχεται ὁπλίτας ἔχων καί ἀριστέας ὁ χῖος γυμνῆτας καί νικόμαχος οἰταῖος γυμνῆτας: καί σύνθημα ἐποιήσαντο, ὁπότε ἔχοιεν τά ἄκρα, πυρά καίειν πολλά. ταῦτα συνθέμενοι ἠρίστων: ἐκ δέ τοῦ ἀρίστου προήγαγεν ὁ χειρίσοφος τό στράτευμα πᾶν ὡς δέκα σταδίους πρός τούς πολεμίους, ὅπως ὡς μάλιστα δοκοίη ταύτῃ προσάξειν. ἐπειδή δέ ἐδείπνησαν καί νύξ ἐγένετο, οἱ μέν ταχθέντες ᾤχοντο, καί καταλαμβάνουσι τό ὄρος, οἱ δέ ἄλλοι αὐτοῦ ἀνεπαύοντο. οἱ δέ πολέμιοι ἐπεί ᾔσθοντο τό ὄρος ἐχόμενον, ἐγρηγόρεσαν καί ἔκαιον πυρά πολλά διά νυκτός. ἐπειδή δέ ἡμέρα ἐγένετο χειρίσοφος μέν θυσάμενος ἦγε κατά τήν ὁδόν, οἱ δέ τό ὄρος καταλαβόντες κατά τά ἄκρα ἐπῇσαν. τῶν δέ πολεμίων τό μέν πολύ ἔμενεν ἐπί τῇ ὑπερβολῇ τοῦ ὄρους, μέρος δ' αὐτῶν ἀπήντα τοῖς κατά τά ἄκρα. πρίν δέ ὁμοῦ εἶναι τούς πολλούς ἀλλήλοις, συμμιγνύασιν οἱ κατά τά ἄκρα, καί νικῶσιν οἱ ἕλληνες καί διώκουσιν. ἐν τούτῳ δέ καί οἱ ἐκ τοῦ πεδίου οἱ μέν πελτασταί τῶν ἑλλήνων δρόμῳ ἔθεον πρός τούς παρατεταγμένους, χειρίσοφος δέ βάδην ταχύ ἐφείπετο σύν τοῖς ὁπλίταις. οἱ δέ πολέμιοι οἱ ἐπί τῇ ὁδῷ ἐπειδή τό ἄνω ἑώρων ἡττώμενον, φεύγουσι: καί ἀπέθανον μέν οὐ πολλοί αὐτῶν, γέρρα δέ πάμπολλα ἐλήφθη: ἅ οἱ ἕλληνες ταῖς μαχαίραις κόπτοντες ἀχρεῖα ἐποίουν. ὡς δ' ἀνέβησαν, θύσαντες καί τρόπαιον στησάμενοι κατέβησαν εἰς τό πεδίον, καί εἰς κώμας πολλῶν καί ἀγαθῶν γεμούσας ἦλθον. ἐκ δέ τούτων ἐπορεύθησαν εἰς ταόχους σταθμούς πέντε παρασάγγας τριάκοντα: καί τά ἐπιτήδεια ἐπέλειπε: χωρία γάρ ᾤκουν ἰσχυρά οἱ τάοχοι, ἐν οἷς καί τά ἐπιτήδεια ἅπαντα εἶχον ἀνακεκομισμένοι. ἐπεί δ' ἀφίκοντο πρός χωρίον ὅ πόλιν μέν οὐκ εἶχεν οὐδ' οἰκίας, συνεληλυθότες δ' ἦσαν αὐτόσε καί ἄνδρες καί γυναῖκες καί κτήνη πολλά, χειρί σοφος μέν οὖν πρός τοῦτο προσέβαλλεν εὐθύς ἥκων: ἐπειδή δέ ἡ πρώτη τάξις ἀπέκαμνεν, ἄλλη προσῄει καί αὖθις ἄλλη: οὐ γάρ ἦν ἁθρόοις περιστῆναι, ἀλλ' ἀπότομον ἦν κύκλῳ. ἐπειδή δέ ξενοφῶν ἦλθε σύν τοῖς ὀπισθοφύλαξι καί πελτασταῖς καί ὁπλίταις, ἐνταῦθα δή λέγει χειρίσοφος: εἰς καλόν ἥκετε: τό γάρ χωρίον αἱρετέον: τῇ γάρ στρατιᾷ οὐκ ἔστι τά ἐπιτήδεια, εἰ μή ληψόμεθα τό χωρίον. ἐνταῦθα δή κοινῇ ἐβουλεύοντο: καί τοῦ ξενοφῶντος ἐρωτῶντος τί τό κωλῦον εἴη εἰσελθεῖν, εἶπεν ὁ χειρίσοφος: μία αὕτη πάροδός ἐστιν ἥν ὁρᾷς: ὅταν δέ τις ταύτῃ πειρᾶται παριέναι, κυλίνδουσι λίθους ὑπέρ ταύτης τῆς ὑπερεχούσης πέτρας: ὅς δ' ἄν καταληφθῇ, οὕτω διατίθεται. ἅμα δ' ἔδειξε συντετριμμένους ἀνθρώπους καί σκέλη καί πλευράς. ἤν δέ τούς λίθους ἀναλώσωσιν, ἔφη ὁ ξενοφῶν, ἄλλο τι ἤ οὐδέν κωλύει παριέναι; οὐ γάρ δή ἐκ τοῦ ἐναντίου ὁρῶμεν εἰ μή ὀλίγους τούτους ἀνθρώπους, καί τούτων δύο ἤ τρεῖς ὡπλισμένους. τό δέ χωρίον, ὡς καί σύ ὁρᾷς, σχεδόν τρία ἡμίπλεθρά ἐστιν ὅ δεῖ βαλλομένους διελθεῖν: τούτου δέ ὅσον πλέθρον δασύ πίτυσι διαλειπούσαις μεγάλαις, ἀνθ' ὧν ἑστηκότες ἄνδρες τί ἄν πάσχοιεν ἤ ὑπό τῶν φερομένων λίθων ἤ ὑπό τῶν κυλινδομένων; τό λοιπόν οὖν γίγνεται ὡς ἡμίπλεθρον, ὅ δεῖ ὅταν λωφήσωσιν οἱ λίθοι παραδραμεῖν. ἀλλά εὐθύς, ἔφη ὁ χειρίσοφος, ἐπειδάν ἀρξώμεθα εἰς τό δασύ προσιέναι, φέρονται οἱ λίθοι πολλοί. αὐτό ἄν, ἔφη, τό δέον εἴη: θᾶττον γάρ ἀναλώσουσι τούς λίθους. ἀλλά πορευώμεθα ἔνθεν ἡμῖν μικρόν τι παραδραμεῖν ἔσται, ἤν δυνώμεθα, καί ἀπελθεῖν ῥᾴδιον, ἤν βουλώμεθα. ἐντεῦθεν ἐπορεύοντο χειρίσοφος καί ξενοφῶν καί καλλίμαχος παρράσιος λοχαγός: τούτου γάρ ἡ ἡγεμονία ἦν τῶν ὀπισθοφυλάκων λοχαγῶν ἐκείνῃ τῇ ἡμέρᾳ: οἱ δέ ἄλλοι λοχαγοί ἔμενον ἐν τῷ ἀσφαλεῖ. μετά τοῦτο οὖν ἀπῆλθον ὑπό τά δένδρα ἄνθρωποι ὡς ἑβδομήκοντα, οὐχ ἁθρόοι ἀλλά καθ' ἕνα, ἕκαστος φυλαττόμενος ὡς ἐδύνατο. ἀγασίας δέ ὁ στυμφάλιος καί ἀριστώνυμος μεθυδριεύς καί οὗτοι τῶν ὀπισθοφυλάκων λοχαγοί ὄντες, καί ἄλλοι δέ, ἐφέστασαν ἔξω τῶν δένδρων: οὐ γάρ ἦν ἀσφαλῶς ἐν τοῖς δένδροις ἑστάναι πλέον ἤ τόν ἕνα λόχον. ἔνθα δή καλλίμαχος μηχανᾶταί τι: προύτρεχεν ἀπό τοῦ δένδρου ὑφ' ᾧ ἦν αὐτός δύο ἤ τρία βήματα: ἐπειδή δέ οἱ λίθοι φέροιντο, ἀνέχαζεν εὐπετῶς: ἐφ' ἑκάστης δέ τῆς προδρομῆς πλέον ἤ δέκα ἅμαξαι πετρῶν ἀνηλίσκοντο. ὁ δέ ἀγασίας ὡς ὁρᾷ τόν καλλίμαχον ἅ ἐποίει τό στράτευμα πᾶν θεώμενον, δείσας μή οὐ πρῶτος παραδράμῃ εἰς τό χωρίον, οὐδέ τόν ἀριστώνυμον πλησίον ὄντα παρακαλέσας οὐδέ εὐρύλοχον τόν λουσιέα, ἑταίρους ὄντας, οὐδέ ἄλλον οὐδένα χωρεῖ αὐτός, καί παρέρχεται πάντας. ὁ δέ καλλίμαχος ὡς ὁρᾷ αὐτόν παριόντα, ἐπιλαμβάνεται αὐτοῦ τῆς ἴτυος: ἐν δέ τούτῳ παραθεῖ αὐτούς ἀριστώνυμος μεθυδριεύς, καί μετά τοῦτον εὐρύλοχος λουσιεύς: πάντες γάρ οὗτοι ἀντεποιοῦντο ἀρετῆς καί διηγωνίζοντο πρός ἀλλήλους: καί οὕτως ἐρίζοντες αἱροῦσι τό χωρίον. ὡς γάρ ἅπαξ εἰσέδραμον, οὐδείς πέτρος ἄνωθεν ἠνέχθη. ἐνταῦθα δή δεινόν ἦν θέαμα. αἱ γάρ γυναῖκες ῥίπτουσαι τά παιδία εἶτα ἑαυτάς ἐπικατερρίπτουν, καί οἱ ἄνδρες ὡσαύτως. ἐνταῦθα δή καί αἰνείας στυμφάλιος λοχαγός ἰδών τινα θέοντα ὡς ῥίψοντα ἑαυτόν στολήν ἔχοντα καλήν ἐπιλαμβάνεται ὡς κωλύσων: ὁ δέ αὐτόν ἐπισπᾶται, καί ἀμφότεροι ᾤχοντο κατά τῶν πετρῶν φερόμενοι καί ἀπέθανον. ἐντεῦθεν ἄνθρωποι μέν πάνυ ὀλίγοι ἐλήφθησαν, βόες δέ καί ὄνοι πολλοί καί πρόβατα. ἐντεῦθεν ἐπορεύθησαν διά χαλύβων σταθμούς ἑπτά παρασάγγας πεντήκοντα. οὗτοι ἦσαν ὧν διῆλθον ἀλκιμώτατοι, καί εἰς χεῖρας ᾖσαν. εἶχον δέ θώρακας λινοῦς μέχρι τοῦ ἤτρου, ἀντί δέ τῶν πτερύγων σπάρτα πυκνά ἐστραμμένα. εἶχον δέ καί κνημῖδας καί κράνη καί παρά τήν ζώνην μαχαίριον ὅσον ξυήλην λακωνικήν, ᾧ ἔσφαττον ὧν κρατεῖν δύναιντο, καί ἀποτεμόντες ἄν τάς κεφαλάς ἔχοντες ἐπορεύοντο, καί ᾖδον καί ἐχόρευον ὁπότε οἱ πολέμιοι αὐτούς ὄψεσθαι ἔμελλον. εἶχον δέ καί δόρυ ὡς πεντεκαίδεκα πήχεων μίαν λόγχην ἔχον. οὗτοι ἐνέμενον ἐν τοῖς πολίσμασιν: ἐπεί δέ παρέλθοιεν οἱ ἕλληνες, εἵποντο ἀεί μαχούμενοι. ᾤκουν δέ ἐν τοῖς ὀχυροῖς, καί τά ἐπιτήδεια ἐν τούτοις ἀνακεκομισμένοι ἦσαν: ὥστε μηδέν λαμβάνειν αὐτόθεν τούς ἕλληνας, ἀλλά διετράφησαν τοῖς κτήνεσιν ἅ ἐκ τῶν ταόχων ἔλαβον. ἐκ τούτων οἱ ἕλληνες ἀφίκοντο ἐπί ἅρπασον ποταμόν, εὖρος τεττάρων πλέθρων. ἐντεῦθεν ἐπορεύθησαν διά σκυθηνῶν σταθμούς τέτταρας παρασάγγας εἴκοσι διά πεδίου εἰς κώμας: ἐν αἷς ἔμειναν ἡμέρας τρεῖς καί ἐπεσιτίσαντο. ἐντεῦθεν διῆλθον σταθμούς τέτταρας παρασάγγας εἴκοσι πρός πόλιν μεγάλην καί εὐδαίμονα καί οἰκουμένην ἥ ἐκαλεῖτο γυμνιάς. ἐκ ταύτης †τῆς χώρας† ὁ ἄρχων τοῖς ἕλλησιν ἡγεμόνα πέμπει, ὅπως διά τῆς ἑαυτῶν πολεμίας χώρας ἄγοι αὐτούς. ἐλθών δ' ἐκεῖνος λέγει ὅτι ἄξει αὐτούς πέντε ἡμερῶν εἰς χωρίον ὅθεν ὄψονται θάλατταν: εἰ δέ μή, τεθνάναι ἐπηγγείλατο. καί ἡγούμενος ἐπειδή ἐνέβαλλεν εἰς τήν [ἑαυτοῦ] πολεμίαν, παρεκελεύετο αἴθειν καί φθείρειν τήν χώραν: ᾧ καί δῆλον ἐγένετο ὅτι τούτου ἕνεκα ἔλθοι, οὐ τῆς τῶν ἑλλήνων εὐνοίας. καί ἀφικνοῦνται ἐπί τό ὄρος τῇ πέμπτῃ ἡμέρᾳ: ὄνομα δέ τῷ ὄρει ἦν θήχης. ἐπεί δέ οἱ πρῶτοι ἐγένοντο ἐπί τοῦ ὄρους καί κατεῖδον τήν θάλατταν, κραυγή πολλή ἐγένετο. ἀκούσας δέ ὁ ξενοφῶν καί οἱ ὀπισθοφύλακες ᾠήθησαν ἔμπροσθεν ἄλλους ἐπιτίθεσθαι πολεμίους: εἵποντο γάρ ὄπισθεν ἐκ τῆς καιομένης χώρας, καί αὐτῶν οἱ ὀπισθοφύλακες ἀπέκτεινάν τέ τινας καί ἐζώγρησαν ἐνέδραν ποιησάμενοι, καί γέρρα ἔλαβον δασειῶν βοῶν ὠμοβόεια ἀμφί τά εἴκοσιν. ἐπειδή δέ βοή πλείων τε ἐγίγνετο καί ἐγγύτερον καί οἱ ἀεί ἐπιόντες ἔθεον δρόμῳ ἐπί τούς ἀεί βοῶντας καί πολλῷ μείζων ἐγίγνετο ἡ βοή ὅσῳ δή πλείους ἐγίγνοντο, ἐδόκει δή μεῖζόν τι εἶναι τῷ ξενοφῶντι, καί ἀναβάς ἐφ' ἵππον καί λύκιον καί τούς ἱππέας ἀναλαβών παρεβοήθει: καί τάχα δή ἀκούουσι βοώντων τῶν στρατιωτῶν θάλαττα θάλαττα καί παρεγγυώντων. ἔνθα δή ἔθεον πάντες καί οἱ ὀπισθοφύλακες, καί τά ὑποζύγια ἠλαύνετο καί οἱ ἵπποι. ἐπεί δέ ἀφίκοντο πάντες ἐπί τό ἄκρον, ἐνταῦθα δή περιέβαλλον ἀλλήλους καί στρατηγούς καί λοχαγούς δακρύοντες. καί ἐξαπίνης ὅτου δή παρεγγυήσαντος οἱ στρατιῶται φέρουσι λίθους καί ποιοῦσι κολωνόν μέγαν. ἐνταῦθα ἀνετίθεσαν δερμάτων πλῆθος ὠμοβοείων καί βακτηρίας καί τά αἰχμάλωτα γέρρα, καί ὁ ἡγεμών αὐτός τε κατέτεμνε τά γέρρα καί τοῖς ἄλλοις διεκελεύετο. μετά ταῦτα τόν ἡγεμόνα οἱ ἕλληνες ἀποπέμπουσι δῶρα δόντες ἀπό κοινοῦ ἵππον καί φιάλην ἀργυρᾶν καί σκευήν περσικήν καί δαρεικούς δέκα: ᾔτει δέ μάλιστα τούς δακτυλίους, καί ἔλαβε πολλούς παρά τῶν στρατιωτῶν. κώμην δέ δείξας αὐτοῖς οὗ σκηνήσουσι καί τήν ὁδόν ἥν πορεύσονται εἰς μάκρωνας, ἐπεί ἑσπέρα ἐγένετο, ᾤχετο τῆς νυκτός ἀπιών. ἐντεῦθεν δ' ἐπορεύθησαν οἱ ἕλληνες διά μακρώνων σταθμούς τρεῖς παρασάγγας δέκα. τῇ πρώτῃ δέ ἡμέρᾳ ἀφίκοντο ἐπί τόν ποταμόν ὅς ὥριζε τήν τῶν μακρώνων καί τήν τῶν σκυθηνῶν. εἶχον δ' ὑπέρ δεξιῶν χωρίον οἷον χαλεπώτατον καί ἐξ ἀριστερᾶς ἄλλον ποταμόν, εἰς ὅν ἐνέβαλλεν ὁ ὁρίζων, δι' οὗ ἔδει διαβῆναι. ἦν δέ οὗτος δασύς δένδρεσι παχέσι μέν οὔ, πυκνοῖς δέ. ταῦτ' ἐπεί προσῆλθον οἱ ἕλληνες ἔκοπτον, σπεύδοντες ἐκ τοῦ χωρίου ὡς τάχιστα ἐξελθεῖν. οἱ δέ μάκρωνες ἔχοντες γέρρα καί λόγχας καί τριχίνους χιτῶνας κατ' ἀντιπέραν τῆς διαβάσεως παρατεταγμένοι ἦσαν καί ἀλλήλοις διεκελεύοντο καί λίθους εἰς τόν ποταμόν ἔρριπτον: ἐξικνοῦντο γάρ οὔ οὐδ' ἔβλαπτον οὐδέν. ἔνθα δή προσέρχεται ξενοφῶντι τῶν πελταστῶν ἀνήρ ἀθήνησι φάσκων δεδουλευκέναι, λέγων ὅτι γιγνώσκοι τήν φωνήν τῶν ἀνθρώπων. καί οἶμαι, ἔφη, ἐμήν ταύτην πατρίδα εἶναι: καί εἰ μή τι κωλύει, ἐθέλω αὐτοῖς διαλεχθῆναι. ἀλλ' οὐδέν κωλύει, ἔφη, ἀλλά διαλέγου καί μάθε πρῶτον τίνες εἰσίν. οἱ δ' εἶπον ἐρωτήσαντος ὅτι μάκρωνες. ἐρώτα τοίνυν, ἔφη, αὐτούς τί ἀντιτετάχαται καί χρῄζουσιν ἡμῖν πολέμιοι εἶναι. οἱ δ' ἀπεκρίναντο ὅτι καί ὑμεῖς ἐπί τήν ἡμετέραν χώραν ἔρχεσθε. λέγειν ἐκέλευον οἱ στρατηγοί ὅτι οὐ κακῶς γε ποιήσοντες, ἀλλά βασιλεῖ πολεμήσαντες ἀπερχόμεθα εἰς τήν ἑλλάδα, καί ἐπί θάλατταν βουλόμεθα ἀφικέσθαι. ἠρώτων ἐκεῖνοι εἰ δοῖεν ἄν τούτων τά πιστά. οἱ δ' ἔφασαν καί δοῦναι καί λαβεῖν ἐθέλειν. ἐντεῦθεν διδόασιν οἱ μάκρωνες βαρβαρικήν λόγχην τοῖς ἕλλησιν, οἱ δέ ἕλληνες ἐκείνοις ἑλληνικήν: ταῦτα γάρ ἔφασαν πιστά εἶναι: θεούς δ' ἐπεμαρτύραντο ἀμφότεροι. μετά δέ τά πιστά εὐθύς οἱ μάκρωνες τά δένδρα συνεξέκοπτον τήν τε ὁδόν ὡδοποίουν ὡς διαβιβάσοντες ἐν μέσοις ἀναμεμιγμένοι τοῖς ἕλλησι, καί ἀγοράν οἵαν ἐδύναντο παρεῖχον, καί παρήγαγον ἐν τρισίν ἡμέραις ἕως ἐπί τά κόλχων ὅρια κατέστησαν τούς ἕλληνας. ἐνταῦθα ἦν ὄρος μέγα, προσβατόν δέ: καί ἐπί τούτου οἱ κόλχοι παρατεταγμένοι ἦσαν. καί τό μέν πρῶτον οἱ ἕλληνες ἀντιπαρετάξαντο φάλαγγα, ὡς οὕτως ἄξοντες πρός τό ὄρος: ἔπειτα δέ ἔδοξε τοῖς στρατηγοῖς βουλεύσασθαι συλλεγεῖσιν ὅπως ὡς κάλλιστα ἀγωνιοῦνται. ἔλεξεν οὖν ξενοφῶν ὅτι δοκοίη παύσαντας τήν φάλαγγα λόχους ὀρθίους ποιῆσαι: ἡ μέν γάρ φάλαγξ διασπασθήσεται εὐθύς: τῇ μέν γάρ ἄνοδον τῇ δέ εὔοδον εὑρήσομεν τό ὄρος: καί εὐθύς τοῦτο ἀθυμίαν ποιήσει ὅταν τεταγμένοι εἰς φάλαγγα ταύτην διεσπασμένην ὁρῶσιν. ἔπειτα ἤν μέν ἐπί πολλῶν τεταγμένοι προσάγωμεν, περιττεύσουσιν ἡμῶν οἱ πολέμιοι καί τοῖς περιττοῖς χρήσονται ὅ τι ἄν βούλωνται: ἐάν δέ ἐπ' ὀλίγων τεταγμένοι ὦμεν, οὐδέν ἄν εἴη θαυμαστόν εἰ διακοπείη ἡμῶν ἡ φάλαγξ ὑπό ἁθρόων καί βελῶν καί ἀνθρώπων πολλῶν ἐμπεσόντων: εἰ δέ πῃ τοῦτο ἔσται, τῇ ὅλῃ φάλαγγι κακόν ἔσται. ἀλλά μοι δοκεῖ ὀρθίους τούς λόχους ποιησαμένους τοσοῦτον χωρίον κατασχεῖν διαλιπόντας τοῖς λόχοις ὅσον ἔξω τούς ἐσχάτους λόχους γενέσθαι τῶν πολεμίων κεράτων: καί οὕτως ἐσόμεθα τῆς τε τῶν πολεμίων φάλαγγος ἔξω [οἱ ἔσχατοι λόχοι], καί ὀρθίους ἄγοντες οἱ κράτιστοι ἡμῶν πρῶτοι προσίασιν, ᾗ τε ἄν εὔοδον ᾖ, ταύτῃ ἕκαστος ἄξει [ὁ λόχος]. καί εἴς τε τό διαλεῖπον οὐ ῥᾴδιον ἔσται τοῖς πολεμίοις εἰσελθεῖν ἔνθεν καί ἔνθεν λόχων ὄντων, διακόψαι τε οὐ ῥᾴδιον ἔσται λόχον ὄρθιον προσιόντα. ἄν τέ τις πιέζηται τῶν λόχων, ὁ πλησίον βοηθήσει. ἤν τε εἷς πῃ δυνηθῇ τῶν λόχων ἐπί τό ἄκρον ἀναβῆναι, οὐδείς μηκέτι μείνῃ τῶν πολεμίων. ταῦτα ἔδοξε, καί ἐποίουν ὀρθίους τούς λόχους. ξενοφῶν δέ ἀπιών ἐπί τό εὐώνυμον ἀπό τοῦ δεξιοῦ ἔλεγε τοῖς στρατιώταις: ἄνδρες, οὗτοί εἰσιν οὕς ὁρᾶτε μόνοι ἔτι ἡμῖν ἐμποδών τό μή ἤδη εἶναι ἔνθα πάλαι σπεύδομεν: τούτους, ἤν πως δυνώμεθα, καί ὠμούς δεῖ καταφαγεῖν. ἐπεί δ' ἐν ταῖς χώραις ἕκαστοι ἐγένοντο καί τούς λόχους ὀρθίους ἐποιήσαντο, ἐγένοντο μέν λόχοι τῶν ὁπλιτῶν ἀμφί τούς ὀγδοήκοντα, ὁ δέ λόχος ἕκαστος σχεδόν εἰς τούς ἑκατόν: τούς δέ πελταστάς καί τούς τοξότας τριχῇ ἐποιήσαντο, τούς μέν τοῦ εὐωνύμου ἔξω, τούς δέ τοῦ δεξιοῦ, τούς δέ κατά μέσον, σχεδόν ἑξακοσίους ἑκάστους. ἐκ τούτου παρηγγύησαν οἱ στρατηγοί εὔχεσθαι: εὐξάμενοι δέ καί παιανίσαντες ἐπορεύοντο. καί χειρίσοφος μέν καί ξενοφῶν καί οἱ σύν αὐτοῖς πελτασταί τῆς τῶν πολεμίων φάλαγγος ἔξω γενόμενοι ἐπορεύοντο: οἱ δέ πολέμιοι ὡς εἶδον αὐτούς, ἀντιπαραθέοντες οἱ μέν ἐπί τό δεξιόν οἱ δέ ἐπί τό εὐώνυμον διεσπάσθησαν, καί πολύ τῆς αὑτῶν φάλαγγος ἐν τῷ μέσῳ κενόν ἐποίησαν. οἱ δέ κατά τό ἀρκαδικόν πελτασταί, ὧν ἦρχεν αἰσχίνης ὁ ἀκαρνάν, νομίσαντες φεύγειν ἀνακραγόντες ἔθεον: καί οὗτοι πρῶτοι ἐπί τό ὄρος ἀναβαίνουσι: συνεφείπετο δέ αὐτοῖς καί τό ἀρκαδικόν ὁπλιτικόν, ὧν ἦρχε κλεάνωρ ὁ ὀρχομένιος. οἱ δέ πολέμιοι, ὡς ἤρξαντο θεῖν, οὐκέτι ἔστησαν, ἀλλά φυγῇ ἄλλος ἄλλῃ ἐτράπετο. οἱ δέ ἕλληνες ἀναβάντες ἐστρατοπεδεύοντο ἐν πολλαῖς κώμαις καί τἀπιτήδεια πολλά ἐχούσαις. καί τά μέν ἄλλα οὐδέν ὅ τι καί ἐθαύμασαν: τά δέ σμήνη πολλά ἦν αὐτόθι, καί τῶν κηρίων ὅσοι ἔφαγον τῶν στρατιωτῶν πάντες ἄφρονές τε ἐγίγνοντο καί ἤμουν καί κάτω διεχώρει αὐτοῖς καί ὀρθός οὐδείς ἐδύνατο ἵστασθαι, ἀλλ' οἱ μέν ὀλίγον ἐδηδοκότες σφόδρα μεθύουσιν ἐῴκεσαν, οἱ δέ πολύ μαινομένοις, οἱ δέ καί ἀποθνῄσκουσιν. ἔκειντο δέ οὕτω πολλοί ὥσπερ τροπῆς γεγενημένης, καί πολλή ἦν ἀθυμία. τῇ δ' ὑστεραίᾳ ἀπέθανε μέν οὐδείς, ἀμφί δέ τήν αὐτήν πως ὥραν ἀνεφρόνουν: τρίτῃ δέ καί τετάρτῃ ἀνίσταντο ὥσπερ ἐκ φαρμακοποσίας. ἐντεῦθεν δ' ἐπορεύθησαν δύο σταθμούς παρασάγγας ἑπτά, καί ἦλθον ἐπί θάλατταν εἰς τραπεζοῦντα πόλιν ἑλληνίδα οἰκουμένην ἐν τῷ εὐξείνῳ πόντῳ, σινωπέων ἀποικίαν, ἐν τῇ κόλχων χώρᾳ. ἐνταῦθα ἔμειναν ἡμέρας ἀμφί τάς τριάκοντα ἐν ταῖς τῶν κόλχων κώμαις: κἀντεῦθεν ὁρμώμενοι ἐλῄζοντο τήν κολχίδα. ἀγοράν δέ παρεῖχον τῷ στρατοπέδῳ τραπεζούντιοι, καί ἐδέξαντό τε τούς ἕλληνας καί ξένια ἔδοσαν βοῦς καί ἄλφιτα καί οἶνον. συνδιεπράττοντο δέ καί ὑπέρ τῶν πλησίον κόλχων τῶν ἐν τῷ πεδίῳ μάλιστα οἰκούντων, καί ξένια καί παρ' ἐκείνων ἦλθον βόες. μετά δέ τοῦτο τήν θυσίαν ἥν ηὔξαντο παρεσκευάζοντο: ἦλθον δ' αὐτοῖς ἱκανοί βόες ἀποθῦσαι τῷ διί τῷ σωτῆρι καί τῷ ἡρακλεῖ ἡγεμόσυνα καί τοῖς ἄλλοις θεοῖς ἅ ηὔξαντο. ἐποίησαν δέ καί ἀγῶνα γυμνικόν ἐν τῷ ὄρει ἔνθαπερ ἐσκήνουν. εἵλοντο δέ δρακόντιον σπαρτιάτην, ὅς ἔφυγε παῖς ὤν οἴκοθεν, παῖδα ἄκων κατακανών ξυήλῃ πατάξας, δρόμου τ' ἐπιμεληθῆναι καί τοῦ ἀγῶνος προστατῆσαι. ἐπειδή δέ ἡ θυσία ἐγένετο, τά δέρματα παρέδοσαν τῷ δρακοντίῳ, καί ἡγεῖσθαι ἐκέλευον ὅπου τόν δρόμον πεποιηκώς εἴη. ὁ δέ δείξας οὗπερ ἑστηκότες ἐτύγχανον οὗτος ὁ λόφος, ἔφη, κάλλιστος τρέχειν ὅπου ἄν τις βούληται. πῶς οὖν, ἔφασαν, δυνήσονται παλαίειν ἐν σκληρῷ καί δασεῖ οὕτως; ὁ δ' εἶπε: μᾶλλόν τι ἀνιάσεται ὁ καταπεσών. ἠγωνίζοντο δέ παῖδες μέν στάδιον τῶν αἰχμαλώτων οἱ πλεῖστοι, δόλιχον δέ κρῆτες πλείους ἤ ἑξήκοντα ἔθεον, πάλην δέ καί πυγμήν καί παγ κράτιον †ἕτεροι†, καί καλή θέα ἐγένετο: πολλοί γάρ κατέβησαν καί ἅτε θεωμένων τῶν ἑταίρων πολλή φιλονικία ἐγίγνετο. ἔθεον δέ καί ἵπποι καί ἔδει αὐτούς κατά τοῦ πρανοῦς ἐλάσαντας ἐν τῇ θαλάττῃ ἀποστρέψαντας πάλιν πρός τόν βωμόν ἄγειν. καί κάτω μέν οἱ πολλοί ἐκαλινδοῦντο: ἄνω δέ πρός τό ἰσχυρῶς ὄρθιον μόλις βάδην ἐπορεύοντο οἱ ἵπποι: ἔνθα πολλή κραυγή καί γέλως καί παρακέλευσις ἐγίγνετο. {κυρου αναβασεωσ ε} [ὅσα μέν δή ἐν τῇ ἀναβάσει τῇ μετά κύρου ἔπραξαν οἱ ἕλληνες, καί ἐν τῇ πορείᾳ τῇ μέχρι ἐπί θάλατταν τήν ἐν τῷ εὐξείνῳ πόντῳ, καί ὡς εἰς τραπεζοῦντα ἑλληνίδα πόλιν ἀφίκοντο, καί ὡς ἀπέθυσαν ἅ εὔξαντο σωτήρια θύειν ἔνθα πρῶτον εἰς φιλίαν γῆν ἀφίκοντο, ἐν τῷ πρόσθεν λόγῳ δεδήλωται.] ἐκ δέ τούτου ξυνελθόντες ἐβουλεύοντο περί τῆς λοιπῆς πορείας: ἀνέστη δέ πρῶτος λέων θούριος καί ἔλεξεν ὧδε. ἐγώ μέν τοίνυν, ἔφη, ὦ ἄνδρες, ἀπείρηκα ἤδη ξυσκευαζόμενος καί βαδίζων καί τρέχων καί τά ὅπλα φέρων καί ἐν τάξει ὤν καί φυλακάς φυλάττων καί μαχόμενος, ἐπιθυμῶ δέ ἤδη παυσάμενος τούτων τῶν πόνων, ἐπεί θάλατταν ἔχομεν, πλεῖν τό λοιπόν καί ἐκταθείς ὥσπερ ὀδυσσεύς ἀφικέσθαι εἰς τήν ἑλλάδα. ταῦτα ἀκούσαντες οἱ στρατιῶται ἀνεθορύβησαν ὡς εὖ λέγει: καί ἄλλος ταὔτ' ἔλεγε, καί πάντες οἱ παριόντες. ἔπειτα δέ χειρίσοφος ἀνέστη καί εἶπεν ὧδε. φίλος μοί ἐστιν, ὦ ἄνδρες, ἀναξίβιος, ναυαρχῶν δέ καί τυγχάνει. ἤν οὖν πέμψητέ με, οἴομαι ἄν ἐλθεῖν καί τριήρεις ἔχων καί πλοῖα τά ἡμᾶς ἄξοντα: ὑμεῖς δέ εἴπερ πλεῖν βούλεσθε, περιμένετε ἔστ' ἄν ἐγώ ἔλθω: ἥξω δέ ταχέως. ἀκούσαντες ταῦτα οἱ στρατιῶται ἥσθησάν τε καί ἐψηφίσαντο πλεῖν αὐτόν ὡς τάχιστα. μετά τοῦτον ξενοφῶν ἀνέστη καί ἔλεξεν ὧδε. χειρίσοφος μέν δή ἐπί πλοῖα στέλλεται, ἡμεῖς δέ ἀναμενοῦμεν. ὅσα μοι οὖν δοκεῖ καιρός εἶναι ποιεῖν ἐν τῇ μονῇ, ταῦτα ἐρῶ. πρῶτον μέν τά ἐπιτήδεια δεῖ πορίζεσθαι ἐκ τῆς πολεμίας: οὔτε γάρ ἀγορά ἔστιν ἱκανή οὔτε ὅτου ὠνησόμεθα εὐπορία εἰ μή ὀλίγοις τισίν: ἡ δέ χώρα πολεμία: κίνδυνος οὖν πολλούς ἀπόλλυσθαι, ἤν ἀμελῶς τε καί ἀφυλάκτως πορεύησθε ἐπί τά ἐπιτήδεια. ἀλλά μοι δοκεῖ σύν προνομαῖς λαμβάνειν τά ἐπιτήδεια, ἄλλως δέ μή πλανᾶσθαι, ὡς σῴζησθε, ἡμᾶς δέ τούτων ἐπιμελεῖσθαι. ἔδοξε ταῦτα. ἔτι τοίνυν ἀκούσατε καί τάδε. ἐπί λείαν γάρ ὑμῶν ἐκπορεύσονταί τινες. οἴομαι οὖν βέλτιστον εἶναι ἡμῖν εἰπεῖν τόν μέλλοντα ἐξιέναι, φράζειν δέ καί ὅποι, ἵνα καί τό πλῆθος εἰδῶμεν τῶν ἐξιόντων καί τῶν μενόντων καί ξυμπαρασκευάζωμεν, ἐάν τι δέῃ, κἄν βοηθῆσαί τισι καιρός ᾖ, εἰδῶμεν ὅποι δεήσει βοηθεῖν, καί ἐάν τις τῶν ἀπειροτέρων ἐγχειρῇ ποι, ξυμβουλεύωμεν πειρώμενοι εἰδέναι τήν δύναμιν ἐφ' οὕς ἄν ἴωσιν. ἔδοξε καί ταῦτα. ἐννοεῖτε δή καί τόδε, ἔφη. σχολή τοῖς πολεμίοις λῄζεσθαι, καί δικαίως ἡμῖν ἐπιβουλεύουσιν: ἔχομεν γάρ τά ἐκείνων: ὑπερκάθηνται δέ ἡμῶν. φυλακάς δή μοι δοκεῖ δεῖν περί τό στρατόπεδον εἶναι: ἐάν οὖν κατά μέρος [μερισθέντες] φυλάττωμεν καί σκοπῶμεν, ἧττον ἄν δύναιντο ἡμᾶς θηρᾶν οἱ πολέμιοι. ἔτι τοίνυν τάδε ὁρᾶτε. εἰ μέν ἠπιστάμεθα σαφῶς ὅτι ἥξει πλοῖα χειρί σοφος ἄγων ἱκανά, οὐδέν ἄν ἔδει ὧν μέλλω λέγειν: νῦν δ' ἐπεί τοῦτο ἄδηλον, δοκεῖ μοι πειρᾶσθαι πλοῖα συμπαρασκευάζειν καί αὐτόθεν. ἤν μέν γάρ ἔλθῃ, ὑπαρχόντων ἐνθάδε ἐν ἀφθονωτέροις πλευσόμεθα: ἤν δέ μή ἄγῃ, τοῖς ἐνθάδε χρησόμεθα. ὁρῶ δέ ἐγώ πλοῖα πολλάκις παραπλέοντα: εἰ οὖν αἰτησάμενοι παρά τραπεζουντίων μακρά πλοῖα κατάγοιμεν καί φυλάττοιμεν αὐτά, τά πηδάλια παραλυόμενοι, ἕως ἄν ἱκανά τά ἄξοντα γένηται, ἴσως ἄν οὐκ ἀπορήσαιμεν κομιδῆς οἵας δεόμεθα. ἔδοξε καί ταῦτα. ἐννοήσατε δ', ἔφη, εἰ εἰκός καί τρέφειν ἀπό κοινοῦ οὕς ἄν καταγάγωμεν ὅσον ἄν χρόνον ἡμῶν ἕνεκεν μένωσι, καί ναῦλον ξυνθέσθαι, ὅπως ὠφελοῦντες καί ὠφελῶνται. ἔδοξε καί ταῦτα. δοκεῖ τοίνυν μοι, ἔφη, ἤν ἄρα καί ταῦτα ἡμῖν μή ἐκπεραίνηται ὥστε ἀρκεῖν πλοῖα, τάς ὁδούς ἅς δυσπόρους ἀκούομεν εἶναι ταῖς παρά θάλατταν οἰκούσαις πόλεσιν ἐντείλασθαι ὁδοποιεῖν: πείσονται γάρ καί διά τό φοβεῖσθαι καί διά τό βούλεσθαι ἡμῶν ἀπαλλαγῆναι. ἐνταῦθα δέ ἀνέκραγον ὡς οὐ δέοι ὁδοιπορεῖν. ὁ δέ ὡς ἔγνω τήν ἀφροσύνην αὐτῶν, ἐπεψήφισε μέν οὐδέν, τάς δέ πόλεις ἑκούσας ἔπεισεν ὁδοποιεῖν, λέγων ὅτι θᾶττον ἀπαλλάξονται, ἤν εὔποροι γένωνται αἱ ὁδοί. ἔλαβον δέ καί πεντηκόντορον παρά τῶν τραπεζουντίων, ᾗ ἐπέστησαν δέξιππον λάκωνα περίοικον. οὗτος ἀμελήσας τοῦ ξυλλέγειν πλοῖα ἀποδράς ᾤχετο ἔξω τοῦ πόντου, ἔχων τήν ναῦν. οὗτος μέν οὖν δίκαια ἔπαθεν ὕστερον: ἐν θρᾴκῃ γάρ παρά σεύθῃ πολυπραγμονῶν τι ἀπέθανεν ὑπό νικάνδρου τοῦ λάκωνος. ἔλαβον δέ καί τριακόντορον, ᾗ ἐπεστάθη πολυκράτης ἀθηναῖος, ὅς ὁπόσα λαμβάνοι πλοῖα κατῆγεν ἐπί τό στρατόπεδον. καί τά μέν ἀγώγιμα εἴ τι ἦγον ἐξαιρούμενοι φύλακας καθίστασαν, ὅπως σῷα εἴη, τοῖς δέ πλοίοις ἐχρήσαντο εἰς παραγωγήν. ἐν ᾧ δέ ταῦτα ἦν ἐπί λείαν ἐξῇσαν οἱ ἕλληνες, καί οἱ μέν ἐλάμβανον οἱ δέ καί οὔ. κλεαίνετος δ' ἐξαγαγών καί τόν ἑαυτοῦ καί ἄλλον λόχον πρός χωρίον χαλεπόν αὐτός τε ἀπέθανε καί ἄλλοι πολλοί τῶν σύν αὐτῷ. ἐπεί δέ τά ἐπιτήδεια οὐκέτι ἦν λαμβάνειν ὥστε ἀπαυθημερίζειν ἐπί τό στρατόπεδον, ἐκ τούτου λαβών ξενοφῶν ἡγεμόνας τῶν τραπεζουντίων ἐξάγει εἰς δρίλας τό ἥμισυ τοῦ στρατεύματος, τό δέ ἥμισυ κατέλιπε φυλάττειν τό στρατόπεδον: οἱ γάρ κόλχοι, ἅτε ἐκπεπτωκότες τῶν οἰκιῶν, πολλοί ἦσαν ἁθρόοι καί ὑπερεκάθηντο ἐπί τῶν ἄκρων. οἱ δέ τραπεζούντιοι ὁπόθεν μέν τά ἐπιτήδεια ῥᾴδιον ἦν λαβεῖν οὐκ ἦγον: φίλοι γάρ αὐτοῖς ἦσαν: εἰς δέ τούς δρίλας προθύμως ἦγον, ὑφ' ὧν κακῶς ἔπασχον, εἰς χωρία τε ὀρεινά καί δύσβατα καί ἀνθρώπους πολεμικωτάτους τῶν ἐν τῷ πόντῳ. ἐπεί δέ ἦσαν ἐν τῇ ἄνω χώρᾳ οἱ ἕλληνες, ὁποῖα τῶν χωρίων τοῖς δρίλαις ἁλώσιμα εἶναι ἐδόκει ἐμπιμπράντες ἀπῇσαν: καί οὐδέν ἦν λαμβάνειν εἰ μή ὗς ἤ βοῦς ἤ ἄλλο τι κτῆνος τό πῦρ διαπεφευγός. ἕν δέ ἦν χωρίον μητρόπολις αὐτῶν: εἰς τοῦτο πάντες ξυνερρυήκεσαν. περί δέ τοῦτο ἦν χαράδρα ἰσχυρῶς βαθεῖα, καί πρόσοδοι χαλεπαί πρός τό χωρίον. οἱ δέ πελτασταί προδραμόντες στάδια πέντε ἤ ἕξ τῶν ὁπλιτῶν, διαβάντες τήν χαράδραν, ὁρῶντες πρόβατα πολλά καί ἄλλα χρήματα προσέβαλλον πρός τό χωρίον: ξυνείποντο δέ καί δορυφόροι πολλοί οἱ ἐπί τά ἐπιτήδεια ἐξωρμημένοι: ὥστε ἐγένοντο οἱ διαβάντες πλείους ἤ δισχίλιοι ἄνθρωποι. ἐπεί δέ μαχόμενοι οὐκ ἐδύναντο λαβεῖν τό χωρίον (καί γάρ τάφρος ἦν περί αὐτό εὐρεῖα ἀναβεβλημένη καί σκόλοπες ἐπί τῆς ἀναβολῆς καί τύρσεις πυκναί ξύλιναι πεποιημέναι), ἀπιέναι δή ἐπεχείρουν: οἱ δέ ἐπέκειντο αὐτοῖς. ὡς δέ οὐκ ἐδύναντο ἀποτρέχειν (ἦν γάρ ἐφ' ἑνός ἡ κατάβασις ἐκ τοῦ χωρίου εἰς τήν χαράδραν), πέμπουσι πρός ξενοφῶντα: ὁ δέ ἡγεῖτο τοῖς ὁπλίταις. ὁ δέ ἐλθών λέγει ὅτι ἔστι χωρίον χρημάτων πολλῶν μεστόν: τοῦτο οὔτε λαβεῖν δυνάμεθα: ἰσχυρόν γάρ ἐστιν: οὔτε ἀπελθεῖν ῥᾴδιον: μάχονται γάρ ἐπεξεληλυθότες καί ἡ ἄφοδος χαλεπή. ἀκούσας ταῦτα ὁ ξενοφῶν προσαγαγών πρός τήν χαράδραν τούς μέν ὁπλίτας θέσθαι ἐκέλευσε τά ὅπλα, αὐτός δέ διαβάς σύν τοῖς λοχαγοῖς ἐσκοπεῖτο πότερον εἴη κρεῖττον ἀπαγαγεῖν καί τούς διαβεβηκότας ἤ καί τούς ὁπλίτας διαβιβάζειν, ὡς ἁλόντος ἄν τοῦ χωρίου. ἐδόκει γάρ τό μέν ἀπαγαγεῖν οὐκ εἶναι ἄνευ πολλῶν νεκρῶν, ἑλεῖν δ' ἄν ᾤοντο καί οἱ λοχαγοί τό χωρίον, καί ὁ ξενοφῶν ξυνεχώρησε τοῖς ἱεροῖς πιστεύσας: οἱ γάρ μάντεις ἀποδεδειγμένοι ἦσαν ὅτι μάχη μέν ἔσται, τό δέ τέλος καλόν τῆς ἐξόδου. καί τούς μέν λοχαγούς ἔπεμπε διαβιβάσοντας τούς ὁπλίτας, αὐτός δ' ἔμενεν ἀναχωρίσας ἅπαντας τούς πελταστάς, καί οὐδένα εἴα ἀκροβολίζεσθαι. ἐπεί δ' ἧκον οἱ ὁπλῖται, ἐκέλευσε τόν λόχον ἕκαστον ποιῆσαι τῶν λοχαγῶν ὡς ἄν κράτιστα οἴηται ἀγωνιεῖσθαι: ἦσαν γάρ οἱ λοχαγοί πλησίον ἀλλήλων οἵ πάντα τόν χρόνον ἀλλήλοις περί ἀνδραγαθίας ἀντεποιοῦντο. καί οἱ μέν ταῦτ' ἐποίουν: ὁ δέ τοῖς πελτασταῖς πᾶσι παρήγγειλε διηγκυλωμένους ἰέναι, ὡς, ὁπόταν σημήνῃ, ἀκοντίζειν, καί τούς τοξότας ἐπιβεβλῆσθαι ἐπί ταῖς νευραῖς, ὡς, ὁπόταν σημήνῃ, τοξεύειν δεῆσον, καί τούς γυμνῆτας λίθων ἔχειν μεστάς τάς διφθέρας: καί τούς ἐπιτηδείους ἔπεμψε τούτων ἐπιμεληθῆναι. ἐπεί δέ πάντα παρεσκεύαστο καί οἱ λοχαγοί καί οἱ ὑπολόχαγοι καί οἱ ἀξιοῦντες τούτων μή χείρους εἶναι πάντες παρατεταγμένοι ἦσαν, καί ἀλλήλους μέν δή ξυνεώρων (μηνοειδής γάρ διά τό χωρίον ἡ τάξις ἦν): ἐπεί δ' ἐπαιάνισαν καί ἡ σάλπιγξ ἐφθέγξατο, ἅμα τε τῷ ἐνυαλίῳ ἠλέλιξαν καί ἔθεον δρόμῳ οἱ ὁπλῖται, καί τά βέλη ὁμοῦ ἐφέρετο, λόγχαι, τοξεύματα, σφενδόναι, πλεῖστοι δ' ἐκ τῶν χειρῶν λίθοι, ἦσαν δέ οἵ καί πῦρ προσέφερον. ὑπό δέ τοῦ πλήθους τῶν βελῶν ἔλιπον οἱ πολέμιοι τά τε σταυρώματα καί τάς τύρσεις: ὥστε ἀγασίας στυμφάλιος καταθέμενος τά ὅπλα ἐν χιτῶνι μόνον ἀνέβη, καί ἄλλος ἄλλον εἷλκε, καί ἄλλος ἀνεβεβήκει, καί ἡλώκει τό χωρίον, ὡς ἐδόκει. καί οἱ μέν πελτασταί καί οἱ ψιλοί ἐσδραμόντες ἥρπαζον ὅ τι ἕκαστος ἐδύνατο: ὁ δέ ξενοφῶν στάς κατά τάς πύλας ὁπόσους ἐδύνατο κατεκώλυε τῶν ὁπλιτῶν ἔξω: πολέμιοι γάρ ἄλλοι ἐφαίνοντο ἐπ' ἄκροις τισίν ἰσχυροῖς. οὐ πολλοῦ δέ χρόνου μεταξύ γενομένου κραυγή τε ἐγένετο ἔνδον καί ἔφευγον οἱ μέν καί ἔχοντες ἅ ἔλαβον, τάχα δέ τις καί τετρωμένος: καί πολύς ἦν ὠθισμός ἀμφί τά θύρετρα. καί ἐρωτώμενοι οἱ ἐκπίπτοντες ἔλεγον ὅτι ἄκρα τέ ἐστιν ἔνδον καί οἱ πολέμιοι πολλοί, οἵ παίουσιν ἐκδεδραμηκότες τούς ἔνδον ἀνθρώπους. ἐνταῦθα ἀνειπεῖν ἐκέλευσε τολμίδην τόν κήρυκα ἰέναι εἴσω τόν βουλόμενόν τι λαμβάνειν. καί ἵενται πολλοί εἴσω, καί νικῶσι τούς ἐκπίπτοντας οἱ εἰσωθούμενοι καί κατακλείουσι τούς πολεμίους πάλιν εἰς τήν ἄκραν. καί τά μέν ἔξω τῆς ἄκρας πάντα διηρπάσθη, καί ἐξεκομίσαντο οἱ ἕλληνες: οἱ δέ ὁπλῖται ἔθεντο τά ὅπλα, οἱ μέν περί τά σταυρώματα, οἱ δέ κατά τήν ὁδόν τήν ἐπί τήν ἄκραν φέρουσαν. ὁ δέ ξενοφῶν καί οἱ λοχαγοί ἐσκόπουν εἰ οἷόν τε εἴη τήν ἄκραν λαβεῖν: ἦν γάρ οὕτως σωτηρία ἀσφαλής, ἄλλως δέ πάνυ χαλεπόν ἐδόκει εἶναι ἀπελθεῖν: σκοπουμένοις δέ αὐτοῖς ἔδοξε παντάπασιν ἀνάλωτον εἶναι τό χωρίον. ἐνταῦθα παρεσκευάζοντο τήν ἄφοδον, καί τούς μέν σταυρούς ἕκαστοι τούς καθ' αὑτούς διῄρουν, καί τούς ἀχρείους καί φορτία ἔχοντάς τε ἐξεπέμποντο καί τῶν ὁπλιτῶν τό πλῆθος, καταλιπόντες οἱ λοχαγοί οἷς ἕκαστος ἐπίστευεν. ἐπεί δέ ἤρξαντο ἀποχωρεῖν, ἐπεξέθεον ἔνδοθεν πολλοί γέρρα καί λόγχας ἔχοντες καί κνημῖδας καί κράνη παφλαγονικά, καί ἄλλοι ἐπί τάς οἰκίας ἀνέβαινον τάς ἔνθεν καί ἔνθεν τῆς εἰς τήν ἄκραν φερούσης ὁδοῦ: ὥστε οὐδέ διώκειν ἀσφαλές ἦν κατά τάς πύλας τάς εἰς τήν ἄκραν φερούσας. καί γάρ ξύλα μεγάλα ἐπερρίπτουν ἄνωθεν, ὥστε χαλεπόν ἦν καί μένειν καί ἀπιέναι: καί ἡ νύξ φοβερά ἦν ἡ ἐπιοῦσα. μαχομένων δέ αὐτῶν καί ἀπορουμένων θεῶν τις αὐτοῖς μηχανήν σωτηρίας δίδωσιν. ἐξαπίνης γάρ ἀνέλαμψεν οἰκία τῶν ἐν δεξιᾷ ὅτου δή ἐνάψαντος. ὡς δ' αὕτη ξυνέπιπτεν, ἔφευγον οἱ ἀπό τῶν ἐν δεξιᾷ οἰκιῶν. ὡς δέ ἔμαθεν ὁ ξενοφῶν τοῦτο παρά τῆς τύχης, ἐνάπτειν ἐκέλευε καί τάς ἐν ἀριστερᾷ οἰκίας, αἵ ξύλιναι ἦσαν, ὥστε καί ταχύ ἐκαίοντο. ἔφευγον οὖν καί οἱ ἀπό τούτων τῶν οἰκιῶν. οἱ δέ κατά στόμα δή ἔτι μόνοι ἐλύπουν καί δῆλοι ἦσαν ὅτι ἐπικείσονται ἐν τῇ ἐξόδῳ τε καί καταβάσει. ἐνταῦθα παραγγέλλει φέρειν ξύλα ὅσοι ἐτύγχανον ἔξω ὄντες τῶν βελῶν εἰς τό μέσον ἑαυτῶν καί τῶν πολεμίων. ἐπεί δέ ἱκανά ἤδη ἦν, ἐνῆψαν: ἐνῆπτον δέ καί τάς παρ' αὐτό τό χαράκωμα οἰκίας, ὅπως οἱ πολέμιοι ἀμφί ταῦτα ἔχοιεν. οὕτω μόλις ἀπῆλθον ἀπό τοῦ χωρίου, πῦρ ἐν μέσῳ ἑαυτῶν καί τῶν πολεμίων ποιησάμενοι. καί κατεκαύθη πᾶσα ἡ πόλις καί αἱ οἰκίαι καί αἱ τύρσεις καί τά σταυρώματα καί τἆλλα πάντα πλήν τῆς ἄκρας. τῇ δέ ὑστεραίᾳ ἀπῇσαν οἱ ἕλληνες ἔχοντες τά ἐπιτήδεια. ἐπεί δέ τήν κατάβασιν ἐφοβοῦντο τήν εἰς τραπεζοῦντα (πρανής γάρ ἦν καί στενή), ψευδενέδραν ἐποιήσαντο: καί ἀνήρ μυσός καί τοὔνομα τοῦτο ἔχων τῶν κρητῶν λαβών δέκα ἔμενεν ἐν λασίῳ χωρίῳ καί προσεποιεῖτο τούς πολεμίους πειρᾶσθαι λανθάνειν: αἱ δέ πέλται αὐτῶν ἄλλοτε καί ἄλλοτε διεφαίνοντο χαλκαῖ οὖσαι. οἱ μέν οὖν πολέμιοι ταῦτα διορῶντες ἐφοβοῦντο ὡς ἐνέδραν οὖσαν: ἡ δέ στρατιά ἐν τούτῳ κατέβαινεν. ἐπεί δέ ἐδόκει ἤδη ἱκανόν ὑπεληλυθέναι, τῷ μυσῷ ἐσήμηνε φεύγειν ἀνά κράτος: καί ὅς ἐξαναστάς φεύγει καί οἱ σύν αὐτῷ. καί οἱ μέν ἄλλοι κρῆτες (ἁλίσκεσθαι γάρ ἔφασαν τῷ δρόμῳ), ἐκπεσόντες ἐκ τῆς ὁδοῦ εἰς ὕλην κατά τάς νάπας καλινδούμενοι ἐσώθησαν, ὁ μυσός δέ κατά τήν ὁδόν φεύγων ἐβόα βοηθεῖν: καί ἐβοήθησαν αὐτῷ, καί ἀνέλαβον τετρωμένον. καί αὐτοί ἐπί πόδα ἀνεχώρουν βαλλόμενοι οἱ βοηθήσαντες καί ἀντιτοξεύοντές τινες τῶν κρητῶν. οὕτως ἀφίκοντο ἐπί τό στρατόπεδον πάντες σῷοι ὄντες. ἐπεί δέ οὔτε χειρίσοφος ἧκεν οὔτε πλοῖα ἱκανά ἦν οὔτε τά ἐπιτήδεια ἦν λαμβάνειν ἔτι, ἐδόκει ἀπιτέον εἶναι. καί εἰς μέν τά πλοῖα τούς τε ἀσθενοῦντας ἐνεβίβασαν καί τούς ὑπέρ τετταράκοντα ἔτη καί παῖδας καί γυναῖκας καί τῶν σκευῶν ὅσα μή ἀνάγκη ἦν ἔχειν. καί φιλήσιον καί σοφαίνετον τούς πρεσβυτάτους τῶν στρατηγῶν εἰσβιβάσαντες τούτων ἐκέλευον ἐπιμελεῖσθαι: οἱ δέ ἄλλοι ἐπορεύοντο: ἡ δέ ὁδός ὡδοποιημένη ἦν. καί ἀφικνοῦνται πορευόμενοι εἰς κερασοῦντα τριταῖοι πόλιν ἑλληνίδα ἐπί θαλάττῃ σινωπέων ἄποικον ἐν τῇ κολχίδι χώρᾳ. ἐνταῦθα ἔμειναν ἡμέρας δέκα: καί ἐξέτασις σύν τοῖς ὅπλοις ἐγίγνετο καί ἀριθμός, καί ἐγένοντο ὀκτακισχίλιοι καί ἑξακόσιοι. οὗτοι ἐσώθησαν. οἱ δέ ἄλλοι ἀπώλοντο ὑπό τε τῶν πολεμίων καί χιόνος καί εἴ τις νόσῳ. ἐνταῦθα καί διαλαμβάνουσι τό ἀπό τῶν αἰχμαλώτων ἀργύριον γενόμενον. καί τήν δεκάτην, ἥν τῷ ἀπόλλωνι ἐξεῖλον καί τῇ ἐφεσίᾳ ἀρτέμιδι, διέλαβον οἱ στρατηγοί τό μέρος ἕκαστος φυλάττειν τοῖς θεοῖς: ἀντί δέ χειρισόφου νέων ὁ ἀσιναῖος ἔλαβε. ξενοφῶν οὖν τό μέν τοῦ ἀπόλλωνος ἀνάθημα ποιησάμενος ἀνατίθησιν εἰς τόν ἐν δελφοῖς τῶν ἀθηναίων θησαυρόν καί ἐπέγραψε τό τε αὑτοῦ ὄνομα καί τό προξένου, ὅς σύν κλεάρχῳ ἀπέθανεν: ξένος γάρ ἦν αὐτοῦ. τό δέ τῆς ἀρτέμιδος τῆς ἐφεσίας, ὅτ' ἀπῄει σύν ἀγησιλάῳ ἐκ τῆς ἀσίας τήν εἰς βοιωτούς ὁδόν, καταλείπει παρά μεγαβύζῳ τῷ τῆς ἀρτέμιδος νεωκόρῳ, ὅτι αὐτός κινδυνεύσων ἐδόκει ἰέναι, καί ἐπέστειλεν, ἤν μέν αὐτός σωθῇ, αὑτῷ ἀποδοῦναι: ἤν δέ τι πάθῃ, ἀναθεῖναι ποιησάμενον τῇ ἀρτέμιδι ὅ τι οἴοιτο χαριεῖσθαι τῇ θεῷ. ἐπειδή δ' ἔφευγεν ὁ ξενοφῶν, κατοικοῦντος ἤδη αὐτοῦ ἐν σκιλλοῦντι ὑπό τῶν λακεδαιμονίων οἰκισθέντος παρά τήν ὀλυμπίαν ἀφικνεῖται μεγάβυζος εἰς ὀλυμπίαν θεωρήσων καί ἀποδίδωσι τήν παρακαταθήκην αὐτῷ. ξενοφῶν δέ λαβών χωρίον ὠνεῖται τῇ θεῷ ὅπου ἀνεῖλεν ὁ θεός. ἔτυχε δέ διαρρέων διά τοῦ χωρίου ποταμός σελινοῦς. καί ἐν ἐφέσῳ δέ παρά τόν τῆς ἀρτέμιδος νεών σελινοῦς ποταμός παραρρεῖ. καί ἰχθύες τε ἐν ἀμφοτέροις ἔνεισι καί κόγχαι: ἐν δέ τῷ ἐν σκιλλοῦντι χωρίῳ καί θῆραι πάντων ὁπόσα ἐστίν ἀγρευόμενα θηρία. ἐποίησε δέ καί βωμόν καί ναόν ἀπό τοῦ ἱεροῦ ἀργυρίου, καί τό λοιπόν δέ ἀεί δεκατεύων τά ἐκ τοῦ ἀγροῦ ὡραῖα θυσίαν ἐποίει τῇ θεῷ, καί πάντες οἱ πολῖται καί οἱ πρόσχωροι ἄνδρες καί γυναῖκες μετεῖχον τῆς ἑορτῆς. παρεῖχε δέ ἡ θεός τοῖς σκηνοῦσιν ἄλφιτα, ἄρτους, οἶνον, τραγήματα, καί τῶν θυομένων ἀπό τῆς ἱερᾶς νομῆς λάχος, καί τῶν θηρευομένων δέ. καί γάρ θήραν ἐποιοῦντο εἰς τήν ἑορτήν οἵ τε ξενοφῶντος παῖδες καί οἱ τῶν ἄλλων πολιτῶν, οἱ δέ βουλόμενοι καί ἄνδρες ξυνεθήρων: καί ἡλίσκετο τά μέν ἐξ αὐτοῦ τοῦ ἱεροῦ χώρου, τά δέ καί ἐκ τῆς φολόης, σύες καί δορκάδες καί ἔλαφοι. ἔστι δέ ἡ χώρα ᾗ ἐκ λακεδαίμονος εἰς ὀλυμπίαν πορεύονται ὡς εἴκοσι στάδιοι ἀπό τοῦ ἐν ὀλυμπίᾳ διός ἱεροῦ. ἔνι δ' ἐν τῷ ἱερῷ χώρῳ καί λειμών καί ὄρη δένδρων μεστά, ἱκανά σῦς καί αἶγας καί βοῦς τρέφειν καί ἵππους, ὥστε καί τά τῶν εἰς τήν ἑορτήν ἰόντων ὑποζύγια εὐωχεῖσθαι. περί δέ αὐτόν τόν ναόν ἄλσος ἡμέρων δένδρων ἐφυτεύθη ὅσα ἐστί τρωκτά ὡραῖα. ὁ δέ ναός ὡς μικρός μεγάλῳ τῷ ἐν ἐφέσῳ εἴκασται, καί τό ξόανον ἔοικεν ὡς κυπαρίττινον χρυσῷ ὄντι τῷ ἐν ἐφέσῳ. καί στήλη ἕστηκε παρά τόν ναόν γράμματα ἔχουσα: ιεροσ ο χωροσ τησ αρτεμιδοσ. τον εχοντα και καρπουμενον την μεν δεκατην καταθυειν εκαστου ετουσ. εκ δε του περιττου τον ναον επισκευαζειν. αν δε τισ μη ποιηι ταυτα τηι θεωι μελησει. ἐκ κερασοῦντος δέ κατά θάλατταν μέν ἐκομίζοντο οἵπερ καί πρόσθεν, οἱ δέ ἄλλοι κατά γῆν ἐπορεύοντο. ἐπεί δέ ἦσαν ἐπί τοῖς μοσσυνοίκων ὁρίοις, πέμπουσιν εἰς αὐτούς τιμησίθεον τόν τραπεζούντιον πρόξενον ὄντα τῶν μοσσυνοίκων, ἐρωτῶντες πότερον ὡς διά φιλίας ἤ διά πολεμίας πορεύσονται τῆς χώρας. οἱ δέ εἶπον ὅτι οὐ διήσοιεν: ἐπίστευον γάρ τοῖς χωρίοις. ἐντεῦθεν λέγει ὁ τιμησίθεος ὅτι πολέμιοί εἰσιν αὐτοῖς οἱ ἐκ τοῦ ἐπέκεινα. καί ἐδόκει καλέσαι ἐκείνους, εἰ βούλοιντο ξυμμαχίαν ποιήσασθαι: καί πεμφθείς ὁ τιμησίθεος ἧκεν ἄγων τούς ἄρχοντας. ἐπεί δέ ἀφίκοντο, συνῆλθον οἵ τε τῶν μοσσυνοίκων ἄρχοντες καί οἱ στρατηγοί τῶν ἑλλήνων: καί ἔλεξε ξενοφῶν, ἡρμήνευε δέ τιμησίθεος: ὦ ἄνδρες μοσσύνοικοι, ἡμεῖς βουλόμεθα διασωθῆναι πρός τήν ἑλλάδα πεζῇ: πλοῖα γάρ οὐκ ἔχομεν: κωλύουσι δέ οὗτοι ἡμᾶς οὕς ἀκούομεν ὑμῖν πολεμίους εἶναι. εἰ οὖν βούλεσθε, ἔξεστιν ὑμῖν ἡμᾶς λαβεῖν ξυμμάχους καί τιμωρήσασθαι εἴ τί ποτε ὑμᾶς οὗτοι ἠδίκησαν, καί τό λοιπόν ὑμῶν ὑπηκόους εἶναι τούτους. εἰ δέ ἡμᾶς ἀφήσετε, σκέψασθε πόθεν αὖθις ἄν τοσαύτην δύναμιν λάβοιτε ξύμμαχον. πρός ταῦτα ἀπεκρίνατο ὁ ἄρχων τῶν μοσσυνοίκων ὅτι καί βούλοιντο ταῦτα καί δέχοιντο τήν ξυμμαχίαν. ἄγετε δή, ἔφη ὁ ξενοφῶν, τί ἡμῶν δεήσεσθε χρήσασθαι, ἄν ξύμμαχοι ὑμῶν γενώμεθα, καί ὑμεῖς τί οἷοί τε ἔσεσθε ἡμῖν ξυμπρᾶξαι περί τῆς διόδου; οἱ δέ εἶπον ὅτι ἱκανοί ἐσμεν εἰς τήν χώραν εἰσβάλλειν ἐκ τοῦ ἐπί θάτερα τήν τῶν ὑμῖν τε καί ἡμῖν πολεμίων, καί δεῦρο ὑμῖν πέμψαι ναῦς τε καί ἄνδρας οἵτινες ὑμῖν ξυμμαχοῦνταί τε καί τήν ὁδόν ἡγήσονται. ἐπί τούτοις πιστά δόντες καί λαβόντες ᾤχοντο. καί ἧκον τῇ ὑστεραίᾳ ἄγοντες τριακόσια πλοῖα μονόξυλα καί ἐν ἑκάστῳ τρεῖς ἄνδρας, ὧν οἱ μέν δύο ἐκβάντες εἰς τάξιν ἔθεντο τά ὅπλα, ὁ δέ εἷς ἔμενε. καί οἱ μέν λαβόντες τά πλοῖα ἀπέπλευσαν, οἱ δέ μένοντες ἐξετάξαντο ὧδε. ἔστησαν [ὥσπερ] ἀνά ἑκατόν μάλιστα οἷον χοροί ἀντιστοιχοῦντες ἀλλήλοις, ἔχοντες γέρρα πάντες λευκῶν βοῶν δασέα, ᾐκασμένα κιττοῦ πετάλῳ, ἐν δέ τῇ δεξιᾷ παλτόν ὡς ἕξπηχυ, ἔμπροσθεν μέν λόγχην ἔχον, ὄπισθεν δέ τοῦ ξύλου σφαιροειδές. χιτωνίσκους δέ ἐνεδεδύκεσαν ὑπέρ γονάτων, πάχος ὡς λινοῦ στρωματοδέσμου, ἐπί τῇ κεφαλῇ δέ κράνη σκύτινα οἷάπερ τά παφλαγονικά, κρωβύλον ἔχοντα κατά μέσον, ἐγγύτατα τιαροειδῆ: εἶχον δέ καί σαγάρεις σιδηρᾶς. ἐντεῦθεν ἐξῆρχε μέν αὐτῶν εἷς, οἱ δέ ἄλλοι ἅπαντες ἐπορεύοντο ᾄδοντες ἐν ῥυθμῷ, καί διελθόντες διά τῶν τάξεων καί διά τῶν ὅπλων τῶν ἑλλήνων ἐπορεύοντο εὐθύς πρός τούς πολεμίους ἐπί χωρίον ὅ ἐδόκει ἐπιμαχώτατον εἶναι. ᾠκεῖτο δέ τοῦτο πρό τῆς πόλεως τῆς μητροπόλεως καλουμένης αὐτοῖς καί ἐχούσης τό ἀκρότατον τῶν μοσσυνοίκων. καί περί τούτου ὁ πόλεμος ἦν: οἱ γάρ ἀεί τοῦτ' ἔχοντες ἐδόκουν ἐγκρατεῖς εἶναι καί πάντων μοσσυνοίκων, καί ἔφασαν τούτους οὐ δικαίως ἔχειν τοῦτο, ἀλλά κοινόν ὄν καταλαβόντας πλεονεκτεῖν. εἵποντο δ' αὐτοῖς καί τῶν ἑλλήνων τινές, οὐ ταχθέντες ὑπό τῶν στρατηγῶν, ἀλλά ἁρπαγῆς ἕνεκεν. οἱ δέ πολέμιοι προσιόντων τέως μέν ἡσύχαζον: ἐπεί δ' ἐγγύς ἐγένοντο τοῦ χωρίου, ἐκδραμόντες τρέπονται αὐτούς, καί ἀπέκτειναν συχνούς τῶν βαρβάρων καί τῶν ξυναναβάντων ἑλλήνων τινάς, καί ἐδίωκον μέχρι οὗ εἶδον τούς ἕλληνας βοηθοῦντας: εἶτα δέ ἀποτραπόμενοι ᾤχοντο, καί ἀποτεμόντες τάς κεφαλάς τῶν νεκρῶν ἐπεδείκνυσαν τοῖς ἕλλησι καί τοῖς ἑαυτῶν πολεμίοις, καί ἅμα ἐχόρευον νόμῳ τινί ᾄδοντες. οἱ δέ ἕλληνες μάλα ἤχθοντο ὅτι τούς τε πολεμίους ἐπεποιήκεσαν θρασυτέρους καί ὅτι οἱ ἐξελθόντες ἕλληνες σύν αὐτοῖς ἐπεφεύγεσαν μάλα ὄντες συχνοί: ὅ οὔπω πρόσθεν ἐπεποιήκεσαν ἐν τῇ στρατείᾳ. ξενοφῶν δέ ξυγκαλέσας τούς ἕλληνας εἶπεν: ἄνδρες στρατιῶται, μηδέν ἀθυμήσητε ἕνεκα τῶν γεγενημένων: ἴστε γάρ ὅτι καί ἀγαθόν οὐ μεῖον τοῦ κακοῦ γεγένηται. πρῶτον μέν γάρ ἐπίστασθε ὅτι οἱ μέλλοντες ἡμῖν ἡγεῖσθαι τῷ ὄντι πολέμιοί εἰσιν οἷσπερ καί ἡμᾶς ἀνάγκη: ἔπειτα δέ καί τῶν ἑλλήνων οἱ ἀμελήσαντες τῆς ξύν ἡμῖν τάξεως καί ἱκανοί ἡγησάμενοι εἶναι ξύν τοῖς βαρβάροις ταὐτά πράττειν ἅπερ σύν ἡμῖν δίκην δεδώκασιν: ὥστε αὖθις ἧττον τῆς ἡμετέρας τάξεως ἀπολείψονται. ἀλλ' ὑμᾶς δεῖ παρασκευάζεσθαι ὅπως καί τοῖς φίλοις οὖσι τῶν βαρβάρων δόξητε κρείττους αὐτῶν εἶναι καί τοῖς πολεμίοις δηλώσητε ὅτι οὐχ ὁμοίοις ἀνδράσι μαχοῦνται νῦν τε καί ὅτε τοῖς ἀτάκτοις ἐμάχοντο. ταύτην μέν οὖν τήν ἡμέραν οὕτως ἔμειναν: τῇ δέ ὑστεραίᾳ θύσαντες ἐπεί ἐκαλλιερήσαντο, ἀριστήσαντες, ὀρθίους τούς λόχους ποιησάμενοι, καί τούς βαρβάρους ἐπί τό εὐώνυμον κατά ταὐτά ταξάμενοι ἐπορεύοντο τούς τοξότας μεταξύ τῶν λόχων [ὀρθίων] ἔχοντες, ὑπολειπομένου δέ μικρόν τοῦ στόματος τῶν ὁπλιτῶν. ἦσαν γάρ τῶν πολεμίων οἵ εὔζωνοι κατατρέχοντες τοῖς λίθοις ἔβαλλον. τούτους ἀνέστελλον οἱ τοξόται καί πελτασταί. οἱ δ' ἄλλοι βάδην ἐπορεύοντο πρῶτον μέν ἐπί τό χωρίον ἀφ' οὗ τῇ προτεραίᾳ οἱ βάρβαροι ἐτρέφθησαν καί οἱ ξύν αὐτοῖς: ἐνταῦθα γάρ οἱ πολέμιοι ἦσαν ἀντιτεταγμένοι. τούς μέν οὖν πελταστάς ἐδέξαντο οἱ βάρβαροι καί ἐμάχοντο, ἐπειδή δέ ἐγγύς ἦσαν οἱ ὁπλῖται, ἐτρέποντο. καί οἱ μέν πελτασταί εὐθύς εἵποντο διώκοντες ἄνω πρός τήν πόλιν, οἱ δέ ὁπλῖται ἐν τάξει εἵποντο. ἐπεί δέ ἄνω ἦσαν πρός ταῖς μητροπόλεως οἰκίαις, ἐνταῦθα οἱ πολέμιοι ὁμοῦ δή πάντες γενόμενοι ἐμάχοντο καί ἐξηκόντιζον τοῖς παλτοῖς, καί ἄλλα δόρατα ἔχοντες παχέα μακρά, ὅσα ἀνήρ ἄν φέροι μόλις, τούτοις ἐπειρῶντο ἀμύνασθαι ἐκ χειρός. ἐπεί δέ οὐχ ὑφίεντο οἱ ἕλληνες, ἀλλά ὁμόσε ἐχώρουν, ἔφευγον οἱ βάρβαροι καί ἐντεῦθεν, λιπόντες ἅπαντες τό χωρίον. ὁ δέ βασιλεύς αὐτῶν ὁ ἐν τῷ μόσσυνι τῷ ἐπ' ἄκρου ᾠκοδομημένῳ, ὅν τρέφουσι πάντες κοινῇ αὐτοῦ μένοντα καί φυλάττουσιν, οὐκ ἤθελεν ἐξελθεῖν, οὐδέ ὁ ἐν τῷ πρότερον αἱρεθέντι χωρίῳ, ἀλλ' αὐτοῦ σύν τοῖς μοσσύνοις κατεκαύθησαν. οἱ δέ ἕλληνες διαρπάζοντες τά χωρία ηὕρισκον θησαυρούς ἐν ταῖς οἰκίαις ἄρτων νενημένων περυσινῶν, ὡς ἔφασαν οἱ μοσσύνοικοι, τόν δέ νέον σῖτον ξύν τῇ καλάμῃ ἀποκείμενον: ἦσαν δέ ζειαί αἱ πλεῖσται. καί δελφίνων τεμάχη ἐν ἀμφορεῦσιν ηὑρίσκετο τεταριχευμένα καί στέαρ ἐν τεύχεσι τῶν δελφίνων, ᾧ ἐχρῶντο οἱ μοσσύνοικοι καθάπερ οἱ ἕλληνες τῷ ἐλαίῳ: κάρυα δέ ἐπί τῶν ἀνώγεων ἦν πολλά τά πλατέα οὐκ ἔχοντα διαφυήν οὐδεμίαν. τούτων καί πλείστῳ σίτῳ ἐχρῶντο ἕψοντες καί ἄρτους ὀπτῶντες. οἶνος δέ ηὑρίσκετο ὅς ἄκρατος μέν ὀξύς ἐφαίνετο εἶναι ὑπό τῆς αὐστηρότητος, κερασθείς δέ εὐώδης τε καί ἡδύς. οἱ μέν δή ἕλληνες ἀριστήσαντες ἐνταῦθα ἐπορεύοντο εἰς τό πρόσω, παραδόντες τό χωρίον τοῖς ξυμμαχήσασι τῶν μοσσυνοίκων. ὁπόσα δέ καί ἄλλα παρῇσαν χωρία τῶν ξύν τοῖς πολεμίοις ὄντων, τά εὐπροσοδώτατα οἱ μέν ἔλειπον, οἱ δέ ἑκόντες προσεχώρουν. τά δέ πλεῖστα τοιάδε ἦν τῶν χωρίων. ἀπεῖχον αἱ πόλεις ἀπ' ἀλλήλων στάδια ὀγδοήκοντα, αἱ δέ πλέον αἱ δέ μεῖον: ἀναβοώντων δέ ἀλλήλων ξυνήκουον εἰς τήν ἑτέραν ἐκ τῆς ἑτέρας πόλεως: οὕτως ὑψηλή τε καί κοίλη ἡ χώρα ἦν. ἐπεί δέ πορευόμενοι ἐν τοῖς φίλοις ἦσαν, ἐπεδείκνυσαν αὐτοῖς παῖδας τῶν εὐδαιμόνων σιτευτούς, τεθραμμένους καρύοις ἑφθοῖς, ἁπαλούς καί λευκούς σφόδρα καί οὐ πολλοῦ δέοντας ἴσους τό μῆκος καί τό πλάτος εἶναι, ποικίλους δέ τά νῶτα καί τά ἔμπροσθεν πάντα, ἐστιγμένους ἀνθέμια. ἐζήτουν δέ καί ταῖς ἑταίραις ἅς ἦγον οἱ ἕλληνες ἐμφανῶς ξυγγίγνεσθαι: νόμος γάρ ἦν οὗτός σφισι. λευκοί δέ πάντες οἱ ἄνδρες καί αἱ γυναῖκες. τούτους ἔλεγον οἱ στρατευσάμενοι βαρβαρωτάτους διελθεῖν καί πλεῖστον τῶν ἑλληνικῶν νόμων κεχωρισμένους. ἔν τε γάρ ὄχλῳ ὄντες ἐποίουν ἅπερ <ἄν> ἄνθρωποι ἐν ἐρημίᾳ ποιήσειαν, μόνοι τε ὄντες ὅμοια ἔπραττον ἅπερ ἄν μετ' ἄλλων ὄντες, διελέγοντό τε αὑτοῖς καί ἐγέλων ἐφ' ἑαυτοῖς καί ὠρχοῦντο ἐφιστάμενοι ὅπου τύχοιεν, ὥσπερ ἄλλοις ἐπιδεικνύμενοι. διά ταύτης τῆς χώρας οἱ ἕλληνες, διά τε τῆς πολεμίας καί τῆς φιλίας, ἐπορεύθησαν ὀκτώ σταθμούς, καί ἀφικνοῦνται εἰς χάλυβας. οὗτοι ὀλίγοι τε ἦσαν καί ὑπήκοοι τῶν μοσσυνοίκων, καί ὁ βίος ἦν τοῖς πλείστοις αὐτῶν ἀπό σιδηρείας. ἐντεῦθεν ἀφικνοῦνται εἰς τιβαρηνούς. ἡ δέ τῶν τιβαρηνῶν χώρα πολύ ἦν πεδινωτέρα καί χωρία εἶχεν ἐπί θαλάττῃ ἧττον ἐρυμνά. καί οἱ στρατηγοί ἔχρῃζον πρός τά χωρία προσβάλλειν καί τήν στρατιάν ὀνηθῆναί τι, καί τά ξένια ἅ ἧκε παρά τιβαρηνῶν οὐκ ἐδέχοντο, ἀλλ' ἐπιμεῖναι κελεύσαντες ἔστε βουλεύσαιντο ἐθύοντο. καί πολλά καταθυσάντων τέλος ἀπεδείξαντο οἱ μάντεις πάντες γνώμην ὅτι οὐδαμῇ προσίοιντο οἱ θεοί τόν πόλεμον. ἐντεῦθεν δή τά ξένια ἐδέξαντο, καί ὡς διά φιλίας πορευόμενοι δύο ἡμέρας ἀφίκοντο εἰς κοτύωρα πόλιν ἑλληνίδα, σινωπέων ἄποικον, οὖσαν δ' ἐν τῇ τιβαρηνῶν χώρᾳ. [μέχρι ἐνταῦθα ἐπέζευσεν ἡ στρατιά. πλῆθος τῆς καταβάσεως τῆς ὁδοῦ ἀπό τῆς ἐν βαβυλῶνι μάχης ἄχρι εἰς κοτύωρα σταθμοί ἑκατόν εἴκοσι δύο, παρασάγγαι ἑξακόσιοι καί εἴκοσι, στάδιοι μύριοι καί ὀκτακισχίλιοι καί ἑξακόσιοι, χρόνου πλῆθος ὀκτώ μῆνες.] ἐνταῦθα ἔμειναν ἡμέρας τετταράκοντα πέντε. ἐν δέ ταύταις πρῶτον μέν τοῖς θεοῖς ἔθυσαν, καί πομπάς ἐποίησαν κατά ἔθνος ἕκαστοι τῶν ἑλλήνων καί ἀγῶνας γυμνικούς. τά δ' ἐπιτήδει' ἐλάμβανον τά μέν ἐκ τῆς παφλαγονίας, τά δ' ἐκ τῶν χωρίων τῶν κοτυωριτῶν: οὐ γάρ παρεῖχον ἀγοράν, οὐδ' εἰς τό τεῖχος τούς ἀσθενοῦντας ἐδέχοντο. ἐν τούτῳ ἔρχονται ἐκ σινώπης πρέσβεις, φοβούμενοι περί τῶν κοτυωριτῶν τῆς τε πόλεως (ἦν γάρ ἐκείνων καί φόρον ἐκείνοις ἔφερον) καί περί τῆς χώρας, ὅτι ἤκουον δῃουμένην. καί ἐλθόντες εἰς τό στρατόπεδον ἔλεγον: προηγόρει δέ ἑκατώνυμος δεινός νομιζόμενος εἶναι λέγειν: ἔπεμψεν ἡμᾶς, ὦ ἄνδρες στρατιῶται, ἡ τῶν σινωπέων πόλις ἐπαινέσοντάς τε ὑμᾶς ὅτι νικᾶτε ἕλληνες ὄντες βαρβάρους, ἔπειτα δέ καί ξυνησθησομένους ὅτι διά πολλῶν τε καί δεινῶν, ὡς ἡμεῖς ἠκούσαμεν, πραγμάτων σεσωσμένοι πάρεστε. ἀξιοῦμεν δέ ἕλληνες ὄντες καί αὐτοί ὑφ' ὑμῶν ὄντων ἑλλήνων ἀγαθόν μέν τι πάσχειν, κακόν δέ μηδέν: οὐδέ γάρ ἡμεῖς ὑμᾶς οὐδέν πώποτε ὑπήρξαμεν κακῶς ποιοῦντες. κοτυωρῖται δέ οὗτοι εἰσί μέν ἡμέτεροι ἄποικοι, καί τήν χώραν ἡμεῖς αὐτοῖς ταύτην παραδεδώκαμεν βαρβάρους ἀφελόμενοι: διό καί δασμόν ἡμῖν φέρουσιν οὗτοι τεταγμένον καί κερασούντιοι καί τραπεζούντιοι: ὥστε ὅ τι ἄν τούτους κακόν ποιήσητε ἡ σινωπέων πόλις νομίζει πάσχειν. νῦν δέ ἀκούομεν ὑμᾶς εἴς τε τήν πόλιν βίᾳ παρεληλυθότας ἐνίους σκηνοῦν ἐν ταῖς οἰκίαις καί ἐκ τῶν χωρίων βίᾳ λαμβάνειν ὧν ἄν δέησθε οὐ πείθοντας. ταῦτ' οὖν οὐκ ἀξιοῦμεν: εἰ δέ ταῦτα ποιήσετε, ἀνάγκη ἡμῖν καί κορύλαν καί παφλαγόνας καί ἄλλον ὅντινα ἄν δυνώμεθα φίλον ποιεῖσθαι. πρός ταῦτα ἀναστάς ξενοφῶν ὑπέρ τῶν στρατιωτῶν εἶπεν: ἡμεῖς δέ, ὦ ἄνδρες σινωπεῖς, ἥκομεν ἀγαπῶντες ὅτι τά σώματα διεσωσάμεθα καί τά ὅπλα: οὐ γάρ ἦν δυνατόν ἅμα τε χρήματα ἄγειν καί φέρειν καί τοῖς πολεμίοις μάχεσθαι. καί νῦν ἐπεί εἰς τάς ἑλληνίδας πόλεις ἤλθομεν, ἐν τραπεζοῦντι μέν (παρεῖχον γάρ ἡμῖν ἀγοράν) ὠνούμενοι εἴχομεν τά ἐπιτήδεια, καί ἀνθ' ὧν ἐτίμησαν ἡμᾶς καί ξένια ἔδωκαν τῇ στρατιᾷ, ἀντετιμῶμεν αὐτούς, καί εἴ τις αὐτοῖς φίλος ἦν τῶν βαρβάρων, τούτων ἀπειχόμεθα: τούς δέ πολεμίους αὐτῶν ἐφ' οὕς αὐτοί ἡγοῖντο κακῶς ἐποιοῦμεν ὅσον ἐδυνάμεθα. ἐρωτᾶτε δέ αὐτούς ὁποίων τινῶν ἡμῶν ἔτυχον: πάρεισι γάρ ἐνθάδε οὕς ἡμῖν ἡγεμόνας διά φιλίαν ἡ πόλις ξυνέπεμψεν. ὅποι δ' ἄν ἐλθόντες ἀγοράν μή ἔχωμεν, ἄν τε εἰς βάρβαρον γῆν ἄν τε εἰς ἑλληνίδα, οὐχ ὕβρει ἀλλά ἀνάγκῃ λαμβάνομεν τά ἐπιτήδεια. καί καρδούχους καί ταόχους καί χαλδαίους καίπερ βασιλέως οὐχ ὑπηκόους ὄντας ὅμως καί μάλα φοβερούς ὄντας πολεμίους ἐκτησάμεθα διά τό ἀνάγκην εἶναι λαμβάνειν τά ἐπιτήδεια, ἐπεί ἀγοράν οὐ παρεῖχον. μάκρωνας δέ καίπερ βαρβάρους ὄντας, ἐπεί ἀγοράν οἵαν ἐδύναντο παρεῖχον, φίλους τε ἐνομίζομεν εἶναι καί βίᾳ οὐδέν ἐλαμβάνομεν τῶν ἐκείνων. κοτυωρίτας δέ, οὕς ὑμετέρους φατέ εἶναι, εἴ τι αὐτῶν εἰλήφαμεν, αὐτοί αἴτιοί εἰσιν: οὐ γάρ ὡς φίλοι προσεφέροντο ἡμῖν, ἀλλά κλείσαντες τάς πύλας οὔτε εἴσω ἐδέχοντο οὔτε ἔξω ἀγοράν ἔπεμπον: ᾐτιῶντο δέ τόν παρ' ὑμῶν ἁρμοστήν τούτων αἴτιον εἶναι. ὅ δέ λέγεις βίᾳ παρελθόντας σκηνοῦν, ἡμεῖς ἠξιοῦμεν τούς κάμνοντας εἰς τάς στέγας δέξασθαι: ἐπεί δέ οὐκ ἀνέῳγον τάς πύλας, ᾗ ἡμᾶς ἐδέχετο αὐτό τό χωρίον ταύτῃ εἰσελθόντες ἄλλο μέν οὐδέν βίαιον ἐποιήσαμεν, σκηνοῦσι δ' ἐν ταῖς στέγαις οἱ κάμνοντες τά αὑτῶν δαπανῶντες, καί τάς πύλας φρουροῦμεν, ὅπως μή ἐπί τῷ ὑμετέρῳ ἁρμοστῇ ὦσιν οἱ κάμνοντες ἡμῶν, ἀλλ' ἐφ' ἡμῖν ᾖ κομίσασθαι ὅταν βουλώμεθα. οἱ δέ ἄλλοι, ὡς ὁρᾶτε, σκηνοῦμεν ὑπαίθριοι ἐν τῇ τάξει, παρεσκευασμένοι, ἄν μέν τις εὖ ποιῇ, ἀντ' εὖ ποιεῖν, ἄν δέ κακῶς, ἀλέξασθαι. ἅ δέ ἠπείλησας ὡς, ἤν ὑμῖν δοκῇ, κορύλαν καί παφλαγόνας ξυμμάχους ποιήσεσθε ἐφ' ἡμᾶς, ἡμεῖς δέ, ἤν μέν ἀνάγκη ᾖ, πολεμήσομεν καί ἀμφοτέροις: ἤδη γάρ καί ἄλλοις πολλαπλασίοις ὑμῶν ἐπολεμήσαμεν: ἄν δέ δοκῇ ἡμῖν καί φίλον ποιεῖσθαι τόν παφλαγόνα (ἀκούομεν δέ αὐτόν καί ἐπιθυμεῖν τῆς ὑμετέρας πόλεως καί χωρίων τῶν ἐπιθαλαττίων), πειρασόμεθα ξυμπράττοντες αὐτῷ ὧν ἐπιθυμεῖ φίλοι γίγνεσθαι. ἐκ τούτου μάλα μέν δῆλοι ἦσαν οἱ ξυμπρέσβεις τῷ ἑκατωνύμῳ χαλεπαίνοντες τοῖς εἰρημένοις, παρελθών δ' αὐτῶν ἄλλος εἶπεν ὅτι οὐ πόλεμον ποιησόμενοι ἥκοιεν ἀλλά ἐπιδείξοντες ὅτι φίλοι εἰσί. καί ξενίοις, ἤν μέν ἔλθητε πρός τήν σινωπέων πόλιν, ἐκεῖ δεξόμεθα, νῦν δέ τούς ἐνθάδε κελεύσομεν διδόναι ἅ δύνανται: ὁρῶμεν γάρ πάντα ἀληθῆ ὄντα ἅ λέγετε. ἐκ τούτου ξένιά τε ἔπεμπον οἱ κοτυωρῖται καί οἱ στρατηγοί τῶν ἑλλήνων ἐξένιζον τούς τῶν σινωπέων πρέσβεις, καί πρός ἀλλήλους πολλά τε καί φιλικά διελέγοντο τά τε ἄλλα καί περί τῆς λοιπῆς πορείας ἀνεπυνθάνοντο ὧν ἑκάτεροι ἐδέοντο. ταύτῃ μέν τῇ ἡμέρᾳ τοῦτο τό τέλος ἐγένετο. τῇ δέ ὑστεραίᾳ ξυνέλεξαν οἱ στρατηγοί τούς στρατιώτας. καί ἐδόκει αὐτοῖς περί τῆς λοιπῆς πορείας παρακαλέσαντας τούς σινωπέας βουλεύεσθαι. εἴτε γάρ πεζῇ δέοι πορεύεσθαι, χρήσιμοι ἄν ἐδόκουν εἶναι οἱ σινωπεῖς: ἔμπειροι γάρ ἦσαν τῆς παφλαγονίας: εἴτε κατά θάλατταν, προσδεῖν ἐδόκει σινωπέων: μόνοι γάρ ἄν ἐδόκουν ἱκανοί εἶναι πλοῖα παρασχεῖν ἀρκοῦντα τῇ στρατιᾷ. καλέσαντες οὖν τούς πρέσβεις ξυνεβουλεύοντο, καί ἠξίουν ἕλληνας ὄντας ἕλλησι τούτῳ πρῶτον καλῶς δέχεσθαι τῷ εὔνους τε εἶναι καί τά κάλλιστα ξυμβουλεύειν. ἀναστάς δέ ἑκατώνυμος πρῶτον μέν ἀπελογήσατο περί οὗ εἶπεν ὡς τόν παφλαγόνα φίλον ποιήσοιντο, ὅτι οὐχ ὡς τοῖς ἕλλησι πολεμησόντων σφῶν εἴποι, ἀλλ' ὅτι ἐξόν τοῖς βαρβάροις φίλους εἶναι τούς ἕλληνας αἱρήσονται. ἐπεί δέ ξυμβουλεύειν ἐκέλευον, ἐπευξάμενος εἶπεν ὧδε. εἰ μέν ξυμβουλεύοιμι ἅ βέλτιστά μοι [εἶναι] δοκεῖ, πολλά μοι καί ἀγαθά γένοιτο: εἰ δέ μή, τἀναντία. αὐτή γάρ ἡ ἱερά ξυμβουλή λεγομένη εἶναι δοκεῖ μοι παρεῖναι: νῦν γάρ δή ἄν μέν εὖ ξυμβουλεύσας φανῶ, πολλοί ἔσονται οἱ ἐπαινοῦντές με, ἄν δέ κακῶς, πολλοί ἔσεσθε οἱ καταρώμενοι. πράγματα μέν οὖν οἶδ' ὅτι πολύ πλείω ἕξομεν, ἐάν κατά θάλατταν κομίζησθε: ἡμᾶς γάρ δεήσει τά πλοῖα πορίζειν: ἤν δέ κατά γῆν στέλλησθε, ὑμᾶς δεήσει τούς μαχομένους εἶναι. ὅμως δέ λεκτέα ἅ γιγνώσκω: ἔμπειρος γάρ εἰμι καί τῆς χώρας τῆς παφλαγόνων καί τῆς δυνάμεως. ἔχει γάρ ἀμφότερα, καί πεδία κάλλιστα καί ὄρη ὑψηλότατα. καί πρῶτον μέν οἶδα εὐθύς ᾗ τήν εἰσβολήν ἀνάγκη ποιεῖσθαι: οὐ γάρ ἔστιν ἄλλῃ ἤ ᾗ τά κέρατα τοῦ ὄρους τῆς ὁδοῦ καθ' ἑκάτερά ἐστιν ὑψηλά, ἅ κρατεῖν κατέχοντες καί πάνυ ὀλίγοι δύναιντ' ἄν: τούτων δέ κατεχομένων οὐδ' ἄν οἱ πάντες ἄνθρωποι δύναιντ' ἄν διελθεῖν. ταῦτα δέ καί δείξαιμι ἄν, εἴ μοί τινα βούλοισθε ξυμπέμψαι. ἔπειτα δέ οἶδα καί πεδία ὄντα καί ἱππείαν ἥν αὐτοί οἱ βάρβαροι νομίζουσι κρείττω εἶναι ἁπάσης τῆς βασιλέως ἱππείας. καί νῦν οὗτοι οὐ παρεγένοντο βασιλεῖ καλοῦντι, ἀλλά μεῖζον φρονεῖ ὁ ἄρχων αὐτῶν. ἤν δέ καί δυνηθῆτε τά τε ὄρη κλέψαι ἤ φθάσαι λαβόντες καί ἐν τῷ πεδίῳ κρατῆσαι μαχόμενοι τούς τε ἱππέας τούτων καί πεζῶν μυριάδας πλέον ἤ δώδεκα, ἥξετε ἐπί τούς ποταμούς, πρῶτον μέν τόν θερμώδοντα, εὖρος τριῶν πλέθρων, ὅν χαλεπόν οἶμαι διαβαίνειν ἄλλως τε καί πολεμίων πολλῶν ἔμπροσθεν ὄντων, πολλῶν δέ ὄπισθεν ἑπομένων: δεύτερον δέ ἶριν, τρίπλεθρον ὡσαύτως: τρίτον δέ ἅλυν, οὐ μεῖον δυοῖν σταδίοιν, ὅν οὐκ ἄν δύναισθε ἄνευ πλοίων διαβῆναι: πλοῖα δέ τίς ἔσται ὁ παρέχων; ὡς δ' αὔτως καί ὁ παρθένιος ἄβατος: ἐφ' ὅν ἔλθοιτε ἄν, εἰ τόν ἅλυν διαβαίητε. ἐγώ μέν οὖν οὐ χαλεπήν ὑμῖν εἶναι νομίζω τήν πορείαν ἀλλά παντάπασιν ἀδύνατον. ἄν δέ πλέητε, ἔστιν ἐνθένδε μέν εἰς σινώπην παραπλεῦσαι, ἐκ σινώπης δέ εἰς ἡράκλειαν: ἐξ ἡρακλείας δέ οὔτε πεζῇ οὔτε κατά θάλατταν ἀπορία: πολλά γάρ καί πλοῖά ἐστιν ἐν ἡρακλείᾳ. ἐπεί δέ ταῦτ' ἔλεξεν, οἱ μέν ὑπώπτευον φιλίας ἕνεκα τῆς κορύλα λέγειν: καί γάρ ἦν πρόξενος αὐτῷ: οἱ δέ καί ὡς δῶρα ληψόμενον διά τήν ξυμβουλήν ταύτην: οἱ δέ ὑπώπτευον καί τούτου ἕνεκα λέγειν ὡς μή πεζῇ ἰόντες τήν σινωπέων τι χώραν κακόν ἐργάζοιντο. οἱ δ' οὖν ἕλληνες ἐψηφίσαντο κατά θάλατταν τήν πορείαν ποιεῖσθαι. μετά ταῦτα ξενοφῶν εἶπεν: ὦ σινωπεῖς, οἱ μέν ἄνδρες ᾕρηνται πορείαν ἥν ὑμεῖς ξυμβουλεύετε: οὕτω δέ ἔχει: εἰ μέν μέλλει πλοῖα ἔσεσθαι ἱκανά ὡς ἀριθμῷ ἕνα μή καταλείπεσθαι ἐνθάδε, ἡμεῖς ἄν πλέοιμεν: εἰ δέ μέλλοιμεν οἱ μέν καταλείψεσθαι οἱ δέ πλεύσεσθαι, οὐκ ἄν ἐμβαίημεν εἰς τά πλοῖα. γιγνώσκομεν γάρ ὅτι ὅπου μέν ἄν κρατῶμεν, δυναίμεθ' ἄν καί σῴζεσθαι καί τά ἐπιτήδεια ἔχειν: εἰ δέ που ἥττους τῶν πολεμίων ληφθησόμεθα, εὔδηλον δή ὅτι ἐν ἀνδραπόδων χώρᾳ ἐσόμεθα. ἀκούσαντες ταῦτα οἱ πρέσβεις ἐκέλευον πέμπειν πρέσβεις. καί πέμπουσι καλλίμαχον ἀρκάδα καί ἀρίστωνα ἀθηναῖον καί σαμόλαν ἀχαιόν. καί οἱ μέν ᾤχοντο. ἐν δέ τούτῳ τῷ χρόνῳ ξενοφῶντι, ὁρῶντι μέν ὁπλίτας πολλούς τῶν ἑλλήνων, ὁρῶντι δέ πελταστάς πολλούς καί τοξότας καί σφενδονήτας καί ἱππέας δέ καί μάλα ἤδη διά τήν τριβήν ἱκανούς, ὄντας δ' ἐν τῷ πόντῳ, ἔνθα οὐκ ἄν ἀπ' ὀλίγων χρημάτων τοσαύτη δύναμις παρεσκευάσθη, καλόν αὐτῷ ἐδόκει εἶναι χώραν καί δύναμιν τῇ ἑλλάδι προσκτήσασθαι πόλιν κατοικίσαντας. καί γενέσθαι ἄν αὐτῷ ἐδόκει μεγάλη, καταλογιζομένῳ τό τε αὑτῶν πλῆθος καί τούς περιοικοῦντας τόν πόντον. καί ἐπί τούτοις ἐθύετο πρίν τινι εἰπεῖν τῶν στρατιωτῶν σιλανόν παρακαλέσας τόν κύρου μάντιν γενόμενον τόν ἀμπρακιώτην. ὁ δέ σιλανός δεδιώς μή γένηται ταῦτα καί καταμείνῃ που ἡ στρατιά, ἐκφέρει εἰς τό στράτευμα λόγον ὅτι ξενοφῶν βούλεται καταμεῖναι τήν στρατιάν καί πόλιν οἰκίσαι καί ἑαυτῷ ὄνομα καί δύναμιν περιποιήσασθαι. αὐτός δ' ὁ σιλανός ἐβούλετο ὅτι τάχιστα εἰς τήν ἑλλάδα ἀφικέσθαι: οὕς γάρ παρά κύρου ἔλαβε τρισχιλίους δαρεικούς ὅτε τάς δέκα ἡμέρας ἠλήθευσε θυόμενος κύρῳ, διεσεσώκει. τῶν δέ στρατιωτῶν, ἐπεί ἤκουσαν, τοῖς μέν ἐδόκει βέλτιστον εἶναι καταμεῖναι, τοῖς δέ πολλοῖς οὔ. τιμασίων δέ ὁ δαρδανεύς καί θώραξ ὁ βοιώτιος πρός ἐμπόρους τινάς παρόντας τῶν ἡρακλεωτῶν καί σινωπέων λέγουσιν ὅτι εἰ μή ἐκποριοῦσι τῇ στρατιᾷ μισθόν ὥστε ἔχειν τά ἐπιτήδεια ἐκπλέοντας, ὅτι κινδυνεύσει μεῖναι τοσαύτη δύναμις ἐν τῷ πόντῳ: βούλεται γάρ ξενοφῶν καί ἡμᾶς παρακαλεῖ, ἐπειδάν ἔλθῃ τά πλοῖα, τότε εἰπεῖν ἐξαίφνης τῇ στρατιᾷ: ἄνδρες, νῦν μέν ὁρῶμεν ὑμᾶς ἀπόρους ὄντας καί ἐν τῷ ἀπόπλῳ ἔχειν τά ἐπιτήδεια καί ὡς οἴκαδε ἀπελθόντας ὀνῆσαί τι τούς οἴκοι: εἰ δέ βούλεσθε τῆς κύκλῳ χώρας περί τόν πόντον οἰκουμένης ἐκλεξάμενοι ὅποι ἄν βούλησθε κατασχεῖν, καί τόν μέν ἐθέλοντα ἀπιέναι οἴκαδε, τόν δ' ἐθέλοντα μένειν αὐτοῦ, πλοῖα δ' ὑμῖν πάρεστιν, ὥστε ὅπῃ ἄν βούλησθε ἐξαίφνης ἄν ἐπιπέσοιτε. ἀκούσαντες ταῦτα οἱ ἔμποροι ἀπήγγελλον ταῖς πόλεσι: ξυνέπεμψε δ' αὐτοῖς τιμασίων δαρδανεύς εὐρύμαχόν τε τόν δαρδανέα καί θώρακα τόν βοιώτιον ταὐτά ἐροῦντας. σινωπεῖς δέ καί ἡρακλεῶται ταῦτα ἀκούσαντες πέμπουσι πρός τόν τιμασίωνα καί κελεύουσι προστατεῦσαι λαβόντα χρήματα ὅπως ἐκπλεύσῃ ἡ στρατιά. ὁ δέ ἄσμενος ἀκούσας ἐν ξυλλόγῳ τῶν στρατιωτῶν ὄντων λέγει τάδε. οὐ δεῖ προσέχειν μονῇ, ὦ ἄνδρες, οὐδέ τῆς ἑλλάδος οὐδέν περί πλείονος ποιεῖσθαι. ἀκούω δέ τινας θύεσθαι ἐπί τούτῳ οὐδ' ὑμῖν λέγοντας. ὑπισχνοῦμαι δέ ὑμῖν, ἄν ἐκπλέητε, ἀπό νουμηνίας μισθοφοράν παρέξειν κυζικηνόν ἑκάστῳ τοῦ μηνός: καί ἄξω ὑμᾶς εἰς τήν τρῳάδα, ἔνθεν καί εἰμι φυγάς, καί ὑπάρξει ὑμῖν ἡ ἐμή πόλις: ἑκόντες γάρ με δέξονται. ἡγήσομαι δέ αὐτός ἐγώ ἔνθεν πολλά χρήματα λήψεσθε. ἔμπειρος δέ εἰμι τῆς αἰολίδος καί τῆς φρυγίας καί τῆς τρῳάδος καί τῆς φαρναβάζου ἀρχῆς πάσης, τά μέν διά τό ἐκεῖθεν εἶναι, τά δέ διά τό ξυνεστρατεῦσθαι ἐν αὐτῇ σύν κλεάρχῳ τε καί δερκυλίδᾳ. ἀναστάς αὖθις θώραξ ὁ βοιώτιος, ὅς περί στρατηγίας ξενοφῶντι ἐμάχετο, ἔφη, εἰ ἐξέλθοιεν ἐκ τοῦ πόντου, ἔσεσθαι αὐτοῖς χερρόνησον χώραν καλήν καί εὐδαίμονα ὥστε †τῷ βουλομένῳ† ἐνοικεῖν, τῷ δέ μή βουλομένῳ ἀπιέναι οἴκαδε. γελοῖον δέ εἶναι ἐν τῇ ἑλλάδι οὔσης χώρας πολλῆς καί ἀφθόνου ἐν τῇ βαρβάρων μαστεύειν. ἔστε δ' ἄν, ἔφη, ἐκεῖ γένησθε, κἀγώ καθάπερ τιμασίων ὑπισχνοῦμαι ὑμῖν τήν μισθοφοράν. ταῦτα δέ ἔλεγεν εἰδώς ἅ τιμασίωνι οἱ ἡρακλεῶται καί οἱ σινωπεῖς ὑπισχνοῦντο ὥστε ἐκπλεῖν. ὁ δέ ξενοφῶν ἐν τούτῳ ἐσίγα. ἀναστάς δέ φιλήσιος καί λύκων οἱ ἀχαιοί ἔλεγον ὡς δεινόν εἴη ἰδίᾳ μέν ξενοφῶντα πείθειν τε καταμένειν καί θύεσθαι ὑπέρ τῆς μονῆς [μή κοινούμενον τῇ στρατιᾷ], εἰς δέ τό κοινόν μηδέν ἀγορεύειν περί τούτων. ὥστε ἠναγκάσθη ὁ ξενοφῶν ἀναστῆναι καί εἰπεῖν τάδε. ἐγώ, ὦ ἄνδρες, θύομαι μέν ὡς ὁρᾶτε ὁπόσα δύναμαι καί ὑπέρ ὑμῶν καί ὑπέρ ἐμαυτοῦ ὅπως ταῦτα τυγχάνω καί λέγων καί νοῶν καί πράττων ὁποῖα μέλλει ὑμῖν τε κάλλιστα καί ἄριστα ἔσεσθαι καί ἐμοί. καί νῦν ἐθυόμην περί αὐτοῦ τούτου, εἰ ἄμεινον εἴη ἄρχεσθαι λέγειν εἰς ὑμᾶς καί πράττειν περί τούτων ἤ παντάπασι μηδέ ἅπτεσθαι τοῦ πράγματος. σιλανός δέ μοι ὁ μάντις ἀπεκρίνατο τό μέν μέγιστον, τά ἱερά καλά εἶναι: ᾔδει γάρ καί ἐμέ οὐκ ἄπειρον ὄντα διά τό ἀεί παρεῖναι τοῖς ἱεροῖς: ἔλεξε δέ ὅτι ἐν τοῖς ἱεροῖς φαίνοιτό τις δόλος καί ἐπιβουλή ἐμοί, ὡς ἄρα γιγνώσκων ὅτι αὐτός ἐπεβούλευε διαβάλλειν με πρός ὑμᾶς. ἐξήνεγκε γάρ τόν λόγον ὡς ἐγώ πράττειν ταῦτα διανοοίμην ἤδη οὐ πείσας ὑμᾶς. ἐγώ δέ εἰ μέν ἑώρων ἀποροῦντας ὑμᾶς, τοῦτ' ἄν ἐσκόπουν ἀφ' οὗ ἄν γένοιτο ὥστε λαβόντας ὑμᾶς πόλιν τόν μέν βουλόμενον ἀποπλεῖν ἤδη, τόν δέ μή βουλόμενον, ἐπεί κτήσαιτο ἱκανά ὥστε καί τούς ἑαυτοῦ οἰκείους ὠφελῆσαί τι. ἐπεί δέ ὁρῶ ὑμῖν καί τά πλοῖα πέμποντας ἡρακλεώτας καί σινωπέας ὥστε ἐκπλεῖν, καί μισθόν ὑπισχνουμένους ὑμῖν ἄνδρας ἀπό νουμηνίας, καλόν μοι δοκεῖ εἶναι σῳζομένους ἔνθα βουλόμεθα μισθόν τῆς σωτηρίας λαμβάνειν, καί αὐτός τε παύομαι ἐκείνης τῆς διανοίας, καί ὁπόσοι πρός ἐμέ προσῇσαν λέγοντες ὡς χρή ταῦτα πράττειν, ἀναπαύεσθαί φημι χρῆναι. οὕτω γάρ γιγνώσκω: ὁμοῦ μέν ὄντες πολλοί ὥσπερ νυνί δοκεῖτε ἄν μοι καί ἔντιμοι εἶναι καί ἔχειν τά ἐπιτήδεια: ἐν γάρ τῷ κρατεῖν ἐστι καί τό λαμβάνειν τά τῶν ἡττόνων: διασπασθέντες δ' ἄν καί κατά μικρά γενομένης τῆς δυνάμεως οὔτ' ἄν τροφήν δύναισθε λαμβάνειν οὔτε χαίροντες ἄν ἀπαλλάξαιτε. δοκεῖ οὖν μοι ἅπερ ὑμῖν, ἐκπορεύεσθαι εἰς τήν ἑλλάδα, καί ἐάν τις μέντοι ἀπολιπών ληφθῇ πρίν ἐν ἀσφαλεῖ εἶναι πᾶν τό στράτευμα, κρίνεσθαι αὐτόν ὡς ἀδικοῦντα. καί ὅτῳ δοκεῖ, ἔφη, ταῦτα, ἀράτω τήν χεῖρα. ἀνέτειναν ἅπαντες. ὁ δέ σιλανός ἐβόα, καί ἐπεχείρει λέγειν ὡς δίκαιον εἴη ἀπιέναι τόν βουλόμενον. οἱ δέ στρατιῶται οὐκ ἠνείχοντο, ἀλλ' ἠπείλουν αὐτῷ ὅτι εἰ λήψονται ἀποδιδράσκοντα, τήν δίκην ἐπιθήσοιεν. ἐντεῦθεν ἐπεί ἔγνωσαν οἱ ἡρακλεῶται ὅτι ἐκπλεῖν δεδογμένον εἴη καί ξενοφῶν αὐτός ἐπεψηφικώς εἴη, τά μέν πλοῖα πέμπουσι, τά δέ χρήματα ἅ ὑπέσχοντο τιμασίωνι καί θώρακι ἐψευσμένοι ἦσαν [τῆς μισθοφορᾶς]. ἐνταῦθα δέ ἐκπεπληγμένοι ἦσαν καί ἐδεδίεσαν τήν στρατιάν οἱ τήν μισθοφοράν ὑπεσχημένοι. παραλαβόντες οὖν οὗτοι καί τούς ἄλλους στρατηγούς οἷς ἀνεκεκοίνωντο ἅ πρόσθεν ἔπραττον, πάντες δ' ἦσαν πλήν νέωνος τοῦ ἀσιναίου, ὅς χειρισόφῳ ὑπεστρατήγει, χειρίσοφος δέ οὔπω παρῆν, ἔρχονται πρός ξενοφῶντα, καί λέγουσιν ὅτι μεταμέλοι αὐτοῖς, καί δοκοίη κράτιστον εἶναι πλεῖν εἰς φᾶσιν, ἐπεί πλοῖα ἔστι, καί κατασχεῖν τήν φασιανῶν χώραν. αἰήτου δέ ὑιδοῦς ἐτύγχανε βασιλεύων αὐτῶν. ξενοφῶν δέ ἀπεκρίνατο ὅτι οὐδέν ἄν τούτων εἴποι εἰς τήν στρατιάν: ὑμεῖς δέ ξυλλέξαντες, ἔφη, εἰ βούλεσθε, λέγετε. ἐνταῦθα ἀποδείκνυται τιμασίων ὁ δαρδανεύς γνώμην οὐκ ἐκκλησιάζειν ἀλλά τούς αὑτοῦ ἕκαστον λοχαγούς πρῶτον πειρᾶσθαι πείθειν. καί ἀπελθόντες ταῦτ' ἐποίουν. ταῦτα οὖν οἱ στρατιῶται ἀνεπύθοντο ταραττόμενα. καί ὁ νέων λέγει ὡς ξενοφῶν ἀναπεπεικώς τούς ἄλλους στρατηγούς διανοεῖται ἄγειν τούς στρατιώτας ἐξαπατήσας πάλιν εἰς φᾶσιν. ἀκούσαντες δ' οἱ στρατιῶται χαλεπῶς ἔφερον, καί ξύλλογοι ἐγίγνοντο καί κύκλοι ξυνίσταντο καί μάλα φοβεροί ἦσαν μή ποιήσειαν οἷα καί τούς τῶν κόλχων κήρυκας ἐποίησαν καί τούς ἀγορανόμους: [ὅσοι μή εἰς τήν θάλατταν κατέφυγον κατελεύσθησαν.] ἐπεί δέ ᾐσθάνετο ξενοφῶν, ἔδοξεν αὐτῷ ὡς τάχιστα ξυναγαγεῖν αὐτῶν ἀγοράν, καί μή ἐᾶσαι ξυλλεγῆναι αὐτομάτους: καί ἐκέλευσε τόν κήρυκα ξυλλέξαι ἀγοράν. οἱ δ' ἐπεί τοῦ κήρυκος ἤκουσαν, ξυνέδραμον καί μάλα ἑτοίμως. ἐνταῦθα ξενοφῶν τῶν μέν στρατηγῶν οὐ κατηγόρει, ὅτι ἦλθον πρός αὐτόν, λέγει δέ ὧδε. ἀκούω τινά διαβάλλειν, ὦ ἄνδρες, ἐμέ ὡς ἐγώ ἄρα ἐξαπατήσας ὑμᾶς μέλλω ἄγειν εἰς φᾶσιν. ἀκούσατε οὖν μου πρός θεῶν, καί ἐάν μέν ἐγώ φαίνωμαι ἀδικεῖν, οὐ χρή με ἐνθένδε ἀπελθεῖν πρίν ἄν δῶ δίκην: ἄν δ' ὑμῖν φαίνωνται ἀδικεῖν οἱ ἐμέ διαβάλλοντες, οὕτως αὐτοῖς χρῆσθε ὥσπερ ἄξιον. ὑμεῖς δέ, ἔφη, ἴστε δήπου ὅθεν ἥλιος ἀνίσχει καί ὅπου δύεται, καί ὅτι ἐάν μέν τις εἰς τήν ἑλλάδα μέλλῃ ἰέναι, πρός ἑσπέραν δεῖ πορεύεσθαι: ἤν δέ τις βούληται εἰς τούς βαρβάρους, τοὔμπαλιν πρός ἕω. ἔστιν οὖν ὅστις τοῦτο ἄν δύναιτο ὑμᾶς ἐξαπατῆσαι ὡς ἥλιος ἔνθεν μέν ἀνίσχει, δύεται δέ ἐνταῦθα, ἔνθα δέ δύεται, ἀνίσχει δ' ἐντεῦθεν; ἀλλά μήν καί τοῦτό γε ἐπίστασθε ὅτι βορέας μέν ἔξω τοῦ πόντου εἰς τήν ἑλλάδα φέρει, νότος δέ εἴσω εἰς φᾶσιν, καί λέγεται, ὅταν βορρᾶς πνέῃ, ὡς καλοί πλοῖ εἰσιν εἰς τήν ἑλλάδα. τοῦτ' οὖν ἔστιν ὅπως τις ἄν ὑμᾶς ἐξαπατήσαι ὥστε ἐμβαίνειν ὁπόταν νότος πνέῃ; ἀλλά γάρ ὁπόταν γαλήνη ᾖ ἐμβιβῶ. οὐκοῦν ἐγώ μέν ἐν ἑνί πλοίῳ πλεύσομαι, ὑμεῖς δέ τοὐλάχιστον ἐν ἑκατόν. πῶς ἄν οὖν ἐγώ ἤ βιασαίμην ὑμᾶς ξύν ἐμοί πλεῖν μή βουλομένους ἤ ἐξαπατήσας ἄγοιμι; ποιῶ δ' ὑμᾶς ἐξαπατηθέντας καί γοητευθέντας ὑπ' ἐμοῦ ἥκειν εἰς φᾶσιν: καί δή ἀποβαίνομεν εἰς τήν χώραν: γνώσεσθε δήπου ὅτι οὐκ ἐν τῇ ἑλλάδι ἐστέ: καί ἐγώ μέν ἔσομαι ὁ ἐξηπατηκώς εἷς, ὑμεῖς δέ οἱ ἐξηπατημένοι ἐγγύς μυρίων ἔχοντες ὅπλα. πῶς ἄν οὖν ἀνήρ μᾶλλον δοίη δίκην ἤ οὕτω περί αὑτοῦ τε καί ὑμῶν βουλευόμενος; ἀλλ' οὗτοί εἰσιν οἱ λόγοι ἀνδρῶν καί ἠλιθίων κἀμοί φθονούντων, ὅτι ἐγώ ὑφ' ὑμῶν τιμῶμαι. καίτοι οὐ δικαίως γ' ἄν μοι φθονοῖεν: τίνα γάρ αὐτῶν ἐγώ κωλύω ἤ λέγειν εἴ τίς τι ἀγαθόν δύναται ἐν ὑμῖν, ἤ μάχεσθαι εἴ τις ἐθέλει ὑπέρ ὑμῶν τε καί ἑαυτοῦ, ἤ ἐγρηγορέναι περί τῆς ὑμετέρας ἀσφαλείας ἐπιμελούμενον; τί γάρ, ἄρχοντας αἱρουμένων ὑμῶν ἐγώ τινι ἐμποδών εἰμι; παρίημι, ἀρχέτω: μόνον ἀγαθόν τι ποιῶν ὑμᾶς φαινέσθω. ἀλλά γάρ ἐμοί μέν ἀρκεῖ περί τούτων τά εἰρημένα: εἰ δέ τις ὑμῶν ἤ αὐτός ἐξαπατηθῆναι ἄν οἴεται ταῦτα ἤ ἄλλον ἐξαπατῆσαι ταῦτα, λέγων διδασκέτω. ὅταν δέ τούτων ἅλις ἔχητε, μή ἀπέλθητε πρίν ἄν ἀκούσητε οἷον ὁρῶ ἐν τῇ στρατιᾷ ἀρχόμενον πρᾶγμα: ὅ εἰ ἔπεισι καί ἔσται οἷον ὑποδείκνυσιν, ὥρα ἡμῖν βουλεύεσθαι ὑπέρ ἡμῶν αὐτῶν μή κάκιστοί τε καί αἴσχιστοι ἄνδρες ἀποφαινώμεθα καί πρός θεῶν καί πρός ἀνθρώπων καί φίλων καί πολεμίων. ἀκούσαντες δέ ταῦτα οἱ στρατιῶται ἐθαύμασάν τε ὅ τι εἴη καί λέγειν ἐκέλευον. ἐκ τούτου ἄρχεται πάλιν: ἐπίστασθέ που ὅτι χωρία ἦν ἐν τοῖς ὄρεσι βαρβαρικά, φίλια τοῖς κερασουντίοις, ὅθεν κατιόντες τινές καί ἱερεῖα ἐπώλουν ἡμῖν καί ἄλλα ὧν εἶχον, δοκοῦσι δέ μοι καί ὑμῶν τινες εἰς τό ἐγγυτάτω χωρίον τούτων ἐλθόντες ἀγοράσαντές τι πάλιν ἀπελθεῖν. τοῦτο καταμαθών κλεάρετος ὁ λοχαγός ὅτι καί μικρόν εἴη καί ἀφύλακτον διά τό φίλιον νομίζειν εἶναι, ἔρχεται ἐπ' αὐτούς τῆς νυκτός ὡς πορθήσων, οὐδενί ἡμῶν εἰπών. διενενόητο δέ, εἰ λάβοι τόδε τό χωρίον, εἰς μέν τό στράτευμα μηκέτι ἐλθεῖν, εἰσβάς δέ εἰς πλοῖον ἐν ᾧ ἐτύγχανον οἱ ξύσκηνοι αὐτοῦ παραπλέοντες, καί ἐνθέμενος εἴ τι λάβοι, ἀποπλέων οἴχεσθαι ἔξω τοῦ πόντου. καί ταῦτα ξυνωμολόγησαν αὐτῷ οἱ ἐκ τοῦ πλοίου σύσκηνοι, ὡς ἐγώ νῦν αἰσθάνομαι. παρακαλέσας οὖν ὁπόσους ἔπειθεν ἦγεν ἐπί τό χωρίον. πορευόμενον δ' αὐτόν φθάνει ἡμέρα γενομένη, καί ξυστάντες οἱ ἄνθρωποι ἀπό ἰσχυρῶν τόπων βάλλοντες καί παίοντες τόν τε κλεάρετον ἀποκτείνουσι καί τῶν ἄλλων συχνούς, οἱ δέ τινες καί εἰς κερασοῦντα αὐτῶν ἀποχωροῦσι. ταῦτα δ' ἦν ἐν τῇ ἡμέρᾳ ᾗ ἡμεῖς δεῦρο ἐξωρμῶμεν πεζῇ: τῶν δέ πλεόντων ἔτι τινές ἦσαν ἐν κερασοῦντι, οὔπω ἀνηγμένοι. μετά τοῦτο, ὡς οἱ κερασούντιοι λέγουσιν, ἀφικνοῦνται τῶν ἐκ τοῦ χωρίου τρεῖς ἄνδρες τῶν γεραιτέρων πρός τό κοινόν τό ἡμέτερον χρῄζοντες ἐλθεῖν. ἐπεί δ' ἡμᾶς οὐ κατέλαβον, πρός τούς κερασουντίους ἔλεγον ὅτι θαυμάζοιεν τί ἡμῖν δόξειεν ἐλθεῖν ἐπ' αὐτούς. ἐπεί μέντοι σφεῖς λέγειν, ἔφασαν, ὅτι οὐκ ἀπό κοινοῦ γένοιτο τό πρᾶγμα, ἥδεσθαί τε αὐτούς καί μέλλειν ἐνθάδε πλεῖν, ὡς ἡμῖν λέξαι τά γενόμενα καί τούς νεκρούς κελεύειν αὐτούς θάπτειν λαβόντας. τῶν δ' ἀποφυγόντων τινάς ἑλλήνων τυχεῖν ἔτι ὄντας ἐν κερασοῦντι: αἰσθόμενοι δέ τούς βαρβάρους ὅποι ἴοιεν αὐτοί τε ἐτόλμησαν βάλλειν τοῖς λίθοις καί τοῖς ἄλλοις παρεκελεύοντο. καί οἱ ἄνδρες ἀποθνῄσκουσι τρεῖς ὄντες οἱ πρέσβεις καταλευσθέντες. ἐπεί δέ τοῦτο ἐγένετο, ἔρχονται πρός ἡμᾶς οἱ κερασούντιοι καί λέγουσι τό πρᾶγμα: καί ἡμεῖς οἱ στρατηγοί ἀκούσαντες ἠχθόμεθά τε τοῖς γεγενημένοις καί ἐβουλευόμεθα ξύν τοῖς κερασουντίοις ὅπως ἄν ταφείησαν οἱ τῶν ἑλλήνων νεκροί. συγκαθήμενοι δ' ἔξωθεν τῶν ὅπλων ἐξαίφνης ἀκούομεν θορύβου πολλοῦ παῖε παῖε, βάλλε βάλλε, καί τάχα δή ὁρῶμεν πολλούς προσθέοντας λίθους ἔχοντας ἐν ταῖς χερσί, τούς δέ καί ἀναιρουμένους. καί οἱ μέν κερασούντιοι, ὡς [ἄν] καί ἑορακότες τό παρ' ἑαυτοῖς πρᾶγμα, δείσαντες ἀποχωροῦσι πρός τά πλοῖα. ἦσαν δέ νή δία καί ἡμῶν οἵ ἔδεισαν. ἐγώ γε μήν ἦλθον πρός αὐτούς καί ἠρώτων ὅ τι ἐστί τό πρᾶγμα. τῶν δέ ἦσαν μέν οἵ οὐδέν ᾔδεσαν, ὅμως δέ λίθους εἶχον ἐν ταῖς χερσίν. ἐπεί δέ εἰδότι τινί ἐπέτυχον, λέγει μοι ὅτι οἱ ἀγορανόμοι δεινότατα ποιοῦσι τό στράτευμα. ἐν τούτῳ τις ὁρᾷ τόν ἀγορανόμον ζήλαρχον πρός τήν θάλατταν ἀποχωροῦντα, καί ἀνέκραγεν: οἱ δέ ὡς ἤκουσαν, ὥσπερ ἤ συός ἀγρίου ἤ ἐλάφου φανέντος ἵενται ἐπ' αὐτόν. οἱ δ' αὖ κερασούντιοι ὡς εἶδον ὁρμῶντας καθ' αὑτούς, σαφῶς νομίζοντες ἐπί σφᾶς ἵεσθαι, φεύγουσι δρόμῳ καί ἐμπίπτουσιν εἰς τήν θάλατταν. ξυνεισέπεσον δέ καί ἡμῶν αὐτῶν τινες, καί ἐπνίγετο ὅστις νεῖν μή ἐτύγχανεν ἐπιστάμενος. καί τούτους τί δοκεῖτε; ἠδίκουν μέν οὐδέν, ἔδεισαν δέ μή λύττα τις ὥσπερ κυσίν ἡμῖν ἐμπεπτώκοι. εἰ οὖν ταῦτα τοιαῦτα ἔσται, θεάσασθε οἵα ἡ κατάστασις ἡμῖν ἔσται τῆς στρατιᾶς. ὑμεῖς μέν οἱ πάντες οὐκ ἔσεσθε κύριοι οὔτε ἀνελέσθαι πόλεμον ᾧ ἄν βούλησθε οὔτε καταλῦσαι, ἰδίᾳ δέ ὁ βουλόμενος ἄξει στράτευμα ἐφ' ὅ τι ἄν θέλῃ. κἄν τινες πρός ὑμᾶς ἴωσι πρέσβεις εἰρήνης δεόμενοι ἤ ἄλλου τινός, κατακτείναντες τούτους οἱ βουλόμενοι ποιήσουσιν ὑμᾶς τῶν λόγων μή ἀκοῦσαι τῶν πρός ὑμᾶς ἰόντων. ἔπειτα δέ οὕς μέν ἄν ὑμεῖς πάντες ἕλησθε ἄρχοντας, ἐν οὐδεμιᾷ χώρᾳ ἔσονται, ὅστις δέ ἄν ἑαυτόν ἕληται στρατηγόν καί ἐθέλῃ λέγειν βάλλε βάλλε, οὗτος ἔσται ἱκανός καί ἄρχοντα κατακανεῖν καί ἰδιώτην ὅν ἄν ὑμῶν ἐθέλῃ ἄκριτον, ἤν ὦσιν οἱ πεισόμενοι αὐτῷ, ὥσπερ καί νῦν ἐγένετο. οἷα δέ ὑμῖν καί διαπεπράχασιν οἱ αὐθαίρετοι οὗτοι στρατηγοί σκέψασθε. ζήλαρχος μέν ὁ ἀγορανόμος εἰ μέν ἀδικεῖ ὑμᾶς, οἴχεται ἀποπλέων οὐ δούς ὑμῖν δίκην: εἰ δέ μή ἀδικεῖ, φεύγει ἐκ τοῦ στρατεύματος δείσας μή ἀδίκως ἄκριτος ἀποθάνῃ. οἱ δέ καταλεύσαντες τούς πρέσβεις διεπράξαντο ὑμῖν μόνοις μέν τῶν ἑλλήνων εἰς κερασοῦντα μή ἀσφαλές εἶναι, ἄν μή σύν ἰσχύι ἀφικνῆσθε: τούς δέ νεκρούς οὕς πρόσθεν αὐτοί οἱ κατακανόντες ἐκέλευον θάπτειν, τούτους διεπράξαντο μηδέ ξύν κηρυκείῳ ἔτι ἀσφαλές εἶναι ἀνελέσθαι. τίς γάρ ἐθελήσει κῆρυξ ἰέναι κήρυκας ἀπεκτονώς; ἀλλ' ἡμεῖς κερασουντίων θάψαι αὐτούς ἐδεήθημεν. εἰ μέν οὖν ταῦτα καλῶς ἔχει, δοξάτω ὑμῖν, ἵνα ὡς τοιούτων ἐσομένων καί φυλακήν ἰδίᾳ ποιήσῃ τις καί τά ἐρυμνά ὑπερδέξια πειρᾶται ἔχων σκηνοῦν. εἰ μέντοι ὑμῖν δοκεῖ θηρίων ἀλλά μή ἀνθρώπων εἶναι τά τοιαῦτα ἔργα, σκοπεῖτε παῦλάν τινα αὐτῶν: εἰ δέ μή, πρός διός πῶς ἤ θεοῖς θύσομεν ἡδέως ποιοῦντες ἔργα ἀσεβῆ, ἤ πολεμίοις πῶς μαχούμεθα, ἤν ἀλλήλους κατακαίνωμεν; πόλις δέ φιλία τίς ἡμᾶς δέξεται, ἥτις ἄν ὁρᾷ τοσαύτην ἀνομίαν ἐν ἡμῖν; ἀγοράν δέ τίς ἄξει θαρρῶν, ἤν περί τά μέγιστα τοιαῦτα ἐξαμαρτάνοντες φαινώμεθα; οὗ δέ δή πάντων οἰόμεθα τεύξεσθαι ἐπαίνου, τίς ἄν ἡμᾶς τοιούτους ὄντας ἐπαινέσειεν; ἡμεῖς μέν γάρ οἶδ' ὅτι πονηρούς ἄν φαίημεν εἶναι τούς τά τοιαῦτα ποιοῦντας. ἐκ τούτου ἀνιστάμενοι πάντες ἔλεγον τούς μέν τούτων ἄρξαντας δοῦναι δίκην, τοῦ δέ λοιποῦ μηκέτι ἐξεῖναι ἀνομίας ἄρξαι: ἐάν δέ τις ἄρξῃ, ἄγεσθαι αὐτούς ἐπί θανάτῳ: τούς δέ στρατηγούς εἰς δίκας πάντας καταστῆσαι: εἶναι δέ δίκας καί εἴ τι ἄλλο τις ἠδίκητο ἐξ οὗ κῦρος ἀπέθανε: δικαστάς δέ τούς λοχαγούς ἐποιήσαντο. παραινοῦντος δέ ξενοφῶντος καί τῶν μάντεων συμβουλευόντων ἔδοξε καθῆραι τό στράτευμα. καί ἐγένετο καθαρμός. ἔδοξε δέ καί τούς στρατηγούς δίκην ὑποσχεῖν τοῦ παρεληλυθότος χρόνου. καί διδόντων φιλήσιος μέν ὦφλε καί ξανθικλῆς τῆς φυλακῆς τῶν γαυλικῶν χρημάτων τό μείωμα εἴκοσι μνᾶς, σοφαίνετος δέ, ὅτι αἱρεθείς ... κατημέλει, δέκα μνᾶς. ξενοφῶντος δέ κατηγόρησάν τινες φάσκοντες παίεσθαι ὑπ' αὐτοῦ καί ὡς ὑβρίζοντος τήν κατηγορίαν ἐποιοῦντο. καί ὁ ξενοφῶν ἐκέλευσεν εἰπεῖν τόν πρῶτον λέξαντα ποῦ καί ἐπλήγη. ὁ δέ ἀπεκρίνατο: ὅπου καί ῥίγει ἀπωλλύμεθα καί χιών πλείστη ἦν. ὁ δέ εἶπεν: ἀλλά μήν χειμῶνός γε ὄντος οἵου λέγεις, σίτου δέ ἐπιλελοιπότος, οἴνου δέ μηδ' ὀσφραίνεσθαι παρόν, ὑπό δέ πόνων πολλῶν ἀπαγορευόντων, πολεμίων δέ ἑπομένων, εἰ ἐν τοιούτῳ καιρῷ ὕβριζον, ὁμολογῶ καί τῶν ὄνων ὑβριστότερος εἶναι, οἷς φασιν ὑπό τῆς ὕβρεως κόπον οὐκ ἐγγίγνεσθαι. ὅμως δέ καί λέξον, ἔφη, ἐκ τίνος ἐπλήγης. πότερον ᾔτουν τί σε καί ἐπεί μοι οὐκ ἐδίδους ἔπαιον; ἀλλ' ἀπῄτουν; ἀλλά περί παιδικῶν μαχόμενος; ἀλλά μεθύων ἐπαρῴνησα; ἐπεί δέ τούτων οὐδέν ἔφησεν, ἐπήρετο αὐτόν εἰ ὁπλιτεύοι. οὐκ ἔφη: πάλιν εἰ πελτάζοι. οὐδέ τοῦτ' ἔφη, ἀλλ' ἡμίονον ἐλαύνειν ταχθείς ὑπό τῶν συσκήνων ἐλεύθερος ὤν. ἐνταῦθα δή ἀναγιγνώσκει αὐτόν καί ἤρετο: ἦ σύ εἶ ὁ τόν κάμνοντα ἀγαγών; ναί μά δί', ἔφη: σύ γάρ ἠνάγκαζες: τά δέ τῶν ἐμῶν συσκήνων σκεύη διέρριψας. ἀλλ' ἡ μέν διάρριψις, ἔφη ὁ ξενοφῶν, τοιαύτη τις ἐγένετο. διέδωκα ἄλλοις ἄγειν καί ἐκέλευσα πρός ἐμέ ἀπαγαγεῖν, καί ἀπολαβών ἅπαντα σῷα ἀπέδωκά σοι, ἐπεί καί σύ ἐμοί ἀπέδειξας τόν ἄνδρα. οἷον δέ τό πρᾶγμα ἐγένετο ἀκούσατε, ἔφη: καί γάρ ἄξιον. ἀνήρ κατελείπετο διά τό μηκέτι δύνασθαι πορεύεσθαι. καί ἐγώ τόν μέν ἄνδρα τοσοῦτον ἐγίγνωσκον ὅτι εἷς ἡμῶν εἴη: ἠνάγκασα δέ σέ τοῦτον ἄγειν, ὡς μή ἀπόλοιτο: καί γάρ, ὡς ἐγώ οἶμαι, πολέμιοι ἡμῖν ἐφείποντο. συνέφη τοῦτο ὁ ἄνθρωπος. οὐκοῦν, ἔφη ὁ ξενοφῶν, ἐπεί προύπεμψά σε, καταλαμβάνω αὖθις σύν τοῖς ὀπισθοφύλαξι προσιών βόθρον ὀρύττοντα ὡς κατορύξοντα τόν ἄνθρωπον, καί ἐπιστάς ἐπῄνουν σε. ἐπεί δέ παρεστηκότων ἡμῶν συνέκαμψε τό σκέλος ἁνήρ, ἀνέκραγον οἱ παρόντες ὅτι ζῇ ἁνήρ, σύ δ' εἶπας: ὁπόσα γε βούλεται: ὡς ἔγωγε αὐτόν οὐκ ἄξω. ἐνταῦθα ἔπαισά σε: ἀληθῆ λέγεις: ἔδοξας γάρ μοι εἰδότι ἐοικέναι ὅτι ἔζη. τί οὖν; ἔφη, ἧττόν τι ἀπέθανεν, ἐπεί ἐγώ σοι ἀπέδειξα αὐτόν; καί γάρ ἡμεῖς, ἔφη ὁ ξενοφῶν, πάντες ἀποθανούμεθα: τούτου οὖν ἕνεκα ζῶντας ἡμᾶς δεῖ κατορυχθῆναι; τοῦτον μέν ἀνέκραγον ὡς ὀλίγας παίσειεν: ἄλλους δ' ἐκέλευε λέγειν διά τί ἕκαστος ἐπλήγη. ἐπεί δέ οὐκ ἀνίσταντο, αὐτός ἔλεγεν: ἐγώ, ὦ ἄνδρες, ὁμολογῶ παῖσαι δή ἄνδρας ἕνεκεν ἀταξίας ὅσοις σῴζεσθαι μέν ἤρκει δι' ὑμῶν ἐν τάξει τε ἰόντων καί μαχομένων ὅπου δέοι, αὐτοί δέ λιπόντες τάς τάξεις προθέοντες ἁρπάζειν ἤθελον καί ὑμῶν πλεονεκτεῖν. εἰ δέ τοῦτο πάντες ἐποιοῦμεν, ἅπαντες ἄν ἀπωλόμεθα. ἤδη δέ καί μαλακιζόμενόν τινα καί οὐκ ἐθέλοντα ἀνίστασθαι ἀλλά προϊέμενον αὑτόν τοῖς πολεμίοις καί ἔπαισα καί ἐβιασάμην πορεύεσθαι. ἐν γάρ τῷ ἰσχυρῷ χειμῶνι καί αὐτός ποτε ἀναμένων τινάς συσκευαζομένους καθεζόμενος συχνόν χρόνον κατέμαθον ἀναστάς μόλις καί τά σκέλη ἐκτείνας. ἐν ἐμαυτῷ οὖν πεῖραν λαβών ἐκ τούτου καί ἄλλον, ὁπότε ἴδοιμι καθήμενον καί βλακεύοντα, ἤλαυνον: τό γάρ κινεῖσθαι καί ἀνδρίζεσθαι παρεῖχε θερμασίαν τινά καί ὑγρότητα, τό δέ καθῆσθαι καί ἡσυχίαν ἔχειν ἑώρων ὑπουργόν ὄν τῷ τε ἀποπήγνυσθαι τό αἷμα καί τῷ ἀποσήπεσθαι τούς τῶν ποδῶν δακτύλους, ἅπερ πολλούς καί ὑμεῖς ἴστε παθόντας. ἄλλον δέ γε ἴσως ἀπολειπόμενόν που διά ῥᾳστώνην καί κωλύοντα καί ὑμᾶς τούς πρόσθεν καί ἡμᾶς τούς ὄπισθεν πορεύεσθαι ἔπαισα πύξ, ὅπως μή λόγχῃ ὑπό τῶν πολεμίων παίοιτο. καί γάρ οὖν νῦν ἔξεστιν αὐτοῖς σωθεῖσιν, εἴ τι ὑπ' ἐμοῦ ἔπαθον παρά τό δίκαιον, δίκην λαβεῖν. εἰ δ' ἐπί τοῖς πολεμίοις ἐγένοντο, τί μέγα ἄν οὕτως ἔπαθον ὅτου δίκην ἄν ἠξίουν λαμβάνειν; ἁπλοῦς μοι, ἔφη, ὁ λόγος: εἰ μέν ἐπ' ἀγαθῷ ἐκόλασά τινα, ἀξιῶ ὑπέχειν δίκην οἵαν καί γονεῖς υἱοῖς καί διδάσκαλοι παισί: καί γάρ οἱ ἰατροί καίουσι καί τέμνουσιν ἐπ' ἀγαθῷ: εἰ δέ ὕβρει νομίζετέ με ταῦτα πράττειν, ἐνθυμήθητε ὅτι νῦν ἐγώ θαρρῶ σύν τοῖς θεοῖς μᾶλλον ἤ τότε καί θρασύτερός εἰμι νῦν ἤ τότε καί οἶνον πλείω πίνω, ἀλλ' ὅμως οὐδένα παίω: ἐν εὐδίᾳ γάρ ὁρῶ ὑμᾶς. ὅταν δέ χειμών ᾖ καί θάλαττα μεγάλη ἐπιφέρηται, οὐχ ὁρᾶτε ὅτι καί νεύματος μόνον ἕνεκα χαλεπαίνει μέν πρῳρεύς τοῖς ἐν πρῴρᾳ, χαλεπαίνει δέ κυβερνήτης τοῖς ἐν πρύμνῃ; ἱκανά γάρ ἐν τῷ τοιούτῳ καί μικρά ἁμαρτηθέντα πάντα συνεπιτρῖψαι. ὅτι δέ δικαίως ἔπαιον αὐτούς καί ὑμεῖς κατεδικάσατε: ἔχοντες ξίφη, οὐ ψήφους, παρέστατε, καί ἐξῆν ὑμῖν ἐπικουρεῖν αὐτοῖς, εἰ ἐβούλεσθε: ἀλλά μά δία οὔτε τούτοις ἐπεκουρεῖτε οὔτε σύν ἐμοί τόν ἀτακτοῦντα ἐπαίετε. τοιγαροῦν ἐξουσίαν ἐποιήσατε τοῖς κακοῖς αὐτῶν ὑβρίζειν ἐῶντες αὐτούς. οἶμαι γάρ, εἰ ἐθέλετε σκοπεῖν, τούς αὐτούς εὑρήσετε καί τότε κακίστους καί νῦν ὑβριστοτάτους. βοΐσκος γοῦν ὁ πύκτης ὁ θετταλός τότε μέν διεμάχετο ὡς κάμνων ἀσπίδα μή φέρειν, νῦν δέ, ὡς ἀκούω, κοτυωριτῶν πολλούς ἤδη ἀποδέδυκεν. ἤν οὖν σωφρονῆτε, τοῦτον τἀναντία ποιήσετε ἤ τούς κύνας ποιοῦσι: τούς μέν γάρ κύνας τούς χαλεπούς τάς μέν ἡμέρας διδέασι, τάς δέ νύκτας ἀφιᾶσι, τοῦτον δέ, ἤν σωφρονῆτε, τήν νύκτα μέν δήσετε, τήν δέ ἡμέραν ἀφήσετε. ἀλλά γάρ, ἔφη, θαυμάζω ὅτι εἰ μέν τινι ὑμῶν ἀπηχθόμην, μέμνησθε καί οὐ σιωπᾶτε, εἰ δέ τῳ ἤ χειμῶνα ἐπεκούρησα ἤ πολέμιον ἀπήρυξα ἤ ἀσθενοῦντι ἤ ἀποροῦντι συνεξεπόρισά τι, τούτων δέ οὐδείς μέμνηται, οὐδ' εἴ τινα καλῶς τι ποιοῦντα ἐπῄνεσα οὐδ' εἴ τινα ἄνδρα ὄντα ἀγαθόν ἐτίμησα ὡς ἐδυνάμην, οὐδέν τούτων μέμνησθε. ἀλλά μήν καλόν τε καί δίκαιον καί ὅσιον καί ἥδιον τῶν ἀγαθῶν μᾶλλον ἤ τῶν κακῶν μεμνῆσθαι. ἐκ τούτου μέν δή ἀνίσταντο καί ἀνεμίμνῃσκον. καί περιεγένετο ὥστε καλῶς ἔχειν. {κυρου αναβασεωσ ϛ} ἐκ τούτου δέ ἐν τῇ διατριβῇ οἱ μέν ἀπό τῆς ἀγορᾶς ἔζων, οἱ δέ καί λῃζόμενοι ἐκ τῆς παφλαγονίας. ἐκλώπευον δέ καί οἱ παφλαγόνες εὖ μάλα τούς ἀποσκεδαννυμένους, καί τῆς νυκτός τούς πρόσω σκηνοῦντας ἐπειρῶντο κακουργεῖν: καί πολεμικώτατα πρός ἀλλήλους εἶχον ἐκ τούτων. ὁ δέ κορύλας, ὅς ἐτύγχανε τότε παφλαγονίας ἄρχων, πέμπει παρά τούς ἕλληνας πρέσβεις ἔχοντας ἵππους καί στολάς καλάς, λέγοντας ὅτι κορύλας ἕτοιμος εἴη τούς ἕλληνας μήτε ἀδικεῖν μήτε ἀδικεῖσθαι. οἱ δέ στρατηγοί ἀπεκρίναντο ὅτι περί μέν τούτων σύν τῇ στρατιᾷ βουλεύσοιντο, ἐπί ξένια δέ ἐδέχοντο αὐτούς: παρεκάλεσαν δέ καί τῶν ἄλλων ἀνδρῶν οὕς ἐδόκουν δικαιοτάτους εἶναι. θύσαντες δέ βοῦς τῶν αἰχμαλώτων καί ἄλλα ἱερεῖα εὐωχίαν μέν ἀρκοῦσαν παρεῖχον, κατακείμενοι δέ ἐν σκίμποσιν ἐδείπνουν, καί ἔπινον ἐκ κερατίνων ποτηρίων, οἷς ἐνετύγχανον ἐν τῇ χώρᾳ. ἐπεί δέ σπονδαί τε ἐγένοντο καί ἐπαιάνισαν, ἀνέστησαν πρῶτον μέν θρᾷκες καί πρός αὐλόν ὠρχήσαντο σύν τοῖς ὅπλοις καί ἥλλοντο ὑψηλά τε καί κούφως καί ταῖς μαχαίραις ἐχρῶντο: τέλος δέ ὁ ἕτερος τόν ἕτερον παίει, ὡς πᾶσιν ἐδόκει [πεπληγέναι τόν ἄνδρα]: ὁ δ' ἔπεσε τεχνικῶς πως. καί ἀνέκραγον οἱ παφλαγόνες. καί ὁ μέν σκυλεύσας τά ὅπλα τοῦ ἑτέρου ἐξῄει ᾄδων τόν σιτάλκαν: ἄλλοι δέ τῶν θρᾳκῶν τόν ἕτερον ἐξέφερον ὡς τεθνηκότα: ἦν δέ οὐδέν πεπονθώς. μετά τοῦτο αἰνιᾶνες καί μάγνητες ἀνέστησαν, οἵ ὠρχοῦντο τήν καρπαίαν καλουμένην ἐν τοῖς ὅπλοις. ὁ δέ τρόπος τῆς ὀρχήσεως ἦν, ὁ μέν παραθέμενος τά ὅπλα σπείρει καί ζευγηλατεῖ, πυκνά δέ στρεφόμενος ὡς φοβούμενος, λῃστής δέ προσέρχεται: ὁ δ' ἐπειδάν προΐδηται, ἀπαντᾷ ἁρπάσας τά ὅπλα καί μάχεται πρό τοῦ ζεύγους: καί οὗτοι ταῦτ' ἐποίουν ἐν ῥυθμῷ πρός τόν αὐλόν: καί τέλος ὁ λῃστής δήσας τόν ἄνδρα καί τό ζεῦγος ἀπάγει: ἐνίοτε δέ καί ὁ ζευγηλάτης τόν λῃστήν: εἶτα παρά τούς βοῦς ζεύξας ὀπίσω τώ χεῖρε δεδεμένον ἐλαύνει. μετά τοῦτο μυσός εἰσῆλθεν ἐν ἑκατέρᾳ τῇ χειρί ἔχων πέλτην, καί τοτέ μέν ὡς δύο ἀντιταττομένων μιμούμενος ὠρχεῖτο, τοτέ δέ ὡς πρός ἕνα ἐχρῆτο ταῖς πέλταις, τοτέ δ' ἐδινεῖτο καί ἐξεκυβίστα ἔχων τάς πέλτας, ὥστε ὄψιν καλήν φαίνεσθαι. τέλος δέ τό περσικόν ὠρχεῖτο κρούων τάς πέλτας καί ὤκλαζε καί ἐξανίστατο: καί ταῦτα πάντα ἐν ῥυθμῷ ἐποίει πρός τόν αὐλόν. ἐπί δέ τούτῳ [ἐπιόντες] οἱ μαντινεῖς καί ἄλλοι τινές τῶν ἀρκάδων ἀναστάντες ἐξοπλισάμενοι ὡς ἐδύναντο κάλλιστα ᾖσάν τε ἐν ῥυθμῷ πρός τόν ἐνόπλιον ῥυθμόν αὐλούμενοι καί ἐπαιάνισαν καί ὠρχήσαντο ὥσπερ ἐν ταῖς πρός τούς θεούς προσόδοις. ὁρῶντες δέ οἱ παφλαγόνες δεινά ἐποιοῦντο πάσας τάς ὀρχήσεις ἐν ὅπλοις εἶναι. ἐπί τούτοις ὁρῶν ὁ μυσός ἐκπεπληγμένους αὐτούς, πείσας τῶν ἀρκάδων τινά πεπαμένον ὀρχηστρίδα εἰσάγει σκευάσας ὡς ἐδύνατο κάλλιστα καί ἀσπίδα δούς κούφην αὐτῇ. ἡ δέ ὠρχήσατο πυρρίχην ἐλαφρῶς. ἐνταῦθα κρότος ἦν πολύς, καί οἱ παφλαγόνες ἤροντο εἰ καί γυναῖκες συνεμάχοντο αὐτοῖς. οἱ δ' ἔλεγον ὅτι αὗται καί αἱ τρεψάμεναι εἶεν βασιλέα ἐκ τοῦ στρατοπέδου. τῇ μέν νυκτί ταύτῃ τοῦτο τό τέλος ἐγένετο. τῇ δέ ὑστεραίᾳ προσῆγον αὐτούς εἰς τό στράτευμα: καί ἔδοξε τοῖς στρατιώταις μήτε ἀδικεῖν παφλαγόνας μήτε ἀδικεῖσθαι. μετά τοῦτο οἱ μέν πρέσβεις ᾤχοντο: οἱ δέ ἕλληνες, ἐπειδή πλοῖα ἱκανά ἐδόκει παρεῖναι, ἀναβάντες ἔπλεον ἡμέραν καί νύκτα πνεύματι καλῷ ἐν ἀριστερᾷ ἔχοντες τήν παφλαγονίαν. τῇ δ' ἄλλῃ ἀφικνοῦνται εἰς σινώπην καί ὡρμίσαντο εἰς ἁρμήνην τῆς σινώπης. σινωπεῖς δέ οἰκοῦσι μέν ἐν τῇ παφλαγονικῇ, μιλησίων δέ ἄποικοί εἰσιν. οὗτοι δέ ξένια πέμπουσι τοῖς ἕλλησιν ἀλφίτων μεδίμνους τρισχιλίους, οἴνου δέ κεράμια χίλια καί πεντακόσια. καί χειρίσοφος ἐνταῦθα ἦλθε τριήρη ἔχων. καί οἱ μέν στρατιῶται προσεδόκων ἄγοντά τι σφίσιν ἥκειν: ὁ δ' ἦγε μέν οὐδέν, ἀπήγγελλε δέ ὅτι ἐπαινοίη αὐτούς καί ἀναξίβιος ὁ ναύαρχος καί οἱ ἄλλοι, καί ὅτι ὑπισχνεῖτο ἀναξίβιος, εἰ ἀφίκοιντο ἔξω τοῦ πόντου, μισθοφοράν αὐτοῖς ἔσεσθαι. καί ἐν ταύτῃ τῇ ἁρμήνῃ ἔμειναν οἱ στρατιῶται ἡμέρας πέντε. ὡς δέ τῆς ἑλλάδος ἐδόκουν ἐγγύς γίγνεσθαι, ἤδη μᾶλλον ἤ πρόσθεν εἰσῄει αὐτούς ὅπως ἄν καί ἔχοντές τι οἴκαδε ἀφίκωνται. ἡγήσαντο οὖν, εἰ ἕνα ἕλοιντο ἄρχοντα, μᾶλλον ἄν ἤ πολυαρχίας οὔσης δύνασθαι τόν ἕνα χρῆσθαι τῷ στρατεύματι καί νυκτός καί ἡμέρας, καί εἴ τι δέοι λανθάνειν, μᾶλλον ἄν κρύπτεσθαι, καί εἴ τι αὖ δέοι φθάνειν, ἧττον ἄν ὑστερίζειν: οὐ γάρ ἄν λόγων δεῖν πρός ἀλλήλους, ἀλλά τό δόξαν τῷ ἑνί περαίνεσθαι ἄν: τόν δ' ἔμπροσθεν χρόνον ἐκ τῆς νικώσης ἔπραττον πάντα οἱ στρατηγοί. ὡς δέ ταῦτα διενοοῦντο, ἐτράποντο ἐπί τόν ξενοφῶντα: καί οἱ λοχαγοί ἔλεγον προσιόντες αὐτῷ ὅτι ἡ στρατιά οὕτω γιγνώσκει, καί εὔνοιαν ἐνδεικνύμενος ἕκαστος ἔπειθεν αὐτόν ὑποστῆναι τήν ἀρχήν. ὁ δέ ξενοφῶν τῇ μέν ἐβούλετο ταῦτα, νομίζων καί τήν τιμήν μείζω οὕτως ἑαυτῷ γίγνεσθαι πρός τούς φίλους καί εἰς τήν πόλιν τοὔνομα μεῖζον ἀφίξεσθαι αὑτοῦ, τυχόν δέ καί ἀγαθοῦ τινος ἄν αἴτιος τῇ στρατιᾷ γενέσθαι. τά μέν δή τοιαῦτα ἐνθυμήματα ἐπῇρεν αὐτόν ἐπιθυμεῖν αὐτοκράτορα γενέσθαι ἄρχοντα. ὁπότε δ' αὖ ἐνθυμοῖτο ὅτι ἄδηλον μέν παντί ἀνθρώπῳ ὅπῃ τό μέλλον ἕξει, διά τοῦτο δέ καί κίνδυνος εἴη καί τήν προειργασμένην δόξαν ἀποβαλεῖν, ἠπορεῖτο. διαπορουμένῳ δέ αὐτῷ διακρῖναι ἔδοξε κράτιστον εἶναι τοῖς θεοῖς ἀνακοινῶσαι: καί παραστησάμενος δύο ἱερεῖα ἐθύετο τῷ διί τῷ βασιλεῖ, ὅσπερ αὐτῷ μαντευτός ἦν ἐκ δελφῶν: καί τό ὄναρ δή ἀπό τούτου τοῦ θεοῦ ἐνόμιζεν ἑορακέναι ὅ εἶδεν ὅτε ἤρχετο ἐπί τό συνεπιμελεῖσθαι τῆς στρατιᾶς καθίστασθαι. καί ὅτε ἐξ ἐφέσου ὡρμᾶτο κύρῳ συσταθησόμενος, αἰετόν ἀνεμιμνῄσκετο ἑαυτῷ δεξιόν φθεγγόμενον, καθήμενον μέντοι, ὅνπερ ὁ μάντις προπέμπων αὐτόν ἔλεγεν ὅτι μέγας μέν οἰωνός εἴη καί οὐκ ἰδιωτικός, καί ἔνδοξος, ἐπίπονος μέντοι: τά γάρ ὄρνεα μάλιστα ἐπιτίθεσθαι τῷ αἰετῷ καθημένῳ: οὐ μέντοι χρηματιστικόν εἶναι τόν οἰωνόν: τόν γάρ αἰετόν πετόμενον μᾶλλον λαμβάνειν τά ἐπιτήδεια. οὕτω δή θυομένῳ αὐτῷ διαφανῶς ὁ θεός σημαίνει μήτε προσδεῖσθαι τῆς ἀρχῆς μήτε εἰ αἱροῖντο ἀποδέχεσθαι. τοῦτο μέν δή οὕτως ἐγένετο. ἡ δέ στρατιά συνῆλθε, καί πάντες ἔλεγον ἕνα αἱρεῖσθαι: καί ἐπεί τοῦτο ἔδοξε, προυβάλλοντο αὐτόν. ἐπεί δέ ἐδόκει δῆλον εἶναι ὅτι αἱρήσονται αὐτόν, εἴ τις ἐπιψηφίζοι, ἀνέστη καί ἔλεξε τάδε. ἐγώ, ὦ ἄνδρες, ἥδομαι μέν ὑφ' ὑμῶν τιμώμενος, εἴπερ ἄνθρωπός εἰμι, καί χάριν ἔχω καί εὔχομαι δοῦναί μοι τούς θεούς αἴτιόν τινος ὑμῖν ἀγαθοῦ γενέσθαι: τό μέντοι ἐμέ προκριθῆναι ὑφ' ὑμῶν ἄρχοντα λακεδαιμονίου ἀνδρός παρόντος οὔτε ὑμῖν μοι δοκεῖ συμφέρον εἶναι, ἀλλ' ἧττον ἄν διά τοῦτο τυγχάνειν, εἴ τι δέοισθε παρ' αὐτῶν: ἐμοί τε αὖ οὐ πάνυ τι νομίζω ἀσφαλές εἶναι τοῦτο. ὁρῶ γάρ ὅτι καί τῇ πατρίδι μου οὐ πρόσθεν ἐπαύσαντο πολεμοῦντες πρίν ἐποίησαν πᾶσαν τήν πόλιν ὁμολογεῖν λακεδαιμονίους καί αὐτῶν ἡγεμόνας εἶναι. ἐπεί δέ τοῦτο ὡμολόγησαν, εὐθύς ἐπαύσαντο πολεμοῦντες καί οὐκέτι πέρα ἐπολιόρκησαν τήν πόλιν. εἰ οὖν ταῦτα ὁρῶν ἐγώ δοκοίην ὅπου δυναίμην ἐνταῦθ' ἄκυρον ποιεῖν τό ἐκείνων ἀξίωμα, ἐκεῖνο ἐννοῶ μή λίαν ἄν ταχύ σωφρονισθείην. ὅ δέ ὑμεῖς ἐννοεῖτε, ὅτι ἧττον ἄν στάσις εἴη ἑνός ἄρχοντος ἤ πολλῶν, εὖ ἴστε ὅτι ἄλλον μέν ἑλόμενοι οὐχ εὑρήσετε ἐμέ στασιάζοντα: νομίζω γάρ ὅστις ἐν πολέμῳ ὤν στασιάζει πρός ἄρχοντα, τοῦτον πρός τήν ἑαυτοῦ σωτηρίαν στασιάζειν: ἐάν δέ ἐμέ ἕλησθε, οὐκ ἄν θαυμάσαιμι εἴ τινα εὕροιτε καί ὑμῖν καί ἐμοί ἀχθόμενον. ἐπεί ταῦτα εἶπε, πολύ πλείονες ἀνίσταντο λέγοντες ὡς δέοι αὐτόν ἄρχειν. ἀγασίας δέ στυμφάλιος εἶπεν ὅτι γελοῖον εἴη, εἰ οὕτως ἔχοι: <ἤ> ὀργιοῦνται λακεδαιμόνιοι καί ἐάν σύνδειπνοι συνελθόντες μή λακεδαιμόνιον συμ ποσίαρχον αἱρῶνται; ἐπεί εἰ οὕτω γε τοῦτο ἔχει, ἔφη, οὐδέ λοχαγεῖν ἡμῖν ἔξεστιν, ὡς ἔοικεν, ὅτι ἀρκάδες ἐσμέν. ἐνταῦθα δή ὡς εὖ εἰπόντος τοῦ ἀγασίου ἀνεθορύβησαν. καί ὁ ξενοφῶν ἐπεί ἑώρα πλείονος ἐνδέον, παρελθών εἶπεν: ἀλλ', ὦ ἄνδρες, ἔφη, ὡς πάνυ εἰδῆτε, ὀμνύω ὑμῖν θεούς πάντας καί πάσας, ἦ μήν ἐγώ, ἐπεί τήν ὑμετέραν γνώμην ᾐσθανόμην, ἐθυόμην εἰ βέλτιον εἴη ὑμῖν τε ἐμοί ἐπιτρέψαι ταύτην τήν ἀρχήν καί ἐμοί ὑποστῆναι: καί μοι οἱ θεοί οὕτως ἐν τοῖς ἱεροῖς ἐσήμηναν ὥστε καί ἰδιώτην ἄν γνῶναι ὅτι τῆς μοναρχίας ἀπέχεσθαί με δεῖ. οὕτω δή χειρίσοφον αἱροῦνται. χειρίσοφος δ' ἐπεί ᾑρέθη, παρελθών εἶπεν: ἀλλ', ὦ ἄνδρες, τοῦτο μέν ἴστε, ὅτι οὐδ' ἄν ἔγωγε ἐστασίαζον, εἰ ἄλλον εἵλεσθε: ξενοφῶντα μέντοι, ἔφη, ὠνήσατε οὐχ ἑλόμενοι: ὡς καί νῦν δέξιππος ἤδη διέβαλλεν αὐτόν πρός ἀναξίβιον ὅ τι ἐδύνατο καί μάλα ἐμοῦ αὐτόν σιγάζοντος. ὁ δ' ἔφη νομίζειν αὐτόν τιμασίωνι μᾶλλον ἄρχειν συνεθελῆσαι δαρδανεῖ ὄντι τοῦ κλεάρχου στρατεύματος ἤ ἑαυτῷ λάκωνι ὄντι. ἐπεί μέντοι ἐμέ εἵλεσθε, ἔφη, καί ἐγώ πειράσομαι ὅ τι ἄν δύνωμαι ὑμᾶς ἀγαθόν ποιεῖν. καί ὑμεῖς οὕτω παρασκευάζεσθε ὡς αὔριον, ἐάν πλοῦς ᾖ, ἀναξόμενοι: ὁ δέ πλοῦς ἔσται εἰς ἡράκλειαν: ἅπαντας οὖν δεῖ ἐκεῖσε πειρᾶσθαι κατασχεῖν: τά δ' ἄλλα, ἐπειδάν ἐκεῖσε ἔλθωμεν, βουλευσόμεθα. ἐντεῦθεν τῇ ὑστεραίᾳ ἀναγόμενοι πνεύματι ἔπλεον καλῷ ἡμέρας δύο παρά γῆν. καί παραπλέοντες [ἐθεώρουν τήν τε ἰασονίαν ἀκτήν, ἔνθα ἡ ἀργώ λέγεται ὁρμίσασθαι, καί τῶν ποταμῶν τά στόματα, πρῶτον μέν τοῦ θερμώδοντος, ἔπειτα δέ τοῦ ἴριος, ἔπειτα δέ τοῦ ἅλυος, μετά τοῦτον τοῦ παρθενίου: τοῦτον δέ παραπλεύσαντες] ἀφίκοντο εἰς ἡράκλειαν πόλιν ἑλληνίδα μεγαρέων ἄποικον, οὖσαν δ' ἐν τῇ μαριανδυνῶν χώρᾳ. καί ὡρμίσαντο παρά τῇ ἀχερουσιάδι χερρονήσῳ, ἔνθα λέγεται ὁ ἡρακλῆς ἐπί τόν κέρβερον κύνα καταβῆναι ᾗ νῦν τά σημεῖα δεικνύασι τῆς καταβάσεως τό βάθος πλέον ἤ ἐπί δύο στάδια. ἐνταῦθα τοῖς ἕλλησιν οἱ ἡρακλεῶται ξένια πέμπουσιν ἀλφίτων μεδίμνους τρισχιλίους καί οἴνου κεράμια δισχίλια καί βοῦς εἴκοσι καί οἶς ἑκατόν. ἐνταῦθα διά τοῦ πεδίου ῥεῖ ποταμός λύκος ὄνομα, εὖρος ὡς δύο πλέθρων. οἱ δέ στρατιῶται συλλεγέντες ἐβουλεύοντο τήν λοιπήν πορείαν πότερον κατά γῆν ἤ κατά θάλατταν χρή πορευθῆναι ἐκ τοῦ πόντου. ἀναστάς δέ λύκων ἀχαιός εἶπε: θαυμάζω μέν, ὦ ἄνδρες, τῶν στρατηγῶν ὅτι οὐ πειρῶνται ἡμῖν ἐκπορίζειν σιτηρέσιον: τύ μέν γάρ ξένια οὐ μή γένηται τῇ στρατιᾷ τριῶν ἡμερῶν σιτία: ὁπόθεν δ' ἐπισιτισάμενοι πορευσόμεθα οὐκ ἔστιν, ἔφη. ἐμοί οὖν δοκεῖ αἰτεῖν τούς ἡρακλεώτας μή ἔλαττον ἤ τρισχιλίους κυζικηνούς: ἄλλος δ' εἶπε μή ἔλαττον ἤ μυρίους: καί ἑλομένους πρέσβεις αὐτίκα μάλα ἡμῶν καθημένων πέμπειν πρός τήν πόλιν, καί εἰδέναι ὅ τι ἄν ἀπαγγέλλωσι, καί πρός ταῦτα βουλεύεσθαι. ἐντεῦθεν προυβάλλοντο πρέσβεις πρῶτον μέν χειρίσοφον, ὅτι ἄρχων ᾕρητο: ἔστι δ' οἵ καί ξενοφῶντα. οἱ δέ ἰσχυρῶς ἀπεμάχοντο: ἀμφοῖν γάρ ταὐτά ἐδόκει μή ἀναγκάζειν πόλιν ἑλληνίδα καί φιλίαν ὅ τι μή αὐτοί ἐθέλοντες διδοῖεν. ἐπεί δ' οὗτοι ἐδόκουν ἀπρόθυμοι εἶναι, πέμπουσι λύκωνα ἀχαιόν καί καλλίμαχον παρράσιον καί ἀγασίαν στυμφάλιον. οὗτοι ἐλθόντες ἔλεγον τά δεδογμένα: τόν δέ λύκωνα ἔφασαν καί ἐπαπειλεῖν, εἰ μή ποιήσοιεν ταῦτα. ἀκούσαντες δ' οἱ ἡρακλεῶται βουλεύσεσθαι ἔφασαν: καί εὐθύς τά τε χρήματα ἐκ τῶν ἀγρῶν συνῆγον καί τήν ἀγοράν εἴσω ἀνεσκεύασαν, καί αἱ πύλαι ἐκέκλειντο καί ἐπί τῶν τειχῶν ὅπλα ἐφαίνετο. ἐκ τούτου οἱ ταράξαντες ταῦτα τούς στρατηγούς ᾐτιῶντο διαφθείρειν τήν πρᾶξιν: καί συνίσταντο οἱ ἀρκάδες καί οἱ ἀχαιοί: προειστήκει δέ μάλιστα αὐτῶν καλλίμαχός τε ὁ παρράσιος καί λύκων ὁ ἀχαιός. οἱ δέ λόγοι ἦσαν αὐτοῖς ὡς αἰσχρόν εἴη ἄρχειν ἀθηναῖον πελοποννησίων καί λακεδαιμόνιον, μηδεμίαν δύναμιν παρεχόμενον εἰς τήν στρατιάν, καί τούς μέν πόνους σφᾶς ἔχειν, τά δέ κέρδη ἄλλους, καί ταῦτα τήν σωτηρίαν σφῶν κατειργασμένων: εἶναι γάρ τούς κατειργασμένους ἀρκάδας καί ἀχαιούς, τό δ' ἄλλο στράτευμα οὐδέν εἶναι (καί ἦν δέ τῇ ἀληθείᾳ ὑπέρ ἥμισυ τοῦ στρατεύματος ἀρκάδες καί ἀχαιοί): εἰ οὖν σωφρονοῖεν, αὐτοί συστάντες καί στρατηγούς ἑλόμενοι ἑαυτῶν καθ' ἑαυτούς ἄν τήν πορείαν ποιοῖντο καί πειρῷντο ἀγαθόν τι λαμβάνειν. ταῦτ' ἔδοξε: καί ἀπολιπόντες χειρίσοφον εἴ τινες ἦσαν παρ' αὐτῷ ἀρκάδες ἤ ἀχαιοί καί ξενοφῶντα συνέστησαν καί στρατηγούς αἱροῦνται ἑαυτῶν δέκα: τούτους δέ ἐψηφίσαντο ἐκ τῆς νικώσης ὅ τι δοκοίη τοῦτο ποιεῖν. ἡ μέν οὖν τοῦ παντός ἀρχή χειρισόφῳ ἐνταῦθα κατελύθη ἡμέρᾳ ἕκτῃ ἤ ἑβδόμῃ ἀφ' ἧς ᾑρέθη. ξενοφῶν μέντοι ἐβούλετο κοινῇ †μετ' αὐτῶν† τήν πορείαν ποιεῖσθαι, νομίζων οὕτως ἀσφαλεστέραν εἶναι ἤ ἰδίᾳ ἕκαστον στέλλεσθαι: ἀλλά νέων ἔπειθεν αὐτόν καθ' αὑτόν πορεύε σθαι, ἀκούσας τοῦ χειρισόφου ὅτι κλέανδρος ὁ ἐν βυζαντίῳ ἁρμοστής φαίη τριήρεις ἔχων ἥξειν εἰς κάλπης λιμένα: ὅπως οὖν μηδείς μετάσχοι, ἀλλ' αὐτοί καί οἱ αὐτῶν στρατιῶται ἐκπλεύσειαν ἐπί τῶν τριήρων, διά ταῦτα συνεβούλευε. καί χειρίσοφος, ἅμα μέν ἀθυμῶν τοῖς γεγενημένοις, ἅμα δέ μισῶν ἐκ τούτου τό στράτευμα, ἐπιτρέπει αὐτῷ ποιεῖν ὅ τι βούλεται. ξενοφῶν δέ ἔτι μέν ἐπεχείρησεν ἀπαλλαγείς τῆς στρατιᾶς ἐκπλεῦσαι: θυομένῳ δέ αὐτῷ τῷ ἡγεμόνι ἡρακλεῖ καί κοινουμένῳ, πότερα λῷον καί ἄμεινον εἴη στρατεύεσθαι ἔχοντι τούς παραμείναντας τῶν στρατιωτῶν ἤ ἀπαλλάττεσθαι, ἐσήμηνεν ὁ θεός τοῖς ἱεροῖς συστρατεύεσθαι. οὕτω γίγνεται τό στράτευμα τρίχα, ἀρκάδες μέν καί ἀχαιοί πλείους ἤ τετρακισχίλιοι, ὁπλῖται πάντες, χειρισόφῳ δ' ὁπλῖται μέν εἰς τετρακοσίους καί χιλίους, πελτασταί δέ εἰς ἑπτακοσίους, οἱ κλεάρχου θρᾷκες, ξενοφῶντι δέ ὁπλῖται μέν εἰς ἑπτακοσίους καί χιλίους, πελτασταί δέ εἰς τριακοσίους: ἱππικόν δέ μόνος οὗτος εἶχεν, ἀμφί τετταράκοντα ἱππέας. καί οἱ μέν ἀρκάδες διαπραξάμενοι πλοῖα παρά τῶν ἡρακλεωτῶν πρῶτοι πλέουσιν, ὅπως ἐξαίφνης ἐπιπεσόντες τοῖς βιθυνοῖς λάβοιεν ὅτι πλεῖστα: καί ἀποβαίνουσιν εἰς κάλπης λιμένα κατά μέσον πως τῆς θρᾴκης. χειρίσοφος δ' εὐθύς ἀπό τῆς πόλεως τῶν ἡρακλεωτῶν ἀρξάμενος πεζῇ ἐπορεύετο διά τῆς χώρας: ἐπεί δέ εἰς τήν θρᾴκην ἐνέβαλε, παρά τήν θάλατταν ᾔει: καί γάρ ἠσθένει. ξενοφῶν δέ πλοῖα λαβών ἀποβαίνει ἐπί τά ὅρια τῆς θρᾴκης καί τῆς ἡρακλεώτιδος καί διά μεσογείας ἐπορεύετο. ἔπραξαν δ' αὐτῶν ἕκαστοι τάδε. οἱ μέν ἀρκάδες ὡς ἀπέβησαν νυκτός εἰς κάλπης λιμένα, πορεύονται εἰς τάς πρώτας κώμας, στάδια ἀπό θαλάττης ὡς τριάκοντα. ἐπεί δέ φῶς ἐγένετο, ἦγεν ἕκαστος ὁ στρατηγός τόν αὑτοῦ λόχον ἐπί κώμην: ὁποία δέ μείζων ἐδόκει εἶναι, σύνδυο λόχους ἦγον οἱ στρατηγοί. συνεβάλλοντο δέ καί λόφον εἰς ὅν δέοι πάντας ἁλίζεσθαι: καί ἅτε ἐξαίφνης ἐπιπεσόντες ἀνδράποδά τε πολλά ἔλαβον καί πρόβατα πολλά περιεβάλλοντο. οἱ δέ θρᾷκες ἡθροίζοντο οἱ διαφεύγοντες: πολλοί δέ διέφευγον πελτασταί ὄντες ὁπλίτας ἐξ αὐτῶν τῶν χειρῶν. ἐπεί δέ συνελέγησαν, πρῶτον μέν τῷ σμίκρητος λόχῳ ἑνός τῶν ἀρκάδων στρατηγῶν ἀπιόντι ἤδη εἰς τό συγκείμενον καί πολλά χρήματα ἄγοντι ἐπιτίθενται. καί τέως μέν ἐμάχοντο ἅμα πορευόμενοι οἱ ἕλληνες, ἐπί δέ διαβάσει χαράδρας τρέπονται αὐτούς, καί αὐτόν τε τόν σμίκρητα ἀποκτιννύασι καί τούς ἄλλους πάντας: ἄλλου δέ λόχου τῶν δέκα στρατηγῶν τοῦ ἡγησάνδρου ὀκτώ μόνους ἔλιπον: καί αὐτός ἡγήσανδρος ἐσώθη. καί οἱ ἄλλοι δέ λόχοι συνῆλθον οἱ μέν σύν πράγμασιν οἱ δέ ἄνευ πραγμάτων: οἱ δέ θρᾷκες ἐπεί ηὐτύχησαν τοῦτο τό εὐτύχημα, συνεβόων τε ἀλλήλους καί συνελέγοντο ἐρρωμένως τῆς νυκτός. καί ἅμα ἡμέρᾳ κύκλῳ περί τόν λόφον ἔνθα οἱ ἕλληνες ἐστρατοπεδεύοντο ἐτάττοντο καί ἱππεῖς πολλοί καί πελτασταί, καί ἀεί πλέονες συνέρρεον: καί προσέβαλλον πρός τούς ὁπλίτας ἀσφαλῶς: οἱ μέν γάρ ἕλληνες οὔτε τοξότην εἶχον οὔτε ἀκοντιστήν οὔτε ἱππέα: οἱ δέ προσθέοντες καί προσελαύνοντες ἠκόντιζον: ὁπότε δέ αὐτοῖς ἐπίοιεν, ῥᾳδίως ἀπέφευγον: ἄλλοι δέ ἄλλῃ ἐπετίθεντο. καί τῶν μέν πολλοί ἐτιτρώσκοντο, τῶν δέ οὐδείς: ὥστε κινηθῆναι οὐκ ἐδύναντο ἐκ τοῦ χωρίου, ἀλλά τελευτῶντες καί ἀπό τοῦ ὕδατος εἶργον αὐτούς οἱ θρᾷκες. ἐπεί δέ ἀπορία πολλή ἦν, διελέγοντο περί σπονδῶν: καί τά μέν ἄλλα ὡμολόγητο αὐτοῖς, ὁμήρους δέ οὐκ ἐδίδοσαν οἱ θρᾷκες αἰτούντων τῶν ἑλλήνων, ἀλλ' ἐν τούτῳ ἴσχετο. τά μέν δή τῶν ἀρκάδων οὕτως εἶχε. χειρίσοφος δέ ἀσφαλῶς πορευόμενος παρά θάλατταν ἀφικνεῖται εἰς κάλπης λιμένα. ξενοφῶντι δέ διά τῆς μεσογείας πορευομένῳ οἱ ἱππεῖς καταθέοντες ἐντυγχάνουσι πρεσβύταις πορευομένοις ποι. καί ἐπεί ἤχθησαν παρά ξενοφῶντα, ἐρωτᾷ αὐτούς εἴ που ᾔσθηνται ἄλλου στρατεύματος ὄντος ἑλληνικοῦ. οἱ δέ ἔλεγον πάντα τά γεγενημένα, καί νῦν ὅτι πολιορκοῦνται ἐπί λόφου, οἱ δέ θρᾷκες πάντες περικεκυκλωμένοι εἶεν αὐτούς. ἐνταῦθα τούς μέν ἀνθρώπους τούτους ἐφύλαττεν ἰσχυρῶς, ὅπως ἡγεμόνες εἶεν ὅποι δέοι: σκοπούς δέ καταστήσας συνέλεξε τούς στρατιώτας καί ἔλεξεν: ἄνδρες στρατιῶται, τῶν ἀρκάδων οἱ μέν τεθνᾶσιν, οἱ δέ λοιποί ἐπί λόφου τινός πολιορκοῦνται. νομίζω δ' ἔγωγε, εἰ ἐκεῖνοι ἀπολοῦνται, οὐδ' ἡμῖν εἶναι οὐδεμίαν σωτηρίαν, οὕτω μέν πολλῶν ὄντων <τῶν> πολεμίων, οὕτω δέ τεθαρρηκότων. κράτιστον οὖν ἡμῖν ὡς τάχιστα βοηθεῖν τοῖς ἀνδράσιν, ὅπως εἰ ἔτι εἰσί σῷοι, σύν ἐκείνοις μαχώμεθα καί μή μόνοι λειφθέντες μόνοι καί κινδυνεύωμεν. ἡμεῖς γάρ ἀποδραίημεν ἄν οὐδαμοῖ ἐνθένδε: πολλή μέν γάρ, ἔφη, εἰς ἡράκλειαν πάλιν ἀπιέναι, πολλή δέ εἰς χρυσόπολιν διελθεῖν: οἱ δέ πολέμιοι πλησίον: εἰς κάλπης δέ λιμένα, ἔνθα χειρίσοφον εἰκάζομεν εἶναι, εἰ σέσωσται, ἐλαχίστη ὁδός. ἀλλά δή ἐκεῖ μέν οὔτε πλοῖά ἐστιν οἷς ἀποπλευσούμεθα, μένουσι δέ αὐτοῦ οὐδέ μιᾶς ἡμέρας ἔστι τά ἐπιτήδεια. τῶν δέ πολιορκουμένων ἀπολομένων σύν τοῖς χειρισόφου μόνοις κάκιόν ἐστι διακινδυνεύειν ἤ τῶνδε σωθέντων πάντας εἰς ταὐτόν ἐλθόντας κοινῇ τῆς σωτηρίας ἔχεσθαι. ἀλλά χρή παρασκευασαμένους τήν γνώμην πορεύεσθαι ὡς νῦν ἤ εὐκλεῶς τελευτῆσαι ἔστιν ἤ κάλλιστον ἔργον ἐργάσασθαι ἕλληνας τοσούτους σώσαντας. καί ὁ θεός ἴσως ἄγει οὕτως, ὅς τούς μεγαληγορήσαντας ὡς πλέον φρονοῦντας ταπεινῶσαι βούλεται, ἡμᾶς δέ τούς ἀπό τῶν θεῶν ἀρχομένους ἐντιμοτέρους ἐκείνων καταστῆσαι. ἀλλ' ἕπεσθαι χρή καί προσέχειν τόν νοῦν, ὡς ἄν τό παραγγελλόμενον δύνησθε ποιεῖν. νῦν μέν οὖν στρατοπεδευσώμεθα προελθόντες ὅσον ἄν δοκῇ καιρός εἶναι εἰς τό δειπνοποιεῖσθαι: ἕως δ' ἄν πορευώμεθα, τιμασίων ἔχων τούς ἱππέας προελαυνέτω ἐφορῶν ἡμᾶς καί σκοπείτω τά ἔμπροσθεν, ὡς μηδέν ἡμᾶς λάθῃ. ταῦτ' εἰπών ἡγεῖτο. παρέπεμψε δέ καί τῶν γυμνήτων ἀνθρώπους εὐζώνους εἰς τά πλάγια καί εἰς τά ἄκρα, ὅπως εἴ πού τί ποθεν καθορῷεν, σημαίνοιεν: ἐκέλευε δέ καίειν ἅπαντα ὅτῳ ἐντυγχάνοιεν καυσίμῳ. οἱ δέ ἱππεῖς σπειρόμενοι ἐφ' ὅσον καλῶς εἶχεν ἔκαιον, καί οἱ πελτασταί ἐπιπαριόντες κατά τά ἄκρα ἔκαιον πάντα ὅσα καύσιμα ἑώρων, καί ἡ στρατιά δέ, εἴ τινι παραλειπομένῳ ἐντυγχάνοιεν: ὥστε πᾶσα ἡ χώρα αἴθεσθαι ἐδόκει καί τό στράτευμα πολύ εἶναι. ἐπεί δέ ὥρα ἦν, κατεστρατοπεδεύσαντο ἐπί λόφον ἐκβάντες, καί τά τε τῶν πολεμίων πυρά ἑώρων, ἀπεῖχον δέ ὡς τετταρά κοντα σταδίους, καί αὐτοί ὡς ἐδύναντο πλεῖστα πυρά ἔκαιον. ἐπεί δέ ἐδείπνησαν τάχιστα, παρηγγέλθη τά πυρά κατασβεννύναι πάντα. καί τήν μέν νύκτα φυλακάς ποιησάμενοι ἐκάθευδον: ἅμα δέ τῇ ἡμέρᾳ προσευξάμενοι τοῖς θεοῖς, συνταξάμενοι ὡς εἰς μάχην ἐπορεύοντο ᾗ ἐδύναντο τάχιστα. τιμασίων δέ καί οἱ ἱππεῖς ἔχοντες τούς ἡγεμόνας καί προελαύνοντες ἐλάνθανον αὑτούς ἐπί τῷ λόφῳ γενόμενοι ἔνθα ἐπολιορκοῦντο οἱ ἕλληνες. καί οὐχ ὁρῶσιν οὔτε φίλιον στράτευμα οὔτε πολέμιον (καί ταῦτα ἀπαγγέλλουσι πρός τόν ξενοφῶντα καί τό στράτευμα), γρᾴδια δέ καί γερόντια καί πρόβατα ὀλίγα καί βοῦς καταλελειμμένους. καί τό μέν πρῶτον θαῦμα ἦν τί εἴη τό γεγενημένον, ἔπειτα δέ καί τῶν καταλελειμμένων ἐπυνθάνοντο ὅτι οἱ μέν θρᾷκες ἀφ' ἑσπέρας ᾤχοντο ἀπιόντες, καί τούς ἕλληνας δ' ἔφασαν οἴχεσθαι: ὅποι δέ, οὐκ εἰδέναι. ταῦτα ἀκούσαντες οἱ ἀμφί ξενοφῶντα, ἐπεί ἠρίστησαν, συσκευασάμενοι ἐπορεύοντο, βουλόμενοι ὡς τάχιστα συμμεῖξαι τοῖς ἄλλοις εἰς κάλπης λιμένα. καί πορευόμενοι ἑώρων τόν στίβον τῶν ἀρκάδων καί ἀχαιῶν κατά τήν ἐπί κάλπης ὁδόν. ἐπεί δέ ἀφίκοντο εἰς τό αὐτό, ἄσμενοί τε εἶδον ἀλλήλους καί ἠσπάζοντο ὥσπερ ἀδελφούς. καί ἐπυνθάνοντο οἱ ἀρκάδες τῶν περί ξενοφῶντα τί τά πυρά κατασβέσειαν: ἡμεῖς μέν γάρ, ἔφασαν, ᾤμεθα ὑμᾶς τό μέν πρῶτον, ἐπειδή τά πυρά οὐχ ἑωρῶμεν, τῆς νυκτός ἥξειν ἐπί τούς πολεμίους: καί οἱ πολέμιοι δέ, ὥς γε ἡμῖν ἐδόκουν, τοῦτο δείσαντες ἀπῆλθον: σχεδόν γάρ ἀμφί τοῦτον τόν χρόνον ἀπῇσαν. ἐπεί δέ οὐκ ἀφίκεσθε, ὁ δέ χρόνος ἐξῆκεν, ᾠόμεθα ὑμᾶς πυθομένους τά παρ' ἡμῖν φοβηθέντας οἴχεσθαι ἀποδράντας ἐπί θάλατταν: καί ἐδόκει ἡμῖν μή ἀπολείπεσθαι ὑμῶν. οὕτως οὖν καί ἡμεῖς δεῦρο ἐπορεύθημεν. ταύτην μέν οὖν τήν ἡμέραν αὐτοῦ ηὐλίζοντο ἐπί τοῦ αἰγιαλοῦ πρός τῷ λιμένι. τό δέ χωρίον τοῦτο ὅ καλεῖται κάλπης λιμήν ἔστι μέν ἐν τῇ θρᾴκῃ τῇ ἐν τῇ ἀσίᾳ: ἀρξαμένη δέ ἡ θρᾴκη αὕτη ἐστίν ἀπό τοῦ στόματος τοῦ πόντου μέχρι ἡρακλείας ἐπί δεξιά εἰς τόν πόντον εἰσπλέοντι. καί τριήρει μέν ἐστιν εἰς ἡράκλειαν ἐκ βυζαντίου κώπαις ἡμέρας μακρᾶς πλοῦς: ἐν δέ τῷ μέσῳ ἄλλη μέν πόλις οὐδεμία οὔτε φιλία οὔτε ἑλληνίς, ἀλλά θρᾷκες βιθυνοί: καί οὕς ἄν λάβωσι τῶν ἑλλήνων ἐκπίπτοντας ἤ ἄλλως πως δεινά ὑβρίζειν λέγονται τούς ἕλληνας. ὁ δέ κάλπης λιμήν ἐν μέσῳ μέν κεῖται ἑκατέρωθεν πλεόντων ἐξ ἡρακλείας καί βυζαντίου, ἔστι δ' ἐν τῇ θαλάττῃ προκείμενον χωρίον, τό μέν εἰς τήν θάλατταν καθῆκον αὐτοῦ πέτρα ἀπορρώξ, ὕψος ὅπῃ ἐλάχιστον οὐ μεῖον εἴκοσιν ὀργυιῶν, ὁ δέ αὐχήν ὁ εἰς τήν γῆν ἀνήκων τοῦ χωρίου μάλιστα τεττάρων πλέθρων τό εὖρος: τό δ' ἐντός τοῦ αὐχένος χωρίον ἱκανόν μυρίοις ἀνθρώποις οἰκῆσαι. λιμήν δ' ὑπ' αὐτῇ τῇ πέτρᾳ τό πρός ἑσπέραν αἰγιαλόν ἔχων. κρήνη δέ ἡδέος ὕδατος καί ἄφθονος ῥέουσα ἐπ' αὐτῇ τῇ θαλάττῃ ὑπό τῇ ἐπικρατείᾳ τοῦ χωρίου. ξύλα δέ πολλά μέν καί ἄλλα, πάνυ δέ πολλά καί καλά ναυπηγήσιμα ἐπ' αὐτῇ τῇ θαλάττῃ. τό δέ ὄρος εἰς μεσόγειαν μέν ἀνήκει ὅσον ἐπί εἴκοσι σταδίους, καί τοῦτο γεῶδες καί ἄλιθον: τό δέ παρά θάλατταν πλέον ἤ ἐπί εἴκοσι σταδίους δασύ πολλοῖς καί παντοδαποῖς καί μεγάλοις ξύλοις. ἡ δέ ἄλλη χώρα καλή καί πολλή, καί κῶμαι ἐν αὐτῇ εἰσι πολλαί καί οἰκούμεναι: φέρει γάρ ἡ γῆ καί κριθάς καί πυρούς καί ὄσπρια πάντα καί μελίνας καί σήσαμα καί σῦκα ἀρκοῦντα καί ἀμπέλους πολλάς καί ἡδυοίνους καί τἆλλα πάντα πλήν ἐλαῶν. ἡ μέν χώρα ἦν τοιαύτη. ἐσκήνουν δ' ἐν τῷ αἰγιαλῷ πρός τῇ θαλάττῃ: εἰς δέ τό πόλισμα ἄν γενόμενον οὐκ ἐβούλοντο στρατοπεδεύεσθαι, ἀλλά ἐδόκει καί τό ἐλθεῖν ἐνταῦθα ἐξ ἐπιβουλῆς εἶναι, βουλομένων τινῶν κατοικίσαι πόλιν. τῶν γάρ στρατιωτῶν οἱ πλεῖστοι ἦσαν οὐ σπάνει βίου ἐκπεπλευκότες ἐπί ταύτην τήν μισθοφοράν, ἀλλά τήν κύρου ἀρετήν ἀκούοντες, οἱ μέν καί ἄνδρας ἄγοντες, οἱ δέ καί προσανηλωκότες χρήματα, καί τούτων ἕτεροι ἀποδεδρακότες πατέρας καί μητέρας, οἱ δέ καί τέκνα καταλιπόντες ὡς χρήματ' αὐτοῖς κτησάμενοι ἥξοντες πάλιν, ἀκούοντες καί τούς ἄλλους τούς παρά κύρῳ πολλά καί ἀγαθά πράττειν. τοιοῦτοι ὄντες ἐπόθουν εἰς τήν ἑλλάδα σῴζεσθαι. ἐπειδή δέ ὑστέρα ἡμέρα ἐγένετο τῆς εἰς ταὐτόν συνόδου, ἐπ' ἐξόδῳ ἐθύετο ξενοφῶν: ἀνάγκη γάρ ἦν ἐπί τά ἐπιτήδεια ἐξάγειν: ἐπενόει δέ καί τούς νεκρούς θάπτειν. ἐπεί δέ τά ἱερά καλά ἐγένετο, εἵποντο καί οἱ ἀρκάδες, καί τούς μέν νεκρούς τούς πλείστους ἔνθαπερ ἔπεσον ἑκάστους ἔθαψαν: ἤδη γάρ ἦσαν πεμπταῖοι καί οὐχ οἷόν τε ἀναιρεῖν ἔτι ἦν: ἐνίους δέ τούς ἐκ τῶν ὁδῶν συνενεγκόντες ἔθαψαν ἐκ τῶν ὑπαρχόντων ὡς ἐδύναντο κάλλιστα: οὕς δέ μή ηὕρισκον, κενοτάφιον αὐτοῖς ἐποίησαν μέγα, καί στεφάνους ἐπέθεσαν. ταῦτα δέ ποιήσαντες ἀνεχώρησαν ἐπί τό στρατόπεδον. καί τότε μέν δειπνήσαντες ἐκοιμήθησαν. τῇ δέ ὑστεραίᾳ συνῆλθον οἱ στρατιῶται πάντες: συνῆγε δέ μάλιστα ἀγασίας τε ὁ στυμφάλιος λοχαγός καί ἱερώνυμος ἠλεῖος λοχαγός καί ἄλλοι οἱ πρεσβύτατοι τῶν ἀρκάδων. καί δόγμα ἐποιήσαντο, ἐάν τις τοῦ λοιποῦ μνησθῇ δίχα τό στράτευμα ποιεῖν, θανάτῳ αὐτόν ζημιοῦσθαι, καί κατά χώραν ἀπιέναι ᾗπερ πρόσθεν εἶχε τό στράτευμα καί ἄρχειν τούς πρόσθεν στρατηγούς. καί χειρίσοφος μέν ἤδη ἐτετελευτήκει φάρμακον πιών πυρέττων: τά δ' ἐκείνου νέων ἀσιναῖος παρέλαβε. μετά δέ ταῦτα ἀναστάς εἶπε ξενοφῶν: ὦ ἄνδρες στρατιῶται, τήν μέν πορείαν, ὡς ἔοικε, [δῆλον ὅτι] πεζῇ ποιητέον: οὐ γάρ ἔστι πλοῖα: ἀνάγκη δέ πορεύεσθαι ἤδη: οὐ γάρ ἔστι μένουσι τά ἐπιτήδεια. ἡμεῖς οὖν, ἔφη, θυσόμεθα: ὑμᾶς δέ δεῖ παρασκευάζεσθαι ὡς μαχουμένους εἴ ποτε καί ἄλλοτε: οἱ γάρ πολέμιοι ἀνατεθαρρήκασιν. ἐκ τούτου ἐθύοντο οἱ στρατηγοί, μάντις δέ παρῆν ἀρηξίων ἀρκάς: ὁ δέ σιλανός ὁ ἀμπρακιώτης ἤδη ἀπεδεδράκει πλοῖον μισθωσάμενος ἐξ ἡρακλείας. θυομένοις δέ ἐπί τῇ ἀφόδῳ οὐκ ἐγίγνετο τά ἱερά. ταύτην μέν οὖν τήν ἡμέραν ἐπαύσαντο. καί τινες ἐτόλμων λέγειν ὡς ὁ ξενοφῶν βουλόμενος τό χωρίον οἰκίσαι πέπεικε τόν μάντιν λέγειν ὡς τά ἱερά οὐ γίγνεται ἐπί ἀφόδῳ. ἐντεῦθεν κηρύξας τῇ αὔριον παρεῖναι ἐπί τήν θυσίαν τόν βουλόμενον, καί μάντις εἴ τις εἴη, παραγγείλας παρεῖναι ὡς συνθεασόμενον τά ἱερά, ἔθυε: καί ἐνταῦθα παρῆσαν πολλοί. θυομένῳ δέ πάλιν εἰς τρίς ἐπί τῇ ἀφόδῳ οὐκ ἐγίγνετο τά ἱερά. ἐκτούτου χαλεπῶς εἶχον οἱ στρατιῶται: καί γάρ τά ἐπιτήδεια ἐπέλιπεν ἅ ἔχοντες ἦλθον, καί ἀγορά οὐδεμία πω παρῆν. ἐκ τούτου ξυνελθόντων εἶπε πάλιν ξενοφῶν: ὦ ἄνδρες, ἐπί μέν τῇ πορείᾳ, ὡς ὁρᾶτε, τά ἱερά οὔπω γίγνεται: τῶν δ' ἐπιτηδείων ὁρῶ ὑμᾶς δεομένους: ἀνάγκη οὖν μοι δοκεῖ εἶναι θύεσθαι περί αὐτοῦ τούτου. ἀναστάς τις εἶπε: καί εἰκότως ἄρα ἡμῖν οὐ γίγνεται τά ἱερά: ὡς γάρ ἐγώ ἀπό τοῦ αὐτομάτου χθές ἥκοντος πλοίου ἤκουσά τινος [ὅτι] κλέανδρος <ὁ> ἐκ βυζαντίου ἁρμοστής μέλλει ἥξειν πλοῖα καί τριήρεις ἔχων. ἐκ τούτου δέ ἀναμένειν μέν πᾶσιν ἐδόκει: ἐπί δέ τά ἐπιτήδεια ἀνάγκη ἦν ἐξιέναι. καί ἐπί τούτῳ πάλιν ἐθύετο εἰς τρίς, καί οὐκ ἐγίγνετο τά ἱερά. καί ἤδη καί ἐπί σκηνήν ἰόντες τήν ξενοφῶντος ἔλεγον ὅτι οὐκ ἔχοιεν τά ἐπιτήδεια. ὁ δ' οὐκ ἄν ἔφη ἐξαγαγεῖν μή γιγνομένων τῶν ἱερῶν. καί πάλιν τῇ ὑστεραίᾳ ἐθύετο, καί σχεδόν τι πᾶσα ἡ στρατιά διά τό μέλειν ἅπασιν ἐκυκλοῦντο περί τά ἱερά: τά δέ θύματα ἐπελελοίπει. οἱ δέ στρατηγοί ἐξῆγον μέν οὔ, συνεκάλεσαν δέ. εἶπεν οὖν ξενοφῶν: ἴσως οἱ πολέμιοι συνειλεγμένοι εἰσί καί ἀνάγκη μάχεσθαι: εἰ οὖν καταλιπόντες <τά σκεύη> ἐν τῷ ἐρυμνῷ χωρίῳ ὡς εἰς μάχην παρεσκευασμένοι ἴοιμεν, ἴσως ἄν τά ἱερά προχωροίη ἡμῖν. ἀκούσαντες δ' οἱ στρατιῶται ἀνέκραγον, ὡς οὐδέν δέον εἰς τό χωρίον ἄγειν, ἀλλά θύεσθαι ὡς τάχιστα. καί πρόβατα μέν οὐκέτι ἦν, βοῦς δέ ὑπό ἁμάξης πριάμενοι ἐθύοντο: καί ξενοφῶν κλεάνορος ἐδεήθη τοῦ ἀρκάδος προθυμεῖσθαι, εἴ τι ἐν τούτῳ εἴη. ἀλλ' οὐδ' ὥς ἐγένοντο. νέων δέ ἦν μέν στρατηγός κατά τό χειρισόφου μέρος, ἐπεί δέ ἑώρα τούς ἀνθρώπους ὡς εἶχον δεινῶς τῇ ἐνδείᾳ, βουλόμενος αὐτοῖς χαρίζεσθαι, εὑρών τινα ἄνθρωπον ἡρακλεώτην, ὅς ἔφη κώμας ἐγγύς εἰδέναι ὅθεν εἴη λαβεῖν τά ἐπιτήδεια, ἐκήρυξε τόν βουλόμενον ἰέναι ἐπί τά ἐπιτήδεια, ὡς ἡγεμόνος ἐσομένου. ἐξέρχονται δή σύν δορατίοις καί ἀσκοῖς καί θυλάκοις καί ἄλλοις ἀγγείοις εἰς δισχιλίους ἀνθρώπους. ἐπειδή δέ ἦσαν ἐν ταῖς κώμαις καί διεσπείροντο ὡς ἐπί τό λαμβάνειν, ἐπιπίπτουσιν αὐτοῖς οἱ φαρναβάζου ἱππεῖς πρῶτοι: βεβοηθηκότες γάρ ἦσαν τοῖς βιθυνοῖς, βουλόμενοι σύν τοῖς βιθυνοῖς, εἰ δύναιντο, ἀποκωλῦσαι τούς ἕλληνας μή ἐλθεῖν εἰς τήν φρυγίαν: οὗτοι οἱ ἱππεῖς ἀποκτείνουσι τῶν ἀνδρῶν οὐ μεῖον πεντακοσίους: οἱ δέ λοιποί ἐπί τό ὄρος ἀνέφυγον. ἐκ τούτου ἀπαγγέλλει τις ταῦτα τῶν ἀποφευγόντων εἰς τό στρατόπεδον. καί ὁ ξενοφῶν, ἐπεί οὐκ ἐγεγένητο τά ἱερά ταύτῃ τῇ ἡμέρᾳ, λαβών βοῦν ὑπό ἁμάξης (οὐ γάρ ἦν ἄλλα ἱερεῖα), σφαγιασάμενος ἐβοήθει καί οἱ ἄλλοι οἱ μέχρι τριάκοντα ἐτῶν ἅπαντες. καί ἀναλαβόντες τούς λοιπούς ἄνδρας εἰς τό στρατόπεδον ἀφικνοῦνται. καί ἤδη μέν ἀμφί ἡλίου δυσμάς ἦν καί οἱ ἕλληνες μάλ' ἀθύμως ἔχοντες ἐδειπνοποιοῦντο, καί ἐξαπίνης διά τῶν λασίων τῶν βιθυνῶν τινες ἐπιγενόμενοι τοῖς προφύλαξι τούς μέν κατέκαινον τούς δέ ἐδίωξαν μέχρι εἰς τό στρατόπεδον. καί κραυγῆς γενομένης εἰς τά ὅπλα πάντες ἔδραμον οἱ ἕλληνες: καί διώκειν μέν καί κινεῖν τό στρατόπεδον νυκτός οὐκ ἀσφαλές ἐδόκει εἶναι: δασέα γάρ ἦν τά χωρία: ἐν δέ τοῖς ὅπλοις ἐνυκτέρευον φυλαττόμενοι ἱκανοῖς φύλαξι. τήν μέν νύκτα οὕτω διήγαγον: ἅμα δέ τῇ ἡμέρᾳ οἱ στρατηγοί εἰς τό ἐρυμνόν χωρίον ἡγοῦντο: οἱ δέ εἵποντο ἀναλαβόντες τά ὅπλα καί τά σκεύη. πρίν δέ ἀρίστου ὥραν εἶναι ἀπετάφρευον ᾗ ἡ εἴσοδος ἦν εἰς τό χωρίον, καί ἀπε σταύρωσαν ἅπαν, καταλιπόντες τρεῖς πύλας. καί πλοῖον ἐξ ἡρακλείας ἧκεν ἄλφιτα ἄγον καί ἱερεῖα καί οἶνον. πρῴ δ' ἀναστάς ξενοφῶν ἐθύετο ἐπ' ἐξόδῳ, καί γίγνεται τά ἱερά ἐπί τοῦ πρώτου ἱερείου. καί ἤδη τέλος ἐχόντων τῶν ἱερῶν ὁρᾷ αἰετόν αἴσιον ὁ μάντις ἀρηξίων παρράσιος, καί ἡγεῖσθαι κελεύει τόν ξενοφῶντα. καί διαβάντες τήν τάφρον τά ὅπλα τίθενται, καί ἐκήρυξαν ἀριστήσαντας ἐξιέναι τούς στρατιώτας σύν τοῖς ὅπλοις, τόν δέ ὄχλον καί τά ἀνδράποδα αὐτοῦ καταλιπεῖν. οἱ μέν δή ἄλλοι πάντες ἐξῇσαν, νέων δέ οὔ: ἐδόκει γάρ κάλλιστον εἶναι τοῦτον φύλακα καταλιπεῖν τῶν ἐπί στρατοπέδου. ἐπεί δ' οἱ λοχαγοί καί οἱ στρατιῶται ἀπέλειπον αὐτόν, αἰσχυνόμενοι μή ἐφέπεσθαι τῶν ἄλλων ἐξιόντων, κατέλιπον αὐτοῦ τούς ὑπέρ πέντε καί τετταράκοντα ἔτη. καί οὗτοι μέν ἔμενον, οἱ δ' ἄλλοι ἐπορεύοντο. πρίν δέ πεντεκαίδεκα στάδια διεληλυθέναι ἐνέτυχον ἤδη νεκροῖς: καί τήν οὐράν τοῦ κέρατος ποιησάμενοι κατά τούς πρώτους φανέντας νεκρούς ἔθαπτον πάντας ὁπόσους ἐπελάμβανε τό κέρας. ἐπεί δέ τούς πρώτους ἔθαψαν, προαγαγόντες καί τήν οὐράν αὖθις ποιησάμενοι κατά τούς πρώτους τῶν ἀτάφων ἔθαπτον τόν αὐτόν τρόπον ὁπόσους ἐπελάμβανεν ἡ στρατιά. ἐπεί δέ εἰς τήν ὁδόν ἧκον τήν ἐκ τῶν κωμῶν, ἔνθα ἔκειντο ἁθρόοι, συνενεγκόντες αὐτούς ἔθαψαν. ἤδη δέ πέρα μεσούσης τῆς ἡμέρας προάγοντες τό στράτευμα ἔξω τῶν κωμῶν ἐλάμβανον τά ἐπιτήδεια ὅ τι τις ὁρῴη ἐντός τῆς φάλαγγος, καί ἐξαίφνης ὁρῶσι τούς πολεμίους ὑπερβάλλοντας κατά λόφους τινάς ἐκ τοῦ ἐναντίου, τε ταγμένους ἐπί φάλαγγος ἱππέας τε πολλούς καί πεζούς: καί γάρ σπιθριδάτης καί ῥαθίνης ἧκον παρά φαρναβάζου ἔχοντες τήν δύναμιν. ἐπεί δέ κατεῖδον τούς ἕλληνας οἱ πολέμιοι, ἔστησαν ἀπέχοντες αὐτῶν ὅσον πεντεκαίδεκα σταδίους. ἐκ τούτου εὐθύς ὁ ἀρηξίων ὁ μάντις τῶν ἑλλήνων σφαγιάζεται, καί ἐγένετο ἐπί τοῦ πρώτου καλά τά σφάγια. ἔνθα δή ξενοφῶν λέγει: δοκεῖ μοι, ὦ ἄνδρες στρατηγοί, ἐπιτάξασθαι τῇ φάλαγγι λόχους φύλακας ἵν' ἄν που δέῃ ὦσιν οἱ ἐπιβοηθήσοντες τῇ φάλαγγι καί οἱ πολέμιοι τεταραγμένοι ἐμπίπτωσιν εἰς τεταγμένους καί ἀκεραίους. συνεδόκει ταῦτα πᾶσιν. ὑμεῖς μέν τοίνυν, ἔφη, προηγεῖσθε τήν πρός τούς ἐναντίους, ὡς μή ἑστήκωμεν, ἐπεί ὤφθημεν καί εἴδομεν τούς πολεμίους: ἐγώ δέ ἥξω τούς τελευταίους λόχους καταχωρίσας ᾗπερ ὑμῖν δοκεῖ. ἐκ τούτου οἱ μέν ἥσυχοι προῆγον, ὁ δέ τρεῖς ἀφελών τάς τελευταίας τάξεις ἀνά διακοσίους ἄνδρας τήν μέν ἐπί τό δεξιόν ἐπέτρεψεν ἐφέπεσθαι ἀπολιπόντας ὡς πλέθρον: σαμόλας ἀχαιός ταύτης ἦρχε τῆς τάξεως: τήν δ' ἐπί τῷ μέσῳ ἐχώρισεν ἕπεσθαι: πυρρίας ἀρκάς ταύτης ἦρχε: τήν δέ μίαν ἐπί τῷ εὐωνύμῳ: φρασίας ἀθηναῖος ταύτῃ ἐφειστήκει. προϊόντες δέ, ἐπεί ἐγένοντο οἱ ἡγούμενοι ἐπί νάπει μεγάλῳ καί δυσπόρῳ, ἔστησαν ἀγνοοῦντες εἰ διαβατέον εἴη τό νάπος. καί παρεγγυῶσι στρατηγούς καί λοχαγούς παριέναι ἐπί τό ἡγούμενον. καί ὁ ξενοφῶν θαυμάσας ὅ τι τό ἴσχον εἴη τήν πορείαν καί ταχύ ἀκούων τήν παρεγγύην, ἐλαύνει ᾗ τάχιστα. ἐπεί δέ συνῆλθον, λέγει σοφαίνετος πρεσβύτατος ὤν τῶν στρατηγῶν ὅτι βουλῆς οὐκ ἄξιον εἴη εἰ διαβατέον ἐστί τοιοῦτον νάπος. καί ὁ ξενοφῶν σπουδῇ ὑπολαβών ἔλεξεν: ἀλλ' ἴστε μέν με, ὦ ἄνδρες, οὐδένα πω κίνδυνον προξενήσαντα ὑμῖν ἐθελούσιον: οὐ γάρ δόξης ὁρῶ δεομένους ὑμᾶς εἰς ἀνδρειότητα, ἀλλά σωτηρίας. νῦν δέ οὕτως ἔχει: ἀμαχεί μέν ἐνθένδε οὐκ ἔστιν ἀπελθεῖν: ἤν γάρ μή ἡμεῖς ἴωμεν ἐπί τούς πολεμίους, οὗτοι ἡμῖν ὁπόταν ἀπίωμεν ἕψονται καί ἐπιπεσοῦνται. ὁρᾶτε δή πότερον κρεῖττον ἰέναι ἐπί τούς ἄνδρας προβαλλομένους τά ὅπλα ἤ μεταβαλλομένους ὄπισθεν ἡμῶν ἐπιόντας τούς πολεμίους θεᾶσθαι. ἴστε μέντοι ὅτι τό μέν ἀπιέναι ἀπό πολεμίων οὐδενί καλῷ ἔοικε, τό δέ ἐφέπεσθαι καί τοῖς κακίοσι θάρρος ἐμποιεῖ. ἐγώ γοῦν ἥδιον ἄν σύν ἡμίσεσιν ἐπιοίην ἤ σύν διπλασίοις ἀποχωροίην. καί τούτους οἶδ' ὅτι ἐπιόντων μέν ἡμῶν οὐδ' ὑμεῖς ἐλπίζετε δέξεσθαι ἡμᾶς, ἀπιόντων δέ πάντες ἐπιστάμεθα ὅτι τολμήσουσιν ἐφέπεσθαι. τό δέ διαβάντας ὄπισθεν νάπος χαλεπόν ποιήσασθαι μέλλοντας μάχεσθαι ἆρ' οὐχί καί ἁρπάσαι ἄξιον; τοῖς μέν γάρ πολεμίοις ἐγώ βουλοίμην ἄν εὔπορα πάντα φαίνεσθαι ὥστε ἀποχωρεῖν: ἡμᾶς δέ καί ἀπό τοῦ χωρίου δεῖ διδάσκεσθαι ὅτι οὐκ ἔστι μή νικῶσι σωτηρία. θαυμάζω δ' ἔγωγε καί τό νάπος τοῦτο εἴ τις μᾶλλον φοβερόν νομίζει εἶναι τῶν ἄλλων ὧν διαπεπορεύμεθα χωρίων. πῶς γάρ διαβατόν τό πεδίον, εἰ μή νικήσομεν τούς ἱππέας; πῶς δέ ἅ διεληλύθαμεν ὄρη, ἤν πελτασταί τοσοίδε ἐφέπωνται; ἤν δέ δή καί σωθῶμεν ἐπί θάλατταν, πόσον τι νάπος ὁ πόντος; ἔνθα οὔτε πλοῖα ἔστι τά ἀπάξοντα οὔτε σῖτος ᾧ θρεψόμεθα μένοντες, δεήσει δέ, ἤν θᾶττον ἐκεῖ γενώμεθα, θᾶττον πάλιν ἐξιέναι ἐπί τά ἐπιτήδεια. οὐκοῦν νῦν κρεῖττον ἠριστηκότας μάχεσθαι ἤ αὔριον ἀναρίστους. ἄνδρες, τά τε ἱερά ἡμῖν καλά οἵ τε οἰωνοί αἴσιοι τά τε σφάγια κάλλιστα: ἴωμεν ἐπί τούς ἄνδρας. οὐ δεῖ ἔτι τούτους, ἐπεί ἡμᾶς πάντως εἶδον, ἡδέως δειπνῆσαι οὐδ' ὅπου ἄν θέλωσι σκηνῆσαι. ἐντεῦθεν οἱ λοχαγοί ἡγεῖσθαι ἐκέλευον, καί οὐδείς ἀντέλεγε. καί ὅς ἡγεῖτο, παραγγείλας διαβαίνειν ᾗ ἕκαστος ἐτύγχανε τοῦ νάπους ὤν: θᾶττον γάρ ἁθρόον ἐδόκει ἄν οὕτω πέραν γενέσθαι τό στράτευμα ἤ εἰ κατά τήν γέφυραν ἥ ἐπί τῷ νάπει ἦν ἐξεμηρύοντο. ἐπεί δέ διέβησαν, παριών παρά τήν φάλαγγα ἔλεγεν: ἄνδρες, ἀναμιμνῄσκεσθε ὅσας δή μάχας σύν τοῖς θεοῖς ὁμόσε ἰόντες νενικήκατε καί οἷα πάσχουσιν οἱ πολεμίους φεύγοντες, καί τοῦτο ἐννοήσατε ὅτι ἐπί ταῖς θύραις τῆς ἑλλάδος ἐσμέν. ἀλλ' ἕπεσθε ἡγεμόνι τῷ ἡρακλεῖ καί ἀλλήλους παρακαλεῖτε ὀνομαστί. ἡδύ τοι ἀνδρεῖόν τι καί καλόν νῦν εἰπόντα καί ποιήσαντα μνήμην ἐν οἷς ἐθέλει παρέχειν ἑαυτοῦ. ταῦτα παρελαύνων ἔλεγε καί ἅμα ὑφηγεῖτο ἐπί φάλαγγος, καί τούς πελταστάς ἑκατέρωθεν ποιησάμενοι ἐπορεύοντο ἐπί τούς πολεμίους. παρήγγελτο δέ τά μέν δόρατα ἐπί τόν δεξιόν ὦμον ἔχειν, ἕως σημαίνοι τῇ σάλπιγγι: ἔπειτα δέ εἰς προσβολήν καθέντας ἕπεσθαι βάδην καί μηδένα δρόμῳ διώκειν. ἐκ τούτου σύνθημα παρῄει ζεύς σωτήρ, ἡρακλῆς ἡγεμών. οἱ δέ πολέμιοι ὑπέμενον, νομίζοντες καλόν ἔχειν τό χωρίον. ἐπεί δ' ἐπλησίαζον, ἀλαλάξαντες οἱ ἕλληνες πελτασταί ἔθεον ἐπί τούς πολεμίους πρίν τινα κελεύειν: οἱ δέ πολέμιοι ἀντίοι ὥρμησαν, οἵ θ' ἱππεῖς καί τό στῖφος τῶν βιθυνῶν: καί τρέπονται τούς πελταστάς. ἀλλ' ἐπεί ὑπηντίαζεν ἡ φάλαγξ τῶν ὁπλιτῶν ταχύ πορευομένη καί ἅμα ἡ σάλπιγξ ἐφθέγξατο καί ἐπαιάνιζον καί μετά ταῦτα ἠλάλαζον καί ἅμα τά δόρατα καθίεσαν, ἐνταῦθα οὐκέτι ἐδέξαντο οἱ πολέμιοι, ἀλλά ἔφευγον. καί τιμασίων μέν ἔχων τούς ἱππέας ἐφείπετο, καί ἀπεκτίννυσαν ὅσουσπερ ἐδύναντο ὡς ὀλίγοι ὄντες. τῶν δέ πολεμίων τό μέν εὐώνυμον εὐθύς διεσπάρη, καθ' ὅ οἱ ἕλληνες ἱππεῖς ἦσαν, τό δέ δεξιόν ἅτε οὐ σφόδρα διωκόμενον ἐπί λόφου συνέστη. ἐπεί δέ εἶδον οἱ ἕλληνες ὑπομένοντας αὐτούς, ἐδόκει ῥᾷστόν τε καί ἀκινδυνότατον εἶναι ἰέναι ἤδη ἐπ' αὐτούς. παιανίσαντες οὖν εὐθύς ἐπέκειντο: οἱ δ' οὐχ ὑπέμειναν. καί ἐνταῦθα οἱ πελτασταί ἐδίωκον μέχρι τό δεξιόν διεσπάρη: ἀπέθανον δέ ὀλίγοι: τό γάρ ἱππικόν φόβον παρεῖχε τό τῶν πολεμίων πολύ ὄν. ἐπεί δέ εἶδον οἱ ἕλληνες τό τε φαρναβάζου ἱππικόν ἔτι συνεστηκός καί τούς βιθυνούς ἱππέας πρός τοῦτο συναθροιζομένους καί ἀπό λόφου τινός καταθεωμένους τά γιγνόμενα, ἀπειρήκεσαν μέν, ὅμως δέ ἐδόκει καί ἐπί τούτους ἰτέον εἶναι οὕτως ὅπως δύναιντο, ὡς μή τεθαρρηκότες ἀναπαύσαιντο. συνταξάμενοι δή πορεύονται. ἐντεῦθεν οἱ πολέμιοι ἱππεῖς φεύγουσι κατά τοῦ πρανοῦς ὁμοίως ὥσπερ ὑπό ἱππέων διωκόμενοι: νάπος γάρ αὐτούς ὑπεδέχετο, ὅ οὐκ ᾔδεσαν οἱ ἕλληνες, ἀλλά προαπετράποντο διώκοντες: ὀψέ γάρ ἦν. ἐπανελθόντες δέ ἔνθα ἡ πρώτη συμβολή ἐγένετο, στησάμενοι τρόπαιον ἀπῇσαν ἐπί θάλατταν περί ἡλίου δυσμάς: στάδιοι δ' ἦσαν ὡς ἑξήκοντα ἐπί τό στρατόπεδον. ἐντεῦθεν οἱ μέν πολέμιοι εἶχον ἀμφί τά ἑαυτῶν καί ἀπήγοντο καί τούς οἰκέτας καί τά χρήματα ὅποι ἐδύναντο προσωτάτω: οἱ δέ ἕλληνες προσέμενον μέν κλέανδρον καί τάς τριήρεις καί τά πλοῖα ὡς ἥξοντα, ἐξιόντες δ' ἑκάστης ἡμέρας σύν τοῖς ὑποζυγίοις καί τοῖς ἀνδραπόδοις ἐφέροντο ἀδεῶς πυρούς καί κριθάς, οἶνον, ὄσπρια, μελίνας, σῦκα: ἅπαντα γάρ ἀγαθά εἶχεν ἡ χώρα πλήν ἐλαίου. καί ὁπότε μέν καταμένοι τό στράτευμα ἀναπαυόμενον, ἐξῆν ἐπί λείαν ἰέναι, καί ἐλάμβανον <οἱ> ἐξιόντες: ὁπότε δέ ἐξίοι πᾶν τό στράτευμα, εἴ τις χωρίς ἀπελθών λάβοι τι, δημόσιον ἔδοξεν εἶναι. ἤδη δέ ἦν πάντων ἀφθονία: καί γάρ ἀγοραί πάντοθεν ἀφικνοῦντο ἐκ τῶν ἑλληνίδων πόλεων καί οἱ παραπλέοντες ἄσμενοι κατῆγον, ἀκούοντες ὡς οἰκίζοιτο πόλις καί λιμήν εἴη. ἔπεμπον δέ καί οἱ πολέμιοι ἤδη οἵ πλησίον ᾤκουν πρός ξενοφῶντα, ἀκούοντες ὅτι οὗτος πολίζει τό χωρίον, ἐρωτῶντες ὅ τι δέοι ποιοῦντας φίλους εἶναι. ὁ δ' ἀπεδείκνυεν αὐτούς τοῖς στρατιώταις. κἀν τούτῳ κλέανδρος ἀφικνεῖται δύο τριήρεις ἔχων, πλοῖον δ' οὐδέν. ἐτύγχανε δέ τό στράτευμα ἔξω ὄν ὅτε ἀφίκετο καί ἐπί λείαν τινές οἰχόμενοι ἄλλοι εἰς τό ὄρος εἰλήφεσαν πρόβατα πολλά: ὀκνοῦντες δέ μή ἀφαιρεθεῖεν τῷ δεξίππῳ λέγουσιν, ὅς ἀπέδρα τήν πεντηκόντορον ἔχων ἐκ τραπεζοῦντος, καί κελεύουσι διασώσαντα αὐτοῖς τά πρόβατα τά μέν αὐτόν λαβεῖν, τά δέ σφίσιν ἀποδοῦναι. εὐθύς δ' ἐκεῖνος ἀπελαύνει τούς περιεστῶτας τῶν στρατιωτῶν καί λέγοντας ὅτι δημόσια εἴη, καί τῷ κλεάνδρῳ λέγει ἐλθών ὅτι ἁρπάζειν ἐπιχειροῦσιν. ὁ δέ κελεύει τόν ἁρπάζοντα ἄγειν πρός αὑτόν. καί ὁ μέν λαβών ἦγέ τινα: περιτυχών δ' ἀγασίας ἀφαιρεῖται: καί γάρ ἦν αὐτῷ ὁ ἀγόμενος λοχίτης. οἱ δ' ἄλλοι οἱ παρόντες τῶν στρατιωτῶν ἐπιχειροῦσι βάλλειν τόν δέξιππον, ἀνακαλοῦντες τόν προδότην. ἔδεισαν δέ καί τῶν τριηριτῶν πολλοί καί ἔφευγον εἰς τήν θάλατταν, καί κλέανδρος δ' ἔφευγε. ξενοφῶν δέ καί οἱ ἄλλοι στρατηγοί κατεκώλυόν τε καί τῷ κλεάνδρῳ ἔλεγον ὅτι οὐδέν εἴη πρᾶγμα, ἀλλά τό δόγμα αἴτιον εἴη τό τοῦ στρατεύματος ταῦτα γενέσθαι. ὁ δέ κλέανδρος ὑπό τοῦ δεξίππου τε ἀνερεθιζόμενος καί αὐτός ἀχθεσθείς ὅτι ἐφοβήθη, ἀποπλευσεῖσθαι ἔφη καί κηρύξειν μηδεμίαν πόλιν δέχεσθαι αὐτούς, ὡς πολεμίους. ἦρχον δέ τότε πάντων τῶν ἑλλήνων οἱ λακεδαιμόνιοι. ἐνταῦθα πονηρόν ἐδόκει τό πρᾶγμα εἶναι τοῖς ἕλλησιν, καί ἐδέοντο μή ποιεῖν ταῦτα. ὁ δ' οὐκ ἄν ἄλλως ἔφη γενέσθαι, εἰ μή τις ἐκδώσει τόν ἄρξαντα βάλλειν καί τόν ἀφελόμενον. ἦν δέ ὅν ἐξῄτει ἀγασίας διά τέλους φίλος τῷ ξενοφῶντι: ἐξ οὗ καί διέβαλλεν αὐτόν ὁ δέξιππος. καί ἐντεῦθεν ἐπειδή ἀπορία ἦν, συνήγαγον τό στράτευμα οἱ ἄρχοντες: καί ἔνιοι μέν αὐτῶν παρ' ὀλίγον ἐποιοῦντο τόν κλέανδρον, τῷ δέ ξενοφῶντι οὐκ ἐδόκει φαῦλον εἶναι, ἀλλ' ἀναστάς ἔλεξεν: ὦ ἄνδρες στρατιῶται, ἐμοί δέ οὐδέν φαῦλον δοκεῖ εἶναι τό πρᾶγμα, εἰ ἡμῖν οὕτως ἔχων τήν γνώμην κλέανδρος ἄπεισιν ὥσπερ λέγει. εἰσί μέν γάρ ἐγγύς αἱ ἑλληνίδες πόλεις: τῆς δέ ἑλλάδος λακεδαιμόνιοι προεστήκασιν: ἱκανοί δέ εἰσι καί εἷς ἕκαστος λακεδαιμονίων ἐν ταῖς πόλεσιν ὅ τι βούλονται διαπράττεσθαι. εἰ οὖν οὗτος πρῶτον μέν ἡμᾶς βυζαντίου ἀποκλείσει, ἔπειτα δέ τοῖς ἄλλοις ἁρμοσταῖς παραγγελεῖ εἰς τάς πόλεις μή δέχεσθαι ὡς ἀπιστοῦντας λακεδαιμονίοις καί ἀνόμους ὄντας, ἔτι δέ πρός ἀναξίβιον τόν ναύαρχον οὗτος ὁ λόγος περί ἡμῶν ἥξει, χαλεπόν ἔσται καί μένειν καί ἀποπλεῖν: καί γάρ ἐν τῇ γῇ ἄρχουσι λακεδαιμόνιοι καί ἐν τῇ θαλάττῃ τόν νῦν χρόνον. οὔκουν δεῖ οὔτε ἑνός ἀνδρός ἕνεκα οὔτε δυοῖν ἡμᾶς τούς ἄλλους τῆς ἑλλάδος ἀπέχεσθαι, ἀλλά πειστέον ὅ τι ἄν κελεύωσι: καί γάρ αἱ πόλεις ἡμῶν ὅθεν ἐσμέν πείθονται αὐτοῖς. ἐγώ μέν οὖν (καί γάρ ἀκούω δέξιππον λέγειν πρός κλέανδρον ὡς οὐκ ἄν ἐποίησεν ἀγασίας ταῦτα, εἰ μή ἐγώ αὐτόν ἐκέλευσα), ἐγώ μέν οὖν ἀπολύω καί ὑμᾶς τῆς αἰτίας καί ἀγασίαν, ἄν αὐτός ἀγασίας φήσῃ ἐμέ τι τούτων αἴτιον εἶναι, καί καταδικάζω ἐμαυτοῦ, εἰ ἐγώ πετροβολίας ἤ ἄλλου τινός βιαίου ἐξάρχω, τῆς ἐσχάτης δίκης ἄξιος εἶναι, καί ὑφέξω τήν δίκην. φημί δέ καί εἴ τινα ἄλλον αἰτιᾶται, χρῆναι ἑαυτόν παρασχεῖν κλεάνδρῳ κρῖναι: οὕτω γάρ ἄν ὑμεῖς ἀπολελυμένοι τῆς αἰτίας εἴητε. ὡς δέ νῦν ἔχει, χαλεπόν εἰ οἰόμενοι ἐν τῇ ἑλλάδι καί ἐπαίνου καί τιμῆς τεύξεσθαι ἀντί δέ τούτων οὐδ' ὅμοιοι τοῖς ἄλλοις ἐσόμεθα, ἀλλ' εἰρξόμεθα ἐκ τῶν ἑλληνίδων πόλεων. μετά ταῦτα ἀναστάς εἶπεν ἀγασίας: ἐγώ, ὦ ἄνδρες, ὄμνυμι θεούς καί θεάς ἦ μήν μήτε με ξενοφῶντα κελεῦσαι ἀφελέσθαι τόν ἄνδρα μήτε ἄλλον ὑμῶν μηδένα: ἰδόντι δέ μοι ἄνδρα ἀγαθόν ἀγόμενον τῶν ἐμῶν λοχιτῶν ὑπό δεξίππου, ὅν ὑμεῖς ἐπίστασθε ὑμᾶς προδόντα, δεινόν ἔδοξεν εἶναι: καί ἀφειλόμην, ὁμολογῶ. καί ὑμεῖς μέν μή ἐκδῶτέ με: ἐγώ δέ ἐμαυτόν, ὥσπερ ξενοφῶν λέγει, παρασχήσω κρίναντι κλεάνδρῳ ὅ τι ἄν βούληται ποιῆσαι: τούτου ἕνεκα μήτε πολεμεῖτε λακεδαιμονίοις σῴζεσθέ τε ἀσφαλῶς ὅποι θέλει ἕκαστος. συμπέμψατε μέντοι μοι ὑμῶν αὐτῶν ἑλόμενοι πρός κλέανδρον οἵτινες, ἄν τι ἐγώ παραλίπω, καί λέξουσιν ὑπέρ ἐμοῦ καί πράξουσιν. ἐκ τούτου ἔδωκεν ἡ στρατιά οὕστινας βούλοιτο προελόμενον ἰέναι. ὁ δέ προείλετο τούς στρατηγούς. μετά ταῦτα ἐπορεύετο πρός κλέανδρον ἀγασίας καί οἱ στρατηγοί καί ὁ ἀφαιρεθείς ἀνήρ ὑπό ἀγασίου. καί ἔλεγον οἱ στρατηγοί: ἔπεμψεν ἡμᾶς ἡ στρατιά πρός σέ, ὦ κλέανδρε, καί κελεύουσί σε, εἴτε πάντας αἰτιᾷ, κρίναντα σέ αὐτόν χρῆσθαι ὅ τι ἄν βούλῃ, εἴτε ἕνα τινά ἤ δύο καί πλείους αἰτιᾷ, τούτους ἀξιοῦσι παρασχεῖν σοι ἑαυτούς εἰς κρίσιν. εἴ τι οὖν ἡμῶν τινα αἰτιᾷ, πάρεσμέν σοι ἡμεῖς: εἴ τι δέ ἄλλον τινά, φράσον: οὐδείς γάρ ἀπέσται ὅστις ἄν ἡμῖν ἐθέλῃ πείθεσθαι. μετά ταῦτα παρελθών ὁ ἀγασίας εἶπεν: ἐγώ εἰμι, ὦ κλέανδρε, ὁ ἀφελόμενος δεξίππου ἄγοντος τοῦτον τόν ἄνδρα καί παίειν κελεύσας δέξιππον. τοῦτον μέν γάρ οἶδα ἄνδρα ἀγαθόν ὄντα, δέξιππον δέ οἶδα αἱρεθέντα ὑπό τῆς στρατιᾶς ἄρχειν τῆς πεντηκοντόρου ἧς ᾐτησάμεθα παρά τραπεζουντίων ἐφ' ᾧτε πλοῖα συλλέγειν ὡς σῳζοίμεθα, καί ἀποδράντα δέξιππον καί προδόντα τούς στρατιώτας μεθ' ὧν ἐσώθη. καί τούς τε τραπεζουντίους ἀπεστερήκαμεν τήν πεντηκόντορον καί κακοί δοκοῦμεν εἶναι διά τοῦτον, αὐτοί τε τό ἐπί τούτῳ ἀπολώλαμεν. ἤκουε γάρ, ὥσπερ ἡμεῖς, ὡς ἄπορον εἴη πεζῇ ἀπιόντας τούς ποταμούς τε διαβῆναι καί σωθῆναι εἰς τήν ἑλλάδα. τοῦτον οὖν τοιοῦτον ὄντα ἀφειλόμην. εἰ δέ σύ ἦγες ἤ ἄλλος τις τῶν παρά σοῦ, καί μή τῶν παρ' ἡμῶν ἀποδράντων, εὖ ἴσθι ὅτι οὐδέν ἄν τούτων ἐποίησα. νόμιζε δέ, ἄν ἐμέ νῦν ἀποκτείνῃς, δι' ἄνδρα δειλόν τε καί πονηρόν ἄνδρα ἀγαθόν ἀποκτείνων. ἀκούσας ταῦτα ὁ κλέανδρος εἶπεν ὅτι δέξιππον μέν οὐκ ἐπαινοίη, εἰ ταῦτα πεποιηκώς εἴη: οὐ μέντοι ἔφη νομίζειν οὐδ' εἰ παμπόνηρος ἦν δέξιππος βίᾳ χρῆναι πάσχειν αὐτόν, ἀλλά κριθέντα, ὥσπερ καί ὑμεῖς νῦν ἀξιοῦτε, τῆς δίκης τυχεῖν. νῦν οὖν ἄπιτε καταλιπόντες τόνδε τόν ἄνδρα: ὅταν δ' ἐγώ κελεύσω, πάρεστε πρός τήν κρίσιν. αἰτιῶμαι δέ οὔτε τήν στρατιάν οὔτε ἄλλον οὐδένα ἔτι, ἐπεί οὗτος αὐτός ὁμολογεῖ ἀφελέσθαι τόν ἄνδρα. ὁ δέ ἀφαιρεθείς εἶπεν: ἐγώ, ὦ κλέανδρε, εἰ καί οἴει με ἀδικοῦντά τι ἄγεσθαι, οὔτε ἔπαιον οὐδένα οὔτε ἔβαλλον, ἀλλ' εἶπον ὅτι δημόσια εἴη τά πρόβατα: ἦν γάρ τῶν στρατιωτῶν δόγμα, εἴ τις ὁπότε ἡ στρατιά ἐξίοι ἰδίᾳ λῄζοιτο, δημόσια εἶναι τά ληφθέντα. ταῦτα εἶπον: ἐκ τούτου με λαβών οὗτος ἦγεν, ἵνα μή φθέγγοιτο μηδείς, ἀλλ' αὐτός λαβών τό μέρος διασώσειε τοῖς λῃσταῖς παρά τήν ῥήτραν τά χρήματα. πρός ταῦτα ὁ κλέανδρος εἶπεν: ἐπεί τοίνυν ... εἶ, κατάμενε, ἵνα καί περί σοῦ βουλευσώμεθα. ἐκ τούτου οἱ μέν ἀμφί κλέανδρον ἠρίστων: τήν δέ στρατιάν συνήγαγε ξενοφῶν καί συνεβούλευε πέμψαι ἄνδρας πρός κλέανδρον παραιτησομένους περί τῶν ἀνδρῶν. ἐκ τούτου ἔδοξεν αὐτοῖς πέμψαντας στρατηγούς καί λοχαγούς καί δρακόντιον τόν σπαρτιάτην καί τῶν ἄλλων οἵ ἐδόκουν ἐπιτήδειοι εἶναι δεῖσθαι κλεάνδρου κατά πάντα τρόπον ἀφεῖναι τώ ἄνδρε. ἐλθών οὖν ὁ ξενοφῶν λέγει: ἔχεις μέν, ὦ κλέανδρε, τούς ἄνδρας, καί ἡ στρατιά σοι ὑφεῖτο ὅ τι ἐβούλου ποιῆσαι καί περί τούτων καί περί αὑτῶν ἁπάντων. νῦν δέ σε αἰτοῦνται καί δέονται δοῦναι σφίσι τώ ἄνδρε καί μή κατακαίνειν: πολλά γάρ ἐν τῷ ἔμπροσθεν χρόνῳ περί τήν στρατιάν ἐμοχθησάτην. ταῦτα δέ σου τυχόντες ὑπισχνοῦνταί σοι ἀντί τούτων, ἤν βούλῃ ἡγεῖσθαι αὐτῶν καί ἤν οἱ θεοί ἵλεῳ ὦσιν, ἐπιδείξειν σοι καί ὡς κόσμιοί εἰσι καί ὡς ἱκανοί τῷ ἄρχοντι πειθόμενοι τούς πολεμίους σύν τοῖς θεοῖς μή φοβεῖσθαι. δέονται δέ σου καί τοῦτο, παραγενόμενον καί ἄρξαντα ἑαυτῶν πεῖραν λαβεῖν καί δεξίππου καί σφῶν τῶν ἄλλων οἷος ἕκαστός ἐστι, καί τήν ἀξίαν ἑκάστοις νεῖμαι. ἀκούσας ταῦτα ὁ κλέανδρος: ἀλλά ναί τώ σιώ, ἔφη, ταχύ τοι ὑμῖν ἀποκρινοῦμαι. καί τώ τε ἄνδρε ὑμῖν δίδωμι καί αὐτός παρέσομαι: καί ἤν οἱ θεοί παραδιδῶσιν, ἐξηγήσομαι εἰς τήν ἑλλάδα. καί πολύ οἱ λόγοι οὗτοι ἀντίοι εἰσίν ἤ οὕς ἐγώ περί ὑμῶν ἐνίων ἤκουον ὡς τό στράτευμα ἀφίστατε ἀπό λακεδαιμονίων. ἐκ τούτου οἱ μέν ἐπαινοῦντες ἀπῆλθον, ἔχοντες τώ ἄνδρε: κλέανδρος δέ ἐθύετο ἐπί τῇ πορείᾳ καί ξυνῆν ξενοφῶντι φιλικῶς καί ξενίαν ξυνεβάλλοντο. ἐπεί δέ καί ἑώρα αὐτούς τό παραγγελλόμενον εὐτάκτως ποιοῦντας, καί μᾶλλον ἔτι ἐπεθύμει ἡγεμών γενέσθαι αὐτῶν. ἐπεί μέντοι θυομένῳ αὐτῷ ἐπί τρεῖς ἡμέρας οὐκ ἐγίγνετο τά ἱερά, συγκαλέσας τούς στρατηγούς εἶπεν: ἐμοί μέν οὐ τελέθει τά ἱερά ἐξάγειν: ὑμεῖς μέντοι μή ἀθυμεῖτε τούτου ἕνεκα: ὑμῖν γάρ, ὡς ἔοικε, δέδοται ἐκκομίσαι τούς ἄνδρας: ἀλλά πορεύεσθε. ἡμεῖς δέ ὑμᾶς, ἐπειδάν ἐκεῖσε ἥκητε, δεξόμεθα ὡς ἄν δυνώμεθα κάλλιστα. ἐκ τούτου ἔδοξε τοῖς στρατιώταις δοῦναι αὐτῷ τά δημόσια πρόβατα: ὁ δέ δεξάμενος πάλιν αὐτοῖς ἀπέδωκε. καί οὗτος μέν ἀπέπλει. οἱ δέ στρατιῶται διαθέμενοι τόν σῖτον ὅν ἦσαν συγκεκομισμένοι καί τἆλλα ἅ εἰλήφεσαν ἐξεπο ρεύοντο διά τῶν βιθυνῶν. ἐπεί δέ οὐδενί ἐνέτυχον πορευόμενοι τήν ὀρθήν ὁδόν, ὥστε ἔχοντές τι εἰς τήν φιλίαν ἐλθεῖν, ἔδοξεν αὐτοῖς τοὔμπαλιν ὑποστρέψαντας ἐλθεῖν μίαν ἡμέραν καί νύκτα. τοῦτο δέ ποιήσαντες ἔλαβον πολλά καί ἀνδράποδα καί πρόβατα: καί ἀφίκοντο ἑκταῖοι εἰς χρυσόπολιν τῆς καλχηδονίας, καί ἐκεῖ ἔμειναν ἡμέρας ἑπτά λαφυροπωλοῦντες. {κυρου αναβασεωσ ζ} [ὅσα μέν δή ἐν τῇ ἀναβάσει τῇ μετά κύρου ἔπραξαν οἱ ἕλληνες μέχρι τῆς μάχης, καί ὅσα ἐπεί κῦρος ἐτελεύτησεν ἐν τῇ πορείᾳ μέχρι εἰς τόν πόντον ἀφίκοντο, καί ὅσα ἐκ τοῦ πόντου πεζῇ ἐξιόντες καί ἐκπλέοντες ἐποίουν μέχρι ἔξω τοῦ στόματος ἐγένοντο ἐν χρυσοπόλει τῆς ἀσίας, ἐν τῷ πρόσθεν λόγῳ δεδήλωται.] ἐκ τούτου δέ φαρνάβαζος φοβούμενος τό στράτευμα μή ἐπί τήν αὑτοῦ χώραν στρατεύηται, πέμψας πρός ἀναξίβιον τόν ναύαρχον (ὁ δ' ἔτυχεν ἐν βυζαντίῳ ὤν), ἐδεῖτο διαβιβάσαι τό στράτευμα ἐκ τῆς ἀσίας, καί ὑπισχνεῖτο πάντα ποιήσειν αὐτῷ ὅσα δέοι. καί ὁ ἀναξίβιος μετεπέμψατο τούς στρατηγούς καί λοχαγούς εἰς βυζάντιον, καί ὑπισχνεῖτο, εἰ διαβαῖεν, μισθοφοράν ἔσεσθαι τοῖς στρατιώταις. οἱ μέν δή ἄλλοι ἔφασαν βουλευσάμενοι ἀπαγγελεῖν, ξενοφῶν δέ εἶπεν αὐτῷ ὅτι ἀπαλλάξοιτο ἤδη ἀπό τῆς στρατιᾶς καί βούλοιτο ἀποπλεῖν. ὁ δέ ἀναξίβιος ἐκέλευσεν αὐτόν συνδιαβάντα ἔπειτα οὕτως ἀπαλλάττεσθαι. ἔφη οὖν ταῦτα ποιήσειν. σεύθης δέ ὁ θρᾷξ πέμπει μηδοσάδην καί κελεύει ξενοφῶντα συμπροθυμεῖσθαι ὅπως διαβῇ τό στράτευμα, καί ἔφη αὐτῷ ταῦτα συμπροθυμηθέντι ὅτι οὐ μεταμελήσει. ὁ δ' εἶπεν: ἀλλά τό μέν στράτευμα διαβήσεται: τούτου ἕνεκα μηδέν τελείτω μήτε ἐμοί μήτε ἄλλῳ μηδενί: ἐπειδάν δέ διαβῇ, ἐγώ μέν ἀπαλλάξομαι, πρός δέ τούς διαμένοντας καί ἐπικαιρίους ὄντας προσφερέσθω ὡς ἄν αὐτῷ δοκῇ ἀσφαλές. ἐκ τούτου διαβαίνουσι πάντες εἰς τό βυζάντιον οἱ στρατιῶται. καί μισθόν μέν οὐκ ἐδίδου ὁ ἀναξίβιος, ἐκήρυξε δέ λαβόντας τά ὅπλα καί τά σκεύη τούς στρατιώτας ἐξιέναι, ὡς ἀποπέμψων τε ἅμα καί ἀριθμόν ποιήσων. ἐνταῦθα οἱ στρατιῶται ἤχθοντο, ὅτι οὐκ εἶχον ἀργύριον ἐπιστιτίζεσθαι εἰς τήν πορείαν, καί ὀκνηρῶς συνεσκευάζοντο. καί ὁ ξενοφῶν κλεάνδρῳ τῷ ἁρμοστῇ ξένος γεγενημένος προσελθών ἠσπάζετο αὐτόν ὡς ἀποπλευσούμενος ἤδη. ὁ δέ αὐτῷ λέγει: μή ποιήσῃς ταῦτα: εἰ δέ μή, ἔφη, αἰτίαν ἕξεις, ἐπεί καί νῦν τινές ἤδη σέ αἰτιῶνται ὅτι οὐ ταχύ ἐξέρπει τό στράτευμα. ὁ δ' εἶπεν: ἀλλ' αἴτιος μέν ἔγωγε οὐκ εἰμί τούτου, οἱ δέ στρατιῶται αὐτοί ἐπισιτισμοῦ δεόμενοι διά τοῦτο ἀθυμοῦσι πρός τήν ἔξοδον. ἀλλ' ὅμως, ἔφη, ἐγώ σοι συμβουλεύω ἐξελθεῖν μέν ὡς πορευσόμενον, ἐπειδάν δ' ἔξω γένηται τό στράτευμα, τότε ἀπαλλάττεσθαι. ταῦτα τοίνυν, ἔφη ὁ ξενοφῶν, ἐλθόντες πρός ἀναξίβιον διαπραξόμεθα. οὕτως ἐλθόντες ἔλεγον ταῦτα. ὁ δέ ἐκέλευεν οὕτω ποιεῖν καί ἐξιέναι τήν ταχίστην συσκευασαμένους, καί προσανεῖπεν, ὅς ἄν μή παρῇ εἰς τήν ἐξέτασιν καί εἰς τόν ἀριθμόν, ὅτι αὐτός αὑτόν αἰτιάσεται. ἐντεῦθεν ἐξῇσαν οἵ τε στρατηγοί πρῶτοι καί οἱ ἄλλοι. καί ἄρδην πάντες πλήν ὀλίγων ἔξω ἦσαν, καί ἐτεόνικος εἱστήκει παρά τάς πύλας ὡς ὁπότε ἔξω γένοιντο πάντες συγκλείσων τάς πύλας καί τόν μοχλόν ἐμβαλῶν. ὁ δέ ἀναξίβιος συγκαλέσας τούς στρατηγούς καί τούς λοχαγούς ἔλεγεν: τά μέν ἐπιτήδεια, ἔφη, λαμβάνετε ἐκ τῶν θρᾳκίων κωμῶν: εἰσί δέ αὐτόθι πολλαί κριθαί καί πυροί καί τἆλλα ἐπιτήδεια: λαβόντες δέ πορεύεσθε εἰς χερρόνησον, ἐκεῖ δέ κυνίσκος ὑμῖν μισθοδοτήσει. ἐπακούσαντες δέ τινες τῶν στρατιωτῶν ταῦτα, ἤ καί τῶν λοχαγῶν τις διαγγέλλει εἰς τό στράτευμα. καί οἱ μέν στρατηγοί ἐπυνθάνοντο περί τοῦ σεύθου πότερα πολέμιος εἴη ἤ φίλος, καί πότερα διά τοῦ ἱεροῦ ὄρους δέοι πορεύεσθαι ἤ κύκλῳ διά μέσης τῆς θρᾴκης. ἐν ᾧ δέ ταῦτα διελέγοντο οἱ στρατιῶται ἀναρπάσαντες τά ὅπλα θέουσι δρόμῳ πρός τάς πύλας, ὡς πάλιν εἰς τό τεῖχος εἰσιόντες. ὁ δέ ἐτεόνικος καί οἱ σύν αὐτῷ ὡς εἶδον προσθέοντας τούς ὁπλίτας, συγκλείουσι τάς πύλας καί τόν μοχλόν ἐμβάλλουσιν. οἱ δέ στρατιῶται ἔκοπτον τάς πύλας καί ἔλεγον ὅτι ἀδικώτατα πάσχοιεν ἐκβαλλόμενοι εἰς τούς πολεμίους: κατασχίσειν τε τάς πύλας ἔφασαν, εἰ μή ἑκόντες ἀνοίξουσιν. ἄλλοι δέ ἔθεον ἐπί θάλατταν καί παρά τήν χηλήν τοῦ τείχους ὑπερβαίνουσιν εἰς τήν πόλιν, ἄλλοι δέ οἵ ἐτύγχανον ἔνδον ὄντες τῶν στρατιωτῶν, ὡς ὁρῶσι τά ἐπί ταῖς πύλαις πράγματα, διακόπτοντες ταῖς ἀξίναις τά κλεῖθρα ἀναπεταννύασι τάς πύλας, οἱ δ' εἰσπίπτουσιν. ὁ δέ ξενοφῶν ὡς εἶδε τά γιγνόμενα, δείσας μή ἐφ' ἁρπαγήν τράποιτο τό στράτευμα καί ἀνήκεστα κακά γένοιτο τῇ πόλει καί ἑαυτῷ καί τοῖς στρατιώταις, ἔθει καί συνεισπίπτει εἴσω τῶν πυλῶν σύν τῷ ὄχλῳ. οἱ δέ βυζάντιοι ὡς εἶδον τό στράτευμα βίᾳ εἰσπῖπτον, φεύγουσιν ἐκ τῆς ἀγορᾶς, οἱ μέν εἰς τά πλοῖα, οἱ δέ οἴκαδε, ὅσοι δέ ἔνδον ἐτύγχανον ὄντες, ἔξω, οἱ δέ καθεῖλκον τάς τριήρεις, ὡς ἐν ταῖς τριήρεσι σῴζοιντο, πάντες δέ ᾤοντο ἀπολωλέναι, ὡς ἑαλωκυίας τῆς πόλεως. ὁ δέ ἐτεόνικος εἰς τήν ἄκραν ἀποφεύγει. ὁ δέ ἀναξίβιος καταδραμών ἐπί θάλατταν ἐν ἁλιευτικῷ πλοίῳ περιέπλει εἰς τήν ἀκρόπολιν, καί εὐθύς μεταπέμπεται ἐκ καλχηδόνος φρουρούς: οὐ γάρ ἱκανοί ἐδόκουν εἶναι οἱ ἐν τῇ ἀκροπόλει σχεῖν τούς ἄνδρας. οἱ δέ στρατιῶται ὡς εἶδον ξενοφῶντα, προσπίπτουσι πολλοί αὐτῷ καί λέγουσι: νῦν σοι ἔξεστιν, ὦ ξενοφῶν, ἀνδρί γενέσθαι. ἔχεις πόλιν, ἔχεις τριήρεις, ἔχεις χρήματα, ἔχεις ἄνδρας τοσούτους. νῦν ἄν, εἰ βούλοιο, σύ τε ἡμᾶς ὀνήσαις καί ἡμεῖς σέ μέγαν ποιήσαιμεν. ὁ δ' ἀπεκρίνατο: ἀλλ' εὖ γε λέγετε καί ποιήσω ταῦτα: εἰ δέ τούτων ἐπιθυμεῖτε, θέσθε τά ὅπλα ἐν τάξει ὡς τάχιστα: βουλόμενος αὐτούς κατηρεμίσαι: καί αὐτός τε παρηγγύα ταῦτα καί τούς ἄλλους ἐκέλευε παρεγγυᾶν [καί] τίθεσθαι τά ὅπλα. οἱ δέ αὐτοί ὑφ' ἑαυτῶν ταττόμενοι οἵ τε ὁπλῖται ἐν ὀλίγῳ χρόνῳ εἰς ὀκτώ ἐγένοντο καί οἱ πελτασταί ἐπί τό κέρας ἑκάτερον παρεδεδραμήκεσαν. τό δέ χωρίον οἷον κάλλιστον ἐκτάξασθαί ἐστι τό θρᾴκιον καλούμενον, ἔρημον οἰκιῶν καί πεδινόν. ἐπεί δέ ἔκειτο τά ὅπλα καί κατηρεμίσθησαν, συγκαλεῖ ὁ ξενοφῶν τήν στρατιάν καί λέγει τάδε. ὅτι μέν ὀργίζεσθε, ὦ ἄνδρες στρατιῶται, καί νομίζετε δεινά πάσχειν ἐξαπατώμενοι οὐ θαυμάζω. ἤν δέ τῷ θυμῷ χαριζώμεθα καί λακεδαιμονίους τε τούς παρόντας τῆς ἐξαπάτης τιμωρησώμεθα καί τήν πόλιν τήν οὐδέν αἰτίαν διαρπάσωμεν, ἐνθυμεῖσθε ἅ ἔσται ἐντεῦθεν. πολέμιοι μέν ἐσόμεθα ἀποδεδειγμένοι λακεδαιμονίοις καί τοῖς συμμάχοις. οἷος δέ πόλεμος ἄν γένοιτο εἰκάζειν δή πάρεστιν, ἑορακότας καί ἀναμνησθέντας τά νῦν δή γεγενημένα. ἡμεῖς γάρ οἱ ἀθηναῖοι ἤλθομεν εἰς τόν πόλεμον τόν πρός λακεδαιμονίους καί τούς συμμάχους ἔχοντες τριήρεις τάς μέν ἐν θαλάττῃ τάς δ' ἐν τοῖς νεωρίοις οὐκ ἐλάττους τριακοσίων, ὑπαρχόντων δέ πολλῶν χρημάτων ἐν τῇ πόλει καί προσόδου οὔσης κατ' ἐνιαυτόν ἀπό τε τῶν ἐνδήμων καί τῆς ὑπερορίας οὐ μεῖον χιλίων ταλάντων: ἄρχοντες δέ τῶν νήσων ἁπασῶν καί ἔν τε τῇ ἀσίᾳ πολλάς ἔχοντες πόλεις καί ἐν τῇ εὐρώπῃ ἄλλας τε πολλάς καί αὐτό τοῦτο τό βυζάντιον, ὅπου νῦν ἐσμεν, ἔχοντες κατεπολεμήθημεν οὕτως ὡς πάντες ὑμεῖς ἐπίστασθε. νῦν δέ δή τί ἄν οἰόμεθα παθεῖν, λακεδαιμονίοις μέν καί τῶν ἀρχαίων συμμάχων ὑπαρχόντων, ἀθηναίων δέ καί οἵ ἐκείνοις τότε ἦσαν σύμμαχοι πάντων προσγεγενημένων, τισσαφέρνους δέ καί τῶν ἐπί θαλάττῃ ἄλλων βαρβάρων πάντων πολεμίων ἡμῖν ὄντων, πολεμιωτάτου δέ αὐτοῦ τοῦ ἄνω βασιλέως, ὅν ἤλθομεν ἀφαιρησόμενοι τήν ἀρχήν καί ἀποκτενοῦντες, εἰ δυναίμεθα; τούτων δή πάντων ὁμοῦ ὄντων ἔστι τις οὕτως ἄφρων ὅστις οἴεται ἄν ἡμᾶς περιγενέσθαι; μή πρός θεῶν μαινώμεθα μηδ' αἰσχρῶς ἀπολώμεθα πολέμιοι ὄντες καί ταῖς πατρίσι καί τοῖς ἡμετέροις αὐτῶν φίλοις τε καί οἰκείοις. ἐν γάρ ταῖς πόλεσίν εἰσι πάντες ταῖς ἐφ' ἡμᾶς στρατευσομέναις, καί δικαίως, εἰ βάρβαρον μέν πόλιν οὐδεμίαν ἠθελήσαμεν κατασχεῖν, καί ταῦτα κρατοῦντες, ἑλληνίδα δέ εἰς ἥν πρώτην ἤλθομεν πόλιν, ταύτην ἐξαλαπάξομεν. ἐγώ μέν τοίνυν εὔχομαι πρίν ταῦτα ἐπιδεῖν ὑφ' ὑμῶν γενόμενα μυρίας ἐμέ γε κατά τῆς γῆς ὀργυιάς γενέσθαι. καί ὑμῖν δέ συμβουλεύω ἕλληνας ὄντας τοῖς τῶν ἑλλήνων προεστηκόσι πειθομένους πειρᾶσθαι τῶν δικαίων τυγχάνειν. ἐάν δέ μή δύνησθε ταῦτα, ἡμᾶς δεῖ ἀδικουμένους τῆς γοῦν ἑλλάδος μή στέρεσθαι. καί νῦν μοι δοκεῖ πέμψαντας ἀναξιβίῳ εἰπεῖν ὅτι ἡμεῖς οὐδέν βίαιον ποιήσοντες παρεληλύθαμεν εἰς τήν πόλιν, ἀλλ' ἤν μέν δυνώμεθα παρ' ὑμῶν ἀγαθόν τι εὑρίσκεσθαι, εἰ δέ μή, ἀλλά δηλώσοντες ὅτι οὐκ ἐξαπατώμενοι ἀλλά πειθόμενοι ἐξερχόμεθα. ταῦτα ἔδοξε, καί πέμπουσιν ἱερώνυμόν τε τόν ἠλεῖον ἐροῦντα ταῦτα καί εὐρύλοχον ἀρκάδα καί φιλήσιον ἀχαιόν. οἱ μέν ταῦτα ᾤχοντο ἐροῦντες. ἔτι δέ καθημένων τῶν στρατιωτῶν προσέρχεται κοιρατάδας θηβαῖος, ὅς οὐ φεύγων τήν ἑλλάδα περιῄει ἀλλά στρατηγιῶν καί ἐπαγγελλόμενος, εἴ τις ἤ πόλις ἤ ἔθνος στρατηγοῦ δέοιτο: καί τότε προσελθών ἔλεγεν ὅτι ἕτοιμος εἴη ἡγεῖσθαι αὐτοῖς εἰς τό δέλτα καλούμενον τῆς θρᾴκης, ἔνθα πολλά κἀγαθά λήψοιντο: ἔστε δ' ἄν μόλωσιν, εἰς ἀφθονίαν παρέξειν ἔφη καί σιτία καί ποτά. ἀκούουσι ταῦτα τοῖς στρατιώταις καί τά παρά ἀναξιβίου ἅμα ἀπαγγελλόμενα (ἀπεκρίνατο γάρ ὅτι πειθομένοις αὐτοῖς οὐ μεταμελήσει, ἀλλά τοῖς τε οἴκοι τέλεσι ταῦτα ἀπαγγελεῖ καί αὐτός βουλεύσοιτο περί αὐτῶν ὅ τι δύναιτο ἀγαθόν), ἐκ τούτου οἱ στρατιῶται τόν τε κοιρατάδαν δέχονται στρατηγόν καί ἔξω τοῦ τείχους ἀπῆλθον. ὁ δέ κοιρατάδας συντίθεται αὐτοῖς εἰς τήν ὑστεραίαν παρέσεσθαι ἐπί τό στράτευμα ἔχων καί ἱερεῖα καί μάντιν καί σιτία καί ποτά τῇ στρατιᾷ. ἐπεί δέ ἐξῆλθον, ὁ ἀναξίβιος ἔκλεισε τάς πύλας καί ἐκήρυξεν ὅς ἄν ἁλῷ ἔνδον ὤν τῶν στρατιωτῶν ὅτι πεπράσεται. τῇ δ' ὑστεραίᾳ κοιρατάδας μέν ἔχων τά ἱερεῖα καί τόν μάντιν ἧκε καί ἄλφιτα φέροντες εἵποντο αὐτῷ εἴκοσιν ἄνδρες καί οἶνον ἄλλοι εἴκοσι καί ἐλαῶν τρεῖς καί σκορόδων ἀνήρ ὅσον ἐδύ νατο μέγιστον φορτίον καί ἄλλος κρομμύων. ταῦτα δέ καταθέμενος ὡς ἐπί δάσμευσιν ἐθύετο. ξενοφῶν δέ μεταπεμψάμενος κλέανδρον ἐκέλευε διαπρᾶξαι ὅπως εἰς τό τεῖχος εἰσέλθοι καί ἀποπλεύσαι ἐκ βυζαντίου. ἐλθών δ' ὁ κλέανδρος, μάλα μόλις, ἔφη, διαπραξάμενος ἥκω: λέγειν γάρ ἀναξίβιον ὅτι οὐκ ἐπιτήδειον εἴη τούς μέν στρατιώτας πλησίον εἶναι τοῦ τείχους, ξενοφῶντα δέ ἔνδον: τούς βυζαντίους δέ στασιάζειν καί πονηρούς εἶναι πρός ἀλλήλους: ὅμως δέ εἰσιέναι, ἔφη, ἐκέλευεν, εἰ μέλλεις σύν αὐτῷ ἐκπλεῖν. ὁ μέν δή ξενοφῶν ἀσπασάμενος τούς στρατιώτας εἴσω τοῦ τείχους ἀπῄει σύν κλεάνδρῳ. ὁ δέ κοιρατάδας τῇ μέν πρώτῃ ἡμέρᾳ οὐκ ἐκαλλιέρει οὐδέ διεμέτρησεν οὐδέν τοῖς στρατιώταις: τῇ δ' ὑστεραίᾳ τά μέν ἱερεῖα εἱστήκει παρά τόν βωμόν καί κοιρατάδας ἐστεφανωμένος ὡς θύσων: προσελθών δέ τιμασίων ὁ δαρδανεύς καί νέων ὁ ἀσιναῖος καί κλεάνωρ ὁ ὀρχομένιος ἔλεγον κοιρατάδᾳ μή θύειν, ὡς οὐχ ἡγησόμενον τῇ στρατιᾷ, εἰ μή δώσει τά ἐπιτήδεια. ὁ δέ κελεύει διαμετρεῖσθαι. ἐπεί δέ πολλῶν ἐνέδει αὐτῷ ὥστε ἡμέρας σῖτον ἑκάστῳ γενέσθαι τῶν στρατιωτῶν, ἀναλαβών τά ἱερεῖα ἀπῄει καί τήν στρατηγίαν ἀπειπών. νέων δέ ὁ ἀσιναῖος καί φρυνίσκος ὁ ἀχαιός καί φιλήσιος ὁ ἀχαιός καί ξανθικλῆς ὁ ἀχαιός καί τιμασίων ὁ δαρδανεύς ἐπέμενον ἐπί τῇ στρατιᾷ, καί εἰς κώμας τῶν θρᾳκῶν προελθόντες τάς κατά βυζάντιον ἐστρατοπεδεύοντο. καί οἱ στρατηγοί ἐστασίαζον, κλεάνωρ μέν καί φρυνίσκος πρός σεύθην βουλόμενοι ἄγειν: ἔπειθε γάρ αὐτούς, καί ἔδωκε τῷ μέν ἵππον, τῷ δέ γυναῖκα: νέων δέ εἰς χερρόνησον, οἰόμενος, εἰ ὑπό λακεδαιμονίοις γένοιντο, παντός ἄν προεστάναι τοῦ στρατεύματος: τιμασίων δέ προυθυμεῖτο πέραν εἰς τήν ἀσίαν πάλιν διαβῆναι, οἰόμενος ἄν οἴκαδε κατελθεῖν. καί οἱ στρατιῶται ταὐτά ἐβούλοντο. διατριβομένου δέ τοῦ χρόνου πολλοί τῶν στρατιωτῶν, οἱ μέν τά ὅπλα ἀποδιδόμενοι κατά τούς χώρους ἀπέπλεον ὡς ἐδύναντο, οἱ δέ καί εἰς τάς πόλεις κατεμίγνυντο. ἀναξίβιος δ' ἔχαιρε ταῦτα ἀκούων, διαφθειρόμενον τό στράτευμα: τούτων γάρ γιγνομένων ᾤετο μάλιστα χαρίζεσθαι φαρναβάζῳ. ἀποπλέοντι δέ ἀναξιβίῳ ἐκ βυζαντίου συναντᾷ ἀρίσταρχος ἐν κυζίκῳ διάδοχος κλεάνδρῳ βυζαντίου ἁρμοστής: ἐλέγετο δέ ὅτι καί ναύαρχος διάδοχος πῶλος ὅσον οὐ παρείη ἤδη εἰς ἑλλήσποντον. καί ἀναξίβιος τῷ μέν ἀριστάρχῳ ἐπιστέλλει ὁπόσους ἄν εὕρῃ ἐν βυζαντίῳ τῶν κύρου στρατιωτῶν ὑπολελειμμένους ἀποδόσθαι: ὁ δέ κλέανδρος οὐδένα ἐπεπράκει, ἀλλά καί τούς κάμνοντας ἐθεράπευεν οἰκτίρων καί ἀναγκάζων οἰκίᾳ δέχεσθαι: ἀρίσταρχος δ' ἐπεί ἦλθε τάχιστα, οὐκ ἐλάττους τετρακοσίων ἀπέδοτο. ἀναξίβιος δέ παραπλεύσας εἰς πάριον πέμπει παρά φαρνάβαζον κατά τά συγκείμενα. ὁ δ' ἐπεί ᾔσθετο ἀρίσταρχόν τε ἥκοντα εἰς βυζάντιον ἁρμοστήν καί ἀναξίβιον οὐκέτι ναυαρχοῦντα, ἀναξιβίου μέν ἠμέλησε, πρός ἀρίσταρχον δέ διεπράττετο τά αὐτά περί τοῦ κύρου στρατεύματος ἅπερ πρός ἀναξίβιον. ἐκ τούτου ὁ ἀναξίβιος καλέσας ξενοφῶντα κελεύει πάσῃ τέχνῃ καί μηχανῇ πλεῦσαι ἐπί τό στράτευμα ὡς τάχιστα, καί συνέχειν τε αὐτό καί συναθροίζειν τῶν διεσπαρμένων ὡς ἄν πλείστους δύνηται, καί παραγαγόντα εἰς τήν πέρινθον διαβιβάζειν εἰς τήν ἀσίαν ὅτι τάχιστα: καί δίδωσιν αὐτῷ τριακόντορον καί ἐπιστολήν καί ἄνδρα συμπέμπει κελεύσοντα τούς περινθίους ὡς τάχιστα ξενοφῶντα προπέμψαι τοῖς ἵπποις ἐπί τό στράτευμα. καί ὁ μέν ξενοφῶν διαπλεύσας ἀφικνεῖται ἐπί τό στράτευμα: οἱ δέ στρατιῶται ἐδέξαντο ἡδέως καί εὐθύς εἵποντο ἄσμενοι ὡς διαβησόμενοι ἐκ τῆς θρᾴκης εἰς τήν ἀσίαν. ὁ δέ σεύθης ἀκούσας ἥκοντα πάλιν πέμψας πρός αὐτόν κατά θάλατταν μηδοσάδην ἐδεῖτο τήν στρατιάν ἄγειν πρός ἑαυτόν, ὑπισχνούμενος αὐτῷ ὅ τι ᾤετο λέγων πείσειν. ὁ δ' ἀπεκρίνατο ὅτι οὐδέν οἷόν τε εἴη τούτων γενέσθαι. καί ὁ μέν ταῦτα ἀκούσας ᾤχετο. οἱ δέ ἕλληνες ἐπεί ἀφίκοντο εἰς πέρινθον, νέων μέν ἀποσπάσας ἐστρατοπεδεύσατο χωρίς ἔχων ὡς ὀκτακοσίους ἀνθρώπους: τό δ' ἄλλο στράτευμα πᾶν ἐν τῷ αὐτῷ παρά τό τεῖχος τό περινθίων ἦν. μετά ταῦτα ξενοφῶν μέν ἔπραττε περί πλοίων, ὅπως ὅτι τάχιστα διαβαῖεν. ἐν δέ τούτῳ ἀφικόμενος ἀρίσταρχος <ὁ> ἐκ βυζαντίου ἁρμοστής, ἔχων δύο τριήρεις, πεπεισμένος ὑπό φαρναβάζου τοῖς τε ναυκλήροις ἀπεῖπε μή διάγειν ἐλθών τε ἐπί τό στράτευμα τοῖς στρατιώταις εἶπε μή περαιοῦσθαι εἰς τήν ἀσίαν. ὁ δέ ξενοφῶν ἔλεγεν ὅτι ἀναξίβιος ἐκέλευσε καί ἐμέ πρός τοῦτο ἔπεμψεν ἐνθάδε. πάλιν δ' ἀρίσταρχος ἔλεξεν: ἀναξίβιος μέν τοίνυν οὐκέτι ναύαρχος, ἐγώ δέ τῇδε ἁρμοστής: εἰ δέ τινα ὑμῶν λήψομαι ἐν τῇ θαλάττῃ, καταδύσω. ταῦτ' εἰπών ᾤχετο εἰς τό τεῖχος. τῇ δ' ὑστεραίᾳ μεταπέμπεται τούς στρατηγούς καί λοχαγούς τοῦ στρατεύματος. ἤδη δέ ὄντων πρός τῷ τείχει ἐξαγγέλλει τις τῷ ξενοφῶντι ὅτι εἰ εἴσεισι, συλληφθήσεται καί ἤ αὐτοῦ τι πείσεται ἤ καί φαρναβάζῳ παραδοθήσεται. ὁ δέ ἀκούσας ταῦτα τούς μέν προπέμπεται, αὐτός δέ εἶπεν ὅτι θῦσαί τι βούλοιτο. καί ἀπελθών ἐθύετο εἰ παρεῖεν αὐτῷ οἱ θεοί πειρᾶσθαι πρός σεύθην ἄγειν τό στράτευμα. ἑώρα γάρ οὔτε διαβαίνειν ἀσφαλές ὄν τριήρεις ἔχοντος τοῦ κωλύσοντος, οὔτ' ἐπί χερρόνησον ἐλθών κατακλεισθῆναι ἐβούλετο καί τό στράτευμα ἐν πολλῇ σπάνει πάντων γενέσθαι ἔνθα πείθεσθαι μέν ἀνάγκη τῷ ἐκεῖ ἁρμοστῇ, τῶν δέ ἐπιτηδείων οὐδέν ἔμελλεν ἕξειν τό στράτευμα. καί ὁ μέν ἀμφί ταῦτ' εἶχεν: οἱ δέ στρατηγοί καί οἱ λοχαγοί ἥκοντες παρά τοῦ ἀριστάρχου ἀπήγγελλον ὅτι νῦν μέν ἀπιέναι σφᾶς κελεύει, τῆς δείλης δέ ἥκειν: ἔνθα καί δήλη μᾶλλον ἐδόκει ἡ ἐπιβουλή. ὁ οὖν ξενοφῶν, ἐπεί ἐδόκει τά ἱερά καλά εἶναι αὐτῷ καί τῷ στρατεύματι ἀσφαλῶς πρός σεύθην ἰέναι, παραλαβών πολυκράτην τόν ἀθηναῖον λοχαγόν καί παρά τῶν στρατηγῶν ἑκάστου ἄνδρα πλήν παρά νέωνος ᾧ ἕκαστος ἐπίστευεν ᾤχετο τῆς νυκτός ἐπί τό σεύθου στράτευμα ἑξήκοντα στάδια. ἐπεί δ' ἐγγύς ἦσαν αὐτοῦ, ἐπιτυγχάνει πυροῖς ἐρήμοις. καί τό μέν πρῶτον ᾤετο μετακεχωρηκέναι ποι τόν σεύθην: ἐπεί δέ θορύβου τε ᾔσθετο καί σημαινόντων ἀλλήλοις τῶν περί σεύθην, κατέμαθεν ὅτι τούτου ἕνεκα τά πυρά κεκαυμένα εἴη τῷ σεύθῃ πρό τῶν νυκτοφυλάκων, ὅπως οἱ μέν φύλακες μή ὁρῷντο ἐν τῷ σκότει ὄντες μήτε ὁπόσοι μήτε ὅπου εἶεν, οἱ δέ προσιόντες μή λανθάνοιεν, ἀλλά διά τό φῶς καταφανεῖς εἶεν: ἐπεί δέ ᾔσθετο, προπέμπει τόν ἑρμηνέα ὅν ἐτύγχανεν ἔχων, καί εἰπεῖν κελεύει σεύθῃ ὅτι ξενοφῶν πάρεστι βουλόμενος συγγενέσθαι αὐτῷ. οἱ δέ ἤροντο εἰ ὁ ἀθηναῖος ὁ ἀπό τοῦ στρατεύματος. ἐπειδή δέ ἔφη οὗτος εἶναι, ἀναπηδήσαντες ἐδίωκον: καί ὀλίγον ὕστερον παρῆσαν πελτασταί ὅσον διακόσιοι, καί παραλαβόντες ξενοφῶντα καί τούς σύν αὐτῷ ἦγον πρός σεύθην. ὁ δ' ἦν ἐν τύρσει μάλα φυλαττόμενος, καί ἵπποι περί αὐτήν κύκλῳ ἐγκεχαλινωμένοι: διά γάρ τόν φόβον τάς μέν ἡμέρας ἐχίλου τούς ἵππους, τάς δέ νύκτας ἐγκεχαλινωμένοις ἐφυλάττετο. ἐλέγετο γάρ καί πρόσθεν τήρης ὁ τούτου πρόγονος ἐν ταύτῃ τῇ χώρᾳ πολύ ἔχων στράτευμα ὑπό τούτων τῶν ἀνδρῶν πολλούς ἀπολέσαι καί τά σκευοφόρα ἀφαιρεθῆναι: ἦσαν δ' οὗτοι θυνοί, πάντων λεγόμενοι εἶναι μάλιστα νυκτός πολεμικώτατοι. ἐπεί δ' ἐγγύς ἦσαν, ἐκέλευσεν εἰσελθεῖν ξενοφῶντα ἔχοντα δύο οὕς βούλοιτο. ἐπειδή δ' ἔνδον ἦσαν, ἠσπάζοντο μέν πρῶτον ἀλλήλους καί κατά τόν θρᾴκιον νόμον κέρατα οἴνου προύπινον: παρῆν δέ καί μηδοσάδης τῷ σεύθῃ, ὅσπερ ἐπρέσβευεν αὐτῷ πάντοσε. ἔπειτα δέ ξενοφῶν ἤρχετο λέγειν: ἔπεμψας πρός ἐμέ, ὦ σεύθη, εἰς καλχηδόνα πρῶτον μηδοσάδην τουτονί, δεόμενός μου συμπροθυμηθῆναι διαβῆναι τό στράτευμα ἐκ τῆς ἀσίας, καί ὑπισχνούμενός μοι, εἰ ταῦτα πράξαιμι, εὖ ποιήσειν, ὡς ἔφη μηδοσάδης οὗτος. ταῦτα εἰπών ἐπήρετο τόν μηδοσάδην εἰ ἀληθῆ ταῦτα εἴη. ὁ δ' ἔφη. αὖθις ἦλθε μηδοσάδης οὗτος ἐπεί ἐγώ διέβην πάλιν ἐπί τό στράτευμα ἐκ παρίου, ὑπισχνούμενος, εἰ ἄγοιμι τό στράτευμα πρός σέ, τἆλλα τέ σε φίλῳ μοι χρήσεσθαι καί ἀδελφῷ καί τά παρά θαλάττῃ μοι χωρία ὧν σύ κρατεῖς ἔσεσθαι παρά σοῦ. ἐπί τούτοις πάλιν ἤρετο τόν μηδοσάδην εἰ ἔλεγε ταῦτα. ὁ δέ συνέφη καί ταῦτα. ἴθι νυν, ἔφη, ἀφήγησαι τούτῳ τί σοι ἀπεκρινάμην ἐν καλ χηδόνι πρῶτον. ἀπεκρίνω ὅτι τό στράτευμα διαβήσοιτο εἰς βυζάντιον καί οὐδέν τούτου ἕνεκα δέοι τελεῖν οὔτε σοί οὔτε ἄλλῳ: αὐτός δέ ἐπεί διαβαίης, ἀπιέναι ἔφησθα: καί ἐγένετο οὕτως ὥσπερ σύ ἔλεγες. τί γάρ ἔλεγον, ἔφη, ὅτε κατά σηλυμβρίαν ἀφίκου; οὐκ ἔφησθα οἷόν τε εἶναι, ἀλλ' εἰς πέρινθον ἐλθόντας διαβαίνειν εἰς τήν ἀσίαν. νῦν τοίνυν, ἔφη ὁ ξενοφῶν, πάρειμι καί ἐγώ καί οὗτος φρυνίσκος εἷς τῶν στρατηγῶν καί πολυκράτης οὗτος εἷς τῶν λοχαγῶν, καί ἔξω εἰσίν ἀπό τῶν στρατηγῶν ὁ πιστότατος ἑκάστῳ πλήν νέωνος τοῦ λακωνικοῦ. εἰ οὖν βούλει πιστοτέραν εἶναι τήν πρᾶξιν, καί ἐκείνους κάλεσαι. τά δέ ὅπλα σύ ἐλθών εἰπέ, ὦ πολύκρατες, ὅτι ἐγώ κελεύω καταλιπεῖν, καί αὐτός ἐκεῖ καταλιπών τήν μάχαιραν εἴσιθι. ἀκούσας ταῦτα ὁ σεύθης εἶπεν ὅτι οὐδενί ἄν ἀπιστήσειεν ἀθηναίων: καί γάρ ὅτι συγγενεῖς εἶεν εἰδέναι καί φίλους εὔνους ἔφη νομίζειν. μετά ταῦτα δ' ἐπεί εἰσῆλθον οὕς ἔδει, πρῶτον ξενοφῶν ἐπήρετο σεύθην ὅ τι δέοιτο χρῆσθαι τῇ στρατιᾷ. ὁ δέ εἶπεν ὧδε. μαισάδης ἦν πατήρ μοι, ἐκείνου δέ ἦν ἀρχή μελανδῖται καί θυνοί καί τρανίψαι. ἐκ ταύτης οὖν τῆς χώρας, ἐπεί τά ὀδρυσῶν πράγματα ἐνόσησεν, ἐκπεσών ὁ πατήρ αὐτός μέν ἀποθνῄσκει νόσῳ, ἐγώ δ' ἐξετράφην ὀρφανός παρά μηδόκῳ τῷ νῦν βασιλεῖ. ἐπεί δέ νεανίσκος ἐγενόμην, οὐκ ἐδυνάμην ζῆν εἰς ἀλλοτρίαν τράπεζαν ἀποβλέπων: καί ἐκαθεζόμην ἐνδίφριος αὐτῷ ἱκέτης δοῦναί μοι ὁπόσους δυνατός εἴη ἄνδρας, ὅπως καί τούς ἐκβαλόντας ἡμᾶς εἴ τι δυναίμην κακόν ποιοίην καί ζῴην μή εἰς τήν ἐκείνου τράπεζαν ἀποβλέπων. ἐκ τούτου μοι δίδωσι τούς ἄνδρας καί τούς ἵππους οὕς ὑμεῖς ὄψεσθε ἐπειδάν ἡμέρα γένηται. καί νῦν ἐγώ ζῶ τούτους ἔχων, λῃζόμενος τήν ἐμαυτοῦ πατρῴαν χώραν. εἰ δέ μοι ὑμεῖς παραγένοισθε, οἶμαι ἄν σύν τοῖς θεοῖς ῥᾳδίως ἀπολαβεῖν τήν ἀρχήν. ταῦτ' ἐστίν ἅ ἐγώ δέομαι. τί ἄν οὖν, ἔφη ὁ ξενοφῶν, σύ δύναιο, εἰ ἔλθοιμεν, τῇ τε στρατιᾷ διδόναι καί τοῖς λοχαγοῖς καί τοῖς στρατηγοῖς; λέξον, ἵνα οὗτοι ἀπαγγέλλωσιν. ὁ δ' ὑπέσχετο τῷ μέν στρατιώτῃ κυζικηνόν, τῷ δέ λοχαγῷ διμοιρίαν, τῷ δέ στρατηγῷ τετραμοιρίαν, καί γῆν ὁπόσην ἄν βούλωνται καί ζεύγη καί χωρίον ἐπί θαλάττῃ τετειχισμένον. ἐάν δέ, ἔφη ὁ ξενοφῶν, ταῦτα πειρώμενοι μή διαπράξωμεν, ἀλλά τις φόβος ἀπό λακεδαιμονίων ᾖ, δέξῃ εἰς τήν σεαυτοῦ, ἐάν τις ἀπιέναι βούληται παρά σέ; ὁ δ' εἶπε: καί ἀδελφούς γε ποιήσομαι καί ἐνδιφρίους καί κοινωνούς ἁπάντων ὧν ἄν δυνώμεθα κτᾶσθαι. σοί δέ, ὦ ξενοφῶν, καί θυγατέρα δώσω καί εἴ τις σοί ἔστι θυγάτηρ, ὠνήσομαι θρᾳκίῳ νόμῳ, καί βισάνθην οἴκησιν δώσω, ὅπερ ἐμοί κάλλιστον χωρίον ἐστί τῶν ἐπί θαλάττῃ. ἀκούσαντες ταῦτα καί δεξιάς δόντες καί λαβόντες ἀπήλαυνον: καί πρό ἡμέρας ἐγένοντο ἐπί στρατοπέδῳ καί ἀπήγγειλαν ἕκαστοι τοῖς πέμψασιν. ἐπεί δέ ἡμέρα ἐγένετο, ὁ μέν ἀρίσταρχος πάλιν ἐκάλει τούς στρατηγούς: τοῖς δ' ἔδοξε τήν μέν πρός ἀρίσταρχον ὁδόν ἐᾶσαι, τό δέ στράτευμα συγκαλέσαι. καί συνῆλθον πάντες πλήν οἱ νέωνος: οὗτοι δέ ἀπεῖχον ὡς δέκα στάδια. ἐπεί δέ συνῆλθον, ἀναστάς ξενοφῶν εἶπε τάδε. ἄνδρες, διαπλεῖν μέν ἔνθα βουλόμεθα ἀρίσταρχος τριήρεις ἔχων κωλύει: ὥστε εἰς πλοῖα οὐκ ἀσφαλές ἐμβαίνειν: οὗτος δέ αὑτός κελεύει εἰς χερρόνησον βίᾳ διά τοῦ ἱεροῦ ὄρους πορεύεσθαι: ἤν δέ κρατήσαντες τούτου ἐκεῖσε ἔλθωμεν, οὔτε πωλήσειν ἔτι ὑμᾶς φησιν ὥσπερ ἐν βυζαντίῳ, οὔτε ἐξαπατήσεσθαι ἔτι ὑμᾶς, ἀλλά λήψεσθαι μισθόν, οὔτε περιόψεσθαι ἔτι ὥσπερ νυνί δεομένους τῶν ἐπιτηδείων. οὗτος μέν ταῦτα λέγει: σεύθης δέ φησιν, ἄν πρός ἐκεῖνον ἴητε, εὖ ποιήσειν ὑμᾶς. νῦν οὖν σκέψασθε πότερον ἐνθάδε μένοντες τοῦτο βουλεύσεσθε ἤ εἰς τά ἐπιτήδεια ἐπανελθόντες. ἐμοί μέν οὖν δοκεῖ, ἐπεί ἐνθάδε οὔτε ἀργύριον ἔχομεν ὥστε ἀγοράζειν οὔτε ἄνευ ἀργυρίου ἐῶσι λαμβάνειν, ἐπανελθόντας εἰς τάς κώμας ὅθεν οἱ ἥττους ἐῶσι λαμβάνειν, ἐκεῖ ἔχοντας τά ἐπιτήδεια ἀκούοντας ὅ τι τις ἡμῶν δεῖται, αἱρεῖσθαι ὅ τι ἄν ἡμῖν δοκῇ κράτιστον εἶναι. καί ὅτῳ γε, ἔφη, ταῦτα δοκεῖ, ἀράτω τήν χεῖρα. ἀνέτειναν ἅπαντες. ἀπιόντες τοίνυν, ἔφη, συσκευάζεσθε, καί ἐπειδάν παραγγέλλῃ τις, ἕπεσθε τῷ ἡγουμένῳ. μετά ταῦτα ξενοφῶν μέν ἡγεῖτο, οἱ δ' εἵποντο. νέων δέ καί †παρ' ἀριστάρχου ἄλλοι† ἔπειθον ἀποτρέπεσθαι: οἱ δ' οὐχ ὑπήκουον. ἐπεί δ' ὅσον τριάκοντα στάδια προεληλύθεσαν, ἀπαντᾷ σεύθης. καί ὁ ξενοφῶν ἰδών αὐτόν προσελάσαι ἐκέλευσεν, ὅπως ὅτι πλείστων ἀκουόντων εἴποι αὐτῷ ἅ ἐδόκει συμφέρειν. ἐπεί δέ προσῆλθεν, εἶπε ξενοφῶν: ἡμεῖς πορευόμεθα ὅπου μέλλει ἕξειν τό στράτευμα τροφήν: ἐκεῖ δ' ἀκούοντες καί σοῦ καί τῶν τοῦ λακωνικοῦ αἱρησόμεθα ἅ ἄν κράτιστα δοκῇ εἶναι. ἤν οὖν ἡμῖν ἡγήσῃ ὅπου πλεῖστά ἐστιν ἐπιτήδεια, ὑπό σοῦ νομιοῦμεν ξενίζεσθαι. καί ὁ σεύθης ἔφη: ἀλλά οἶδα κώμας πολλάς ἁθρόας καί πάντα ἐχούσας τά ἐπιτήδεια ἀπεχούσας ἡμῶν ὅσον διελθόντες ἄν ἡδέως ἀριστῴητε. ἡγοῦ τοίνυν, ἔφη ὁ ξενοφῶν. ἐπεί δ' ἀφίκοντο εἰς αὐτάς τῆς δείλης, συνῆλθον οἱ στρατιῶται, καί εἶπε σεύθης τοιάδε. ἐγώ, ὦ ἄνδρες, δέομαι ὑμῶν στρατεύεσθαι σύν ἐμοί, καί ὑπισχνοῦμαι ὑμῖν δώσειν τοῖς στρατιώταις κυζικηνόν, λοχαγοῖς δέ καί στρατηγοῖς τά νομιζόμενα: ἔξω δέ τούτων τόν ἄξιον τιμήσω. σῖτα δέ καί ποτά ὥσπερ καί νῦν ἐκ τῆς χώρας λαμβάνοντες ἕξετε: ὁπόσα δ' ἄν ἁλίσκηται ἀξιώσω αὐτός ἔχειν, ἵνα ταῦτα διατιθέμενος ὑμῖν τόν μισθόν πορίζω. καί τά μέν φεύγοντα καί ἀποδιδράσκοντα ἡμεῖς ἱκανοί ἐσόμεθα διώκειν καί μαστεύειν: ἄν δέ τις ἀνθιστῆται, σύν ὑμῖν πειρασόμεθα χειροῦσθαι. ἐπήρετο ὁ ξενοφῶν: πόσον δέ ἀπό θαλάττης ἀξιώσεις συνέπεσθαί σοι τό στράτευμα; ὁ δ' ἀπεκρίνατο: οὐδαμῇ πλεῖον ἑπτά ἡμερῶν, μεῖον δέ πολλαχῇ. μετά ταῦτα ἐδίδοτο λέγειν τῷ βουλομένῳ: καί ἔλεγον πολλοί κατά ταὐτά ὅτι παντός ἄξια λέγει σεύθης: χειμών γάρ εἴη καί οὔτε οἴκαδε ἀποπλεῖν τῷ τοῦτο βουλομένῳ δυνατόν εἴη, διαγενέσθαι τε ἐν φιλίᾳ οὐχ οἷόν τε, εἰ δέοι ὠνουμένους ζῆν, ἐν δέ τῇ πολεμίᾳ διατρίβειν καί τρέφεσθαι ἀσφαλέστερον μετά σεύθου ἤ μόνους, ὄντων ἀγαθῶν τοσούτων. εἰ δέ μισθόν προσλήψοιντο, εὕρημα ἐδόκει εἶναι. ἐπί τούτοις εἶπεν ὁ ξενοφῶν: εἴ τις ἀντιλέγει, λεγέτω: εἰ δέ μή, ἐπιψηφιῶ ταῦτα. ἐπεί δέ οὐδείς ἀντέλεγεν, ἐπεψήφισε, καί ἔδοξε ταῦτα. εὐθύς δέ σεύθῃ εἶπεν, ὅτι συστρατεύσοιντο αὐτῷ. μετά τοῦτο οἱ μέν ἄλλοι κατά τάξεις ἐσκήνησαν, στρατηγούς δέ καί λοχαγούς ἐπί δεῖπνον σεύθης ἐκάλεσε, πλησίον κώμην ἔχων. ἐπεί δ' ἐπί θύραις ἦσαν ὡς ἐπί δεῖπνον παριόντες, ἦν τις ἡρακλείδης μαρωνείτης: οὗτος προσιών ἑνί ἑκάστῳ οὕστινας ᾤετο ἔχειν τι δοῦναι σεύθῃ, πρῶτον μέν πρός παριανούς τινας, οἵ παρῆσαν φιλίαν διαπραξόμενοι πρός μήδοκον τόν ὀδρυσῶν βασιλέα καί δῶρα ἄγοντες αὐτῷ τε καί τῇ γυναικί, ἔλεγεν ὅτι μήδοκος μέν ἄνω εἴη δώδεκα ἡμερῶν ἀπό θαλάττης ὁδόν, σεύθης δ' ἐπεί τό στράτευμα τοῦτο εἴληφεν, ἄρχων ἔσοιτο ἐπί θαλάττῃ. γείτων οὖν ὤν ἱκανώτατος ἔσται ὑμᾶς καί εὖ καί κακῶς ποιεῖν. ἤν οὖν σωφρονῆτε, τούτῳ δώσετε ὅ τι ἄγετε: καί ἄμεινον ὑμῖν διακείσεται ἤ ἐάν μηδόκῳ τῷ πρόσω οἰκοῦντι διδῶτε. τούτους μέν οὖν οὕτως ἔπειθεν. αὖθις δέ τιμασίωνι τῷ δαρδανεῖ προσελθών, ἐπεί ἤκουσεν αὐτῷ εἶναι καί ἐκπώματα καί τάπιδας βαρβαρικάς, ἔλεγεν ὅτι νομίζοιτο ὁπότε ἐπί δεῖπνον καλέσαι σεύθης δωρεῖσθαι αὐτῷ τούς κληθέντας. οὗτος δ' ἤν μέγας ἐνθάδε γένηται, ἱκανός ἔσται σε καί οἴκαδε καταγαγεῖν καί ἐνθάδε πλούσιον ποιῆσαι. τοιαῦτα προυμνᾶτο ἑκάστῳ προσιών. προσελθών δέ καί ξενοφῶντι ἔλεγε: σύ καί πόλεως μεγίστης εἶ καί παρά σεύθῃ τό σόν ὄνομα μέγιστόν ἐστι, καί ἐν τῇδε τῇ χώρᾳ ἴσως ἀξιώσεις καί τείχη λαμβάνειν, ὥσπερ καί ἄλλοι τῶν ὑμετέρων ἔλαβον, καί χώραν: ἄξιον οὖν σοι καί μεγαλοπρεπέστατα τιμῆσαι σεύθην. εὔνους δέ σοι ὤν παραινῶ: εὖ οἶδα γάρ ὅτι ὅσῳ ἄν μείζω τούτῳ δωρήσῃ, τοσούτῳ μείζω ὑπό τούτου ἀγαθά πείσῃ. ἀκούων ταῦτα ξενοφῶν ἠπόρει: οὐ γάρ διεβεβήκει ἔχων ἐκ παρίου εἰ μή παῖδα καί ὅσον ἐφόδιον. ἐπεί δέ εἰσῆλθον ἐπί τό δεῖπνον τῶν τε θρᾳκῶν οἱ κράτιστοι τῶν παρόντων καί οἱ στρατηγοί καί οἱ λοχαγοί τῶν ἑλλήνων καί εἴ τις πρεσβεία παρῆν ἀπό πόλεως, τό δεῖπνον μέν ἦν καθημένοις κύκλῳ: ἔπειτα δέ τρίποδες εἰσηνέχθησαν πᾶσιν: οὗτοι δ' ἦσαν κρεῶν μεστοί νενεμημένων, καί ἄρτοι ζυμῖται μεγάλοι προσπεπερονημένοι ἦσαν πρός τοῖς κρέασι. μάλιστα δ' αἱ τράπεζαι κατά τούς ξένους αἰεί ἐτίθεντο: νόμος γάρ ἦν_καί πρῶτος τοῦτο ἐποίει σεύθης, καί ἀνελόμενος τούς ἑαυτῷ παρακειμένους ἄρτους διέκλα κατά μικρόν καί ἐρρίπτει οἷς αὐτῷ ἐδόκει, καί τά κρέα ὡσαύτως, ὅσον μόνον γεύσασθαι ἑαυτῷ καταλιπών. καί οἱ ἄλλοι δέ κατά ταὐτά ἐποίουν καθ' οὕς αἱ τράπεζαι ἔκειντο. ἀρκάς δέ τις ἀρύστας ὄνομα, φαγεῖν δεινός, τό μέν διαρριπτεῖν εἴα χαίρειν, λαβών δέ εἰς τήν χεῖρα ὅσον τριχοίνικον ἄρτον καί κρέα θέμενος ἐπί τά γόνατα ἐδείπνει. κέρατα δέ οἴνου περιέφερον, καί πάντες ἐδέχοντο: ὁ δ' ἀρύστας, ἐπεί παρ' αὐτόν φέρων τό κέρας ὁ οἰνοχόος ἧκεν, εἶπεν ἰδών τόν ξενοφῶντα οὐκέτι δειπνοῦντα, ἐκείνῳ, ἔφη, δός: σχολάζει γάρ ἤδη, ἐγώ δέ οὐδέπω. ἀκούσας σεύθης τήν φωνήν ἠρώτα τόν οἰνοχόον τί λέγει. ὁ δέ οἰνοχόος εἶπεν: ἑλληνίζειν γάρ ἠπίστατο. ἐνταῦθα μέν δή γέλως ἐγένετο. ἐπειδή δέ προυχώρει ὁ πότος, εἰσῆλθεν ἀνήρ θρᾷξ ἵππον ἔχων λευκόν, καί λαβών κέρας μεστόν εἶπε: προπίνω σοι, ὦ σεύθη, καί τόν ἵππον τοῦτον δωροῦμαι, ἐφ' οὗ καί διώκων ὅν ἄν θέλῃς αἱρήσεις καί ἀποχωρῶν οὐ μή δείσῃς τόν πολέμιον. ἄλλος παῖδα εἰσάγων οὕτως ἐδωρήσατο προπίνων, καί ἄλλος ἱμάτια τῇ γυναικί. καί τιμασίων προπίνων ἐδωρήσατο φιάλην τε ἀργυρᾶν καί τάπιδα ἀξίαν δέκα μνῶν. γνήσιππος δέ τις ἀθηναῖος ἀναστάς εἶπεν ὅτι ἀρχαῖος εἴη νόμος κάλλιστος τούς μέν ἔχοντας διδόναι τῷ βασιλεῖ τιμῆς ἕνεκα, τοῖς δέ μή ἔχουσι διδόναι τόν βασιλέα, ἵνα καί ἐγώ, ἔφη, ἔχω σοι δωρεῖσθαι καί τιμᾶν. ὁ δέ ξενοφῶν ἠπορεῖτο τί ποιήσει: καί γάρ ἐτύγχανεν ὡς τιμώμενος ἐν τῷ πλησιαιτάτῳ δίφρῳ σεύθῃ καθήμενος. ὁ δέ ἡρακλείδης ἐκέλευεν αὐτῷ τό κέρας ὀρέξαι τόν οἰνοχόον. ὁ δέ ξενοφῶν (ἤδη γάρ ὑποπεπωκώς ἐτύγχανεν) ἀνέστη θαρραλέως δεξάμενος τό κέρας καί εἶπεν: ἐγώ δέ σοι, ὦ σεύθη, δίδωμι ἐμαυτόν καί τούς ἐμούς τούτους ἑταίρους φίλους εἶναι πιστούς, καί οὐδένα ἄκοντα, ἀλλά πάντας μᾶλλον ἔτι ἐμοῦ σοι βουλομένους φίλους εἶναι. καί νῦν πάρεισιν οὐδέν σε προσαιτοῦντες, ἀλλά καί προϊέμενοι καί πονεῖν ὑπέρ σοῦ καί προκινδυνεύειν ἐθέλοντες: μεθ' ὧν, ἄν οἱ θεοί θέλωσι, πολλήν χώραν τήν μέν ἀπολήψῃ πατρῴαν οὖσαν, τήν δέ κτήσῃ, πολλούς δέ ἵππους, πολλούς δέ ἄνδρας καί γυναῖκας καλάς κτήσῃ, οὕς οὐ λῄζεσθαί σε δεήσει, ἀλλ' αὐτοί φέροντες παρέσονται πρός σέ δῶρα. ἀναστάς ὁ σεύθης συνεξέπιε καί συγκατεσκεδάσατο μετ' αὐτοῦ τό κέρας. μετά ταῦτα εἰσῆλθον κέρασί τε οἵοις σημαίνουσιν αὐλοῦντες καί σάλπιγξιν ὠμοβοείαις ῥυθμούς τε καί οἷον μαγάδι σαλπίζοντες. καί αὐτός σεύθης ἀναστάς ἀνέκραγέ τε πολεμικόν καί ἐξήλατο ὥσπερ βέλος φυλαττόμενος μάλα ἐλαφρῶς. εἰσῇσαν δέ καί γελωτοποιοί. ὡς δ' ἦν ἥλιος ἐπί δυσμαῖς, ἀνέστησαν οἱ ἕλληνες καί εἶπον ὅτι ὥρα νυκτοφύλακας καθιστάναι καί σύνθημα παρα διδόναι. καί σεύθην ἐκέλευον παραγγεῖλαι ὅπως εἰς τά ἑλληνικά στρατόπεδα μηδείς τῶν θρᾳκῶν εἴσεισι νυκτός: οἵ τε γάρ πολέμιοι θρᾷκες [ὑμῖν] καί ὑμεῖς οἱ φίλοι. ὡς δ' ἐξῇσαν, συνανέστη ὁ σεύθης οὐδέν τι μεθύοντι ἐοικώς. ἐξελθών δ' εἶπεν αὐτούς τούς στρατηγούς ἀποκαλέσας: ὦ ἄνδρες, οἱ πολέμιοι ἡμῶν οὐκ ἴσασί πω τήν ἡμετέραν συμμαχίαν: ἤν οὖν ἔλθωμεν ἐπ' αὐτούς πρίν φυλάξασθαι ὥστε μή ληφθῆναι ἤ παρασκευάσασθαι ὥστε ἀμύνασθαι, μάλιστ' ἄν λάβοιμεν καί ἀνθρώπους καί χρήματα. συνεπῄνουν ταῦτα οἱ στρατηγοί καί ἡγεῖσθαι ἐκέλευον. ὁ δ' εἶπε: παρασκευασάμενοι ἀναμένετε: ἐγώ δέ ὁπόταν καιρός ᾖ ἥξω πρός ὑμᾶς, καί τούς πελταστάς καί ὑμᾶς ἀναλαβών ἡγήσομαι σύν τοῖς θεοῖς. καί ὁ ξενοφῶν εἶπε: σκέψαι τοίνυν, εἴπερ νυκτός πορευσόμεθα, εἰ ὁ ἑλληνικός νόμος κάλλιον ἔχει: μεθ' ἡμέραν μέν γάρ ἐν ταῖς πορείαις ἡγεῖται τοῦ στρατεύματος ὁποῖον ἄν ἀεί πρός τήν χώραν συμφέρῃ, ἐάν τε ὁπλιτικόν ἐάν τε πελταστικόν ἐάν τε ἱππικόν: νύκτωρ δέ νόμος τοῖς ἕλλησιν ἡγεῖσθαί ἐστι τό βραδύτατον: οὕτω γάρ ἥκιστα διασπᾶται τά στρατεύματα καί ἥκιστα λανθάνουσιν ἀποδιδράσκοντες ἀλλήλους: οἱ δέ διασπασθέντες πολλάκις καί περιπίπτουσιν ἀλλήλοις καί ἀγνοοῦντες κακῶς ποιοῦσι καί πάσχουσιν. εἶπεν οὖν σεύθης: ὀρθῶς λέγετε καί ἐγώ τῷ νόμῳ τῷ ὑμετέρῳ πείσομαι. καί ὑμῖν μέν ἡγεμόνας δώσω τῶν πρεσβυτάτων τούς ἐμπειροτάτους τῆς χώρας, αὐτός δ' ἐφέψομαι τελευταῖος τούς ἵππους ἔχων: ταχύ γάρ πρῶτος, ἄν δέῃ, παρέσομαι. σύνθημα δ' εἶπον ἀθηναίαν κατά τήν συγγένειαν. ταῦτα εἰπόντες ἀνεπαύοντο. ἡνίκα δ' ἦν ἀμφί μέσας νύκτας, παρῆν σεύθης ἔχων τούς ἱππέας τεθωρακισμένους καί τούς πελταστάς σύν τοῖς ὅπλοις. καί ἐπεί παρέδωκε τούς ἡγεμόνας, οἱ μέν ὁπλῖται ἡγοῦντο, οἱ δέ πελτασταί εἵποντο, οἱ δ' ἱππεῖς ὠπισθοφυλάκουν: ἐπεί δ' ἡμέρα ἦν, ὁ σεύθης παρήλαυνεν εἰς τό πρόσθεν καί ἐπῄνεσε τόν ἑλληνικόν νόμον. πολλάκις γάρ ἔφη νύκτωρ αὐτός καί σύν ὀλίγοις πορευόμενος ἀποσπασθῆναι σύν τοῖς ἵπποις ἀπό τῶν πεζῶν: νῦν δ' ὥσπερ δεῖ ἁθρόοι πάντες ἅμα τῇ ἡμέρᾳ φαινόμεθα. ἀλλά ὑμεῖς μέν περιμένετε αὐτοῦ καί ἀναπαύσασθε, ἐγώ δέ σκεψάμενός τι ἥξω. ταῦτ' εἰπών ἤλαυνε δι' ὄρους ὁδόν τινα λαβών. ἐπεί δ' ἀφίκετο εἰς χιόνα πολλήν, ἐσκέψατο εἰ εἴη ἴχνη ἀνθρώπων ἤ πρόσω ἡγούμενα ἤ ἐναντία. ἐπεί δέ ἀτριβῆ ἑώρα τήν ὁδόν, ἧκε ταχύ πάλιν καί ἔλεγεν: ἄνδρες, καλῶς ἔσται, ἤν θεός θέλῃ: τούς γάρ ἀνθρώπους λήσομεν ἐπιπεσόντες. ἀλλ' ἐγώ μέν ἡγήσομαι τοῖς ἵπποις, ὅπως ἄν τινα ἴδωμεν, μή διαφυγών σημήνῃ τοῖς πολεμίοις: ὑμεῖς δ' ἕπεσθε: κἄν λειφθῆτε, τῷ στίβῳ τῶν ἵππων ἕπεσθε. ὑπερβάντες δέ τά ὄρη ἥξομεν εἰς κώμας πολλάς τε καί εὐδαίμονας. ἡνίκα δ' ἦν μέσον ἡμέρας, ἤδη τε ἦν ἐπί τοῖς ἄκροις καί κατιδών τάς κώμας ἧκεν ἐλαύνων πρός τούς ὁπλίτας καί ἔλεγεν: ἀφήσω ἤδη καταθεῖν τούς μέν ἱππέας εἰς τό πεδίον, τούς δέ πελταστάς ἐπί τάς κώμας. ἀλλ' ἕπεσθε ὡς ἄν δύνησθε τάχιστα, ὅπως ἐάν τις ὑφιστῆται, ἀλέξησθε. ἀκούσας ταῦτα ὁ ξενοφῶν κατέβη ἀπό τοῦ ἵππου. καί ὅς ἤρετο: τί καταβαίνεις ἐπεί σπεύδειν δεῖ; οἶδα, ἔφη, ὅτι οὐκ ἐμοῦ μόνου δέῃ: οἱ δέ ὁπλῖται θᾶττον δραμοῦνται καί ἥδιον, ἐάν καί ἐγώ πεζός ἡγῶμαι. μετά ταῦτα ᾤχετο, καί τιμασίων μετ' αὐτοῦ ἔχων ἱππέας ὡς τετταράκοντα τῶν ἑλλήνων. ξενοφῶν δέ παρηγγύησε τούς εἰς τριάκοντα ἔτη παριέναι ἀπό τῶν λόχων εὐζώνους. καί αὐτός μέν ἐτρόχαζε τούτους ἔχων, κλεάνωρ δ' ἡγεῖτο τῶν ἄλλων. ἐπεί δ' ἐν ταῖς κώμαις ἦσαν, σεύθης ἔχων ὅσον τριάκοντα ἱππέας προσελάσας εἶπε: τάδε δή, ὦ ξενοφῶν, ἅ σύ ἔλεγες: ἔχονται οἱ ἄνθρωποι: ἀλλά γάρ ἔρημοι οἱ ἱππεῖς οἴχονταί μοι ἄλλος ἄλλῃ διώκων, καί δέδοικα μή συστάντες ἁθρόοι που κακόν τι ἐργάσωνται οἱ πολέμιοι. δεῖ δέ καί ἐν ταῖς κώμαις καταμένειν τινάς ἡμῶν: μεσταί γάρ εἰσιν ἀνθρώπων. ἀλλ' ἐγώ μέν, ἔφη ὁ ξενοφῶν, σύν οἷς ἔχω τά ἄκρα καταλήψομαι: σύ δέ κλεάνορα κέλευε διά τοῦ πεδίου παρατεῖναι τήν φάλαγγα παρά τάς κώμας. ἐπεί ταῦτα ἐποίησαν, συνηλίσθησαν ἀνδράποδα μέν ὡς χίλια, βόες δέ δισχίλιοι, πρόβατα ἄλλα μύρια. τότε μέν δή αὐτοῦ ηὐλίσθησαν. τῇ δ' ὑστεραίᾳ κατακαύσας ὁ σεύθης τάς κώμας παντελῶς καί οἰκίαν οὐδεμίαν λιπών, ὅπως φόβον ἐνθείη καί τοῖς ἄλλοις οἷα πείσονται, ἄν μή πείθωνται, ἀπῄει πάλιν. καί τήν μέν λείαν ἀπέπεμψε διατίθεσθαι ἡρακλείδην εἰς πέρινθον, ὅπως ἄν μισθός γένοιτο τοῖς στρατιώταις: αὐτός δέ καί οἱ ἕλληνες ἐστρατοπεδεύοντο ἀνά τό θυνῶν πεδίον. οἱ δ' ἐκλιπόντες ἔφευγον εἰς τά ὄρη. ἦν δέ χιών πολλή καί ψῦχος οὕτως ὥστε τό ὕδωρ ὅ ἐφέροντο ἐπί δεῖπνον ἐπήγνυτο καί ὁ οἶνος ὁ ἐν τοῖς ἀγγείοις, καί τῶν ἑλλήνων πολλῶν καί ῥῖνες ἀπεκαίοντο καί ὦτα. καί τότε δῆλον ἐγένετο οὗ ἕνεκα οἱ θρᾷκες τάς ἀλωπεκᾶς ἐπί ταῖς κεφαλαῖς φοροῦσι καί τοῖς ὠσί, καί χιτῶνας οὐ μόνον περί τοῖς στέρ νοις ἀλλά καί περί τοῖς μηροῖς, καί ζειράς μέχρι τῶν ποδῶν ἐπί τῶν ἵππων ἔχουσιν, ἀλλ' οὐ χλαμύδας. ἀφιείς δέ τῶν αἰχμαλώτων ὁ σεύθης εἰς τά ὄρη ἔλεγεν ὅτι εἰ μή καταβήσονται οἰκήσοντες καί πείσονται, ὅτι κατακαύσει καί τούτων τάς κώμας καί τόν σῖτον, καί ἀπολοῦνται τῷ λιμῷ. ἐκ τούτου κατέβαινον καί γυναῖκες καί παῖδες καί πρεσβύτεροι: οἱ δέ νεώτεροι ἐν ταῖς ὑπό τό ὄρος κώμαις ηὐλίζοντο. καί ὁ σεύθης καταμαθών ἐκέλευσε τόν ξενοφῶντα τῶν ὁπλιτῶν τούς νεωτάτους λαβόντα συνεπισπέσθαι. καί ἀναστάντες τῆς νυκτός ἅμα τῇ ἡμέρᾳ παρῆσαν εἰς τάς κώμας. καί οἱ μέν πλεῖστοι ἐξέφυγον: πλησίον γάρ ἦν τό ὄρος: ὅσους δέ ἔλαβε κατηκόντισεν ἀφειδῶς σεύθης. ἐπισθένης δ' ἦν τις ὀλύνθιος παιδεραστής, ὅς ἰδών παῖδα καλόν ἡβάσκοντα ἄρτι πέλτην ἔχοντα μέλλοντα ἀποθνῄσκειν, προσδραμών ξενοφῶντα ἱκέτευε βοηθῆσαι παιδί καλῷ. καί ὅς προσελθών τῷ σεύθῃ δεῖται μή ἀποκτεῖναι τόν παῖδα, καί τοῦ ἐπισθένους διηγεῖται τόν τρόπον, καί ὅτι λόχον ποτέ συνελέξατο σκοπῶν οὐδέν ἄλλο ἤ εἴ τινες εἶεν καλοί, καί μετά τούτων ἦν ἀνήρ ἀγαθός. ὁ δέ σεύθης ἤρετο: ἦ καί θέλοις ἄν, ὦ ἐπίσθενες, ὑπέρ τούτου ἀποθανεῖν; ὁ δ' ὑπερανατείνας τόν τράχηλον, παῖε, ἔφη, εἰ κελεύει ὁ παῖς καί μέλλει χάριν εἰδέναι. ἐπήρετο ὁ σεύθης τόν παῖδα εἰ παίσειεν αὐτόν ἀντ' ἐκείνου. οὐκ εἴα ὁ παῖς, ἀλλ' ἱκέτευε μηδέτερον κατακαίνειν. ἐνταῦθα ὁ ἐπισθένης περιλαβών τόν παῖδα εἶπεν: ὥρα σοι, ὦ σεύθη, περί τοῦδέ μοι διαμάχεσθαι: οὐ γάρ μεθήσω τόν παῖδα. ὁ δέ σεύθης γελῶν ταῦτα μέν εἴα: ἔδοξε δέ αὐτῷ αὐτοῦ αὐλισθῆναι, ἵνα μηδ' ἐκ τούτων τῶν κωμῶν οἱ ἐπί τοῦ ὄρους τρέφοιντο. καί αὐτός μέν ἐν τῷ πεδίῳ ὑποκαταβάς ἐσκήνου, ὁ δέ ξενοφῶν ἔχων τούς ἐπιλέκτους ἐν τῇ ὑπό τό ὄρος ἀνωτάτω κώμῃ, καί οἱ ἄλλοι ἕλληνες ἐν τοῖς ὀρεινοῖς καλουμένοις θρᾳξί πλησίον κατεσκήνησαν. ἐκ τούτου ἡμέραι τ' οὐ πολλαί διετρίβοντο καί οἱ ἐκ τοῦ ὄρους θρᾷκες καταβαίνοντες πρός τόν σεύθην περί σπονδῶν καί ὁμήρων διεπράττοντο. καί ὁ ξενοφῶν ἐλθών ἔλεγε τῷ σεύθῃ ὅτι ἐν πονηροῖς σκηνοῖεν καί πλησίον εἶεν οἱ πολέμιοι: ἥδιόν τ' ἄν ἔξω αὐλίζεσθαι ἔφη ἐν ἐχυροῖς χωρίοις μᾶλλον ἤ ἐν τοῖς στεγνοῖς, ὥστε ἀπολέσθαι. ὁ δέ θαρρεῖν ἐκέλευε καί ἔδειξεν ὁμήρους παρόντας αὐτῶν. ἐδέοντο δέ καί αὐτοῦ ξενοφῶντος καταβαίνοντές τινες τῶν ἐκ τοῦ ὄρους συμπρᾶξαι σφίσι τάς σπονδάς. ὁ δ' ὡμολόγει καί θαρρεῖν ἐκέλευε καί ἠγγυᾶτο μηδέν αὐτούς κακόν πείσεσθαι πειθομένους σεύθῃ. οἱ δ' ἄρα ταῦτ' ἔλεγον κατασκοπῆς ἕνεκα. ταῦτα μέν τῆς ἡμέρας ἐγένετο: εἰς δέ τήν ἐπιοῦσαν νύκατα ἐπιτίθενται ἐλθόντες ἐκ τοῦ ὄρους οἱ θυνοί. καί ἡγεμών μέν ἦν ὁ δεσπότης ἑκάστης τῆς οἰκίας: χαλεπόν γάρ ἦν ἄλλως τάς οἰκίας σκότους ὄντος ἀνευρίσκειν ἐν ταῖς κώμαις: καί γάρ αἱ οἰκίαι κύκλῳ περιεσταύρωντο μεγάλοις σταυροῖς τῶν προβάτων ἕνεκα. ἐπεί δ' ἐγένοντο κατά τάς θύρας ἑκάστου τοῦ οἰκήματος, οἱ μέν εἰσηκόντιζον, οἱ δέ τοῖς σκυτάλοις ἔβαλλον, ἅ ἔχειν ἔφασαν ὡς ἀποκόψοντες τῶν δοράτων τάς λόγχας, οἱ δ' ἐνεπίμπρασαν, καί ξενοφῶντα ὀνομαστί καλοῦντες ἐξιόντα ἐκέλευον ἀποθνῄσκειν, ἤ αὐτοῦ ἔφασαν κατακαυθήσεσθαι αὐτόν. καί ἤδη τε διά τοῦ ὀρόφου ἐφαίνετο πῦρ, καί ἐντεθωρακισμένοι οἱ περί τόν ξενοφῶντα ἔνδον ἦσαν ἀσπίδας καί μαχαίρας καί κράνη ἔχοντες, καί σιλανός μακίστιος ἐτῶν ὡς ὀκτωκαίδεκα σημαίνει τῇ σάλπιγγι: καί εὐθύς ἐκπηδῶσιν ἐσπασμένοι τά ξίφη καί οἱ ἐκ τῶν ἄλλων σκηνωμάτων. οἱ δέ θρᾷκες φεύγουσιν, ὥσπερ δή τρόπος ἦν αὐτοῖς, ὄπισθεν περιβαλλόμενοι τάς πέλτας: καί αὐτῶν ὑπεραλλομένων τούς σταυρούς ἐλήφθησάν τινες κρεμασθέντες ἐνεχομένων τῶν πελτῶν τοῖς σταυροῖς: οἱ δέ καί ἀπέθανον ἁμαρτόντες τῶν ἐξόδων: οἱ δέ ἕλληνες ἐδίωκον ἔξω τῆς κώμης. τῶν δέ θυνῶν ὑποστραφέντες τινές ἐν τῷ σκότει τούς παρατρέχοντας παρ' οἰκίαν καιομένην ἠκόντιζον εἰς τό φῶς ἐκ τοῦ σκότους: καί ἔτρωσαν ἱερώνυμόν τε †καί εὐοδέα† λοχαγόν καί θεογένην λοκρόν λοχαγόν: ἀπέθανε δέ οὐδείς: κατεκαύθη μέντοι καί ἐσθής τινων καί σκεύη. σεύθης δέ ἧκε βοηθῶν σύν ἑπτά ἱππεῦσι τοῖς πρώτοις καί τόν σαλπικτήν ἔχων τόν θρᾴκιον. καί ἐπείπερ ᾔσθετο, ὅσονπερ χρόνον ἐβοήθει, τοσοῦτον καί τό κέρας ἐφθέγγετο αὐτῷ: ὥστε καί τοῦτο φόβον συμπαρέσχε τοῖς πολεμίοις. ἐπεί δ' ἦλθεν, ἐδεξιοῦτό τε καί ἔλεγεν ὅτι οἴοιτο τεθνεῶτας πολλούς εὑρήσειν. ἐκ τούτου ὁ ξενοφῶν δεῖται τούς ὁμήρους τε αὐτῷ παραδοῦναι καί ἐπί τό ὄρος, εἰ βούλεται, συστρατεύεσθαι: εἰ δέ μή, αὐτόν ἐᾶσαι. τῇ οὖν ὑστεραίᾳ παραδίδωσιν ὁ σεύθης τούς ὁμήρους, πρεσβυτέρους ἄνδρας ἤδη, τούς κρατίστους, ὡς ἔφασαν, τῶν ἰρεινῶν, καί αὐτός ἔρχεται σύν τῇ δυνάμει. ἤδη δέ εἶχε καί τριπλασίαν δύναμιν ὁ σεύθης: ἐκ γάρ τῶν ὀδρυσῶν ἀκούοντες ἅ πράττει ὁ σεύθης πολλοί κατέβαινον συστρατευσόμενοι. οἱ δέ θυνοί ἐπεί εἶδον ἀπό τοῦ ὄρους πολλούς μέν ὁπλίτας, πολλούς δέ πελταστάς, πολλούς δέ ἱππέας, καταβάντες ἱκέτευον σπείσασθαι, καί πάντα ὡμολόγουν ποιήσειν καί πιστά λαμβάνειν ἐκέλευον. ὁ δέ σεύθης καλέσας τόν ξενοφῶντα ἐπεδείκνυεν ἅ λέγοιεν, καί οὐκ ἄν ἔφη σπείσασθαι, εἰ ξενοφῶν βούλοιτο τιμωρήσασθαι αὐτούς τῆς ἐπιθέσεως. ὁ δ' εἶπεν: ἀλλ' ἔγωγε ἱκανήν νομίζω καί νῦν δίκην ἔχειν, εἰ οὗτοι δοῦλοι ἔσονται ἀντ' ἐλευθέρων. συμβουλεύειν μέντοι ἔφη αὐτῷ τό λοιπόν ὁμήρους λαμβάνειν τούς δυνατωτάτους κακόν τι ποιεῖν, τούς δέ γέροντας οἴκοι ἐᾶν. οἱ μέν οὖν ταύτῃ πάντες δή προσωμολόγουν. ὑπερβάλλουσι δέ πρός τούς ὑπέρ βυζαντίου θρᾷκας εἰς τό δέλτα καλούμενον: αὕτη δ' ἦν οὐκέτι ἀρχή μαισάδου, ἀλλά τήρους τοῦ ὀδρύσου [ἀρχαίου τινός]. καί ὁ ἡρακλείδης ἐνταῦθα ἔχων τήν τιμήν τῆς λείας παρῆν. καί σεύθης ἐξαγαγών ζεύγη ἡμιονικά τρία (οὐ γάρ ἦν πλείω), τά δ' ἄλλα βοεικά, καλέσας ξενοφῶντα ἐκέλευε λαβεῖν, τά δ' ἄλλα διανεῖμαι τοῖς στρατηγοῖς καί λοχαγοῖς. ξενοφῶν δέ εἶπεν: ἐμοί τοίνυν ἀρκεῖ καί αὖθις λαβεῖν: τούτοις δέ τοῖς στρατηγοῖς δωροῦ οἵ σύν ἐμοί ἠκολούθησαν καί λοχαγοῖς. καί τῶν ζευγῶν λαμβάνει ἕν μέν τιμασίων ὁ δαρδανεύς, ἕν δέ κλεάνωρ ὁ ὀρχομένιος, ἕν δέ φρυνίσκος ὁ ἀχαιός: τά δέ βοεικά ζεύγη τοῖς λοχαγοῖς κατεμερίσθη. τόν δέ μισθόν ἀποδίδωσιν ἐξεληλυθότος ἤδη τοῦ μηνός εἴκοσι μόνον ἡμερῶν: ὁ γάρ ἡρακλείδης ἔλεγεν ὅτι οὐ πλέον ἐμπολήσαι. ὁ οὖν ξενοφῶν ἀχθεσθείς εἶπεν ἐπομόσας: δοκεῖς μοι, ὦ ἡρακλείδη, οὐχ ὡς δεῖ κήδεσθαι σεύθου: εἰ γάρ ἐκήδου, ἧκες ἄν φέρων πλήρη τόν μισθόν καί προσδανεισάμενος, εἰ μή ἄλλως ἐδύνω, καί ἀποδόμενος τά σαυτοῦ ἱμάτια. ἐντεῦθεν ὁ ἡρακλείδης ἠχθέσθη τε καί ἔδεισε μή ἐκ τῆς σεύθου φιλίας ἐκβληθείη, καί ὅ τι ἐδύνατο ἀπό ταύτης τῆς ἡμέρας ξενοφῶντα διέβαλλε πρός σεύθην. οἱ μέν δή στρατιῶται ξενοφῶντι ἐνεκάλουν ὅτι οὐκ εἶχον τόν μισθόν: σεύθης δέ ἤχθετο αὐτῷ ὅτι ἐντόνως τοῖς στρατιώταις ἀπῄτει τόν μισθόν. καί τέως μέν αἰεί ἐμέμνητο ὡς, ἐπειδάν ἐπί θάλατταν ἀπέλθῃ, παραδώσει αὐτῷ βισάνθην καί γάνον καί νέον τεῖχος: ἀπό δέ τούτου τοῦ χρόνου οὐδενός ἔτι τούτων ἐμέμνητο. ὁ γάρ ἡρακλείδης καί τοῦτο διεβεβλήκει ὡς οὐκ ἀσφαλές εἴη τείχη παραδιδόναι ἀνδρί δύναμιν ἔχοντι. ἐκ τούτου ὁ μέν ξενοφῶν ἐβουλεύετο τί χρή ποιεῖν περί τοῦ ἔτι ἄνω στρατεύεσθαι: ὁ δ' ἡρακλείδης εἰσαγαγών τούς ἄλλους στρατηγούς πρός σεύθην λέγειν τε ἐκέλευεν αὐτούς ὅτι οὐδέν ἄν ἧττον σφεῖς ἀγάγοιεν τήν στρατιάν ἤ ξενοφῶν, τόν τε μισθόν ὑπισχνεῖτο αὐτοῖς ἐντός ὀλίγων ἡμερῶν ἔκπλεων παρέσεσθαι δυοῖν μηνοῖν, καί συστρατεύεσθαι ἐκέλευε. καί ὁ τιμασίων εἶπεν: ἐγώ μέν τοίνυν οὐδ' ἄν πέντε μηνῶν μισθός μέλλῃ εἶναι στρατευσαίμην ἄν ἄνευ ξενοφῶντος. καί ὁ φρυνίσκος καί ὁ κλεάνωρ συνωμολόγουν τῷ τιμασίωνι. ἐντεῦθεν ὁ σεύθης ἐλοιδόρει τόν ἡρακλείδην ὅτι οὐ παρεκάλει καί ξενοφῶντα. ἐκ δέ τούτου παρακαλοῦσιν αὐτόν μόνον. ὁ δέ γνούς τοῦ ἡρακλείδου τήν πανουργίαν ὅτι βούλοιτο αὐτόν διαβάλλειν πρός τούς ἄλλους στρατηγούς, παρέρχεται λαβών τούς τε στρατηγούς πάντας καί τούς λοχαγούς. καί ἐπεί πάντες ἐπείσθησαν, συνεστρατεύοντο καί ἀφικνοῦνται ἐν δεξιᾷ ἔχοντες τόν πόντον διά τῶν μελινοφάγων καλουμένων θρᾳκῶν εἰς τόν σαλμυδησσόν. ἔνθα τῶν εἰς τόν πόντον πλεουσῶν νεῶν πολλαί ὀκέλλουσι καί ἐκπίπτουσι: τέναγος γάρ ἐστιν ἐπί πάμπολυ τῆς θαλάττης. καί θρᾷκες οἱ κατά ταῦτα οἰκοῦντες στήλας ὁρισάμενοι τά καθ' αὑτούς ἐκπίπτοντα ἕκαστοι λῄζονται: τέως δέ ἔλεγον πρίν ὁρίσασθαι ἁρπάζοντας πολλούς ὑπ' ἀλλήλων ἀποθνῄσκειν. ἐνταῦθα ηὑρίσκοντο πολλαί μέν κλῖναι, πολλά δέ κιβώτια, πολλαί δέ βίβλοι γεγραμμέναι, καί τἆλλα πολλά ὅσα ἐν ξυλίνοις τεύχεσι ναύκληροι ἄγουσιν. ἐντεῦθεν ταῦτα καταστρεψάμενοι ἀπῇσαν πάλιν. ἔνθα δή σεύθης εἶχε στράτευμα ἤδη πλέον τοῦ ἑλληνικοῦ: ἔκ τε γάρ ὀδρυσῶν πολύ ἔτι πλείους κατεβεβήκεσαν καί οἱ αἰεί πειθόμενοι συνεστρατεύοντο. κατηυλίσθησαν δ' ἐν τῷ πεδίῳ ὑπέρ σηλυμβρίας ὅσον τριάκοντα σταδίους ἀπέχοντες τῆς θαλάττης. καί μισθός μέν οὐδείς πω ἐφαίνετο: πρός δέ τόν ξενοφῶντα οἵ τε στρατιῶται παγχαλέπως εἶχον ὅ τε σεύθης οὐκέτι οἰκείως διέκειτο, ἀλλ' ὁπότε συγγενέσθαι αὐτῷ βουλόμενος ἔλθοι, πολλαί ἤδη ἀσχολίαι ἐφαίνοντο. ἐν τούτῳ τῷ χρόνῳ σχεδόν ἤδη δύο μηνῶν ὄντων ἀφικνεῖται χαρμῖνός τε ὁ λάκων καί πολύνικος παρά θίβρωνος, καί λέγουσιν ὅτι λακεδαιμονίοις δοκεῖ στρατεύεσθαι ἐπί τισσαφέρνην, καί θίβρων ἐκπέπλευκεν ὡς πολεμήσων, καί δεῖται ταύτης τῆς στρατιᾶς καί λέγει ὅτι δαρεικός ἑκάστῳ ἔσται μισθός τοῦ μηνός, καί τοῖς λοχαγοῖς διμοιρία, τοῖς δέ στρατηγοῖς τετραμοιρία. ἐπεί δ' ἦλθον οἱ λακεδαιμόνιοι, εὐθύς ὁ ἡρακλείδης πυθόμενος ὅτι ἐπί τό στράτευμα ἥκουσι λέγει τῷ σεύθῃ ὅτι κάλλιστόν τι γεγένηται: οἱ μέν γάρ λακεδαιμόνιοι δέονται τοῦ στρατεύματος, σύ δέ οὐκέτι δέῃ: ἀποδιδούς δέ τό στράτευμα χαριῇ αὐτοῖς, σέ δέ οὐκέτι ἀπαιτήσουσι τόν μισθόν, ἀλλ' ἀπαλλάξονται ἐκ τῆς χώρας. ἀκούσας ταῦτα ὁ σεύθης κελεύει παράγειν: καί ἐπεί εἶπον ὅτι ἐπί τό στράτευμα ἥκουσιν, ἔλεγεν ὅτι τό στράτευμα ἀποδίδωσι, φίλος τε καί σύμμαχος εἶναι βούλεται, καλεῖ τε αὐτούς ἐπί ξένια: καί ἐξένιζε μεγαλοπρεπῶς. ξενοφῶντα δέ οὐκ ἐκάλει, οὐδέ τῶν ἄλλων στρατηγῶν οὐδένα. ἐρωτώντων δέ τῶν λακεδαιμονίων τίς ἀνήρ εἴη ξενοφῶν ἀπεκρίνατο ὅτι τά μέν ἄλλα εἴη οὐ κακός, φιλοστρατιώτης δέ: καί διά τοῦτο χεῖρόν ἐστιν αὐτῷ. καί οἵ εἶπον: ἀλλ' ἦ δημαγωγεῖ ὁ ἀνήρ τούς ἄνδρας; καί ὁ ἡρακλείδης, πάνυ μέν οὖν, ἔφη. ἆρ' οὖν, ἔφασαν, μή καί ἡμῖν ἐναντιώσεται τῆς ἀπαγωγῆς; ἀλλ' ἤν ὑμεῖς, ἔφη ὁ ἡρακλείδης, συλλέξαντες αὐτούς ὑπόσχησθε τόν μισθόν, ὀλίγον ἐκείνῳ προσχόντες ἀποδραμοῦνται σύν ὑμῖν. πῶς οὖν ἄν, ἔφασαν, ἡμῖν συλλεγεῖεν; αὔριον ὑμᾶς, ἔφη ὁ ἡρακλείδης, πρῴ ἄξομεν πρός αὐτούς: καί οἶδα, ἔφη, ὅτι ἐπειδάν ὑμᾶς ἴδωσιν, ἄσμενοι συνδραμοῦνται. αὕτη μέν ἡ ἡμέρα οὕτως ἔληξεν. τῇ δ' ὑστεραίᾳ ἄγουσιν ἐπί τό στράτευμα τούς λάκωνας σεύθης τε καί ἡρακλείδης, καί συλλέγεται ἡ στρατιά. τώ δέ λάκωνε ἐλεγέτην ὅτι λακεδαιμονίοις δοκεῖ πολεμεῖν τισσαφέρνει τῷ ὑμᾶς ἀδικήσαντι: ἤν οὖν ἴητε σύν ἡμῖν, τόν τε ἐχθρόν τιμωρήσεσθε καί δαρεικόν ἕκαστος οἴσει τοῦ μηνός ὑμῶν, λοχαγός δέ τό διπλοῦν, στρατηγός δέ τό τετραπλοῦν. καί οἱ στρατιῶται ἄσμενοί τε ἤκουσαν καί εὐθύς ἀνίσταταί τις τῶν ἀρκάδων τοῦ ξενοφῶντος κατηγορήσων. παρῆν δέ καί σεύθης βουλόμενος εἰδέναι τί πραχθήσεται, καί ἐν ἐπηκόῳ εἱστήκει ἔχων ἑρμηνέα: ξυνίει δέ καί αὐτός ἑλληνιστί τά πλεῖστα. ἔνθα δή λέγει ὁ ἀρκάς: ἀλλ' ἡμεῖς μέν, ὦ λακεδαιμόνιοι, καί πάλαι ἄν ἦμεν παρ' ὑμῖν, εἰ μή ξενοφῶν ἡμᾶς δεῦρο πείσας ἀπήγαγεν, ἔνθα δή ἡμεῖς μέν τόν δεινόν χειμῶνα στρατευόμενοι καί νύκτα καί ἡμέραν οὐδέν πεπαύμεθα: ὁ δέ τούς ἡμετέρους πόνους ἔχει: καί σεύθης ἐκεῖνον μέν ἰδίᾳ πεπλούτικεν, ἡμᾶς δέ ἀποστερεῖ τόν μισθόν: ὥστε [ὅ γε πρῶτος λέγων] ἐγώ μέν εἰ τοῦτον ἴδοιμι καταλευσθέντα καί δόντα δίκην ὧν ἡμᾶς περιεῖλκε, καί τόν μισθόν ἄν μοι δοκῶ ἔχειν καί οὐδέν ἐπί τοῖς πεπονημένοις ἄχθεσθαι. μετά τοῦτον ἄλλος ἀνέστη ὁμοίως καί ἄλλος. ἐκ δέ τούτου ξενοφῶν ἔλεξεν ὧδε. ἀλλά πάντα μέν ἄρα ἄνθρωπον ὄντα προσδοκᾶν δεῖ, ὁπότε γε καί ἐγώ νῦν ὑφ' ὑμῶν αἰτίας ἔχω ἐν ᾧ πλείστην προθυμίαν ἐμαυτῷ γε δοκῶ συνειδέναι περί ὑμᾶς παρεσχημένος. ἀπετραπόμην μέν γε ἤδη οἴκαδε ὡρμημένος, οὐ μά τόν δία οὔτοι πυνθανόμενος ὑμᾶς εὖ πράττειν, ἀλλά μᾶλλον ἀκούων ἐν ἀπόροις εἶναι ὡς ὠφελήσων εἴ τι δυναίμην. ἐπεί δέ ἦλθον, σεύθου τουτουί πολλούς ἀγγέλους πρός ἐμέ πέμποντος καί πολλά ὑπισχνουμένου μοι, εἰ πείσαιμι ὑμᾶς πρός αὐτόν ἐλθεῖν, τοῦτο μέν οὐκ ἐπεχείρησα ποιεῖν, ὡς αὐτοί ὑμεῖς ἐπίστασθε. ἦγον δέ ὅθεν ᾠόμην τάχιστ' ἄν ὑμᾶς εἰς τήν ἀσίαν διαβῆναι. ταῦτα γάρ καί βέλτιστα ἐνόμιζον ὑμῖν εἶναι καί ὑμᾶς ᾔδειν βουλομένους. ἐπεί δ' ἀρίσταρχος ἐλθών σύν τριήρεσιν ἐκώλυε διαπλεῖν ἡμᾶς, ἐκ τούτου, ὅπερ εἰκός δήπου ἦν, συνέλεξα ὑμᾶς, ὅπως βουλευσαίμεθα ὅ τι χρή ποιεῖν. οὐκοῦν ὑμεῖς ἀκούοντες μέν ἀριστάρχου ἐπιτάττοντος ὑμῖν εἰς χερρόνησον πορεύεσθαι, ἀκούοντες δέ σεύθου πείθοντος ἑαυτῷ συστρατεύεσθαι, πάντες μέν ἐλέγετε σύν σεύθῃ ἰέναι, πάντες δ' ἐψηφίσασθε ταῦτα. τί οὖν ἐγώ ἐνταῦθα ἠδίκησα ἀγαγών ὑμᾶς ἔνθα πᾶσιν ὑμῖν ἐδόκει; ἐπεί γε μήν ψεύδεσθαι ἤρξατο σεύθης περί τοῦ μισθοῦ, εἰ μέν ἐπαινῶ αὐτόν, δικαίως ἄν με καί αἰτιῷσθε καί μισοῖτε: εἰ δέ πρόσθεν αὐτῷ πάντων μάλιστα φίλος ὤν νῦν πάντων διαφορώτατός εἰμι, πῶς ἄν ἔτι δικαίως ὑμᾶς αἱρούμενος ἀντί σεύθου ὑφ' ὑμῶν αἰτίαν ἔχοιμι περί ὧν πρός τοῦτον διαφέρομαι; ἀλλ' εἴποιτ' ἄν ὅτι ἔξεστι καί τά ὑμέτερα ἔχοντα παρά σεύθου τεχνάζειν. οὐκοῦν δῆλον τοῦτό γέ ἐστιν, εἴπερ ἐμοί ἐτέλει τι σεύθης, οὐχ οὕτως ἐτέλει δήπου ὡς ὧν τε ἐμοί δοίη στέροιτο καί ἄλλα ὑμῖν ἀποτείσειεν, ἀλλ' οἶμαι, εἰ ἐδίδου, ἐπί τούτῳ ἄν ἐδίδου ὅπως ἐμοί δούς μεῖον μή ἀποδοίη ὑμῖν τό πλέον. εἰ τοίνυν οὕτως ἔχειν οἴεσθε, ἔξεστιν ὑμῖν αὐτίκα μάλα ματαίαν ταύτην τήν πρᾶξιν ἀμφοτέροις ἡμῖν ποιῆσαι, ἐάν πράττητε αὐτόν τά χρήματα. δῆλον γάρ ὅτι σεύθης, εἰ ἔχω τι παρ' αὐτοῦ, ἀπαιτήσει με, καί ἀπαιτήσει μέντοι δικαίως, ἐάν μή βεβαιῶ τήν πρᾶξιν αὐτῷ ἐφ' ᾗ ἐδωροδόκουν. ἀλλά πολλοῦ μοι δοκῶ δεῖν τά ὑμέτερα ἔχειν: ὀμνύω γάρ ὑμῖν θεούς ἅπαντας καί πάσας μηδ' ἅ ἐμοί ἰδίᾳ ὑπέσχετο σεύθης ἔχειν: πάρεστι δέ καί αὐτός καί ἀκούων σύνοιδέ μοι εἰ ἐπιορκῶ: ἵνα δέ μᾶλλον θαυμάσητε, συνεπόμνυμι μηδέ ἅ οἱ ἄλλοι στρατηγοί ἔλαβον εἰληφέναι, μή τοίνυν μηδέ ὅσα τῶν λοχαγῶν ἔνιοι. καί τί δή ταῦτ' ἐποίουν; ᾤμην, ἄνδρες, ὅσῳ, μᾶλλον συμφέροιμι τούτῳ τήν τότε πενίαν, τοσούτῳ μᾶλλον αὐτόν φίλον ποιή σεσθαι, ὁπότε δυνασθείη. ἐγώ δέ ἅμα τε αὐτόν ὁρῶ εὖ πράττοντα καί γιγνώσκω δή αὐτοῦ τήν γνώμην. εἴποι δή τις ἄν, οὔκουν αἰσχύνῃ οὕτω μώρως ἐξαπατώμενος; ναί μά δία ᾐσχυνόμην μέντἄν, εἰ ὑπό πολεμίου γε ὄντος ἐξηπατήθην: φίλῳ δέ ὄντι ἐξαπατᾶν αἴσχιόν μοι δοκεῖ εἶναι ἤ ἐξαπατᾶσθαι. ἐπεί εἴ γε πρός φίλους ἐστί φυλακή, πᾶσαν οἶδα ἡμᾶς φυλαξαμένους ὡς μή παρασχεῖν τούτῳ πρόφασιν δικαίαν μή ἀποδιδόναι ἡμῖν ἅ ὑπέσχετο: οὔτε γάρ ἠδικήσαμεν τοῦτον οὐδέν οὔτε κατεβλακεύσαμεν τά τούτου οὐδέ μήν κατεδειλιάσαμεν οὐδέν ἐφ' ὅ τι ἡμᾶς οὗτος παρεκάλεσεν. ἀλλά, φαίητε ἄν, ἔδει τά ἐνέχυρα τότε λαβεῖν, ὡς μηδ' εἰ ἐβούλετο ἐδύνατο ἐξαπατᾶν. πρός ταῦτα δή ἀκούσατε ἅ ἐγώ οὐκ ἄν ποτε εἶπον τούτου ἐναντίον, εἰ μή μοι παντάπασιν ἀγνώμονες ἐδοκεῖτε εἶναι ἤ λίαν εἰς ἐμέ ἀχάριστοι. ἀναμνήσθητε γάρ ἐν ποίοις τισί πράγμασιν ὄντες ἐτυγχάνετε, ἐξ ὧν ὑμᾶς ἐγώ ἀνήγαγον πρός σεύθην. οὐκ εἰς μέν πέρινθον προσῇτε [πόλιν], ἀρίσταρχος δ' ὑμᾶς ὁ λακεδαιμόνιος οὐκ εἴα εἰσιέναι ἀποκλείσας τάς πύλας; ὑπαίθριοι δ' ἔξω ἐστρατοπεδεύετε, μέσος δέ χειμών ἦν, ἀγορᾷ δέ ἐχρῆσθε σπάνια μέν ὁρῶντες τά ὤνια, σπάνια δ' ἔχοντες ὅτων ὠνήσεσθε, ἀνάγκη δέ ἦν μένειν ἐπί θρᾴκης: τριήρεις γάρ ἐφορμοῦσαι ἐκώλυον διαπλεῖν: εἰ δέ μένοι τις, ἐν πολεμίᾳ εἶναι, ἔνθα πολλοί μέν ἱππεῖς ἦσαν ἐναντίοι, πολλοί δέ πελτασταί, ἡμῖν δέ ὁπλιτικόν μέν ἦν ᾧ ἁθρόοι μέν ἰόντες ἐπί τάς κώμας ἴσως ἄν ἐδυνάμεθα σῖτον λαμβάνειν οὐδέν τι ἄφθονον, ὅτῳ δέ διώκοντες ἄν ἤ ἀνδράποδα ἤ πρόβατα κατελαμβάνομεν οὐκ ἦν ἡμῖν: οὔτε γάρ ἱππικόν οὔτε πελταστικόν ἔτι ἐγώ συνεστηκός κατέλαβον παρ' ὑμῖν. εἰ οὖν ἐν τοιαύτῃ ἀνάγκῃ ὄντων ὑμῶν μηδ' ὁντιναοῦν μισθόν προσαιτήσας σεύθην σύμμαχον ὑμῖν προσέλαβον, ἔχοντα καί ἱππέας καί πελταστάς ὧν ὑμεῖς προσεδεῖσθε, ἦ κακῶς ἄν ἐδόκουν ὑμῖν βεβουλεῦσθαι πρό ὑμῶν; τούτων γάρ δήπου κοινωνήσαντες καί σῖτον ἀφθονώτερον ἐν ταῖς κώμαις ηὑρίσκετε διά τό ἀναγκάζεσθαι τούς θρᾷκας κατά σπουδήν μᾶλλον φεύγειν, καί προβάτων καί ἀνδραπόδων μᾶλλον μετέσχετε. καί πολέμιον οὐκέτι οὐδένα ἑωρῶμεν ἐπειδή τό ἱππικόν ἡμῖν προσεγένετο: τέως δέ θαρραλέως ἡμῖν ἐφείποντο οἱ πολέμιοι καί ἱππικῷ καί πελταστικῷ κωλύοντες μηδαμῇ κατ' ὀλίγους ἀποσκεδαννυμένους τά ἐπιτήδεια ἀφθονώτερα ἡμᾶς πορίζεσθαι. εἰ δέ δή ὁ συμπαρέχων ὑμῖν ταύτην τήν ἀσφάλειαν μή πάνυ πολύν νισθόν προσετέλει τῆς ἀσφαλείας, τοῦτο δή τό σχέτλιον πάθημα καί διά τοῦτο οὐδαμῇ οἴεσθε χρῆναι ζῶντα ἐμέ ἀνεῖναι; νῦν δέ δή πῶς ἀπέρχεσθε; οὐ διαχειμάσαντες μέν ἐν ἀφθόνοις τοῖς ἐπιτηδείοις, περιττόν δ' ἔχοντες τοῦτο εἴ τι ἐλάβετε παρά σεύθου; τά γάρ τῶν πολεμίων ἐδαπανᾶτε. καί ταῦτα πράττοντες οὔτε ἄνδρας ἐπείδετε ὑμῶν αὐτῶν ἀποθανόντας οὔτε ζῶντας ἀπεβάλετε. εἰ δέ τι καλόν πρός τούς ἐν τῇ ἀσίᾳ βαρβάρους ἐπέπρακτο ὑμῖν, οὐ καί ἐκεῖνο σῶν ἔχετε καί πρός ἐκείνοις νῦν ἄλλην εὔκλειαν προσειλήφατε καί τούς ἐν τῇ εὐρώπῃ θρᾷκας ἐφ' οὕς ἐστρατεύσασθε κρατήσαντες; ἐγώ μέν ὑμᾶς φημι δικαίως ἄν ὧν ἐμοί χαλεπαίνετε τούτων τοῖς θεοῖς χάριν εἰδέναι ὡς ἀγαθῶν. καί τά μέν δή ὑμέτερα τοιαῦτα. ἄγετε δή πρός θεῶν καί τά ἐμά σκέψασθε ὡς ἔχει. ἐγώ γάρ ὅτε μέν πρότερον ἀπῇα οἴκαδε, ἔχων μέν ἔπαινον πολύν πρός ὑμῶν ἀπεπορευόμην, ἔχων δέ δι' ὑμᾶς καί ὑπό τῶν ἄλλων ἑλλήνων εὔκλειαν. ἐπιστευόμην δέ ὑπό λακεδαιμονίων: οὐ γάρ ἄν με ἔπεμπον πάλιν πρός ὑμᾶς. νῦν δέ ἀπέρχομαι πρός μέν λακεδαιμονίους ὑφ' ὑμῶν διαβεβλημένος, σεύθῃ δέ ἀπηχθημένος ὑπέρ ὑμῶν, ὅν ἤλπιζον εὖ ποιήσας μεθ' ὑμῶν ἀποστροφήν καί ἐμοί καλήν καί παισίν, εἰ γένοιντο, καταθήσεσθαι. ὑμεῖς δ', ὑπέρ ὧν ἐγώ ἀπήχθημαί τε πλεῖστα καί ταῦτα πολύ κρείττοσιν ἐμαυτοῦ, πραγματευόμενός τε οὐδέ νῦν πω πέπαυμαι ὅ τι δύναμαι ἀγαθόν ὑμῖν, τοιαύτην ἔχετε γνώμην περί ἐμοῦ. ἀλλ' ἔχετε μέν με οὔτε φεύγοντα λαβόντες οὔτε ἀποδιδράσκοντα: ἤν δέ ποιήσητε ἅ λέγετε, ἴστε ὅτι ἄνδρα κατακεκονότες ἔσεσθε πολλά μέν δή πρό ὑμῶν ἀγρυπνήσαντα, πολλά δέ σύν ὑμῖν πονήσαντα καί κινδυνεύσαντα καί ἐν τῷ μέρει καί παρά τό μέρος, θεῶν δ' ἵλεων ὄντων καί τρόπαια βαρβάρων πολλά δή σύν ὑμῖν στησάμενον, ὅπως δέ γε μηδενί τῶν ἑλλήνων πολέμιοι γένησθε, πᾶν ὅσον ἐγώ ἐδυνάμην πρός ὑμᾶς διατεινάμενον. καί γάρ οὖν νῦν ὑμῖν ἔξεστιν ἀνεπιλήπτως πορεύεσθαι ὅπῃ ἄν ἕλησθε καί κατά γῆν καί κατά θάλατταν. ὑμεῖς δέ, ὅτε πολλή ὑμῖν εὐπορία φαίνεται, καί πλεῖτε ἔνθα δή ἐπεθυμεῖτε πάλαι, δέονταί τε ὑμῶν οἱ μέγιστον δυνάμενοι, μισθός δέ φαίνεται, ἡγεμόνες δέ ἥκουσι λακεδαιμόνιοι οἱ κράτιστοι νομιζόμενοι εἶναι, νῦν δή καιρός ὑμῖν δοκεῖ εἶναι ὡς τάχιστα ἐμέ κατακαίνειν; οὐ μήν ὅτε γε ἐν τοῖς ἀπόροις ἦμεν, ὦ πάντων μνημονικώτατοι, ἀλλά καί πατέρα ἐμέ ἐκαλεῖτε καί αἰεί ὡς εὐεργέτου μεμνήσεσθαι ὑπισχνεῖσθε. οὐ μέντοι ἀγνώμονες οὐδέ οὗτοί εἰσιν οἱ νῦν ἥκοντες ἐφ' ὑμᾶς: ὥστε, ὡς ἐγώ οἶμαι, οὐδέ τούτοις δοκεῖτε βελτίονες εἶναι τοιοῦτοι ὄντες περί ἐμέ. ταῦτ' εἰπών ἐπαύσατο. χαρμῖνος δέ ὁ λακεδαιμόνιος ἀναστάς εἶπεν: οὐ τώ σιώ, ἀλλ' ἐμοί μέντοι οὐ δικαίως δοκεῖτε τῷ ἀνδρί τούτῳ χαλεπαίνειν: ἔχω γάρ καί αὐτός αὐτῷ μαρτυρῆσαι. σεύθης γάρ ἐρωτῶντος ἐμοῦ καί πολυνίκου περί ξενοφῶντος τίς ἀνήρ εἴη ἄλλο μέν οὐδέν εἶχε μέμψασθαι, ἄγαν δέ φιλοστρατιώτην ἔφη αὐτόν εἶναι: διό καί χεῖρον αὐτῷ εἶναι πρός ἡμῶν τε τῶν λακεδαιμονίων καί πρός αὐτοῦ. ἀναστάς ἐπί τούτῳ εὐρύλοχος λουσιάτης ἀρκάς εἶπεν: καί δοκεῖ γέ μοι, ἄνδρες λακεδαιμόνιοι, τοῦτο ὑμᾶς πρῶτον ἡμῶν στρατηγῆσαι, παρά σεύθου ἡμῖν τόν μισθόν ἀναπρᾶξαι ἤ ἑκόντος ἤ ἄκοντος, καί μή πρότερον ἡμᾶς ἀπαγαγεῖν. πολυκράτης δέ ἀθηναῖος εἶπεν ἐνετός ὑπό ξενοφῶντος: ὁρῶ γε μήν, ἔφη, ὦ ἄνδρες, καί ἡρακλείδην ἐνταῦθα παρόντα, ὅς παραλαβών τά χρήματα ἅ ἡμεῖς ἐπονήσαμεν, ταῦτα ἀποδόμενος οὔτε σεύθῃ ἀπέδωκεν οὔτε ἡμῖν τά γιγνόμενα, ἀλλ' αὐτός κλέψας πέπαται. ἤν οὖν σωφρονῶμεν, ἑξόμεθα αὐτοῦ: οὐ γάρ δή οὗτός γε, ἔφη, θρᾷξ ἐστιν, ἀλλ' ἕλλην ὤν ἕλληνας ἀδικεῖ. ταῦτα ἀκούσας ὁ ἡρακλείδης μάλα ἐξεπλάγη: καί προσελθών τῷ σεύθῃ λέγει: ἡμεῖς ἤν σωφρονῶμεν, ἄπιμεν ἐντεῦθεν ἐκ τῆς τούτων ἐπικρατείας. καί ἀναβάντες ἐπί τούς ἵππους ᾤχοντο ἀπελαύνοντες εἰς τό ἑαυτῶν στρατόπεδον. καί ἐντεῦθεν σεύθης πέμπει ἀβροζέλμην τόν ἑαυτοῦ ἑρμηνέα πρός ξενοφῶντα καί κελεύει αὐτόν καταμεῖναι παρ' ἑαυτῷ ἔχοντα χιλίους ὁπλίτας, καί ὑπισχνεῖται αὐτῷ ἀποδώσειν τά τε χωρία τά ἐπί θαλάττῃ καί τά ἄλλα ἅ ὑπέσχετο. καί ἐν ἀπορρήτῳ ποιησάμενος λέγει ὅτι ἀκήκοε πολυνίκου ὡς εἰ ὑποχείριος ἔσται λακεδαιμονίοις, σαφῶς ἀποθανοῖτο ὑπό θίβρωνος. ἐπέστελλον δέ ταῦτα καί ἄλλοι πολλοί τῷ ξενοφῶντι ὡς διαβεβλημένος εἴη καί φυλάττεσθαι δέοι. ὁ δέ ἀκούων ταῦτα δύο ἱερεῖα λαβών ἐθύετο τῷ διί τῷ βασιλεῖ πότερά οἱ λῷον καί ἄμεινον εἴη μένειν παρά σεύθῃ ἐφ' οἷς σεύθης λέγει ἤ ἀπιέναι σύν τῷ στρατεύματι. ἀναιρεῖ αὐτῷ ἀπιέναι. ἐντεῦθεν σεύθης μέν ἀπεστρατοπεδεύσατο προσωτέρω: οἱ δέ ἕλληνες ἐσκήνησαν εἰς κώμας ὅθεν ἔμελλον πλεῖστα ἐπισιτισάμενοι ἐπί θάλατταν ἥξειν. αἱ δέ κῶμαι αὗται ἦσαν δεδομέναι ὑπό σεύθου μηδοσάδῃ. ὁρῶν οὖν ὁ μηδοσάδης δαπανώμενα τά ἑαυτοῦ ἐν ταῖς κώμαις ὑπό τῶν ἑλλήνων χαλεπῶς ἔφερε: καί λαβών ἄνδρα ὀδρύσην δυνατώτατον τῶν ἄνωθεν καταβεβηκότων καί ἱππέας ὅσον τριάκοντα ἔρχεται καί προκαλεῖται ξενοφῶντα ἐκ τοῦ ἑλληνικοῦ στρατεύματος. καί ὅς λαβών τινας τῶν λοχαγῶν καί ἄλλους τῶν ἐπιτηδείων προσέρχεται. ἔνθα δή λέγει μηδοσάδης: ἀδικεῖτε, ὦ ξενοφῶν, τάς ἡμετέρας κώμας πορθοῦντες. προλέγομεν οὖν ὑμῖν, ἐγώ τε ὑπέρ σεύθου καί ὅδε ἁνήρ παρά μηδόκου ἥκων τοῦ ἄνω βασιλέως, ἀπιέναι ἐκ τῆς χώρας: εἰ δέ μή, οὐκ ἐπιτρέψομεν ὑμῖν, ἀλλ' ἐάν ποιῆτε κακῶς τήν ἡμετέραν χώραν, ὡς πολεμίους ἀλεξόμεθα. ὁ δέ ξενοφῶν ἀκούσας ταῦτα εἶπεν: ἀλλά σοί μέν τοιαῦτα λέγοντι καί ἀποκρίνασθαι χαλεπόν: τούτου δ' ἕνεκα τοῦ νεανίσκου λέξω, ἵν' εἰδῇ οἷοί τε ὑμεῖς ἐστε καί οἷοι ἡμεῖς. ἡμεῖς μέν γάρ, ἔφη, πρίν ὑμῖν φίλοι γενέσθαι ἐπορευόμεθα διά ταύτης τῆς χώρας ὅποι ἐβουλόμεθα, ἥν μέν ἐθέλοιμεν πορθοῦντες, ἥν δέ θέλοιμεν καίοντες, καί σύ ὁπότε πρός ἡμᾶς ἔλθοις πρεσβεύων, ηὐλίζου τότε παρ' ἡμῖν οὐδένα φοβούμενος τῶν πολεμίων: ὑμεῖς δέ οὐκ ᾖτε εἰς τήνδε τήν χώραν, ἤ εἴ ποτε ἔλθοιτε, ὡς ἐν κρειττόνων χώρᾳ ηὐλίζεσθε ἐγκεχαλινωμένοις τοῖς ἵπποις. ἐπεί δέ ἡμῖν φίλοι ἐγένεσθε καί δι' ἡμᾶς σύν θεοῖς ἔχετε τήνδε τήν χώραν, νῦν δή ἐξελαύνετε ἡμᾶς ἐκ τῆσδε τῆς χώρας ἥν παρ' ἡμῶν, ἐχόντων κατά κράτος, παρελάβετε: ὡς γάρ αὐτός οἶσθα, οἱ πολέμιοι οὐχ ἱκανοί ἦσαν ἡμᾶς ἐξελαύνειν. καί οὐχ ὅπως δῶρα δούς καί εὖ ποιήσας ἀνθ' ὧν εὖ ἔπαθες ἀξιοῖς ἡμᾶς ἀποπέμψασθαι, ἀλλ' ἀποπορευομένους ἡμᾶς οὐδ' ἐναυλισθῆναι ὅσον δύνασαι ἐπιτρέπεις. καί ταῦτα λέγων οὔτε θεούς αἰσχύνῃ οὔτε τόνδε τόν ἄνδρα, ὅς νῦν μέν σε ὁρᾷ πλουτοῦντα, πρίν δέ ἡμῖν φίλον γενέσθαι ἀπό λῃστείας τόν βίον ἔχοντα, ὡς αὐτός ἔφησθα. ἀτάρ τί καί πρός ἐμέ λέγεις ταῦτα; ἔφη: οὐ γάρ ἔγωγ' ἔτι ἄρχω, ἀλλά λακεδαιμόνιοι, οἷς ὑμεῖς παρεδώκατε τό στράτευμα ἀπαγαγεῖν οὐδέν ἐμέ παρακαλέσαντες, ὦ θαυμαστότατοι, ὅπως ὥσπερ ἀπηχθανόμην αὐτοῖς ὅτε πρός ὑμᾶς ἦγον, οὕτω καί χαρισαίμην νῦν ἀποδιδούς. ἐπεί ταῦτα ἤκουσεν ὁ ὀδρύσης, εἶπεν: ἐγώ μών, ὦ μηδόσαδες, κατά τῆς γῆς καταδύομαι ὑπό τῆς αἰσχύνης ἀκούων ταῦτα. καί εἰ μέν πρόσθεν ἠπιστάμην, οὐδ' ἄν συνηκολούθησά σοι: καί νῦν ἄπειμι. οὐδέ γάρ ἄν μήδοκός με ὁ βασιλεύς ἐπαινοίη, εἰ ἐξελαύνοιμι τούς εὐεργέτας. ταῦτ' εἰπών ἀναβάς ἐπί τόν ἵππον ἀπήλαυνε καί σύν αὐτῷ οἱ ἄλλοι ἱππεῖς πλήν τεττάρων ἤ πέντε. ὁ δέ μηδοσάδης (ἐλύπει γάρ αὐτόν ἡ χώρα πορθουμένη), ἐκέλευε τόν ξενοφῶντα καλέσαι τώ λακεδαιμονίω. καί ὅς λαβών τούς ἐπιτηδειοτάτους προσῆλθε τῷ χαρμίνῳ καί πολυνίκῳ καί ἔλεγεν ὅτι καλεῖ αὐτούς μηδοσάδης προερῶν ἅπερ αὐτῷ, ἀπιέναι ἐκ τῆς χώρας. οἴομαι ἄν οὖν, ἔφη, ὑμᾶς ἀπολαβεῖν τῇ στρατιᾷ τόν ὀφειλόμενον μισθόν, εἰ εἴποιτε ὅτι δεδέηται ὑμῶν ἡ στρατιά συναναπρᾶξαι τόν μισθόν ἤ παρ' ἑκόντος ἤ παρ' ἄκοντος σεύθου, καί ὅτι τούτων τυχόντες προθύμως ἄν συνέπεσθαι ὑμῖν φασι: καί ὅτι δίκαια ὑμῖν δοκοῦσι λέγειν: καί ὅτι ὑπέσχεσθε αὐτοῖς τότε ἀπιέναι ὅταν τά δίκαια ἔχωσιν οἱ στρατιῶται. ἀκούσαντες οἱ λάκωνες ταῦτα ἔφασαν ἐρεῖν καί ἄλλα ὁποῖα ἄν δύνωνται κράτιστα: καί εὐθύς ἐπορεύοντο ἔχοντες πάντας τούς ἐπικαιρίους. ἐλθών δέ ἔλεξε χαρμῖνος: εἰ μέν σύ τι ἔχεις, ὦ μηδόσαδες, πρός ἡμᾶς λέγειν, εἰ δέ μή, ἡμεῖς πρός σέ ἔχομεν. ὁ δέ μηδοσάδης μάλα δή ὑφειμένως: ἀλλ' ἐγώ μέν λέγω, ἔφη, καί σεύθης τά αὐτά, ὅτι ἀξιοῦμεν τούς φίλους ἡμῖν γεγενημένους μή κακῶς πάσχειν ὑφ' ὑμῶν. ὅ τι γάρ ἄν τούτους κακῶς ποιῆτε ἡμᾶς ἤδη ποιεῖτε: ἡμέτεροι γάρ εἰσιν. ἡμεῖς τοίνυν, ἔφασαν οἱ λάκωνες, ἀπίοιμεν ἄν ὁπότε τόν μισθόν ἔχοιεν οἱ ταῦτα ὑμῖν καταπράξαντες: εἰ δέ μή, ἐρχόμεθα μέν καί νῦν βοηθήσοντες τούτοις καί τιμωρησόμενοι ἄνδρας οἵ τούτους παρά τούς ὅρκους ἠδίκησαν. ἤν δέ δή καί ὑμεῖς τοιοῦτοι ἦτε, ἐνθένδε ἀρξόμεθα τά δίκαια λαμβάνειν. ὁ δέ ξενοφῶν εἶπεν: ἐθέλοιτε ἄν τούτοις, ὦ μηδόσαδες, ἐπιτρέψαι, ἐπειδή φίλους ἔφατε εἶναι ὑμῖν, ἐν ὧν τῇ χώρᾳ ἐσμέν, ὁπότερ' ἄν ψηφίσωνται, εἴθ' ὑμᾶς προσῆκεν ἐκ τῆς χώρας ἀπιέναι εἴθ' ἡμᾶς; ὁ δέ ταῦτα μέν οὐκ ἔφη: ἐκέλευε δέ μάλιστα μέν αὐτώ τώ λάκωνε ἐλθεῖν παρά σεύθην περί τοῦ μισθοῦ, καί οἴεσθαι ἄν σεύθην πεῖσαι: εἰ δέ μή, ξενοφῶντα σύν αὐτῷ πέμπειν, καί συμπράξειν ὑπισχνεῖτο. ἐδεῖτο δέ τάς κώμας μή καίειν. ἐντεῦθεν πέμπουσι ξενοφῶντα καί σύν αὐτῷ οἵ ἐδόκουν ἐπιτηδειότατοι εἶναι. ὁ δέ ἐλθών λέγει πρός σεύθην: οὐδέν ἀπαιτήσων, ὦ σεύθη, πάρειμι, ἀλλά διδάξων, ἤν δύνωμαι, ὡς οὐ δικαίως μοι ἠχθέσθης ὅτι ὑπέρ τῶν στρατιωτῶν ἀπῄτουν σε προθύμως ἅ ὑπέσχου αὐτοῖς: σοί γάρ ἔγωγε οὐχ ἧττον ἐνόμιζον σύμφορον εἶναι ἀποδοῦναι ἤ ἐκείνοις ἀπολαβεῖν. πρῶτον μέν γάρ οἶδα μετά τούς θεούς εἰς τό φανερόν σε τούτους καταστήσαντας, ἐπεί γε βασιλέα σε ἐποίησαν πολλῆς χώρας καί πολλῶν ἀνθρώπων: ὥστε οὐχ οἷόν τέ σοι λανθάνειν οὔτε ἤν τι καλόν οὔτε ἤν τι αἰσχρόν ποιήσῃς. τοιούτῳ δέ ὄντι ἀνδρί μέγα μέν μοι ἐδόκει εἶναι μή δοκεῖν ἀχαρίστως ἀποπέμψασθαι ἄνδρας εὐεργέτας, μέγα δέ εὖ ἀκούειν ὑπό ἑξακισχιλίων ἀνθρώπων, τό δέ μέγιστον μηδαμῶς ἄπιστον σαυτόν καταστῆσαι ὅ τι λέγοις. ὁρῶ γάρ τῶν μέν ἀπίστων ματαίους καί ἀδυνάτους καί ἀτίμους τούς λόγους πλανωμένους: οἵ δ' ἄν φανεροί ὦσιν ἀλήθειαν ἀσκοῦντες, τούτων οἱ λόγοι, ἤν τι δέωνται, οὐδέν μεῖον δύνανται ἁνύσασθαι ἤ ἄλλων ἡ βία: ἤν τέ τινας σωφρονίζειν βούλωνται, γιγνώσκω τάς τούτων ἀπειλάς οὐχ ἧττον σωφρονιζούσας ἤ ἄλλων τό ἤδη κολάζειν: ἤν τέ τῴ τι ὑπισχνῶνται οἱ τοιοῦτοι ἄνδρες, οὐδέν μεῖον διαπράττονται ἤ ἄλλοι παραχρῆμα διδόντες: ἀναμνήσθητι δέ καί σύ τί προτελέσας ἡμῖν συμμάχους ἡμᾶς ἔλαβες. οἶσθ' ὅτι οὐδέν: ἀλλά πιστευθείς ἀληθεύσειν ἅ ἔλεγες ἐπῆρας τοσούτους ἀνθρώπους συστρατεύεσθαί τε καί κατεργάσασθαί σοι ἀρχήν οὐ τριάκοντα μόνον ἀξίαν ταλάντων, ὅσα οἴονται δεῖν οὗτοι νῦν ἀπολαβεῖν, ἀλλά πολλαπλασίων. οὐκοῦν τοῦτο μέν πρῶτον τό πιστεύεσθαι, τό καί τήν βασιλείαν σοι κατεργασάμενον, τούτων τῶν χρημάτων πιπράσκεται. ἴθι δή ἀναμνήσθητι πῶς μέγα ἡγοῦ τότε καταπρᾶξαι ἅ νῦν καταστρεψάμενος ἔχεις. ἐγώ μέν εὖ οἶδ' ὅτι ηὔξω ἄν τά νῦν πεπραγμένα μᾶλλόν σοι καταπραχθῆναι ἤ πολλαπλάσια τούτων τῶν χρημάτων γενέσθαι. ἐμοί τοίνυν μεῖζον βλάβος καί αἴσχιον δοκεῖ εἶναι τό ταῦτα νῦν μή κατασχεῖν ἤ τότε μή λαβεῖν, ὅσῳπερ χαλεπώτερον ἐκ πλουσίου πένητα γενέσθαι ἤ ἀρχήν μή πλουτῆσαι, καί ὅσῳ λυπηρότερον ἐκ βασιλέως ἰδιώτην φανῆναι ἤ ἀρχήν μή βασιλεῦσαι. οὐκοῦν ἐπίστασαι μέν ὅτι οἱ νῦν σοι ὑπήκοοι γενόμενοι οὐ φιλίᾳ τῇ σῇ ἐπείσθησαν ὑπό σοῦ ἄρχεσθαι ἀλλ' ἀνάγκῃ, καί ὅτι ἐπιχειροῖεν ἄν πάλιν ἐλεύθεροι γίγνεσθαι, εἰ μή τις αὐτούς φόβος κατέχοι. ποτέρως οὖν οἴει μᾶλλον ἄν φοβεῖσθαί τε αὐτούς καί σωφρονεῖν τά πρός σέ, εἰ ὁρῷέν σοι τούς στρατιώτας οὕτω διακειμένους ὡς νῦν τε μένοντας ἄν, εἰ σύ κελεύοις, αὖθίς τ' ἄν ταχύ ἐλθόντας, εἰ δέοι, ἄλλους τε τούτων περί σοῦ ἀκούοντας πολλά ἀγαθά ταχύ ἄν σοι ὁπότε βούλοιο παραγενέσθαι, ἤ εἰ καταδοξάσειαν μήτ' ἄν ἄλλους σοι ἐλθεῖν δι' ἀπιστίαν ἐκ τῶν νῦν γεγενημένων τούτους τε αὐτοῖς εὐνουστέρους εἶναι ἤ σοί; ἀλλά μήν οὐδέ πλήθει γε ἡμῶν λειφθέντες ὑπεῖξάν σοι, ἀλλά προστατῶν ἀπορίᾳ. οὐκοῦν νῦν καί τοῦτο κίνδυνος μή λάβωσι προστάτας αὑτῶν τινας τούτων οἵ νομίζουσιν ὑπό σοῦ ἀδικεῖσθαι, ἤ καί τούτων κρείττονας τούς λακεδαιμονίους, ἐάν μέν οἱ στρατιῶται ὑπισχνῶνται προθυμότερον αὐτοῖς συστρατεύσεσθαι, ἄν τά παρά σοῦ νῦν ἀναπράξωσιν, οἱ δέ λακεδαιμόνιοι διά τό δεῖσθαι τῆς στρατιᾶς συναινέσωσιν αὐτοῖς ταῦτα. ὅτι γε μήν οἱ νῦν ὑπό σοί θρᾷκες γενόμενοι πολύ ἄν προθυμότερον ἴοιεν ἐπί σε ἤ σύν σοι οὐκ ἄδηλον: σοῦ μέν γάρ κρατοῦντος δουλεία ὑπάρχει αὐτοῖς, κρατουμένου δέ σου ἐλευθερία. εἰ δέ καί τῆς χώρας προνοεῖσθαι ἤδη τι δεῖ ὡς σῆς οὔσης, ποτέρως ἄν οἴει ἀπαθῆ κακῶν μᾶλλον αὐτήν εἶναι, εἰ οὗτοι οἱ στρατιῶται ἀπολαβόντες ἅ ἐγκαλοῦσιν εἰρήνην καταλιπόντες οἴχοιντο, ἤ εἰ οὗτοί τε μένοιεν ὡς ἐν πολεμίᾳ σύ τε ἄλλους πειρῷο πλέονας τούτων ἔχων ἀντιστρατοπεδεύεσθαι δεομένους τῶν ἐπιτηδείων; ἀργύριον δέ ποτέρως ἄν πλέον ἀναλωθείη, εἰ τούτοις τό ὀφειλόμενον ἀποδοθείη, ἤ εἰ ταῦτά τε ὀφείλοιντο ἄλλους τε κρείττονας δέοι σε μισθοῦσθαι; ἀλλά γάρ ἡρακλείδῃ, ὡς πρός ἐμέ ἐδήλου, πάμπολυ δοκεῖ τοῦτο τό ἀργύριον εἶναι. ἦ μήν πολύ γέ ἐστιν ἔλαττον νῦν σοι καί λαβεῖν τοῦτο καί ἀποδοῦναι ἤ πρίν ἡμᾶς ἐλθεῖν πρός σέ δέκατον τούτου μέρος. οὐ γάρ ἀριθμός ἐστιν ὁ ὁρίζων τό πολύ καί τό ὀλίγον, ἀλλ' ἡ δύναμις τοῦ τε ἀποδιδόντος καί λαμβάνοντος. σοί δέ νῦν ἡ κατ' ἐνιαυτόν πρόσοδος πλείων ἔσται ἤ ἔμπροσθεν τά παρόντα πάντα ἅ ἐκέκτησο. ἐγώ μέν, ὦ σεύθη, ταῦτα ὡς φίλου ὄντος σου προυνοούμην, ὅπως σύ τε ἄξιος δοκοίης εἶναι ὧν οἱ θεοί σοι ἔδωκαν ἀγαθῶν ἐγώ τε μή διαφθαρείην ἐν τῇ στρατιᾷ. εὖ γάρ ἴσθι ὅτι νῦν ἐγώ οὔτ' ἄν ἐχθρόν βουλόμενος κακῶς ποιῆσαι δυνηθείην σύν ταύτῃ τῇ στρατιᾷ οὔτ' ἄν εἴ σοι πάλιν βουλοίμην βοηθῆσαι, ἱκανός ἄν γενοίμην. οὕτω γάρ πρός με ἡ στρατιά διάκειται. καίτοι αὐτόν σε μάρτυρα σύν θεοῖς εἰδόσι ποιοῦμαι ὅτι οὔτε ἔχω παρά σοῦ ἐπί τοῖς στρατιώταις οὐδέν οὔτε ᾔτησα πώποτε εἰς τό ἴδιον τά ἐκείνων οὔτε ἅ ὑπέσχου μοι ἀπῄτησα: ὄμνυμι δέ σοι μηδέ ἀποδιδόντος δέξασθαι ἄν, εἰ μή καί οἱ στρατιῶται ἔμελλον τά ἑαυτῶν συναπολαμβάνειν. αἰσχρόν γάρ ἦν τά μέν ἐμά διαπεπρᾶχθαι, τά δ' ἐκείνων περιιδεῖν κακῶς ἔχοντα ἄλλως τε καί τιμώμενον ὑπ' ἐκείνων. καίτοι ἡρακλείδῃ γε λῆρος πάντα δοκεῖ εἶναι πρός τό ἀργύριον ἔχειν ἐκ παντός τρόπου: ἐγώ δέ, ὦ σεύθη, οὐδέν νομίζω ἀνδρί ἄλλως τε καί ἄρχοντι κάλλιον εἶναι κτῆμα οὐδέ λαμπρότερον ἀρετῆς καί δικαιοσύνης καί γενναιότητος. ὁ γάρ ταῦτα ἔχων πλουτεῖ μέν ὄντων φίλων πολλῶν, πλουτεῖ δέ ἄλλων βουλομένων γενέσθαι, καί εὖ μέν πράττων ἔχει τούς συνησθησομένους, ἐάν δέ τι σφαλῇ, οὐ σπανίζει τῶν βοηθησόντων. ἀλλά γάρ εἰ μήτε ἐκ τῶν ἔργων κατέμαθες ὅτι σοι ἐκ τῆς ψυχῆς φίλος ἦν, μήτε ἐκ τῶν ἐμῶν λόγων δύνασαι τοῦτο γνῶναι, ἀλλά τούς τῶν στρατιωτῶν λόγους πάντας κατανόησον: παρῆσθα γάρ καί ἤκουες ἅ ἔλεγον οἱ ψέγειν ἐμέ βουλόμενοι. κατηγόρουν γάρ μου πρός λακεδαιμονίους ὡς σέ περί πλείονος ποιοίμην ἤ λακεδαιμονίους, αὐτοί δ' ἐνεκάλουν ἐμοί ὡς μᾶλλον μέλει μοι ὅπως τά σά καλῶς ἔχοι ἤ ὅπως τά ἑαυτῶν: ἔφασαν δέ με καί δῶρα ἔχειν παρά σοῦ. καίτοι τά δῶρα ταῦτα πότερον οἴει αὐτούς κακόνοιάν τινα ἐνιδόντας μοι πρός σέ αἰτιᾶσθαί με ἔχειν παρά σοῦ ἤ προθυμίαν πολλήν περί σέ κατανοήσαντας; ἐγώ μέν οἶμαι πάντας ἀνθρώπους νομίζειν εὔνοιαν δεῖν ἀποδείκνυσθαι τούτῳ παρ' οὗ ἄν δῶρά τις λαμβάνῃ. σύ δέ πρίν μέν ὑπηρετῆσαί τί σοι ἐμέ ἐδέξω ἡδέως καί ὄμμασι καί φωνῇ καί ξενίοις καί ὅσα ἔσοιτο ὑπισχνούμενος οὐκ ἐνεπίμπλασο: ἐπεί δέ κατέπραξας ἅ ἐβούλου καί γεγένησαι ὅσον ἐγώ ἐδυνάμην μέγιστος, νῦν οὕτω με ἄτιμον ὄντα ἐν τοῖς στρατιώταις τολμᾷς περιορᾶν; ἀλλά μήν ὅτι σοι δόξει ἀποδοῦναι πιστεύω καί τόν χρόνον διδάξειν σε καί αὐτόν γέ σε οὐχί ἀνέξεσθαι τούς σοί προεμένους εὐεργεσίαν ὁρῶντά σοι ἐγκαλοῦντας. δέομαι οὖν σου, ὅταν ἀποδιδῷς, προθυμεῖσθαι ἐμέ παρά τοῖς στρατιώταις τοιοῦτον ποιῆσαι οἷόνπερ καί παρέλαβες. ἀκούσας ταῦτα ὁ σεύθης κατηράσατο τῷ αἰτίῳ τοῦ μή πάλαι ἀποδεδόσθαι τόν μισθόν: καί πάντες ἡρακλείδην τοῦτον ὑπώπτευσαν εἶναι: ἐγώ γάρ, ἔφη, οὔτε διενοήθην πώποτε ἀποστερῆσαι ἀποδώσω τε. ἐντεῦθεν πάλιν εἶπεν ὁ ξενοφῶν: ἐπεί τοίνυν διανοῇ ἀποδιδόναι, νῦν ἐγώ σου δέομαι δι' ἐμοῦ ἀποδοῦναι, καί μή περιιδεῖν με διά σέ ἀνομοίως ἔχοντα ἐν τῇ στρατιᾷ νῦν τε καί ὅτε πρός σέ ἀφικόμεθα. ὁ δ' εἶπεν: ἀλλ' οὔτ' ἐν τοῖς στρατιώταις ἔσει δι' ἐμέ ἀτιμότερος ἄν τε μένῃς παρ' ἐμοί χιλίους μόνους ὁπλίτας ἔχων, ἐγώ σοι τά τε χωρία ἀποδώσω καί τἆλλα ἅ ὑπεσχόμην. ὁ δέ πάλιν εἶπε: ταῦτα μέν ἔχειν οὕτως οὐχ οἷόν τε: ἀπόπεμπε δέ ἡμᾶς. καί μήν, ἔφη ὁ σεύθης, καί ἀσφαλέστερόν γέ σοι οἶδα ὄν παρ' ἐμοί μένειν ἤ ἀπιέναι. ὁ δέ πάλιν εἶπεν: ἀλλά τήν μέν σήν πρόνοιαν ἐπαινῶ: ἐμοί δέ μένειν οὐχ οἷόν τε: ὅπου δ' ἄν ἐγώ ἐντιμότερος ὦ, νόμιζε καί σοί τοῦτο ἀγαθόν ἔσεσθαι. ἐντεῦθεν λέγει σεύθης: ἀργύριον μέν οὐκ ἔχω ἀλλ' ἤ μικρόν τι, καί τοῦτό σοι δίδωμι, τάλαντον: βοῦς δέ ἑξακοσίους καί πρόβατα εἰς τετρακισχίλια καί ἀνδράποδα εἰς εἴκοσι καί ἑκατόν. ταῦτα λαβών καί τούς τῶν ἀδικησάντων σε ὁμήρους προσλαβών ἄπιθι. γελάσας ὁ ξενοφῶν εἶπεν: ἤν οὖν μή ἐξικνῆται ταῦτ' εἰς τόν μισθόν, τίνος τάλαντον φήσω ἔχειν; ἆρ' οὐκ, ἐπειδή καί ἐπικίνδυνόν μοί ἐστιν, ἀπιόντα γε ἄμεινον φυλάττεσθαι πέτρους; ἤκουες δέ τάς ἀπειλάς. τότε μέν δή αὐτοῦ ἔμεινε. τῇ δ' ὑστεραίᾳ ἀπέδωκέ τε αὐτοῖς ἅ ὑπέσχετο καί τούς ἐλῶντας συνέπεμψεν. οἱ δέ στρατιῶται τέως μέν ἔλεγον ὡς ὁ ξενοφῶν οἴχοιτο ὡς σεύθην οἰκήσων καί ἅ ὑπέσχετο αὐτῷ ληψόμενος: ἐπεί δέ εἶδον, ἥσθησαν καί προσέθεον. ξενοφῶν δ' ἐπεί εἶδε χαρμῖνόν τε καί πολύνικον: ταῦτα, ἔφη, σέσωσται δι' ὑμᾶς τῇ στρατιᾷ καί παραδίδωμι αὐτά ἐγώ ὑμῖν: ὑμεῖς δέ διαθέμενοι διάδοτε τῇ στρατιᾷ. οἱ μέν οὖν παραλαβόντες καί λαφυροπώλας καταστήσαντες ἐπώλουν, καί πολλήν εἶχον αἰτίαν. ξενοφῶν δέ οὐ προσῄει, ἀλλά φανερός ἦν οἴκαδε παρασκευαζόμενος: οὐ γάρ πω ψῆφος αὐτῷ ἐπῆκτο ἀθήνησι περί φυγῆς. προσελθόντες δέ αὐτῷ οἱ ἐπιτήδειοι ἐν τῷ στρατοπέδῳ ἐδέοντο μή ἀπελθεῖν πρίν ἀπαγάγοι τό στράτευμα καί θίβρωνι παραδοίη. ἐντεῦθεν διέπλευσαν εἰς λάμψακον, καί ἀπαντᾷ τῷ ξενοφῶντι εὐκλείδης μάντις φλειάσιος ὁ κλεαγόρου υἱός τοῦ τά ἐντοίχια ἐν λυκείῳ γεγραφότος. οὗτος συνήδετο τῷ ξενοφῶντι ὅτι ἐσέσωστο, καί ἠρώτα αὐτόν πόσον χρυσίον ἔχοι. ὁ δ' αὐτῷ ἐπομόσας εἶπεν ἦ μήν ἔσεσθαι μηδέ ἐφόδιον ἱκανόν οἴκαδε ἀπιόντι, εἰ μή ἀπόδοιτο τόν ἵππον καί ἅ ἀμφ' αὑτόν εἶχεν. ὁ δ' αὐτῷ οὐκ ἐπίστευεν. ἐπεί δ' ἔπεμψαν λαμψακηνοί ξένια τῷ ξενοφῶντι καί ἔθυε τῷ ἀπόλλωνι, παρεστήσατο τόν εὐκλείδην: ἰδών δέ τά ἱερά ὁ εὐκλείδης εἶπεν ὅτι πείθοιτο αὐτῷ μή εἶναι χρήματα. ἀλλ' οἶδα, ἔφη, ὅτι κἄν μέλλῃ ποτέ ἔσεσθαι, φαίνεταί τι ἐμπόδιον, ἄν μηδέν ἄλλο, σύ σαυτῷ. συνωμολόγει ταῦτα ὁ ξενοφῶν. ὁ δέ εἶπεν: ἐμπόδιος γάρ σοι ὁ ζεύς ὁ μειλίχιός ἐστι, καί ἐπήρετο εἰ ἤδη θύσειεν, ὥσπερ οἴκοι, ἔφη, εἰώθειν ἐγώ ὑμῖν θύεσθαι καί ὁλοκαυτεῖν. ὁ δ' οὐκ ἔφη ἐξ ὅτου ἀπεδήμησε τεθυκέναι τούτῳ τῷ θεῷ. συνεβούλευσεν οὖν αὐτῷ θύεσθαι καθά εἰώθει, καί ἔφη συνοίσειν ἐπί τό βέλτιον. τῇ δέ ὑστεραίᾳ ξενοφῶν προσελθών εἰς ὀφρύνιον ἐθύετο καί ὡλοκαύτει χοίρους τῷ πατρίῳ νόμῳ, καί ἐκαλλιέρει. καί ταύτῃ τῇ ἡμέρᾳ ἀφικνεῖται βίων καί ναυσικλείδης χρήματα δώσοντες τῷ στρατεύματι, καί ξενοῦνται τῷ ξενοφῶντι καί ἵππον ὅν ἐν λαμψάκῳ ἀπέδοτο πεντήκοντα δαρεικῶν, ὑποπτεύοντες αὐτόν δι' ἔνδειαν πεπρακέναι, ὅτι ἤκουον αὐτόν ἥδεσθαι τῷ ἵππῳ, λυσάμενοι ἀπέδοσαν καί τήν τιμήν οὐκ ἤθελον ἀπολαβεῖν. ἐντεῦθεν ἐπορεύοντο διά τῆς τρῳάδος, καί ὑπερβάντες τήν ἴδην εἰς ἄντανδρον ἀφικνοῦνται πρῶτον, εἶτα παρά θάλατταν πορευόμενοι [τῆς ἀσίας] εἰς θήβης πεδίον. ἐντεῦθεν δι' ἀδραμυττίου καί κερτωνοῦ ὁδεύσαντες εἰς καΐκου πεδίον ἐλθόντες πέργαμον καταλαμβάνουσι τῆς μυσίας. ἐνταῦθα δή ξενοῦται ξενοφῶν ἑλλάδι τῇ γογγύλου τοῦ ἐρετριέως γυναικί καί γοργίωνος καί γογγύλου μητρί. αὕτη δ' αὐτῷ φράζει ὅτι ἀσιδάτης ἐστίν ἐν τῷ πεδίῳ ἀνήρ πέρσης: τοῦτον ἔφη αὐτόν, εἰ ἔλθοι τῆς νυκτός σύν τριακοσίοις ἀνδράσι, λαβεῖν ἄν καί αὐτόν καί γυναῖκα καί παῖδας καί τά χρήματα: εἶναι δέ πολλά. ταῦτα δέ καθηγησομένους ἔπεμψε τόν τε αὑτῆς ἀνεψιόν καί δαφναγόραν, ὅν περί πλείστου ἐποιεῖτο. ἔχων οὖν ὁ ξενοφῶν τούτους παρ' ἑαυτῷ ἐθύετο. καί βασίας ὁ ἠλεῖος μάντις παρών εἶπεν ὅτι κάλλιστα εἴη τά ἱερά αὐτῷ καί ὁ ἀνήρ ἁλώσιμος εἴη. δειπνήσας οὖν ἐπορεύετο τούς τε λοχαγούς τούς μάλιστα φίλους λαβών καί .. πιστούς γεγενημένους διά παντός, ὅπως εὖ ποιήσαι αὐτούς. συνεξέρχονται δέ αὐτῷ καί ἄλλοι βιασάμενοι εἰς ἑξακοσίους: οἱ δέ λοχαγοί ἀπήλαυνον, ἵνα μή μεταδοῖεν τό μέρος, ὡς ἑτοίμων δή χρημάτων. ἐπεί δέ ἀφίκοντο περί μέσας νύκτας, τά μέν πέριξ ὄντα ἀνδράποδα τῆς τύρσιος καί χρήματα τά πλεῖστα ἀπέδρα αὐτούς παραμελοῦντας, ὡς τόν ἀσιδάτην αὐτόν λάβοιεν καί τά ἐκείνου. πυργομαχοῦντες δέ ἐπεί οὐκ ἐδύναντο λαβεῖν τήν τύρσιν (ὑψηλή γάρ ἦν καί μεγάλη καί προμαχεῶνας καί ἄνδρας πολλούς καί μαχίμους ἔχουσα), διορύττειν ἐπεχείρησαν τόν πύργον. ὁ δέ τοῖχος ἦν ἐπ' ὀκτώ πλίνθων γηίνων τό εὖρος. ἅμα δέ τῇ ἡμέρᾳ διωρώρυκτο: καί ὡς τό πρῶτον διεφάνη, ἐπάταξεν ἔνδοθεν βουπόρῳ τις ὀβελίσκῳ διαμπερές τόν μηρόν τοῦ ἐγγυτάτω: τό δέ λοιπόν ἐκτοξεύοντες ἐποίουν μηδέ παριέναι ἔτι ἀσφαλές εἶναι. κεκραγότων δέ αὐτῶν καί πυρσευόντων ἐκβοηθοῦσιν ἰταμένης μέν ἔχων τήν ἑαυτοῦ δύναμιν, ἐκ κομανίας δέ ὁπλῖται ἀσσύριοι καί ὑρκάνιοι ἱππεῖς καί οὗτοι βασιλέως μισθοφόροι ὡς ὀγδοήκοντα, καί ἄλλοι πελτασταί εἰς ὀκτακοσίους, ἄλλοι δ' ἐκ παρθενίου, ἄλλοι δ' ἐξ ἀπολλωνίας καί ἐκ τῶν πλησίον χωρίων καί ἱππεῖς. ἐνταῦθα δή ὥρα ἦν σκοπεῖν πῶς ἔσται ἡ ἄφοδος: καί λαβόντες ὅσοι ἦσαν βόες καί πρόβατα ἤλαυνον καί ἀνδράποδα ἐντός πλαισίου ποιησάμενοι, οὐ τοῖς χρήμασιν ἔτι προσέχοντες τόν νοῦν, ἀλλά μή φυγή εἴη ἡ ἄφοδος, εἰ καταλιπόντες τά χρήματα ἀπίοιεν, καί οἵ τε πολέμιοι θρασύτεροι εἶεν καί οἱ στρατιῶται ἀθυμότεροι: νῦν δέ ἀπῇσαν ὡς περί τῶν χρημάτων μαχούμενοι. ἐπεί δέ ἑώρα γογγύλος ὀλίγους μέν τούς ἕλληνας, πολλούς δέ τούς ἐπικειμένους, ἐξέρχεται καί αὐτός βίᾳ τῆς μητρός ἔχων τήν ἑαυτοῦ δύναμιν, βουλόμενος μετασχεῖν τοῦ ἔργου: συνεβοήθει δέ καί προκλῆς ἐξ ἁλισάρνης καί τευθρανίας ὁ ἀπό δαμαράτου. οἱ δέ περί ξενοφῶντα ἐπεί πάνυ ἤδη ἐπιέζοντο ὑπό τῶν τοξευμάτων καί σφενδονῶν, πορευόμενοι κύκλῳ, ὅπως τά ὅπλα ἔχοιεν πρό τῶν τοξευμάτων, μόλις διαβαίνουσι τόν κάρκασον ποταμόν, τετρωμένοι ἐγγύς οἱ ἡμίσεις. ἐνταῦθα δέ ἀγασίας ὁ στυμφάλιος λοχαγός τιτρώσκεται, τόν πάντα χρόνον μαχόμενος πρός τούς πολεμίους. καί διασῴ ζονται ἀνδράποδα ὡς διακόσια ἔχοντες καί πρόβατα ὅσον θύματα. τῇ δέ ὑστεραίᾳ θυσάμενος ὁ ξενοφῶν ἐξάγει νύκτωρ πᾶν τό στράτευμα, ὅπως ὅτι μακροτάτην ἔλθοι τῆς λυδίας, εἰς τό μή διά τό ἐγγύς εἶναι φοβεῖσθαι, ἀλλ' ἀφυλακτεῖν. ὁ δέ ἀσιδάτης ἀκούσας ὅτι πάλιν ἐπ' αὐτόν τεθυμένος εἴη ὁ ξενοφῶν καί παντί τῷ στρατεύματι ἥξοι, ἐξαυλίζεται εἰς κώμας ὑπό τό παρθένιον πόλισμα ἐχούσας. ἐνταῦθα οἱ περί ξενοφῶντα συντυγχάνουσιν αὐτῷ καί λαμβάνουσιν αὐτόν καί γυναῖκα καί παῖδας καί τούς ἵππους καί πάντα τά ὄντα: καί οὕτω τά πρότερα ἱερά ἀπέβη. ἔπειτα πάλιν ἀφικνοῦνται εἰς πέργαμον. ἐνταῦθα τόν θεόν ἠσπάσατο ξενοφῶν: συνέπραττον γάρ καί οἱ λάκωνες καί οἱ λοχαγοί καί οἱ ἄλλοι στρατηγοί καί οἱ στρατιῶται ὥστ' ἐξαίρετα λαβεῖν καί ἵππους καί ζεύγη καί τἆλλα: ὥστε ἱκανόν εἶναι καί ἄλλον ἤδη εὖ ποιεῖν. ἐν τούτῳ θίβρων παραγενόμενος παρέλαβε τό στράτευμα καί συμμείξας τῷ ἄλλῳ ἑλληνικῷ ἐπολέμει πρός τισσαφέρνην καί φαρνάβαζον. [ἄρχοντες δέ οἵδε τῆς βασιλέως χώρας ὅσην ἐπήλθομεν. λυδίας ἀρτίμας, φρυγίας ἀρτακάμας, λυκαονίας καί καππαδοκίας μιθραδάτης, κιλικίας συέννεσις, φοινίκης καί ἀραβίας δέρνης, συρίας καί ἀσσυρίας βέλεσυς, βαβυλῶνος ῥωπάρας, μηδίας ἀρβάκας, φασιανῶν καί ἑσπεριτῶν τιρίβαζος: καρδοῦχοι δέ καί χάλυβες καί χαλδαῖοι καί μάκρωνες καί κόλχοι καί μοσσύνοικοι καί κοῖτοι καί τιβαρηνοί αὐτόνομοι: παφλαγονίας κορύλας, βιθυνῶν φαρνάβαζος, τῶν ἐν εὐρώπῃ θρᾳκῶν σεύθης. ἀριθμός συμπάσης τῆς ὁδοῦ τῆς ἀναβάσεως καί καταβάσεως σταθμοί διακόσιοι δεκαπέντε, παρασάγγαι χίλιοι ἑκατόν πεντήκοντα, στάδια τρισμύρια τετρακισχίλια διακόσια πεντήκοντα πέντε. χρόνου πλῆθος τῆς ἀναβάσεως καί καταβάσεως ἐνιαυτός καί τρεῖς μῆνες.] 