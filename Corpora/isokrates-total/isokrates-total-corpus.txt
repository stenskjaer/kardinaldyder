[1] {work} {προσ ευθυνουν ἀμάρτυρος} οὐ προφάσεως ἀπορῶ δι' ἥντινα λέγω ὑπέρ νικίου τουτουί: καί γάρ φίλος ὤν μοι τυγχάνει καί δεόμενος καί ἀδικούμενος καί ἀδύνατος εἰπεῖν, ὥστε διά ταῦτα πάντα ὑπέρ αὐτοῦ λέγειν ἀναγκάζομαι. ὅθεν οὖν τό συμβόλαιον αὐτῷ πρός εὐθύνουν γεγένηται, διηγήσομαι ὑμῖν ὡς ἄν δύνωμαι διά βραχυτάτων. νικίας γάρ οὑτοσί, ἐπειδή οἱ τριάκοντα κατέστησαν καί αὐτόν οἱ ἐχθροί ἐκ μέν τῶν μετεχόντων τῆς πολιτείας ἐξήλειφον, εἰς δέ τόν μετά λυσάνδρου κατάλογον ἐνέγραφον, δεδιώς τά παρόντα πράγματα τήν μέν οἰκίαν ὑπέθηκε, τούς δ' οἰκέτας ἔξω τῆς γῆς ἐξέπεμψε, τά δ' ἔπιπλα ὡς ἐμέ ἐκόμισε, τρία δέ τάλαντα ἀργυρίου εὐθύνῳ φυλάττειν ἔδωκεν, αὐτός δ' εἰς ἀγρόν ἐλθών διῃτᾶτο. οὐ πολλῷ δέ χρόνῳ ὕστερον βουλόμενος ἐκπλεῖν ἀπῄτησε τἀργύριον: εὐθύνους δέ τά μέν δύο τάλαντα ἀποδίδωσι, τοῦ δέ τρίτου ἔξαρνος γίγνεται. ἄλλο μέν οὖν οὐδέν εἶχε νικίας ἐν τῷ τότε χρόνῳ ποιῆσαι, προσιών δέ πρός τούς ἐπιτηδείους ἐνεκάλει καί ἐμέμφετο καί ἔλεγεν ἅ πεπονθώς εἴη. καίτοι οὕτω τοῦτόν τε περί πολλοῦ ἐποιεῖτο καί τά καθεστῶτα ἐφοβεῖτο, ὥστε πολύ ἄν θᾶττον ὀλίγων στερηθείς ἐσιώπησεν ἤ μηδέν ἀπολέσας ἐνεκάλεσεν. τά μέν οὖν γεγενημένα ταῦτ' ἐστίν. ἀπόρως δ' ἡμῖν ἔχει τό πρᾶγμα. νικίᾳ γάρ οὔτε παρακατατιθεμένῳ τά χρήματα οὔτε κομιζομένῳ οὐδείς οὔτ' ἐλεύθερος οὔτε δοῦλος παρεγένετο, ὥστε μήτ' ἐκ βασάνων μήτ' ἐκ μαρτύρων οἷόν τ' εἶναι γνῶναι περί αὐτῶν, ἀλλ' ἀνάγκη ἐκ τεκμηρίων καί ἡμᾶς διδάσκειν καί ὑμᾶς δικάζειν, ὁπότεροι τἀληθῆ λέγουσιν. οἶμαι οὖν ἁπάντας εἰδέναι ὅτι μάλιστα συκοφαντεῖν ἐπιχειροῦσιν οἱ λέγειν μέν δεινοί, ἔχοντες δέ μηδέν, τούς ἀδυνάτους μέν εἰπεῖν, ἱκανούς δέ χρήματα τελεῖν. νικίας τοίνυν εὐθύνου πλείω μέν ἔχει, ἧττον δέ δύναται λέγειν: ὥστε οὐκ ἔστι δι' ὅτι ἄν ἐπήρθη ἀδίκως ἐπ' εὐθύνουν ἐλθεῖν. ἀλλά μήν καί ἐξ αὐτοῦ ἄν τις τοῦ πράγματος γνοίη, ὅτι πολύ μᾶλλον εἰκός ἦν εὐθύνουν λαβόντα ἐξαρνεῖσθαι ἤ νικίαν μή δόντα αἰτιᾶσθαι. δῆλον γάρ ὅτι πάντες κέρδους ἕνεκ' ἀδικοῦσιν. οἱ μέν οὖν ἀποστεροῦντες ὧνπερ ἕνεκ' ἀδικοῦσιν ἔχουσιν, οἱ δ' ἐγκαλοῦντες οὐδ' εἰ λήψεσθαι μέλλουσιν ἴσασιν. πρός δέ τούτοις, ἀκαταστάτως ἐχόντων τῶν ἐν τῇ πόλει καί δικῶν οὐκ οὐσῶν τῷ μέν οὐδέν ἦν πλέον ἐγκαλοῦντι, τῷ δέ οὐδέν ἦν δέος ἀποστεροῦντι. ὥστε τόν μέν οὐδέν ἦν θαυμαστόν, ὅτε καί οἱ μετά μαρτύρων δανεισάμενοι ἐξηρνοῦντο, τότε ἅ μόνος παρά μόνου ἔλαβεν ἀποστερῆσαι: τόν δ' οὐκ εἰκός, ὅτε οὐδ' οἷς δικαίως ὠφείλετο οἷόν τ' ἦν πράττεσθαι, τότε ἀδίκως ἐγκαλοῦντα οἴεσθαί τι λήψεσθαι. ἔτι δ' εἰ καί μηδέν αὐτόν ἐκώλυεν, ἀλλά καί ἐξῆν καί ἐβούλετο συκοφαντεῖν, ὡς οὐκ ἄν ἐπ' εὐθύνουν ἦλθε, ῥᾴδιον γνῶναι. οἱ γάρ τοιαῦτα πράττειν ἐπιθυμοῦντες οὐκ ἀπό τῶν φίλων ἄρχονται, ἀλλά μετά τούτων ἐπί τούς ἄλλους ἔρχονται, καί τούτοις ἐγκαλοῦσιν οὕς ἄν μήτ' αἰσχύνωνται μήτε δεδίωσι, καί οὕς ἄν ὁρῶσι πλουσίους μέν, ἐρήμους δέ καί ἀδυνάτους πράττειν. εὐθύνῳ τοίνυν τἀναντία τούτων ὑπάρχει: ἀνεψιός γάρ ὤν νικίου τυγχάνει, λέγειν δέ καί πράττειν μᾶλλον δύναται τούτου, ἔτι δέ χρήματα μέν ὀλίγα, φίλους δέ πολλούς κέκτηται. ὥστ' οὐκ ἔστιν ἐφ' ὅντινα ἄν ἧττον ἤ ἐπί τοῦτον ἦλθεν: ἐπεί ἔμοιγε δοκεῖ, εἰδότι τήν τούτων οἰκειότητα, οὐδ' ἄν εὐθύνους νικίαν ἀδικῆσαι, εἰ ἐξῆν ἄλλον τινά τοσαῦτα χρήματα ἀποστερῆσαι: νῦν δ' † ἀρχαιότερον ἦν αὐτοῖς τό πρᾶγμα: ἐγκαλεῖν μέν γάρ ἔξεστιν ἐξ ἁπάντων, ἐκλεξάμενον, ἀποστερεῖν δ' οὐχ οἷόν τ' ἄλλον ἤ τόν παρακαταθέμενον. ὥστε νικίας μέν συκοφαντεῖν ἐπιθυμῶν οὐκ ἄν ἐπί τοῦτον ἦλθεν, εὐθύνους δ' ἀποστερεῖν ἐπιχειρῶν οὐκ [ἄν] ἄλλον εἶχεν. ὅ δέ μέγιστον τεκμήριον καί πρός ἅπαντα ἱκανόν: ὅτε γάρ τό ἔγκλημα ἐγένετο, ὀλιγαρχία καθειστήκει, ἐν ᾗ οὕτως ἑκάτερος αὐτῶν διέκειτο, ὥστε νικίας μέν, εἰ καί τόν ἄλλον χρόνον εἴθιστο συκοφαντεῖν, τότ' ἄν ἐπαύσατο, εὐθύνους δέ, καί εἰ μηδέ πώποτε διενοήθη ἀδικεῖν, τότ' ἄν ἐπήρθη. ὁ μέν γάρ διά τά ἁμαρτήματα ἐτιμᾶτο, ὁ δέ διά τά χρήματα ἐπεβουλεύετο. πάντες γάρ ἐπίστασθε ὅτι ἐν ἐκείνῳ τῷ χρόνῳ δεινότερον ἦν πλουτεῖν ἤ ἀδικεῖν: οἱ μέν γάρ τά ἀλλότρια ἐλάμβανον, οἱ δέ τά σφέτερ' αὑτῶν ἀπώλλυον. ἐφ' οἷς γάρ ἦν ἡ πόλις, οὐ τούς ἁμαρτάνοντας ἐτιμωροῦντο, ἀλλά τούς ἔχοντας ἀφῃροῦντο καί ἡγοῦντο τούς μέν ἀδικοῦντας πιστούς, τούς δέ πλουτοῦντας ἐχθρούς. ὥστε μή περί τοῦτ' εἶναι νικίαν, ὅπως συκοφαντῶν τἀλλότρια λήψοιτο, ἀλλ' ὅπως <μή> μηδέν ἀδικῶν κακόν τι πείσοιτο. τῷ μέν γάρ ὅσον εὐθύνους δυναμένῳ ἐξῆν ἅ τ' ἔλαβεν ἀποστερεῖν καί οἷς μή συνέβαλεν ἐγκαλεῖν: οἱ δ' ὥσπερ νικίας διακείμενοι ἠναγκάζοντο τοῖς τ' ὀφείλουσι τά χρέα ἀφιέναι καί τοῖς συκοφαντοῦσι τά αὑτῶν διδόναι. καί ταῦθ' ὅτι ἀληθῆ λέγω, αὐτός ἄν ὑμῖν εὐθύνους μαρτυρήσειεν: ἐπίσταται γάρ ὅτι τιμόδημος τουτονί τριάκοντα μνᾶς ἐπράξατο, οὐ χρέος ἐγκαλῶν ἀλλ' ἀπάξειν ἀπειλῶν. καίτοι πῶς εἰκός νικίαν εἰς τοῦτ' ἀνοίας ἐλθεῖν, ὥστ' αὐτόν περί τοῦ σώματος κινδυνεύοντα ἑτέρους συκοφαντεῖν, καί μή δυνάμενον τά αὑτοῦ σῴζειν τοῖς ἀλλοτρίοις ἐπιβουλεύειν, καί πρός τοῖς ὑπάρχουσιν ἐχθροῖς ἑτέρους διαφόρους ποιεῖσθαι, καί τούτοις ἀδίκως ἐγκαλεῖν παρ' ὧν οὐδ' ὁμολογούντων ἀποστερεῖν οἷός τ' ἄν ἦν δίκην λαβεῖν, καί τότε πλέον ἔχειν ζητεῖν ὅτε οὐδέ ἴσον ἐξῆν αὐτῷ, καί ὅτε ἅ οὐκ ἔλαβεν ἀποτίνειν ἠναγκάζετο, τότε καί ἅ μή συνέβαλεν ἐλπίζειν πράξασθαι; περί μέν οὖν τούτων ἱκανά τά εἰρημένα. ἴσως δ' εὐθύνους ἐρεῖ, ἅ καί πρότερον ἤδη, ὅτι οὐκ ἄν ποτ' ἀδικεῖν ἐπιχειρῶν τά μέν δύο μέρη τῆς παρακαταθήκης ἀπέδωκε, τό δέ τρίτον μέρος ἀπεστέρησεν, ἀλλ' εἴτε ἀδικεῖν ἐπεθύμει εἴτε δίκαιος ἐβουλεύετο εἶναι, περί ἁπάντων ἄν τήν αὐτήν γνώμην ἔσχεν. ἐγώ δ' ἡγοῦμαι πάντας ὑμᾶς εἰδέναι ὅτι πάντες ἄνθρωποι, ὅταν περ ἀδικεῖν ἐπιχειρῶσιν, ἅμα καί τήν ἀπολογίαν σκοποῦνται: ὥστ' οὐκ ἄξιον θαυμάζειν εἰ τούτων ἕνεκα τῶν λόγων οὕτως εὐθύνους ἠδίκησεν. ἔτι δ' ἔχοιμ' ἄν ἐπιδεῖξαι καί ἑτέρους οἵ χρήματα λαβόντες τά μέν πλεῖστ' ἀπέδοσαν, ὀλίγα δ' ἀπεστέρησαν, καί ἐν μικροῖς μέν συμβολαίοις ἀδικήσαντας, ἐν μεγάλοις δέ δικαίους γενομένους: ὥστ' οὐ μόνος οὐδέ πρῶτος εὐθύνους τοιαῦτα πεποίηκεν. ἐνθυμεῖσθαι δέ χρή, εἰ ἀποδέξεσθε τῶν τά τοιαῦτα λεγόντων, ὅτι νόμον θήσετε πῶς χρή ἀδικεῖν: ὥστε τοῦ λοιποῦ χρόνου τά μέν ἀποδώσουσι, τά δ' ὑπολείψονται. λυσιτελήσει γάρ αὐτοῖς, εἰ μέλλουσιν, οἷς ἄν ἀποδῶσι τεκμήριοις χρώμενοι, ὧν ἄν ἀποστερῶσι μή δώσειν δίκην. σκέψασθε δέ καί, ὡς ὑπέρ νικίου ῥᾴδιον εἰπεῖν ὅμοια τῇ εὐθύνου ἀπολογίᾳ. ὅτε γάρ ἀπελάμβανε τά δύο τάλαντα, οὐδείς αὐτῷ παρεγένετο: ὥστ' εἴπερ καί ἐβούλετο καί ἐδόκει αὐτῷ συκοφαντεῖν, δῆλον ὅτι οὐδ' ἄν ταῦτα ὡμολόγει κεκομίσθαι, ἀλλά περί ἁπάντων ἄν τούς αὐτούς λόγους ἐποιεῖτο, καί περί πλειόνων τε χρημάτων εὐθύνους ἄν ἐκινδύνευεν, καί ἅμα οὐκ ἄν εἶχεν οἷσπερ νυνί τεκμηρίοις χρῆσθαι. καί μέν δή καί νικίαν μέν οὐδ' ἄν εἷς δύναιτο ἀποδεῖξαι δι' ἥντινά ποτε αἰτίαν <οὕτως> ἐνεκάλεσεν, εὐθύνουν δέ ῥᾴδιον γνῶναι ὧν ἕνεκα τοῦτον τόν τρόπον ἠδίκησεν. ὅτε γάρ νικίας ἦν ἐν ταῖς συμφοραῖς, πάντες οἱ συγγενεῖς καί οἱ ἐπιτήδειοι ἀκηκοότες ἦσαν ὅτι τό ἀργύριον, ὅ ἦν αὐτῷ, τούτῳ παρακατέθετο. ἐγίγνωσκεν οὖν εὐθύνους ὅτι μέν ἔκειτο τά χρήματα παρ' αὐτῷ, πολλούς ᾐσθημένους, ὁπόσα δέ οὐδένα πεπυσμένον: ὥσθ' ἡγεῖτο ἀπό μέν τοῦ ἀριθμοῦ ἀφαιρῶν οὐ γνωσθήσεσθαι, πάντα δ' ἀποστερῶν καταφανής γενήσεσθαι. ἐβούλετο οὖν ἱκανά λαβών ἀπολογίαν ὑπολείπεσθαι μᾶλλον ἤ μηδέν ἀποδούς μηδ' ἀρνηθῆναι δύνασθαι. [2] {work} {παραγραφη προσ καλλιμαχον} εἰ μέν καί ἄλλοι τινές ἦσαν ἠγωνισμένοι τοιαύτην παραγραφήν, ἀπ' αὐτοῦ τοῦ πράγματος ἠρχόμην ἄν τούς λόγους ποιεῖσθαι: νῦν δ' ἀνάγκη περί τοῦ νόμου πρῶτον εἰπεῖν καθ' ὅν εἰσεληλύθαμεν, ἵν' ἐπιστάμενοι περί ὧν ἀμφισβητοῦμεν τήν ψῆφον φέρητε, καί μηδείς ὑμῶν θαυμάσῃ διότι φεύγων τήν δίκην πρότερος λέγω τοῦ διώκοντος. ἐπειδή γάρ ἐκ πειραιέως κατελθόντες ἐνίους ἑωρᾶτε τῶν πολιτῶν συκοφαντεῖν ὡρμημένους καί τάς συνθήκας λύειν ἐπιχειροῦντας, βουλόμενοι τούτους τε παῦσαι καί τοῖς ἄλλοις ἐπιδεῖξαι ὅτι οὐκ ἀναγκασθέντες ἐποιήσασθ' αὐτάς ἀλλ' ἡγούμενοι τῇ πόλει συμφέρειν, εἰπόντος ἀρχίνου νόμον ἔθεσθε, ἄν τις δικάζηται παρά τούς ὅρκους, ἐξεῖναι τῷ φεύγοντι παραγράψασθαι, τούς δ' ἄρχοντας περί τούτου πρῶτον εἰσάγειν, λέγειν δέ πρότερον τόν παραγραψάμενον, ὁπότερος δ' ἄν ἡττηθῇ, τήν ἐπωβελίαν ὀφείλειν, ἵν' οἱ τολμῶντες μνησικακεῖν μή μόνον ἐπιορκοῦντες ἐξελέγχοιντο μηδέ τήν παρά τῶν θεῶν τιμωρίαν ὑπομένοιεν ἀλλά καί παραχρῆμα ζημιοῖντο. δεινόν οὖν ἡγησάμην, εἰ τῶν νόμων οὕτως ἐχόντων ἐγώ περιόψομαι τόν μέν συκοφάντην ἐν τριάκοντα δραχμαῖς κινδυνεύοντα, ἐμαυτόν δέ περί τῆς οὐσίας ἁπάσης ἀγωνιζόμενον. ἀποδείξω δέ καλλίμαχον οὐ μόνον παρά τάς συνθήκας δικαζόμενον ἀλλά καί περί τῶν ἐγκλημάτων ψευδόμενον, καί προσέτι δίαιταν ἡμῖν γεγενημένην περί αὐτῶν. βούλομαι δ' ἐξ ἀρχῆς ὑμῖν διηγήσασθαι τά πραχθέντα: ἄν γάρ τοῦτο μάθητε ὡς οὐδέν ὑπ' ἐμοῦ κακόν πέπονθεν, ἡγοῦμαι ταῖς τε συνθήκαις ὑμᾶς ἥδιον βοηθήσειν καί τούτῳ μᾶλλον ὀργιεῖσθαι. ἦρχον μέν γάρ οἱ δέκα οἱ μετά τούς τριάκοντα καταστάντες, ὄντος δέ μοι πατροκλέους ἐπιτηδείου τοῦ τότε βασιλεύοντος, ἔτυχον μετ' αὐτοῦ βαδίζων. ἐκεῖνος δ' ἐχθρός ὤν καλλιμάχῳ τῷ νῦν ἐμέ διώκοντι τήν δίκην, ἀπήντησεν ἀργύριον φέροντι. λαβόμενος δ' αὐτοῦ ἀμφίλοχον ἔφασκεν αὐτό καταλιπεῖν <καί> δημόσιον γίγνεσθαι: ἐκεῖνον γάρ εἶναι τῶν ἐν πειραιεῖ. ἀμφισβητοῦντος δέ τούτου καί λοιδορίας αὐτοῖς γενομένης ἄλλοι μέν πολλοί συνέδραμον, καί κατά τύχην ῥίνων εἷς τῶν δέκα γενόμενος προσῆλθεν. εὐθύς οὖν πρός αὐτόν τήν φάσιν τῶν χρημάτων ὁ πατροκλῆς ἐποιεῖτο: ὁ δ' ὡς τούς συνάρχοντας ἦγεν ἀμφοτέρους. ἐκεῖνοι δ' εἰς τήν βουλήν περί αὐτῶν ἀπέδοσαν: κρίσεως δέ γενομένης ἔδοξε τά χρήματα δημόσι' εἶναι. μετά δέ ταῦτ', ἐπειδή κατῆλθον οἱ φεύγοντες ἐκ πειραιέως, <οὗτος> ἐνεκάλει τῷ πατροκλεῖ καί δίκας ἐλάγχανεν ὡς αἰτίῳ τῆς συμφορᾶς γεγενημένῳ: διαλλαγείς δέ πρός ἐκεῖνον καί πραξάμενος αὐτόν δέκα μνᾶς ἀργυρίου λυσίμαχον ἐσυκοφάντει: λαβών δέ καί παρά τούτου διακοσίας δραχμάς ἐμοί πράγματα παρεῖχεν. καί τό μέν πρῶτον ἐνεκάλει φάσκων με συμπράττειν ἐκείνοις, τελευτῶν δ' εἰς τοῦτ' ἀναιδείας ἦλθεν, ὥσθ' ἁπάντων με τῶν γεγενημένων ᾐτιᾶτο: ἅπερ ἴσως καί νῦν τολμήσει κατηγορεῖν. ἐγώ δ' ὑμῖν παρέξομαι μάρτυρας πρῶτον μέν τούς ἐξ ἀρχῆς παραγενομένους, ὡς οὔτ' ἐπελαβόμην οὔτ' ἐφηψάμην τῶν χρημάτων, ἔπειτα <ῥίνωνα> καί τούς συνάρχοντας, ὡς οὐκ ἐγώ τήν φάσιν ἀλλά πατροκλῆς ἐποιήσατο πρός αὐτούς, ἔτι δέ τούς βουλευτάς, ὡς ἐκεῖνος ἦν ὁ κατηγορῶν. καί μοι κάλει τούτων μάρτυρας. {μάρτυρες} οὕτω τοίνυν πολλῶν παραγενομένων τοῖς πραχθεῖσιν, ὥσπερ οὐδενός συνειδότος αὐτός μέν οὗτος ἐφιστάμενος εἰς τούς ὄχλους καί καθίζων ἐπί τοῖς ἐργαστηρίοις λόγους ἐποιεῖτο ὡς δεινά πεπονθώς ὑπ' ἐμοῦ καί τῶν χρημάτων ἀπεστερημένος, τῶν δέ χρωμένων τινές τούτῳ προσιόντες μοι συνεβούλευον ἀπαλλάττεσθαι τῆς πρός τοῦτον διαφορᾶς καί μή βούλεσθαι κακῶς ἀκούειν μηδέ κινδυνεύειν περί πολλῶν χρημάτων, μηδ' εἰ σφόδρα πιστεύω τῷ πράγματι, λέγοντες ὡς πολλά παρά γνώμην ἐν τοῖς δικαστηρίοις ἀποβαίνει, καί ὅτι τύχῃ μᾶλλον ἤ τῷ δικαίῳ κρίνεται τά παρ' ὑμῖν, ὥστε λυσιτελεῖν μοι μίκρ' ἀναλώσαντι μεγάλων ἐγκλημάτων ἀπαλλαγῆναι μᾶλλον ἤ μηδέν ἀποτείσαντι κινδυνεύειν περί τηλικούτων. τί ἄν ὑμῖν καθ' ἕκαστον διηγοίμην; οὐ πολλά <γάρ> παρέλιπον τῶν εἰθισμένων περί τῶν τοιούτων λέγεσθαι. τελευτῶν δ' οὖν ἐπείσθην, ἅπαντα γάρ εἰρήσεται τἀληθῆ πρός ὑμᾶς, δοῦναι τούτῳ διακοσίας δραχμάς. ἵνα δέ μή πάλιν ἐξείη συκοφαντεῖν αὐτῷ, δίαιταν ἐπί ῥητοῖς ἐπετρέψαμεν νικομάχῳ βατῆθεν ... {μάρτυρες} τό μέν τοίνυν πρῶτον ἐνέμεινε τοῖς ὡμολογημένοις, ὕστερον δ' ἐπιβουλεύσας μετά ξενοτίμου τοῦ τούς νόμους διαφθείραντος καί τά δικαστήρια δεκάζοντος καί τάς ἀρχάς λυμαινομένου καί πάντων κακῶν αἰτίου λαγχάνει μοι δίκην μυρίων δραχμῶν. προβαλλομένου δ' ἐμοῦ μάρτυρα ὡς οὐκ εἰσαγώγιμος ἦν ἡ δίκη διαίτης γεγενημένης, ἐκείνῳ μέν οὐκ ἐπεξῆλθεν, εἰδώς ὅτι, εἰ μή μεταλάβοι τό πέμπτον μέρος τῶν ψήφων, τήν ἐπωβελίαν ὀφλήσει, πείσας δέ τήν ἀρχήν πάλιν τήν αὐτήν δίκην ἐγράψατο, ὡς ἐν τοῖς πρυτανείοις μόνον κινδυνεύσων. ἀπορῶν δ' ὅ τι χρησαίμην τοῖς κακοῖς, ἡγησάμην εἶναι κράτιστον ἐξ ἴσου καταστήσαντ' ἀμφοτέροις τόν κίνδυνον εἰσελθεῖν εἰς ὑμᾶς. καί τά μέν γενόμενα ταῦτ' ἐστίν. πυνθάνομαι δέ καλλίμαχον οὐ μόνον περί τῶν ἐγκλημάτων διανοεῖσθαι ψευδῆ λέγειν, ἀλλά καί τήν δίαιταν μέλλειν ἔξαρνον εἶναι καί παρεσκευάσθαι λέγειν τοιούτους λόγους ὡς οὐκ ἄν ποτ' ἐπέτρεψε νικομάχῳ διαιτᾶν, ὅν ἠπίστατο πάλαι χρώμενον ἡμῖν, καί ὡς οὐκ εἰκός ἦν αὐτόν ἀντί μυρίων δραχμῶν διακοσίας ἐθελῆσαι λαβεῖν. ὑμεῖς δ' ἐνθυμεῖσθε πρῶτον μέν ὅτι τήν δίαιταν οὐκ ἀμφισβητοῦντες ἀλλ' ἐπί ῥητοῖς ἐπετρέψαμεν, ὥστ' οὐδέν ἄτοπον ἐποίησεν εἰ νικόμαχον εἵλετο διαιτητήν, ἀλλά πολύ μᾶλλον εἰ περί τῶν πραγμάτων ὡμολογηκώς περί τοῦ διαιτητοῦ διεφέρετο. ἔπειτ' ὀφειλομένων μέν αὐτῷ μυρίων δραχμῶν οὐκ εἰκός ἦν αὐτόν ἐπί δυοῖν μναῖν ποιήσασθαι τήν διαλλαγήν: ἀδίκως δ' αἰτιώμενον καί συκοφαντοῦντα οὐδέν θαυμαστόν τοσοῦτον ἐθελῆσαι λαβεῖν. ἔτι δ', εἰ μεγάλ' ἐγκαλῶν ὀλίγ' ἐπράξατο, οὐ τούτῳ τοῦτο τεκμήριόν ἐστιν ὡς ἡ δίαιτα οὐ γέγονεν, ἀλλά πολύ μᾶλλον ἡμῖν ὡς καί τήν ἀρχήν οὐ δικαίως ἐνεκάλεσεν. θαυμάζω δ' εἰ αὑτόν μέν ἱκανόν γνῶναι νομίζει ὅτι οὐκ εἰκός ἀντί μυρίων δραχμῶν διακοσίας ἐθελῆσαι λαβεῖν, ἐμέ δ' οὐκ ἄν οἴεται τοῦτ' ἐξευρεῖν, εἴπερ ἠβουλόμην ψευδῆ λέγειν, ὅτι πλέον ἔδει φάσκειν τούτων δεδωκέναι. ἀξιῶ δ', ὅσον περ ἄν τούτῳ σημεῖον ἦν ὡς ἡ δίαιτα οὐ γέγονεν, ἑλόντι τά διαμαρτυρηθέντα, τοσοῦτον ἐμοί γενέσθαι τεκμήριον ὡς ἀληθῆ λέγω περί αὐτῆς, ἐπειδή τῷ μάρτυρι φανερός ἐστιν οὐδ' ἐπεξελθεῖν ἀξιώσας. ἡγοῦμαι δ', εἰ μήθ' ἡ δίαιτα ἐγεγόνει μήτε τῶν πεπραγμένων ἦσαν μάρτυρες, ἔδει δ' ἐκ τῶν εἰκότων σκοπεῖν, οὐδ' οὕτω χαλεπῶς ἄν ὑμᾶς γνῶναι τά δίκαια. εἰ μέν γάρ καί τούς ἄλλους ἀδικεῖν ἐτόλμων, εἰκότως ἄν μου κατεγιγνώσκετε καί περί τοῦτον ἐξαμαρτάνειν: νῦν δ' οὐδένα φανήσομαι τῶν πολιτῶν οὔτε χρήμασι ζημιώσας οὔτε περί τοῦ σώματος εἰς κίνδυνον καταστήσας οὔτ' ἐκ μέν τῶν μετεχόντων τῆς πολιτείας ἐξαλείψας, εἰς δέ τόν μετά λυσάνδρου κατάλογον ἐγγράψας. καίτοι πολλούς ἐπῆρεν ἡ τῶν τριάκοντα πονηρία τοιαῦτα ποιεῖν: οὐ γάρ ὅτι τούς ἀδικοῦντας ἐκόλαζον, ἀλλ' ἐνίοις καί προσέταττον ἐξαμαρτάνειν. ἐγώ μέν τοίνυν οὐδ' ἐπί τῆς ἐκείνων ἀρχῆς οὐδέν εὑρεθήσομαι τοιοῦτον ἐργασάμενος: οὗτος δ' ἀδικηθῆναί φησιν, ὅτ' ἐξεβέβληντο μέν οἱ τριάκοντα, ὁ δέ πειραιεύς ἦν κατειλημμένος, ἐκράτει δ' ὁ δῆμος, περί διαλλαγῶν δ' ἦσαν οἱ λόγοι. καίτοι δοκεῖ ἄν ὑμῖν, ὅστις ἐπί τῶν τριάκοντα κόσμιον αὑτόν παρέσχεν, εἰς τοῦτον ἀποθέσθαι τόν χρόνον ἀδικεῖν, ἐν ᾧ καί τοῖς πρότερον ἡμαρτηκόσι μετέμελεν; ὅ δέ πάντων δεινότατον, εἰ τῶν μέν ὑπαρχόντων ἐχθρῶν μηδ' ἀμύνεσθαι μηδέν' ἠξίωσα, τοῦτον δέ κακῶς ποιεῖν ἐπεχείρουν, πρός ὅν οὐδέν πώποτέ μοι συμβόλαιον ἐγένετο. ὡς μέν οὖν οὐκ αἴτιός εἰμι καλλιμάχῳ τῆς τῶν χρημάτων δημεύσεως, ἱκανῶς ἀποδεδεῖχθαί μοι νομίζω: ὡς δ' οὐκ ἐξῆν αὐτῷ δικάζεσθαι περί τῶν τότε γεγενημένων, οὐδ' εἰ πάντα ταῦτ' ἦν πεποιηκώς ἅ φησιν αὐτός, ἐκ τῶν συνθηκῶν γνώσεσθε. καί μοι λαβέ τό βιβλίον. {συνθῆκαι} ἆρα μικρῷ τῷ δικαίῳ πιστεύων τήν παραγραφήν ἐποιησάμην, ἀλλ' οὐ τῶν μέν συνθηκῶν διαρρήδην ἀφιεισῶν τούς ἐνδείξαντας ἤ φήναντας ἤ τῶν ἄλλων τι τῶν τοιούτων πράξαντας, ἐμαυτόν δ' ἔχων ἀποφαίνειν ὡς οὔτε ταῦτα πεποίηκα οὔτ' ἄλλ' οὐδέν ἐξήμαρτον; ἀνάγνωθι δή μοι καί τούς ὅρκους. {ὅρκοι} οὐκ οὖν δεινόν, ὦ ἄνδρες δικασταί, οὕτω μέν τῶν συνθηκῶν ἐχουσῶν, τοιούτων δέ τῶν ὅρκων γενομένων, τοσοῦτον φρονεῖν καλλίμαχον ἐπί τοῖς λόγοις τοῖς αὑτοῦ ὥσθ' ἡγεῖσθαι πείσειν ὑμᾶς ἐναντία τούτοις ψηφίσασθαι; καί εἰ μέν ἑώρα μεταμέλον τῇ πόλει τῶν πεπραγμένων, οὐκ ἄξιον ἦν θαυμάζειν αὐτοῦ: νῦν δ' οὐ μόνον ἐν τῇ θέσει τῶν νόμων ἐπεδείξασθε περί πολλοῦ ποιούμενοι τάς συνθήκας, ἀλλά καί φίλωνα τόν ἐκ κοίλης ἐνδειχθέντα παραπρεσβεύεσθαι καί περί μέν τοῦ πράγματος οὐδέν ἔχοντ' ἀπολογήσασθαι, τάς δέ συνθήκας παρεχόμενον, ἔδοξεν ὑμῖν ἀφεῖναι καί μηδέ κρίσιν περί αὐτοῦ ποιήσασθαι. καί ἡ μέν πόλις οὐδέ παρά τῶν ὁμολογούντων ἐξαμαρτάνειν ἀξιοῖ δίκην λαβεῖν, οὗτος δέ καί τούς οὐδέν ἠδικηκότας τολμᾷ συκοφαντεῖν. καί μήν οὐδέ τάδ' αὐτόν λέληθεν, ὅτι θρασύβουλος καί ἄνυτος, μέγιστον μέν δυνάμενοι τῶν ἐν τῇ πόλει, πολλῶν δ' ἀπεστερημένοι χρημάτων, εἰδότες δέ τούς ἀπογράψαντας, ὅμως οὐ τολμῶσιν αὐτοῖς δίκας λαγχάνειν οὐδέ μνησικακεῖν, ἀλλ' εἰ καί περί τῶν ἄλλων μᾶλλον ἑτέρων δύνανται διαπράττεσθαι, ἀλλ' οὖν περί γε τῶν ἐν ταῖς συνθήκαις ἴσον ἔχειν τοῖς ἄλλοις ἀξιοῦσιν. καί οὐχ οὗτοι μόνοι ταῦτ' ἠξιώκασιν, ἀλλ' οὐδ' ὑμῶν οὐδείς τοιαύτην δίκην εἰσελθεῖν τετόλμηκεν. καίτοι δεινόν, εἰ ἐπί μέν τοῖς ὑμετέροις αὐτῶν πράγμασιν ἐμμενεῖτε τοῖς ὅρκοις, ἐπί δέ τῇ τούτου συκοφαντίᾳ παραβαίνειν ἐπιχειρήσετε, καί τάς μέν ἰδίας ὁμολογίας δημοσίᾳ κυρίας ἀναγκάζετ' εἶναι, τάς δέ τῆς πόλεως συνθήκας ἰδίᾳ τόν βουλόμενον λύειν ἐάσετε. ὅ δέ πάντων ἄν τις μάλιστα θαυμάσειεν, εἰ, ὅτε μέν ἄδηλον ἦν, εἰ συνοίσουσιν αἱ διαλλαγαί τῇ πόλει, τοιούτους ὅρκους ἐποιήσασθε περί αὐτῶν, ὥστ' εἰ καί μή συνέφερεν ἀναγκαῖον εἶναι τοῖς ὡμολογημένοις ἐμμένειν, ἐπειδή δ' οὕτω καλῶς ὑμῖν συμβέβηκεν ὥστε καί μηδεμιᾶς πίστεως γεγενημένης ἄξιον εἶναι τήν παροῦσαν πολιτείαν διαφυλάττειν, τηνικαῦτα τούς ὅρκους παραβήσεσθε: καί τοῖς μέν εἰρηκόσιν ὡς χρή τάς συνθήκας ἐξαλείφειν ὀργίζεσθε, τουτονί δ', ὅς γεγραμμένας αὐτάς τολμᾷ παραβαίνειν, ἀζήμιον ἀφήσετε. ἀλλ' οὔτ' ἄν δίκαια οὔτ' ἄξι' ὑμῶν οὔτ' ἄν πρέποντα τοῖς πρότερον ἐγνωσμένοις ποιήσαιτε. ἐνθυμεῖσθε δ' ὅτι περί τῶν μεγίστων ἥκετε δικάσοντες: περί γάρ συνθηκῶν τήν ψῆφον οἴσετε, ἅς οὐδέ πώποτ' οὔθ' ὑμῖν πρός ἑτέρους οὔτ' ἄλλοις πρός ὑμᾶς ἐλυσιτέλησε παραβῆναι, τοσαύτην δ' ἔχουσι δύναμιν ὥστε τά πλεῖστα τοῦ βίου καί τοῖς ἕλλησι καί τοῖς βαρβάροις διά συνθηκῶν εἶναι. ταύταις γάρ πιστεύοντες ὡς ἀλλήλους ἀφικνούμεθα καί ποριζόμεθα ὧν ἕκαστοι τυγχάνομεν δεόμενοι: μετά τούτων καί τά συμβόλαια τά πρός ἡμᾶς αὐτούς ποιούμεθα καί τάς ἰδίας ἔχθρας καί τούς κοινούς πολέμους διαλυόμεθα: τούτῳ μόνῳ κοινῷ πάντες ἄνθρωποι διατελοῦμεν χρώμενοι. ὥσθ' ἅπασι μέν προσήκει βοηθεῖν αὐταῖς, μάλιστα δ' ὑμῖν. ὑπόγυιον γάρ ἐστιν, ἐξ οὗ καταπολεμηθέντες, ἐπί τοῖς ἐχθροῖς γενόμενοι, πολλῶν ἐπιθυμησάντων διαφθεῖραι τήν πόλιν, εἰς ὅρκους καί συνθήκας κατεφεύγομεν, ἅς εἰ [οἱ] λακεδαιμόνιοι τολμῷεν παραβαίνειν, σφόδρ' <ἄν> ἕκαστος ὑμῶν ἀγανακτήσειεν. καίτοι πῶς οἷόν τ' ἐστίν ἑτέρων κατηγορεῖν, οἷς αὐτός τις ἔνοχός ἐστιν; τῷ δ' ἄν δόξαιμεν ἀδικεῖσθαι παρά τάς συνθήκας κακῶς πάσχοντες, εἰ μηδ' αὐτοί φαινοίμεθ' αὐτάς περί πολλοῦ ποιούμενοι; τίνας δέ πίστεις πρός τούς ἄλλους εὑρήσομεν, εἰ τάς πρός ἡμᾶς αὐτούς γεγενημένας οὕτως εἰκῇ λύσομεν; ἄξιον δέ καί τῶνδε μνησθῆναι, διότι πολλῶν καί καλῶν τοῖς προγόνοις ἐν τῷ πολέμῳ πεπραγμένων οὐχ ἥκισθ' ἡ πόλις ἐκ τούτων τῶν διαλλαγῶν εὐδοκίμησεν. πρός μέν γάρ τόν πόλεμον πολλαί πόλεις ἄν εὑρεθεῖεν καλῶς ἠγωνισμέναι, περί δέ στάσεως οὐκ ἔστιν ἥν ἄν τις ἐπιδείξειεν ἄμεινον τῆς ἡμετέρας βεβουλευμένην. ἔτι δέ τῶν μέν τοιούτων ἔργων, ὅσα μετά κινδύνων πέπρακται, τό πλεῖστον ἄν τις μέρος τῇ τύχῃ μεταδοίη: τῆς δ' εἰς ἡμᾶς αὐτούς μετριότητος οὐδείς ἄν ἄλλ' ἤ τήν ἡμετέραν γνώμην αἰτιάσαιτο. ὥστ' οὐκ ἄξιον προδότας ταύτης τῆς δόξης γενέσθαι. καί μηδείς ἡγείσθω μ' ὑπερβάλλειν μηδέ μείζω λέγειν, ὅτι δίκην ἰδίαν φεύγων τούτους εἴρηκα τούς λόγους. οὐ γάρ μόνον περί τῶν ἐπιγεγραμμένων χρημάτων ἐστίν οὗτος ὁ ἀγών, ἀλλ' ἐμοί μέν περί τούτων, ὑμῖν δέ περί τῶν ὀλίγῳ πρότερον εἰρημένων: ὑπέρ ὧν οὐδείς οὔτ' ἄν εἰπεῖν ἀξίως δύναιτο οὔτ' ἄν τίμημ' ἱκανόν ἐπιγράψαιτο. τοσοῦτον γάρ αὕτη διαφέρει τῶν ἄλλων δικῶν, ὥστε τῶν μέν τοῖς ἀγωνιζομένοις μόνον προσήκει, ταύτῃ δέ τό κοινόν τῆς πόλεως συγκινδυνεύει. περί ταύτης δύ' ὅρκους ὀμόσαντες δικάζετε, τόν μέν, ὅνπερ ἐπί ταῖς ἄλλαις εἴθισθε, τόν δ' ὅν ἐπί ταῖς συνθήκαις ἐποιήσασθε. ταύτην ἀδίκως γνόντες οὐ τούς τῆς πόλεως νόμους μόνον ἀλλά καί τούς ἁπάντων κοινούς παραβήσεσθε. ὥστ' οὐκ ἄξιον οὔτε κατά χάριν οὔτε κατ' ἐπιείκειαν οὔτε κατ' ἄλλ' οὐδέν ἤ κατά τούς ὅρκους περί αὐτῶν ψηφίσασθαι. ὡς μέν οὖν <οὐ> χρή καί συμφέρει καί δίκαιον ὑμᾶς ἐστίν οὕτω περί τῶν συνθηκῶν γιγνώσκειν, οὐδ' αὐτόν ἡγοῦμαι καλλίμαχον ἀντερεῖν: οἶμαι δ' αὐτόν ὀδυρεῖσθαι τήν παροῦσαν πενίαν καί τήν γεγενημένην αὑτῷ συμφοράν καί λέξειν ὡς δεινά καί σχέτλια πείσεται, εἰ τῶν χρημάτων ὧν ἐπί τῆς ὀλιγαρχίας ἀφῃρέθη, τούτων ἐν δημοκρατίᾳ τήν ἐπωβελίαν ὀφλήσει, καί εἰ τότε μέν διά τήν οὐσίαν τήν αὑτοῦ φυγεῖν ἠναγκάσθη, νυνί δ' ἐν ᾧ χρόνῳ προσῆκεν αὐτόν δίκην λαβεῖν, ἄτιμος γενήσεται. κατηγορήσει δέ καί τῶν ἐν τῇ μεταστάσει γενομένων, ὡς ἐκ τούτων μάλισθ' ὑμᾶς εἰς ὀργήν καταστήσων: ἴσως γάρ τινος ἀκήκοεν ὡς ὑμεῖς, ὅταν μή τούς ἀδικοῦντας λάβητε, τούς ἐντυγχάνοντας κολάζετε. ἐγώ δ' οὔθ' ὑμᾶς ταύτην ἔχειν τήν γνώμην ἡγοῦμαι, πρός τε τούς ὑπειρημένους λόγους ῥᾴδιον ἀντειπεῖν νομίζω. πρός μέν οὖν τούς ὀδυρμούς, ὅτι προσήκει βοηθεῖν ὑμᾶς, οὐχ οἵτινες ἄν δυστυχεστάτους σφᾶς αὐτούς ἀποδείξωσιν, ἀλλ' οἵτινες ἄν περί ὧν ἀντωμόσαντο δικαιότερα λέγοντες φαίνονται. περί δέ τῆς ἐπωβελίας, εἰ μέν ἐγώ τούτων τῶν πραγμάτων αἴτιος ἦν, εἰκότως ἄν αὐτῷ μέλλοντι ζημιώσεσθαι συνήχθεσθε: νῦν δ' οὗτός ἐστιν ὁ συκοφαντῶν, ὥστ' οὐδέν ἄν δικαίως αὐτοῦ λέγοντος ἀποδέχοισθε. ἔπειτα κἀκεῖνο χρή σκοπεῖν, ὅτι πάντες οἱ κατελθόντες ἐκ πειραιέως ἔχοιεν ἄν τούς αὐτούς λόγους εἰπεῖν οὕσπερ οὗτος, ὧν οὐδείς ἄλλος τετόλμηκε τοιαύτην δίκην εἰσελθεῖν. καίτοι χρή μισεῖν ὑμᾶς τούς τοιούτους καί κακούς πολίτας νομίζειν, οἵτινες ταῖς μέν συμφοραῖς ὁμοίαις τῷ πλήθει κέχρηνται, τάς δέ τιμωρίας διαφόρους τῶν ἄλλων ἀξιοῦσι ποιεῖσθαι. πρός δέ τούτοις ἔτι καί νῦν ἔξεστιν αὐτῷ, πρίν ἀποπειραθῆναι τῆς ὑμετέρας γνώμης, ἀφέντι τήν δίκην ἀπηλλάχθαι πάντων τῶν πραγμάτων. καίτοι πῶς οὐκ ἄλογόν ἐστιν ἐν τούτῳ τῷ κινδύνῳ ζητεῖν αὐτόν ἐλέου παρ' ὑμῶν τυγχάνειν, οὗ κύριος αὐτός ἐστι, καί εἰς ὅν αὐτός αὑτόν καθίστησι, καί ὅν ἔτι καί νῦν ἔξεστιν αὐτῷ μή κινδυνεύειν; ἄν δ' ἄρα μεμνῆται τῶν ἐπί τῆς ὀλιγαρχίας γεγενημένων, ἀξιοῦτε αὐτόν μή 'κείνων κατηγορεῖν, ὑπέρ ὧν οὐδείς ἀπολογήσεται, ἀλλ' ὡς ἐγώ τά χρήματα εἴληφα διδάσκειν, περί οὗπερ ὑμᾶς δεῖ ψηφίζεσθαι, μηδ' ὡς αὐτός δεινά πέπονθεν ἀποφαίνειν, ἀλλ' ὡς ἐγώ πεποίηκα ἐξελέγχειν, παρ' οὗπερ ἀξιοῖ τἀπολωλότα κομίζεσθαι: ἐπεί κακῶς γ' αὐτόν πράττοντα ἐπιδεῖξαι καί πρός ἄλλον ὁντινοῦν ἀγωνιζόμενος τῶν πολιτῶν δύναται. καίτοι χρή μέγα παρ' ὑμῖν δύνασθαι τῶν κατηγοριῶν, οὐχ αἷς ἔξεστι χρῆσθαι καί πρός τούς μηδέν ἡμαρτηκότας, ἀλλ' ἅς οὐχ οἷόν τ' εἰπεῖν ἀλλ' ἤ κατά τῶν ἠδικηκότων. πρός μέν οὖν τούτους τούς λόγους καί ταῦτ' ἴσως ἀρκέσει καί τάχ' ἀντειπεῖν ἐξέσται. ἐνθυμεῖσθε δ', εἰ καί τῳ δόξω δίς περί τῶν αὐτῶν λέγειν, ὅτι πολλοί προσέχουσι ταύτῃ τῇ δίκῃ τόν νοῦν, οὐ τῶν ἡμετέρων πραγμάτων φροντίζοντες ἀλλ' ἡγούμενοι περί τῶν συνθηκῶν εἶναι τήν κρίσιν. οὕς ὑμεῖς τά δίκαια γνόντες ἀδεῶς οἰκεῖν ἐν τῇ πόλει ποιήσετε: εἰ δέ μή, πῶς οἴεσθε διακείσεσθαι τούς ἐν ἄστει μείναντας, εἰ ὁμοίως ἅπασιν ὀργιζόμενοι φανήσεσθε τοῖς μετασχοῦσι τῆς πολιτείας; τίνα δέ γνώμην ἕξειν τούς καί μικρόν ἁμάρτημα σφίσιν αὐτοῖς συνειδότας, ὅταν ὁρῶσι μηδέ τούς κοσμίως πεπολιτευμένους τῶν δικαίων τυγχάνοντας; πόσην δέ χρή προσδοκᾶν ἔσεσθαι ταραχήν, ὅταν οἱ μέν ἐπαρθῶσι συκοφαντεῖν ὡς ὑμῶν αὐτοῖς ἤδη ταὔτ' ἐγνωκότων, οἱ δέ δεδίωσι τήν παροῦσαν πολιτείαν ὡς οὐδεμιᾶς αὐτοῖς ἔτι καταφυγῆς ὑπαρχούσης; ἆρ' οὐκ ἄξιον φοβεῖσθαι, μή συγχυθέντων τῶν ὅρκων πάλιν εἰς ταὐτά καταστῶμεν, ἐξ ὧνπερ ἠναγκάσθημεν τάς συνθήκας ποιήσασθαι; καί μήν οὐ δεῖ γ' ὑμᾶς παρ' ἑτέρων μαθεῖν, ὅσον ἐστίν ὁμόνοια ἀγαθόν ἤ στάσις κακόν: οὕτω γάρ ἀμφοτέρων σφόδρα πεπείρασθε, ὥστε καί τούς ἄλλους ὑμεῖς ἄριστ' ἄν διδάξαιτε περί αὐτῶν. ἵνα δέ μή δοκῶ διά τοῦτο πολύν χρόνον περί τάς συνθήκας διατρίβειν, ὅτι ῥᾴδιόν ἐστι περί [τῶν] αὐτῶν πολλά καί δίκαια εἰπεῖν, τοσοῦτον ὑμῖν ἔτι διακελεύομαι μνημονεύειν, ὅταν φέρητε τήν ψῆφον, ὅτι πρίν μέν ποιήσασθαι ταύτας ἐπολεμοῦμεν, οἱ μέν τόν κύκλον ἔχοντες, οἱ δέ τόν πειραιᾶ κατειληφότες, μᾶλλον ἀλλήλους μισοῦντες ἤ τούς ὑπό τῶν προγόνων πολεμίους ἡμῖν καταλειφθέντας, ἐπειδή δέ τάς πίστεις ἀλλήλοις ἔδομεν εἰς ταὐτόν συνελθόντες, οὕτω καλῶς καί κοινῶς πολιτευόμεθα ὥσπερ οὐδεμιᾶς ἡμῖν συμφορᾶς γεγενημένης. καί τότε μέν ἀμαθεστάτους καί δυστυχεστάτους πάντες ἡμᾶς ἐνόμιζον: νῦν δ' εὐδαιμονέστατοι καί σωφρονέστατοι τῶν ἑλλήνων δοκοῦμεν εἶναι. ὥστ' ἄξιον οὐ μόνον τηλικαύταις ζημίαις κολάζειν τούς παραβαίνειν τολμῶντας τάς συνθήκας ἀλλά ταῖς ἐσχάταις, ὡς τῶν μεγίστων κακῶν αἰτίους ὄντας, ἄλλως τε καί τούς ὥσπερ καλλίμαχος βεβιωκότας. ὅς δέκα μέν ἔτη συνεχῶς ὑμῖν λακεδαιμονίων πολεμησάντων οὐδέ μίαν παρέσχεν αὑτόν ἡμέραν τάξαι τοῖς στρατηγοῖς, ἀλλ' ἐκεῖνον μέν τόν χρόνον διετέλεσεν ἀποδιδράσκων καί τήν οὐσίαν ἀποκρυπτόμενος, ἐπειδή δ' οἱ τριάκοντα κατέστησαν, τηνικαῦτα κατέπλευσεν εἰς τήν πόλιν. καί φησί <μέν> εἶναι δημοτικός, τοσούτῳ δέ μᾶλλον τῶν ἄλλων ἐπεθύμει μετασχεῖν ἐκείνης τῆς πολιτείας, ὥστ' οὐδ' εἰ κακῶς ἔπαθεν, ἠξίωσεν ἀπελθεῖν, ἀλλ' ᾑρεῖτο μετά τῶν ἡμαρτηκότων εἰς αὑτόν πολιορκεῖσθαι μᾶλλον ἤ μεθ' ὑμῶν τῶν συνηδικημένων πολιτεύεσθαι. καί μέχρι τῆς ἡμέρας ἐκείνης παρέμεινε μετέχων τῆς πολιτείας, ἐν ᾗ προσβαλεῖν ἠμέλλετε πρός τό τεῖχος: τότε δ' ἐξῆλθεν, οὐ τά παρόντα μισήσας ἀλλά δείσας τόν ἐπιόντα κίνδυνον, ὡς ὕστερον ἐδήλωσεν. ἐπειδή γάρ λακεδαιμονίων ἐλθόντων ὁ δῆμος ἐν τῷ πειραιεῖ κατεκλείσθη, πάλιν ἐκεῖθεν διαδράς ἐν βοιωτοῖς διῃτᾶτο: ὥστ' αὐτῷ προσήκει μετά τῶν αὐτομόλων ἀναγεγράφθαι πολύ μᾶλλον ἤ τῶν φευγόντων ὀνομάζεσθαι. καί τοιοῦτος γεγενημένος καί περί τούς ἐκ πειραιέως καί περί τούς ἐν ἄστει μείναντας καί περί πᾶσαν τήν πόλιν, οὐκ ἀγαπᾷ τῶν ἴσων τυγχάνειν τοῖς ἄλλοις ἀλλά ζητεῖ πλέον ἔχειν ὑμῶν, ὥσπερ ἤ μόνος ἀδικηθείς ἤ βέλτιστος ὤν τῶν πολιτῶν ἤ μεγίσταις συμφοραῖς δι' ὑμᾶς κεχρημένος ἤ πλείστων ἀγαθῶν αἴτιος τῇ πόλει γεγενημένος. ἠβουλόμην δ' ἄν ὑμᾶς ὁμοίως ἐμοί γιγνώσκειν αὐτόν, ἵν' αὐτῷ μή τῶν ἀπολωλότων συνήχθεσθε ἀλλά τῶν ὑπολοίπων ἐφθονεῖτε. νῦν δέ περί μέν τῶν ἄλλων ὅσοις ἐπιβεβούλευκε, καί δίκας οἵας δεδίκασται καί γραφάς <ἅς> εἰσελήλυθε, καί μεθ' ὧν συνέστηκε καί καθ' ὧν τά ψευδῆ μεμαρτύρηκεν, οὐδ' ἄν δίς τοσοῦτον ὕδωρ ἱκανόν διηγήσασθαι γένοιτο: ἕν δέ μόνον ἀκούσαντες τῶν τούτῳ πεπραγμένων ῥᾳδίως καί τήν ἄλλην αὐτοῦ πονηρίαν γνώσεσθε. κρατῖνος γάρ ἠμφισβήτησε χωρίου τῷ τούτου κηδεστῇ. μάχης δ' αὐτοῖς γενομένης, ὑποκρυψάμενοι θεράπαιναν ᾐτιῶντο τόν κρατῖνον συντρῖψαι τῆς κεφαλῆς αὐτῆς, ἐκ δέ τοῦ τραύματος φάσκοντες ἀποθανεῖν τήν ἄνθρωπον λαγχάνουσιν αὐτῷ φόνου δίκην ἐπί παλλαδίῳ. πυθόμενος δ' ὁ κρατῖνος τάς τούτων ἐπιβουλάς τόν μέν ἄλλον χρόνον ἡσυχίαν ἦγεν, ἵνα μή μεταθεῖντο τό πρᾶγμα μηδ' ἑτέρους λόγους ἐξευρίσκοιεν, ἀλλ' ἐπ' αὐτοφώρῳ ληφθεῖεν κακουργοῦντες: ἐπειδή δ' ὁ κηδεστής μέν ἦν ὁ τούτου κατηγορηκώς, οὗτος δέ [ὁ] μεμαρτυρηκώς ἦ μήν τεθνάναι τήν ἄνθρωπον, ἐλθόντες εἰς τήν οἰκίαν, ἵν' ἦν κεκρυμμένη, βίᾳ λαβόντες αὐτήν καί ἀγαγόντες ἐπί τό δικαστήριον ζῶσαν ἅπασι τοῖς παροῦσιν ἐπέδειξαν. ὥσθ' ἑπτακοσίων μέν δικαζόντων, τεττάρων δέ καί δέκα μαρτυρησάντων ἅπερ οὗτος, οὐδεμίαν ψῆφον μετέλαβε. καί μοι κάλει τούτων μάρτυρας. {μάρτυρες} τίς οὖν ἄν ἀξίως δύναιτο κατηγορῆσαι τῶν τούτῳ πεπραγμένων; ἤ τίς ἄν εὑρεῖν ἔχοι παράδειγμα μεῖζον ἀδικίας καί συκοφαντίας καί πονηρίας; ἔνια μέν γάρ τῶν ἀδικημάτων οὐκ ἄν ὅλον τόν τρόπον δηλώσειε τῶν ἀδικησάντων, ἐκ δέ τῶν τοιούτων ἔργων ἅπαντα τόν βίον τῶν ἐξαμαρτανόντων ῥᾴδιον κατιδεῖν ἐστίν. ὅστις γάρ τούς ζῶντας τεθνάναι μαρτυρεῖ, τίνος ἄν ὑμῖν ἀποσχέσθαι δοκεῖ; ἤ ὅστις ἐπί τοῖς ἀλλοτρίοις πράγμασιν οὕτω πονηρός ἐστι, τί οὐκ ἄν ἐπί τοῖς αὑτοῦ τολμήσειεν; πῶς δέ χρή τούτῳ πιστεύειν ὑπέρ αὑτοῦ λέγοντι, ὅς ὑπέρ ἑτέρων ἐπιορκῶν ἐξελέγχεται; τίς δέ πώποτε φανερώτερον ἐπεδείχθη τά ψευδῆ μαρτυρῶν; τούς μέν γάρ ἄλλους ἐκ τῶν λεγομένων κρίνετε, τήν δέ τούτου μαρτυρίαν, ὅτι ψευδής ἦν, εἶδον οἱ δικάζοντες. καί τοιαῦθ' ἡμαρτηκώς ἐπιχειρήσει λέγειν, ὡς ἡμεῖς ψευδόμεθα, ὅμοιον ἐργαζόμενος ὥσπερ ἄν εἴ τῳ φρυνώνδας πανουργίαν ὀνειδίσειεν ἤ φιλουργός ὁ τό γοργόνειον ὑφελόμενος τούς ἄλλους ἱεροσύλους ἔφασκεν εἶναι. τίνα δέ προσήκει τῶν μή γενομένων παρασχέσθαι μάρτυρα μᾶλλον ἤ τοῦτον, ὅς αὐτός ἑτέροις τά ψευδῆ τολμᾷ μαρτυρεῖν: ἀλλά γάρ καλλιμάχου μέν ἔξεστι πολλάκις κατηγορεῖν, οὕτω γάρ παρεσκεύασται πολιτεύεσθαι, περί δ' ἐμαυτοῦ τάς μέν ἄλλας ἁπάσας παραλείψω λειτουργίας, ἧς δ' οὐ μόνον ἄν μοι δικαίως ἔχοιτε χάριν ἀλλά καί τεκμηρίῳ χρήσαισθε περί τοῦ παντός πράγματος, ταύτης δέ μνησθήσομαι πρός ὑμᾶς. ὅτε γάρ ἡ πόλις ἀπώλεσε τάς ναῦς ἐν ἑλλησπόντῳ καί τῆς δυνάμεως ἐστερήθη, τῶν μέν πλείστων τριηράρχων τοσοῦτον διήνεγκον ὅτι μετ' ὀλίγων ἔσωσα τήν ναῦν, αὐτῶν δέ τούτων ὅτι καταπλεύσας εἰς τόν πειραιᾶ μόνος οὐ κατέλυσα τήν τριηραρχίαν, ἀλλά τῶν ἄλλων ἀσμένως ἀπαλλαττομένων τῶν λῃτουργιῶν καί πρός τά παρόντ' ἀθύμως διακειμένων, καί τῶν μέν ἀνηλωμένων αὐτοῖς μεταμέλον, τά δέ λοιπά ἀποκρυπτομένων, καί νομιζόντων τά μέν κοινά διεφθάρθαι, τά δ' ἴδια σκοπουμένων, οὐ τήν αὐτήν ἐκείνοις γνώμην ἔσχον, ἀλλά πείσας τόν ἀδελφόν συντριηραρχεῖν, παρ' ἡμῶν αὐτῶν μισθόν διδόντες τοῖς ναύταις κακῶς ἐποιοῦμεν τούς πολεμίους. τό δέ τελευταῖον, προειπόντος λυσάνδρου, εἴ τις εἰσάγει σῖτον ὡς ὑμᾶς, θάνατον τήν ζημίαν, οὕτω φιλοτίμως εἴχομεν πρός τήν πόλιν, ὥστε τῶν ἄλλων οὐδέ τόν σφέτερον αὐτῶν εἰσάγειν τολμώντων ἡμεῖς τόν ὡς ἐκείνους εἰσπλέοντα λαμβάνοντες εἰς τόν πειραιᾶ κατήγομεν. ἀνθ' ὧν ὑμεῖς ἐψηφίσασθ' ἡμᾶς στεφανῶσαι καί πρόσθε τῶν ἐπωνύμων ἀνειπεῖν ὡς μεγάλων ἀγαθῶν αἰτίους ὄντας. καίτοι χρή τούτους δημοτικούς νομίζειν, οὐχ ὅσοι κρατοῦντος τοῦ δήμου μετασχεῖν τῶν πραγμάτων ἐπεθύμησαν, ἀλλ' οἵ δυστυχησάσης τῆς πόλεως προκινδυνεύειν ὑμῶν ἠθέλησαν, καί χάριν ἔχειν, οὐκ εἴ τις αὐτός κακῶς πέπονθεν, ἀλλ' εἴ τις ὑμᾶς εὖ πεποίηκε, καί πένητας γενομένους ἐλεεῖν οὐ τούς ἀπολωλεκότας τήν οὐσίαν ἀλλά τούς εἰς ὑμᾶς ἀνηλωκότας. ὧν εἷς ἐγώ φανήσομαι γεγενημένος, ὅς πάντων ἄν εἴην δυστυχέστατος, εἰ πολλά τῶν ἐμαυτοῦ δεδαπανημένος εἰς τήν πόλιν εἶτα δόξαιμι τοῖς ἀλλοτρίοις ἐπιβουλεύειν καί περί μηδενός ποιεῖσθαι τάς παρ' ὑμῖν διαβολάς, ὅς οὐ μόνον τήν οὐσίαν ἀλλά καί τήν ψυχήν τήν ἐμαυτοῦ περί ἐλάττονος φαίνομαι ποιούμενος τοῦ παρ' ὑμῖν εὐδοκιμεῖν. τῷ δ' οὐκ ἄν ὑμῶν μεταμελήσειεν, εἰ καί μή παραχρῆμα ἀλλ' ὀλίγον ὕστερον, εἰ τόν μέν συκοφάντην ἴδοιτε πλούσιον γεγενημένον, ἐμέ δ' ἐξ ὧν ὑπέλιπον λῃτουργῶν, καί τούτων ἐκπεπτωκότα; καί τόν μέν μηδέ πώποτε ὑπέρ ὑμῶν κινδυνεύσαντα μεῖζον καί τῶν νόμων καί τῶν συνθηκῶν δυνάμενον. ἐμέ δέ τόν οὕτω πρόθυμον περί τήν πόλιν γεγενημένον μηδέ τῶν δικαίων ἀξιούμενον τυγχάνειν; τίς δ' οὐκ ἄν ὑμῖν ἐπιτιμήσειεν, εἰ πεισθέντες ὑπό τῶν καλλιμάχου λόγων τοσαύτην πονηρίαν ἡμῶν καταγνοίητε, οὕς ἐκ τῶν ἔργων κρίναντες δι' ἀνδραγαθίαν ἐστεφανώσατε, ὅτ' οὐδ' οὕτω ῥᾴδιον ἦν ὥσπερ νῦν τυχεῖν ταύτης τῆς τιμῆς; τοὐναντίον δ' ἡμῖν συμβέβηκεν ἤ τοῖς ἄλλοις: οἱ μέν γάρ ἄλλοι τούς εἰληφότας τάς δωρεάς ὑπομιμνῄσκουσιν, ἡμεῖς δ' ὑμᾶς τούς δεδωκότας ἀξιοῦμεν μνημονεύειν, ἵν' ὑμῖν τεκμήριον τῶν εἰρημένων ἁπάντων καί τῶν ἐπιτηδευμάτων τῶν ἡμετέρων γένηται. δῆλον δ' ὅτι ταύτης τῆς τιμῆς ἀξίους ἡμᾶς αὐτούς παρείχομεν, οὐχ ἵν' ὀλιγαρχίας γενομένης τἀλλότρια διαρπάζοιμεν, ἀλλ' ἵνα σωθείσης τῆς πόλεως οἵ τ' ἄλλοι τά σφέτερ' αὐτῶν ἔχοιεν, ἡμῖν τε παρά τῷ πλήθει τῶν πολιτῶν χάρις ὀφείλοιτο: ἥν ὑμᾶς νῦν ἀπαιτοῦμεν, οὐ πλέον ἔχειν τοῦ δικαίου ζητοῦντες, ἀλλ' ἀποφαίνοντες μέν ὡς οὐδέν ἀδικοῦμεν, ... τοῖς ὅρκοις καί ταῖς συνθήκαις ἐμμένοντες. καί γάρ ἄν εἴη δεινόν, εἰ τούς μέν ἠδικηκότας τιμωρίας ἀφεῖναι κύριαι γένοιντο, ἐφ' ἡμῖν δέ τοῖς εὖ πεποιηκόσιν ἄκυροι κατασταθεῖεν. ἄξιον δέ τήν παροῦσαν τύχην διαφυλάττειν, ἐνθυμουμένους ὅτι ἑτέρας μέν πόλεις ἐποίησαν ἤδη συνθῆκαι <μᾶλλον> στασιάσαι, τήν δ' ἡμετέραν [μᾶλλον] ὁμονοεῖν. ὧν χρή μεμνημένους ἅμα τά τε δίκαια καί τά συμφέροντα ψηφίζεσθαι. [3] {work} {κατα λοχιτου} ... ὡς μέν τοίνυν ἔτυπτέ με λοχίτης ἄρχων χειρῶν ἀδίκων, ἅπαντες ὑμῖν οἱ παρόντες μεμαρτυρήκασιν. τό δ' ἁμάρτημα τοῦθ' οὐχ ὅμοιον δεῖ νομίζειν τοῖς ἄλλοις οὐδέ τάς τιμωρίας ἴσας ποιεῖσθαι περί τε τοῦ σώματος καί τῶν χρημάτων, ἐπισταμένους ὅτι τοῦτο πᾶσιν ἀνθρώποις οἰκειότατόν ἐστι καί τούς τε νόμους ἐθέμεθα καί περί τῆς ἐλευθερίας μαχόμεθα καί τῆς δημοκρατίας ἐπιθυμοῦμεν καί τἄλλα πάντα τά περί τόν βίον ἕνεκα τούτου πράττομεν. ὥστ' εἰκός ὑμᾶς ἐστίν τούς περί τοῦτ' ἐξαμαρτάνοντας, ὅ περί πλείστου ποιεῖσθε, τῇ μεγίστῃ ζημίᾳ κολάζειν. εὑρήσετε δέ καί τούς θέντας ἡμῖν τούς νόμους ὑπέρ τῶν σωμάτων μάλιστα σπουδάσαντας. πρῶτον μέν γάρ περί μόνου τούτου τῶν ἀδικημάτων καί δίκας καί γραφάς ἄνευ παρακαταβολῆς ἐποίησαν, ἵν' ὅπως ἄν ἕκαστος ἡμῶν τυγχάνῃ δυνάμενος καί βουλόμενος, οὕτως ἔχῃ τιμωρεῖσθαι τούς ἀδικοῦντας. ἔπειτα τῶν μέν ἄλλων ἐγκλημάτων αὐτῷ τῷ παθόντι μόνον ὁ δράσας ὑπόδικός ἐστιν: περί δέ τῆς ὕβρεως, ὡς κοινοῦ τοῦ πράγματος ὄντος, ἔξεστιν τῷ βουλομένῳ τῶν πολιτῶν γραψαμένῳ πρός τούς θεσμοθέτας εἰσελθεῖν εἰς ὑμᾶς. οὕτω δ' ἡγήσαντο δεινόν εἶναι τό τύπτειν ἀλλήλους ὥστε καί περί τῆς κακηγορίας νόμον ἔθεσαν ὅς κελεύει τούς λέγοντάς τι τῶν ἀπορρήτων πεντακοσίας δραχμάς ὀφείλειν. καίτοι πηλίκας τινάς χρή ποιεῖσθαι τάς τιμωρίας ὑπέρ τῶν ἔργῳ παθόντων κακῶς, ὅταν ὑπέρ τῶν λόγῳ μόνον ἀκηκοότων οὕτως ὀργιζόμενοι φαίνησθε; θαυμαστόν δ' εἰ τούς μέν ἐπί τῆς ὀλιγαρχίας ὑβρίσαντας ἀξίους θανάτου νομίζετε, τούς δ' ἐν δημοκρατίᾳ ταὔτ' ἐκείνοις ἐπιτηδεύοντας ἀζημίους ἀφήσετε. καίτοι δικαίως ἄν μείζονος ζημίας τυγχάνοιεν: φανερώτερον γάρ ἐπιδείκνυνται τήν αὑτῶν πονηρίαν. ὅστις γάρ νῦν τολμᾷ παρανομεῖν ὅτ' οὐκ ἔξεστιν, τί ποτ' ἄν ἐποίησεν ὅθ' οἱ κρατοῦντες τῆς πόλεως καί χάριν εἶχον τοῖς τά τοιαῦτ' ἐξαμαρτάνουσιν: ἴσως οὖν λοχίτης ἐπιχειρήσει μικρόν ποιεῖν τό πρᾶγμα, διασύρων τήν κατηγορίαν καί λέγων ὡς οὐδέν ἐκ τῶν πληγῶν κακόν ἔπαθον, ἀλλά μείζους ποιοῦμαι τούς λόγους ἤ κατά τήν ἀξίαν τῶν γεγενημένων. ἐγώ δ' εἰ μέν μηδεμία προσῆν ὕβρις τοῖς πεπραγμένοις, οὐκ ἄν ποτ' εἰσῆλθον εἰς ὑμᾶς: νῦν δ' οὐχ ὑπέρ τῆς ἄλλης βλάβης τῆς ἐκ τῶν πληγῶν γενομένης ἀλλ' ὑπέρ τῆς αἰκίας καί τῆς ἀτιμίας ἥκω παρ' αὐτοῦ δίκην ληψόμενος, ὑπέρ ὧν προσήκει τοῖς ἐλευθέροις μάλιστ' ὀργίζεσθαι καί μεγίστης τυγχάνειν τιμωρίας. ὁρῶ δ' ὑμᾶς, ὅταν του καταγνῶθ' ἱεροσυλίαν ἤ κλοπήν, οὐ πρός τό μέγεθος ὧν ἄν λάβωσι τήν τίμησιν ποιουμένους ἀλλ' ὁμοίως ἁπάντων θάνατον καταγιγνώσκοντας, καί νομίζοντας δίκαιον εἶναι τούς τοῖς αὐτοῖς ἔργοις ἐπιχειροῦντας ταῖς αὐταῖς ζημίαις κολάζεσθαι. χρή τοίνυν καί περί τῶν ὑβριζόντων τήν αὐτήν γνώμην ἔχειν, καί μή τοῦτο σκοπεῖν εἰ μή σφόδρα συνέκοψαν, ἀλλ' εἰ τόν νόμον παρέβησαν, μηδ' ὑπέρ τοῦ συντυχόντος μόνον ἀλλ' ὑπέρ ἅπαντος τοῦ τρόπου δίκην παρ' αὐτῶν λαμβάνειν, ἐνθυμουμένους, ὅτι πολλάκις ἤδη μικραί προφάσεις μεγάλων κακῶν αἴτιαι γεγόνασιν, καί διότι διά τούς τύπτειν τολμῶντας εἰς τοῦτ' ἤδη τινές ὀργῆς προήχθησαν ὥστ' εἰς τραύματα καί θανάτους καί φυγάς καί τάς μεγίστας συμφοράς ἐλθεῖν: ὧν οὐδέν διά τόν φεύγοντα τήν δίκην ἀγένητόν ἐστιν, ἀλλά κατά μέν τό τούτου μέρος ἅπαντα πέπρακται, διά δέ τήν τύχην καί τόν τρόπον τόν ἐμόν οὐδέν τῶν ἀνηκέστων συμβέβηκεν. ἡγοῦμαι δ' ὑμᾶς οὕτως ἄν ἀξίως ὀργισθῆναι τοῦ πράγματος, εἰ διεξέλθοιτε πρός ὑμᾶς αὐτούς ὅσῳ μεῖζόν ἐστιν τοῦτο τῶν ἄλλων ἁμαρτημάτων. εὑρήσετε γάρ τάς μέν ἄλλας ἀδικίας μέρος τι τοῦ βίου βλαπτούσας, τήν δ' ὕβριν ὅλοις τοῖς πράγμασιν λυμαινομένην, καί πολλούς μέν οἴκους δι' αὐτήν διαφθαρέντας, πολλάς δέ πόλεις ἀναστάτους γεγενημένας. καί τί δεῖ τάς τῶν ἄλλων συμφοράς λέγοντα διατρίβειν; αὐτοί γάρ ἡμεῖς δίς ἤδη τήν δημοκρατίαν ἐπείδομεν καταλυθεῖσαν καί δίς τῆς ἐλευθερίας ἀπεστερήθημεν οὐχ ὑπό τῶν ταῖς ἄλλαις πονηρίαις ἐνόχων ὄντων ἀλλά διά τούς καταφρονοῦντας τῶν νόμων καί βουλομένους τοῖς μέν πολεμίοις δουλεύειν, τούς δέ πολίτας ὑβρίζειν. ὧν οὗτος εἷς ὤν τυγχάνει. καί γάρ εἰ τῶν τότε κατασταθέντων νεώτερός ἐστιν, ἀλλά τόν γε τρόπον ἔχει τόν ἐξ ἐκείνης τῆς πολιτείας. αὗται γάρ αἱ φύσεις εἰσίν αἱ παραδοῦσαι μέν τήν δύναμιν τήν ἡμετέραν τοῖς πολεμίοις, κατασκάψασαι δέ τά τείχη τῆς πατρίδος, πεντακοσίους δέ καί χιλίους ἀκρίτους ἀποκτείνασαι τῶν πολιτῶν. ὧν εἰκός ὑμᾶς μεμνημένους τιμωρεῖσθαι μή μόνον τούς τότε λυμηναμένους ἀλλά καί τούς νῦν βουλομένους οὕτω διαθεῖναι τήν πόλιν, καί τοσούτῳ μᾶλλον τούς ἐπιδόξους γενήσεσθαι πονηρούς τῶν πρότερον ἡμαρτηκότων ὅσῳ περ κρεῖττόν ἐστιν τῶν μελλόντων κακῶν ἀποτροπήν εὑρεῖν ἤ τῶν ἤδη γεγενημένων δίκην λαβεῖν. καί μή περιμείνηθ' ἕως ἄν ἀθροισθέντες καί καιρόν λαβόντες εἰς ὅλην τήν πόλιν ἐξαμάρτωσιν, ἀλλ' ἐφ' ἧς ἄν ὑμῖν προφάσεως παραδοθῶσιν, ἐπί ταύτης αὐτούς τιμωρεῖσθε, νομίζοντες εὕρημ' ἔχειν ὅταν τινά λάβητ' ἐν μικροῖς πράγμασιν ἐπιδεδειγμένον ἅπασαν τήν αὑτοῦ πονηρίαν. κράτιστον μέν γάρ ἦν, εἴ τι προσῆν ἄλλο σημεῖον τοῖς πονηροῖς τῶν ἀνθρώπων, πρίν ἀδικηθῆναί τινα τῶν πολιτῶν, πρότερον κολάζειν αὐτούς: ἐπειδή δ' οὐχ οἷόν τ' ἐστίν αἰσθέσθαι πρίν κακῶς τινά παθεῖν ὑπ' αὐτῶν, ἀλλ' οὖν γ' ἐπειδάν γνωρισθῶσι, προσήκει πᾶσι μισεῖν τούς τοιούτους καί κοινούς ἐχθρούς νομίζειν. ἐνθυμεῖσθε δ' ὅτι τῶν μέν περί τάς οὐσίας κινδύνων οὐ μέτεστι τοῖς πένησιν, τῆς δ' εἰς τά σώματ' αἰκίας ὁμοίως ἅπαντες κοινωνοῦμεν: ὥσθ' ὅταν μέν τούς ἀποστε ροῦντας τιμωρῆσθε, τούς πλουσίους μόνον ὠφελεῖτε, ὅταν δέ τούς ὑβρίζοντας κολάζητε, ὑμῖν αὐτοῖς βοηθεῖτε. ὧν ἕνεκα δεῖ περί πλείστου ποιεῖσθαι ταύτας τῶν δικῶν, καί περί μέν τῶν ἄλλων συμβολαίων τοσούτου τιμᾶν ὅσον προσήκει τῷ διώκοντι κομίσασθαι, περί δέ τῆς ὕβρεως ὅσον ἀποτείσας ὁ φεύγων παύσεσθαι μέλλει τῆς παρούσης ἀσελγείας. ἄν οὖν περιαιρῆτε τάς οὐσίας τῶν νεανιευομένων εἰς τούς πολίτας καί μηδεμίαν νομίζηθ' ἱκανήν εἶναι ζημίαν, οἵτινες ἄν εἰς τά σώματ' ἐξαμαρτάνοντες τοῖς χρήμασι τάς δίκας ὑπέχωσιν, ἅπανθ' ὅσα δεῖ τούς καλῶς δικάζοντας διαπράξεσθε: καί γάρ περί τοῦ παρόντος πράγματος ὀρθῶς γνώσεσθε καί τούς ἄλλους πολίτας κοσμιωτέρους ποιήσετε καί τόν βίον τόν ὑμέτερον αὐτῶν ἀσφαλέστερον καταστήσετε. ἔστιν δέ δικαστῶν νοῦν ἐχόντων περί τῶν ἀλλοτρίων τά δίκαια ψηφιζομένους ἅμα καί τά σφέτερ' αὐτῶν εὖ τίθεσθαι. καί μηδείς ὑμῶν, εἰς τοῦτ' ἀποβλέψας ὅτι πένης εἰμί καί τοῦ πλήθους εἷς, ἀξιούτω τοῦ τιμήματος ἀφαιρεῖν. οὐ γάρ δίκαιον ἐλάττους ποιεῖσθαι τάς τιμωρίας ὑπέρ τῶν ἀδόξων ἤ τῶν διωνομασμένων, οὐδέ χείρους ἡγεῖσθαι τούς πενομένους ἤ τούς πολλά κεκτημένους. ὑμᾶς γάρ ἄν αὐτούς ἀτιμάζοιτ' εἰ τοιαῦτα γιγνώσκοιτε περί τῶν πολιτῶν. ἔτι δέ καί πάντων ἄν εἴη δεινότατον, εἰ δημοκρατουμένης τῆς πόλεως μή τῶν αὐτῶν ἅπαντες τυγχάνοιμεν, ἀλλά τῶν μέν ἀρχῶν μετέχειν ἀξιοῖμεν, τῶν δ' ἐν τοῖς νόμοις δικαίων ἀποστεροῖμεν ἡμᾶς αὐτούς, καί μαχό μενοι μέν ἐθέλοιμεν ἀποθνῄσκειν ὑπέρ τῆς πολιτείας, ἐν δέ τῇ ψήφῳ πλέον νέμοιμεν τοῖς τάς οὐσίας ἔχουσιν. οὐκ, ἄν γέ μοι πεισθῆθ', οὕτω διακείσεσθε πρός ὑμᾶς αὐτούς οὐδέ διδάξετε τούς νεωτέρους καταφρονεῖν τοῦ πλήθους τῶν πολιτῶν, οὐδέ ἀλλοτρίους ἡγήσεσθ' εἶναι τούς τοιούτους τῶν ἀγώνων, ἀλλ' ὡς ὑπέρ αὑτοῦ δικάζων οὕτως ἕκαστος ὑμῶν οἴσει τήν ψῆφον. ἅπαντας γάρ ὁμοίως ἀδικοῦσιν οἱ τολμῶντες τοῦτον τόν νόμον παραβαίνειν τόν ὑπέρ τῶν σωμάτων τῶν ὑμετέρων κείμενον. ὥστ' ἐάν σωφρονῆτε, παρακαλέσαντες ἀλλήλους ἐνσημανεῖσθε λοχίτῃ τήν ὀργήν τήν ὑμετέραν αὐτῶν, εἰδότες ὅτι πάντες οἱ τοιοῦτοι τῶν μέν νόμων τῶν κειμένων καταφρονοῦσιν, τά δ' ἐνθάδε γιγνωσκόμενα, ταῦτα νόμους εἶναι νομίζουσιν. ἐγώ μέν οὖν ὡς οἷός τ' ἦν εἴρηκα περί τοῦ πράγματος. εἰ δέ τις τῶν παρόντων ἔχει τί μοι συνειπεῖν, ἀναβάς εἰς ὑμᾶς λεγέτω. [4] {work} {περι του ζευγουσ} ... περί μέν οὖν τοῦ ζεύγους τῶν ἵππων, ὡς οὐκ ἀφελόμενος ὁ πατήρ τεισίαν εἶχεν, ἀλλά πριάμενος παρά τῆς πόλεως τῶν ἀργείων, τῶν τε πρέσβεων τῶν ἐκεῖθεν ἡκόντων καί τῶν ἄλλων τῶν εἰδότων ἀκηκόατε μαρτυρούντων: τόν αὐτόν δέ τρόπον ἅπαντές εἰσιν εἰθισμένοι με συκοφαντεῖν. τάς μέν γάρ δίκας ὑπέρ τῶν ἰδίων ἐγκλημάτων λαγχάνουσι, τάς δέ κατηγορίας ὑπέρ τῶν τῆς πόλεως πραγμάτων ποιοῦνται, καί πλείω χρόνον διατρίβουσι τόν πατέρα μου διαβάλλοντες ἤ περί ὧν ἀντώμοσαν διδάσκοντες, καί τοσοῦτον καταφρονοῦσι τῶν νόμων ὥστε περί ὧν ὑμᾶς ὑπ' ἐκείνου φασίν ἠδικῆσθαι, τούτων αὐτοί δίκην παρ' ἐμοῦ λαβεῖν ἀξιοῦσιν. ἐγώ δ' ἡγοῦμαι μέν οὐδέν προσήκειν τάς κοινάς αἰτίας τοῖς ἰδίοις ἀγῶσιν: ἐπειδή δέ τεισίας πολλάκις ὀνειδίζει μοι τήν φυγήν τήν τοῦ πατρός καί μᾶλλον ὑπέρ τῶν ὑμετέρων ἤ τῶν αὐτοῦ σπουδάζει πραγμάτων, ἀνάγκη πρός ταῦτα τήν ἀπολογίαν ποιεῖσθαι: καί γάρ ἄν αἰσχυνοίμην, εἴ τῳ δόξαιμι τῶν πολιτῶν ἧττον φροντίζειν τῆς ἐκείνου δόξης ἤ τῶν ἐμαυτοῦ κινδύνων. πρός μέν οὖν τούς πρεσβυτέρους βραχύς ἄν ἐξήρκει λόγος: ἅπαντες γάρ ἴσασιν ὅτι διά τούς αὐτούς ἄνδρας ἥ τε δημοκρατία κατελύθη κἀκεῖνος ἐκ τῆς πόλεως ἐξέπεσεν: τῶν δέ νεωτέρων ἕνεκα, οἵ τῶν μέν πραγμάτων ὕστεροι γεγόνασιν, τῶν δέ διαβαλλόντων πολλάκις ἀκηκόασιν, πορρωτέρωθεν ἄρξομαι διδάσκειν. οἱ γάρ τό πρῶτον ἐπιβουλεύσαντες τῷ δήμῳ καί καταστήσαντες τούς τετρακοσίους, ἐπειδή παρακαλούμενος ὁ πατήρ οὐκ ἤθελεν γενέσθαι μετ' αὐτῶν, ὁρῶντες αὐτόν καί πρός τάς πράξεις ἐρρωμένως ἔχοντα καί πρός τό πλῆθος πιστῶς διακείμενον, οὐχ ἡγοῦντ' οὐδέν οἷοί τ' εἶναι κινεῖν τῶν καθεστώτων, πρίν ἐκποδών ἐκεῖνος αὐτοῖς γένοιτο. εἰδότες δέ τήν πόλιν τῶν μέν περί τούς θεούς μάλιστ' ἄν ὀργισθεῖσαν, εἴ τις εἰς τά μυστήρια φαίνοιτ' ἐξαμαρτάνων, τῶν δ' ἄλλων εἴ τις τολμῴη τόν δῆμον καταλύειν, ἀμφοτέρας ταύτας συνθέντες τάς αἰτίας εἰσήγγελλον εἰς τήν βουλήν, λέγοντες ὡς ὁ πατήρ μέν συνάγοι τήν ἑταιρείαν ἐπί νεωτέροις πράγμασιν, οὗτοι δ' ἐν τῇ πουλυτίωνος οἰκίᾳ συνδειπνοῦντες τά μυστήρια ποιήσειαν. ὀρθῆς δέ τῆς πόλεως γενομένης διά τό μέγεθος τῶν αἰτιῶν καί διά ταχέων συλλεγείσης ἐκκλησίας οὕτω σαφῶς ἐπέδειξεν αὐτούς ψευδομένους ὥστε παρά μέν τῶν κατηγόρων ἡδέως ἄν ὁ δῆμος δίκην ἔλαβεν, τόν δ' εἰς σικελίαν στρατηγόν ἐχειροτόνησεν. μετά δέ ταῦθ' ὁ μέν ἐξέπλευσεν ὡς ἀπηλλαγμένος ἤδη τῆς διαβολῆς, οἱ δέ συστήσαντες τήν βουλήν καί τούς ῥήτορας ὑφ' αὑτοῖς ποιησάμενοι πάλιν ἤγειρον τό πρᾶγμα καί μηνυτάς εἰσέπεμπον. καί τί δεῖ μακρολογεῖν; οὐ γάρ πρότερον ἐπαύσαντο, πρίν τόν τε πατέρ' ἐκ τοῦ στρατοπέδου μετεπέμψαντο καί τῶν φίλων αὐτοῦ τούς μέν ἀπέκτειναν, τούς δ' ἐκ τῆς πόλεως ἐξέβαλον. πυθόμενος δέ τήν τε τῶν ἐχθρῶν δύναμιν καί τάς τῶν ἐπιτηδείων συμφοράς, καί νομίζων δεινά πάσχειν ὅτι παρόντα μέν αὐτόν οὐκ ἔκρινον, ἀπόντος δέ κατεγίγνωσκον, οὐδ' ὥς ἀπελθεῖν ἠξίωσεν εἰς τούς πολεμίους: ἀλλ' ἐκεῖνος μέν τοσαύτην πρόνοιαν ἔσχεν ὑπέρ τοῦ μηδέν ἐξαμαρτεῖν εἰς τήν πόλιν ὥστ' εἰς ἄργος ἐλθών ἡσυχίαν εἶχεν, οἱ δ' εἰς τοσοῦτον ὕβρεως ἦλθον ὥστ' ἔπεισαν ὑμᾶς ἐλαύνειν αὐτόν ἐξ ἁπάσης τῆς ἑλλάδος καί στηλίτην ἀναγράφειν καί πρέσβεις πέμποντας ἐξαιτεῖν παρ' ἀργείων. ἀπορῶν δ' ὅ τι χρήσαιτο τοῖς παροῦσιν κακοῖς καί πανταχόθεν εἰργόμενος καί σωτηρίας οὐδεμιᾶς ἄλλης αὐτῷ φαινομένης τελευτῶν ἐπί λακεδαιμονίους ἠναγκάσθη καταφυγεῖν. καί τά μέν γενόμενα ταῦτ' ἐστίν: τοσοῦτον δέ τοῖς ἐχθροῖς τῆς ὕβρεως περίεστιν ὥσθ' οὕτως ἀνόμως τοῦ πατρός ἐκπεσόντος ὡς δεινά δεδρακότος αὐτοῦ κατηγοροῦσιν, καί διαβάλλειν ἐπιχειροῦσιν ὡς δεκέλειάν τ' ἐπετείχισεν καί τάς νήσους ἀπέστησεν καί τῶν πολεμίων διδάσκαλος κατέστη. καί ἐνίοτε μέν αὐτοῦ προσποιοῦνται καταφρονεῖν, λέγοντες ὡς οὐδέν διέφερε τῶν ἄλλων, νυνί δ' ἁπάντων αὐτόν τῶν γεγενημένων αἰτιῶνται καί φασι παρ' ἐκείνου μαθεῖν λακεδαιμονίους ὡς χρή πολεμεῖν, οἵ καί τούς ἄλλους διδάσκειν τέχνην ἔχουσιν. ἐγώ δ' εἴ μοι χρόνος ἱκανός γένοιτο, ῥᾳδίως ἄν αὐτόν ἐπιδείξαιμι τά μέν δικαίως πράξαντα, τῶν δ' ἀδίκως αἰτίαν ἔχοντα. πάντων δ' ἄν εἴη δεινότατον, εἰ τοῦ πατρός μετά τήν φυγήν δωρεάν λαβόντος ἐγώ διά τήν ἐκείνου φυγήν ζημιωθείην. ἡγοῦμαι δ' αὐτόν παρ' ὑμῶν δικαίως ἄν πλείστης συγγνώμης τυγχάνειν: ὑπό γάρ τῶν τριάκοντ' ἐκπεσόντες ταῖς αὐταῖς ἐκείνῳ συμφοραῖς ἐχρήσασθε. ἐξ ὧν ἐνθυμεῖσθαι χρή, πῶς ἕκαστος ὑμῶν διέκειτο καί τίνα γνώμην εἶχεν καί ποῖον κίνδυνον οὐκ ἄν ὑπέμεινεν ὥστε παύσασθαι μέν μετοικῶν, κατελθεῖν δ' εἰς τήν πατρίδα, τιμωρήσασθαι δέ τούς ἐκβαλόντας. ἐπί τίνα δ' ἤ πόλιν ἤ φίλον ἤ ξένον οὐκ ἤλθετε δεησόμενοι συγκαταγαγεῖν ὑμᾶς; τίνος δ' ἀπέσχεσθε πειρώμενοι κατελθεῖν; οὐ καταλαβόντες τόν πειραιᾶ καί τόν σῖτον τόν ἐν τῇ χώρᾳ διεφθείρετε καί τήν γῆν ἐτέμνετε καί τά προάστεια ἐνεπρήσατε καί τελευτῶντες τοῖς τείχεσιν προσεβάλετε; καί ταῦθ' οὕτω σφόδρ' ἐνομίζετε χρῆναι ποιεῖν ὥστε τοῖς ἡσυχίαν ἄγουσι τῶν συμφυγάδων μᾶλλον ὠργίζεσθε ἤ τοῖς αἰτίοις τῶν συμφορῶν γεγενημένοις. ὥστ' οὐκ εἰκός ἐπιτιμᾶν τοῖς τῶν αὐτῶν ὑμῖν ἐπιθυμοῦσιν, οὐδέ κακούς ἄνδρας νομίζειν ὅσοι φεύγοντες κατελθεῖν ἐζήτησαν, ἀλλά πολύ μᾶλλον ὅσοι μένοντες φυγῆς ἄξι' ἐποίησαν: οὐδ' ἐντεῦθεν ἀρξαμένους κρίνειν, ὁποῖός τις ἦν ὁ πατήρ πολίτης ὅτ' οὐδέν αὐτῷ τῆς πόλεως προσῆκεν, ἀλλ' ἐπ' ἐκείνου τοῦ χρόνου σκοπεῖν οἷος ἦν πρίν φυγεῖν περί τό πλῆθος, καί ὅτι διακοσίους ὁπλίτας ἔχων τάς μεγίστας πόλεις τῶν ἐν πελοποννήσῳ λακεδαιμονίων μέν ἀπέστησεν, ὑμῖν δέ συμμάχους ἐποίησεν, καί εἰς οἵους κινδύνους αὐτούς κατέστησεν, καί ὡς περί σικελίαν ἐστρατήγησεν. τούτων μέν γάρ ἐκείνῳ προσήκει χάριν ὑμᾶς ἔχειν: τῶν δ' ἐν τῇ συμφορᾷ γενομένων τούς ἐκβαλόντας αὐτόν δικαίως ἄν αἰτίους νομίζοιτε. ἀναμνήσθητε δέ πρός ὑμᾶς αὐτούς, ἐπειδή κατῆλθεν, ὡς πόλλ' ἀγαθά τήν πόλιν ἐποίησεν, ἔτι δέ πρότερον, ὡς ἐχόντων τῶν πραγμάτων αὐτόν κατεδέξασθε, καταλελυμένου μέν τοῦ δήμου, στασιαζόντων δέ τῶν πολιτῶν, διαφερομένων δέ τῶν στρατιωτῶν πρός τάς ἀρχάς τάς ἐνθάδε καθεστηκυίας, εἰς τοῦτο δέ μανίας ἀμφοτέρων ἀφιγμένων ὥστε μηδετέροις μηδεμίαν ἐλπίδ' εἶναι σωτηρίας: οἱ μέν γάρ τούς ἔχοντας τήν πόλιν ἐχθρούς ἐνόμιζον μᾶλλον ἤ λακεδαιμονίους, οἱ δέ τούς ἐκ δεκελείας μετεπέμποντο, ἡγούμενοι κρεῖττον εἶναι τοῖς πολεμίοις τήν πατρίδα παραδοῦναι μᾶλλον ἤ τοῖς ὑπέρ τῆς πόλεως στρατευομένοις τῆς πολιτείας μεταδοῦναι. τοιαύτην μέν οὖν τῶν πολιτῶν γνώμην ἐχόντων, κρατούντων δέ τῶν πολεμίων καί τῆς γῆς καί τῆς θαλάττης, ἔτι δέ χρημάτων ὑμῖν μέν οὐκ ὄντων, ἐκείνοις δέ βασιλέως παρέχοντος, πρός δέ τούτοις ἐνενήκοντα νεῶν ἐκ φοινίκης εἰς ἄσπενδον ἡκουσῶν καί παρεσκευασμένων λακεδαιμονίοις βοηθεῖν, ἐν τοσαύταις συμφοραῖς καί τοιούτοις κινδύνοις τῆς πόλεως οὔσης, μεταπεμψαμένων αὐτόν τῶν στρατιωτῶν οὐκ ἐσεμνύνατ' ἐπί τοῖς παροῦσιν, οὐδ' ἐμέμψατο περί τῶν γεγενημένων, οὐδ' ἐβουλεύσατο περί τῶν μελλόντων, ἀλλ' εὐθύς εἵλετο μετά τῆς πόλεως ὁτιοῦν πάσχειν μᾶλλον ἤ μετά λακεδαιμονίων εὐτυχεῖν, καί πᾶσι φανερόν ἐποίησεν ὅτι τοῖς ἐκβαλοῦσιν ἀλλ' οὐχ ὑμῖν ἐπολέμει, καί ὅτι κατελθεῖν ἀλλ' οὐκ ἀπολέσαι τήν πόλιν ἐπεθύμει. γενόμενος δέ μεθ' ὑμῶν ἔπεισεν μέν τισσαφέρνην μή παρέχειν χρήματα λακεδαιμονίοις, ἔπαυσεν δέ τούς συμμάχους ὑμῶν ἀφισταμένους, διέδωκεν δέ παρ' αὑτοῦ μισθόν τοῖς στρατιώταις, ἀπέδωκεν δέ τῷ δήμω τήν πολιτείαν, διήλλαξε δέ τούς πολίτας, ἀπέστρεψε δέ τάς ναῦς τάς φοινίσσας. καί μετά ταῦτα, καθ' ἕκαστον μέν, ὅσας τριήρεις ἔλαβεν ἤ μάχας ἐνίκησεν ἤ πόλεις κατά κράτος εἷλεν ἤ λόγῳ πείσας φίλας ὑμῖν ἐποίησε, πολύ ἄν ἔργον εἴη λέγειν: πλείστων δέ κινδύνων τῇ πόλει κατ' ἐκεῖνον τόν καιρόν γενομένων οὐδεπώποτε τοῦ πατρός ἡγουμένου τρόπαιον ὑμῶν ἔστησαν οἱ πολέμιοι. περί μέν οὖν τῶν ἐστρατηγημένων οἶδα μέν ὅτι πολλά παραλείπω, διά τοῦτο δ' οὐκ ἀκριβῶς εἴρηκα περί αὐτῶν, ὅτι σχεδόν ἅπαντες μνημονεύετε τά πραχθέντα. λοιδοροῦσι δέ λίαν ἀσελγῶς καί θρασέως καί τόν ἄλλον βίον τόν τοῦ πατρός, καί οὐκ αἰσχύνονται τοιαύτῃ παρρησίᾳ χρώμενοι περί τοῦ τεθνεῶτος, ἥν ἔδεισαν ἄν ποιήσασθαι περί ζῶντος, ἀλλ' εἰς τοσοῦτον ἀνοίας ἐληλύθασιν ὥστ' οἴονται καί παρ' ὑμῖν καί παρά τοῖς ἄλλοις εὐδοκιμήσειν, ἤν ὡς ἄν δύνωνται πλεῖστα περί αὐτοῦ βλασφημήσωσιν, ὥσπερ οὐ πάντας εἰδότας ὅτι καί τοῖς φαυλοτάτοις τῶν ἀνθρώπων ἔξεστιν οὐ μόνον περί τῶν ἀνδρῶν τῶν ἀρίστων ἀλλά καί περί τῶν θεῶν ὑβριστικούς λόγους εἰπεῖν. ἴσως μέν οὖν ἀνόητόν ἐστιν ἁπάντων τῶν εἰρημένων φροντίζειν: ὅμως δ' οὐχ ἥκιστ' ἐπιθυμῶ περί τῶν ἐπιτηδευμάτων τῶν τοῦ πατρός διελθεῖν πρός ὑμᾶς, μικρόν προλαβών καί τῶν προγόνων ἐπιμνησθείς, ἵν' ἐπίστησθ' ὅτι πόρρωθεν ἡμῖν ὑπάρχει μέγιστα καί κάλλιστα τῶν πολιτῶν. ὁ γάρ πατήρ πρός μέν ἀνδρῶν ἦν εὐπατριδῶν, ὧν τήν εὐγένειαν ἐξ αὐτῆς τῆς ἐπωνυμίας ῥᾴδιον γνῶναι, πρός γυναικῶν δ' ἀλκμεωνιδῶν, οἵ τοῦ μέν πλούτου μέγιστον μνημεῖον κατέλιπον_ἵππων γάρ ζεύγει πρῶτος ἀλκμέων τῶν πολιτῶν ὀλυμπίασιν ἐνίκησεν, _τήν δ' εὔνοιαν, ἥν εἶχον εἰς τό πλῆθος, ἐν τοῖς τυραννικοῖς ἐπεδείξαντο: συγγενεῖς γάρ ὄντες πεισιστράτου καί πρίν εἰς τήν ἀρχήν καταστῆναι μάλιστ' αὐτῷ χρώμενοι τῶν πολιτῶν, οὐκ ἠξίωσαν μετασχεῖν τῆς ἐκείνου τυραννίδος, ἀλλ' εἵλοντο φεύγειν μᾶλλον ἤ τούς πολίτας ἰδεῖν δουλεύοντας. τετταράκοντα δ' ἔτη τῆς στάσεως γενομένης ὑπό μέν τῶν τυράννων τοσούτῳ μᾶλλον τῶν ἄλλων ἐμισήθησαν ὥσθ' ὁπότε τἀκείνων κρατήσειεν, οὐ μόνον τάς οἰκίας αὐτῶν κατέσκαπτον ἀλλά καί τούς τάφους ἀνώρυττον, ὑπό δέ τῶν συμφυγάδων οὕτω σφόδρ' ἐπιστεύθησαν ὥσθ' ἅπαντα τοῦτον τόν χρόνον ἡγούμενοι τοῦ δήμου διετέλεσαν. καί τό τελευταῖον ἀλκιβιάδης καί κλεισθένης, ὁ μέν πρός πατρός, ὁ δέ πρός μητρός ὤν πρόπαππος τοῦ πατρός τοὐμοῦ, στρατηγήσαντες τῆς φυγῆς κατήγαγον τόν δῆμον καί τούς τυράννους ἐξέβαλον, καί κατέστησαν ἐκείνην τήν δημοκρατίαν, ἐξ ἧς οἱ πολῖται πρός μέν ἀνδρίαν οὕτως ἐπαιδεύθησαν ὥστε τούς βαρβάρους τούς ἐπί πᾶσαν ἐλθόντας τήν ἑλλάδα μόνοι νικᾶν μαχόμενοι, περί δέ δικαιοσύνης τοσαύτην δόξαν ἔλαβον ὥσθ' ἑκόντας αὐτοῖς τούς ἕλληνας ἐγχειρίσαι τήν ἀρχήν τῆς θαλάττης, τήν δέ πόλιν τηλικαύτην τό μέγεθος ἐποίησαν καί τῇ δυνάμει καί ταῖς ἄλλαις κατασκευαῖς ὥστε τούς φάσκοντας αὐτήν ἄστυ τῆς ἑλλάδος εἶναι καί τοιαύταις ὑπερβολαῖς εἰθισμένους χρῆσθαι δοκεῖν ἀληθῆ λέγειν. τήν μέν οὖν φιλίαν τήν πρός τόν δῆμον οὕτω παλαιάν καί γνησίαν καί διά τάς μεγίστας εὐεργεσίας γεγενημένην παρά τῶν προγόνων παρέλαβεν. αὐτός δέ κατελείφθη μέν ὀρφανός_ὁ γάρ πατήρ αὐτοῦ μαχόμενος ἐν κορωνείᾳ τοῖς πολεμίοις ἀπέθανεν_ἐπετροπεύθη δ' ὑπό περικλέους, ὅν πάντες ἄν ὁμολογήσειαν καί σωφρονέστατον καί δικαιότατον καί σοφώτατον γενέσθαι τῶν πολιτῶν. ἡγοῦμαι γάρ καί τοῦτ' εἶναι τῶν καλῶν, ἐκ τοιούτων γενόμενον ὑπό τοιούτοις ἤθεσιν ἐπιτροπευθῆναι καί τραφῆναι καί παιδευθῆναι. δοκιμασθείς δ' οὐκ ἐνδεέστερος ἐγένετο τῶν προειρημένων, οὐδ' ἠξίωσεν αὐτός μέν ῥᾳθύμως ζῆν, σεμνύνεσθαι δ' ἐπί ταῖς τῶν προγόνων ἀρεταῖς, ἀλλ' εὐθύς οὕτω μέγ' ἐφρόνησεν ὥστ' ᾠήθη δεῖν δι' αὑτόν καί τἀκείνων ἔργα μνημονεύεσθαι. καί πρῶτον μέν, ὅτε φορμίων ἐξήγαγεν ἐπί θρᾴκης χιλίους ἀθηναίων ἐπιλεξάμενος τούς ἀρίστους, μετά τούτων στρατευσάμενος τοιοῦτος ἦν ἐν τοῖς κινδύνοις ὥστε στεφανωθῆναι καί πανοπλίαν λαβεῖν παρά τοῦ στρατηγοῦ. καίτοι τί χρή τόν τῶν μεγίστων ἐπαίνων ἄξιον; οὐ μετά μέν τῶν βελτίστων ἐκ τῆς πόλεως στρατευόμενον ἀριστείων ἀξιοῦσθαι, πρός δέ τούς κρατίστους τῶν ἑλλήνων ἀντιστρατηγοῦντ' ἐν ἅπασι τοῖς κινδύνοις αὐτῶν φαίνεσθαι περιγιγνόμενον; ἐκεῖνος τοίνυν τῶν μέν νέος ὤν ἔτυχεν, τά δ' ἐπειδή πρεσβύτερος ἦν ἔπραξεν. μετά δέ ταῦτα τήν μητέρα τήν ἐμήν ἔγημεν: ἡγοῦμαι γάρ καί ταύτην ἀριστεῖον αὐτόν λαβεῖν. ὁ γάρ πατήρ αὐτῆς ἱππόνικος, πλούτῳ μέν πρῶτος ὤν τῶν ἑλλήνων, γένει δ' οὐδενός ὕστερος τῶν πολιτῶν, τιμώμενος δέ καί θαυμαζόμενος μάλιστα τῶν ἐφ' αὑτοῦ, μετά προικός δέ πλείστης καί δόξης μεγίστης ἐκδιδούς τήν θυγατέρα, καί τοῦ γάμου τυχεῖν εὐχομένων μέν ἁπάντων, ἀξιούντων δέ τῶν πρώτων, τόν πατέρα τόν ἐμόν ἐξ ἁπάντων ἐκλεξάμενος κηδεστήν ἐπεθύμησε ποιήσασθαι. περί δέ τούς αὐτούς χρόνους ὁρῶν τήν ἐν ὀλυμπίᾳ πανήγυριν ὑπό πάντων ἀνθρώπων ἀγαπωμένην καί θαυμαζομένην, καί τούς ἕλληνας ἐπίδειξιν ἐν αὐτῇ ποιουμένους πλούτου καί ῥώμης καί παιδεύσεως, καί τούς τ' ἀθλητάς ζηλουμένους καί τάς πόλεις ὀνομαστάς γιγνομένας τάς τῶν νικώντων, καί πρός τούτοις ἡγούμενος τάς μέν ἐνθάδε λῃτουργίας ὑπέρ τῶν ἰδίων πρός τούς πολίτας εἶναι, τάς δ' εἰς ἐκείνην τήν πανήγυριν ὑπέρ τῆς πόλεως εἰς ἅπασαν τήν ἑλλάδα γίγνεσθαι, ταῦτα διανοηθείς, οὐδενός ἀφυέστερος οὐδ' ἀρρωστότερος τῷ σώματι γενόμενος τούς μέν γυμνικούς ἀγῶνας ὑπερεῖδεν, εἰδώς ἐνίους τῶν ἀθλητῶν καί κακῶς γεγονότας καί μικράς πόλεις οἰκοῦντας καί ταπεινῶς πεπαιδευμένους, ἱπποτροφεῖν δ' ἐπιχειρήσας, ὅ τῶν εὐδαιμονεστάτων ἔργον ἐστί, φαῦλος δ' οὐδείς ἄν ποιήσειεν, οὐ μόνον τούς ἀνταγωνιστάς ἀλλά καί τούς πώποτε νικήσαντας ὑπερεβάλετο. ζεύγη γάρ καθῆκεν τοσαῦτα μέν τόν ἀριθμόν ὅσοις οὐδ' αἱ μέγισται τῶν πόλεων ἠγωνίσαντο, τοιαῦτα δέ τήν ἀρετήν ὥστε καί πρῶτος καί δεύτερος γενέσθαι καί τρίτος. χωρίς δέ τούτων ἐν ταῖς θυσίαις καί ταῖς ἄλλαις ταῖς περί τήν ἑορτήν δαπάναις οὕτως ἀφειδῶς διέκειτο καί μεγαλοπρεπῶς ὥστε φαίνεσθαι τά κοινά τά τῶν ἄλλων ἐλάττω τῶν ἰδίων τῶν ἐκείνου. κατέλυσεν δέ τήν θεωρίαν, τάς μέν τῶν προτέρων εὐτυχίας μικράς πρός τάς αὑτοῦ δόξαι ποιήσας, τούς δ' ἐφ' αὑτοῦ νικήσαντας παύσας ζηλουμένους, τοῖς δέ μέλλουσιν ἱπποτροφεῖν οὐδεμίαν ὑπερβολήν καταλιπών. περί δέ τῶν ἐνθάδε χορηγιῶν καί γυμνασιαρχιῶν καί τριηραρχιῶν αἰσχύνομαι λέγειν: τοσοῦτον γάρ ἐν τοῖς ἄλλοις διήνεγκεν ὥσθ' οἱ μέν ἐνδεεστέρως ἐκείνου λῃτουργήσαντες ἐκ τούτων σφᾶς αὐτούς ἐγκωμιάζουσιν, ὑπέρ ἐκείνου δ' εἴ τις καί τῶν τηλικούτων χάριν ἀπαιτοίη, περί μικρῶν ἄν δόξειεν τούς λόγους ποιεῖσθαι. πρός δέ τήν πολιτείαν, οὐδέ γάρ τοῦτο παραλειπτέον, ὥσπερ οὐδ' ἐκεῖνος αὐτῆς ἠμέλησεν, ἀλλά τοσούτῳ τῶν μάλιστ' εὐδοκιμησάντων ἀμείνων περί τόν δῆμον γέγονεν ὅσον τούς μέν ἄλλους εὑρήσεθ' ὑπέρ αὑτῶν στασιάσαντας, ἐκεῖνον δ' ὑπέρ ὑμῶν κινδυνεύοντα. οὐ γάρ ἀπελαυνόμενος ἀπό τῆς ὀλιγαρχίας ἀλλά παρακαλούμενος ἦν δημοτικός, καί πολλάκις ἐκγενόμενον αὐτῷ μή μόνον μετ' ὀλίγων τῶν ἄλλων ἄρχειν ἀλλά καί τούτων αὐτῶν πλέον ἔχειν, οὐκ ἠθέλησεν ἀλλ' εἵλεθ' ὑπό τῆς πόλεως ἀδικηθῆναι μᾶλλον ἤ τήν πολιτείαν προδοῦναι. καί ταῦθ' ἕως μέν συνεχῶς ἐδημοκρατεῖσθ' οὐδείς ἄν ὑμᾶς λέγων ἔπεισεν: νῦν δ' αἱ στάσεις αἱ γενόμεναι σαφῶς ἐπέδειξαν καί τούς δημοτικούς καί τούς ὀλιγαρχικούς καί τούς οὐδετέρων ἐπιθυμοῦντας καί τούς ἀμφοτέρων μετέχειν ἀξιοῦντας. ἐν αἷς δίς ὑπό τῶν ἐχθρῶν τῶν ὑμετέρων ἐξέπεσεν: καί τό μέν πρότερον, ἐπειδή τάχιστ' ἐκεῖνον ἐκποδών ἐποιήσαντο, τόν δῆμον κατέλυσαν, τό δ' ὕστερον οὐκ ἔφθασαν ὑμᾶς καταδουλωσάμενοι καί πρώτου τῶν πολιτῶν αὐτοῦ φυγήν κατέγνωσαν: οὕτω σφόδρ' ἥ τε πόλις τῶν τοῦ πατρός κακῶν ἀπέλαυσε κἀκεῖνος τῶν τῆς πόλεως συμφορῶν ἐκοινώνησεν. καίτοι πολλοί τῶν πολιτῶν πρός αὐτόν δυσκόλως εἶχον ὡς πρός τυραννεῖν ἐπιβουλεύοντα, οὐκ ἐκ τῶν ἔργων σκοποῦντες, ἀλλ' ἡγούμενοι τό μέν πρᾶγμ' ὑπό πάντων ζηλοῦσθαι, δύνασθαι δ' ἄν ἐκεῖνον μάλιστα διαπράξασθαι. διό καί δικαίως ἄν αὐτῷ πλείω χάριν ἔχοιτε, ὅτι τήν μέν αἰτίαν μόνος τῶν πολιτῶν ἄξιος ἦν ταύτην ἔχειν, τῆς δέ πολιτείας ἴσον ᾤετο δεῖν καί τοῖς ἄλλοις μετεῖναι. διά δέ τό πλῆθος τῶν ἐνόντων εἰπεῖν ὑπέρ τοῦ πατρός ἀπορῶ τίνος ἐν τῷ παρόντι πρέπει μνησθῆναι καί ποῖ' αὐτῶν χρή παραλιπεῖν: ἀεί γάρ μοι δοκεῖ μεῖζον εἶναι τό μήπω πεφρασμένον τῶν ἤδη πρός ὑμᾶς εἰρημένων. ἐπεί καί τοῦθ' ἡγοῦμαι πᾶσιν εἶναι φανερόν, ὅτι τοῦτον ἀναγκαῖόν ἐστιν εὐνούστατον εἶναι ταῖς τῆς πόλεως εὐτυχίαις ὅτῳ πλεῖστον μέρος καί τῶν ἀγαθῶν καί τῶν κακῶν μέτεστιν. ἐκείνου τοίνυν εὖ μέν πραττούσης τῆς πόλεως τίς εὐδαιμονέστερος ἤ θαυμαστότερος ἤ ζηλωτότερος ἦν τῶν πολιτῶν, δυστυχησάσης δέ τίς ἐλπίδων μειζόνων ἤ χρημάτων πλειόνων ἤ δόξης καλλίονος ἐστερήθη; οὐ τό τελευταῖον ἐπειδή κατέστησαν οἱ τριάκονθ' οἱ μέν ἄλλοι τήν πόλιν ἔφευγον, ἐκεῖνος δ' ἐξ ἁπάσης τῆς ἑλλάδος ἐξέπεσεν; οὐ λακεδαιμόνιοι καί λύσανδρος ὁμοίως ἔργον ἐποιήσαντ' ἐκεῖνον ἀποκτεῖναι καί τήν ὑμετέραν καταλῦσαι δύναμιν, οὐδεμίαν ἡγούμενοι πίστιν ἕξειν παρά τῆς πόλεως εἰ τά τείχη καταβάλοιεν, εἰ μή καί τόν ἀναστῆσαι δυνάμενον ἀπολέσαιεν; ὥστ' οὐ μόνον ἐξ ὧν ὑμᾶς εὖ πεποίηκεν ἀλλά καί ἐξ ὧν δι' ὑμᾶς κακῶς πέπονθεν ῥᾴδιον γνῶναι τήν εὔνοιαν τήν ἐκείνου. φαίνεται γάρ τῷ δήμῳ βοηθῶν, τῆς αὐτῆς πολιτείας ὑμῖν ἐπιθυμῶν, ὑπό τῶν αὐτῶν κακῶς πάσχων, ἅμα τῇ πόλει δυστυχῶν, τούς αὐτούς ἐχθρούς καί φίλους ὑμῖν νομίζων, ἐκ παντός τρόπου κινδυνεύων τά μέν ὑφ' ὑμῶν, τά δέ δι' ὑμᾶς, τά δ' ὑπέρ ὑμῶν, τά δέ μεθ' ὑμῶν, ἀνόμοιος πολίτης χαρικλεῖ τῷ τούτου κηδεστῇ γεγενημένος, ὅς τοῖς μέν πολεμίοις δουλεύειν ἐπεθύμει, τῶν δέ πολιτῶν ἄρχειν ἠξίου, καί φεύγων μέν ἡσυχίαν εἶχεν, κατελθών δέ κακῶς ἐποίει τήν πόλιν. καίτοι πῶς ἄν γένοιτ' ἤ φίλος πονηρότερος ἤ ἐχθρός ἐλάττονος ἄξιος; εἶτα σύ κηδεστής μέν ὤν ἐκείνου, βεβουλευκώς δ' ἐπί τῶν τριάκοντα, τολμᾷς ἑτέροις μνησικακεῖν καί οὐκ αἰσχύνει τάς συνθήκας παραβαίνων δι' ἅς αὐτός οἰκεῖς τήν πόλιν, οὐδ' ἐνθυμεῖ διότι, ὁπόταν δόξῃ τῶν παρεληλυθότων τιμωρίαν ποιεῖσθαι, σοί καί προτέρῳ καί μᾶλλον ἤ 'μοί κινδυνεύειν ὑπάρχει; οὐ γάρ δήπου παρ' ἐμοῦ μέν ὑπέρ ὧν ὁ πατήρ ἔπραξεν δίκην λήψονται, σοί δέ καί ὧν αὐτός ἡμάρτηκας συγγνώμην ἕξουσιν. ἀλλά μήν οὐδ' ὁμοίας ἐκείνῳ φανήσει τάς προφάσεις ἔχων: οὐ γάρ ἐκπεσών ἐκ τῆς πατρίδος ἀλλά συμπολιτευόμενος, οὐδ' ἀναγκασθείς ἀλλ' ἑκών οὐδ' ἀμυνόμενος ἀλλ' ὑπάρχων ἠδίκεις αὐτούς, ὥστ' οὐδ' ἀπολογίας σοι προσήκει τυχεῖν παρ' αὐτῶν. ἀλλά γάρ περί μέν τῶν τεισίᾳ πεπολιτευμένων ἴσως ποτ' ἐν τοῖς τούτου κινδύνοις ἐγγενήσεται καί διά μακροτέρων εἰπεῖν: ὑμᾶς δ' ἀξιῶ μή προέσθαι με τοῖς ἐχθροῖς μηδ' ἀνηκέστοις συμφοραῖς περιβαλεῖν. ἱκανῶς γάρ καί νῦν πεπείραμαι κακῶν, ὅς εὐθύς μέν γενόμενος ὀρφανός κατελείφθην, τοῦ μέν πατρός φυγόντος, τῆς δέ μητρός τελευτησάσης, οὔπω δέ τέτταρ' ἔτη γεγονώς διά τήν τοῦ πατρός φυγήν περί τοῦ σώματος εἰς κίνδυνον κατέστην, ἔτι δέ παῖς ὤν ὑπό τῶν τριάκοντ' ἐκ τῆς πόλεως ἐξέπεσον. κατελθόντων δέ τῶν ἐκ πειραιέως καί τῶν ἄλλων κομιζομένων τάς οὐσίας ἐγώ μόνος τήν γῆν ἥν ἡμῖν ἀπέδωκεν ὁ δῆμος ἀντί τῶν δημευθέντων χρημάτων, διά τήν τῶν ἐχθρῶν δύναμιν ἀπεστερήθην. τοσαῦτα δέ προδεδυστυχηκώς καί δίς τήν οὐσίαν ἀπολωλεκώς νυνί πέντε ταλάντων φεύγω δίκην. καί τό μέν ἔγκλημ' ἐστίν περί χρημάτων, ἀγωνίζομαι δ' εἰ χρή μετεῖναί μοι τῆς πόλεως. τῶν γάρ αὐτῶν τιμημάτων ἐπιγεγραμμένων οὐ περί τῶν αὐτῶν ἅπασιν ὁ κίνδυνός ἐστιν, ἀλλά τοῖς μέν χρήματα κεκτημένοις περί ζημίας, τοῖς δ' ἀπόρως ὥσπερ ἐγώ διακειμένοις περί ἀτιμίας, ἥν ἐγώ φυγῆς μείζω συμφοράν νομίζω: πολύ γάρ ἀθλιώτερον παρά τοῖς αὑτοῦ πολίταις ἠτιμωμένον οἰκεῖν ἤ παρ' ἑτέροις μετοικεῖν. δέομαι δ' οὖν ὑμῶν βοηθῆσαί μοι καί μή περιιδεῖν ὑπό τῶν ἐχθρῶν ὑβρισθέντα μηδέ τῆς πατρίδος στερηθέντα μηδ' ἐπί τοιαύταις τύχαις περίβλεπτον γενόμενον. δικαίως δ' ἄν ὑφ' ὑμῶν ἐξ αὐτῶν τῶν ἔργων ἐλεηθείην, εἰ καί τῷ λόγῳ τυγχάνω μή δυνάμενος ἐπί τοῦθ' ὑμᾶς ἄγειν, εἴπερ χρή τούτους ἐλεεῖν τούς ἀδίκως μέν κινδυνεύοντας, περί δέ τῶν μεγίστων ἀγωνιζομένους, ἀναξίως δ' αὑτῶν καί τῶν προγόνων πράττοντας, πλείστων δέ χρημάτων ἀπεστερημένους καί μεγίστῃ μεταβολῇ τοῦ βίου κεχρημένους. πολλά δ' ἔχων ἐμαυτόν ὀδύρασθαι μάλιστ' ἐπί τούτοις ἀγανακτῶ, πρῶτον μέν εἰ τούτῳ δώσω δίκην παρ' οὗ λαβεῖν μοι προσήκει, δεύτερον δ' εἰ διά τήν τοῦ πατρός νίκην τήν ὀλυμπίασιν ἀτιμωθήσομαι, δι' ἥν τούς ἄλλους ὁρῶ δωρεάς λαμβάνοντας, πρός δέ τούτοις εἰ τεισίας μέν μηδέν ἀγαθόν ποιήσας τήν πόλιν καί ἐν δημοκρατίᾳ καί ἐν ὀλιγαρχίᾳ μέγα δυνήσεται, ἐγώ δ' εἰ μηδετέ ρους ἀδικήσας ὑπ' ἀμφοτέρων κακῶς πείσομαι, καί περί μέν τῶν ἄλλων τἀναντία τοῖς τριάκοντα πράξετε, περί δ' ἐμοῦ τήν αὐτήν ἐκείνοις γνώμην ἕξετε, καί τότε μέν μεθ' ὑμῶν, νῦν δ' ὑφ' ὑμῶν τῆς πόλεως στερήσομαι. [5] {work} {τραπεζιτικοσ} ὁ μέν ἀγών μοι μέγας ἐστίν, ὦ ἄνδρες δικασταί. οὐ γάρ μόνον περί πολλῶν χρημάτων κινδυνεύω, ἀλλά καί περί τοῦ μή δοκεῖν ἀδίκως τῶν ἀλλοτρίων ἐπιθυμεῖν: ὅ ἐγώ περί πλείστου ποιοῦμαι. οὐσία μέν γάρ ἱκανή μοι καταλειφθήσεται καί τούτων στερηθέντι: εἰ δέ δόξαιμι μηδέν προσῆκον τοσαῦτα χρήματ' ἐγκαλέσαι, διαβληθείην ἄν τόν ἅπαντα βίον. ἔστι δ', ὦ ἄνδρες δικασταί, πάντων χαλεπώτατον τοιούτων ἀντιδίκων τυχεῖν. τά μέν γάρ συμβόλαια τά πρός τούς ἐπί ταῖς τραπέζαις ἄνευ μαρτύρων γίγνεται, τοῖς ἀδικουμένοις δέ πρός τοιούτους ἀνάγκη κινδυνεύειν οἵ καί φίλους πολλούς κέκτηνται καί χρήματα πολλά διαχειρίζουσι καί πιστοί διά τήν τέχνην δοκοῦσιν εἶναι. ὅμως δέ καί τούτων ὑπαρχόντων ἡγοῦμαι φανερόν πᾶσι ποιήσειν ὅτι ἀποστεροῦμαι τῶν χρημάτων ὑπό πασίωνος. ἐξ ἀρχῆς οὖν ὑμῖν, ὅπως ἄν δύνωμαι, διηγήσομαι τά πεπραγμένα. ἐμοί γάρ, ὦ ἄνδρες δικασταί, πατήρ μέν ἐστι σωπαῖος, ὅν οἱ πλέοντες εἰς τόν πόντον ἅπαντες ἴσασιν οὕτως οἰκείως πρός σάτυρον διακείμενον ὥστε πολλῆς μέν χώρας ἄρχειν, ἁπάσης δέ τῆς δυνάμεως ἐπιμελεῖσθαι τῆς ἐκείνου. πυνθανόμενος δέ καί περί τῆσδε τῆς πόλεως καί περί τῆς ἄλλης ἑλλάδος ἐπεθύμης' ἀποδημῆσαι. γεμίσας οὖν ὁ πατήρ μου δύο ναῦς σίτου καί χρήματα δούς ἐξέπεμψεν ἅμα κατ' ἐμπορίαν καί κατά θεωρίαν: συστήσαντος δέ μοι πυθοδώρου τοῦ φοίνικος πασίωνα ἐχρώμην τῇ τούτου τραπέζῃ. χρόνῳ δ' ὕστερον διαβολῆς πρός σάτυρον γενομένης ὡς καί ὁ πατήρ οὑμός ἐπιβουλεύοι τῇ ἀρχῇ κἀγώ τοῖς φυγάσιν συγγιγνοίμην, τόν μέν πατέρα μου συλλαμβάνει, ἐπιστέλλει δέ τοῖς ἐνθάδ' ἐπιδημοῦσιν ἐκ τοῦ πόντου τά τε χρήματα παρ' ἐμοῦ παραλαβεῖν καί αὐτόν εἰσπλεῖν κελεύειν: ἐάν δέ τούτων μηδέν ποιῶ, παρ' ὑμῶν ἐξαιτεῖν. ἐν τοσούτοις δέ κακοῖς ὤν, ὦ ἄνδρες δικασταί, λέγω πρός πασίωνα τάς ἐμαυτοῦ συμφοράς: οὕτω γάρ οἰκείως πρός αὐτόν διεκείμην ὥστε μή μόνον περί χρημάτων ἀλλά καί περί τῶν ἄλλων τούτῳ μάλιστα πιστεύειν. ἡγούμην δ' εἰ μέν προοίμην ἅπαντα τά χρήματα, κινδυνεύειν, εἴ τι πάθοι ἐκεῖνος, στερηθείς καί τῶν ἐνθάδε καί τῶν ἐκεῖ, πάντων ἐνδεής γενήσεσθαι: εἰ δ' ὁμολογῶν εἶναι ἐπιστείλαντος σατύρου μή παραδοίην, εἰς τάς μεγίστας διαβολάς ἐμαυτόν καί τόν πατέρα καταστήσειν πρός σάτυρον. βουλευο μένοις οὖν ἡμῖν ἐδόκει βέλτιστον εἶναι [προσομολογεῖν πάντα ποιεῖν ὅσα σάτυρος προσέταττε, καί] τά μέν φανερά τῶν χρημάτων παραδοῦναι, περί δέ τῶν παρά τούτῳ κειμένων μή μόνον ἔξαρνον εἶναι, ἀλλά καί ὀφείλοντά με καί τούτῳ καί ἑτέροις ἐπί τόκῳ φαίνεσθαι, καί πάντα ποιεῖν ἐξ ὧν ἐκεῖνοι μάλιστ' ἤμελλον πεισθήσεσθαι μή εἶναί μοι χρήματα. τότε μέν οὖν, ὦ ἄνδρες δικασταί, ἐνόμιζόν μοι πασίωνα δι' εὔνοιαν ἅπαντα ταῦτα συμβουλεύειν: ἐπειδή δέ πρός τούς παρά σατύρου διεπραξάμην, ἔγνων αὐτόν ἐπιβουλεύοντα τοῖς ἐμοῖς. βουλομένου γάρ ἐμοῦ κομίσασθαι τἀμαυτοῦ καί πλεῖν εἰς βυζάντιον, ἡγησάμενος οὗτος κάλλιστον αὑτῷ καιρόν παραπεπτωκέναι: τά μέν γάρ χρήματα πόλλ' εἶναι τά παρ' αὑτῷ κείμενα καί ἄξι' ἀναισχυντίας, ἐμέ δέ πολλῶν ἀκουόντων ἔξαρνον γεγενῆσθαι μηδέν κεκτῆσθαι, πᾶσί τε φανερόν ἀπαιτούμενον καί ἑτέροις προσομολογοῦντα ὀφείλειν: καί πρός τούτοις, ὦ ἄνδρες δικασταί, ἐνόμιζεν, εἰ μέν αὐτοῦ μένειν ἐπιχειροίην, ἐκδοθήσεσθαί μ' ὑπό τῆς πόλεως σατύρῳ, εἰ δ' ἄλλοσέ ποι τραποίμην, οὐδέν μελήσειν αὑτῷ τῶν ἐμῶν λόγων, εἰ δ' εἰσπλευσοίμην εἰς τόν πόντον, ἀποθανεῖσθαί με μετά τοῦ πατρός: ταῦτα διαλογιζόμενος διενοεῖτό μ' ἀποστερεῖν τά χρήματα. καί πρός μέν ἐμέ προσεποιεῖτ' ἀπορεῖν ἐν τῷ παρόντι καί οὐκ ἄν ἔχειν ἀποδοῦναι: ἐπειδή δέ βουλόμενος εἰδέναι σαφῶς τό πρᾶγμα προσπέμπω φιλόμηλον αὐτῷ καί μενέξενον ἀπαιτήσοντας, ἔξαρνος γίγνεται πρός αὐτούς μηδέν ἔχειν τῶν ἐμῶν. πανταχόθεν δέ μοι τοσούτων κακῶν συμπεπτωκότων τίν' οἴεσθέ με γνώμην ἔχειν, ᾧ <γ'> ὑπῆρχε σιγῶντι μέν ὑπό τούτου ἀπεστερῆσθαι τῶν χρημάτων, λέγοντι δέ ταῦτα μέν μηδέν μᾶλλον κομίσασθαι, πρός σάτυρον δ' εἰς τήν μεγίστην διαβολήν καί ἐμαυτόν καί τόν πατέρα καταστῆσαι; κράτιστον οὖν ἡγησάμην ἡσυχίαν ἄγειν. μετά δέ ταῦτ', ὦ ἄνδρες δικασταί, ἀφικνοῦνταί μοι ἀπαγγέλλοντες ὅτι ὁ πατήρ ἀφεῖται καί σατύρῳ οὕτως ἁπάντων μεταμέλει τῶν πεπραγμένων ὥστε πίστεις τάς μεγίστας αὐτῷ δεδωκώς εἴη καί τήν ἀρχήν ἔτι μείζω πεποιηκώς ἧς εἶχεν πρότερον καί τήν ἀδελφήν τήν ἐμήν εἰληφώς γυναῖκα τῷ αὑτοῦ ὑεῖ. πυθόμενος δέ ταῦτα πασίων καί εἰδώς ὅτι φανερῶς ἤδη πράξω περί τῶν ἐμαυτοῦ, ἀφανίζει κίττον, τόν παῖδα ὅς συνῄδει περί τῶν χρημάτων. ἐπειδή δ' ἐγώ προσελθών ἐξῄτουν αὐτόν, ἡγούμενος ἔλεγχον ἄν τοῦτον σαφέστατον γενέσθαι περί ὧν ἐνεκάλουν, λέγει λόγον πάντων δεινότατον, ὡς ἐγώ καί μενέξενος διαφθείραντες καί πείσαντες αὐτόν ἐπί τῇ τραπέζῃ καθήμενον ἕξ τάλαντ' ἀργυρίου λάβοιμεν παρ' αὐτοῦ: ἵνα δέ μηδείς ἔλεγχος μηδέ βάσανος γένοιτο περί αὐτῶν, ἔφασκεν ἡμᾶς ἀφανίσαντας τόν παῖδ' ἀντεγκαλεῖν αὑτῷ καί ἐξαιτεῖν τοῦτον ὅν αὐτοί ἠφανίσαμεν. καί ταῦτα λέγων καί ἀγανακτῶν καί δακρύων εἷλκέ με πρός τόν πολέμαρχον, ἐγγυητάς αἰτῶν, καί οὐ πρότερον ἀφῆκέ με ἕως αὐτῷ κατέστης' ἕξ ταλάντων ἐγγυητάς. καί μοι κάλει τούτων μάρτυρας. {μάρτυρες} τῶν μέν μαρτύρων ἀκηκόατε, ὦ ἄνδρες δικασταί: ἐγώ δέ τά μέν ἀπολωλεκώς ἤδη, περί δέ τῶν αἰσχίστας αἰτίας ἔχων, αὐτός μέν εἰς πελοπόννησον ᾠχόμην ζητήσων, μενέξενος δ' εὑρίσκει τόν παῖδ' ἐνθάδε, καί ἐπιλαβόμενος ἠξίου αὐτόν βασανίζεσθαι καί περί τῆς παρακαταθήκης καί περί ὧν οὗτος ἡμᾶς ᾐτιάσατο. πασίων δ' εἰς τοῦτο τόλμης ἀφίκεθ' ὥστ' ἀφῃρεῖτ' αὐτόν ὡς ἐλεύθερον ὄντα, καί οὐκ ᾐσχύνετ' οὐδ' ἐδεδοίκει, ὅν ἔφασκεν ὑφ' ἡμῶν ἠνδραποδίσθαι καί παρ' οὗ τοσαῦτα χρήμαθ' ἡμᾶς ἔχειν, τοῦτον ἐξαιρούμενος εἰς ἐλευθερίαν καί κωλύων βασανίζεσθαι. ὅ δέ πάντων δεινότατον: κατεγγυῶντος γάρ μενεξένου πρός τόν πολέμαρχον τόν παῖδα, πασίων αὐτόν ἑπτά ταλάντων διηγγυήσατο. καί μοι τούτων ἀνάβητε μάρτυρες. {μάρτυρες} τούτων τοίνυν αὐτῷ πεπραγμένων, ὦ ἄνδρες δικασταί, ἡγούμενος περί μέν τῶν παρεληλυθότων φανερῶς ἡμαρτηκέναι, οἰόμενος δ' ἐκ τῶν λοιπῶν ἐπανορθώσεσθαι, προσῆλθεν ἡμῖν φάσκων ἕτοιμος εἶναι παραδοῦναι βασανίζειν τόν παῖδα. ἑλόμενοι δέ βασανιστάς ἀπηντήσαμεν εἰς τό ἡφαιστεῖον. κἀγώ μέν ἠξίουν αὐτούς μαστιγοῦν τόν ἐκδοθέντα καί στρεβλοῦν ἕως [ἄν] τἀληθῆ δόξειεν αὐτοῖς λέγειν: πασίων δ' οὑτοσί οὐ δημοκοίνους ἔφασκεν αὐτούς ἑλέσθαι, ἀλλ' ἐκέλευεν λόγῳ πυνθάνεσθαι παρά τοῦ παιδός εἴ τι βούλοιντο. διαφερομένων δ' ἡμῶν οἱ βασανισταί αὐτοί μέν οὐκ ἔφασαν βασανιεῖν, ἔγνωσαν δέ πασίων' ἐμοί παραδοῦναι τόν παῖδα. οὗτος δ' οὕτω σφόδρ' ἔφευγεν τήν βάσανον ὥστε περί μέν τῆς παραδόσεως οὐκ ἤθελεν αὐτοῖς πείθεσθαι, τό δ' ἀργύριον ἕτοιμος ἦν ἀποτίνειν εἰ καταγνοῖεν αὐτοῦ. καί μοι κάλει τούτων μάρτυρας. {μάρτυρες} ἐπειδή τοίνυν ἐκ τῶν συνόδων, ὦ ἄνδρες δικασταί, πάντες αὐτοῦ κατεγίγνωσκον ἀδικεῖν καί δεινά ποιεῖν, ὅστις τόν παῖδα, ὅν ἔφασκον ἐγώ συνειδέναι περί τῶν χρημάτων, πρῶτον μέν αὐτός ἀφανίσας ὑφ' ἡμῶν αὐτόν ᾐτιᾶτ' ἠφανίσθαι, ἔπειτα δέ συλληφθέντα ὡς ἐλεύθερον ὄντα διεκώλυσεν βασανίζεσθαι, μετά δέ ταῦθ' ὡς δοῦλον ἐκδούς καί βασανιστάς ἑλόμενος λόγῳ μέν ἐκέλευσεν βασανίζειν, ἔργῳ δ' οὐκ εἴα, διά ταῦθ' ἡγούμενος οὐδεμίαν αὑτῷ σωτηρίαν εἶναι ἐάνπερ εἰς ὑμᾶς εἰσέλθῃ, προσπέμπων ἐδεῖτό μου εἰς ἱερόν ἐλθόνθ' ἑαυτῷ συγγενέσθαι. καί ἐπειδή ἤλθομεν εἰς ἀκρόπολιν, ἐγκαλυψάμενος ἔκλαεν καί ἔλεγεν ὡς ἠναγκάσθη μέν δι' ἀπορίαν ἔξαρνος γενέσθαι, ὀλίγου δέ χρόνου πειράσοιτο τά χρήματ' ἀποδοῦναι: ἐδεῖτο δέ μου συγγνώμην ἔχειν αὑτῷ καί συγκρύψαι τήν συμφοράν, ἵνα μή παρακαταθήκας δεχόμενος φανερός γένηται τοιαῦτ' ἐξημαρτηκώς. ἡγούμενος δ' αὐτῷ μεταμέλειν τῶν πεπραγμένων συνεχώρουν καί ἐκέλευον αὐτόν ἐξευρεῖν, ὅντιν' ἄν βούληται τρόπον, ὅπως τούτῳ τε καλῶς ἕξει κἀγώ τἀμαυτοῦ κομιοῦμαι. τρίτῃ δ' ἡμέρᾳ συνελθόντες πίστιν τ' ἔδομεν ἀλλήλοις ἦ μήν σιωπήσεσθαι τά πραχθέντα, ἥν οὗτος ἔλυσεν, ὡς αὐτοί προιόντος τοῦ λόγου γνώσεσθε, καί ὡμολόγησεν εἰς τόν πόντον μοι συμπλευσεῖσθαι κἀκεῖ τό χρυσίον ἀποδώσειν ἵν' ὡς πορρωτάτω ἀπό τῆσδε τῆς πόλεως διαλύσειε τό συμβόλαιον, καί τῶν μέν ἐνθάδε μηδείς εἰδείη τόν τρόπον τῆς ἀπαλλαγῆς, ἐκπλεύσαντι δ' αὐτῷ ἐξείη λέγειν ὅ τι αὐτός βούλοιτο: εἰ δέ μή ταῦτα ποιήσειε, δίαιταν ἐπί ῥητοῖς ἐπέτρεπε σατύρῳ, ἐφ' ᾧτε καταγιγνώσκειν ἡμιόλι' αὐτοῦ τά χρήματα. ταῦτα δέ συγγράψαντες καί ἀναγαγόντες εἰς ἀκρόπολιν πύρωνα φεραῖον ἄνδρα, εἰθισμένον εἰσπλεῖν εἰς τόν πόντον, δίδομεν αὐτῷ φυλάττειν τάς συνθήκας, προστάξαντες αὐτῷ, ἐάν μέν διαλλαγῶμεν πρός ἡμᾶς αὐτούς, κατακαῦσαι τό γραμματεῖον, εἰ δέ μή, σατύρῳ ἀποδοῦναι. τά μέν οὖν ἡμέτερ', ὦ ἄνδρες δικασταί, οὕτω διεπέπρακτο: μενέξενος δ' ὀργιζόμενος ὑπέρ τῆς αἰτίας ἧς κἀκεῖνον [πασίων] ᾐτιάσατο, λαχών δίκην ἐξῄτει τόν κίττον, ἀξιῶν τήν αὐτήν πασίωνι ψευδομένῳ γίγνεσθαι ζημίαν ἧσπερ ἄν αὐτός ἐτύγχανεν, εἴ τι τούτων ἐφαίνετο ποιήσας. καί οὗτος, ὦ ἄνδρες δικασταί, ἐδεῖτό μου ἀπαλλάττειν μενέξενον, λέγων ὅτι οὐδέν αὐτῷ πλέον ἔσται, εἰ τά μέν χρήματ' ἐκ τῶν συγγεγραμμένων εἰς τόν πόντον εἰσπλεύσας ἀποδώσει, αὐτός δ' ὁμοίως ἐνθάδε καταγέλαστος ἔσοιτο: ὁ γάρ παῖς, ἐάν βασανίζηται, περί πάντων τἀληθῆ κατερεῖ. ἐγώ δ' ἠξίουν πρός μέν μενέξενον πράττειν ὅ τι βούλοιτο, πρός δ' ἐμέ ποιεῖν αὐτόν τά συγκείμενα. ἐν ἐκείνῳ μέν οὖν τῷ χρόνῳ ταπεινός ἦν, οὐκ ἔχων ὅ τι χρήσαιτο τοῖς αὑτοῦ κακοῖς. καί γάρ οὐ μόνον περί τῆς βασάνου καί τῆς δίκης ἐκείνης ἐδεδοίκει τῆς εἰληγμένης, ἀλλά καί περί τοῦ γραμματείου ὅπως μή ὑπό τοῦ μενεξένου συλληφθήσοιτο. ἀπορῶν δέ καί οὐδεμίαν ἄλλην εὑρίσκων ἀπαλλαγήν, πείσας τοῦ ξένου τούς παῖδας διαφθείρει τό γραμματεῖον, ὅ ἔδει σάτυρον λαβεῖν εἰ μή μ' ἀπαλλάξειεν οὗτος. καί οὐκ ἔφθη διαπραξάμενος ταῦτα καί θρασύτατος ἁπάντων ἀνθρώπων ἐγένετο, καί οὔτ' εἰς τόν πόντον ἔφη μοι συμπλευσεῖσθαι οὔτ' εἶναι πρός ἔμ' αὐτῷ συμβόλαιον οὐδέν, ἀνοίγειν τ' ἐκέλευεν τό γραμματεῖον ἐναντίον μαρτύρων. τί ἄν ὑμῖν τά πολλά λέγοιμι, ὦ ἄνδρες δικασταί; εὑρέθη γάρ ἐν τῷ γραμματείῳ γεγραμμένος ἀφειμένος ἁπάντων τῶν ἐγκλημάτων ὑπ' ἐμοῦ. τά μέν οὖν γεγενημένα, ὡς ἀκριβέστατα οἷός τ' ἦν, ἅπανθ' ὑμῖν εἴρηκα. ἡγοῦμαι δέ πασίων', ὦ ἄνδρες δικασταί, ἐκ τοῦ διεφθαρμένου γραμματείου τήν ἀπολογίαν ποιήσεσθαι καί τούτοις ἰσχυριεῖσθαι μάλιστα. ὑμεῖς οὖν μοι τόν νοῦν προσέχετε: οἶμαι γάρ ἐξ αὐτῶν τούτων φανεράν ὑμῖν ποιήσειν τήν τούτου πονηρίαν. πρῶτον δ' ἐκ τούτου σκοπεῖσθε. ὅτε γάρ ἐδίδομεν τῷ ξένῳ τήν συνθήκην, καθ' ἥν οὗτος μέν ἀφεῖσθαί φησι τῶν ἐγκλημάτων, ἐγώ δ' ὡς ἔδει με παρά τούτου κομίσασθαι τό χρυσίον, ἐκελεύομεν τόν ξένον, ἐάν μέν διαλλαγῶμεν πρός ἡμᾶς αὐτούς, κατακαῦσαι τό γραμματεῖον, εἰ δέ μή, σατύρῳ ἀποδοῦναι: καί ταῦτα ῥηθῆναι ὑπ' ἀμφοτέρων ἡμῶν ὁμολογεῖται. καίτοι τί μαθόντες, ὦ ἄνδρες δικασταί, προσετάττομεν ἀποδοῦναι σατύρῳ τό γραμματεῖον, ἄν μή διαλλαγῶμεν, εἴπερ ἀπηλλαγμένος ἤδη πασίων ἦν τῶν ἐγκλημάτων καί τέλος εἶχεν ἡμῖν τό πρᾶγμα; ἀλλά δῆλον ὅτι ταύτας τάς συνθήκας ἐποιησάμεθ' ὡς ὑπολοίπων ὄντων ἡμῖν ἔτι πραγμάτων, περί ὧν ἔδει τοῦτον πρός ἐμέ κατά τό γραμματεῖον διαλύσασθαι. ἔπειτ' ἐγώ μέν, ὦ ἄνδρες δικασταί, ἔχω τάς αἰτίας εἰπεῖν, δι' ἅς οὗτος ὡμολόγησεν ἀποδώσειν τό χρυσίον: ἐπεί γάρ ἡμεῖς τε τῶν πρός σάτυρον διαβολῶν ἀπηλλάγημεν καί τόν κίττον οὐχ οἷός τ' ἐγένετ' ἀφανίσαι, τόν συνειδότα περί τῆς παρακαταθήκης, ἡγησάμενος, εἰ μέν ἐκδοίη τόν παῖδα βασανίσαι, φανερός γενήσεσθαι πανουργῶν, εἰ δέ μή ποιήσειεν ταῦτ', ὀφλήσειν τήν δίκην, ἐβουλήθη πρός αὐτόν ἐμέ τήν ἀπαλλαγήν ποιήσασθαι. τοῦτον δέ κελεύσαθ' ὑμῖν ἀποδεῖξαι τί κερδαίνων ἤ τίνα κίνδυνον φοβηθείς ἀφῆκ' αὐτόν τῶν ἐγκλημάτων. ἐάν δέ μηδέν ἔχῃ τούτων ὑμῖν ἀποφαίνειν, πῶς οὐκ ἄν δικαίως ἐμοί μᾶλλον ἤ τούτῳ περί τοῦ γραμματείου πιστεύοιτε; καί μέν δή, ὦ ἄνδρες δικασταί, καί τόδε ῥᾴδιον πᾶσι γνῶναι, ὅτι ἐμοί μέν ὅς ἐνεκάλουν, εἰ τούς ἐλέγχους ἐφοβούμην, ἐξῆν καί μηδεμίαν συνθήκην ποιησάμενον χαίρειν ἐᾶν τό πρᾶγμα: τούτῳ δέ διά τε τήν βάσανον καί τούς ἀγῶνας τούς ἐν ὑμῖν οὐχ οἷόν τ' ἦν ὁπότε βούλοιτ' ἀπηλλάχθαι τῶν κινδύνων, εἰ μή πείσειεν ἐμέ τόν ἐγκαλοῦντα. ὥστ' οὐκ ἐμέ περί τῆς ἀφέσεως, ἀλλά τοῦτον περί τῆς ἀποδόσεως τῶν χρημάτων ἔδει τάς συνθήκας ποιεῖσθαι. ἔτι δέ κἀκεῖν' ὑπερφυές, εἰ πρίν μέν συγγράψασθαι τό γραμματεῖον οὕτω σφόδρ' ἠπίστησα τοῖς πράγμασιν ὥστε μή μόνον ἀφεῖναι πασίωνα τῶν ἐγκλημάτων ἀλλά καί συνθήκας περί αὐτῶν ποιήσασθαι, ἐπειδή δέ τοιοῦτον ἔλεγχον κατ' ἐμαυτοῦ συνεγραψάμην, τηνικαῦτ' ἐπεθύμης' εἰς ὑμᾶς εἰσελθεῖν. καίτοι τίς ἄν οὕτω περί τῶν αὑτοῦ πραγμάτων βουλεύσαιτο; ὅ δέ πάντων μέγιστον τεκμήριον ὡς οὐκ ἀφειμένος ἦν πασίων ἐν ταῖς συνθήκαις ἀλλ' ὡμολογηκώς ἀποδώσειν τό χρυσίον: ὅτε γάρ μενέξενος ἔλαχεν αὐτῷ τήν δίκην οὔπω διεφθαρμένου τοῦ γραμματείου, προσπέμπων ἀγύρριον, ὄντ' ἀμφοτέροις ἡμῖν ἐπιτήδειον, ἠξίου μ' ἤ μενέξενον ἀπαλλάττειν ἤ τάς συνθήκας τάς γεγενημένας πρός αὑτόν ἀναιρεῖν. καίτοι, ὦ ἄνδρες δικασταί, οἴεσθ' ἄν αὐτόν ἐπιθυμεῖν ἀναιρεθῆναι ταύτας τάς συνθήκας, ἐξ ὧν ψευδομένους ἡμᾶς ἔμελλεν ἐξελέγξειν; οὔκουν, ἐπειδή γε μετεγράφησαν, τούτους ἔλεγεν τούς λόγους, ἀλλά περί ἁπάντων εἰς ἐκείνας κατέφευγεν καί ἀνοίγειν ἐκέλευε τό γραμματεῖον. ὡς οὖν τό πρῶτον ἀναιρεῖν ἐζήτει τάς συνθήκας, αὐτόν ἀγύρριον μαρτυροῦντα παρέξομαι. καί μοι ἀνάβηθι. {μαρτυρία} ὅτι μέν τοίνυν τάς συνθήκας ἐποιησάμεθ' οὐχ ὡς πασίων ἐπιχειρήσει λέγειν, ἀλλ' ὡς ἐγώ πρός ὑμᾶς εἴρηκα, ἱκανῶς ἐπιδεδεῖχθαι νομίζω. οὐκ ἄξιον δέ θαυμάζειν, ὦ ἄνδρες δικασταί, εἰ τό γραμματεῖον διέφθειρεν, οὐ μόνον διά τοῦτο ὅτι πολλά τοιαῦτ' ἤδη γέγονεν, ἀλλ' ὅτι καί τῶν χρωμένων τινές πασίωνι πολύ δεινότερα τούτων πεποιήκασιν. πυθόδωρον γάρ τόν σκηνίτην καλούμενον, ὅς ὑπέρ πασίωνος ἅπαντα καί λέγει καί πράττει, τίς οὐκ οἶδεν ὑμῶν πέρυσιν ἀνοίξαντα τάς ὑδρίας καί τούς κριτάς ἐξελόντα τούς ὑπό τῆς βουλῆς εἰσβληθέντας; καίτοι ὅστις μικρῶν ἕνεκα καί περί τοῦ σώματος κινδυνεύων ταύτας ὑπανοίγειν ἐτόλμησεν, αἵ σεσημασμέναι μέν ἦσαν ὑπό τῶν πρυτάνεων, κατεσφραγισμέναι δ' ὑπό τῶν χορηγῶν, ἐφυλάττοντο δ' ὑπό τῶν ταμιῶν, ἔκειντο δ' ἐν ἀκροπόλει, τί δεῖ θαυμάζειν εἰ γραμματείδιον παρ' ἀνθρώπῳ ξένῳ κείμενον τοσαῦτα μέλλοντες χρήματα κερδαίνειν μετέγραψαν, ἤ τούς παῖδας αὐτοῦ πείσαντες ἤ ἄλλῳ τρόπῳ ᾧ ἠδύναντο μηχανησάμενοι; περί μέν οὖν τούτων οὐκ οἶδ' ὅ τι δεῖ πλείω λέγειν. ἤδη δέ τινας πασίων ἐπεχείρησε πείθειν ὡς τό παράπαν οὐδ' ἦν ἐνθάδε μοι χρήματα, λέγων ὡς παρά στρατοκλέους ἐδανεισάμην τριακοσίους στατῆρας. ἄξιον οὖν καί περί τούτων ἀκοῦσαι, ἵν' ἐπίστησθ' οἵοις τεκμηρίοις ἐπαρθείς ἀποστερεῖ με τῶν χρημάτων. ἐγώ γάρ, ὦ ἄνδρες δικασταί, μέλλοντος στρατοκλέους εἰσπλεῖν εἰς τόν πόντον, βουλόμενος ἐκεῖθεν ὡς πλεῖστ' ἐκκομίσασθαι τῶν χρημάτων, ἐδεήθην στρατοκλέους τό μέν αὐτοῦ χρυσίον ἐμοί καταλιπεῖν, ἐν δέ τῷ πόντῳ παρά τοῦ πατρός τοὐμοῦ κομίσασθαι, νομίζων μεγάλα κερδαίνειν εἰ κατά πλοῦν μή κινδυνεύοι τά χρήματα, ἄλλως τε καί λακεδαιμονίων ἀρχόντων κατ' ἐκεῖνον τόν χρόνον τῆς θαλάττης. τούτῳ μέν οὖν οὐδέν ἡγοῦμαι τοῦτ' εἶναι σημεῖον ὡς οὐκ ἦν ἐνθάδε μοι χρήματα: ἐμοί δέ μέγιστ' ἔσται τεκμήρια τά πρός στρατοκλέα πραχθέντα ὡς ἦν μοι παρά τούτῳ χρυσίον. ἐρωτῶντος γάρ στρατοκλέους, ὅστις αὐτῷ ἀποδώσει τά χρήματα, ἐάν ὁ πατήρ οὑμός μή ποιήσῃ τά ἐπεσταλμένα, αὐτός <δ'> ἐκπλεύσας ἐνθάδ' ἐμέ μή καταλάβῃ, πασίων' αὐτῷ συνέστησα, καί ὡμολόγησεν οὗτος αὐτῷ καί τό ἀρχαῖον καί τούς τόκους τούς γιγνομένους ἀποδώσειν. καίτοι εἰ μηδέν ἔκειτο παρ' αὐτῷ τῶν ἐμῶν, οἴεσθ' ἄν αὐτόν οὕτω ῥᾳδίως τοσούτων χρημάτων ἐγγυητήν μου γενέσθαι; καί μοι ἀνάβητε μάρτυρες. {μάρτυρες} ἴσως τοίνυν, ὦ ἄνδρες δικασταί, καί τούτων ὑμῖν μάρτυρας παρέξεται, ὡς ἔξαρνος ἐγενόμην πρός τούς ὑπέρ σατύρου πράττοντας μηδέν κεκτῆσθαι πλήν ὧν ἐκείνοις παρεδίδουν, καί ὡς αὐτός ἐπελαμβάνετο τῶν χρημάτων τῶν ἐμῶν ὁμολογοῦντος ἐμοῦ ὀφείλειν τριακοσίας δραχμάς, καί ὅτι ἱππολαΐδαν, ξένον ὄντ' ἐμαυτοῦ καί ἐπιτήδειον, περιεώρων παρά τούτου δανειζόμενον. ἐγώ δ', ὦ ἄνδρες δικασταί, καταστάς εἰς συμφοράς οἵας ὑμῖν διηγησάμην, καί τῶν μέν οἴκοι πάντων ἀπεστερημένος, τά δ' ἐνθάδ' ἀναγκαζόμενος παραδιδόναι τοῖς ἥκουσιν, ὑπολοίπου δ' οὐδενός ὄντος μοι πλήν εἰ δυνηθείην λαθεῖν περιποιησάμενος τό χρυσίον τό παρά τούτῳ κείμενον, ὁμολογῶ καί τούτῳ προσομολογῆσαι τριακοσίας δραχμάς, καί περί τῶν ἄλλων τοιαῦτα πράττειν καί λέγειν ἐξ ὧν ἐκεῖνοι μάλιστ' ἤμελλον πεισθήσεσθαι μή εἶναί μοι χρήματα. καί ταῦθ' ὡς οὐ δι' ἀπορίαν ἐγίγνετο, ἀλλ' ἵνα πιστευθείην ὑπ' ἐκείνων, ῥᾳδίως γνώσεσθε. πρῶτον μέν γάρ ὑμῖν μάρτυρας παρέξομαι τούς εἰδότας πολλά μοι χρήματ' ἐκ τοῦ πόντου κομισθέντα, ἔπειτα δέ τούς ὁρῶντάς με τῇ τούτου τραπέζῃ χρώμενον, ἔτι δέ παρ' ὧν ἐχρυσώνης' ὑπ' ἐκεῖνον τόν χρόνον πλέον ἤ χιλίους στατῆρας. πρός δέ τούτοις εἰσφορᾶς ἡμῖν προσταχθείσης καί ἑτέρων ἐπιγραφέων γενομένων ἐγώ πλεῖστον εἰσήνεγκα τῶν ξένων, αὐτός θ' αἱρεθείς ἐμαυτῷ μέν ἐπέγραψα τήν μεγίστην εἰσφοράν, ὑπέρ πασίωνος δ' ἐδεόμην τῶν συνεπιγραφέων, λέγων ὅτι τοῖς ἐμοῖς χρήμασι τυγχάνει χρώμενος. καί μοι ἀνάβητε μάρτυρες. {μάρτυρες} αὐτόν τοίνυν πασίων' ἔργῳ παρέξομαι τούτοις συμμαρτυροῦντα. ὁλκάδα γάρ, ἐφ' ᾗ πολλά χρήματ' ἦν ἐγώ δεδωκώς, ἔφηνέ τις ὡς οὖσαν ἀνδρός δηλίου. ἀμφισβητοῦντος δ' ἐμοῦ καί καθέλκειν ἀξιοῦντος οὕτω τήν βουλήν διέθεσαν οἱ βουλόμενοι συκοφαντεῖν ὥστε <τό μέν πρῶτον> παρά μικρόν ἦλθον ἄκριτος ἀποθανεῖν, τελευτῶντες δ' ἐπείσθησαν ἐγγυητάς παρ' ἐμοῦ δέξασθαι. καί φίλιππος μέν ὤν μοι ξένος πατρικός, κληθείς καί ὑπακού σας, δείσας τό μέγεθος τοῦ κινδύνου ἀπιών ᾤχετο: πασίων δ' ἀρχέστρατόν μοι τόν ἀπό τῆς τραπέζης ἑπτά ταλάντων ἐγγυητήν παρέσχεν. καίτοι εἰ μικρῶν ἀπεστερεῖτο καί μηδέν ᾔδει μ' ἐνθάδε κεκτημένον, οὐκ ἄν δήπου τοσούτων χρημάτων ἐγγυητής μου κατέστη. ἀλλά δῆλον ὅτι τάς μέν τριακοσίας δραχμάς ἐνεκάλεσεν ἐμοί χαριζόμενος, τῶν δ' ἑπτά ταλάντων ἐγγυητής μοι ἐγένεθ' ἡγούμενος πίστιν ἔχειν ἱκανήν τό χρυσίον τό παρ' αὑτῷ κείμενον. ὡς μέν τοίνυν ἦν τέ μοι πολλά χρήματ' ἐνθάδε καί ταῦτ' ἐπί τῇ τούτου τραπέζῃ κεῖταί μοι, καί ἐκ τῶν ἔργων τῶν πασίωνος ὑμῖν δεδήλωκα καί παρά τῶν ἄλλων τῶν εἰδότων ἀκηκόατε. δοκεῖτε δέ μοι, ὦ ἄνδρες δικασταί, ἄριστ' ἄν γνῶναι περί ὧν ἀμφισβητοῦμεν, ἀναμνησθέντες ἐκεῖνον τόν χρόνον καί τά πράγματα πῶς εἶχεν ἡμῖν, ὅτ' ἐγώ μενέξενον καί φιλόμηλον προσέπεμψ' ἀπαιτήσοντας τήν παρακαταθήκην καί πασίων τό πρῶτον ἐτόλμησεν ἔξαρνος γενέσθαι. εὑρήσετε γάρ τόν μέν πατέρα μου συνειλημμένον καί τήν οὐσίαν ἅπασαν ἀφῃρημένον, ἐμοί δ' οὐχ οἷόν τ' ὄν διά τάς παρούσας τύχας οὔτ' αὐτοῦ μένειν οὔτ' εἰς τόν πόντον εἰσπλεῖν. καίτοι πότερον εἰκός ἔμ' ἐν τοσούτοις ὄντα κακοῖς ἀδίκως ἐγκαλεῖν, ἤ πασίωνα καί διά τό μέγεθος τῶν ἡμετέρων συμφορῶν καί διά τό πλῆθος τῶν χρημάτων ἐπαρθῆναι τήν ἀποστέρησιν ποιήσασθαι; τίς δέ πώποτ' εἰς τοσοῦτον συκοφαντίας ἀφίκετο ὥστε αὐτός περί τοῦ σώματος κινδυνεύων τοῖς ἀλλοτρίοις ἐπιβουλεύειν; μετά ποίας δ' ἄν ἐλπίδος ἤ τί διανοηθείς ἀδίκως ἦλθον ἐπί τοῦτον; πότερον ὡς δείσας τήν δύναμιν τήν ἐμήν ἤμελλεν εὐθύς ἐμοί δώσειν ἀργύριον; ἀλλ' οὐχ οὕτως ἑκάτερος ἡμῶν ἔπραττεν. ἀλλ' εἰς ἀγῶνα καταστάς ᾤμην καί παρά τό δίκαιον πλέον ἕξειν πασίωνος παρ' ὑμῖν; ὅς οὐδέ μένειν ἐνθάδε παρεσκευαζόμην, δεδιώς μή μ' ἐξαιτήσειεν σάτυρος παρ' ὑμῶν. ἀλλ' ἵνα μηδέν διαπραττόμενος ἐχθρός τούτῳ κατασταίην, ᾧ μάλιστ' ἐτύγχανον πάντων τῶν ἐν τῇ πόλει χρώμενος; καί τίς ἄν ὑμῶν ἀξιώσειεν καταγνῶναί μου τοσαύτην μανίαν καί ἀμαθίαν; ἐνθυμηθῆναι δ' ἄξιόν ἐστιν, ὦ ἄνδρες δικασταί, τήν ἀτοπίαν καί τήν ἀπιστίαν ὧν ἑκάστοτε πασίων ἐπεχείρει λέγειν. ὅτε μέν γάρ οὕτως ἔπραττον ὥστ' οὐδ' ἄν εἰ προσωμολόγει μ' ἀποστερεῖν τῶν χρημάτων, οἷός τ' ἄν ἦν παρ' αὐτοῦ δίκην λαβεῖν, τότε μέν αἰτιᾶται μ' ἀδίκως ἐγκαλεῖν ἐπιχειρῆσαι: ἐπειδή δ' ἐγώ τε τῶν πρός σάτυρον διαβολῶν ἀπηλλάγην καί τοῦτον ἅπαντες ὀφλήσειν τήν δίκην ἐνόμιζον, τηνικαῦτά μέ φησιν ἀφεῖναι πάντων τῶν ἐγκλημάτων αὐτόν. καίτοι πῶς ἄν τούτων ἀλογώτερα γένοιτο; ἀλλά γάρ ἴσως περί τούτων μόνον ἀλλ' οὐ καί περί τῶν ἄλλων ἐναντί' αὐτός αὑτῷ καί λέγων καί πράττων φανερός ἐστιν: ὅς τόν μέν παῖδα, ὅν αὐτός ἠφάνισεν, ὑφ' ἡμῶν ἔφασκεν ἀνδραποδισθῆναι, τόν αὐτόν δέ τοῦτον ἀπεγράψατο μέν ἐν τοῖς τιμήμασιν ὡς δοῦλον μετά τῶν οἰκετῶν τῶν ἄλλων, ἐπεί δ' αὐτόν ἠξίου μενέξενος βασανίζειν, ἀφῃρεῖθ' ὡς ἐλεύθερον ὄντα. πρός δέ τούτοις ἀποστερῶν αὐτός τήν παρακαταθήκην, ἐτόλμησεν ἡμῖν ἐγκαλεῖν ὡς ἔχομεν ἕξ τάλαντ' ἀπό τῆς τούτου τραπέζης. καίτοι ὅστις περί πραγμάτων οὕτω φανερῶν ἐπεχείρει ψεύδεσθαι, πῶς χρή πιστεύειν αὐτῷ περί ὧν μόνος πρός μόνον ἔπραξεν; τό τελευταῖον τοίνυν, ὦ ἄνδρες δικασταί, ὁμολογήσας ὡς σάτυρον εἰσπλευσεῖσθαι καί ποιήσειν ἅττ' ἄν ἐκεῖνος γνῷ, καί ταῦτ' ἐξηπάτησεν, καί αὐτός μέν οὐκ ἤθελεν εἰσπλεῦσαι πολλάκις ἐμοῦ προκαλεσαμένου, εἰσέπεμψε δέ τόν κίττον: ὅς ἐλθών ἐκεῖς' ἔλεγεν ὅτι ἐλεύθερος εἴη καί τό γένος μιλήσιος, εἰσπέμψειε δ' αὐτόν πασίων διδάξοντα περί τῶν χρημάτων. ἀκούσας δέ σάτυρος ἀμφοτέρων ἡμῶν δικάζειν μέν οὐκ ἠξίου περί τῶν ἐνθάδε γενομένων συμβολαίων, ἄλλως τε καί μή παρόντος τούτου μηδέ μέλλοντος ποιήσειν ἅ ἐκεῖνος δικάσειεν: οὕτω δέ σφόδρ' ἐνόμιζεν ἀδικεῖσθαί με ὥστε συγκαλέσας τούς ναυκλήρους ἐδεῖτ' αὐτῶν βοηθεῖν ἐμοί καί μή περιορᾶν ἀδικούμενον, καί πρός τήν πόλιν συγγράψας ἐπιστολήν ἔδωκε φέρειν ξενοτίμῳ τῷ καρκίνου. καί μοι ἀνάγνωθι αὐτοῖς. {ἐπιστολή} οὕτω τοίνυν, ὦ ἄνδρες δικασταί, πολλῶν μοι τῶν δικαίων ὑπαρχόντων, ἐκεῖν' ἡγοῦμαι μέγιστον εἶναι τεκμήριον ὡς ἀποστερεῖ με πασίων τῶν χρημάτων, ὅτι τόν παῖδ' οὐκ ἠθέλησεν βασανίζειν ἐκδοῦναι τόν συνειδότα περί τῆς παρακαταθήκης. καίτοι περί τῶν πρός τούς ἐπί ταῖς τραπέζαις συμβολαίων τίς ἄν ἔλεγχος ἰσχυρότερος τούτου γένοιτο; οὐ γάρ δή μάρτυράς γ' αὐτῶν ποιούμεθα. ὁρῶ δέ καί ὑμᾶς καί περί τῶν ἰδίων καί περί τῶν δημοσίων οὐδέν πιστότερον οὐδ' ἀληθέστερον βασάνου νομίζοντας, καί μάρτυρας μέν ἡγουμένους οἷόν τ' εἶναι καί τῶν μή παραγενομένων παρασκευάσασθαι, τάς δέ βασάνους φανερῶς ἐπιδεικνύναι ὁπότεροι τἀληθῆ λέγουσιν. ἅ οὗτος εἰδώς ἠβουλήθη εἰκάζειν ὑμᾶς περί τοῦ πράγματος μᾶλλον ἤ σαφῶς εἰδέναι. οὐ γάρ δή τοῦτό γ' ἄν εἰπεῖν ἔχοι ὡς ἔλαττον ἔμελλεν ἕξειν ἐν τῇ βασάνῳ καί διά τοῦτ' οὐκ εἰκός ἦν αὐτόν ἐκδοῦναι. πάντες γάρ ἐπίστασθ' ὅτι κατειπών μέν ἤμελλεν τόν ἐπίλοιπον χρόνον ὑπό τούτου κάκιστ' ἀνθρώπων ἀπολεῖσθαι, διακαρτερήσας δέ καί ἐλεύθερος ἔσεσθαι καί μεθέξειν ὧν οὗτός μ' ἀπεστέρησεν. ἀλλ' ὅμως τοσούτῳ μέλλων πλέον ἕξειν, συνειδώς αὑτῷ τά πεπραγμένα, ὑπέμεινεν καί δίκας φεύγειν καί τάς ἄλλας αἰτίας ἔχειν ὥστε μηδεμίαν βάσανον περί τοῦ πράγματος τούτου γενέσθαι. ἐγώ μέν οὖν ὑμῶν δέομαι μεμνημένους τούτων καταψηφίσασθαι πασίωνος, καί μή τοσαύτην πονηρίαν ἐμοῦ καταγνῶναι, ὡς, οἰκῶν ἐν τῷ πόντῳ καί τοσαύτην οὐσίαν κεκτημένος ὥστε καί ἑτέρους εὖ ποιεῖν δύνασθαι, πασίων' ἦλθον συκοφαντήσων καί ψευδεῖς αὐτῷ παρακαταθήκας ἐγκαλῶν. ἄξιον δέ καί σατύρου καί τοῦ πατρός ἐνθυμηθῆναι, οἵ πάντα τόν χρόνον περί πλείστου τῶν ἑλλήνων ὑμᾶς ποιοῦνται, καί πολλάκις ἤδη διά σπάνιν σίτου τάς τῶν ἄλλων ἐμπόρων ναῦς κενάς ἐκπέμποντες ὑμῖν ἐξαγωγήν ἔδοσαν: καί ἐν τοῖς ἰδίοις συμβολαίοις, ὧν ἐκεῖνοι κριταί γίγνονται, οὐ μόνον ἴσον ἀλλά καί πλέον ἔχοντες ἀπέρχεσθε. ὥστ' οὐκ ἄν εἰκότως περί ὀλίγου ποιήσεσθε τάς ἐκείνων ἐπιστολάς. δέομαι οὖν ὑμῶν καί ὑπέρ ἐμαυτοῦ καί ὑπέρ ἐκείνων τά δίκαια ψηφίσασθαι καί μή τούς πασίωνος λόγους ψευδεῖς ὄντας πιστοτέρους ἡγεῖσθαι τῶν ἐμῶν. [6] {work} {αιγινητικοσ} ἐνόμιζον μέν, ὦ ἄνδρες αἰγινῆται, οὕτω καλῶς βεβουλεῦσθαι περί τῶν ἑαυτοῦ θρασύλοχον ὥστε μηδέν' ἄν ποτ' ἐλθεῖν ἐναντία πράξοντα ταῖς διαθήκαις αἷς ἐκεῖνος κατέλιπεν: ἐπειδή δέ τοῖς ἀντιδίκοις τοιαύτη γνώμη παρέστηκεν ὥστε καί πρός οὕτως ἐχούσας αὐτάς ἀμφισβητεῖν, ἀναγκαίως ἔχει παρ' ὑμῶν πειρᾶσθαι τῶν δικαίων τυγχάνειν. τοὐναντίον δέ πέπονθα τοῖς πλείστοις τῶν ἀνθρώπων. τούς μέν γάρ ἄλλους ὁρῶ χαλεπῶς φέροντας ὅταν ἀδίκως περί τινος κινδυνεύωσιν, ἐγώ δ' ὀλίγου δέω χάριν ἔχειν τούτοις ὅτι μ' εἰς τουτονί τόν ἀγῶνα κατέστησαν. ἀκρίτου μέν γάρ ὄντος τοῦ πράγματος οὐκ ἄν ἠπίστασθ' ὁποῖός τις γεγενημένος περί τόν τετελευτηκότα κληρονόμος εἰμί τῶν ἐκείνου: πυθόμενοι δέ τά πραχθέντα πάντες εἴσεσθ' ὅτι δικαίως ἄν καί μείζονος ἤ τοσαύτης δωρεᾶς ἠξιώθην. χρῆν μέντοι καί τήν ἀμφισβητοῦσαν τῶν χρημάτων μή παρ' ὑμῶν πειρᾶσθαι λαμβάνειν τήν οὐσίαν ἥν θρασύλοχος κατέλιπεν, ἀλλά περί ἐκεῖνον χρηστήν οὖσαν οὕτως ἀξιοῦν αὐτῆς ἐπιδικάζεσθαι. νῦν δ' αὐτῇ τοσούτου δεῖ μεταμέλειν ὧν εἰς ζῶντ' ἐξήμαρτεν, ὥστε καί τεθνεῶτος αὐτοῦ πειρᾶται τήν τε διαθήκην ἄκυρον ἅμα καί τόν οἶκον ἔρημον ποιῆσαι. θαυμάζω δέ καί τῶν πραττόντων ὑπέρ αὐτῆς, εἰ διά τοῦτ' οἴονται καλόν εἶναι τόν κίνδυνον, ὅτι μή κατορθώσαντες οὐδέν μέλλουσιν ἀποτείσειν. ἐγώ μέν γάρ ἡγοῦμαι μεγάλην εἶναι καί ταύτην ζημίαν, ἄν ἐξελεγχθέντες ὡς ἀδίκως ἀμφισβητοῦσιν, ἔπειθ' ὑμῖν δόξωσι χείρους εἶναι. τήν μέν οὖν τούτων κακίαν ἐξ αὐτῶν τῶν ἔργων γνώσεσθ', ἐπειδάν διά τέλους ἀκούσητε τῶν πεπραγμένων: ὅθεν δ' οἴομαι τάχιστ' ἄν ὑμᾶς μαθεῖν περί ὧν ἀμφισβητοῦμεν, ἐντεῦθεν ἄρξομαι διηγεῖσθαι. θράσυλλος γάρ ὁ πατήρ τοῦ καταλιπόντος τήν διαθήκην παρά μέν τῶν προγόνων οὐδεμίαν οὐσίαν παρέλαβεν, ξένος δέ πολεμαινέτῳ τῷ μάντει γενόμενος οὕτως οἰκείως διετέθη πρός αὐτόν ὥστ' ἀποθνῄσκων ἐκεῖνος τάς τε βίβλους τάς περί τῆς μαντικῆς αὐτῷ κατέλιπεν καί τῆς οὐσίας μέρος τι τῆς νῦν οὔσης ἔδωκεν. λαβών δέ θράσυλλος ταύτας ἀφορμάς ἐχρῆτο τῇ τέχνῃ: πλάνης δέ γενόμενος καί διαιτηθείς ἐν πολλαῖς πόλεσιν ἄλλαις τε γυναιξίν συνεγένετο, ὧν ἔνιαι καί παιδάρι' ἀπέδειξαν ἁκεῖνος οὐδέ πώποτε γνήσι' ἐνόμισεν, καί δή καί τήν ταύτης μητέρ' ἐν τούτοις τοῖς χρόνοις ἔλαβεν. ἐπειδή δ' οὐσίαν τε πολλήν ἐκτήσατο καί τήν πατρίδ' ἐπόθεσεν, ἐκείνης μέν καί τῶν ἄλλων ἀπηλλάγη, καταπλεύσας δ' εἰς σίφνον ἔγημεν ἀδελφήν τοῦ πατρός τοὐμοῦ, πλούτῳ μέν αὐτός πρῶτος ὤν τῶν πολιτῶν, γένει δέ καί τοῖς ἄλλοις ἀξιώμασιν εἰδώς τήν ἡμετέραν οἰκίαν προέχουσαν. οὕτω δέ σφόδρ' ἠγάπησεν τήν τοῦ πατρός φιλίαν, ὥστ' ἀποθανούσης ἐκείνης ἄπαιδος αὖθις ἠγάγετ' ἀνεψιάν τοῦ πατρός, οὐ βουλομένος διαλύσασθαι τήν πρός ἡμᾶς οἰκειότητα. οὐ πολύν δέ χρόνον συνοικήσας ταῖς αὐταῖς τύχαις ἐχρήσατο καί περί ταύτην αἷσπερ καί περί τήν προτέραν. μετά δέ ταῦτ' ἔγημεν ἐκ σερίφου παρ' ἀνθρώπων πολύ πλείονος ἀξίων ἤ κατά τήν αὑτῶν πόλιν, ἐξ ἧς ἐγένετο σώπολις καί θρασύλοχος καί θυγάτηρ ἡ νῦν ἐμοί συνοικοῦσα. θράσυλλος μέν οὖν τούτους μόνους παῖδας γνησίους καταλιπών καί κληρονόμους τῶν αὑτοῦ καταστήσας τόν βίον ἐτελεύτησεν. ἐγώ δέ καί θρασύλοχος τοσαύτην φιλίαν παρά τῶν πατέρων παραλαβόντες ὅσην ὀλίγῳ πρότερον διηγησάμην, ἔτι μείζω τῆς ὑπαρχούσης αὐτήν ἐποιήσαμεν. ἕως μέν γάρ παῖδες ἦμεν, περί πλείονος ἡμᾶς αὐτούς ἡγούμεθα ἤ τούς ἀδελφούς, καί οὔτε θυσίαν οὔτε θεωρίαν οὔτ' ἄλλην ἑορτήν οὐδεμίαν χωρίς ἀλλήλων ἤγομεν: ἐπειδή δ' ἄνδρες ἐγενόμεθα, οὐδέν πώποτ' ἐναντίον ἡμῖν αὐτοῖς ἐπράξαμεν, ἀλλά καί τῶν ἰδίων ἐκοινωνοῦμεν καί πρός τά τῆς πόλεως ὁμοίως διεκείμεθα καί φίλοις καί ξένοις τοῖς αὐτοῖς ἐχρώμεθα. καί τί δεῖ λέγειν τάς οἴκοι χρήσεις; ἀλλ' οὐδέ φυγόντες ἀπ' ἀλλήλων ἠξιώσαμεν γενέσθαι. τό δέ τελευταῖον φθόῃ σχόμενον αὐτόν καί πολύν χρόνον ἀσθενήσαντα, καί τοῦ μέν ἀδελφοῦ σωπόλιδος αὐτῷ πρότερον τετελευτηκότος, τῆς δέ μητρός καί τῆς ἀδελφῆς οὔπω παρουσῶν, μετά τοσαύτης ἐρημίας γενόμενον οὕτως ἐπιπόνως καί καλῶς αὐτόν ἐθεράπευσα ὥστ' ἐκεῖνον μή νομίζειν ἀξίαν μοι δύνασθαι χάριν ἀποδοῦναι τῶν πεπραγμένων. ὅμως δ' οὐδέν ἐνέλιπεν, ἀλλ' ἐπειδή πονήρως διέκειτο καί οὐδεμίαν ἐλπίδ' εἶχεν τοῦ βίου, παρακαλέσας μάρτυρας υἱόν μ' ἐποιήσατο καί τήν ἀδελφήν τήν ἑαυτοῦ καί τήν οὐσίαν ἔδωκεν. καί μοι λαβέ τάς διαθήκας. {διαθῆκαι} ἀνάγνωθι δή μοι καί τόν νόμον τῶν αἰγινητῶν: κατά γάρ τοῦτον ἔδει ποιεῖσθαι τάς διαθήκας: ἐνθάδε γάρ μετῳκοῦμεν. {νόμος} κατά τουτονί τόν νόμον, ὦ ἄνδρες αἰγινῆται, υἱόν μ' ἐποιήσατο θρασύλοχος, πολίτην μέν αὐτοῦ καί φίλον ὄντα, γεγονότα δ' οὐδενός χεῖρον σιφνίων, πεπαιδευμένον δ' ὁμοίως αὑτῷ καί τεθραμμένον. ὥστ' οὐκ οἶδ' ὅπως ἄν μᾶλλον κατά τόν νόμον ἔπραξεν, ὅς τούς ὁμοίους κελεύει παῖδας εἰσποιεῖσθαι. λαβέ δή μοι καί τόν κείων νόμον, καθ' ὅν ἡμεῖς ἐπολιτευόμεθα. {νόμος} εἰ μέν τοίνυν, ὦ ἄνδρες αἰγινῆται, τούτοις μέν τοῖς νόμοις ἠναντιοῦντο, τόν δέ παρ' αὑτοῖς κείμενον σύνδικον εἶχον, ἧττον ἄξιον ἦν θαυμάζειν αὐτῶν: νῦν δέ κἀκεῖνος ὁμοίως τοῖς ἀνεγνωσμένοις κεῖται. καί μοι λαβέ τό βιβλίον. {νόμος.} τί οὖν ὑπόλοιπόν ἐστιν αὐτοῖς, ὅπου τάς μέν διαθήκας αὐτοί προσομολογοῦσιν θρασύλοχον καταλιπεῖν, τῶν δέ νόμων τούτοις μέν οὐδείς, ἐμοί δέ πάντες βοηθοῦσιν, πρῶτον μέν ὁ παρ' ὑμῖν τοῖς μέλλουσιν διαγνώσεσθαι περί τοῦ πράγματος, ἔπειθ' ὁ σιφνίων ὅθεν ἦν ὁ τήν διαθήκην καταλιπών, ἔτι δ' ὁ παρ' αὐτοῖς τοῖς ἀμφισβητοῦσι κείμενος; καίτοι τίνος ἄν ὑμῖν ἀποσχέσθαι δοκοῦσιν, οἵτινες ζητοῦσι πείθειν ὑμᾶς ὡς χρή τάς διαθήκας ἀκύρους ποιῆσαι τῶν μέν νόμων οὕτως ἐχόντων, ὑμῶν δέ κατ' αὐτούς ὀμωμοκότων ψηφιεῖσθαι; περί μέν οὖν αὐτοῦ τοῦ πράγματος ἱκανῶς ἀποδεδεῖχθαι νομίζω: ἵνα δέ μηδείς οἴηται μήτ' ἐμέ διά μικράς προφάσεις ἔχειν τόν κλῆρον μήτε ταύτην ἐπιεικῆ γεγενημένην περί θρασύλοχον ἀποστερεῖσθαι τῶν χρημάτων, βούλομαι καί περί τούτων εἰπεῖν. αἰσχυνθείην γάρ ἄν ὑπέρ τοῦ τετελευτηκότος, εἰ μή πάντες πεισθείητε, μή μόνον ὡς κατά τούς νόμους ἀλλ' ὡς καί δικαίως ταῦτ' ἔπραξεν. ῥᾳδίας δ' ἡγοῦμαι τάς ἀποδείξεις εἶναι. τοσοῦτον γάρ διηνέγκαμεν ὥσθ' αὕτη μέν ἡ κατά γένος ἀμφισβητοῦσα πάντα τόν χρόνον διετέλεσεν καί πρός αὐτόν ἐκεῖνον καί πρός σώπολιν καί πρός τήν μητέρ' αὐτῶν διαφερομένη καί δυσμενῶς ἔχουσα, ἐγώ δ' οὐ μόνον περί θρασύλοχον καί τόν ἀδελφόν, ἀλλά καί περί αὐτήν τήν οὐσίαν ἧς ἀμφισβητοῦμεν, φανήσομαι πλείστου τῶν φίλων ἄξιος γεγενημένος. καί περί μέν τῶν παλαιῶν πολύ ἄν ἔργον εἴη λέγειν: ὅτε δέ πασῖνος πάρον κατέλαβεν, ἔτυχεν αὐτοῖς ὑπεκκείμενα τά πλεῖστα τῆς οὐσίας παρά τοῖς ξένοις τοῖς ἐμοῖς: ᾠόμεθα γάρ μάλιστα ταύτην τήν νῆσον ἀσφαλῶς ἔχειν. ἀπορούντων δ' ἐκείνων καί νομιζόντων αὔτ' ἀπολωλέναι, πλεύσας ἐγώ τῆς νυκτός ἐξεκόμις' αὐτοῖς τά χρήματα, κινδυνεύσας περί τοῦ σώματος: ἐφρουρεῖτο μέν γάρ ἡ χώρα, συγκατειληφότες δ' ἦσάν τινες τῶν ἡμετέρων φυγάδων τήν πόλιν, οἵ μιᾶς ἡμέρας ἀπέκτειναν αὐτόχειρες γενόμενοι τόν πατέρα τόν ἐμόν καί τόν θεῖον καί τόν κηδεστήν καί πρός τούτοις ἀνεψιούς τρεῖς. ἀλλ' ὅμως οὐδέν με τούτων ἀπέτρεψεν, ἀλλ' ᾠχόμην πλέων, ἡγούμενος ὁμοίως με δεῖν ὑπέρ ἐκείνων κινδυνεύειν ὥσπερ ὑπέρ ἐμαυτοῦ. μετά δέ ταῦτα φυγῆς ἡμῖν γενομένης ἐκ τῆς πόλεως μετά τοιούτου θορύβου καί δέους ὥστ' ἐνίους καί τῶν σφετέρων αὐτῶν ἀμελεῖν, οὐδ' ἐν τούτοις τοῖς κακοῖς ἠγάπησα εἰ τούς οἰκείους τούς ἐμαυτοῦ διασῶσαι δυνηθείην, ἀλλ' εἰδώς σώπολιν μέν ἀποδημοῦντα, αὐτόν δ' ἐκεῖνον ἀρρώστως διακείμενον, συνεξεκόμις' αὐτῷ καί τήν μητέρα καί τήν ἀδελφήν καί τήν οὐσίαν ἅπασαν. καίτοι τίνα δικαιότερον αὐτήν ἔχειν ἤ τόν τότε μέν συνδιασώσαντα, νῦν δέ παρά τῶν κυρίων εἰληφότα; τά μέν τοίνυν εἰρημέν' ἐστίν ἐν οἷς ἐκινδύνευσα μέν, φλαῦρον δ' οὐδέν ἀπέλαυσα: ἔχω δέ καί τοιαῦτ' εἰπεῖν, ἐξ ὧν ἐκείνῳ χαριζόμενος αὐτός ταῖς μεγίσταις συμφοραῖς περιέπεσον. ἐπειδή γάρ ἤλθομεν εἰς μῆλον, αἰσθόμενος ὅτι μέλλοιμεν αὐτοῦ καταμένειν, ἐδεῖτό μου συμπλεῖν εἰς τροιζῆνα καί μηδαμῶς αὐτόν ἀπολιπεῖν, λέγων τήν ἀρρωστίαν τοῦ σώματος καί τό πλῆθος τῶν ἐχθρῶν καί ὅτι χωρίς ἐμοῦ γενόμενος οὐδέν ἕξοι χρῆσθαι τοῖς αὑτοῦ πράγμασιν. φοβουμένης δέ τῆς μητρός ὅτι τό χωρίον ἐπυνθάνετο νοσῶδες εἶναι, καί τῶν ξένων συμβουλευόντων αὐτοῦ μένειν, ὅμως ἔδοξεν ἡμῖν ἐκείνῳ χαριστέον εἶναι. καί μετά ταῦτ' οὐκ ἔφθημεν εἰς τροιζῆν' ἐλθόντες καί τοιαύταις νόσοις ἐλήφθημεν, ἐξ ὧν αὐτός μέν παρά μικρόν ἦλθον ἀποθανεῖν, ἀδελφήν δέ κόρην τετρακαιδεκέτιν γεγονυῖαν ἐντός τριάκονθ' ἡμερῶν κατέθαψα, τήν δέ μητέρ' οὐδέ πένθ' ἡμέραις ἐκείνης ὕστερον. καίτοι τίν' οἴεσθέ με γνώμην ἔχειν τοσαύτης μοι μεταβολῆς τοῦ βίου γεγενημένης; ὅς τόν μέν ἄλλον χρόνον ἀπαθής ἦν κακῶν, νεωστί δ' ἐπειρώμην φυγῆς καί τοῦ παρ' ἑτέροις μέν μετοικεῖν, στέρεσθαι δέ τῶν ἐμαυτοῦ, πρός δέ τούτοις ὁρῶν τήν μητέρα τήν ἐμαυτοῦ καί τήν ἀδελφήν ἐκ μέν τῆς πατρίδος ἐκπεπτωκυίας, ἐπί δέ ξένης καί παρ' ἀλλοτρίοις τόν βίον τελευτώσας. ὥστ' οὐδείς ἄν μοι δικαίως φθονήσειεν εἴ τι τῶν θρασυλόχου πραγμάτων ἀγαθόν ἀπολέλαυκα: καί γάρ ἵνα χαρισαίμην ἐκείνῳ, κατοικισάμενος ἐν τροιζῆνι τοιαύταις ἐχρησάμην συμφοραῖς, ὧν οὐδέποτ' ἄν ἐπιλαθέσθαι δυνηθείην. καί μήν οὐδέ τοῦθ' ἕξουσιν εἰπεῖν ὡς εὖ μέν πράττοντος θρασυλόχου πάντα ταῦθ' ὑπέμενον, δυστυχήσαντα δ' αὐτόν ἀπέλιπον: ἐν αὐτοῖς γάρ τούτοις ἔτι σαφέστερον καί μᾶλλον ἐπεδειξάμην τήν εὔνοιαν ἥν εἶχον εἰς ἐκεῖνον. ἐπειδή γάρ εἰς αἴγιναν κατοικισάμενος ἠσθένησεν ταύτην τήν νόσον ἐξ ἧσπερ ἀπέθανεν, οὕτως αὐτόν ἐθεράπευσα ὡς οὐκ οἶδ' ὅστις πώποθ' ἕτερος ἕτερον, τόν μέν πλεῖστον τοῦ χρόνου πονήρως μέν ἔχοντα, περιιέναι δ' ἔτι δυνάμενον, ἕξ μῆνας δέ συνεχῶς ἐν τῇ κλίνῃ κείμενον. καί τούτων τῶν ταλαιπωριῶν οὐδείς τῶν συγγενῶν μετασχεῖν ἠξίωσεν, ἀλλ' οὐδ' ἐπισκεψόμενος ἀφίκετο πλήν τῆς μητρός καί τῆς ἀδελφῆς αἵ πλέον θάτερον ἐποίησαν: ἀσθενοῦσαι γάρ ἦλθον ἐκ τροιζῆνος ὥστ' αὐταί θεραπείας ἐδέοντο. ἀλλ' ὅμως ἐγώ, τοιούτων τῶν ἄλλων περί αὐτόν γεγενημένων, οὐκ ἀπεῖπον οὐδ' ἀπέστην ἀλλ' ἐνοσήλευον μετά παιδός ἑνός: οὐδέ γάρ τῶν οἰκετῶν οὐδείς ὑπέμενεν. καί γάρ φύσει χαλεπός ὤν ἔτι δυσκολώτερον διά τήν νόσον διέκειτο, ὥστ' οὐκ ἐκείνων ἄξιον θαυμάζειν εἰ μή παρέμενον, ἀλλά πολύ μᾶλλον ὅπως ἐγώ τοιαύτην νόσον θεραπεύων ἀνταρκεῖν ἠδυνάμην: ὅς ἔμπυος μέν ἦν πολύν χρόνον, ἐκ δέ τῆς κλίνης οὐκ ἠδύνατο κινεῖσθαι, τοιαῦτα δ' ἔπασχεν ὥσθ' ἡμᾶς μηδεμίαν ἡμέραν ἀδακρύτους διαγαγεῖν, ἀλλά θρηνοῦντες διετελοῦμεν καί τούς πόνους τούς ἀλλήλων καί τήν φυγήν καί τήν ἐρημίαν τήν ἡμετέραν αὐτῶν. καί ταῦτ' οὐδένα χρόνον διέλειπεν: οὐδέ γάρ ἀπελθεῖν οἷόν τ' ἦν ἤ δοκεῖν ἀμελεῖν, ὅ μοι πολύ δεινότερον ἦν τῶν κακῶν τῶν παρόντων. ἠβουλόμην δ' ἄν ὑμῖν οἷός τ' εἶναι ποιῆσαι φανερόν οἷος περί αὐτόν ἐγενόμην: οἶμαι γάρ οὐδ' ἄν τήν φωνήν ὑμᾶς ἀνασχέσθαι τῶν ἀντιδίκων. νῦν δέ τά χαλεπώτατα τῶν ἐν τῇ θεραπείᾳ καί δυσχερέστατα καί πόνους ἀηδεστάτους ἔχοντα καί πλείστης ἐπιμελείας δεηθέντ' οὐκ εὐδιήγητ' ἐστίν. ἀλλ' ὑμεῖς αὐτοί σκοπεῖτε μετά πόσων ἄν τις ἀγρυπνιῶν καί ταλαιπωριῶν τοιοῦτον νόσημα τοσοῦτον χρόνον θεραπεύσειεν. ἐγώ μέν γάρ οὕτω κακῶς διετέθην ὥσθ' ὅσοι περ εἰσῆλθον τῶν φίλων, ἔφασαν δεδιέναι μή κἀγώ προσαπόλωμαι, καί συνεβούλευόν μοι φυλάττεσθαι, λέγοντες ὡς οἱ πλεῖστοι τῶν θεραπευσάντων ταύτην τήν νόσον αὐτοί προσδιεφθάρησαν. πρός οὕς ἐγώ τοιαῦτ' ἀπεκρινάμην ὅτι πολύ ἄν θᾶττον ἑλοίμην ἀποθανεῖν ἤ 'κεῖνον περιιδεῖν δι' ἔνδειαν τοῦ θεραπεύσοντος πρό μοίρας τελευτήσαντα. καί τοιούτῳ μοι γεγενημένῳ τετόλμηκεν ἀμφισβητεῖν τῶν χρημάτων ἡ μηδ' ἐπισκέψασθαι πώποτ' αὐτόν ἀξιώσασα, τοσοῦτον μέν χρόνον ἀσθενήσαντα, πυνθανομένη δέ καθ' ἑκάστην ἡμέραν ὡς διέκειτο, ῥᾳδίας δ' οὔσης αὐτῇ τῆς πορείας. εἶτα νῦν αὐτόν ἀδελφίζειν ἐπιχειρήσουσιν, ὥσπερ οὐχ ὅσῳ ἄν οἰκειότερον προσείπωσιν τόν τεθνεῶτα, τοσούτῳ δόξουσαν αὐτήν μείζω καί δεινότερ' ἐξαμαρτεῖν: ἥτις οὐδ' ἐπειδή τελευτᾶν ἤμελλε τόν βίον, ὁρῶσα τούς πολίτας τούς ἡμετέρους, ὅσοι περ ἦσαν ἐν τροιζῆνι, διαπλέοντας εἰς αἴγιναν ἵν' αὐτόν συγκαταθάψειαν, οὐδ' εἰς τοῦτον τόν καιρόν ἀπήντησεν, ἀλλ' οὕτως ὠμῶς καί σχετλίως εἶχεν ὥστ' ἐπί μέν τό κῆδος οὐκ ἠξίωσεν ἀφικέσθαι, τῶν δέ καταλειφθέντων οὐδέ δέχ' ἡμέρας διαλιποῦς' ἦλθεν ἀμφισβητοῦσα, ὥσπερ τῶν χρημάτων ἀλλ' οὐκ ἐκείνου συγγενής οὖσα. καί εἰ μέν ὁμολογήσει τοσαύτην ἔχθραν ὑπάρχειν αὑτῇ πρός ἐκεῖνον ὥστ' εἰκότως ταῦτα ποιεῖν, οὐκ ἄν κακῶς εἴη βεβουλευμένος εἰ τοῖς φίλοις ἠβουλήθη μᾶλλον ἤ ταύτῃ τήν οὐσίαν καταλιπεῖν: εἰ δέ μηδεμιᾶς οὔσης διαφορᾶς οὕτως ἀμελής καί κακή περί αὐτόν ἐγένετο, πολύ ἄν δικαιότερον στερηθείη τῶν αὑτῆς ἤ τῶν ἐκείνου κληρονόμος γίγνοιτο. ἐνθυμεῖσθε δ' ὅτι τό μέν ταύτης μέρος οὔτ' ἐν τῇ νόσῳ θεραπείας ἔτυχεν οὔτ' ἀποθανών τῶν νομιζομένων ἠξιώθη, δι' ἐμέ δ' ἀμφότερα ταῦτ' αὐτῷ γεγένηται. καίτοι δίκαιόν ἐστιν ὑμᾶς τήν ψῆφον φέρειν, οὐκ εἴ τινες γένει μέν φασι προσήκειν, ἐν δέ τοῖς ἔργοις ὅμοιοι τοῖς ἐχθροῖς γεγόνασιν, ἀλλά πολύ μᾶλλον ὅσοι μηδέν ὄνομα συγγενείας ἔχοντες οἰκειοτέρους σφᾶς αὐτούς ἐν ταῖς συμφοραῖς τῶν ἀναγκαίων παρέσχον. λέγουσιν δ' ὡς τάς μέν διαθήκας οὐκ ἀπιστοῦσιν θρασύλοχον καταλιπεῖν, οὐ μέντοι καλῶς οὐδ' ὀρθῶς φασίν αὐτάς ἔχειν. καίτοι, ὦ ἄνδρες αἰγινῆται, πῶς ἄν τις ἄμεινον ἤ μᾶλλον συμφερόντως περί τῶν αὑτοῦ πραγμάτων ἐβουλεύσατο; ὅς οὔτ' ἔρημον τόν οἶκον κατέλιπεν τοῖς τε φίλοις χάριν ἀπέδωκεν, ἔτι δέ τήν μητέρα καί τήν ἀδελφήν οὐ μόνον τῶν αὑτοῦ κυρίας ἀλλά καί τῶν ἐμῶν κατέστησεν, τήν μέν ἐμοί συνοικίσας, τῇ δ' υἱόν μ' εἰσποιήσας; ἆρ' ἄν ἐκείνως ἄμεινον ἔπραξεν, εἰ μήτε τῆς μητρός τόν ἐπιμελησόμενον κατέστησεν, μήτ' ἐμοῦ μηδεμίαν μνείαν ἐποιήσατο, τήν δ' ἀδελφήν ἐπί τῇ τύχῃ κατέλιπεν, καί τόν οἶκον ἀνώνυμον τόν αὑτοῦ περιεῖδεν γενόμενον; ἀλλά γάρ ἴσως ἀνάξιος ἦν υἱός εἰσποιηθῆναι θρασυλόχῳ καί λαβεῖν αὐτοῦ τήν ἀδελφήν. ἀλλά πάντες ἄν μαρτυρήσειαν σίφνιοι τούς προγόνους τούς ἐμούς καί γένει καί πλούτῳ καί δόξῃ καί τοῖς ἄλλοις ἅπασιν πρώτους εἶναι τῶν πολιτῶν. τίνες γάρ ἤ μειζόνων ἀρχῶν ἠξιώθησαν ἤ πλείω χρήματ' εἰσήνεγκαν ἤ κάλλιον ἐχορήγησαν ἤ μεγαλοπρεπέστερον τάς ἄλλας λῃτουργίας ἐλῃτούργησαν; ἐκ ποίας δ' οἰκίας τῶν ἐν σίφνῳ πλείους βασιλεῖς γεγόνασιν; ὥστε θρασύλοχός τ', εἰ καί μηδέ πώποτ' αὐτῷ διελέχθην, εἰκότως ἄν ἠβουλήθη μοι διά ταῦτα δοῦναι τήν ἀδελφήν, ἐγώ τ', εἰ καί μηδέν μοι τούτων ὑπῆρχεν, ἀλλά φαυλότατος ἦν τῶν πολιτῶν, δικαίως ἄν παρ' αὐτοῦ διά τάς εὐεργεσίας τάς εἰς ἐκεῖνον τῶν μεγίστων ἠξιώθην. οἶμαι τοίνυν αὐτόν καί σωπόλιδι τῷ ἀδελφῷ μάλιστα κεχαρίσθαι ταῦτα διαθέμενον. καί γάρ ἐκεῖνος ταύτην μέν ἐμίσει καί κακόνουν τοῖς αὑτοῦ πράγμασιν ἡγεῖτο, ἐμέ δέ περί πλείστου τῶν αὑτοῦ φίλων ἐποιεῖτο. ἐδήλωσε δ' ἐν ἄλλοις πολλοῖς καί ὅτ' ἔδοξεν τοῖς συμφυγάσιν ἐπιχειρεῖν τῇ πόλει μετά τῶν ἐπικούρων. αἱρεθείς γάρ ἄρχειν αὐτοκράτωρ ἐμέ καί γραμματέα προσείλετο καί τῶν χρημάτων ταμίαν ἁπάντων κατέστησεν, καί ὅτ' ἠμέλλομεν κινδυνεύειν, αὐτός αὑτῷ με παρετάξατο. καί σκέψασθ' ὡς σφόδρ' αὐτῷ συνήνεγκεν: δυστυχησάντων γάρ ἡμῶν ἐν τῇ προσβολῇ τῇ πρός τήν πόλιν καί τῆς ἀναχωρήσεως οὐχ οἵας ἠβουλόμεθα γενομένης, τετρωμένον αὐτόν καί βαδίζειν οὐ δυνάμενον ἀλλ' ὀλιγοψυχοῦντα ἀπεκόμις' ἐπί τό πλοῖον μετά τοῦ θεράποντος τοῦ ἐμαυτοῦ, φέρων ἐπί τῶν ὤμων, ὥστ' ἐκεῖνον πολλάκις καί πρός πολλούς εἰπεῖν ὅτι μόνος ἀνθρώπων αἴτιος εἴην αὐτῷ τῆς σωτηρίας. καίτοι τίς ἄν μείζων ταύτης εὐεργεσία γένοιτο; ἐπειδή τοίνυν εἰς λυκίαν ἐκπλεύσας ἀπέθανεν, αὕτη μέν οὐ πολλαῖς ἡμέραις ὕστερον μετά τήν ἀγγελίαν ἔθυεν καί ἑώρταζεν καί οὐδέ τόν ἀδελφόν ᾐσχύνετο τόν ἔτι ζῶντα, οὕτως ὀλίγον φροντίζουσα τοῦ τεθνεῶτος, ἐγώ δ' ἐπένθουν αὐτόν ὥσπερ τούς οἰκείους νόμος ἐστίν. καί ταῦτα πάντ' ἐποίουν διά τόν τρόπον τόν ἐμαυτοῦ καί τήν φιλίαν τήν πρός ἐκείνους, ἀλλ' οὐ ταυτησί τῆς δίκης ἕνεκα: οὐ γάρ ᾤμην αὐτούς οὕτω δυστυχήσειν ὥστ' ἄπαιδας ἀμφοτέρους τελευτήσαντας εἰς ἔλεγχον καταστήσειν, ὁποῖός τις ἕκαστος ἡμῶν περί αὐτούς ἐγένετο. πρός μέν οὖν θρασύλοχόν τε καί σώπολιν ὡς αὕτη τε κἀγώ διεκείμεθα, σχεδόν ἀκηκόατε: τρέψονται δ' ἴσως ἐπ' ἐκεῖνον τόν λόγον, ὅσπερ αὐτοῖς λοιπός ἐστιν, ὡς θράσυλλος ὁ πατήρ ὁ ταύτης ἡγοῖτ' ἄν δεινά πάσχειν, εἴ τίς ἐστιν αἴσθησις τοῖς τεθνεῶσιν περί τῶν ἐνθάδε γιγνομένων, ὁρῶν τήν μέν θυγατέρ' ἀποστερουμένην τῶν χρημάτων, ἐμέ δέ κληρονόμον ὧν αὐτός ἐκτήσατο γιγνόμενον. ἐγώ δ' ἡγοῦμαι μέν οὐ περί τῶν πάλαι τεθνεώτων, ἀλλά περί τῶν ἔναγχος τόν κλῆρον καταλιπόντων προσήκειν ἡμῖν τούς λόγους ποιεῖσθαι. θράσυλλος μέν γάρ, οὕσπερ ἠβούλετο, τούτους κυρίους τῶν αὑτοῦ κατέλιπεν: δίκαιον δέ καί θρασυλόχῳ ταὐτά ταῦτ' ἀποδοθῆναι παρ' ὑμῶν καί γενέσθαι διαδόχους τῆς κληρονομίας μή ταύτην, ἀλλ' οἷς ἐκεῖνος διέθετο: οὐ μέντ' ἄν μοι δοκῶ φυγεῖν οὐδέ τήν θρασύλλου γνώμην. οἶμαι γάρ ἄν αὐτόν πάντων γενέσθαι ταύτῃ χαλεπώτατον δικαστήν, εἴπερ αἴσθοιτο οἵα περί τούς παῖδας αὐτοῦ γεγένηται. πολλοῦ <γ'> ἄν δεήσειεν ἀχθεσθῆναι κατά τούς νόμους ὑμῶν ψηφισαμένων, ἀλλά πολύ ἄν μᾶλλον εἰ τάς τῶν παίδων διαθήκας ἀκύρους ἴδοι γενομένας. καί γάρ εἰ μέν εἰς τόν οἶκον τόν ἐμόν δεδωκώς ἦν θρασύλοχος τήν οὐσίαν, τοῦτ' ἄν ἐπιτιμᾶν εἶχον αὐτῷ: νῦν δ' εἰς τόν αὐτῶν <μ'> εἰσεποιήσατο ὥστ' οὐκ ἐλάττω τυγχάνουσιν εἰληφότες ὧν δεδώκασιν. χωρίς δέ τούτων, οὐδένα μᾶλλον εἰκός ἐστιν ἤ θράσυλλον εὔνουν εἶναι τοῖς κατά δόσιν ἀμφισβητοῦσιν: καί γάρ αὐτός καί τήν τέχνην ἔμαθεν παρά πολεμαινέτου τοῦ μάντεως καί τά χρήματ' ἔλαβεν οὐ κατά γένος ἀλλά δι' ἀρετήν, ὥστ' οὐκ ἄν δήπου φθονήσειεν εἴ τις περί τούς παῖδας αὐτοῦ χρηστός γενόμενος τῆς αὐτῆς δωρεᾶς ἧσπερ ἐκεῖνος ἠξιώθη. μεμνῆσθαι δέ χρή καί τῶν ἐν ἀρχῇ ῥηθέντων. ἐπέδειξα γάρ ὑμῖν αὐτόν οὕτω περί πολλοῦ τήν ἡμετέραν οἰκειότητα ποιησάμενον ὥστε γῆμαι καί τήν ἀδελφήν τήν τοῦ πατρός καί τήν ἀνεψιάν. καίτοι τίσιν ἄν θᾶττον τήν αὑτοῦ θυγατέρ' ἐξέδωκεν ἤ τούτοις παρ' ὧνπερ αὐτός λαμβάνειν ἠξίωσεν; ἐκ ποίας δ' ἄν οἰκίας ἥδιον εἶδεν υἱόν αὑτῷ κατά τούς νόμους εἰσποιηθέντα μᾶλλον ἤ ταύτης ἐξ ἧσπερ καί φύσει παῖδας ἐζήτησεν αὑτῷ γενέσθαι; ὥστ' ἄν μέν ἐμοί ψηφίσησθε τόν κλῆρον, καί πρός ἐκεῖνον ὑμῖν καλῶς ἕξει καί πρός τούς ἄλλους ἅπαντας οἷς προσήκει τι τούτων τῶν πραγμάτων: ἄν δ' ὑπό ταύτης πεισθέντες ἐξαπατηθῆτε, οὐ μόνον ἔμ' ἀδικήσετε, ἀλλά καί θρασύλοχον τόν τήν διαθήκην καταλιπόντα καί σώπολιν καί τήν ἀδελφήν τήν ἐκείνων ἥ νῦν ἐμοί συνοικεῖ, καί τήν μητέρ' αὐτῶν ἥ πασῶν ἄν εἴη δυστυχεστάτη γυναικῶν, εἰ μή μόνον ἐξαρκέσειεν αὐτῇ στέρεσθαι τῶν παίδων, ἀλλά καί τοῦτ' αὐτῇ προσγένοιτο ὥστ' ἐπιδεῖν ἄκυρον μέν τήν ἐκείνων γνώμην οὖσαν, ἔρημον δέ τόν οἶκον γιγνόμενον, καί τήν μέν ἐπιχαίρουσαν τοῖς αὐτῆς κακοῖς ἐπιδικαζομένην τῶν χρημάτων, ἐμέ δέ μηδενός δυνάμενον τῶν δικαίων τυχεῖν, ὅς τοιαῦτ' ἔπραξα περί τούς ἐκείνης ὥστ' εἴ τίς με σκοποῖτο μή πρός ταύτην ἀλλά πρός τούς πώποτε κατά δόσιν ἀμφισβητήσαντας, εὑρεθείην ἄν οὐδενός χείρων αὐτῶν περί τούς φίλους γεγενημένος. καίτοι χρή τούς τοιούτους τιμᾶν καί περί πολλοῦ ποιεῖσθαι πολύ μᾶλλον ἤ τάς ὑφ' ἑτέρων δεδομένας δωρεάς ἀφαιρεῖσθαι. ἄξιον δ' ἐστί καί τῷ νόμῳ βοηθεῖν, καθ' ὅν ἔξεστιν ἡμῖν καί παῖδας εἰσποιήσασθαι καί βουλεύσασθαι περί τῶν ἡμετέρων αὐτῶν, ἐνθυμηθέντας ὅτι τοῖς ἐρήμοις τῶν ἀνθρώπων ἀντί παίδων οὗτός ἐστιν: διά γάρ τοῦτον καί οἱ συγγενεῖς καί οἱ μηδέν προσήκοντες μᾶλλον ἀλλήλων ἐπιμέλονται. ἵνα δέ παύσωμαι λέγων καί μηκέτι πλείω χρόνον διατρίβω, σκέψασθ' ὡς μεγάλα καί δίκαι' ἥκω πρός ὑμᾶς ἔχων, πρῶτον μέν φιλίαν πρός τούς καταλιπόντας τόν κλῆρον παλαιάν καί πατρικήν καί πάντα τόν χρόνον διατελέσασαν, ἔπειτ' εὐεργεσίας πολλάς καί μεγάλας καί περί δυστυχοῦντας ἐκείνους γεγενημένας, πρός δέ τούτοις διαθήκας παρ' αὐτῶν τῶν ἀντιδίκων ὁμολογουμένας, ἔτι δέ νόμον ταύταις βοηθοῦντα ὅς δοκεῖ τοῖς ἕλλησιν ἅπασιν καλῶς κεῖσθαι. τεκμήριον δέ μέγιστον: περί γάρ ἄλλων πολλῶν διαφερόμενοι περί τούτου ταὐτά γιγνώσκουσιν. δέομαι οὖν ὑμῶν καί τούτων μεμνημένους καί τῶν ἄλλων τῶν εἰρημένων τά δίκαια ψηφίσασθαι, καί τοιούτους μοι γενέσθαι δικαστάς οἵων περ ἄν αὐτοί τυχεῖν ἀξιώσαιτε. [7] {work} {προσ δημονικον} ἐν πολλοῖς μέν, ὦ δημόνικε, πολύ διεστώσας εὑρήσομεν τάς τε τῶν σπουδαίων γνώμας καί τάς τῶν φαύλων διανοίας, πολύ δέ μεγίστην διαφοράν εἰλήφασιν ἐν ταῖς πρός ἀλλήλους συνηθείαις: οἱ μέν γάρ τούς φίλους παρόντας μόνον τιμῶσιν, οἱ δέ καί μακράν ἀπόντας ἀγαπῶσιν, καί τάς μέν τῶν φαύλων συνηθείας ὀλίγος χρόνος διέλυσε, τάς δέ τῶν σπουδαίων φιλίας οὐδ' ἄν ὁ πᾶς αἰών ἐξαλείψειεν. ἡγούμενος οὖν πρέπειν τούς δόξης ὀρεγομένους καί παιδείας ἀντιποιουμένους τῶν σπουδαίων ἀλλά μή τῶν φαύλων εἶναι μιμητάς, ἀπέσταλκά σοι τόνδε τόν λόγον δῶρον, τεκμήριον μέν τῆς πρός ὑμᾶς εὐνοίας, σημεῖον δέ τῆς πρός ἱππόνικον συνηθείας: πρέπει γάρ τούς παῖδας ὥσπερ τῆς οὐσίας οὕτω καί τῆς φιλίας τῆς πατρικῆς κληρονομεῖν. ὁρῶ δέ καί τήν τύχην ἡμῖν συλλαμβάνουσαν καί τόν παρόντα καιρόν συναγωνιζόμενον: σύ μέν γάρ παιδείας ἐπιθυμεῖς, ἐγώ δέ παιδεύειν ἄλλους ἐπιχειρῶ, καί σοί μέν ἀκμή φιλοσοφεῖν, ἐγώ δέ τούς φιλοσοφοῦντας ἐπανορθῶ. ὅσοι μέν οὖν πρός τούς ἑαυτῶν φίλους τούς προτρεπτικούς λόγους συγγράφουσιν, καλόν μέν ἔργον ἐπιχειροῦσιν, οὐ μήν περί γε τό κράτιστον τῆς φιλοσοφίας διατρίβουσιν: ὅσοι δέ τοῖς νεωτέροις εἰσηγοῦνται, μή δι' ὧν τήν δεινότητα τήν ἐν τοῖς λόγοις ἀσκήσουσιν, ἀλλ' ὅπως τά τῶν τρόπων ἤθη σπουδαῖοι πεφυκέναι δόξουσιν, τοσούτῳ μᾶλλον ἐκείνων τούς ἀκούοντας ὠφελοῦσιν, ὅσον οἱ μέν ἐπί λόγον μόνον παρακαλοῦσιν, οἱ δέ [καί] τόν τρόπον αὐτῶν ἐπανορθοῦσιν. διόπερ ἡμεῖς οὐ παράκλησιν εὑρόντες ἀλλά παραίνεσιν γράψαντες μέλλομέν σοι συμβουλεύειν, ὧν χρή τούς νεωτέρους ὀρέγεσθαι καί τίνων ἔργων ἀπέχεσθαι καί ποίοις τισίν ἀνθρώποις ὁμιλεῖν καί πῶς τόν ἑαυτῶν βίον οἰκονομεῖν. ὅσοι γάρ τοῦ βίου ταύτην τήν ὁδόν ἐπορεύθησαν, οὗτοι μόνοι τῆς ἀρετῆς ἐφικέσθαι γνησίως ἠδυνήθη σαν, ἧς οὐδέν κτῆμα σεμνότερον οὐδέ βεβαιότερόν ἐστιν. κάλλος μέν γάρ ἤ χρόνος ἀνήλωσεν ἤ νόσος ἐμάρανεν, πλοῦτος δέ κακίας μᾶλλον ἤ καλοκαγαθίας ὑπηρέτης ἐστίν, ἐξουσίαν μέν τῇ ῥᾳθυμίᾳ παρασκευάζων, ἐπί δέ τάς ἡδονάς τούς νέους παρακαλῶν: ῥώμη δέ μετά μέν φρονήσεως ὠφέλησεν, ἄνευ δέ ταύτης πλείω τούς ἔχοντας ἔβλαψεν καί τά μέν σώματα τῶν ἀσκούντων ἐκόσμησεν, ταῖς δέ τῆς ψυχῆς ἐπιμελείαις ἐπεσκότησεν. ἡ δέ τῆς ἀρετῆς κτῆσις οἷς ἄν ἀκιβδήλως ταῖς διανοίαις συναυξηθῇ, μόνη μέν συγγηράσκει, πλούτου δέ κρείττων, χρησιμωτέρα δ' εὐγενείας ἐστίν, τά μέν τοῖς ἄλλοις ἀδύνατα δυνατά καθιστᾶσα, τά δέ τῷ πλήθει φοβερά θαρσαλέως ὑπομένουσα, καί τόν μέν ὄκνον ψόγον, τόν δέ πόνον ἔπαινον ἡγουμένη. ῥᾴδιον δέ τοῦτο καταμαθεῖν ἐστίν ἔκ τε τῶν ἡρακλέους ἄθλων καί τῶν θησέως ἔργων, οἷς ἡ τῶν τρόπων ἀρετή τηλικοῦτον εὐδοξίας χαρακτῆρα τοῖς ἔργοις ἐπέβαλεν ὥστε μηδέ τόν ἅπαντα χρόνον δύνασθαι λήθην ἐμποιῆσαι τῶν ἐκείνοις πεπραγμένων. οὐ μήν ἀλλά καί τάς τοῦ πατρός προαιρέσεις ἀναμνησθείς οἰκεῖον καί καλόν ἕξεις παράδειγμα τῶν ὑπ' ἐμοῦ [σοι] λεγομένων. οὐ γάρ ὀλιγωρῶν τῆς ἀρετῆς οὐδέ ῥᾳθυμῶν διετέλεσε τόν βίον, ἀλλά τό μέν σῶμα τοῖς πόνοις ἐγύμναζεν, τῇ δέ ψυχῇ τούς κινδύνους ὑπέμενεν. οὐδέ τόν πλοῦτον παρακαίρως ἠγάπα, ἀλλ' ἀπέλαυε μέν τῶν παρόντων ἀγαθῶν ὡς θνητός, ἐπεμελεῖτο δέ τῶν ὑπαρχόντων ὡς ἀθάνατος. οὐδέ ταπεινῶς διῴκει τόν αὑτοῦ βίον, ἀλλά φιλόκαλος ἦν καί μεγαλοπρεπής καί τοῖς φίλοις κοινός, καί μᾶλλον ἐθαύμαζεν τούς περί αὑτόν σπουδάζοντας ἤ τούς τῷ γένει προσήκοντας: ἡγεῖτο γάρ εἶναι πρός ἑταιρείαν πολλῷ κρείττω φύσιν νόμου καί τρόπον γένους καί προαίρεσιν ἀνάγκης. ἐπιλίποι δ' ἄν ἡμᾶς ὁ πᾶς χρόνος εἰ πάσας τάς ἐκείνου πράξεις καταριθμησαίμεθα. ἀλλά τό μέν ἀκριβές αὐτῶν ἐν ἑτέροις καιροῖς δηλώσομεν, δεῖγμα δέ τῆς ἱππονίκου φύσεως νῦν ἐξενηνόχαμεν, πρός ὅν δεῖ ζῆν ς' ὥσπερ πρός παράδειγμα, νόμον μέν τόν ἐκείνου τρόπον ἡγησάμενον, μιμητήν δέ καί ζηλωτήν τῆς πατρῴας ἀρετῆς γιγνόμενον: αἰσχρόν γάρ τούς μέν γραφεῖς ἀπεικάζειν τά καλά τῶν ζῴων, τούς δέ παῖδας μή μιμεῖσθαι τούς σπουδαίους τῶν γονέων. ἡγοῦ δέ μηδενί τῶν ἀθλητῶν οὕτω προσήκειν ἐπί τούς ἀνταγωνιστάς ἀσκεῖν, ὡς σοί σκοπεῖν, ὅπως ἐνάμιλλος γενήσει τοῖς τοῦ πατρός ἐπιτηδεύμασιν. οὕτω δέ τήν γνώμην οὐ δυνατόν διατεθῆναι τόν μή πολλῶν καί καλῶν ἀκουσμάτων πεπληρωμένον: τά μέν γάρ σώματα τοῖς συμμέτροις πόνοις, ἡ δέ ψυχή τοῖς σπουδαίοις λόγοις αὔξεσθαι πέφυκεν. διόπερ ἐγώ σοι πειράσομαι συντόμως ὑποθέσθαι, δι' ὧν ἄν μοι δοκεῖς ἐπιτηδευμάτων πλεῖστον πρός ἀρετήν ἐπιδοῦναι καί παρά τοῖς ἄλλοις ἅπασιν ἀνθρώποις εὐδοκιμῆσαι. πρῶτον μέν οὖν εὐσέβει τά πρός τούς θεούς μή μόνον θύων ἀλλά καί τοῖς ὅρκοις ἐμμένων: ἐκεῖνο μέν γάρ τῆς τῶν χρημάτων εὐπορίας σημεῖον, τοῦτο δέ τῆς τῶν τρόπων καλοκαγαθίας τεκμήριον. τίμα τό δαιμόνιον ἀεί μέν, μάλιστα δέ μετά τῆς πόλεως: οὕτω γάρ δόξεις ἅμα τε τοῖς θεοῖς θύειν καί τοῖς νόμοις ἐμμένειν. τοιοῦτος γίγνου περί τούς γονεῖς, οἵους ἄν εὔξαιο περί σεαυτόν γενέσθαι τούς σεαυτοῦ παῖδας. ἄσκει τῶν περί τό σῶμα γυμνασίων μή τά πρός τήν ῥώμην ἀλλά τά πρός τήν ὑγίειαν: τούτου δ' ἄν ἐπιτύχοις, εἰ λήγοις τῶν πόνων ἔτι πονεῖν δυνάμενος. μήτε γέλωτα προπετῆ στέργε μήτε λόγον μετά θράσους ἀποδέχου: τό μέν γάρ ἀνόητον, τό δέ μανικόν. ἅ ποιεῖν αἰσχρόν, ταῦτα νόμιζε μηδέ λέγειν εἶναι καλόν. ἔθιζε σεαυτόν εἶναι μή σκυθρωπόν ἀλλά σύννουν: δι' ἐκεῖνο μέν γάρ αὐθάδης, διά δέ τοῦτο φρόνιμος εἶναι δόξεις. ἡγοῦ μάλιστα σεαυτῷ πρέπειν κόσμον αἰσχύνην, δικαιοσύνην, σωφροσύνην: τούτοις γάρ ἅπασιν δοκεῖ κρατεῖσθαι τό τῶν νεωτέρων ἦθος. μηδέποτε μηδέν αἰσχρόν ποιήσας ἔλπιζε λήσειν: καί γάρ ἄν τούς ἄλλους λάθῃς, σεαυτῷ σηνειδήσεις. τούς μέν θεούς φοβοῦ, τούς δέ γονεῖς τίμα, τούς δέ φίλους αἰσχύνου, τοῖς δέ νόμοις πείθου. τάς ἡδονάς θήρευε τάς μετά δόξης: τέρψις γάρ σύν τῷ καλῷ μέν ἄριστον, ἄνευ δέ τούτου κάκιστον. εὐλαβοῦ τάς διαβολάς, κἄν ψευδεῖς ὦσιν: οἱ γάρ πολλοί τήν μέν ἀλήθειαν ἀγνοοῦσιν, πρός δέ τήν δόξαν ἀποβλέπουσιν. ἅπαντα δόκει ποιεῖν ὡς μηδένα λήσων: καί γάρ ἄν παραυτίκα κρύψῃς, ὕστερον ὀφθήσει. μάλιστα δ' ἄν εὐδοκιμοίης, εἰ φαίνοιο ταῦτα μή πράττων ἅ τοῖς ἄλλοις ἄν πράττουσιν ἐπιτιμῴης. ἐάν ᾖς φιλομαθής, ἔσει πολυμαθής. ἅ μέν ἐπίστασαι, ταῦτα διαφύλαττε ταῖς μελέταις, ἅ δέ μή μεμάθηκας, προσλάμβανε ταῖς ἐπιστήμαις: ὁμοίως γάρ αἰσχρόν ἀκούσαντα χρήσιμον λόγον μή μαθεῖν καί διδόμενόν τι ἀγαθόν παρά τῶν φίλων μή λαβεῖν. κατανάλισκε τήν ἐν τῷ βίῳ σχολήν εἰς τήν τῶν λόγων φιληκοίαν: οὕτω γάρ τά τοῖς ἄλλοις χαλεπῶς εὑρημένα συμβήσεταί σοι ῥᾳδίως μανθάνειν. ἡγοῦ τῶν ἀκουσμάτων πολλά πολλῶν εἶναι χρημάτων κρείττω: τά μέν γάρ ταχέως ἀπολείπει, τά δέ πάντα τόν χρόνον παραμένει: σοφία γάρ μόνον τῶν κτημάτων ἀθάνατον. μή κατόκνει μακράν ὁδόν πορεύεσθαι πρός τούς διδάσκειν τι χρήσιμον ἐπαγγελλομένους: αἰσχρόν γάρ τούς μέν ἐμπόρους τηλικαῦτα πελάγη διαπερᾶν ἕνεκα τοῦ πλείω ποιῆσαι τήν ὑπάρχουσαν οὐσίαν, τούς δέ νεωτέρους μηδέ τάς κατά γῆν πορείας ὑπομένειν ἐπί τῷ βελτίω καταστῆσαι τήν αὑτῶν διάνοιαν. τῷ μέν τρόπῳ γίγνου φιλοπροσήγορος, τῷ δέ λόγῳ εὐπροσήγορος. ἔστι δέ φιλοπροσηγορίας μέν τό προσφωνεῖν τούς ἀπαντῶντας, εὐπροσηγορίας δέ τό τοῖς λόγοις αὐτοῖς οἰκείως ἐντυγχάνειν. ἡδέως μέν ἔχε πρός ἅπαντας, χρῶ δέ τοῖς βελτίστοις: οὕτω γάρ τοῖς μέν οὐκ ἀπεχθής ἔσει, τοῖς δέ φίλος γενήσει. τάς ἐντεύξεις μή ποιοῦ πυκνάς τοῖς αὐτοῖς, μηδέ μακράς περί τῶν αὐτῶν: πλησμονή γάρ ἁπάντων. γύμναζε σεαυτόν πόνοις ἑκουσίοις, ὅπως ἄν δύνῃ καί τούς ἀκουσίους ὑπομένειν. ὑφ' ὧν κρατεῖσθαι τήν ψυχήν αἰσχρόν, τούτων ἐγκράτειαν ἄσκει πάντων, κέρδους, ὀργῆς, ἡδονῆς, λύπης. ἔσει δέ τοιοῦτος, ἐάν κέρδη μέν εἶναι νομίζῃς, δι' ὧν εὐδοκιμήσεις ἀλλά μή δι' ὧν εὐπορήσεις, τῇ δ' ὀργῇ παραπλησίως ἔχῃς πρός τούς ἁμαρτάνοντας, ὥσπερ ἄν πρός ἑαυτόν ἁμαρτάνοντα καί τούς ἄλλους ἔχειν ἀξιώσειας, ἐν δέ τοῖς τερπνοῖς ἐάν αἰσχρόν ὑπολάβῃς τῶν μέν οἰκετῶν ἄρχειν, ταῖς δ' ἡδοναῖς δουλεύειν, ἐν δέ τοῖς πονηροῖς ἐάν τάς τῶν ἄλλων ἀτυχίας ἐπιβλέπῃς καί σεαυτόν ὡς ἄνθρωπος ὤν ὑπομιμνήσκῃς. μᾶλλον τήρει τάς τῶν λόγων ἤ τάς τῶν χρημάτων παρακαταθήκας: δεῖ γάρ τούς ἀγαθούς ἄνδρας τρόπον ὅρκου πιστότερον φαίνεσθαι παρεχομένους. προσήκειν ἡγοῦ τοῖς πονηροῖς ἀπιστεῖν, ὥσπερ τοῖς χρηστοῖς πιστεύειν. περί τῶν ἀπορρήτων μηδενί λέγε, πλήν ἐάν ὁμοίως συμφέρῃ τάς πράξεις σιωπᾶσθαι σοί τε τῷ λέγοντι κἀκείνοις τοῖς ἀκούουσιν. ὅρκον ἐπακτόν προσδέχου διά δύο προφάσεις, ἤ σαυτόν αἰτίας αἰσχρᾶς ἀπολύων, ἤ φίλους ἐκ μεγάλων κινδύνων διασῴζων. ἕνεκα δέ χρημάτων μηδένα θεῶν ὀμόσῃς, μηδ' ἄν εὐορκεῖν μέλλῃς: δόξεις γάρ τοῖς μέν ἐπιορκεῖν, τοῖς δέ φιλοχρημάτως ἔχειν. μηδένα φίλον ποιοῦ, πρίν ἄν ἐξετάσῃς πῶς κέχρηται τοῖς πρότερον φίλοις: ἔλπιζε γάρ αὐτόν καί περί σέ γενέσθαι τοιοῦτον, οἷος καί περί ἐκείνους γέγονεν. βραδέως μέν φίλος γίγνου, γενόμενος δέ πειρῶ διαμένειν. ὁμοίως γάρ αἰσχρόν μηδένα φίλον ἔχειν καί πολλούς ἑταίρους μεταλλάττειν. μήτε μετά βλάβης πειρῶ τῶν φίλων μήτ' ἄπειρος εἶναι τῶν ἑταίρων θέλε. τοῦτο δέ ποιήσεις, ἐάν μή δεόμενος τό δεῖσθαι προσποιῇ. περί τῶν ῥητῶν ὡς ἀπορρήτων ἀνακοινοῦ: μή τυχών μέν γάρ οὐδέν βλαβήσει, τυχών δέ μᾶλλον αὐτῶν τόν τρόπον ἐπιστήσει. δοκίμαζε τούς φίλους ἔκ τε τῆς περί τόν βίον ἀτυχίας καί τῆς ἐν τοῖς κινδύνοις κοινωνίας: τό μέν γάρ χρυσίον ἐν τῷ πυρί βασανίζομεν, τούς δέ φίλους ἐν ταῖς ἀτυχίαις διαγιγνώσκομεν. οὕτως ἄριστα χρήσει τοῖς φίλοις, ἐάν μή προσμένῃς τάς παρ' ἐκείνων δεήσεις, ἀλλ' αὐτεπάγγελτος αὐτοῖς ἐν τοῖς καιροῖς βοηθῇς. ὁμοίως αἰσχρόν εἶναι νόμιζε τῶν ἐχθρῶν νικᾶσθαι ταῖς κακοποιίαις καί τῶν φίλων ἡττᾶσθαι ταῖς εὐεργεσίαις. ἀποδέχου τῶν ἑταίρων μή μόνον τούς ἐπί τοῖς κακοῖς δυσχεραίνοντας ἀλλά καί τούς ἐπί τοῖς ἀγαθοῖς μή φθονοῦντας: πολλοί γάρ ἀτυχοῦσιν μέν συνάχθονται, καλῶς δέ πράττουσι φθονοῦσιν. τῶν ἀπόντων φίλων μέμνησο πρός τούς παρόντας, ἵνα δοκῇς μηδέ τούτων ἀπόντων ὀλιγωρεῖν. εἶναι βούλου τά περί τήν ἐσθῆτα φιλόκαλος, ἀλλά μή καλλωπιστής. ἔστι δέ φιλοκάλου μέν τό μεγαλοπρεπές, καλλωπιστοῦ δέ τό περίεργον. ἀγάπα τῶν ὑπαρχόντων ἀγαθῶν μή τήν ὑπερβάλλουσαν κτῆσιν ἀλλά τήν μετρίαν ἀπόλαυσιν. καταφρόνει τῶν περί τόν πλοῦτον σπουδαζόντων μέν, χρῆσθαι δέ τοῖς ὑπάρχουσιν μή δυναμένων: παραπλήσιον γάρ οἱ τοιοῦτοι πάσχουσιν, ὥσπερ ἄν εἴ τις ἵππον κτήσαιτο καλόν κακῶς ἱππεύειν ἐπιστάμενος. πειρῶ τόν πλοῦτον χρήματα καί κτήματα κατασκευάζειν: ἔστι δέ χρήματα μέν τοῖς ἀπολαύειν ἐπισταμένοις, κτήματα δέ τοῖς κτᾶσθαι δυναμένοις. τίμα τήν ὑπάρχουσαν οὐσίαν δυοῖν ἕνεκεν, τοῦ τε ζημίαν μεγάλην ἐκτῖσαι δύνασθαι καί τοῦ φίλῳ σπουδαίῳ δυστυχοῦντι βοηθῆσαι: πρός δέ τόν ἄλλον βίον μηδέν ὑπερβαλλόντως ἀλλά μετρίως αὐτήν ἀγάπα. στέργε μέν τά παρόντα, ζήτει δέ τά βελτίω. μηδενί συμφοράν ὀνειδίσῃς: κοινή γάρ ἡ τύχη καί τό μέλλον ἀόρατον. τούς ἀγαθούς εὖ ποίει: καλός γάρ θησαυρός παρ' ἀνδρί σπουδαίῳ χάρις ὀφειλομένη. κακούς εὖ ποιῶν ὅμοια πείσει τοῖς τάς ἀλλοτρίας κύνας σιτίζουσιν: ἐκεῖναί τε γάρ τούς διδόντας ὥσπερ τούς τυχόντας ὑλακτοῦσιν οἵ τε κακοί τούς ὠφελοῦντας ὥσπερ τούς βλάπτοντας ἀδικοῦσιν. μίσει τούς κολακεύοντας ὥσπερ τούς ἐξαπατῶντας: ἀμφότεροι γάρ πιστευθέντες τούς πιστεύσαντας ἀδικοῦσιν. ἐάν ἀποδέχῃ τῶν φίλων τούς πρός τό φαυλότατον χαριζομένους, οὐχ ἕξεις ἐν τῷ βίῳ τούς πρός τό βέλτιστον ἀπεχθανομένους. γίγνου πρός τούς πλησιάζοντας ὁμιλητικός ἀλλά μή σεμνός: τόν μέν γάρ τῶν ὑπεροπτικῶν ὄγκον μόλις ἄν οἱ δοῦλοι καρτερήσειαν, τόν δέ τῶν ὁμιλητικῶν τρόπον ἅπαντες ἡδέως ὑποφέρουσιν. ὁμιλητικός δ' ἔσει μή δύσερις ὤν μηδέ δυσάρεστος μηδέ πρός πάντας φιλόνικος, μηδέ πρός τάς τῶν πλησιαζόντων ὀργάς τραχέως ἀπαντῶν, μηδ' ἄν ἀδίκως ὀργιζόμενοι τυγχάνωσιν, ἀλλά θυμουμένοις μέν αὐτοῖς εἴκων, πεπαυμένοις δέ τῆς ὀργῆς ἐπιπλήττων: μηδέ παρά τά γελοῖα σπουδάζων, μηδέ παρά τά σπουδαῖα τοῖς γελοίοις χαίρων: τό γάρ ἄκαιρον πανταχοῦ λυπηρόν: μηδέ τάς χάριτας ἀχαρίστως χαριζόμενος, ὅπερ πάσχουσιν οἱ πολλοί, ποιοῦντες μέν, ἀηδῶς δέ τοῖς φίλοις ὑπουργοῦντες: μηδέ φιλαίτιος ὤν, βαρύ γάρ, μηδέ φιλεπιτιμητής, παροξυντικόν γάρ. μάλιστα μέν εὐλαβοῦ τάς ἐν τοῖς πότοις συνουσίας: ἐάν δέ ποτέ σοι συμπέσῃ καιρός, ἐξανίστασο πρό μέθης. ὅταν γάρ ὁ νοῦς ὑπ' οἴνου διαφθαρῇ, ταὐτά πάσχει τοῖς ἅρμασι τοῖς τούς ἡνιόχους ἀποβαλοῦσιν: ἐκεῖνά τε γάρ ἀτάκτως φέρεται διαμαρτάνοντα τῶν εὐθυνόντων ἥ τε ψυχή πολλά σφάλλεται διαφθαρείσης τῆς διανοίας. ἀθάνατα μέν φρόνει τῷ μεγαλόψυχος εἶναι, θνητά δέ τῷ συμμέτρως τῶν ὑπαρχόντων ἀπολαύειν. ἡγοῦ τήν παιδείαν τοσούτῳ μεῖζον ἀγαθόν εἶναι τῆς ἀπαιδευσίας, ὅσῳ τά μέν ἄλλα μοχθηρά πάντες κερδαίνοντες πράττουσιν, αὕτη δέ μόνη καί προσεζημίωσε τούς ἔχοντας: πολλάκις γάρ ὧν τοῖς λόγοις ἐλύπησαν, τούτων τοῖς ἔργοις τήν τιμωρίαν ἔδοσαν. οὕς ἄν βούλῃ ποιήσασθαι φίλους, ἀγαθόν τι λέγε περί αὐτῶν πρός τούς ἀπαγγέλλοντας: ἀρχή γάρ φιλίας μέν ἔπαινος, ἔχθρας δέ ψόγος. βουλευόμενος παραδείγματα ποιοῦ τά παρεληλυθότα τῶν μελλόντων: τό γάρ ἀφανές ἐκ τοῦ φανεροῦ ταχίστην ἔχει τήν διάγνωσιν. βουλεύου μέν βραδέως, ἐπιτέλει δέ ταχέως τά δόξαντα. ἡγοῦ κράτιστον εἶναι παρά μέν τῶν θεῶν εὐτυχίαν, παρά δ' ἡμῶν αὐτῶν εὐβουλίαν. περί ὧν ἄν αἰσχύνῃ παρρησιάσασθαι, βούλῃ δέ τισιν τῶν φίλων ἀνακοινώσασθαι, χρῶ τοῖς λόγοις ὡς περί ἀλλοτρίου του πράγματος: οὕτω γάρ τήν ἐκείνων τε γνώμην αἰσθήσει καί σεαυτόν οὐ καταφανῆ ποιήσεις. ὅταν ὑπέρ τῶν σεαυτοῦ μέλλῃς τινί συμβούλῳ χρῆσθαι, σκόπει πρῶτον πῶς τά ἑαυτοῦ διῴκησεν: ὁ γάρ κακῶς διανοηθείς περί τῶν οἰκείων οὐδέποτε καλῶς βουλεύσεται περί τῶν ἀλλοτρίων. οὕτω δ' ἄν μάλιστα βουλεύεσθαι παροξυνθείης εἰ τάς συμφοράς τάς ἐκ τῆς ἀβουλίας ἐπιβλέψειας: καί γάρ τῆς ὑγιείας πλείστην ἐπιμέλειαν ἔχομεν, ὅταν τάς λύπας τάς ἐκ τῆς ἀρρωστίας ἀναμνησθῶμεν. μιμοῦ τά τῶν βασιλέων ἤθη καί δίωκε τά ἐκείνων ἐπιτηδεύματα: δόξεις γάρ αὐτούς ἀποδέχεσθαι καί ζηλοῦν, ὥστε σοι συμβήσεται παρά τε τῷ πλήθει μᾶλλον εὐδοκιμεῖν καί τήν παρ' ἐκείνων εὔνοιαν βεβαιοτέραν ἔχειν. πείθου μέν καί τοῖς νόμοις τοῖς ὑπό τῶν βασιλέων κειμένοις, ἰσχυρότατον μέντοι νόμον ἡγοῦ τόν ἐκείνων τρόπον. ὥσπερ γάρ τόν ἐν δημοκρατίᾳ πολιτευόμενον τό πλῆθος δεῖ θεραπεύειν, οὕτω καί τόν ἐν μοναρχίᾳ κατοικοῦντα τόν βασιλέα προσήκει θαυμάζειν. εἰς ἀρχήν κατασταθείς μηδενί χρῶ πονηρῷ πρός τάς διοικήσεις: ὧν γάρ ἄν ἐκεῖνος ἁμάρτῃ, σοί τάς αἰτίας ἀναθήσουσιν. ἐκ τῶν κοινῶν ἐπιμελειῶν ἀπαλλάττου μή πλουσιώτερος ἀλλ' ἐνδοξότερος: πολλῶν γάρ χρημάτων κρείττων ὁ παρά τοῦ πλήθους ἔπαινος. μηδενί πονηρῷ πράγματι μήτε παρίστασο μήτε συνηγόρει: δόξεις γάρ καί αὐτός τοιαῦτα πράττειν, οἷα ἄν τοῖς ἄλλοις πράττουσιν βοηθῇς. παρασκεύαζε σεαυτόν πλεονεκτεῖν μέν δύνασθαι, ἀνέχου δέ τό ἴσον ἔχων, ἵνα δοκῇς ὀρέγεσθαι τῆς δικαιοσύνης μή δι' ἀσθένειαν ἀλλά δι' ἐπιείκειαν. μᾶλλον ἀποδέχου δικαίαν πενίαν ἤ πλοῦτον ἄδικον: τοσούτῳ γάρ κρείττων δικαιοσύνη χρημάτων, ὅσῳ τά μέν ζῶντας μόνον ὠφελεῖ, τό δέ καί τελευτήσασι δόξαν παρασκευάζει, κἀκείνων μέν τοῖς φαύλοις μέτεστιν, τούτου δέ τοῖς μοχθηροῖς ἀδύνατον μεταλαβεῖν. μηδένα ζήλου τῶν ἐξ ἀδικίας κερδαινόντων, ἀλλά μᾶλλον ἀποδέχου τούς μετά δικαιοσύνης ζημιωθέντας: οἱ γάρ δίκαιοι τῶν ἀδίκων εἰ μηδέν ἄλλο πλεονεκτοῦσιν, ἀλλ' οὖν ἐλπίσιν γε σπουδαίαις ὑπερέχουσιν. πάντων μέν ἐπιμελοῦ τῶν περί τόν βίον, μάλιστα δέ τήν σαυτοῦ φρόνησιν ἄσκει: μέγιστον γάρ ἐν ἐλαχίστῳ νοῦς ἀγαθός ἐν ἀνθρώπου σώματι. πειρῶ τῷ μέν σώματι εἶναι φιλόπονος, τῇ δέ ψυχῇ φιλόσοφος, ἵνα τῷ μέν ἐπιτελεῖν δύνῃ τά δόξαντα, τῇ δέ προορᾶν ἐπίστῃ τά συμφέροντα. πᾶν ὅ τι ἄν μέλλῃς ἐρεῖν, πρότερον ἐπισκόπει τῇ γνώμῃ: πολλοῖς γάρ ἡ γλῶττα προτρέχει τῆς διανοίας. νόμιζε μηδέν εἶναι τῶν ἀνθρωπίνων βέβαιον: οὕτω γάρ οὔτ' εὐτυχῶν ἔσει περιχαρής οὔτε δυστυχῶν περίλυπος. δύο ποιοῦ καιρούς τοῦ λέγειν, ἤ περί ὧν οἶσθα σαφῶς, ἤ περί ὧν ἀναγκαῖον εἰπεῖν. ἐν τούτοις γάρ μόνοις ὁ λόγος τῆς σιγῆς κρείττων, ἐν δέ τοῖς ἄλλοις ἄμεινον σιγᾶν ἤ λέγειν. χαῖρε μέν ἐπί τοῖς συμβαίνουσιν τῶν ἀγαθῶν, λυποῦ δέ μετρίως ἐπί τοῖς γιγνομένοις τῶν κακῶν, γίγνου δέ τοῖς ἄλλοις μηδ' ἐν ἑτέροις ὤν κατάδηλος: ἄτοπον γάρ τήν μέν οὐσίαν ἐν ταῖς οἰκίαις ἀποκρύπτειν, τήν δέ διάνοιαν φανεράν ἔχοντα περιπατεῖν. μᾶλλον εὐλαβοῦ ψόγον ἤ κίνδυνον: δεῖ γάρ εἶναι φοβεράν τοῖς μέν φαύλοις τήν τοῦ βίου τελευτήν, τοῖς δέ σπουδαίοις τήν ἐν τῷ ζῆν ἀδοξίαν. μάλιστα μέν πειρῶ ζῆν κατά τήν ἀσφάλειαν: ἐάν δέ ποτέ σοι συμβῇ κινδυνεύειν, ζήτει τήν ἐκ τοῦ πολέμου σωτηρίαν μετά καλῆς δόξης, ἀλλά μή μετ' αἰσχρᾶς φήμης: τό μέν γάρ τελευτῆσαι πάντων ἡ πεπρωμένη κατέκρινεν, τό δέ καλῶς ἀποθανεῖν ἴδιον τοῖς σπουδαίοις ἀπένειμεν. καί μή θαυμάσῃς, εἰ πολλά τῶν εἰρημένων οὐ πρέπει σοι πρός τήν νῦν παροῦσαν ἡλικίαν: οὐδέ γάρ ἐμέ τοῦτο διέλαθεν: ἀλλά προειλόμην διά τῆς αὐτῆς πραγματείας ἅμα τοῦ τε παρόντος βίου συμβουλίαν ἐξενεγκεῖν καί τοῦ μέλλοντος χρόνου παράγγελμα καταλιπεῖν. τήν μέν γάρ τούτων χρείαν ῥᾳδίως εἰδήσεις, τόν δέ μετ' εὐνοίας συμβουλεύοντα χαλεπῶς εὑρήσεις. ὅπως οὖν μή παρ' ἑτέρου τά λοιπά ζητῇς, ἀλλ' ἐντεῦθεν ὥσπερ ἐκ ταμιείου προφέρῃς, ᾠήθην δεῖν μηδέν παραλιπεῖν ὧν ἔχω σοι συμβουλεύειν. πολλήν δ' ἄν τοῖς θεοῖς χάριν σχοίην, εἰ μή διαμάρτοιμι τῆς δόξης ἧς ἔχων περί σοῦ τυγχάνω. τῶν μέν γάρ ἄλλων τούς πλείστους εὑρήσομεν, ὥσπερ τῶν σιτίων τοῖς ἡδίστοις μᾶλλον ἤ τοῖς ὑγιεινοτάτοις χαίροντας, οὕτω καί τῶν φίλων τοῖς συνεξαμαρτάνουσι πλησιάζοντας ἀλλ' οὐ τοῖς νουθετοῦσιν. σέ δέ νομίζω τοὐναντίον τούτων ἐγνωκέναι, τεκμηρίῳ χρώμενος τῇ περί τήν ἄλλην παιδείαν φιλοπονίᾳ: τόν γάρ αὑτῷ τά βέλτιστα πράττειν ἐπιτάττοντα, τοῦτον εἰκός καί τῶν ἄλλων τούς ἐπί τήν ἀρετήν παρακαλοῦντας ἀποδέχεσθαι. μάλιστα δ' ἄν παροξυνθείης ὀρεχθῆναι τῶν καλῶν ἔργων, εἰ καταμάθοις ὅτι καί τάς ἡδονάς ἐκ τούτων μάλιστα γνησίως ἔχομεν. ἐν μέν γάρ τῷ ῥᾳθυμεῖν καί τάς πλησμονάς ἀγαπᾶν εὐθύς αἱ λῦπαι ταῖς ἡδοναῖς παραπεπήγασιν, τό δέ περί τήν ἀρετήν φιλοπονεῖν καί σωφρόνως τόν αὑτοῦ βίον οἰκονομεῖν ἀεί τάς τέρψεις εἰλικρινεῖς καί βεβαιοτέρας ἀποδίδωσιν: κἀκεῖ μέν πρότερον ἡσθέντες ὕστερον ἐλυπήθησαν, ἐνταῦθα δέ μετά τάς λύπας τάς ἡδονάς ἔχομεν. ἐν πᾶσι δέ τοῖς ἔργοις οὐχ οὕτω τῆς ἀρχῆς μνημονεύομεν, ὡς τῆς τελευτῆς αἴσθησιν λαμβάνομεν: τά γάρ πλεῖστα τῶν περί τόν βίον οὐ δι' αὐτά τά πράγματα ποιοῦμεν, ἀλλά τῶν ἀποβαινόντων ἕνεκεν διαπονοῦμεν. ἐνθυμοῦ δ' ὅτι τοῖς μέν φαύλοις ἐνδέχεται τά τυχόντα πράττειν: εὐθύς γάρ τοῦ βίου τοιαύτην πεποίηνται τήν ὑπόθεσιν: τοῖς δέ σπουδαίοις οὐχ οἷόν τε τῆς ἀρετῆς ἀμελεῖν διά τό πολλούς ἔχειν τούς ἐπιπλήττοντας. πάντες γάρ μισοῦσιν οὐχ οὕτω τούς ἐξαμαρτάνοντας ὡς τούς ἐπιεικεῖς μέν φήσαντας εἶναι μηδέν δέ τῶν τυχόντων διαφέροντας, εἰκότως: ὅπου γάρ τούς τῷ λόγῳ μόνον ψευδομένους ἀποδοκιμάζομεν, ἦ πού γε τούς τῷ βίῳ παντί ἐλαττουμένους οὐ φαύλους εἶναι φήσωμεν; δικαίως δ' ἄν τούς τοιούτους ὑπολάβοιμεν μή μόνον εἰς αὑτούς ἁμαρτάνειν ἀλλά καί τῆς τύχης εἶναι προδότας: ἡ μέν γάρ αὐτοῖς χρήματα καί δόξαν καί φίλους ἐνεχείρισεν, οἱ δέ σφᾶς αὐτούς ἀναξίους τῆς ὑπαρχούσης εὐδαιμονίας κατέστησαν. εἰ δέ δεῖ θνητόν ὄντα τῆς τῶν θεῶν στοχάσασθαι διανοίας, ἡγοῦμαι κἀκείνους ἐπί τοῖς οἰκειοτάτοις μάλιστα δηλῶσαι πῶς ἔχουσι πρός τούς φαύλους καί τούς σπουδαίους τῶν ἀνθρώπων. ζεύς γάρ ἡρακλέα καί τάνταλον γεννήσας, ὡς οἱ μῦθοι λέγουσι καί πάντες πιστεύουσι, τόν μέν διά τήν ἀρετήν ἀθάνατον ἐποίησεν, τόν δέ διά τήν κακίαν ταῖς μεγίσταις τιμωρίαις ἐκόλασεν. οἷς δεῖ παραδείγμασι χρώμενόν ς' ὀρέγεσθαι τῆς καλοκαγαθίας, καί μή μόνον τοῖς ὑφ' ἡμῶν εἰρημένοις ἐμμένειν ἀλλά καί τῶν ποιητῶν τά βέλτιστα μανθάνειν καί τῶν ἄλλων σοφιστῶν εἴ τι χρήσιμον εἰρήκασιν ἀναγιγνώσκειν. ὥσπερ γάρ τήν μέλιτταν ὁρῶμεν ἐφ' ἅπαντα μέν τά βλαστήματα καθιζάνουσαν, ἀφ' ἑκάστου δέ τά βέλτιστα λαμβάνουσαν, οὕτω δεῖ καί τούς παιδείας ὀρεγομένους μηδενός μέν ἀπείρως ἔχειν, πανταχόθεν δέ τά χρήσιμα συλλέγειν. μόλις γάρ ἄν τις ἐκ ταύτης τῆς ἐπιμελείας τάς τῆς φύσεως ἁμαρτίας ἐπικρατήσειεν. [8] {work} {κατα των σοφιστων} εἰ πάντες ἤθελον οἱ παιδεύειν ἐπιχειροῦντες ἀληθῆ λέγειν καί μή μείζους ποιεῖσθαι τάς ὑποσχέσεις ὧν ἔμελλον ἐπιτελεῖν, οὐκ ἄν κακῶς ἤκουον ὑπό τῶν ἰδιωτῶν: νῦν δ' οἱ τολμῶντες λίαν ἀπερισκέπτως ἀλαζονεύεσθαι πεποιήκασιν ὥστε δοκεῖν ἄμεινον βουλεύεσθαι τούς ῥᾳθυμεῖν αἱρουμένους τῶν περί τήν φιλοσοφίαν διατριβόντων. τίς γάρ οὐκ ἄν μισήσειεν ἅμα καί καταφρονήσειεν πρῶτον μέν τῶν περί τάς ἔριδας διατριβόντων, οἵ προσποιοῦνται μέν τήν ἀλήθειαν ζητεῖν, εὐθύς δ' ἐν ἀρχῇ τῶν ἐπαγγελμάτων ψευδῆ λέγειν ἐπιχειροῦσιν; οἶμαι γάρ ἅπασιν εἶναι φανερόν ὅτι τά μέλλοντα προγιγνώσκειν οὐ τῆς ἡμετέρας φύσεώς ἐστιν, ἀλλά τοσοῦτον ἀπέχομεν ταύτης τῆς φρονήσεως ὥσθ' ὅμηρος ὁ μεγίστην ἐπί σοφίᾳ δόξαν εἰληφώς καί τούς θεούς πεποίηκεν ἔστιν ὅτε βουλευομένους ὑπέρ αὐτῶν, οὐ τήν ἐκείνων γνώμην εἰδώς ἀλλ' ἡμῖν ἐνδείξασθαι βουλόμενος ὅτι τοῖς ἀνθρώποις ἕν τοῦτο τῶν ἀδυνάτων ἐστίν. οὗτοι τοίνυν εἰς τοῦτο τόλμης ἐληλύθασιν, ὥστε πειρῶνται πείθειν τούς νεωτέρους ὡς, ἤν αὐτοῖς πλησιάζωσιν, ἅ τε πρακτέον ἐστίν εἴσονται καί διά ταύτης τῆς ἐπιστήμης εὐδαίμονες γενήσονται. καί τηλικούτων ἀγαθῶν αὑτούς διδασκάλους καί κυρίους καταστήσαντες οὐκ αἰσχύνονται τρεῖς ἤ τέτταρας μνᾶς ὑπέρ τούτων αἰτοῦντες: ἀλλ' εἰ μέν τι τῶν ἄλλων κτημάτων πολλοστοῦ μέρους τῆς ἀξίας ἐπώλουν, οὐκ ἄν ἠμφισβήτησαν ὡς οὐκ εὖ φρονοῦντες τυγχάνουσιν, σύμπασαν δέ τήν ἀρετήν καί τήν εὐδαιμονίαν οὕτως ὀλίγου τιμῶντες, ὡς νοῦν ἔχοντες διδάσκαλοι τῶν ἄλλων ἀξιοῦσιν γίγνεσθαι. καί λέγουσι μέν ὡς οὐδέν δέονται χρημάτων, ἀργυρίδιον καί χρυσίδιον τόν πλοῦτον ἀποκαλοῦντες, μικροῦ δέ κέρδους ὀρεγόμενοι μόνον οὐκ ἀθανάτους ὑπισχνοῦνται τούς συνόντας ποιήσειν. ὅ δέ πάντων καταγελαστότατον, ὅτι παρά μέν ὧν δεῖ λαβεῖν αὐτούς, τούτοις μέν ἀπιστοῦσιν οἷς μέλλουσι τήν δικαιοσύνην παραδώσειν, ὧν δ' οὐδεπώποτε διδάσκαλοι γεγόνασιν, παρά τούτοις τά παρά τῶν μαθητῶν μεσεγγυοῦνται, πρός μέν τήν ἀσφάλειαν εὖ βουλευόμενοι, τῷ δ' ἐπαγγέλματι τἀναντία πράττοντες. τούς μέν γάρ ἄλλο τι παιδεύοντας προσήκει διακριβοῦσθαι περί τῶν διαφερόντων: οὐδέν γάρ κωλύει τούς περί ἕτερα δεινούς γενομένους μή χρηστούς εἶναι περί τά συμβόλαια: τούς δέ τήν ἀρετήν καί τήν σωφροσύνην ἐνεργαζομένους πῶς οὐκ ἄλογόν ἐστιν μή τοῖς μαθηταῖς μάλιστα πιστεύειν; οὐ γάρ δή που περί τούς ἄλλους ὄντες καλοί κἀγαθοί καί δίκαιοι περί τούτους ἐξαμαρτήσονται δι' οὕς τοιοῦτοι γεγόνασιν. ἐπειδάν οὖν τῶν ἰδιωτῶν τινές ἅπαντα ταῦτα συλλογισάμενοι κατίδωσιν τούς τήν σοφίαν διδάσκοντας καί τήν εὐδαιμονίαν παραδιδόντας αὐτούς τε πολλῶν δεομένους καί τούς μαθητάς μικρόν πραττομένους, καί τάς ἐναντιώσεις ἐπί μέν τῶν λόγων τηροῦντας, ἐπί δέ τῶν ἔργων μή καθορῶντας, ἔτι δέ περί μέν τῶν μελλόντων εἰδέναι προσποιουμένους, περί δέ τῶν παρόντων μηδέν τῶν δεόντων μήτ' εἰπεῖν μήτε συμβουλεῦσαι δυναμένους, ἀλλά μᾶλλον ὁμονοοῦντας καί πλείω κατορθοῦντας τούς ταῖς δόξαις χρωμένους ἤ τούς τήν ἐπιστήμην ἔχειν ἐπαγγελλομένους, εἰκότως, οἶμαι, καταφρονοῦσιν καί νομίζουσιν ἀδολεσχίαν καί μικρολογίαν ἀλλ' οὐ τῆς ψυχῆς ἐπιμέλειαν εἶναι τάς τοιαύτας διατριβάς. οὐ μόνον δέ τούτοις ἀλλά καί τοῖς τούς πολιτικούς λόγους ὑπισχνουμένοις ἄξιον ἐπιτιμῆσαι: καί γάρ ἐκεῖνοι τῆς μέν ἀληθείας οὐδέν φροντίζουσιν, ἡγοῦνται δέ τοῦτ' εἶναι τήν τέχνην, ἤν ὡς πλείστους τῇ μικρότητι τῶν μισθῶν καί τῷ μεγέθει τῶν ἐπαγγελμάτων προσαγάγωνται καί λαβεῖν τι παρ' αὐτῶν δυνηθῶσιν: οὕτω δ' ἀναισθήτως αὐτοί τε διάκεινται καί τούς ἄλλους ἔχειν ὑπειλήφασιν ὥστε, χεῖρον γράφοντες τούς λόγους ἤ τῶν ἰδιωτῶν τινές αὐτοσχεδιάζουσιν, ὅμως ὑπισχνοῦνται τοιούτοις ῥήτορας τούς συνόντας ποιήσειν ὥστε μηδέν τῶν ἐνόντων ἐν τοῖς πράγμασιν παραλιπεῖν. καί ταύτης τῆς δυνάμεως οὐδέν οὔτε ταῖς ἐμπειρίαις οὔτε τῇ φύσει τῇ τοῦ μαθητοῦ μεταδιδόασιν, ἀλλά φασιν ὁμοίως τήν τῶν λόγων ἐπιστήμην ὥσπερ τήν τῶν γραμμάτων παραδώσειν, ὡς μέν ἔχει τούτων ἑκάτερον οὐδ' ἐξετάσαντες, οἰόμενοι δέ διά τάς ὑπερβολάς τῶν ἐπαγγελμάτων αὐτοί τε θαυμασθήσεσθαι καί τήν παίδευσιν τήν τῶν λόγων πλείονος ἀξίαν δόξειν εἶναι, κακῶς εἰδότες ὅτι μεγάλας ποιοῦσι τάς τέχνας οὐχ οἱ τολμῶντες ἀλαζονεύεσθαι περί αὐτῶν, ἀλλ' οἵτινες ἄν, ὅσον ἔνεστιν ἐν ἑκάστῃ, τοῦτ' ἐξευρεῖν δυνηθῶσιν. ἐγώ δέ πρό πολλῶν μέν ἄν χρημάτων ἐτιμησάμην τηλικοῦτον δύνασθαι τήν φιλοσοφίαν ὅσον οὗτοι λέγουσιν: ἴσως γάρ οὐκ ἄν ἡμεῖς πλεῖστον ἀπελείφθημεν, οὐδ' ἄν ἐλάχιστον μέρος ἀπελαύσαμεν αὐτῆς: ἐπειδή δ' οὐχ οὕτως ἔχει, βουλοίμην ἄν παύσασθαι τούς φλυαροῦντας: ὁρῶ γάρ οὐ μόνον περί τούς ἐξαμαρτάνοντας τάς βλασφημίας γιγνομένας, ἀλλά καί τούς ἄλλους ἅπαντας συνδιαβαλλομένους τούς περί τήν αὐτήν διατριβήν ὄντας. θαυμάζω δ' ὅταν ἴδω τούτους μαθητῶν ἀξιουμένους, οἵ ποιητικοῦ πράγματος τεταγμένην τέχνην παραδείγμα φέροντες λελήθασιν σφᾶς αὐτούς. τίς γάρ οὐκ οἶδεν πλήν τούτων ὅτι τό μέν τῶν γραμμάτων ἀκινήτως ἔχει καί μένει κατά ταὐτόν ὥστε τοῖς αὐτοῖς ἀεί περί τῶν αὐτῶν χρώμενοι διατελοῦμεν, τό δέ τῶν λόγων πᾶν τοὐναντίον πέπονθεν: τό γάρ ὑφ' ἑτέρου ῥηθέν τῷ λέγοντι μετ' ἐκεῖνον οὐχ ὁμοίως χρήσιμόν ἐστιν, ἀλλ' οὗτος εἶναι δοκεῖ τεχνικώτατος ὅστις ἄν ἀξίως μέν λέγῃ τῶν πραγμάτων, μηδέν δέ τῶν αὐτῶν τοῖς ἄλλοις εὑρίσκειν δύνηται. μέγιστον δέ σημεῖον τῆς ἀνομοιότητος αὐτῶν: τούς μέν γάρ λόγους οὐχ οἷόν τε καλῶς ἔχειν ἤν μή τῶν καιρῶν καί τοῦ πρεπόντως καί τοῦ καινῶς ἔχειν μετάσχωσιν, τοῖς δέ γράμμασιν οὐδενός τούτων προσεδέησεν. ὥσθ' οἱ χρώμενοι τοῖς τοιούτοις παραδείγμασιν πολύ ἄν δικαιότερον ἀποτίνοιεν ἤ λαμβάνοιεν ἀργύριον, ὅτι πολλῆς ἐπιμελείας αὐτοί δεόμενοι παιδεύειν τούς ἄλλους ἐπιχειροῦσιν. εἰ δέ δεῖ μή μόνον κατηγορεῖν τῶν ἄλλων ἀλλά καί τήν ἐμαυτοῦ δηλῶσαι διάνοιαν, ἡγοῦμαι πάντας ἄν μοι τούς εὖ φρονοῦντας συνειπεῖν ὅτι πολλοί μέν τῶν φιλοσοφησάντων ἰδιῶται διετέλεσαν ὄντες, ἄλλοι δέ τινες οὐδενί πώποτε συγγενόμενοι τῶν σοφιστῶν καί λέγειν καί πολιτεύεσθαι δεινοί γεγόνασιν. αἱ μέν γάρ δυνάμεις καί τῶν λόγων καί τῶν ἄλλων ἔργων ἁπάντων ἐν τοῖς εὐφυέσιν ἐγγίγνονται καί τοῖς περί τάς ἐμπειρίας γεγυμνασμένοις: ἡ δέ παίδευσις τούς μέν τοιούτους τεχνικωτέρους καί πρός τό ζητεῖν εὐπορωτέρους ἐποίησεν: οἷς γάρ νῦν ἐντυγχάνουσι πλανώμενοι, ταῦτ' ἐξ ἑτοιμοτέρου λαμβάνειν αὐτούς ἐδίδαξεν, τούς δέ καταδεεστέραν τήν φύσιν ἔχοντας ἀγωνιστάς μέν ἀγαθούς ἤ λόγων ποιητάς οὐκ ἄν ἀποτελέσειεν, αὐτούς δ' ἄν αὑτῶν προαγάγοι καί πρός πολλά φρονιμωτέρως διακεῖσθαι ποιήσειεν. βούλομαι δ' ἐπειδή περ εἰς τοῦτο προῆλθον, ἔτι σαφέστερον εἰπεῖν περί αὐτῶν. φημί γάρ ἐγώ τῶν μέν ἰδεῶν, ἐξ ὧν τούς λόγους ἅπαντας καί λέγομεν καί συντίθεμεν, λαβεῖν τήν ἐπιστήμην οὐκ εἶναι τῶν πάνυ χαλεπῶν, ἤν τις αὑτόν παραδιδῷ μή τοῖς ῥᾳδίως ὑπισχνουμένοις ἀλλά τοῖς εἰδόσιν τι περί αὐτῶν: τό δέ τούτων ἐφ' ἑκάστῳ τῶν πραγμάτων ἅς δεῖ προελέσθαι καί μείξασθαι πρός ἀλλήλας καί τάξασθαι κατά τρόπον, ἔτι δέ τῶν καιρῶν μή διαμαρτεῖν ἀλλά καί τοῖς ἐνθυμήμασι πρεπόντως ὅλον τόν λόγον καταποικῖλαι καί τοῖς ὀνόμασιν εὐρύθμως καί μουσικῶς εἰπεῖν, ταῦτα δέ πολλῆς ἐπιμελείας δεῖσθαι καί ψυχῆς ἀνδρικῆς καί δοξαστικῆς ἔργον εἶναι, καί δεῖν τόν μέν μαθητήν, πρός τῷ τήν φύσιν ἔχειν οἵαν χρή, τά μέν εἴδη τά τῶν λόγων μαθεῖν, περί δέ τάς χρήσεις αὐτῶν γυμνασθῆναι, τόν δέ διδάσκαλον τά μέν οὕτως ἀκριβῶς οἷόν τ' εἶναι διελθεῖν ὥστε μηδέν τῶν διδακτῶν παραλιπεῖν, περί δέ τῶν λοιπῶν τοιοῦτον αὑτόν παράδειγμα παρασχεῖν ὥστε τούς ἐκτυπωθέντας καί μιμήσασθαι δυναμένους εὐθύς ἀνθηρότερον καί χαριέστερον τῶν ἄλλων φαίνεσθαι λέγοντας. καί τούτων μέν ἁπάντων συμπεσόντων τελείως ἕξουσιν οἱ φιλοσοφοῦντες: καθ' ὅ δ' ἄν ἐλλειφθῇ τι τῶν εἰρημένων, ἀνάγκη ταύτῃ χεῖρον διακεῖσθαι τούς πλησιάζοντας. οἱ μέν οὖν ἄρτι τῶν σοφιστῶν ἀναφυόμενοι καί νεωστί προσπεπτωκότες ταῖς ἀλαζονείαις, εἰ καί νῦν πλεονάζουσιν, εὖ οἶδ' ὅτι πάντες ἐπί ταύτην κατενεχθήσονται τήν ὑπόθεσιν. λοιποί δ' ἡμῖν εἰσίν οἱ πρό ἡμῶν γενόμενοι καί τάς καλουμένας τέχνας γράψαι τολμήσαντες, οὕς οὐκ ἀφετέον ἀνεπιτιμήτους: οἵτινες ὑπέσχοντο δικάζεσθαι διδάξειν, ἐκλεξάμενοι τό δυσχερέστατον τῶν ὀνομάτων, ὅ τῶν φθονούντων ἔργον ἦν λέγειν ἀλλ' οὐ τῶν προεστώτων τῆς τοιαύτης παιδεύσεως, καί ταῦτα τοῦ πράγματος, καθ' ὅσον ἐστί διδακτόν, οὐδέν μᾶλλον πρός τούς δικανικούς λόγους ἤ πρός τούς ἄλλους ἅπαντας ὠφελεῖν δυναμένου. τοσούτῳ δέ χείρους ἐγένοντο τῶν περί τάς ἔριδας καλινδουμένων, ὅσον οὗτοι μέν τοιαῦτα λογίδια διεξιόντες οἷς, εἴ τις ἐπί τῶν πράξεων ἐμμείνειεν, εὐθύς ἄν ἐν πᾶσιν εἴη κακοῖς, ὅμως ἀρετήν ἐπηγγείλαντο καί σωφροσύνην περί αὐτῶν, ἐκεῖνοι δ' ἐπί τούς πολιτικούς λόγους παρακαλοῦντες, ἀμελήσαντες τῶν ἄλλων τῶν προσόντων αὐτοῖς ἀγαθῶν πολυπραγμοσύνης καί πλεονεξίας ὑπέστησαν εἶναι διδάσκαλοι. καίτοι τούς βουλομένους πειθαρχεῖν τοῖς ὑπό τῆς φιλοσοφίας ταύτης προσταττομένοις πολύ ἄν θᾶττον πρός ἐπιείκειαν ἤ πρός ῥητορείαν ὠφελήσειεν. καί μηδείς οἰέσθω με λέγειν ὡς ἔστιν δικαιοσύνη διδακτόν: ὅλως μέν γάρ οὐδεμίαν ἡγοῦμαι τοιαύτην εἶναι τέχνην, ἥτις τοῖς κακῶς πεφυκόσιν πρός ἀρετήν σωφροσύνην ἄν καί δικαιοσύνην ἐμποιήσειεν: οὐ μήν ἀλλά συμπαρακελεύσασθαί γε καί συνασκῆσαι μάλιστ' ἄν οἶμαι τήν τῶν λόγων τῶν πολιτικῶν ἐπιμέλειαν. ἵνα δέ μή δοκῶ τάς μέν τῶν ἄλλων ὑποσχέσεις διαλύειν, αὐτός δέ μείζω λέγειν τῶν ἐνόντων, ἐξ ὧνπερ αὐτός ἐπείσθην οὕτω ταῦτ' ἔχειν, ῥᾳδίως οἶμαι καί τοῖς ἄλλοις φανερόν καταστήσειν. [9] {work} {ελενησ εγκωμιον} εἰσί τινες οἵ μέγα φρονοῦσιν, ἤν ὑπόθεσιν ἄτοπον καί παράδοξον ποιησάμενοι περί ταύτης ἀνεκτῶς εἰπεῖν δυνηθῶσι: καί καταγεγηράκασιν οἱ μέν οὐ φάσκοντες οἷόν τ' εἶναι ψευδῆ λέγειν οὐδ' ἀντιλέγειν οὐδέ δύω λόγω περί τῶν αὐτῶν πραγμάτων ἀντειπεῖν, οἱ δέ διεξιόντες ὡς ἀνδρία καί σοφία καί δικαιοσύνη ταὐτόν ἐστιν καί φύσει μέν οὐδέν αὐτῶν ἔχομεν, μία δ' ἐπιστήμη καθ' ἁπάντων ἐστίν, ἄλλοι δέ περί τάς ἔριδας διατρίβοντες τάς οὐδέν μέν ὠφελούσας, πράγματα δέ παρέχειν τοῖς πλησιάζουσιν δυναμένας. ἐγώ δ' εἰ μέν ἑώρων νεωστί τήν περιεργίαν ταύτην ἐν τοῖς λόγοις ἐγγεγενημένην καί τούτους ἐπί τῇ καινότητι τῶν εὑρημένων φιλοτιμουμένους, οὐκ ἄν ὁμοίως ἐθαύμαζον αὐτῶν: νῦν δέ τίς ἐστιν οὕτως ὀψιμαθής ὅστις οὐκ οἶδεν πρωταγόραν καί τούς κατ' ἐκεῖνον τόν χρόνον γενομένους σοφιστάς ὅτι καί τοιαῦτα καί πολύ τούτων πραγματωδέστερα συγγράμματα κατέλιπον ἡμῖν; πῶς γάρ ἄν τις ὑπερβάλοιτο γοργίαν τόν τολμήσαντα λέγειν ὡς οὐδέν τῶν ὄντων ἔστιν ἤ ζήνωνα τόν ταὐτά δυνατά καί πάλιν ἀδύνατα πειρώμενον ἀποφαίνειν ἤ μέλισσον ὅς ἀπείρων τό πλῆθος πεφυκότων τῶν πραγμάτων ὡς ἑνός ὄντος τοῦ παντός ἐπεχείρησεν ἀποδείξεις εὑρίσκειν; ἀλλ' ὅμως οὕτω φανερῶς ἐκείνων ἐπιδειξάντων ὅτι ῥᾴδιόν ἐστιν, περί ὧν ἄν τις πρόθηται, ψευδῆ μηχανήσασθαι λόγον, ἔτι περί τόν τόπον τοῦτον διατρίβουσιν: οὕς ἐχρῆν, ἀφεμένους ταύτης τῆς τερθρείας τῆς ἐν μέν τοῖς λόγοις ἐξελέγχειν προσποιουμένης, ἐν δέ τοῖς ἔργοις πολύν ἤδη χρόνον ἐξεληλεγμένης, τήν ἀλήθειαν διώκειν καί περί τάς πράξεις ἐν αἷς πολιτευόμεθα, τούς συνόντας παιδεύειν, καί περί τήν ἐμπειρίαν τήν τούτων γυμνάζειν, ἐνθυμουμένους ὅτι πολύ κρεῖττόν ἐστιν περί τῶν χρησίμων ἐπιεικῶς δοξάζειν ἤ περί τῶν ἀχρήστων ἀκριβῶς ἐπίστασθαι, καί μικρόν προέχειν ἐν τοῖς μεγάλοις μᾶλλον ἤ πολύ διαφέρειν ἐν τοῖς μικροῖς καί τοῖς μηδέν πρός βίον ὠφελοῦσιν. ἀλλά γάρ οὐδενός αὐτοῖς ἄλλου μέλει πλήν τοῦ χρηματίζεσθαι παρά τῶν νεωτέρων. ἔστιν δ' ἡ περί τάς ἔριδας φιλοσοφία δυναμένη τοῦτο ποιεῖν: οἱ γάρ μήτε τῶν ἰδίων πω μήτε τῶν κοινῶν φροντίζοντες τούτοις μάλιστα χαίρουσιν τῶν λόγων οἵ μηδέ πρός ἕν χρήσιμοι τυγχάνουσιν ὄντες. τοῖς μέν οὖν τηλικούτοις πολλή συγγνώμη ταύτην ἔχειν τήν διάνοιαν: ἐπί γάρ ἁπάντων τῶν πραγμάτων πρός τάς περιττότητας καί τάς θαυματοποιίας οὕτω διακείμενοι διατελοῦσιν: τοῖς δέ παιδεύειν προσποιουμένοις ἄξιον ἐπιτιμᾶν, ὅτι κατηγοροῦσι μέν τῶν ἐπί τοῖς ἰδίοις συμβολαίοις ἐξαπατώντων καί μή δικαίως τοῖς λόγοις χρωμένων, αὐτοί δ' ἐκείνων δεινότερα ποιοῦσιν: οἱ μέν γάρ ἄλλους τινάς ἐζημίωσαν, οὗτοι δέ τούς συνόντας μάλιστα βλάπτουσιν. τοσοῦτον δ' ἐπιδεδωκέναι πεποιήκασι τό ψευδολογεῖν ὥστ' ἤδη τινές, ὁρῶντες τούτους ἐκ τῶν τοιούτων ὠφελουμένους, τολμῶσι γράφειν ὡς ἔστιν ὁ τῶν πτωχευόντων καί φευγόντων βίος ζηλωτότερος ἤ [ὁ] τῶν ἄλλων ἀνθρώπων, καί ποιοῦνται τεκμήριον ὡς, εἰ περί πονηρῶν πραγμάτων ἔχουσίν τι λέγειν, περί γε τῶν καλῶν κἀγαθῶν ῥᾳδίως εὐπορήσουσιν. ἐμοί δέ δοκεῖ πάντων εἶναι καταγελαστότατον τό διά τούτων τῶν λόγων ζητεῖν πείθειν ὡς περί τῶν πολιτικῶν ἐπιστήμην ἔχουσιν, ἐξόν ἐν αὐτοῖς οἷς ἐπαγγέλλονται τήν ἐπίδειξιν ποιεῖσθαι: τούς γάρ ἀμφισβητοῦντας τοῦ φρονεῖν καί φάσκοντας εἶναι σοφιστάς οὐκ ἐν τοῖς ἠμελημένοις ὑπό τῶν ἄλλων, ἀλλ' ἐν οἷς ἅπαντές εἰσιν ἀνταγωνισταί, προσήκει διαφέρειν καί κρείττους εἶναι τῶν ἰδιωτῶν. νῦν δέ παραπλήσιον ποιοῦσιν ὥσπερ ἄν εἴ τις προσποιοῖτο κράτιστος εἶναι τῶν ἀθλητῶν ἐνταῦθα καταβαίνων οὗ μηδείς ἄν ἄλλος ἀξιώσειεν. τίς γάρ ἄν τῶν εὖ φρονούντων συμφοράς ἐπαινεῖν ἐπιχειρήσειεν; ἀλλά δῆλον ὅτι δι' ἀσθένειαν ἐνταῦθα καταφεύγουσιν. ἔστιν γάρ τῶν μέν τοιούτων συγγραμμάτων μία τις ὁδός, ἥν οὔθ' εὑρεῖν οὔτε μαθεῖν οὔτε μιμήσασθαι δύσκολόν ἐστιν: οἱ δέ κοινοί καί πιστοί καί τούτοις ὅμοιοι τῶν λόγων διά πολλῶν ἰδεῶν καί καιρῶν δυσκαταμαθήτων εὑρίσκονταί τε καί λέγονται, καί τοσούτῳ χαλεπωτέραν ἔχουσι τήν σύνθεσιν ὅσῳ περ τό σεμνύνεσθαι τοῦ σκώπτειν καί τό σπουδάζειν τοῦ παίζειν ἐπιπονώτερόν ἐστιν. σημεῖον δέ μέγιστον: τῶν μέν γάρ τούς βομβυλιούς καί τούς ἅλας καί τοιαῦτα βουληθέντων ἐπαινεῖν οὐδείς πώποτε λόγων ἠπόρησεν, οἱ δέ περί τῶν ὁμολογουμένων ἀγαθῶν ἤ καλῶν ἤ τῶν διαφερόντων ἐπ' ἀρετῇ λέγειν ἐπιχειρήσαντες πολύ καταδεέστερον τῶν ὑπαρχόντων ἅπαντες εἰρήκασιν. οὐ γάρ τῆς αὐτῆς γνώμης ἐστίν ἀξίως εἰπεῖν περί ἑκατέρων αὐτῶν, ἀλλά τά μέν μικρά ῥᾴδιον τοῖς λόγοις ὑπερβαλέσθαι, τῶν δέ χαλεπόν τοῦ μεγέθους ἐφικέσθαι: καί περί μέν τῶν δόξαν ἐχόντων σπάνιον εὑρεῖν ἅ μηδείς πρότερον εἴρηκεν, περί δέ τῶν φαύλων καί ταπεινῶν ὅ τι ἄν τις τύχῃ φθεγξάμενος, ἅπαν ἴδιόν ἐστιν. διό καί τόν γράψαντα περί τῆς ἑλένης ἐπαινῶ μάλιστα τῶν εὖ λέγειν τι βουληθέντων, ὅτι περί τοιαύτης ἐμνήσθη γυναικός ἥ καί τῷ γένει καί τῷ κάλλει καί τῇ δόξῃ πολύ διήνεγκεν. οὐ μήν ἀλλά καί τοῦτον μικρόν τι παρέλαθεν: φησί μέν γάρ ἐγκώμιον γεγραφέναι περί αὐτῆς, τυγχάνει δ' ἀπολογίαν εἰρηκώς ὑπέρ τῶν ἐκείνῃ πεπραγμένων. ἔστιν δ' οὐκ ἐκ τῶν αὐτῶν ἰδεῶν οὐδέ περί τῶν αὐτῶν † ἔργων ὁ λόγος, ἀλλά πᾶν τοὐναντίον: ἀπολογεῖσθαι μέν γάρ προσήκει περί τῶν ἀδικεῖν αἰτίαν ἐχόντων, ἐπαινεῖν δέ τούς ἐπ' ἀγαθῷ τινί διαφέροντας. ἵνα δέ μή δοκῶ τό ῥᾷστον ποιεῖν, ἐπιτιμᾶν τοῖς ἄλλοις μηδέν ἐπιδεικνύς τῶν ἐμαυτοῦ, πειράσομαι περί τῆς αὐτῆς ταύτης εἰπεῖν, παραλιπών ἅπαντα τά τοῖς ἄλλοις εἰρημένα. τήν μέν οὖν ἀρχήν τοῦ λόγου ποιήσομαι τήν ἀρχήν τοῦ γένους αὐτῆς. πλείστων γάρ ἡμιθέων ὑπό διός γεννηθέντων μόνης ταύτης γυναικός πατήρ ἠξίωσε κληθῆναι. σπουδάσας δέ μάλιστα περί τε τόν ἐξ ἀλκμήνης καί τούς ἐκ λήδας, τοσούτῳ μᾶλλον ἑλένην ἡρακλέους προὐτίμησεν ὥστε τῷ μέν ἰσχύν δέδωκεν ἥ βίᾳ τῶν ἄλλων κρατεῖν δύναται, τῇ δέ κάλλος ἀπένειμεν ὅ καί τῆς ῥώμης αὐτῆς ἄρχειν πέφυκεν. εἰδώς δέ τάς ἐπιφανείας καί τάς λαμπρότητας οὐκ ἐκ τῆς ἡσυχίας, ἀλλ' ἐκ τῶν πολέμων καί τῶν ἀγώνων γιγνομένας, βουλόμενος αὐτῶν μή μόνον τά σώματ' εἰς θεούς ἀναγαγεῖν ἀλλά καί τάς δόξας ἀειμνήστους καταλιπεῖν, τοῦ μέν ἐπίπονον καί φιλοκίνδυνον τόν βίον κατέστησεν, τῆς δέ περίβλεπτον καί περιμάχητον τήν φύσιν ἐποίησεν. καί πρῶτον μέν θησεύς, ὁ λεγόμενος μέν αἰγέως γενομένος δ' ἐκ ποσειδῶνος, ἰδών αὐτήν οὔπω μέν ἀκμάζουσαν, ἤδη δέ τῶν ἄλλων διαφέρουσαν, τοσοῦτον ἡττήθη τοῦ κάλλους, ὁ κρατεῖν τῶν ἄλλων εἰθισμένος, ὥσθ' ὑπαρχούσης αὐτῷ καί πατρίδος μεγίστης καί βασιλείας ἀσφαλεστάτης ἡγησάμενος οὐκ ἄξιον εἶναι ζῆν ἐπί τοῖς παροῦσιν ἀγαθοῖς ἄνευ τῆς πρός ἐκείνην οἰκειότητος, ἐπειδή παρά τῶν κυρίων οὐχ οἷός τ' ἦν αὐτήν λαβεῖν, ἀλλ' ἐπέμενον τήν τε τῆς παιδός ἡλικίαν καί τόν χρησμόν τόν παρά τῆς πυθίας, ὑπεριδών τήν ἀρχήν τήν τυνδάρεω καί καταφρονήσας τῆς ῥώμης τῆς κάστορος καί πολυδεύκους καί πάντων τῶν ἐν λακεδαίμονι δεινῶν ὀλιγωρήσας, βίᾳ λαβών αὐτήν εἰς ἄφιδναν τῆς ἀττικῆς κατέθετο, καί τοσαύτην χάριν ἔσχεν πειρίθῳ τῷ μετασχόντι τῆς ἁρπαγῆς ὥστε, βουληθέντος αὐτοῦ μνηστεῦσαι κόρην τήν διός καί δήμητρος, καί παρακαλοῦντος ἐπί τήν εἰς ἅιδου κατάβασιν, ἐπειδή συμβουλεύων οὐχ οἷός τ' ἦν ἀποτρέπειν, προδήλου τῆς συμφορᾶς οὔσης, ὅμως αὐτῷ συνηκολούθησεν, νομίζων ὀφείλειν τοῦτον τόν ἔρανον, μηδενός ἀποστῆναι τῶν ὑπό πειρίθου προσταχθέντων ἀνθ' ὧν ἐκεῖνος αὐτῷ συνεκινδύνευσεν. εἰ μέν οὖν ὁ ταῦτα πράξας εἷς ἦν τῶν τυχόντων ἀλλά μή τῶν πολύ διενεγκόντων, οὐκ ἄν πω δῆλος ἦν ὁ λόγος πότερον ἑλένης ἔπαινος ἤ κατηγορία θησέως ἐστίν: νῦν δέ τῶν μέν ἄλλων τῶν εὐδοκιμησάντων εὑρήσομεν τόν μέν ἀνδρίας, τόν δέ σοφίας, τόν δ' ἄλλου τινός τῶν τοιούτων μερῶν ἀπεστερημένον, τοῦτον δέ μόνον οὐδ' ἑνός ἐνδεᾶ γενόμενον, ἀλλά παντελῆ τήν ἀρετήν κτησάμενον. δοκεῖ δέ μοι πρέπειν περί αὐτοῦ καί διά μακροτέρων εἰπεῖν: ἡγοῦμαι γάρ ταύτην μεγίστην εἶναι πίστιν τοῖς βουλομένοις ἑλένην ἐπαινεῖν, ἤν ἐπιδείξωμεν τούς ἀγαπήσαντας καί θαυμάσαντας ἐκείνην αὐτούς τῶν ἄλλων θαυμαστοτέρους ὄντας. ὅσα μέν γάρ ἐφ' ἡμῶν γέγονεν, εἰκότως ἄν ταῖς δόξαις ταῖς ἡμετέραις αὐτῶν διακρίνοιμεν, περί δέ τῶν οὕτω παλαιῶν προσήκει τοῖς κατ' ἐκεῖνον τόν χρόνον εὖ φρονήσασιν ὁμονοοῦντας ἡμᾶς φαίνεσθαι. κάλλιστον μέν οὖν ἔχω περί θησέως τοῦτ' εἰπεῖν, ὅτι κατά τόν αὐτόν χρόνον ἡρακλεῖ γενόμενος ἐνάμιλλον τήν αὐτοῦ δόξαν πρός τήν ἐκείνου κατέστησεν. οὐ γάρ μόνον τοῖς ὅπλοις ἐκοσμήσαντο παραπλησίοις, ἀλλά καί τοῖς ἐπιτηδεύμασιν ἐχρήσαντο τοῖς αὐτοῖς, πρέποντα τῇ συγγενείᾳ ποιοῦντες. ἐξ ἀδελφῶν γάρ γεγονότες, ὁ μέν ἐκ διός, ὁ δ' ἐκ ποσειδῶνος, ἀδελφάς καί τάς ἐπιθυμίας ἔσχον. μόνοι γάρ οὗτοι τῶν προγεγενημένων ὑπέρ τοῦ βίου τοῦ τῶν ἀνθρώπων ἀθληταί κατέστησαν. συνέβη δέ τόν μέν ὀνομαστοτέρους καί μείζους, τόν δ' ὠφελιμωτέρους καί τοῖς ἕλλησιν οἰκειοτέρους ποιήσασθαι τούς κινδύνους. τῷ μέν γάρ εὐρυσθεύς προσέταττεν τάς τε βοῦς τάς ἐκ τῆς ἐρυθείας ἀγαγεῖν καί τά μῆλα τά τῶν ἑσπερίδων ἐνεγκεῖν καί τόν κέρβερον ἀναγαγεῖν καί τοιούτους ἄλλους πόνους, ἐξ ὧν ἤμελλεν οὐ τούς ἄλλους ὠφελήσειν ἀλλ' αὐτός κινδυνεύσειν: ὁ δ', αὐτός αὑτοῦ κύριος ὤν, τούτους προῃρεῖτο τῶν ἀγώνων ἐξ ὧν ἤμελλεν ἤ τῶν ἑλλήνων ἤ τῆς αὑτοῦ πατρίδος εὐεργέτης γενήσεσθαι. καί τόν τε ταῦρον τόν ἀνεθέντα μέν ὑπό ποσειδῶνος, τήν δέ χώραν λυμαινόμενον ὅν πάντες οὐκ ἐτόλμων ὑπομένειν, μόνος χειρωσάμενος μεγάλου φόβου καί πολλῆς ἀπορίας τούς οἰκοῦντας τήν πόλιν ἀπήλλαξεν: καί μετά ταῦτα λαπίθαις σύμμαχος γενόμενος, στρατευσάμενος ἐπί κενταύρους τούς διφυεῖς, οἵ καί τάχει καί ῥώμῃ καί τόλμῃ διενεγκόντες τάς μέν ἐπόρθουν, τάς δ' ἤμελλον, ταῖς δ' ἠπείλουν τῶν πόλεων, τούτους μάχῃ νικήσας εὐθύς μέν αὐτῶν τήν ὕβριν ἔπαυσεν, οὐ πολλῷ δ' ὕστερον χρόνῳ τό γένος ἐξ ἀνθρώπων ἠφάνισεν. περί δέ τούς αὐτούς χρόνους τό τέρας τό τραφέν μέν ἐν κρήτῃ, γενόμενον δ' ἐκ πασιφάης τῆς ἡλίου θυγατρός, ᾧ κατά μαντείαν δασμόν τῆς πόλεως δίς ἑπτά παῖδας ἀποστελλούσης, ἰδών αὐτούς ἀγομένους καί πανδημεί προπεμπομένους ἐπί θάνατον ἄνομον καί προῦπτον καί πενθουμένους ἔτι ζῶντας, οὕτως ἠγανάκτησεν ὥσθ' ἡγήσατο κρεῖττον εἶναι τεθνάναι μᾶλλον ἤ ζῆν ἄρχων τῆς πόλεως τῆς οὕτως οἰκτρόν τοῖς ἐχθροῖς φόρον ὑποτελεῖν ἠναγκασμένης. σύμπλους δέ γενόμενος καί κρατήσας φύσεως ἐξ ἀνδρός μέν καί ταύρου μεμιγμένης, τήν δ' ἰσχύν ἐχούσης οἵαν προσήκει τήν ἐκ τοιούτων σωμάτων συγκειμένην, τούς μέν παῖδας διασώσας τοῖς γονεῦσιν ἀπέδωκεν, τήν δέ πόλιν οὕτως ἀνόμου καί δεινοῦ καί δυσαπαλλάκτου προστάγματος ἠλευθέρωσεν. ἀπορῶ δ' ὅ τι χρήσωμαι τοῖς ἐπιλοίποις: ἐπιστάς γάρ ἐπί τά θησέως ἔργα καί λέγειν ἀρξάμενος περί αὐτῶν ὀκνῶ μέν μεταξύ παύσασθαι καί παραλιπεῖν τήν τε σκίρωνος καί κερκύονος καί τῶν ἄλλων τῶν τοιούτων παρανομίαν, πρός οὕς ἀνταγωνιστής γενόμενος ἐκεῖνος πολλῶν καί μεγάλων συμφορῶν τούς ἕλληνας ἀπήλλαξεν: αἰσθάνομαι δ' ἐμαυτόν ἔξω φερόμενον τῶν καιρῶν καί δέδοικα μή τισιν δόξω περί τούτου μᾶλλον σπουδάζειν ἤ περί ἧς τήν ἀρχήν ὑπεθέμην. ἐξ ἀμφοτέρων οὖν τούτων αἱροῦμαι τά μέν πλεῖστα παραλιπεῖν διά τούς δυσκόλως ἀκροωμένους, περί δέ τῶν ἄλλων ὡς ἄν δύνωμαι συντομώτατα διελθεῖν, ἵνα τά μέν ἐκείνοις, τά δ' ἐμαυτῷ χαρίσωμαι καί μή παντάπασιν ἡττηθῶ τῶν εἰθισμένων φθονεῖν καί τοῖς λεγομένοις ἅπασιν ἐπιτιμᾶν. τήν μέν οὖν ἀνδρίαν ἐν τούτοις ἐπεδείξατο τοῖς ἔργοις ἐν οἷς αὐτός καθ' αὑτόν ἐκινδύνευσεν, τήν δ' ἐπιστήμην ἥν εἶχεν πρός τόν πόλεμον, ἐν ταῖς μάχαις ἐν αἷς μεθ' ὅλης τῆς πόλεως ἠγωνίσατο, τήν δ' εὐσέβειαν τήν πρός τούς θεούς ἔν τε ταῖς ἀδράστου καί ταῖς τῶν παίδων τῶν ἡρακλέους ἱκετείαις_τούς μέν γάρ μάχῃ νικήσας πελοποννησίους διέσωσεν, τῷ δέ τούς ὑπό τῇ καδμείᾳ τελευτήσαντας βίᾳ θηβαίων θάψαι παρέδωκεν_τήν δ' ἄλλην ἀρετήν καί τήν σωφροσύνην ἔν τε τοῖς προειρημένοις καί μάλιστ' ἐν οἷς τήν πόλιν διῴκησεν. ὁρῶν γάρ τούς βίᾳ τῶν πολιτῶν ζητοῦντας ἄρχειν ἑτέροις δουλεύοντας καί τούς ἐπικίνδυνον τόν βίον τοῖς ἄλλοις καθιστάντας αὐτούς περιδεῶς ζῶντας καί πολεμεῖν ἀναγκαζομένους μετά μέν τῶν πολιτῶν πρός τούς ἐπιστρατευομένους μετά δ' ἄλλων τινῶν πρός τούς συμπολιτευομένους, ἔτι δέ συλῶντας μέν τά τῶν θεῶν, ἀποκτείνοντας δέ τούς βελτίστους τῶν πολιτῶν, ἀπιστοῦντας δέ τοῖς οἰκειοτάτοις, οὐδέν δέ ῥᾳθυμότερον ζῶντας τῶν ἐπί θανάτῳ συνειλημμένων, ἀλλά τά μέν ἔξω ζηλουμένους, αὐτούς δέ παρ' αὑτοῖς μᾶλλον τῶν ἄλλων λυπουμένους, _τί γάρ ἐστιν ἄλγιον ἤ ζῆν ἀεί δεδιότα μή τις αὑτόν τῶν παρεστώτων ἀποκτείνῃ, καί μηδέν ἧττον φοβούμενον τούς φυλάττοντας ἤ τούς ἐπιβουλεύοντας; _τούτων ἁπάντων καταφρονήσας καί νομίσας οὐκ ἄρχοντας ἀλλά νοσήματα τῶν πόλεων εἶναι τούς τοιούτους, ἐπέδειξεν ὅτι ῥᾴδιόν ἐστιν ἅμα τυραννεῖν καί μηδέν χεῖρον διακεῖσθαι τῶν ἐξ ἴσου πολιτευομένων. καί πρῶτον μέν τήν πόλιν σποράδην καί κατά κώμας οἰκοῦσαν εἰς ταὐτόν συναγαγών τηλικαύτην ἐποίησεν ὥστ' ἔτι καί νῦν ἀπ' ἐκείνου τοῦ χρόνου μεγίστην τῶν ἑλληνίδων εἶναι: μετά δέ ταῦτα, κοινήν τήν πατρίδα καταστήσας καί τάς ψυχάς τῶν συμπολιτευομένων ἐλευθερώσας, ἐξ ἴσου τήν ἅμιλλαν αὐτοῖς περί τῆς ἀρετῆς ἐποίησεν, πιστεύων μέν ὁμοίως αὐτῶν προέξειν ἀσκούντων ὥσπερ ἀμελούντων, εἰδώς δέ τάς τιμάς ἡδίους οὔσας τάς παρά τῶν μέγα φρονούντων ἤ τάς παρά τῶν δουλευόντων. τοσούτου δ' ἐδέησεν ἀκόντων τι ποιεῖν τῶν πολιτῶν ὥσθ' ὁ μέν τόν δῆμον καθίστη κύριον τῆς πολιτείας, οἱ δέ μόνον αὐτόν ἄρχειν ἠξίουν, ἡγούμενοι πιστοτέραν καί κοινοτέραν εἶναι τήν ἐκείνου μοναρχίαν τῆς αὑτῶν δημοκρατίας. οὐ γάρ ὥσπερ ἕτεροι τούς μέν πόνους ἄλλοις προσέταττεν, τῶν δ' ἡδονῶν αὐτός μόνος ἀπέλαυεν, ἀλλά τούς μέν κινδύνους ἰδίους ἐποιεῖτο, τάς δ' ὠφελείας ἅπασιν εἰς τό κοινόν ἀπεδίδου. καί γάρ τοι διετέλεσεν τόν βίον οὐκ ἐπιβουλευόμενος ἀλλ' ἀγαπώμενος, οὐδ' ἐπακτῷ δυνάμει τήν ἀρχήν διαφυλάττων, ἀλλά τῇ τῶν πολιτῶν εὐνοίᾳ δορυφορούμενος, τῇ μέν ἐξουσίᾳ τυραννῶν, ταῖς δ' εὐεργεσίαις δημαγωγῶν: οὕτω γάρ νομίμως καί καλῶς διῴκει τήν πόλιν ὥστ' ἔτι καί νῦν ἴχνος τῆς ἐκείνου πρᾳότητος ἐν τοῖς ἤθεσιν ἡμῶν καταλελεῖφθαι. τήν δή γεννηθεῖσαν μέν ὑπό διός, κρατήσασαν δέ τοιαύτης ἀρετῆς καί σωφροσύνης, πῶς οὐκ ἐπαινεῖν χρή καί τιμᾶν καί νομίζειν πολύ τῶν πώποτε γενομένων διενεγκεῖν; οὐ γάρ δή μάρτυρά γε πιστότερον οὐδέ κριτήν ἱκανώτερον ἕξομεν ἐπαγαγέσθαι περί τῶν ἑλένῃ προσόντων ἀγαθῶν τῆς θησέως διανοίας. ἵνα δέ μή δοκῶ δι' ἀπορίαν περί τόν αὐτόν τόπον διατρίβειν μηδ' ἀνδρός ἑνός δόξῃ καταχρώμενος ἐπαινεῖν αὐτήν, βούλομαι καί περί τῶν ἐχομένων διελθεῖν. μετά γάρ τήν θησέως εἰς ἅιδου κατάβασιν, ἐπανελθούσης αὐτῆς εἰς λακεδαίμονα καί πρός τό μνηστεύεσθαι λαβούσης ἡλικίαν, ἅπαντες οἱ τότε βασιλεύοντες καί δυναστεύοντες τήν αὐτήν γνώμην ἔσχον περί αὐτῆς: ἐξόν γάρ αὐτοῖς λαμβάνειν ἐν ταῖς αὑτῶν πόλεσι γυναῖκας τάς πρωτευούσας, ὑπεριδόντες τούς οἴκοι γάμους ἦλθον ἐκείνην μνηστεύσοντες. οὔπω δέ κεκριμένου τοῦ μέλλοντος αὐτῇ συνοικήσειν ἀλλ' ἔτι κοινῆς τῆς τύχης οὔσης οὕτω πρόδηλος ἦν ἅπασιν ἐσομένη περιμάχητος ὥστε συνελθόντες πίστεις ἔδοσαν ἀλλήλοις ἦ μήν βοηθήσειν, εἴ τις ἀποστεροίη τόν ἀξιωθέντα λαβεῖν αὐτήν, νομίζων ἕκαστος τήν ἐπικουρίαν ταύτην αὑτῷ παρασκευάζειν. τῆς μέν οὖν ἰδίας ἐλπίδος πλήν ἑνός ἀνδρός ἅπαντες ἐψεύσθησαν, τῆς δέ κοινῆς δόξης ἧς ἔσχον περί ἐκείνης οὐδείς αὐτῶν διήμαρτεν. οὐ πολλοῦ γάρ χρόνου διελθόντος, γενομένης ἐν θεοῖς περί κάλλους ἔριδος ἧς ἀλέξανδρος ὁ πριάμου κατέστη κριτής, καί διδούσης ἥρας μέν ἁπάσης αὐτῷ τῆς ἀσίας βασιλεύειν, ἀθηνᾶς δέ κρατεῖν ἐν τοῖς πολέμοις, ἀφροδίτης δέ τόν γάμον τόν ἑλένης, τῶν μέν σωμάτων οὐ δυνηθείς λαβεῖν διάγνωσιν ἀλλ' ἡττηθείς τῆς τῶν θεῶν ὄψεως, τῶν δέ δωρεῶν ἀναγκασθείς γενέσθαι κριτής, εἵλετο τήν οἰκειότητα τήν ἑλένης ἀντί τῶν ἄλλων ἁπάντων, οὐ πρός τά ἡδονάς ἀποβλέψας, _καίτοι καί τοῦτο τοῖς εὖ φρονοῦσιν πολλῶν αἱρετώτερόν ἐστιν, ἀλλ' ὅμως οὐκ ἐπί τοῦθ' ὥρμησεν_ ἀλλ' ἐπεθύμησεν διός γενέσθαι κηδεστής, νομίζων πολύ μείζω καί καλλίω ταύτην εἶναι τήν τιμήν ἤ τήν τῆς ἀσίας βασιλείαν, καί μεγάλας μέν ἀρχάς καί δυναστείας καί φαύλοις ἀνθρώποις ποτέ παραγίγνεσθαι, τοιαύτης δέ γυναικός οὐδένα τῶν ἐπιγιγνομένων ἀξιωθήσεσθαι, πρός δέ τούτοις οὐδέν ἄν κτῆμα κάλλιον καταλιπεῖν τοῖς παισίν ἤ παρασκευάσας αὐτοῖς ὅπως μή μόνον πρός πατρός ἀλλά καί πρός μητρός ἀπό διός ἔσονται γεγονότες. ἠπίστατο γάρ τάς μέν ἄλλας εὐτυχίας ταχέως μεταπιπτούσας, τήν δ' εὐγένειαν ἀεί τοῖς αὐτοῖς παραμένουσαν, ὥστε ταύτην μέν τήν αἵρεσιν ὑπέρ ἅπαντος τοῦ γένους ἔσεσθαι, τάς δ' ἑτέρας δωρεάς ὑπέρ τοῦ χρόνου μόνον τοῦ καθ' αὑτόν. τῶν μέν οὖν εὖ φρονούντων οὐδείς ἄν τοῖς λογισμοῖς τούτοις ἐπιτιμήσειεν, τῶν δέ μηδέν πρό τοῦ πράγματος ἐνθυμουμένων ἀλλά τό συμβαῖνον μόνον σκοπουμένων ἤδη τινές ἐλοιδόρησαν αὐτόν: ὧν τήν ἄνοιαν ἐξ ὧν ἐβλασφήμησαν περί ἐκείνου ῥᾴδιον ἅπασι καταμαθεῖν. πῶς γάρ οὐ καταγέλαστον πεπόνθασιν, εἰ τήν αὑτῶν φύσιν ἱκανωτέραν εἶναι νομίζουσιν τῆς ὑπό τῶν θεῶν προκριθείσης; οὐ γάρ δή που περί ὧν εἰς τοσαύτην ἔριν κατέστησαν τόν τυχόντα διαγνῶναι κύριον ἐποίησαν, ἀλλά δῆλον ὅτι τοσαύτην ἔσχον σπουδήν ἐκλέξασθαι κριτήν τόν βέλτιστον, ὅσηνπερ περί αὐτοῦ τοῦ πράγματος ἐπιμέλειαν ἐποιήσαντο. χρή δέ σκοπεῖν ὁποῖός τις ἦν καί δοκιμάζειν αὐτόν οὐκ ἐκ τῆς ὀργῆς τῆς τῶν ἀποτυχουσῶν, ἀλλ' ἐξ ὧν ἅπασαι βουλευσάμεναι προείλοντο τήν ἐκείνου διάνοιαν. κακῶς μέν γάρ παθεῖν ὑπό τῶν κρειττόνων οὐδέν κωλύει καί τούς μηδέν ἐξημαρτηκότας: τοιαύτης δέ τιμῆς τυχεῖν ὥστε θνητόν ὄντα θεῶν γενέσθαι κριτήν, οὐχ οἷόν τε μή οὐ τόν πολύ τῇ γνώμῃ διαφέροντα. θαυμάζω δ' εἴ τις οἴεται κακῶς βεβουλεῦσθαι τόν μετά ταύτης ζῆν ἑλόμενον, ἧς ἕνεκα πολλοί τῶν ἡμιθέων ἀποθνῄσκειν ἠθέλησαν. πῶς δ' οὐκ ἄν ἦν ἀνόητος, εἰ τούς θεούς εἰδώς περί κάλλους φιλονικοῦντας αὐτός κάλλους κατεφρόνησεν, καί μή ταύτην ἐνόμισε μεγίστην εἶναι τῶν δωρεῶν, περί ἧς κἀκείνας ἑώρα μάλιστα σπουδαζούσας; τίς δ' ἄν τόν γάμον τόν ἑλένης ὑπερεῖδεν, ἧς ἁρπασθείσης οἱ μέν ἕλληνες οὕτως ἠγανάκτησαν ὥσπερ ὅλης τῆς ἑλλάδος πεπορθημένης, οἱ δέ βάρβαροι τοσοῦτον ἐφρόνησαν ὅσον περ ἄν εἰ πάντων ἡμῶν ἐκράτησαν. δῆλον δ' ὡς ἑκάτεροι διετέθησαν: πολλῶν γάρ αὐτοῖς πρότερον ἐγκλημάτων γενομένων ὑπέρ μέν τῶν ἄλλων ἡσυχίαν ἦγον, ὑπέρ δέ ταύτης τηλικοῦτον συνεστήσαντο πόλεμον οὐ μόνον τῷ μεγέθει τῆς ὀργῆς, ἀλλά καί τῷ μήκει τοῦ χρόνου καί τῷ πλήθει τῶν παρασκευῶν ὅσος οὐδείς πώποτε γέγονεν. ἐξόν δέ τοῖς μέν ἀποδοῦσιν ἑλένην ἀπηλλάχθαι τῶν παρόντων κακῶν, τοῖς δ' ἀμελήσασιν ἐκείνης ἀδεῶς οἰκεῖν τόν ἐπίλοιπον χρόνον, οὐδέτεροι ταῦτ' ἠθέλησαν: ἀλλ' οἱ μέν περιεώρων καί πόλεις ἀναστάτους γιγνομένας καί τήν χώραν πορθουμένην ὥστε μή προέσθαι τοῖς ἕλλησιν αὐτήν, οἱ δ' ᾑροῦντο μένοντες ἐπί τῆς ἀλλοτρίας καταγηράσκειν καί μηδέποτε τούς αὐτῶν ἰδεῖν μᾶλλον ἤ 'κείνην καταλιπόντες εἰς τάς αὐτῶν πατρίδας ἀπελθεῖν. καί ταῦτ' ἐποίουν οὐχ ὑπέρ ἀλεξάνδρου καί μενελάου φιλονικοῦντες, ἀλλ' οἱ μέν ὑπέρ τῆς ἀσίας, οἱ δ' ὑπέρ τῆς εὐρώπης, νομίζοντες, ἐν ὁποτέρᾳ τό σῶμα τοὐκείνης κατοικήσειεν, ταύτην εὐδαιμονεστέραν τήν χώραν ἔσεσθαι. τοσοῦτος δ' ἔρως ἐνέπεσεν τῶν πόνων καί τῆς στρατείας ἐκείνης, οὐ μόνον τοῖς ἕλλησι καί τοῖς βαρβάροις, ἀλλά καί τοῖς θεοῖς, ὥστ' οὐδέ τούς ἐξ αὑτῶν γεγονότας ἀπέτρεψαν τῶν ἀγώνων τῶν περί τροίαν, ἀλλά ζεύς μέν προειδώς τήν σαρπηδόνος εἱμαρμένην, ἠώς δέ τήν μέμνονος, ποσειδῶν δέ τήν κύκνου, θέτις δέ τήν ἀχιλλέως, ὅμως αὐτούς συνεξώρμησαν καί συνεξέπεμψαν, ἡγούμενοι κάλλιον αὐτοῖς εἶναι τεθνάναι μαχομένοις περί τῆς διός θυγατρός μᾶλλον ἤ ζῆν ἀπολειφθεῖσι τῶν περί ἐκείνης κινδύνων. καί τί δεῖ θαυμάζειν ἅ περί τῶν παίδων διενοήθησαν; αὐτοί γάρ πολύ μείζω καί δεινοτέραν ἐποιήσαντο παράταξιν τῆς πρός γίγαντας αὐτοῖς γενομένης: πρός μέν γάρ ἐκείνους μετ' ἀλλήλων ἐμαχέσαντο, περί δέ ταύτης πρός σφᾶς αὐτούς ἐπολέμησαν. εὐλόγως δέ κἀκεῖνοι ταῦτ' ἔγνωσαν, κἀγώ τηλικαύταις ὑπερβολαῖς ἔχω χρήσασθαι περί αὐτῆς: κάλλους γάρ πλεῖστον μέρος μετέσχεν, ὅ σεμνότατον καί τιμιώτατον καί θειότατον τῶν ὄντων ἐστίν. ῥᾴδιον δέ γνῶναι τήν δύναμιν αὐτοῦ: τῶν μέν γάρ ἀνδρίας ἤ σοφίας ἤ δικαιοσύνης μή μετεχόντων πολλά φανήσεται τιμώμενα μᾶλλον ἤ τούτων ἕκαστον, τῶν δέ κάλλους ἀπεστερημένων οὐδέν εὑρήσομεν ἀγαπώμενον ἀλλά πάντα καταφρονούμενα, πλήν ὅσα ταύτης τῆς ἰδέας κεκοινώνηκεν, καί τήν ἀρετήν διά τοῦτο μάλιστ' εὐδοκιμοῦσαν, ὅτι κάλλιστον τῶν ἐπιτηδευμάτων ἐστίν. γνοίη δ' ἄν τις κἀκεῖθεν ὅσον διαφέρει τῶν ὄντων, ἐξ ὧν αὐτοί διατιθέμεθα πρός ἕκαστον αὐτῶν. τῶν μέν γάρ ἄλλων ὧν ἄν ἐν χρείᾳ γενώμεθα, τυχεῖν μόνον βουλόμεθα, περαιτέρω δέ περί αὐτῶν οὐδέν τῇ ψυχῇ προσπεπόνθαμεν: τῶν δέ καλῶν ἔρως ἡμῖν ἐγγίγνεται, τοσούτῳ μείζω τοῦ βούλεσθαι ῥώμην ἔχων ὅσῳ περ καί τό πρᾶγμα κρεῖττόν ἐστιν. καί τοῖς μέν κατά σύνεσιν ἤ κατ' ἄλλο τι προέχουσιν φθονοῦμεν, ἤν μή τῷ ποιεῖν ἡμᾶς εὖ καθ' ἑκάστην τήν ἡμέραν προσαγάγωνται καί στέργειν σφᾶς αὐτούς ἀναγκάσωσιν: τοῖς δέ καλοῖς εὐθύς ἰδόντες εὖνοι γιγνόμεθα καί μόνους αὐτούς ὥσπερ τούς θεούς οὐκ ἀπαγορεύομεν θεραπεύοντες, ἀλλ' ἥδιον δουλεύομεν τοῖς τοιούτοις ἤ τῶν ἄλλων ἄρχομεν, πλείω χάριν ἔχοντες τοῖς πολλά προστάττουσιν ἤ τοῖς μηδέν ἐπαγγέλλουσιν. καί τούς μέν ὑπ' ἄλλῃ τινί δυνάμει γιγνομένους λοιδοροῦμεν καί κόλακας ἀποκαλοῦμεν, τούς δέ τῷ κάλλει λατρεύοντας φιλοκάλους καί φιλοπόνους εἶναι νομίζομεν. τοσαύτῃ δ' εὐσεβείᾳ καί προνοίᾳ χρώμεθα περί τήν ἰδέαν τήν τοιαύτην ὥστε καί τῶν ἐχόντων τό κάλλος τούς μέν μισθαρνήσαντας καί κακῶς βουλευσαμένους περί τῆς αὑτῶν ἡλικίας μᾶλλον ἀτιμάζομεν ἤ τούς εἰς τά τῶν ἄλλων σώματ' ἐξαμαρτόντας: ὅσοι δ' ἄν τήν αὑτῶν ὥραν διαφυλάξωσιν ἄβατον τοῖς πονηροῖς ὥσπερ ἱερόν ποιήσαντες, τούτους εἰς τόν ἐπίλοιπον χρόνον ὁμοίως τιμῶμεν ὥσπερ τούς ὅλην τήν πόλιν ἀγαθόν τι ποιήσαντας. καί τί δεῖ τάς ἀνθρωπίνας δόξας λέγοντα διατρίβειν; ἀλλά ζεύς ὁ κρατῶν πάντων ἐν μέν τοῖς ἄλλοις τήν αὑτοῦ δύναμιν ἐνδείκνυται, πρός δέ τό κάλλος ταπεινός γιγνόμενος ἀξιοῖ πλησιάζειν. ἀμφιτρύωνι μέν γάρ εἰκασθείς ὡς ἀλκμήνην ἦλθεν, χρυσός δέ ῥυείς δανάῃ συνεγένετο, κύκνος δέ γενόμενος εἰς τούς νεμέσεως κόλπους κατέφυγεν, τούτῳ δέ πάλιν ὁμοιωθείς λήδαν ἐνύμφευσεν: ἀεί δέ μετά τέχνης ἀλλ' οὐ μετά βίας θηρώμενος φαίνεται τήν φύσιν τήν τοιαύτην. τοσούτῳ δέ μᾶλλον προτετίμηται τό κάλλος παρ' ἐκείνοις ἤ παρ' ἡμῖν ὥστε καί ταῖς γυναιξί ταῖς αὑτῶν ὑπό τούτου κρατουμέναις συγγνώμην ἔχουσιν, καί πολλάς ἄν τις ἐπιδείξειεν τῶν ἀθανάτων αἵ θνητοῦ κάλλους ἡττήθησαν, ὧν οὐδεμία λαθεῖν τό γεγενημένον ὡς αἰσχύνην ἔχον ἐζήτησεν, ἀλλ' ὡς καλῶν ὄντων τῶν πεπραγμένων ὑμνεῖσθαι μᾶλλον ἤ σιωπᾶσθαι περί αὐτῶν ἠβουλήθησαν. μέγιστον δέ τῶν εἰρημένων τεκμήριον: πλείους γάρ ἄν εὕροιμεν διά τό κάλλος ἀθανάτους γεγενημένους ἤ διά τάς ἄλλας ἀρετάς ἁπάσας. ὧν ἑλένη τοσούτῳ πλέον ἔσχεν ὅσῳ περ καί τήν ὄψιν αὐτῶν διήνεγκεν. οὐ γάρ μόνον ἀθανασίας ἔτυχεν, ἀλλά καί τήν δύναμιν ἰσόθεον λαβοῦσα πρῶτον μέν τούς ἀδελφούς ἤδη κατεχομένους ὑπό τῆς πεπρωμένης εἰς θεούς ἀνήγαγεν, βουλομένη δέ πιστήν ποιῆσαι τήν μεταβολήν οὕτως αὐτοῖς τάς τιμάς ἐναργεῖς ἔδωκεν ὥσθ' ὁρωμένους ὑπό τῶν ἐν τῇ θαλάττῃ κινδυνευόντων σῴζειν, οἵτινες ἄν αὐτούς εὐσεβῶς κατακαλέσωνται. μετά δέ ταῦτα τοσαύτην μενελάῳ χάριν ἀπέδωκεν ὑπέρ τῶν πόνων καί τῶν κινδύνων οὕς δι' ἐκείνην ὑπέμεινεν, ὥστε τοῦ γένους ἅπαντος τοῦ πελοπιδῶν διαφθαρέντος καί κακοῖς ἀνηκέστοις περιπεσόντος οὐ μόνον αὐτόν τῶν συμφορῶν τούτων ἀπήλλαξεν ἀλλά καί θεόν ἀντί θνητοῦ ποιήσασα σύνοικον αὑτῇ καί πάρεδρον εἰς ἅπαντα τόν αἰῶνα κατεστήσατο. καί τούτοις ἔχω τήν πόλιν τήν σπαρτιατῶν τήν μάλιστα τά παλαιά διασῴζουσαν ἔργῳ παρασχέσθαι μαρτυροῦσαν: ἔτι γάρ καί νῦν ἐν θεράπναις τῆς λακωνικῆς θυσίας αὐτοῖς ἁγίας καί πατρίας ἀποτελοῦσιν οὐχ ὡς ἥρωσιν ἀλλ' ὡς θεοῖς ἀμφοτέροις οὖσιν. ἐνεδείξατο δέ καί στησιχόρῳ τῷ ποιητῇ τήν αὑτῆς δύναμιν: ὅτε μέν γάρ ἀρχόμενος τῆς ᾠδῆς ἐβλασφήμησέν τι περί αὐτῆς, ἀνέστη τῶν ὀφθαλμῶν ἐστερημένος, ἐπειδή δέ γνούς τήν αἰτίαν τῆς συμφορᾶς τήν καλουμένην παλινῳδίαν ἐποίησεν, πάλιν αὐτόν εἰς τήν αὐτήν φύσιν κατέστησεν. λέγουσιν δέ τινες καί τῶν ὁμηριδῶν ὡς ἐπιστᾶσα τῆς νυκτός ὁμήρῳ προσέταξεν ποιεῖν περί τῶν στρατευσαμένων ἐπί τροίαν, βουλομένη τόν ἐκείνων θάνατον ζηλωτότερον ἤ τόν βίον τόν τῶν ἄλλων καταστῆσαι: καί μέρος μέν τι καί διά τήν ὁμήρου τέχνην, μάλιστα δέ διά ταύτην οὕτως ἐπαφρόδιτον καί παρά πᾶσιν ὀνομαστήν αὐτοῦ γενέσθαι τήν ποίησιν. ὡς οὖν καί δίκην λαβεῖν καί χάριν ἀποδοῦναι δυναμένην, τούς μέν τοῖς χρήμασιν προέχοντας ἀναθήμασιν καί θυσίαις καί ταῖς ἄλλαις προσόδοις ἱλάσκεσθαι καί τιμᾶν αὐτήν χρή, τούς δέ φιλοσόφους πειρᾶσθαί τι λέγειν περί αὐτῆς ἄξιον τῶν ὑπαρχόντων ἐκείνῃ: τοῖς γάρ πεπαιδευμένοις πρέπει τοιαύτας ποιεῖσθαι τάς ἀπαρχάς. πολύ δέ πλείω τά παραλελειμμένα τῶν εἰρημένων ἐστίν. χωρίς γάρ τεχνῶν καί φιλοσοφιῶν καί τῶν ἄλλων ὠφελειῶν, ἅς ἔχοι τις ἄν εἰς ἐκείνην καί τόν πόλεμον τόν τρωϊκόν ἀνενεγκεῖν, δικαίως ἄν καί τοῦ μή δουλεύειν ἡμᾶς τοῖς βαρβάροις ἑλένην αἰτίαν εἶναι νομίζοιμεν. εὑρήσομεν γάρ τούς ἕλληνας δι' αὐτήν ὁμονοήσαντας καί κοινήν στρατείαν ἐπί τούς βαρβάρους ποιησαμένους, καί τότε πρῶτον τήν εὐρώπην τῆς ἀσίας τρόπαιον στήσασαν: ἐξ ὧν τοσαύτης μεταβολῆς ἐτύχομεν ὥστε τόν μέν ἐπέκεινα χρόνον οἱ δυστυχοῦντες ἐν τοῖς βαρβάροις τῶν ἑλληνίδων πόλεων ἄρχειν ἠξίουν_καί δαναός μέν ἐξ αἰγύπτου φυγών ἄργος κατέσχεν, κάδμος δέ σιδώνιος θηβῶν ἐβασίλευσεν, κᾶρες δέ τάς νήσους κατῴκουν, πελοποννήσου δέ συμπάσης ὁ ταντάλου πέλοψ ἐκράτησεν _μετά δ' ἐκεῖνον τόν πόλεμον τοσαύτην ἐπίδοσιν τό γένος ἡμῶν ἔλαβεν ὥστε καί πόλεις μεγάλας καί χώραν πολλήν ἀφελέσθαι τῶν βαρβάρων. ἤν οὖν τινές βούλωνται ταῦτα διεργάζεσθαι καί μηκύνειν, οὐκ ἀπορήσουσιν ἀφορμῆς ὅθεν ἑλένην ἔξω τῶν εἰρημένων ἕξουσιν ἐπαινεῖν, ἀλλά πολλοῖς καί καινοῖς λόγοις ἐντεύξονται περί αὐτῆς. [10] {work} {βουσιρισ} τήν μέν ἐπιείκειαν τήν σήν, ὦ πολύκρατες, καί τήν τοῦ βίου μεταβολήν παρ' ἄλλων πυνθανόμενος οἶδα: τῶν δέ λόγων τινάς ὧν γέγραφας αὐτός ἀνεγνωκώς ἥδιστα μέν ἄν σοι περί ὅλης ἐπαρρησιασάμην τῆς παιδεύσεως περί ἥν ἠνάγκασαι διατρίβειν: ἡγοῦμαι γάρ τοῖς ἀναξίως μέν δυστυχοῦσιν, ἐκ δέ φιλοσοφίας χρηματίζεσθαι ζητοῦσιν ἅπαντας τούς πλείω πεπραγματευμένους καί μᾶλλον ἀπηκριβωμένους προσήκειν ἐθελοντάς τοῦτον εἰσφέρειν τόν ἔρανον: ἐπειδή δ' οὔπω περιτετυχήκαμεν ἀλλήλοις, περί μέν τῶν ἄλλων, ἤν ποτ' εἰς ταὐτόν ἔλθωμεν, τόθ' ἡμῖν ἐξέσται διά πλειόνων ποιήσασθαι τήν συνουσίαν, ἅ δ' ἐν τῷ παρόντι δυναίμην ἄν εὐεργετῆσαί σε, ταῦτα δ' ᾠήθην χρῆναι σοί μέν ἐπιστεῖλαι, πρός δέ τούς ἄλλους ὡς οἷόν τε μάλιστ' ἀποκρύψασθαι. γιγνώσκω μέν οὖν ὅτι τοῖς πλείστοις τῶν νουθετουμένων ἔμφυτόν ἐστιν μή πρός τάς ὠφελείας ἀποβλέπειν, ἀλλά τοσούτῳ χαλεπώτερον ἀκούειν τῶν λεγομένων ὅσῳ περ ἄν αὐτῶν τις ἀκριβέστερον ἐξετάζῃ τάς ἁμαρτίας: ὅμως δ' οὐκ ὀκνητέον ὑπομένειν ταύτην τήν ἀπέχθειαν τοῖς εὐνοϊκῶς πρός τινας ἔχουσιν, ἀλλά πειρατέον μεθιστάναι τήν δόξαν τῶν οὕτω πρός τούς συμβουλεύοντας διακειμένων. αἰσθόμενος οὖν οὐχ ἥκιστά σε μεγαλαυχούμενον ἐπί τε τῇ βουσίριδος ἀπολογίᾳ καί τῇ σωκράτους κατηγορίᾳ, πειράσομαί σοι ποιῆσαι καταφανές ὅτι πολύ τοῦ δέοντος ἐν ἀμφοτέροις τοῖς λόγοις διήμαρτες. ἁπάντων γάρ εἰδότων ὅτι δεῖ τούς μέν εὐλογεῖν τινάς βουλομένους πλείω τῶν ὑπαρχόντων ἀγαθῶν αὐτοῖς προσόντ' ἀποφαίνειν, τούς δέ κατηγοροῦντας τἀναντία τούτων ποιεῖν, τοσούτου δεῖς οὕτω κεχρῆσθαι τοῖς λόγοις ὥσθ' ὑπέρ μέν βουσίριδος ἀπολογήσασθαι φάσκων οὐχ ὅπως τῆς ὑπαρχούσης αὐτόν διαβολῆς ἀπήλλαξας, ἀλλά καί τηλικαύτην αὐτῷ τό μέγεθος παρανομίαν προσῆψας, ἧς οὐκ ἔσθ' ὅπως ἄν τις δεινοτέραν ἐξευρεῖν δυνηθείη: τῶν γάρ ἄλλων τῶν ἐπιχειρησάντων ἐκεῖνον λοιδορεῖν τοσοῦτον μόνον περί αὐτοῦ βλασφημούντων ὡς ἔθυε τῶν ξένων τούς ἀφικνουμένους, σύ καί κατεσθίειν αὐτόν τούς ἀνθρώπους ᾐτιάσω. σωκράτους δέ κατηγορεῖν ἐπιχειρήσας, ὥσπερ ἐγκωμιάσαι βουλόμενος ἀλκιβιάδην ἔδωκας αὐτῷ μαθητήν, ὅν ὑπ' ἐκείνου μέν οὐδείς ᾔσθετο παιδευόμενον, ὅτι δέ πολύ διήνεγκε τῶν ἑλλήνων, ἅπαντες ἄν ὁμολογήσειαν. τοιγαροῦν εἰ γένοιτ' ἐξουσία τοῖς τετελευτηκόσιν βουλεύσασθαι περί τῶν εἰρημένων, ὁ μέν ἄν σοι τοσαύτην ἔχοι χάριν ὑπέρ τῆς κατηγορίας ὅσην οὐδενί τῶν ἐπαινεῖν αὐτόν εἰθισμένων, ὁ δ' εἰ καί περί τούς ἄλλους πρᾳότατος ἦν, ἀλλ' οὖν ἐπί γε τοῖς ὑπό σοῦ λεγομένοις οὕτως ἄν ἀγανακτήσειεν ὥστε μηδεμιᾶς ἀποσχέσθαι τιμωρίας. καίτοι πῶς οὐκ αἰσχύνεσθαι μᾶλλον ἤ σεμνύνεσθαι προσήκει τόν παρά τοῖς λοιδορουμένοις ὑφ' αὑτοῦ μᾶλλον ἀγαπώμενον ἤ παρά τοῖς ἐγκωμιαζομένοις; οὕτω δ' ἠμέλησας εἰ μηδέν ὁμολογούμενον ἐρεῖς, ὥστε φῄς μέν αὐτόν τήν αἰόλου καί τήν ὀρφέως ζηλῶσαι δόξαν, ἀποφαίνεις δ' οὐδέν τῶν αὐτῶν ἐκείνοις ἐπιτηδεύσαντα. πότερα γάρ τοῖς περί αἰόλου λεγομένοις αὐτόν παρατάξωμεν; ἀλλ' ἐκεῖνος μέν τῶν ξένων τούς εἰς τήν χώραν ἐκπίπτοντας εἰς τάς αὑτῶν πατρίδας ἀπέστελλεν, ὁ δ' εἰ χρή τοῖς ὑπό σοῦ λεγομένοις πιστεύειν, θύσας κατήσθιεν. ἤ τοῖς ὀρφέως ἔργοις ὁμοιώσωμεν; ἀλλ' ὁ μέν ἐξ ἅιδου τούς τεθνεῶτας ἀνῆγεν, ὁ δέ πρό μοίρας τούς ζῶντας ἀπώλλυεν. ὥσθ' ἡδέως ἄν εἰδείην τί ποτ' ἄν ἐποίησεν εἰ καταφρονῶν αὐτῶν ἐτύγχανεν, ὅς θαυμάζων τήν ἀρετήν τήν ἐκείνων ἅπαντα φαίνεται τἀναντία διαπραττόμενος. ὅ δέ πάντων ἀτοπώτατον, ὅτι περί τάς γενεαλογίας ἐσπουδακώς ἐτόλμησας εἰπεῖν ὡς τούτους ἐζήλωσεν, ὧν οὐδ' οἱ πατέρες πω κατ' ἐκεῖνον τόν χρόνον γεγονότες ἦσαν. ἵνα δέ μή δοκῶ τό προχειρότατον ποιεῖν, ἐπιλαμβάνεσθαι τῶν εἰρημένων [μηδέν ἐνδεικνύς τῶν ἐμαυτοῦ], πειράσομαί σοι διά βραχέων δηλῶσαι περί τήν αὐτήν ὑπόθεσιν, καίπερ οὐ σπουδαίαν οὖσαν οὐδέ σεμνούς λόγους ἔχουσαν, ἐξ ὧν ἔδει καί τόν ἔπαινον καί τήν ἀπολογίαν ποιήσασθαι. περί μέν οὖν τῆς βουσίριδος εὐγενείας τίς οὐκ ἄν δυνηθείη ῥᾳδίως εἰπεῖν; ὅς πατρός μέν ἦν ποσειδῶνος, μητρός δέ λιβύης τῆς ἐπάφου τοῦ διός, ἥν φασι πρώτην γυναῖκα βασιλεύσασαν ὁμώνυμον αὑτῇ τήν χώραν καταστῆσαι. τυχών δέ τοιούτων προγόνων οὐκ ἐπί τούτοις μόνοις μέγ' ἐφρόνησεν, ἀλλ' ᾠήθη δεῖν καί τῆς ἀρετῆς τῆς αὑτοῦ μνημεῖον εἰς ἅπαντα τόν χρόνον καταλιπεῖν. τήν μέν οὖν μητρῴαν ἀρχήν ὑπερεῖδεν ἐλάττω νομίσας ἤ κατά τήν αὑτοῦ φύσιν εἶναι, πλείστους δέ καταστρεψάμενος καί μεγίστην δύναμιν κτησάμενος ἐν αἰγύπτῳ κατεστήσατο τήν βασιλείαν, οὐκ ἐκ τῶν παρουσῶν μόνον ἀλλ' ἐξ ἁπασῶν προκρίνας τήν ἐκεῖ πολύ διαφέρειν οἴκησιν. ἑώρα γάρ τούς μέν ἄλλους τόπους οὐκ εὐκαίρως οὐδ' εὐαρμόστως πρός τήν τοῦ σύμπαντος φύσιν ἔχοντας, ἀλλά τούς μέν ὑπ' ὄμβρων κατακλυζομένους, τούς δ' ὑπό καυμάτων διαφθειρομένους, ταύτην δέ τήν χώραν ἐν καλλίστῳ μέν τοῦ κόσμου κειμένην, πλεῖστα δέ καί παντοδαπά τἀγαθά φέρειν δυναμένην, ἀθανάτῳ δέ τείχει τῷ νείλῳ τετειχισμένην, ὅς οὐ μόνον φυλακήν ἀλλά καί τροφήν ἱκανήν αὐτῇ παρέχειν πέφυκεν, ἀνάλωτος μέν ὤν καί δύσμαχος τοῖς ἐπιβουλεύουσιν, εὐαγωγός δέ καί πρός πολλά χρήσιμος τοῖς ἐντός αὐτοῦ κατοικοῦσιν. πρός γάρ τοῖς προειρημένοις καί τήν δύναμιν αὐτῶν πρός τήν τῆς γῆς ἐργασίαν ἰσόθεον πεποίηκεν: τῶν γάρ ὄμβρων καί τῶν αὐχμῶν τοῖς μέν ἄλλοις ὁ ζεύς ταμίας ἐστίν, ἐκείνων δ' ἕκαστος ἀμφοτέρων τούτων αὐτός αὑτῷ κύριος καθέστηκεν. εἰς τοσαύτην δ' ὑπερβολήν εὐδαιμονίας ἥκουσιν ὥστε τῇ μέν ἀρετῇ καί τῇ φύσει τῆς χώρας καί τῷ πλήθει τῶν πεδίων ἤπειρον καρ ποῦνται, τῇ δέ τῶν περιόντων διαθέσει καί τῇ τῶν ἐλλειπόντων κομιδῇ διά τήν τοῦ ποταμοῦ δύναμιν νῆσον οἰκοῦσιν: κύκλῳ γάρ αὐτήν περιέχων καί πᾶσαν διαρρέων πολλήν αὐτοῖς εὐπορίαν ἀμφοτέρων τούτων πεποίηκεν. ἤρξατο μέν οὖν ἐντεῦθεν, ὅθεν περ χρή τούς εὖ φρονοῦντας, ἅμα τόν τε τόπον ὡς κάλλιστον καταλαβεῖν καί τροφήν ἱκανήν τοῖς περί αὑτόν ἐξευρεῖν. μετά δέ ταῦτα διελόμενος χωρίς ἑκάστους, τούς μέν ἐπί τάς ἱερωσύνας κατέστησεν, τούς δ' ἐπί τάς τέχνας ἔτρεψεν, τούς δέ τά περί τόν πόλεμον μελετᾶν ἠνάγκασεν, ἡγούμενος τά μέν ἀναγκαῖα καί τάς περιουσίας ἔκ τε τῆς χώρας καί τῶν τεχνῶν δεῖν ὑπάρχειν, τούτων δ' εἶναι φυλακήν ἀσφαλεστάτην τήν τε περί τόν πόλεμον ἐπιμέλειαν καί τήν πρός τούς θεούς εὐσέβειαν. ἅπαντας δέ τούς ἀριθμούς περιλαβών ἐξ ὧν ἄριστ' ἄν τις τά κοινά διοικήσειεν, ἀεί τοῖς αὐτοῖς τάς αὐτάς πράξεις μεταχειρίζεσθαι προσέταξεν, εἰδώς τούς μέν μεταβαλλομένους τάς ἐργασίας οὐδέ πρός ἕν τῶν ἔργων ἀκριβῶς ἔχοντας, τούς δ' ἐπί ταῖς αὐταῖς πράξεσιν συνεχῶς διαμένοντας εἰς ὑπερβολήν ἕκαστον ἀποτελοῦντας. τοιγαροῦν καί πρός τάς τέχνας εὑρήσομεν αὐτούς πλέον διαφέροντας τῶν περί τάς αὐτάς ἐπιστήμας ἤ τούς ἄλλους δημιουργούς τῶν ἰδιωτῶν, καί πρός τήν σύνταξιν, δι' ἧς τήν τε βασιλείαν καί τήν ἄλλην πολιτείαν διαφυλάττουσιν, οὕτω καλῶς ἔχοντας ὥστε καί τῶν φιλοσόφων τούς ὑπέρ τῶν τοιούτων λέγειν ἐπιχειροῦντας καί μάλιστ' εὐδοκιμοῦντας τήν ἐν αἰγύπτῳ προαιρεῖσθαι πολιτείαν ἐπαινεῖν, καί λακεδαιμονίους μέρος τι τῶν ἐκεῖθεν μιμουμένους ἄριστα διοικεῖν τήν αὑτῶν πόλιν. καί γάρ τό μηδένα τῶν μαχίμων ἄνευ τῆς τῶν ἀρχόντων γνώμης ἀποδημεῖν καί τά συσσίτια καί τήν τῶν σωμάτων ἄσκησιν, ἔτι δέ τό μηδενός τῶν ἀναγκαίων ἀποροῦντας τῶν κοινῶν προσταγμάτων ἀμελεῖν, μηδ' ἐπί ταῖς ἄλλαις τέχναις διατρίβειν, ἀλλά τοῖς ὅπλοις καί ταῖς στρατείαις τόν νοῦν προσέχειν, ἐκεῖθεν ἅπαντα ταῦτ' εἰλήφασιν. τοσούτῳ δέ χεῖρον κέχρηνται τούτοις τοῖς ἐπιτηδεύμασιν, ὅσον οὗτοι μέν ἅπαντες στρατιῶται καταστάντες βίᾳ τά τῶν ἄλλων λαμβάνειν ἀξιοῦσιν, ἐκεῖνοι δ' οὕτως οἰκοῦσιν ὥσπερ χρή τούς μήτε τῶν ἰδίων ἀμελοῦντας μήτε τοῖς ἀλλοτρίοις ἐπιβουλεύοντας. γνοίη δ' ἄν τις ἐνθένδε τό διαφέρον ἑκατέρας τῆς πολιτείας. εἰ μέν γάρ ἅπαντες μιμησαίμεθα τήν λακεδαιμονίων ἀργίαν καί πλεονεξίαν, εὐθύς ἄν ἀπολοίμεθα καί διά τήν ἔνδειαν τῶν καθ' ἡμέραν καί διά τόν πόλεμον τόν πρός ἡμᾶς αὐτούς: εἰ δέ τοῖς αἰγυπτίων νομίμοις χρῆσθαι βουληθεῖμεν, καί τοῖς μέν ἐργάζεσθαι, τοῖς δέ τά τούτων σῴζειν δόξειεν, ἕκαστοι τήν αὑτῶν ἔχοντες εὐδαιμόνως ἄν τόν βίον διατελοῖμεν. καί μέν δή καί τῆς περί τήν φρόνησιν ἐπιμελείας εἰκότως ἄν τις ἐκεῖνον αἴτιον νομίσειεν. τοῖς γάρ ἱερεῦσιν παρεσκεύασεν εὐπορίαν μέν ταῖς ἐκ τῶν ἱερῶν προσόδοις, σωφροσύνην δέ ταῖς ἁγνείαις ταῖς ὑπό τῶν νόμων προστεταγμέναις, σχολήν δέ ταῖς τῶν κινδύνων καί τῶν ἄλλων ἔργων ἀτελείαις: μεθ' ὧν ἐκεῖνοι βιοτεύοντες τοῖς μέν σώμασιν ἰατρικήν ἐξεῦρον ἐπικουρίαν, οὐ διακεκινδυνευμένοις φαρμάκοις χρωμένην ἀλλά τοιούτοις ἅ τήν μέν ἀσφάλειαν ὁμοίαν ἔχει τῇ τροφῇ τῇ καθ' ἡμέραν, τάς δ' ὠφελείας τηλικαύτας ὥστ' ἐκείνους ὁμολογουμένως ὑγιεινοτάτους εἶναι καί μακροβιωτάτους, ταῖς δέ ψυχαῖς φιλοσοφίας ἄσκησιν κατέδειξαν ἥ καί νομοθετῆσαι καί τήν φύσιν τῶν ὄντων ζητῆσαι δύναται. καί τούς μέν πρεσβυτέρους ἐπί τά μέγιστα τῶν πραγμάτων ἔταξεν, τούς δέ νεωτέρους ἀμελήσαντας τῶν ἡδονῶν ἐπ' ἀστρολογίᾳ καί λογισμοῖς καί γεωμετρίᾳ διατρίβειν ἔπεισεν, ὧν τάς δυνάμεις οἱ μέν ὡς πρός ἔνια χρησίμας ἐπαινοῦσιν, οἱ δ' ὡς πλεῖστα πρός ἀρετήν συμβαλλομένας ἀποφαίνειν ἐπιχειροῦσιν. μάλιστα δ' ἄξιον ἐπαινεῖν καί θαυμάζειν τήν εὐσέβειαν αὐτῶν καί τήν περί τούς θεούς θεραπείαν. ὅσοι μέν γάρ σφᾶς αὐτούς οὕτω κατεσχημάτισαν ὥστ' ἤ κατά σοφίαν ἤ κατ' ἄλλην τιν' ἀρετήν ὑπολαμβάνεσθαι μειζόνως ἤ κατά τήν ἀξίαν, οὗτοι μέν βλάπτουσι τούς ἐξαπατηθέντας: ὅσοι δέ τῶν θείων πραγμάτων οὕτω προέστησαν ὥστε καί τάς ἐπιμελείας καί τάς τιμωρίας δοκεῖν εἶναι μείζους τῶν συμβαινόντων, οἱ δέ τοιοῦτοι πλεῖστα τόν βίον τόν τῶν ἀνθρώπων ὠφελοῦσιν. καί γάρ τήν ἀρχήν οἱ τόν φόβον ἡμῖν ἐνεργασάμενοι τούτων αἴτιοι γεγόνασι τοῦ μή παντάπασι θηριωδῶς διακεῖσθαι πρός ἀλλήλους. ἐκεῖνοι τοίνυν οὕτως ἁγίως περί ταῦτα καί σεμνῶς ἔχουσιν ὥστε καί τούς ὅρκους πιστοτέρους εἶναι τούς ἐν τοῖς ἐκείνων ἱεροῖς ἤ τούς παρά τοῖς ἄλλοις καθεστῶτας, καί τῶν ἁμαρτημάτων ἕκαστον οἴεσθαι παραχρῆμα δώσειν δίκην, ἀλλ' οὐ διαλήσειν τόν παρόντα χρόνον, οὐδ' εἰς τούς παῖδας ἀναβληθήσεσθαι τάς τιμωρίας. καί ταῦτ' εἰκότως δοξάζουσιν: πολλάς γάρ αὐτοῖς καί παντοδαπάς ἀσκήσεις τῆς ὁσιότητος ἐκεῖνος κατέστησεν, ὅστις καί τῶν ζῴων τῶν παρ' ἡμῖν καταφρονουμένων ἔστιν ἅ σέβεσθαι καί τιμᾶν ἐνομοθέτησεν, οὐκ ἀγνοῶν τήν δύναμιν αὐτῶν, ἀλλ' ἅμα μέν ἐθίζειν οἰόμενος δεῖν τόν ὄχλον ἐμμένειν ἅπασιν τοῖς ὑπό τῶν ἀρχόντων παραγγελλομένοις, ἅμα δέ βουλόμενος πεῖραν λαμβάνειν ἐν τοῖς φανεροῖς ἥντινα περί τῶν ἀφανῶν διάνοιαν ἔχουσιν. ἐνόμιζεν γάρ τούς μέν τούτων ὀλιγωροῦντας τυχόν καί τῶν μειζόνων κατοφρονήσειν, τούς δ' ἐπί πάντων ὁμοίως ἐμμένοντας τῇ τάξει βεβαίως ἔσεσθαι τήν αὑτῶν εὐσέβειαν ἐπιδεδειγμένους. ἔχοι δ' ἄν τις μή σπεύδειν ὡρμημένος πολλά καί θαυμαστά περί τῆς ὁσιότητος αὐτῶν διελθεῖν, ἥν οὔτε μόνος οὔτε πρῶτος ἐγώ τυγχάνω καθεωρακώς, ἀλλά πολλοί καί τῶν ὄντων καί τῶν προγεγενημένων, ὧν καί πυθαγόρας ὁ σάμιός ἐστιν: ὅς ἀφικόμενος εἰς αἴγυπτον καί μαθητής ἐκείνων γενόμενος τήν τ' ἄλλην φιλοσοφίαν πρῶτος εἰς τούς ἕλληνας ἐκόμισεν, καί τά περί τάς θυσίας καί τάς ἁγιστείας τάς ἐν τοῖς ἱεροῖς ἐπιφανέστερον τῶν ἄλλων ἐσπούδασεν, ἡγούμενος, εἰ καί μηδέν αὐτῷ διά ταῦτα πλέον γίγνοιτο παρά τῶν θεῶν, ἀλλ' οὖν παρά γε τοῖς ἀνθρώποις ἐκ τούτων μάλιστ' εὐδοκιμήσειν. ὅπερ αὐτῷ καί συνέβη: τοσοῦτον γάρ εὐδοξίᾳ τούς ἄλλους ὑπερέβαλεν ὥστε καί τούς νεωτέρους ἅπαντας ἐπιθυμεῖν αὐτοῦ μαθητάς εἶναι, καί τούς πρεσβυτέρους ἥδιον ὁρᾶν τούς παῖδας τούς αὑτῶν ἐκείνῳ συγγιγνομένους ἤ τῶν οἰκείων ἐπιμελουμένους. καί τούτοις οὐχ οἷόν τ' ἀπιστεῖν: ἔτι γάρ καί νῦν τούς προσποιουμένους ἐκείνου μαθητάς εἶναι μᾶλλον σιγῶντας θαυμάζουσιν ἤ τούς ἐπί τῷ λέγειν μεγίστην δόξαν ἔχοντας. ἴσως ἄν οὖν τοῖς εἰρημένοις ἀπαντήσειας, ὅτι τήν μέν χώραν καί τούς νόμους καί τήν εὐσέβειαν, ἔτι δέ τήν φιλοσοφίαν ἐπαινῶ τήν αἰγυπτίων, ὡς δέ τούτων αἴτιος ἦν ὅν ὑπεθέμην οὐδεμίαν ἔχω λέγειν ἀπόδειξιν. ἐγώ δ' εἰ μέν ἄλλος τίς μοι τόν τρόπον τοῦτον ἐπέπληττεν, ἡγούμην ἄν αὐτόν πεπαιδευμένως ἐπιτιμᾶν: σοί δ' οὐ προσήκει ταύτην ποιεῖσθαι τήν ἐπίληψιν. βουληθείς γάρ βούσιριν εὐλογεῖν προείλου λέγειν ὡς τόν τε νεῖλον περί τήν χώραν περιέρρηξεν καί τῶν ξένων τούς ἀφικνουμένους θύων κατήσθιεν: ὡς δέ ταῦτ' ἐποίησεν οὐδεμίαν πίστιν εἴρηκας. καίτοι πῶς οὐ καταγέλαστόν ἐστιν ταῦτα παρά τῶν ἄλλων ἀπαιτεῖν, οἷς αὐτός μηδέ κατά μικρόν τυγχάνεις κεχρημένος; ἀλλά τοσούτῳ πλέον ἡμῶν ἀπέχεις τοῦ πιστά λέγειν, ὅσον ἐγώ μέν οὐδενός αὐτόν αἰτιῶμαι τῶν ἀδυνάτων, ἀλλά νόμων καί πολιτείας αἵπερ εἰσί πράξεις τῶν ἀνδρῶν τῶν καλῶν κἀγαθῶν: σύ δέ τοιούτων δημιουργόν ἀποφαίνεις, ὧν οὐδέτερον οὐδείς ἄν ἀνθρώπων ποιήσειεν, ἀλλά τό μέν τῆς τῶν θηρίων ὠμότητος, τό δέ τῆς τῶν θεῶν δυνάμεως ἔργον ἐστίν. ἔπειτ' εἰ καί τυγχάνομεν ἀμφότεροι ψευδῆ λέγοντες, ἀλλ' οὖν ἐγώ μέν κέχρημαι τούτοις τοῖς λόγοις οἷσπερ χρή τούς ἐπαινοῦντας, σύ δ' οἷς προσήκει τούς λοιδοροῦντας: ὥστ' οὐ μόνον τῆς ἀληθείας αὐτῶν, ἀλλά καί τῆς ἰδέας ὅλης δι' ἧς εὐλογεῖν δεῖ, φαίνει διημαρτηκώς. χωρίς δέ τούτων, εἰ δεῖ τῶν σῶν ἀπαλλαγέντας τόν ἐμόν λόγον ἐξετάζειν, οὐδείς ἄν αὐτῷ δικαίως ἐπιπλήξειεν. εἰ μέν γάρ ἄλλος τις ἦν φανερός ὁ ταῦτα πράξας, ἁγώ φημι γεγενῆσθαι δι' ἐκεῖνον, ὁμολογῶ λίαν εἶναι τολμηρός εἰ, περί ὧν ἅπαντες ἐπίστανται, περί τούτων μεταπείθειν ἐπιχειρῶ. νῦν δ' ἐν κοινῷ τῶν πραγμάτων ὄντων καί δοξάσαι δέον περί αὐτῶν, τίν' ἄν τις τῶν ἐκεῖ καθεστώτων ἐκ τῶν εἰκότων σκοπούμενος αἰτιώτερον εἶναι νομίσειεν ἤ τόν ἐκ ποσειδῶνος μέν γεγονότα, πρός δέ μητρός ἀπό διός ὄντα, μεγίστην δέ δύναμιν τῶν καθ' αὑτόν κτησάμενον καί παρά τοῖς ἄλλοις ὀνομαστότατον γεγενημένον; οὐ γάρ δή που τούς ἁπάντων τούτων ἀπολελειμμένους προσήκει μᾶλλον ἤ 'κεῖνον τηλικούτων ἀγαθῶν εὑρετάς γενέσθαι. καί μέν δή καί τοῖς χρόνοις ῥᾳδίως ἄν τις τούς λόγους τούς τῶν λοιδορούντων ἐκεῖνον ψευδεῖς ὄντας ἐπιδείξειεν. οἱ γάρ αὐτοί τῆς τε βουσίριδος ξενοφονίας κατηγοροῦσιν καί φασιν αὐτόν ὑφ' ἡρακλέους ἀποθανεῖν: ὁμολογεῖται δέ παρά πάντων τῶν λογοποιῶν περσέως τοῦ διός καί δανάης ἡρακλέα μέν εἶναι τέτταρσιν γενεαῖς νεώτερον, βούσιριν δέ πλέον ἤ διακοσίοις ἔτεσι πρεσβύτερον. καίτοι τόν βουλόμενον ἀπολύσασθαι τήν ὑπέρ ἐκείνου διαβολήν πῶς οὐκ ἄτοπόν ἐστιν ταύτην τήν πίστιν παραλιπεῖν, τήν οὕτως ἐναργῆ καί τηλικαύτην δύναμιν ἔχουσαν; ἀλλά γάρ οὐδέν σοι τῆς ἀληθείας ἐμέλησεν, ἀλλά ταῖς τῶν ποιητῶν βλασφημίαις ἐπηκολούθησας, οἵ δεινότερα μέν πεποιηκότας καί πεπονθότας ἀποφαίνουσιν τούς ἐκ τῶν ἀθανάτων γεγονότας ἤ τούς ἐκ τῶν ἀνθρώπων τῶν ἀνοσιωτάτων, τοιούτους δέ λόγους περί αὐτῶν τῶν θεῶν εἰρήκασιν οἵους οὐδείς ἄν περί τῶν ἐχθρῶν εἰπεῖν τολμήσειεν: οὐ γάρ μόνον κλοπάς καί μοιχείας καί παρ' ἀνθρώποις θητείας αὐτοῖς ὠνείδισαν, ἀλλά καί παίδων βρώσεις καί πατέρων ἐκτομάς καί μητέρων δεσμούς καί πολλάς ἄλλας ἀνομίας κατ' αὐτῶν ἐλογοποίησαν. ὑπέρ ὧν τήν μέν ἀξίαν δίκην οὐκ ἔδοσαν: οὐ μήν ἀτιμώρητοί γε διέφυγον, ἀλλ' οἱ μέν αὐτῶν ἀλῆται καί τῶν καθ' ἡμέραν ἐνδεεῖς κατέστησαν, οἱ δ' ἐτυφλώθησαν, ἄλλος δέ φεύγων τήν πατρίδα καί τοῖς οἰκειοτάτοις πολεμῶν ἅπαντα τόν χρόνον διετέλεσεν, ὀρφεύς δ' ὁ μάλιστα τούτων τῶν λόγων ἁψάμενος διασπασθείς τόν βίον ἐτελεύτησεν. ὥστ', ἤν σωφρονῶμεν, οὐ μιμησόμεθα τούς λόγους τούς ἐκείνων, οὐδέ περί μέν τῆς πρός ἀλλήλους κακηγορίας νομοθετήσομεν, τῆς δ' εἰς τούς θεούς παρρησίας ὀλιγωρήσομεν, ἀλλά φυλαξόμεθα καί νομιοῦμεν ὁμοίως ἀσεβεῖν τούς τε λέγοντας τά τοιαῦτα καί τούς πιστεύοντας αὐτοῖς. ἐγώ μέν οὖν οὐχ ὅπως τούς θεούς, ἀλλ' οὐδέ τούς ἐξ ἐκείνων γεγονότας οὐδεμιᾶς ἡγοῦμαι κακίας μετασχεῖν, ἀλλ' αὐτούς τε πάσας ἔχοντας τάς ἀρετάς φῦναι καί τοῖς ἄλλοις τῶν καλλίστων ἐπιτηδευμάτων ἡγεμόνας καί διδασκάλους γεγενῆσθαι. καί γάρ ἄλογον, εἰ τῆς μέν ἡμετέρας εὐπαιδίας εἰς τούς θεούς τήν αἰτίαν ἀναφέρομεν, τῆς δέ σφετέρας αὐτῶν μηδέν αὐτούς φροντίζειν νομίζοιμεν. ἀλλ' εἰ μέν ἡμῶν τις τῆς τῶν ἀνθρώπων φύσεως κατασταίη κύριος, οὐδ' ἄν τούς οἰκέτας ἐάσειεν εἶναι πονηρούς: ἐκείνων δέ καταγιγνώσκομεν ὡς καί τούς ἐξ αὑτῶν γεγονότας περιεῖδον οὕτως ἀσεβεῖς καί παρανόμους ὄντας. καί σύ μέν οἴει καί τούς μηδέν προσήκοντας, ἤν σοι πλησιάσωσιν, βελτίους ποιήσειν, τούς δέ θεούς οὐδεμίαν ἡγεῖ τῆς τῶν παίδων ἀρετῆς ἔχειν ἐπιμέλειαν. καίτοι κατά τόν σόν λόγον δυοῖν τοῖν αἰσχίστοιν οὐ διαμαρτάνουσιν: εἰ μέν γάρ μηδέν δέονται χρηστούς αὐτούς εἶναι, χείρους εἰσίν τῶν ἀνθρώπων τήν διάνοιαν, εἰ δέ βούλονται μέν, ἀποροῦσι δ' ὅπως ποιήσουσιν, ἐλάττω τῶν σοφιστῶν τήν δύναμιν ἔχουσιν. πολλῶν δ' ἐνόντων εἰπεῖν ἐξ ὧν ἄν τις καί τόν ἔπαινον καί τήν ἀπολογίαν μηκύνειεν, οὐχ ἡγοῦμαι δεῖν μακρολογεῖν: οὐ γάρ ἐπίδειξιν τοῖς ἄλλοις ποιούμενος, ἀλλ' ὑποδεῖξαί σοι βουλόμενος ὡς χρή τούτων ἑκάτερον ποιεῖν, διείλεγμαι περί αὐτῶν, ἐπεί τόν γε λόγον ὅν συνέγραψας, οὐκ ἀπολογίαν ὑπέρ βουσίριδος, ἀλλ' ὁμολογίαν τῶν ἐπικαλουμένων δικαίως ἄν τις εἶναι νομίσειεν. οὐ γάρ ἀπολύεις αὐτόν τῶν αἰτιῶν, ἀλλ' ἀποφαίνεις ὡς καί τῶν ἄλλων τινές ταὐτά πεποιήκασιν, ῥᾳθυμοτάτην τοῖς ἁμαρτάνουσιν εὑρίσκων καταφυγήν. εἰ γάρ τῶν μέν ἀδικημάτων μή ῥᾴδιον εὑρεῖν ὅ μήπω τυγχάνει γεγενημένον, τούς δ' ἐφ' ἑκάστοις αὐτῶν ἁλισκομένους μηδέν ἡγοίμεθα δεινόν ποιεῖν, ὅταν ἕτεροι ταὐτά φαίνωνται διαπεπραγμένοι, πῶς οὐκ ἄν καί τάς ἀπολογίας ἅπασιν ῥᾳδίας ποιήσαιμεν καί τοῖς βουλομένοις εἶναι πονηροῖς πολλήν ἐξουσίαν παρασκευάσαιμεν; μάλιστα δ' ἄν κατίδοις τήν εὐήθειαν τῶν εἰρημένων ἐπί σαυτοῦ θεωρήσας. ἐνθυμήθητι γάρ: εἰ μεγάλων καί δεινῶν αἰτιῶν περί σέ γεγονυιῶν τοῦτόν τις τόν τρόπον σοι συνείποι, πῶς ἄν διατεθείης; ἐγώ μέν γάρ οἶδ' ὅτι μᾶλλον ἄν αὐτόν μισήσειας ἤ τούς κατηγοροῦντας. καίτοι πῶς οὐκ αἰσχρόν τοιαύτας ὑπέρ τῶν ἄλλων ποιεῖσθαι τάς ἀπολογίας, ἐφ' αἷς ὑπέρ σαυτοῦ λεγομέναις μάλιστ' ἄν ὀργισθείης; σκέψαι δέ κἀκεῖνο καί δίελθε πρός αὑτόν. εἴ τις τῶν σοι συνόντων ἐπαρθείη ποιεῖν ἅ σύ τυγχάνεις εὐλογῶν, πῶς οὐκ ἄν ἀθλιώτατος εἴη καί τῶν <νῦν> ὄντων καί τῶν πώποτε γεγενημένων; ἆρ' οὖν χρή τοιούτους λόγους γράφειν, οἷς τοῦτο προσέσται μέγιστον ἀγαθόν, ἤν μηδένα πεῖσαι τῶν ἀκουσάντων δυνηθῶσιν; ἀλλά γάρ ἴσως ἄν εἴποις ὡς οὐδέ σέ τοῦτο παρέλαθεν, ἀλλ' ἐβουλήθης τοῖς φιλοσόφοις παράδειγμα καταλιπεῖν ὡς χρή περί τῶν αἰσχρῶν αἰτιῶν καί δυσχερῶν πραγμάτων ποιεῖσθαι τάς ἀπολογίας. ἀλλ' εἰ καί πρότερον ἠγνόεις, ἡγοῦμαί σοι νῦν γεγενῆσθαι φανερόν ὅτι πολύ θᾶττον ἄν τις σωθείη μηδέν φθεγξάμενος ἤ τοῦτον τόν τρόπον ἀπολογησάμενος. καί μέν δή καί τοῦτο δῆλον, ὅτι τῆς φιλοσοφίας ἐπικήρως διακειμένης καί φθονουμένης διά τούς τοιούτους τῶν λόγων ἔτι μᾶλλον αὐτήν μισήσουσιν. ἤν οὖν ἐμοί πείθῃ, μάλιστα μέν οὐ ποιήσει τοῦ λοιποῦ πονηράς ὑποθέσεις, εἰ δέ μή, τοιαῦτα ζητήσεις λέγειν ἐξ ὧν μήτ' αὐτός χείρων εἶναι δόξεις μήτε τούς μιμουμένους λυμανεῖ μήτε τήν περί τούς λόγους παίδευσιν διαβαλεῖς. καί μή θαυμάσῃς, εἰ νεώτερος ὤν καί μηδέν σοι προσήκων οὕτω προχείρως ἐπιχειρῶ σε νουθετεῖν: ἡγοῦμαι γάρ οὐ τῶν πρεσβυτάτων οὐδέ τῶν οἰκειοτάτων, ἀλλά τῶν πλεῖστ' εἰδότων καί βουλομένων ὠφελεῖν ἔργον εἶναι περί τῶν τοιούτων συμβουλεύειν. [11] {work} {πανηγυρικοσ} πολλάκις ἐθαύμασα τῶν τάς πανηγύρεις συναγαγόντων καί τούς γυμνικούς ἀγῶνας καταστησάντων, ὅτι τάς μέν τῶν σωμάτων εὐτυχίας οὕτω μεγάλων δωρεῶν ἠξίωσαν, τοῖς δ' ὑπέρ τῶν κοινῶν ἰδίᾳ πονήσασι καί τάς αὑτῶν ψυχάς οὕτω παρασκευάσασιν ὥστε καί τούς ἄλλους ὠφελεῖν δύνασθαι, τούτοις δ' οὐδεμίαν τιμήν ἀπένειμαν, ὧν εἰκός ἦν αὐτούς μᾶλλον ποιήσασθαι πρόνοιαν: τῶν μέν γάρ ἀθλητῶν δίς τοσαύτην ῥώμην λαβόντων οὐδέν ἄν πλέον γένοιτο τοῖς ἄλλοις, ἑνός δ' ἀνδρός εὖ φρονήσαντος ἅπαντες ἄν ἀπολαύσειαν οἱ βουλόμενοι κοινωνεῖν τῆς ἐκείνου διανοίας. οὐ μήν ἐπί τούτοις ἀθυμήσας εἱλόμην ῥᾳθυμεῖν, ἀλλ' ἱκανόν νομίσας ἆθλον ἔσεσθαί μοι τήν δόξαν τήν ἀπ' αὐτοῦ τοῦ λόγου γενησομένην ἥκω συμβουλεύσων περί τε τοῦ πολέμου τοῦ πρός τούς βαρβάρους καί τῆς ὁμονοίας τῆς πρός ἡμᾶς αὐτούς, οὐκ ἀγνοῶν ὅτι πολλοί τῶν προσποιησαμένων εἶναι σοφιστῶν ἐπί τοῦτον τόν λόγον ὥρμησαν, ἀλλ' ἅμα μέν ἐλπίζων τοσοῦτον διοίσειν ὥστε τοῖς ἄλλοις μηδέν πώποτε δοκεῖν εἰρῆσθαι περί αὐτῶν, ἅμα δέ προκρίνας τούτους καλλίστους εἶναι τῶν λόγων, οἵτινες περί μεγίστων τυγχάνουσιν ὄντες καί τούς τε λέγοντας μάλιστ' ἐπιδεικνύουσι καί τούς ἀκούοντας πλεῖστ' ὠφελοῦσιν: ὧν εἶς οὗτός ἐστιν. ἔπειτ' οὐδ' οἱ καιροί πω παρεληλύθασιν ὥστ' ἤδη μάτην εἶναι τό μεμνῆσθαι περί τούτων. τότε γάρ χρή παύεσθαι λέγοντας, ὅταν ἤ τά πράγματα λάβῃ τέλος καί μηκέτι δέῃ βουλεύεσθαι περί αὐτῶν, ἤ τόν λόγον ἴδῃ τις ἔχοντα πέρας ὥστε μηδεμίαν λελεῖφθαι τοῖς ἄλλοις ὑπερβολήν. ἕως δ' ἄν τά μέν ὁμοίως ὥσπερ πρότερον φέρηται, τά δ' εἰρημένα φαύλως ἔχοντα τυγχάνῃ, πῶς οὐ χρή σκοπεῖν καί φιλοσοφεῖν τοῦτον τόν λόγον, ὅς ἤν κατορθωθῇ, καί τοῦ πολέμου τοῦ πρός ἀλλήλους καί τῆς ταραχῆς τῆς παρούσης καί τῶν μεγίστων κακῶν ἡμᾶς ἀπαλλάξει; πρός δέ τούτοις εἰ μέν μηδαμῶς ἄλλως οἷόν τ' ἦν δηλοῦν τάς αὐτάς πράξεις ἀλλ' ἤ διά μιᾶς ἰδέας, εἶχεν ἄν τις ὑπολαβεῖν ὡς περίεργόν ἐστι τόν αὐτόν τρόπον ἐκείνοις λέγοντα πάλιν ἐνοχλεῖν τοῖς ἀκούουσιν: ἐπειδή δ' οἱ λόγοι τοιαύτην ἔχουσι τήν φύσιν ὥσθ' οἷόν τ' εἶναι περί τῶν αὐτῶν πολλαχῶς ἐξηγήσασθαι καί τά τε μεγάλα ταπεινά ποιῆσαι καί τοῖς μικροῖς μέγεθος περιθεῖναι, καί τά τε παλαιά καινῶς διελθεῖν καί περί τῶν νεωστί γεγενημένων ἀρχαίως εἰπεῖν, οὐκέτι φευκτέον ταῦτ' ἐστί περί ὧν ἕτεροι πρότερον εἰρήκασιν, ἀλλ' ἄμεινον ἐκείνων εἰπεῖν πειρατέον. αἱ μέν γάρ πράξεις αἱ προγεγενημέναι κοιναί πᾶσιν ἡμῖν κατελείφθησαν, τό δ' ἐν καιρῷ ταύταις καταχρήσασθαι καί τά προσήκοντα περί ἑκάστης ἐνθυμηθῆναι καί τοῖς ὀνόμασιν εὖ διαθέσθαι τῶν εὖ φρονούντων ἴδιόν ἐστιν. ἡγοῦμαι δ' οὕτως ἄν μεγίστην ἐπίδοσιν λαμβάνειν καί τάς ἄλλας τέχνας καί τήν περί τούς λόγους φιλοσοφίαν, εἴ τις θαυμάζοι καί τιμῴη μή τούς πρώτους τῶν ἔργων ἀρχομένους, ἀλλά τούς ἄρισθ' ἕκαστον αὐτῶν ἐξεργαζομένους, μηδέ τούς περί τούτων ζητοῦντας λέγειν, περί ὧν μηδείς πρότερον εἴρηκεν, ἀλλά τούς οὕτως ἐπισταμένους εἰπεῖν ὡς οὐδείς ἄν ἄλλος δύναιτο. καίτοι τινές ἐπιτιμῶσι τῶν λόγων τοῖς ὑπέρ τούς ἰδιώτας ἔχουσι καί λίαν ἀπηκριβωμένοις, καί τοσοῦτον διημαρτήκασιν ὥστε τούς πρός ὑπερβολήν πεποιημένους πρός τούς ἀγῶνας τούς περί τῶν ἰδίων συμβολαίων σκοποῦσιν, ὥσπερ ὁμοίως δέον ἀμφοτέρους ἔχειν, ἀλλ' οὐ τούς μέν ἀφελῶς, τούς δ' ἐπιδεικτικῶς, ἤ σφᾶς μέν διορῶντας τάς μετριότητας, τόν δ' ἀκριβῶς ἐπιστάμενον λέγειν ἁπλῶς οὐκ ἄν δυνάμενον εἰπεῖν. οὗτοι μέν οὖν οὐ λελήθασιν ὅτι τούτους ἐπαινοῦσιν ὧν ἐγγύς αὐτοί τυγχάνουσιν ὄντες: ἐμοί δ' οὐδέν πρός τούς τοιούτους, ἀλλά πρός ἐκείνους ἐστί τούς οὐδέν ἀποδεξομένους τῶν εἰκῇ λεγομένων, ἀλλά δυσχερανοῦντας καί ζητήσοντας ἰδεῖν τι τοιοῦτον ἐν τοῖς ἐμοῖς οἷον παρά τοῖς ἄλλοις οὐχ εὑρήσουσιν. πρός οὕς ἔτι μικρόν ὑπέρ ἐμαυτοῦ θρασυνάμενος ἤδη περί τοῦ πράγματος ποιήσομαι τούς λόγους. τούς μέν γάρ ἄλλους ἐν τοῖς προοιμίοις ὁρῶ καταπραΰνοντας τούς ἀκροατάς καί προφασιζομένους ὑπέρ τῶν μελλόντων ῥηθήσεσθαι καί λέγοντας, τούς μέν ὡς ἐξ ὑπογυίου γέγονεν αὐτοῖς ἡ παρασκευή, τούς δ' ὡς χαλεπόν ἐστιν ἴσους τούς λόγους τῷ μεγέθει τῶν ἔργων ἐξευρεῖν. ἐγώ δ' ἤν μή καί τοῦ πράγματος ἀξίως εἴπω καί τῆς δόξης τῆς ἐμαυτοῦ καί τοῦ χρόνου, μή μόνον τοῦ περί τόν λόγον ἡμῖν διατριφθέντος, ἀλλά καί σύμπαντος οὗ βεβίωκα, παρακελεύομαι μηδεμίαν μοι συγγνώμην ἔχειν, ἀλλά καταγελᾶν καί καταφρονεῖν: οὐδέν γάρ ὅ τι τῶν τοιούτων οὐκ ἄξιός εἰμι πάσχειν, εἴπερ μηδέν διαφέρων οὕτω μεγάλας ποιοῦμαι τάς ὑποσχέσεις. περί μέν οὖν τῶν ἰδίων ταῦτά μοι προειρήσθω. περί δέ τῶν κοινῶν, ὅσοι μέν εὐθύς ἐπελθόντες διδάσκουσιν ὡς χρή διαλυσαμένους τάς πρός ἡμᾶς αὐτούς ἔχθρας ἐπί τόν βάρβαρον τραπέσθαι, καί διεξέρχονται τάς τε συμφοράς τάς ἐκ τοῦ πολέμου τοῦ πρός ἀλλήλους ἡμῖν γεγενημένας καί τάς ὠφελείας τάς ἐκ τῆς στρατείας τῆς ἐπ' ἐκεῖνον ἐσομένας, ἀληθῆ μέν λέγουσιν, οὐ μήν ἐντεῦθεν ποιοῦνται τήν ἀρχήν ὅθεν ἄν μάλιστα συστῆσαι ταῦτα δυνηθεῖεν. τῶν γάρ ἑλλήνων οἱ μέν ὑφ' ἡμῖν, οἱ δ' ὑπό λακεδαιμονίοις εἰσίν: αἱ γάρ πολιτεῖαι, δι' ὧν οἰκοῦσι τάς πόλεις, οὕτω τούς πλείστους αὐτῶν διειλήφασιν. ὅστις οὖν οἴεται τούς ἄλλους κοινῇ τι πράξειν ἀγαθόν πρίν ἄν τούς προεστῶτας αὐτῶν διαλλάξῃ, λίαν ἁπλῶς ἔχει καί πόρρω τῶν πραγμάτων ἐστίν. ἀλλά δεῖ τόν μή μόνον ἐπίδειξιν ποιούμενον, ἀλλά καί διαπράξασθαί τι βουλόμενον ἐκείνους τούς λόγους ζητεῖν, οἵτινες τώ πόλεε τούτω πείσουσιν ἰσομοιρῆσαι πρός ἀλλήλας καί τάς θ' ἡγεμονίας διελέσθαι, καί τάς πλεονεξίας, ἅς νῦν παρά τῶν ἑλλήνων ἐπιθυμοῦσιν αὑταῖς γίγνεσθαι, ταύτας παρά τῶν βαρβάρων ποιήσασθαι. τήν μέν οὖν ἡμετέραν πόλιν ῥᾴδιον ἐπί ταῦτα προαγαγεῖν, λακεδαιμόνιοι δέ νῦν μέν ἔτι δυσπείστως ἔχουσι: παρειλήφασι γάρ ψευδῆ λόγον, ὡς ἔστιν αὐτοῖς ἡγεῖσθαι πάτριον: ἤν δ' ἐπιδείξῃ τις αὐτοῖς ταύτην τήν τιμήν ἡμετέραν οὖσαν μᾶλλον ἤ 'κείνων, τάχ' ἄν ἐάσαντες τό διακριβοῦσθαι περί τούτων ἐπί τό συμφέρον ἔλθοιεν. ἐχρῆν μέν οὖν καί τούς ἄλλους ἐντεῦθεν ἄρχεσθαι καί μή πρότερον περί τῶν ὁμολογουμένων συμβουλεύειν, πρίν περί τῶν ἀμφισβητουμένων ἡμᾶς ἐδίδαξαν: ἐμοί δ' οὖν ἀμφοτέρων ἕνεκα προσήκει περί ταῦτα ποιήσασθαι τήν πλείστην διατριβήν, μάλιστα μέν ἵνα προὔργου τι γένηται καί παυσάμενοι τῆς πρός ἡμᾶς αὐτούς φιλονικίας κοινῇ τοῖς βαρβάροις πολεμήσωμεν, εἰ δέ τοῦτ' ἐστίν ἀδύνατον, ἵνα δηλώσω τούς ἐμποδών ὄντας τῇ τῶν ἑλλήνων εὐδαιμονίᾳ, καί πᾶσι γένηται φανερόν ὅτι καί πρότερον ἡ πόλις ἡμῶν δικαίως τῆς θαλάττης ἦρξεν καί νῦν οὐκ ἀδίκως ἀμφισβητεῖ τῆς ἡγεμονίας. τοῦτο μέν γάρ εἰ δεῖ τούτους ἐφ' ἑκάστῳ τιμᾶσθαι τῶν ἔργων τούς ἐμπειροτάτους ὄντας καί μεγίστην δύναμιν ἔχοντας, ἀναμφισβητήτως ἡμῖν προσήκει τήν ἡγεμονίαν ἀπολαβεῖν, ἥνπερ πρότερον ἐτυγχάνομεν ἔχοντες: οὐδείς γάρ ἄν ἑτέραν πόλιν ἐπιδείξειεν τοσοῦτον ἐν τῷ πολέμῳ τῷ κατά γῆν ὑπερέχουσαν, ὅσον τήν ἡμετέραν ἐν τοῖς κινδύνοις τοῖς κατά θάλατταν διαφέρουσαν. τοῦτο δ' εἴ τινες ταύτην μέν μή νομίζουσιν δικαίαν εἶναι τήν κρίσιν, ἀλλά πολλάς τάς μεταβολάς γίγνεσθαι, τάς γάρ δυναστείας οὐδέποτε τοῖς αὐτοῖς παραμένειν, ἀξιοῦσιν δέ τήν ἡγεμονίαν ἔχειν ὥσπερ ἄλλο τι γέρας ἤ τούς πρώτους τυχόντας ταύτης τῆς τιμῆς ἤ τούς πλείστων ἀγαθῶν αἰτίους τοῖς ἕλλησιν ὄντας, ἡγοῦμαι καί τούτους εἶναι μεθ' ἡμῶν: ὅσῳ γάρ ἄν τις πορρωτέρωθεν σκοπῇ περί τούτων ἀμφοτέρων, τοσούτῳ πλέον ἀπολείψομεν τούς ἀμφισβητοῦντας. ὁμο λογεῖται μέν γάρ τήν πόλιν ἡμῶν ἀρχαιοτάτην εἶναι καί μεγίστην καί παρά πᾶσιν ἀνθρώποις ὀνομαστοτάτην: οὕτω δέ καλῆς τῆς ὑποθέσεως οὔσης, ἐπί τοῖς ἐχομένοις τούτων ἔτι μᾶλλον ἡμᾶς προσήκει τιμᾶσθαι. ταύτην γάρ οἰκοῦμεν οὐχ ἑτέρους ἐκβαλόντες οὐδ' ἐρήμην καταλαβόντες οὐδ' ἐκ πολλῶν ἐθνῶν μιγάδες συλλεγέντες, ἀλλ' οὕτω καλῶς καί γνησίως γεγόναμεν ὥστ' ἐξ ἧσπερ ἔφυμεν, ταύτην ἔχοντες ἅπαντα τόν χρόνον διατελοῦμεν, αὐτόχθονες ὄντες καί τῶν ὀνομάτων τοῖς αὐτοῖς οἷσπερ τούς οἰκειοτάτους τήν πόλιν ἔχοντες προσειπεῖν. μόνοις γάρ ἡμῖν τῶν ἑλλήνων τήν αὐτήν τροφόν καί πατρίδα καί μητέρα καλέσαι προσήκει. καίτοι χρή τούς εὐλόγως μέγα φρονοῦντας καί περί τῆς ἡγεμονίας δικαίως ἀμφισβητοῦντας καί τῶν πατρίων πολλάκις μεμνημένους τοιαύτην τήν ἀρχήν τοῦ γένους ἔχοντας φαίνεσθαι. τά μέν οὖν ἐξ ἀρχῆς ὑπάρξαντα καί παρά τῆς τύχης δωρηθέντα τηλικαῦθ' ἡμῖν τό μέγεθός ἐστιν: ὅσων δέ τοῖς ἄλλοις ἀγαθῶν αἴτιοι γεγόναμεν, οὕτως ἄν κάλλιστ' ἐξετάσαιμεν, εἰ τόν τε χρόνον ἀπ' ἀρχῆς καί τάς πράξεις τάς τῆς πόλεως ἐφεξῆς διέλθοιμεν. εὑρήσομεν γάρ αὐτήν οὐ μόνον τῶν πρός τόν πόλεμον κινδύνων, ἀλλά καί τῆς ἄλλης κατασκευῆς, ἐν ᾗ κατοικοῦμεν καί μεθ' ἧς πολιτευόμεθα καί δι' ἥν ζῆν δυνάμεθα, σχεδόν ἁπάσης αἰτίαν οὖσαν. ἀνάγκη δέ προαιρεῖσθαι τῶν εὐεργεσιῶν μή τάς διά μικρότητα διαλαθούσας καί κατασιωπηθείσας, ἀλλά τάς διά τό μέγεθος ὑπό πάντων ἀνθρώπων καί πάλαι καί νῦν πανταχοῦ καί λεγομένας καί μνημονευομένας. πρῶτον μέν τοίνυν, οὗ πρῶτον ἡ φύσις ἡμῶν ἐδεήθη, διά τῆς πόλεως τῆς ἡμετέρας ἐπορίσθη: καί γάρ εἰ μυθώδης ὁ λόγος γέγονεν, ὅμως αὐτῷ καί νῦν ῥηθῆναι προσήκει. δήμητρος γάρ ἀφικομένης εἰς τήν χώραν, ὅτ' ἐπλανήθη τῆς κόρης ἁρπασθείσης, καί πρός τούς προγόνους ἡμῶν εὐμενῶς διατεθείσης ἐκ τῶν εὐεργεσιῶν, ἅς οὐχ οἷόν τ' ἄλλοις ἤ τοῖς μεμυημένοις ἀκούειν, καί δούσης δωρεάς διττάς, αἵπερ μέγισται τυγχάνουσιν οὖσαι, τούς τε καρπούς, οἵ τοῦ μή θηριωδῶς ζῆν ἡμᾶς αἴτιοι γεγόνασιν, καί τήν τελετήν, ἧς οἱ μετασχόντες περί τε τῆς τοῦ βίου τελευτῆς καί τοῦ σύμπαντος αἰῶνος ἡδίους τάς ἐλπίδας ἔχουσιν, οὕτως ἡ πόλις ἡμῶν οὐ μόνον θεοφιλῶς, ἀλλά καί φιλανθρώπως ἔσχεν, ὥστε κυρία γενομένη τοσούτων ἀγαθῶν οὐκ ἐφθόνησεν τοῖς ἄλλοις, ἀλλ' ὧν ἔλαβεν ἅπασιν μετέδωκεν. καί τά μέν ἔτι καί νῦν καθ' ἕκαστον τόν ἐνιαυτόν δείκνυμεν, τῶν δέ συλλήβδην τάς τε χρείας καί τάς ἐργασίας καί τάς ὠφελείας τάς ἀπ' αὐτῶν γιγνομένας ἐδίδαξεν. καί τούτοις ἀπιστεῖν μικρῶν ἔτι προστεθέντων οὐδείς ἄν ἀξιώσειεν. πρῶτον μέν γάρ ἐξ ὧν ἄν τις καταφρονήσειεν τῶν λεγομένων ὡς ἀρχαίων ὄντων, ἐκ τῶν αὐτῶν τούτων εἰκότως ἄν καί τάς πράξεις γεγενῆσθαι νομίσειεν: διά γάρ τό πολλούς εἰρηκέναι καί πάντας ἀκηκοέναι προσήκει μή καινά μέν, πιστά δέ δοκεῖν εἶναι τά λεγόμενα περί αὐτῶν. ἔπειτ' οὐ μόνον ἐνταῦθα καταφυγεῖν ἔχομεν, ὅτι τόν λόγον καί τήν φήμην ἐκ πολλοῦ παρειλήφαμεν, ἀλλά καί σημείοις μείζοσιν ἤ τούτοις ἔστιν ἡμῖν χρήσασθαι περί αὐτῶν. αἱ μέν γάρ πλεῖσται τῶν πόλεων ὑπόμνημα τῆς παλαιᾶς εὐεργεσίας ἀπαρχάς τοῦ σίτου καθ' ἕκαστον ἐνιαυτόν ὡς ἡμᾶς ἀποπέμπουσιν, ταῖς δ' ἐκλειπούσαις πολλάκις ἡ πυθία προσέταξεν ἀποφέρειν τά μέρη τῶν καρπῶν καί ποιεῖν πρός τήν πόλιν τήν ἡμετέραν τά πάτρια. καίτοι περί τίνων χρή μᾶλλον πιστεύειν ἤ περί ὧν ὅ τε θεός ἀναιρεῖ καί πολλοῖς τῶν ἑλλήνων συνδοκεῖ καί τά τε πάλαι ῥηθέντα τοῖς παροῦσιν ἔργοις συμμαρτυρεῖ καί τά νῦν γιγνόμενα τοῖς ὑπ' ἐκείνων εἰρημένοις ὁμολογεῖ; χωρίς δέ τούτων, ἤν ἅπαντα ταῦτ' ἐάσαντες ἀπό τῆς ἀρχῆς σκοπῶμεν, εὑρήσομεν ὅτι τόν βίον οἱ πρῶτοι φανέντες ἐπί γῆς οὐκ εὐθύς οὕτως ὥσπερ νῦν ἔχοντα κατέλαβον, ἀλλά κατά μικρόν αὐτοί συνεπορίσαντο. τίνας οὖν χρή μᾶλλον νομίζειν ἤ δωρεάν παρά τῶν θεῶν λαβεῖν ἤ ζητοῦντας αὐτούς ἐντυχεῖν; οὐ τούς ὑπό πάντων ὁμολογουμένους καί πρώτους γενομένους καί πρός τε τάς τέχνας εὐφυεστάτους ὄντας καί πρός τά τῶν θεῶν εὐσεβέστατα διακειμένους; καί μήν ὅσης προσήκει τιμῆς τυγχάνειν τούς τηλικούτων ἀγαθῶν αἰτίους, περίεργον διδάσκειν. οὐδείς γάρ ἄν δύναιτο δωρεάν τοσαύτην τό μέγεθος εὑρεῖν ἥτις ἴση τοῖς πεπραγμένοις ἐστίν. περί μέν οὖν τοῦ μεγίστου τῶν εὐεργετημάτων καί πρώτου γενομένου καί πᾶσι κοινοτάτου ταῦτ' εἰπεῖν ἔχομεν. περί δέ τούς αὐτούς χρόνους ὁρῶσα τούς μέν βαρβάρους τήν πλείστην τῆς χώρας κατέχοντας, τούς δ' ἕλληνας εἰς μικρόν τόπον κατακεκλειμένους καί διά σπανιότητα τῆς γῆς ἐπιβουλεύοντάς τε σφίσιν αὐτοῖς καί στρατείας ἐπ' ἀλλήλους ποιουμένους, καί τούς μέν δι' ἔνδειαν τῶν καθ' ἡμέραν, τούς δέ διά τόν πόλεμον ἀπολλυμένους, οὐδέ ταῦθ' οὕτως ἔχοντα περιεῖδεν, ἀλλ' ἡγεμόνας εἰς τάς πόλεις ἐξέπεμψεν, οἵ παραλαβόντες τούς μάλιστα βίου δεομένους, στρατηγοί καταστάντες αὐτῶν καί πολέμῳ κρατήσαντες τούς βαρβάρους, πολλάς μέν ἐφ' ἑκατέρας τῆς ἠπείρου πόλεις ἔκτισαν, ἁπάσας δέ τάς νήσους κατῴκισαν, ἀμφοτέρους δέ καί τούς ἀκολουθήσαντας καί τούς ὑπομείναντας ἔσωσαν: τοῖς μέν γάρ ἱκανήν τήν οἴκοι χώραν κατέλιπον, τοῖς δέ πλείω τῆς ὑπαρχούσης ἐπόρισαν: ἅπαντα γάρ περιεβάλοντο τόν τόπον ὅν νῦν τυγχάνομεν κατέχοντες. ὥστε καί τοῖς ὕστερον βουληθεῖσιν ἀποικίσαι τινάς καί μιμήσασθαι τήν πόλιν τήν ἡμετέραν πολλήν ῥᾳστώνην ἐποίησαν: οὐ γάρ αὐτούς ἔδει κτωμένους χώραν διακινδυνεύειν, ἀλλ' εἰς τήν ὑφ' ἡμῶν ἀφορισθεῖσαν, εἰς ταύτην οἰκεῖν ἰόντας. καίτοι τίς ἄν ταύτης ἡγεμονίαν ἐπιδείξειεν ἤ πατριωτέραν τῆς πρότερον γενομένης πρίν τάς πλείστας οἰκισθῆναι τῶν ἑλληνίδων πόλεων, ἤ μᾶλλον συμφέρουσαν τῆς τούς μέν βαρβάρους ἀναστάτους ποιησάσης, τούς δ' ἕλληνας εἰς τοσαύτην εὐπορίαν προαγαγούσης; οὐ τοίνυν, ἐπειδή τά μέγιστα συνδιέπραξεν, τῶν ἄλλων ὠλιγώρησεν, ἀλλ' ἀρχήν μέν ταύτην ἐποιήσατο τῶν εὐεργεσιῶν, τροφήν τοῖς δεομένοις εὑρεῖν, ἥνπερ χρή τούς μέλλοντας καί περί τῶν ἄλλων καλῶν καλῶς διοικήσειν, ἡγουμένη δέ τόν βίον τόν ἐπί τούτοις μόνον οὔπω τοῦ ζῆν ἐπιθυμεῖν ἀξίως ἔχειν οὕτως ἐπεμελήθη καί τῶν λοιπῶν ὥστε τῶν παρόντων τοῖς ἀνθρώποις ἀγαθῶν, ὅσα μή παρά θεῶν ἔχομεν, ἀλλά δι' ἀλλήλους ἡμῖν γέγονεν, μηδέν μέν ἄνευ τῆς πόλεως τῆς ἡμετέρας εἶναι, τά δέ πλεῖστα διά ταύτην γεγενῆσθαι. παραλαβοῦσα γάρ τούς ἕλληνας ἀνόμως ζῶντας καί σποράδην οἰκοῦντας, καί τούς μέν ὑπό δυναστειῶν ὑβριζομένους, τούς δέ δι' ἀναρχίαν ἀπολλυμένους, καί τούτων τῶν κακῶν αὐτούς ἀπήλλαξεν, τῶν μέν κυρία γενομένη, τοῖς δ' αὑτήν παράδειγμα ποιήσασα: πρώτη γάρ καί νόμους ἔθετο καί πολιτείαν κατεστήσατο. δῆλον δ' ἐκεῖθεν: οἱ γάρ ἐν ἀρχῇ περί τῶν φονικῶν ἐγκαλέσαντες καί βουληθέντες μετά λόγου καί μή μετά βίας διαλύσασθαι τά πρός ἀλλήλους ἐν τοῖς νόμοις τοῖς ἡμετέροις τάς κρίσεις ἐποιήσαντο περί αὐτῶν. καί μέν δή καί τῶν τεχνῶν τάς τε πρός τἀναγκαῖα τοῦ βίου χρησίμας καί τάς πρός ἡδονήν μεμηχανημένας, τάς μέν εὑροῦσα, τάς δέ δοκιμάσασα χρῆσθαι τοῖς ἄλλοις παρέδωκεν. τήν τοίνυν ἄλλην διοίκησιν οὕτω φιλοξένως κατεσκευάσατο καί πρός ἅπαντας οἰκείως ὥστε καί τοῖς χρημάτων δεομένοις καί τοῖς ἀπολαῦσαι τῶν ὑπαρχόντων ἐπιθυμοῦσιν ἀμφοτέροις ἁρμόττειν καί μήτε τοῖς εὐδαιμονοῦσιν μήτε τοῖς δυστυχοῦσιν ἐν ταῖς αὑτῶν ἀχρήστως ἔχειν, ἀλλ' ἑκατέροις αὐτῶν εἶναι παρ' ἡμῖν, τοῖς μέν ἡδίστας διατριβάς, τοῖς δ' ἀσφαλεστάτην καταφυγήν. ἔτι δέ τήν χώραν οὐκ αὐτάρκη κεκτημένων ἑκάστων, ἀλλά τά μέν ἐλλείπουσαν, τά δέ πλείω τῶν ἱκανῶν φέρουσαν, καί πολλῆς ἀπορίας οὔσης τά μέν ὅποι χρή διαθέσθαι, τά δ' ὁπόθεν εἰσαγαγέσθαι, καί ταύταις ταῖς συμφοραῖς ἐπήμυνεν: ἐμπόριον γάρ ἐν μέσῳ τῆς ἑλλάδος τόν πειραιᾶ κατεσκευάσατο, τοσαύτην ἔχονθ' ὑπερβολήν ὥσθ' ἅ παρά τῶν ἄλλων ἕν παρ' ἑκάστων χαλεπόν ἐστιν λαβεῖν, ταῦθ' ἅπαντα παρ' αὑτῆς ῥᾴδιον εἶναι πορίσασθαι. τῶν τοίνυν τάς πανηγύρεις καταστησάντων δικαίως ἐπαινουμένων ὅτι τοιοῦτον ἔθος ἡμῖν παρέδοσαν ὥστε σπεισαμένους καί τάς ἔχθρας τάς ἐνεστηκυίας διαλυσαμένους συνελθεῖν εἰς ταὐτόν, καί μετά ταῦτ' εὐχάς καί θυσίας κοινάς ποιησαμένους ἀναμνησθῆναι μέν τῆς συγγενείας τῆς πρός ἀλλήλους ὑπαρχούσης, εὐμενεστέρως δ' εἰς τόν λοιπόν χρόνον διατεθῆναι πρός ἡμᾶς αὐτούς, καί τάς τε παλαιάς ξενίας ἀνανεώσασθαι καί καινάς ἑτέρας ποιήσασθαι, καί μήτε τοῖς ἰδιώταις μήτε τοῖς διενεγκοῦσιν τήν φύσιν ἀργόν εἶναι τήν διατριβήν, ἀλλ' ἀθροισθέντων τῶν ἑλλήνων ἐγγενέσθαι τοῖς μέν ἐπιδείξασθαι τάς αὑτῶν εὐτυχίας, τοῖς δέ θεάσασθαι τούτους πρός ἀλλήλους ἀγωνιζομένους, καί μηδετέρους ἀθύμως διάγειν, ἀλλ' ἑκατέρους ἔχειν ἐφ' οἷς φιλοτιμηθῶσιν, οἱ μέν ὅταν ἴδωσι τούς ἀθλητάς αὑτῶν ἕνεκα πονοῦντας, οἱ δ' ὅταν ἐνθυμηθῶσιν ὅτι πάντες ἐπί τήν σφετέραν θεωρίαν ἥκουσιν, τοσούτων τοίνυν ἀγαθῶν διά τάς συνόδους ἡμῖν γιγνομένων, οὐδ' ἐν τούτοις ἡ πόλις ἡμῶν ἀπελείφθη. καί γάρ θεάματα πλεῖστα καί κάλλιστα κέκτηται, τά μέν ταῖς δαπάναις ὑπερβάλλοντα, τά δέ κατά τάς τέχνας εὐδοκιμοῦντα, τά δ' ἀμφοτέροις τούτοις διαφέροντα: καί τό πλῆθος τῶν εἰσαφικνουμένων ὡς ἡμᾶς τοσοῦτόν ἐστιν ὥστ' εἴ τι ἐν τῷ πλησιάζειν ἀλλήλοις ἀγαθόν ἐστιν, καί τοῦθ' ὑπ' αὐτῆς περιειλῆφθαι. πρός δέ τούτοις καί φιλίας εὑρεῖν πιστοτάτας καί συνουσίαις ἐντυχεῖν παντοδαπωτάταις μάλιστα παρ' ἡμῖν ἔστιν, ἔτι δ' ἀγῶνας ἰδεῖν μή μόνον τάχους καί ῥώμης ἀλλά καί λόγων καί γνώμης καί τῶν ἄλλων ἔργων ἁπάντων, καί τούτων ἆθλα μέγιστα. πρός γάρ οἷς αὐτή τίθησιν, καί τούς ἄλλους διδόναι συναναπείθει: τά γάρ ὑφ' ἡμῶν κριθέντα τοσαύτην λαμβάνει δόξαν ὥστε παρά πᾶσιν ἀνθρώποις ἀγαπᾶσθαι. χωρίς δέ τούτων αἱ μέν ἄλλαι πανηγύρεις διά πολλοῦ χρόνου συλλεγεῖσαι ταχέως διελύθησαν, ἡ δ' ἡμετέρα πόλις ἅπαντα τόν αἰῶνα τοῖς ἀφικνουμένοις πανήγυρίς ἐστιν. φιλοσοφίαν τοίνυν, ἥ πάντα ταῦτα συνεξεῦρε καί συγκατεσκεύασεν καί πρός τε τάς πράξεις ἡμᾶς ἐπαίδευσεν καί πρός ἀλλήλους ἐπράϋνε καί τῶν συμφορῶν τάς τε δι' ἀμαθίαν καί τάς ἐξ ἀνάγκης γιγνομένας διεῖλεν καί τάς μέν φυλάξασθαι, τάς δέ καλῶς ἐνεγκεῖν ἐδίδαξεν, ἡ πόλις ἡμῶν κατέδειξεν, καί λόγους ἐτίμησεν, ὧν πάντες μέν ἐπιθυμοῦσιν, τοῖς δ' ἐπισταμένοις φθονοῦσιν, συνειδυῖα μέν ὅτι τοῦτο μόνον ἐξ ἁπάντων τῶν ζῴων ἴδιον ἔφυμεν ἔχοντες καί διότι τούτῳ πλεονεκτήσαντες καί τοῖς ἄλλοις ἅπασιν αὐτῶν διηνέγκαμεν, ὁρῶσα δέ περί μέν τάς ἄλλας πράξεις οὕτω ταραχώδεις οὔσας τάς τύχας ὥστε πολλάκις ἐν αὐταῖς καί τούς φρονίμους ἀτυχεῖν καί τούς ἀνοήτους κατορθοῦν, τῶν δέ λόγων τῶν καλῶς καί τεχνικῶς ἐχόντων οὐ μετόν τοῖς φαύλοις, ἀλλά ψυχῆς εὖ φρονούσης ἔργον ὄντας, καί τούς τε σοφούς καί τούς ἀμαθεῖς δοκοῦντας εἶναι ταύτῃ πλεῖστον ἀλλήλων διαφέροντας, ἔτι δέ τούς εὐθύς ἐξ ἀρχῆς ἐλευθέρως τεθραμμένους ἐκ μέν ἀνδρίας καί πλούτου καί τῶν τοιούτων ἀγαθῶν οὐ γιγνωσκομένους, ἐκ δέ τῶν λεγομένων μάλιστα καταφανεῖς γιγνομένους, καί τοῦτο σύμβολον τῆς παιδεύσεως ἡμῶν ἑκάστου πιστότατον ἀποδεδειγμένον, καί τούς λόγῳ καλῶς χρωμένους οὐ μόνον ἐν ταῖς αὑτῶν δυναμένους, ἀλλά καί παρά τοῖς ἄλλοις ἐντίμους ὄντας. τοσοῦτον δ' ἀπολέλοιπεν ἡ πόλις ἡμῶν περί τό φρονεῖν καί λέγειν τούς ἄλλους ἀνθρώπους, ὥσθ' οἱ ταύτης μαθηταί τῶν ἄλλων διδάσκαλοι γεγόνασιν, καί τό τῶν ἑλλήνων ὄνομα πεποίηκεν μηκέτι τοῦ γένους, ἀλλά τῆς διανοίας δοκεῖν εἶναι, καί μᾶλλον ἕλληνας καλεῖσθαι τούς τῆς παιδεύσεως τῆς ἡμετέρας ἤ τούς τῆς κοινῆς φύσεως μετέχοντας. ἵνα δέ μή δοκῶ περί τά μέρη διατρίβειν ὑπέρ ὅλων τῶν πραγμάτων ὑποθέμενος, μηδ' ἐκ τούτων ἐγκωμιάζειν τήν πόλιν ἀπορῶν τά πρός τόν πόλεμον αὐτήν ἐπαινεῖν, ταῦτα μέν εἰρήσθω μοι πρός τούς ἐπί τοῖς τοιούτοις φιλοτιμουμένους: ἡγοῦμαι δέ τοῖς προγόνοις ἡμῶν οὐχ ἧττον ἐκ τῶν κινδύνων τιμᾶσθαι προσήκειν ἤ τῶν ἄλλων εὐεργεσιῶν. οὐ γάρ μικρούς οὐδ' ὀλίγους οὐδ' ἀφανεῖς ἀγῶνας ὑπέμειναν, ἀλλά πολλούς καί δεινούς καί μεγάλους, τούς μέν ὑπέρ τῆς αὑτῶν χώρας, τούς δ' ὑπέρ τῆς τῶν ἄλλων ἐλευθερίας: ἅπαντα γάρ τόν χρόνον διετέλεσαν κοινήν τήν πόλιν παρέχοντες καί τοῖς ἀδικουμένοις ἀεί τῶν ἑλλήνων ἐπαμύνουσαν. διό δή καί κατηγοροῦσίν τινες ἡμῶν ὡς οὐκ ὀρθῶς βουλευομένων, ὅτι τούς ἀσθενεστέρους εἰθίσμεθα θεραπεύειν, ὥσπερ οὐ μετά τῶν ἐπαινεῖν βουλομένων ἡμᾶς τούς λόγους ὄντας τούς τοιούτους. οὐ γάρ ἀγνοοῦντες ὅσον διαφέρουσιν αἱ μείζους τῶν συμμαχιῶν πρός τήν ἀσφάλειαν, οὕτως ἐβουλευόμεθα περί αὐτῶν, ἀλλά πολύ τῶν ἄλλων ἀκριβέστερον εἰδότες τά συμβαίνοντ' ἐκ τῶν τοιούτων ὅμως ᾑρούμεθα τοῖς ἀσθενεστέροις καί παρά τό συμφέρον βοηθεῖν μᾶλλον ἤ τοῖς κρείττοσιν τοῦ λυσιτελοῦντος ἕνεκα συναδικεῖν. γνοίη δ' ἄν τις καί τόν τρόπον καί τήν ῥώμην τήν τῆς πόλεως ἐκ τῶν ἱκετειῶν ἅς ἤδη τινές ἡμῖν ἐποιήσαντο. τάς μέν οὖν ἤ νεωστί γεγενημένας ἤ περί μικρῶν ἐλθούσας παραλείψω: πολύ δέ πρό τῶν τρωϊκῶν, _ἐκεῖθεν γάρ δίκαιον τάς πίστεις λαμβάνειν τούς ὑπέρ τῶν πατρίων ἀμφισβητοῦντας, _ἦλθον οἵ θ' ἡρακλέους παῖδες καί μικρόν πρό τούτων ἄδραστος ὁ ταλαοῦ, βασιλεύς ὤν ἄργους, οὗτος μέν ἐκ τῆς στρατείας τῆς ἐπί θήβας δεδυστυχηκώς, καί τούς ὑπό τῇ καδμείᾳ τελευτήσαντας αὐτός μέν οὐ δυνάμενος ἀνελέσθαι, τήν δέ πόλιν ἀξιῶν βοηθεῖν ταῖς κοιναῖς τύχαις καί μή περιορᾶν τούς ἐν τοῖς πολέμοις ἀποθνῄσκοντας ἀτάφους γιγνομένους μηδέ παλαιόν ἔθος καί πάτριον νόμον καταλυόμενον, οἱ δ' ἡρακλέους παῖδες φεύγοντες τήν εὐρυσθέως ἔχθραν, καί τάς μέν ἄλλας πόλεις ὑπερορῶντες ὡς οὐκ ἄν δυναμένας βοηθῆσαι ταῖς αὑτῶν συμφοραῖς, τήν δ' ἡμετέραν ἱκανήν νομίζοντες εἶναι μόνην ἀποδοῦναι χάριν ὑπέρ ὧν ὁ πατήρ αὐτῶν ἅπαντας ἀνθρώπους εὐεργέτησεν. ἐκ δή τούτων ῥᾴδιον κατιδεῖν ὅτι καί κατ' ἐκεῖνον τόν χρόνον ἡ πόλις ἡμῶν ἡγεμονικῶς εἶχεν: τίς γάρ ἄν ἱκετεύειν τολμήσειεν ἤ τούς ἥττους αὑτῶν ἤ τούς ὑφ' ἑτέροις ὄντας, παραλιπών τούς μείζω δύναμιν ἔχοντας, ἄλλως τε καί περί πραγμάτων οὐκ ἰδίων, ἀλλά κοινῶν καί περί ὧν οὐδένας ἄλλους εἰκός ἦν ἐπιμεληθῆναι πλήν τούς προεστάναι τῶν ἑλλήνων ἀξιοῦντας; ἔπειτ' οὐδέ ψευσθέντες φαίνονται τῶν ἐλπίδων δι' ἅς κατέφυγον ἐπί τούς προγόνους ἡμῶν. ἀνελόμενοι γάρ πόλεμον ὑπέρ μέν τῶν τελευτησάντων πρός θηβαίους, ὑπέρ δέ τῶν παίδων τῶν ἡρακλέους πρός τήν εὐρυσθέως δύναμιν, τούς μέν ἐπιστρατεύσαντες ἠνάγκασαν ἀποδοῦναι θάψαι τούς νεκρούς τοῖς προσήκουσιν, πελοποννησίων δέ τούς μετ' εὐρυσθέως εἰς τήν χώραν ἡμῶν εἰσβαλόντας ἐπεξελθόντες ἐνίκησαν μαχόμενοι κἀκεῖνον τῆς ὕβρεως ἔπαυσαν. θαυμαζόμενοι δέ καί διά τάς ἄλλας πράξεις ἐκ τούτων τῶν ἔργων ἔτι μᾶλλον εὐδοκίμη σαν. οὐ γάρ παρά μικρόν ἐποίησαν, ἀλλά τοσοῦτον τάς τύχας ἑκατέρων μετήλλαξαν ὥσθ' ὁ μέν ἱκετεύειν ἡμᾶς ἀξιώσας βίᾳ τῶν ἐχθρῶν ἅπανθ' ὅσων ἐδεήθη διαπραξάμενος ἀπῆλθεν, εὐρυσθεύς δέ βιάσεσθαι προσδοκήσας αὐτός αἰχμάλωτος γενόμενος ἱκέτης ἠναγκάσθη καταστῆναι, καί τῷ μέν ὑπερενεγκόντι τήν ἀνθρωπίνην φύσιν, ὅς ἐκ διός μέν γεγονώς, ἔτι δέ θνητός ὤν θεοῦ ῥώμην ἔσχεν, τούτῳ μέν ἐπιτάττων καί λυμαινόμενος ἅπαντα τόν χρόνον διετέλεσεν, ἐπειδή δ' εἰς ἡμᾶς ἐξήμαρτεν, εἰς τοσαύτην κατέστη μεταβολήν ὥστ' ἐπί τοῖς παισί τοῖς ἐκείνου γενόμενος ἐπονειδίστως τόν βίον ἐτελεύτησεν. πολλῶν δ' ὑπαρχουσῶν ἡμῖν εὐεργεσιῶν εἰς τήν πόλιν τήν λακεδαιμονίων περί ταύτης μόνης μοι συμβέβηκεν εἰπεῖν: ἀφορμήν γάρ λαβόντες τήν δι' ἡμῶν αὐτοῖς γενομένην σωτηρίαν οἱ πρόγονοι μέν τῶν νῦν ἐν λακεδαίμονι βασιλευόντων, ἔκγονοι δ' ἡρακλέους, κατῆλθον μέν εἰς πελοπόννησον, κατέσχον δ' ἄργος καί λακεδαίμονα καί μεσσήνην, οἰκισταί δέ σπάρτης ἐγένοντο, καί τῶν παρόντων ἀγαθῶν αὐτοῖς ἁπάντων ἀρχηγοί κατέστησαν. ὧν ἐχρῆν ἐκείνους μεμνημένους μηδέποτ' εἰς τήν χώραν ταύτην εἰσβαλεῖν, ἐξ ἧς ὁρμηθέντες τοσαύτην εὐδαιμονίαν κατεκτήσαντο, μηδ' εἰς κινδύνους καθιστάναι τήν πόλιν τήν ὑπέρ τῶν παίδων τῶν ἡρακλέους προκινδυνεύσασαν, μηδέ τοῖς μέν ἀπ' ἐκείνου γεγονόσιν διδόναι τήν βασιλείαν, τήν δέ τῷ γένει τῆς σωτηρίας αἰτίαν οὖσαν δουλεύειν αὑτοῖς ἀξιοῦν. εἰ δέ δεῖ τάς χάριτας καί τάς ἐπιεικείας ἀνελόντας ἐπί τήν ὑπόθεσιν πάλιν ἐπανελθεῖν καί τόν ἀκριβέστατον τῶν λόγων εἰπεῖν, οὐ δή που πάτριόν ἐστιν ἡγεῖσθαι τούς ἐπήλυδας τῶν αὐτοχθόνων, οὐδέ τούς εὖ παθόντας τῶν εὖ ποιησάντων, οὐδέ τούς ἱκέτας γενομένους τῶν ὑποδεξαμένων. ἔτι δέ συντομώτερον ἔχω δηλῶσαι περί αὐτῶν. τῶν μέν γάρ ἑλληνίδων πόλεων χωρίς τῆς ἡμετέρας ἄργος καί θῆβαι καί λακεδαίμων καί τότ' ἦσαν μέγισται καί νῦν ἔτι διατελοῦσιν. φαίνονται δ' ἡμῶν οἱ πρόγονοι τοσοῦτον ἁπάντων διενεγκόντες ὥσθ' ὑπέρ μέν ἀργείων δυστυχησάντων θηβαίοις, ὅτε μέγιστον ἐφρόνησαν, ἐπιτάττοντες, ὑπέρ δέ τῶν παίδων τῶν ἡρακλέους ἀργείους καί τούς ἄλλους πελοποννησίους μάχῃ κρατήσαντες, ἐκ δέ τῶν πρός εὐρυσθέα κινδύνων τούς οἰκιστάς καί τούς ἡγεμόνας τούς λακεδαιμονίων διασώσαντες. ὥστε περί μέν τῆς ἐν τοῖς ἕλλησι δυναστείας οὐκ οἶδ' ὅπως ἄν τις σαφέστερον ἐπιδεῖξαι δυνηθείη. δοκεῖ δέ μοι καί περί τῶν πρός τούς βαρβάρους τῇ πόλει πεπραγμένων προσήκειν εἰπεῖν, ἄλλως τ' ἐπειδή καί τόν λόγον κατεστησάμην περί τῆς ἡγεμονίας τῆς ἐπ' ἐκείνους. ἅπαντας μέν οὖν ἐξαριθμῶν τούς κινδύνους λίαν ἄν μακρολογοίην: ἐπί δέ τῶν μεγίστων τόν αὐτόν τρόπον ὅνπερ ὀλίγῳ πρότερον πειράσομαι καί περί τούτων διελθεῖν. ἔστιν γάρ ἀρχικώτατα μέν τῶν γενῶν καί μεγίστας δυναστείας ἔχοντα σκύθαι καί θρᾷκες καί πέρσαι, τυγχά νουσι δ' οὗτοι μέν ἅπαντες ἡμῖν ἐπιβουλεύσαντες, ἡ δέ πόλις πρός ἅπαντας τούτους διακινδυνεύσασα. καίτοι τί λοιπόν ἔσται τοῖς ἀντιλέγουσιν, ἤν ἐπιδειχθῶσι τῶν μέν ἑλλήνων οἱ μή δυνάμενοι τυγχάνειν τῶν δικαίων ἡμᾶς ἱκετεύειν ἀξιοῦντες, τῶν δέ βαρβάρων οἱ βουλόμενοι καταδουλώσασθαι τούς ἕλληνας ἐφ' ἡμᾶς πρώτους ἰόντες; ἐπιφανέστατος μέν οὖν τῶν πολέμων ὁ περσικός γέγονεν, οὐ μήν ἐλάττω τεκμήρια τά παλαιά τῶν ἔργων ἐστίν τοῖς περί τῶν πατρίων ἀμφισβητοῦσιν. ἔτι γάρ ταπεινῆς οὔσης τῆς ἑλλάδος ἦλθον εἰς τήν χώραν ἡμῶν θρᾷκες μέν μετ' εὐμόλπου τοῦ ποσειδῶνος, σκύθαι δέ μετ' ἀμαζόνων τῶν ἄρεως θυγατέρων, οὐ κατά τόν αὐτόν χρόνον, ἀλλά καθ' ὅν ἑκάτεροι τῆς εὐρώπης ἐπῆρχον, μισοῦντες μέν ἅπαν τό τῶν ἑλλήνων γένος, ἰδίᾳ δέ πρός ἡμᾶς ἐγκλήματα ποιησάμενοι, νομίζοντες ἐκ τούτου τοῦ τρόπου πρός μίαν μέν πόλιν κινδυνεύσειν, ἁπασῶν δ' ἅμα κρατήσειν. οὐ μήν κατώρθωσαν, ἀλλά πρός μόνους τούς προγόνους τούς ἡμετέρους συμβαλόντες ὁμοίως διεφθάρησαν ὥσπερ ἄν εἰ πρός ἅπαντας ἀνθρώπους ἐπολέμησαν. δῆλον δέ τό μέγεθος τῶν κακῶν τῶν γενομένων ἐκείνοις: οὐ γάρ ἄν ποθ' οἱ λόγοι περί αὐτῶν τοσοῦτον χρόνον διέμειναν εἰ μή καί τά πραχθέντα πολύ τῶν ἄλλων διήνεγκεν. λέγεται δ' οὖν περί μέν ἀμαζόνων ὡς τῶν μέν ἐλθουσῶν οὐδεμία πάλιν ἀπῆλθεν, αἱ δ' ὑπολειφθεῖσαι διά τήν ἐνθάδε συμφοράν ἐκ τῆς ἀρχῆς ἐξεβλήθησαν, περί δέ θρᾳκῶν ὅτι τόν ἄλλον χρόνον ὅμοροι προσοικοῦντες ἡμῖν τοσοῦτον διά τήν τότε στρατείαν διέλιπον ὥστ' ἐν τῷ μεταξύ τῆς χώρας ἔθνη πολλά καί γένη παντοδαπά καί πόλεις μεγάλας κατοικισθῆναι. καλά μέν οὖν καί ταῦτα καί πρέποντα τοῖς περί τῆς ἡγεμονίας ἀμφισβητοῦσιν, ἀδελφά δέ τῶν εἰρημένων καί τοιαῦθ' οἷά περ εἰκός τούς ἐκ τοιούτων γεγονότας οἱ πρός δαρεῖον καί ξέρξην πολεμήσαντες ἔπραξαν. μεγίστου γάρ πολέμου συστάντος ἐκείνου καί πλείστων κινδύνων εἰς τόν αὐτόν χρόνον συμπεσόντων, καί τῶν μέν πολεμίων ἀνυποστάτων οἰομένων εἶναι διά τό πλῆθος, τῶν δέ συμμάχων ἀνυπέρβλητον ἡγουμένων ἔχειν τήν ἀρετήν, ἀμφοτέρων κρατήσαντες ὡς ἑκατέρων προσῆκεν, καί πρός ἅπαντας τούς κινδύνους διενεγκόντες, εὐθύς μέν τῶν ἀριστείων ἠξιώθησαν, οὐ πολλῷ δ' ὕστερον τήν ἀρχήν τῆς θαλάττης ἔλαβον, δόντων μέν τῶν ἄλλων ἑλλήνων, οὐκ ἀμφισβητούντων δέ τῶν νῦν ἡμᾶς ἀφαιρεῖσθαι ζητούντων. καί μηδείς οἰέσθω μ' ἀγνοεῖν ὅτι καί λακεδαιμόνιοι περί τούς καιρούς τούτους πολλῶν ἀγαθῶν αἴτιοι τοῖς ἕλλησιν κατέστησαν: ἀλλά διά τοῦτο καί μᾶλλον ἐπαινεῖν ἔχω τήν πόλιν, ὅτι τοιούτων ἀνταγωνιστῶν τυχοῦσα τοσοῦτον αὐτῶν διήνεγκεν. βούλομαι δ' ὀλίγῳ μακρότερα περί τοῖν πολέοιν εἰπεῖν καί μή ταχύ λίαν παραδραμεῖν, ἵν' ἀμφοτέρων ἡμῖν ὑπομνήματα γένηται, τῆς τε τῶν προγόνων ἀρετῆς καί τῆς πρός τούς βαρβάρους ἔχθρας. καίτοι μ' οὐ λέληθεν ὅτι χαλεπόν ἐστιν ὕστατον ἐπελθόντα λέγειν περί πραγμάτων πάλαι προκατειλημμένων καί περί ὧν οἱ μάλιστα δυνηθέντες τῶν πολιτῶν εἰπεῖν ἐπί τοῖς δημοσίᾳ θαπτομένοις πολλάκις εἰρήκασιν: ἀνάγκη γάρ τά μέν μέγιστ' αὐτῶν ἤδη κατακεχρῆσθαι, μικρά δ' ἔτι παραλελεῖφθαι. ὅμως δ' ἐκ τῶν ὑπολοίπων, ἐπειδή συμφέρει τοῖς πράγμασιν, οὐκ ὀκνητέον μνησθῆναι περί αὐτῶν. πλείστων μέν οὖν ἀγαθῶν αἰτίους καί μεγίστων ἐπαίνων ἀξίους ἡγοῦμαι γεγενῆσθαι τούς τοῖς σώμασιν ὑπέρ τῆς ἑλλάδος προκινδυνεύσαντας: οὐ μήν οὐδέ τῶν πρό τοῦ πολέμου τούτου γενομένων καί δυναστευσάντων ἐν ἑκατέρᾳ τοῖν πολέοιν δίκαιον ἀμνημονεῖν: ἐκεῖνοι γάρ ἦσαν οἱ προασκήσαντες τούς ἐπιγιγνομένους καί τά πλήθη προτρέψαντες ἐπ' ἀρετήν καί χαλεπούς ἀνταγωνιστάς τοῖς βαρβάροις ποιήσαντες. οὐ γάρ ὠλιγώρουν τῶν κοινῶν, οὐδ' ἀπέλαυον μέν ὡς ἰδίων, ἠμέλουν δ' ὡς ἀλλοτρίων, ἀλλ' ἐκήδοντο μέν ὡς οἰκείων, ἀπείχοντο δ' ὥσπερ χρή τῶν μηδέν προσηκόντων: οὐδέ πρός ἀργύριον τήν εὐδαιμονίαν ἔκρινον, ἀλλ' οὗτος ἐδόκει πλοῦτον ἀσφαλέστατον κεκτῆσθαι καί κάλλιστον, ὅστις τοιαῦτα τυγχάνοι πράττων ἐξ ὧν αὐτός τε μέλλοι μάλιστ' εὐδοκιμήσειν καί τοῖς παισίν μεγίστην δόξαν καταλείψειν. οὐδέ τάς θρασύτητας τάς ἀλλήλων ἐζήλουν, οὐδέ τάς τόλμας τάς αὑτῶν ἤσκουν, ἀλλά δεινότερον μέν ἐνόμιζον εἶναι κακῶς ὑπό τῶν πολιτῶν ἀκούειν ἤ καλῶς ὑπέρ τῆς πόλεως ἀποθνῄσκειν, μᾶλλον δ' ᾐσχύνοντ' ἐπί τοῖς κοινοῖς ἁμαρτήμασιν ἤ νῦν ἐπί τοῖς ἰδίοις τοῖς σφετέροις αὐτῶν. τούτων δ' ἦν αἴτιον, ὅτι τούς νόμους ἐσκόπουν ὅπως ἀκριβῶς καί καλῶς ἕξουσιν, οὐχ οὕτω τούς περί τῶν ἰδίων συμβολαίων ὡς τούς περί τῶν καθ' ἑκάστην τήν ἡμέραν ἐπιτηδευμάτων: ἠπίσταντο γάρ ὅτι τοῖς καλοῖς κἀγαθοῖς τῶν ἀνθρώπων οὐδέν δεήσει πολλῶν γραμμάτων, ἀλλ' ἀπ' ὀλίγων συνθημάτων ῥᾳδίως καί περί τῶν ἰδίων καί περί τῶν κοινῶν ὁμονοήσουσιν. οὕτω δέ πολιτικῶς εἶχον ὥστε καί τάς στάσεις ἐποιοῦντο πρός ἀλλήλους, οὐχ ὁπότεροι τούς ἑτέρους ἀπολέσαντες τῶν λοιπῶν ἄρξουσιν, ἀλλ' ὁπότεροι φθήσονται τήν πόλιν ἀγαθόν τι ποιήσαντες: καί τάς ἑταιρείας συνῆγον οὐχ ὑπέρ τῶν ἰδίᾳ συμφ<ε>ρόντων, ἀλλ' ἐπί τῇ τοῦ πλήθους ὠφελείᾳ. τόν αὐτόν δέ τρόπον καί τά τῶν ἄλλων διῴκουν, θεραπεύοντες, ἀλλ' οὐχ ὑβρίζοντες τούς ἕλληνας, καί στρατηγεῖν οἰόμενοι δεῖν, ἀλλά μή τυραννεῖν αὐτῶν, καί μᾶλλον ἐπιθυμοῦντες ἡγεμόνες ἤ δεσπόται προσαγορεύεσθαι καί σωτῆρες, ἀλλά μή λυμεῶνες ἀποκαλεῖσθαι, τῷ ποιεῖν εὖ προσαγόμενοι τάς πόλεις, ἀλλ' οὐ βίᾳ καταστρεφόμενοι, πιστοτέροις μέν τοῖς λόγοις ἤ νῦν τοῖς ὅρκοις χρώμενοι, ταῖς δέ συνθήκαις ὥσπερ ἀνάγκαις ἐμμένειν ἀξιοῦντες, οὐχ οὕτως ἐπί ταῖς δυναστείαις μέγα φρονοῦντες ὡς ἐπί τῷ σωφρόνως ζῆν φιλοτιμούμενοι, τήν αὐτήν ἀξιοῦντες γνώμην ἔχειν πρός τούς ἥττους ἥνπερ τούς κρείττους πρός σφᾶς αὐτούς, ἴδια μέν ἄστη τάς αὑτῶν πόλεις ἡγούμενοι, κοινήν δέ πατρίδα τήν ἑλλάδα νομίζοντες εἶναι. τοιαύταις διανοίαις χρώμενοι καί τούς νεωτέρους ἐν τοῖς τοιούτοις ἤθεσιν παιδεύοντες οὕτως ἄνδρας ἀγαθούς ἀπέδειξαν τούς πολεμήσαντας πρός τούς ἐκ τῆς ἀσίας ὥστε μηδένα πώποτε δυνηθῆναι περί αὐτῶν μήτε τῶν ποιητῶν μήτε τῶν σοφιστῶν ἀξίως τῶν ἐκείνοις πεπραγμένων εἰπεῖν. καί πολλήν αὐτοῖς ἔχω συγγνώμην: ὁμοίως γάρ ἐστιν χαλεπόν ἐπαινεῖν τούς ὑπερβεβληκότας τάς τῶν ἄλλων ἀρετάς ὥσπερ τούς μηδέν ἀγαθόν πεποιηκότας: τοῖς μέν γάρ οὐχ ὕπεισι πράξεις, περί δέ τούς οὐκ εἰσίν ἁρμόττοντες λόγοι. πῶς γάρ ἄν γένοιντο σύμμετροι τοιούτοις ἀνδράσιν, οἵ τοσοῦτον μέν τῶν ἐπί τροίαν στρατευσαμένων διήνεγκαν ὅσον οἱ μέν περί μίαν πόλιν [στρατεύσαντες] ἔτη δέκα διέτριψαν, οἱ δέ τήν ἐξ ἁπάσης τῆς ἀσίας δύναμιν ἐν ὀλίγῳ χρόνῳ κατεπολέμησαν, οὐ μόνον δέ τάς αὑτῶν πατρίδας διέσωσαν, ἀλλά καί τήν σύμπασαν ἑλλάδ' ἠλευθέρωσαν; ποίων δ' ἄν ἔργων ἤ πόνων ἤ κινδύνων ἀπέστησαν ὥστε ζῶντες εὐδοκιμεῖν, οἵτινες ὑπέρ τῆς δόξης ἧς ἤμελλον τελευτήσαντες ἕξειν οὕτως ἑτοίμως ἤθελον ἀποθνῄσκειν; οἶμαι δέ καί τόν πόλεμον θεῶν τινά συναγαγεῖν ἀγασθέντα τήν ἀρετήν αὐτῶν, ἵνα μή τοιοῦτοι γενόμενοι τήν φύσιν διαλάθοιεν μηδ' ἀκλεῶς τόν βίον τελευτήσαιεν, ἀλλά τῶν αὐτῶν τοῖς ἐκ τῶν θεῶν γεγονόσιν καί καλουμένοις ἡμιθέοις ἀξιωθεῖεν: καί γάρ ἐκείνων τά μέν σώματα ταῖς τῆς φύσεως ἀνάγκαις ἀπέδοσαν, τῆς δ' ἀρετῆς ἀθάνατον τήν μνήμην ἐποίησαν. ἀεί μέν οὖν οἵ θ' ἡμέτεροι πρόγονοι καί λακεδαιμόνιοι φιλοτίμως πρός ἀλλήλους εἶχον, οὐ μήν ἀλλά περί καλλίστων ἐν ἐκείνοις τοῖς χρόνοις ἐφιλονίκησαν, οὐκ ἐχθρούς, ἀλλ' ἀνταγωνιστάς σφᾶς αὐτούς εἶναι νομίζοντες, οὐδ' ἐπί δουλείᾳ τῇ τῶν ἑλλήνων τόν βάρβαρον θεραπεύοντες, ἀλλά περί μέν τῆς κοινῆς σωτηρίας ὁμονοοῦντες, ὁπότεροι δέ ταύτης αἴτιοι γενήσονται, περί τούτου ποιούμενοι τήν ἅμιλλαν. ἐπεδείξαντο δέ τάς αὑτῶν ἀρετάς πρῶτον μέν ἐν τοῖς ὑπό δαρείου πεμφθεῖσιν. ἀποβάντων γάρ αὐτῶν εἰς τήν ἀττικήν οἱ μέν οὐ περιέμειναν τούς συμμάχους, ἀλλά τόν κοινόν πόλεμον ἴδιον ποιησάμενοι πρός τούς ἁπάσης τῆς ἑλλάδος καταφρονήσαντας ἀπήντων τήν οἰκείαν δύναμιν ἔχοντες, ὀλίγοι πρός πολλάς μυριάδας, ὥσπερ ἐν ἀλλοτρίαις ψυχαῖς μέλλοντες κινδυνεύσειν, οἱ δ' οὐκ ἔφθασαν πυθόμενοι τόν περί τήν ἀττικήν πόλεμον καί πάντων τῶν ἄλλων ἀμελήσαντες ἧκον ἡμῖν ἀμυνοῦντες, τοσαύτην ποιησάμενοι σπουδήν ὅσην περ ἄν τῆς αὑτῶν χώρας πορθουμένης. σημεῖον δέ τοῦ τάχους καί τῆς ἁμίλλης: τούς μέν γάρ ἡμετέρους προγόνους φασίν τῆς αὐτῆς ἡμέρας πυθέσθαι τε τήν ἀπόβασιν τήν τῶν βαρβάρων καί βοηθήσαντας ἐπί τούς ὅρους τῆς χώρας μάχῃ νικήσαντας τρόπαιον στῆσαι τῶν πολεμίων, τούς δ' ἐν τρισίν ἡμέραις καί τοσαύταις νυξί διακόσια καί χίλια στάδια διελθεῖν στρατοπέδῳ πορευομένους: οὕτω σφόδρ' ἠπείχθησαν οἱ μέν μετασχεῖν τῶν κινδύνων, οἱ δέ φθῆναι συμβαλόντες πρίν ἐλθεῖν τούς βοηθήσοντας. μετά δέ ταῦτα γενομένης τῆς ὕστερον στρατείας, ἥν αὐτός ξέρξης ἤγαγεν, ἐκλιπών μέν τά βασίλεια, στρατηγός δέ καταστῆναι τολμήσας, ἅπαντας δέ τούς ἐκ τῆς ἀσίας συναγείρας: περί οὗ τίς οὐχ ὑπερβολάς προθυμηθείς εἰπεῖν ἐλάττω τῶν ὑπαρχόντων εἴρηκεν; ὅς εἰς τοσοῦτον ἦλθεν ὑπερηφανίας ὥστε μικρόν μέν ἡγησάμενος ἔργον εἶναι τήν ἑλλάδα χειρώσασθαι, βουληθείς δέ τοιοῦτον μνημεῖον καταλιπεῖν ὅ μή τῆς ἀνθρωπίνης φύσεώς ἐστιν, οὐ πρότερον ἐπαύσατο πρίν ἐξεῦρε καί συνηνάγκασεν ὅ πάντες θρυλοῦσιν, ὥστε τῷ στρατοπέδῳ πλεῦσαι μέν διά τῆς ἠπείρου, πεζεῦσαι δέ διά τῆς θαλάττης, τόν μέν ἑλλήσποντον ζεύξας, τόν δ' ἄθω διορύξας. πρός δή τόν οὕτω μέγα φρονήσαντα καί τηλικαῦτα διαπραξάμενον καί τοσούτων δεσπότην γενόμενον ἀπήντων διελόμενοι τόν κίνδυνον, λακεδαιμόνιοι μέν εἰς θερμοπύλας πρός τό πεζόν, χιλίους αὑτῶν ἐπιλέξαντες καί τῶν συμμάχων ὀλίγους παραλαβόντες, ὡς ἐν τοῖς στενοῖς κωλύσοντες αὐτούς περαιτέρω προελθεῖν, οἱ δ' ἡμέτεροι πατέρες ἐπ' ἀρτεμίσιον, ἑξήκοντα τριήρεις πληρώσαντες πρός ἅπαν τό τῶν πολεμίων ναυτικόν. ταῦτα δέ ποιεῖν ἐτόλμων οὐχ οὕτω τῶν πολεμίων καταφρονοῦντες ὡς πρός ἀλλήλους ἀγωνιῶντες, λακεδαιμόνιοι μέν ζηλοῦντες τήν πόλιν τῆς μαραθῶνι μάχης καί ζητοῦντες αὑτούς ἐξισῶσαι καί δεδιότες μή δίς ἐφεξῆς ἡ πόλις ἡμῶν αἰτία γένηται τοῖς ἕλλησιν τῆς σωτηρίας, οἱ δ' ἡμέτεροι [πρόγονοι] μάλιστα μέν βουλόμενοι διαφυλάξαι τήν παροῦσαν δόξαν καί πᾶσι ποιῆσαι φανερόν ὅτι καί τό πρότερον δι' ἀρετήν, ἀλλ' οὐ διά τύχην ἐνίκησαν, ἔπειτα καί προαγαγέσθαι τούς ἕλληνας ἐπί τό διαναυμαχεῖν, ἐπιδείξαντες αὐτοῖς ὁμοίως ἐν τοῖς ναυτικοῖς κινδύνοις ὥσπερ ἐν τοῖς πεζοῖς τήν ἀρετήν τοῦ πλήθους περιγιγνομένην. ἴσας δέ τάς τόλμας παρασχόντες οὐχ ὁμοίαις ἐχρήσαντο ταῖς τύχαις, ἀλλ' οἱ μέν διεφθάρησαν καί ταῖς ψυχαῖς νικῶντες τοῖς σώμασιν ἀπεῖπον, οὐ γάρ δή τοῦτό γε θέμις εἰπεῖν ὡς ἡττήθησαν: οὐδείς γάρ αὐτῶν φυγεῖν ἠξίωσεν: οἱ δ' ἡμέτεροι τάς μέν πρόπλους ἐνίκησαν, ἐπειδή δ' ἤκουσαν τῆς παρόδου τούς πολεμίους κρατοῦντας, οἴκαδε καταπλεύσαντες [καί κατασκευάσαντες τά περί τήν πόλιν] οὕτως ἐβουλεύσαντο περί τῶν λοιπῶν ὥστε πολλῶν καί καλῶν αὐτοῖς προειργασμένων ἐν τοῖς τελευταίοις τῶν κινδύνων ἔτι πλέον διήνεγκαν. ἀθύμως γάρ ἁπάντων τῶν συμμάχων διακειμένων, καί πελοποννησίων μέν διατειχιζόντων τόν ἰσθμόν καί ζητούντων ἰδίαν αὑτοῖς σωτηρίαν, τῶν δ' ἄλλων πόλεων ὑπό τοῖς βαρβάροις γεγενημένων καί συστρατευομένων ἐκείνοις πλήν εἴ τις διά μικρότητα παρημελήθη, προσπλεουσῶν δέ τριήρων διακοσίων καί χιλίων καί πεζῆς στρατιᾶς ἀναριθμήτου μελλούσης εἰς τήν ἀττικήν εἰσβάλλειν, οὐδεμιᾶς σωτηρίας αὐτοῖς ὑποφαινομένης, ἀλλ' ἔρημοι συμμάχων γεγενημένοι καί τῶν ἐλπίδων ἁπασῶν διημαρτηκότες, ἐξόν αὐτοῖς μή μόνον τούς παρόντας κινδύνους διαφυγεῖν, ἀλλά καί τιμάς ἐξαιρέτους λαβεῖν ἅς αὐτοῖς ἐδίδου βασιλεύς ἡγούμενος, εἰ τό τῆς πόλεως προσλάβοι ναυτικόν, παραχρῆμα καί πελοποννήσου κρατήσειν, οὐχ ὑπέμειναν τάς παρ' ἐκείνου δωρεάς οὐδ', ὀργισθέντες τοῖς ἕλλησιν ὅτι προυδόθησαν, ἀσμένως ἐπί τάς διαλλαγάς τάς πρός τούς βαρβάρους ὥρμησαν, ἀλλ' αὐτοί μέν ὑπέρ τῆς ἐλευθερίας πολεμεῖν παρεσκευάζοντο, τοῖς δ' ἄλλοις τήν δουλείαν αἱρουμένοις συγγνώμην εἶχον. ἡγοῦντο γάρ ταῖς μέν ταπειναῖς τῶν πόλεων προσήκειν ἐκ παντός τρόπου ζητεῖν τήν σωτηρίαν, ταῖς δέ προεστάναι τῆς ἑλλάδος ἀξιούσαις οὐχ οἷόν τ' εἶναι διαφεύγειν τούς κινδύνους, ἀλλ' ὥσπερ τῶν ἀνδρῶν τοῖς καλοῖς κἀγαθοῖς αἱρετώτερόν ἐστιν καλῶς ἀποθανεῖν ἤ ζῆν αἰσχρῶς, οὕτω καί τῶν πόλεων ταῖς ὑπερεχούσαις λυσιτελεῖν ἐξ ἀνθρώπων ἀφανισθῆναι μᾶλλον ἤ δούλαις ὀφθῆναι γενομέναις. δῆλον δ' ὅτι ταῦτα διενοήθησαν: ἐπειδή γάρ οὐχ οἷοί τ' ἦσαν πρός ἀμφοτέρας ἅμα παρατάξασθαι τάς δυνάμεις, παραλαβόντες ἅπαντα τόν ὄχλον τόν ἐκ τῆς πόλεως, εἰς τήν ἐχομένην νῆσον ἐξέπλευσαν ἵν' ἐν μέρει πρός ἑκατέραν κινδυνεύσωσιν. καίτοι πῶς ἄν ἐκείνων ἄνδρες ἀμείνους ἤ μᾶλλον φιλέλληνες ὄντες ἐπιδειχθεῖεν οἵτινες ἔτλησαν ἐπιδεῖν, ὥστε μή τοῖς λοιποῖς αἴτιοι γενέσθαι τῆς δουλείας, ἐρήμην μέν τήν πόλιν γενομένην, τήν δέ χώραν πορθουμένην, ἱερά δέ συλώμενα καί νεώς ἐμπιπραμένους, ἅπαντα δέ τόν πόλεμον περί τήν πατρίδα τήν αὑτῶν γιγνόμενον; καί οὐδέ ταῦτ' ἀπέχρησεν αὐτοῖς, ἀλλά πρός χιλίας καί διακοσίας τριήρεις μόνοι διαναυμαχεῖν ἐμέλλησαν. οὐ μήν εἰάθησαν: καταισχυνθέντες γάρ πελοποννήσιοι τήν ἀρετήν αὐτῶν, καί νομίσαντες προδιαφθαρέντων μέν τῶν ἡμετέρων οὐδ' αὐτοί σωθήσεσθαι, κατορθωσάντων δ' εἰς ἀτιμίαν τάς αὑτῶν πόλεις καταστήσειν, ἠναγκάσθησαν μετασχεῖν τῶν κινδύνων. καί τούς μέν θορύβους τούς ἐν τῷ πράγματι γενομένους καί τάς κραυγάς καί τάς παρακελεύσεις, ἅ κοινά πάντων ἐστί τῶν ναυμαχούντων, οὐκ οἶδ' ὅ τι δεῖ λέγοντα διατρίβειν: ἅ δ' ἐστίν ἴδια καί τῆς ἡγεμονίας ἄξια καί τοῖς προειρημένοις ὁμολογούμενα, ταῦτα δ' ἐμόν ἔργον ἐστίν εἰπεῖν. τοσοῦτον γάρ ἡ πόλις ἡμῶν διέφερεν, ὅτ' ἦν ἀκέραιος, ὥστ' ἀνάστατος γενομένη πλείους μέν συνεβάλετο τριήρεις εἰς τόν κίνδυνον τόν ὑπέρ τῆς ἑλλάδος ἤ σύμπαντες οἱ ναυμαχήσαντες, οὐδείς δέ πρός ἡμᾶς οὕτως ἔχει δυσμενῶς ὅστις οὐκ ἄν ὁμολογήσειεν διά μέν τήν ναυμαχίαν ἡμᾶς τῷ πολέμῳ κρατῆσαι, ταύτης δέ τήν πόλιν αἰτίαν γενέσθαι. καίτοι μελλούσης στρατείας ἐπί τούς βαρβάρους ἔσεσθαι τίνας χρή τήν ἡγεμονίαν ἔχειν; οὐ τούς ἐν τῷ προτέρῳ πολέμῳ μάλιστ' εὐδοκιμήσαντας καί πολλάκις μέν ἰδίᾳ προκινδυνεύσαντας, ἐν δέ τοῖς κοινοῖς τῶν ἀγώνων ἀριστείων ἀξιωθέντας; οὐ τούς τήν αὑτῶν ἐκλιπόντας ὑπέρ τῆς τῶν ἄλλων σωτηρίας καί τό τε παλαιόν οἰκιστάς τῶν πλείστων πόλεων γενομένους καί πάλιν αὐτάς ἐκ τῶν μεγίστων συμφορῶν διασώσαντας; πῶς δ' οὐκ ἄν δεινά πάθοιμεν, εἰ τῶν κακῶν πλεῖστον μέρος μετασχόντες, ἐν ταῖς τιμαῖς ἔλαττον ἔχειν ἀξιωθεῖμεν καί τότε προταχθέντες ὑπέρ ἁπάντων νῦν ἑτέροις ἀκολουθεῖν ἀναγκασθεῖμεν; μέχρι μέν οὖν τούτων οἶδ' ὅτι πάντες ἄν ὁμολογήσειαν πλείστων ἀγαθῶν τήν πόλιν τήν ἡμετέραν αἰτίαν γεγενῆσθαι καί δικαίως ἄν αὐτῆς τήν ἡγεμονίαν εἶναι μετά δέ ταῦτ' ἤδη τινές ἡμῶν κατηγοροῦσιν ὡς, ἐπειδή τήν ἀρχήν τῆς θαλάττης παρελάβομεν, πολλῶν κακῶν αἴτιοι τοῖς ἕλλησιν κατέστημεν, καί τόν τε μηλίων ἀνδραποδισμόν καί τόν σκιωναίων ὄλεθρον ἐν τούτοις τοῖς λόγοις ἡμῖν προφέρουσιν. ἐγώ δ' ἡγοῦμαι πρῶτον μέν οὐδέν εἶναι τοῦτο σημεῖον ὡς κακῶς ἤρχομεν, εἴ τινες τῶν πολεμησάντων ἡμῖν σφόδρα φαίνονται κολασθέντες, ἀλλά πολύ τόδε μεῖζον τεκμήριον ὡς καλῶς διῳκοῦμεν τά τῶν συμμάχων, ὅτι τῶν πόλεων τῶν ὑφ' ἡμῖν οὐσῶν οὐδεμία ταύταις ταῖς συμφοραῖς περιέπεσεν. ἔπειτ' εἰ μέν ἄλλοι τινές τῶν αὐτῶν πραγμάτων πραότερον ἐπεμελήθησαν, εἰκότως ἄν ἡμῖν ἐπιτιμῷεν: εἰ δέ μήτε τοῦτο γέγονεν μήθ' οἷόν τ' ἐστίν τοσούτων πόλεων τό πλῆθος κρατεῖν, ἤν μή τις κολάζῃ τούς ἐξαμαρτάνοντας, πῶς οὐκ ἤδη δίκαιόν ἐστιν ἡμᾶς ἐπαινεῖν, οἵτινες ἐλαχίστοις χαλεπήναντες πλεῖστον χρόνον τήν ἀρχήν κατασχεῖν ἠδυνήθημεν; οἶμαι δέ πᾶσιν δοκεῖν τούτους κρατίστους προστάτας γενήσεσθαι τῶν ἑλλήνων, ἐφ' ὧν οἱ πειθαρχήσαντες ἄριστα τυγχάνουσι πράξαντες. ἐπί τοίνυν τῆς ἡμετέρας ἡγεμονίας εὑρήσομεν καί τούς οἴκους τούς ἰδίους πρός εὐδαιμονίαν πλεῖστον ἐπιδόντας καί τάς πόλεις μεγίστας γενομένας. οὐ γάρ ἐφθονοῦμεν ταῖς αὐξανομέναις αὐτῶν, οὐδέ ταραχάς ἐνεποιοῦμεν πολιτείας ἐναντίας παρακαθιστάντες ἵν' ἀλλήλοις μέν στασιάζοιεν, ἡμᾶς δ' ἀμφότεροι θεραπεύοιεν, ἀλλά τήν τῶν συμμάχων ὁμόνοιαν κοινήν ὠφέλειαν νομίζοντες τοῖς αὐτοῖς νόμοις ἁπάσας τάς πόλεις διῳκοῦμεν, συμμαχικῶς, ἀλλ' οὐ δεσποτικῶς βουλευόμενοι περί αὐτῶν, ὅλων μέν τῶν πραγμάτων ἐπιστατοῦντες, ἰδίᾳ δ' ἑκάστους ἐλευθέρους ἐῶντες εἶναι, καί τῷ μέν πλήθει βοηθοῦντες, ταῖς δέ δυναστείαις πολεμοῦντες, δεινόν οἰόμενοι τούς πολλούς ὑπό τοῖς ὀλίγοις εἶναι καί τούς ταῖς οὐσίαις ἐνδεεστέρους, τά δ' ἄλλα μηδέν χείρους ὄντας, ἀπελαύνεσθαι τῶν ἀρχῶν, ἔτι δέ κοινῆς τῆς πατρίδος οὔσης τούς μέν τυραννεῖν, τούς δέ μετοικεῖν καί φύσει πολίτας ὄντας νόμῳ τῆς πολιτείας ἀποστερεῖσθαι. τοιαῦτ' ἔχοντες ταῖς ὀλιγαρχίαις ἐπιτιμᾶν καί πλείω τούτων τήν αὐτήν πολιτείαν ἥνπερ παρ' ἡμῖν αὐτοῖς καί παρά τοῖς ἄλλοις κατεστήσαμεν, ἥν οὐκ οἶδ' ὅ τι δεῖ διά μακροτέρων ἐπαινεῖν, ἄλλως τε καί συντόμως ἔχοντα δηλῶσαι περί αὐτῆς. μετά γάρ ταύτης οἰκοῦντες ἑβδομήκοντ' ἔτη διετελέσαμεν ἄπειροι μέν τυραννίδων, ἐλεύθεροι δέ πρός τούς βαρβάρους, ἀστασίαστοι δέ πρός σφᾶς αὐτούς, εἰρήνην δ' ἄγοντες πρός πάντας ἀνθρώπους. ὑπέρ ὧν προσήκει τούς εὖ φρονοῦντας μεγάλην χάριν ἔχειν πολύ μᾶλλον ἤ τάς κληρουχίας ἡμῖν ὀνειδίζειν, ἅς ἡμεῖς εἰς τάς ἐρημουμένας τῶν πόλεων φυλακῆς ἕνεκα τῶν χωρίων, ἀλλ' οὐ διά πλεονεξίαν ἐξεπέμπομεν. σημεῖον δέ τούτων: ἔχοντες γάρ χώραν μέν ὡς πρός τό πλῆθος τῶν πολιτῶν ἐλαχίστην, ἀρχήν δέ μεγίστην, καί κεκτημένοι τριήρεις διπλασίας μέν ἤ σύμπαντες, δυναμένας δέ πρός δίς τοσαύτας κινδυνεύειν, ὑποκειμένης τῆς εὐβοίας ὑπό τήν ἀττικήν, ἥ καί πρός τήν ἀρχήν τήν τῆς θαλάττης εὐφυῶς εἶχεν καί τήν ἄλλην ἀρετήν ἁπασῶν τῶν νήσων διέφερεν, κρατοῦντες αὐτῆς μᾶλλον ἤ τῆς ἡμετέρας αὐτῶν, καί πρός τούτοις εἰδότες καί τῶν ἑλλήνων καί τῶν βαρβάρων τούτους μάλιστ' εὐδοκιμοῦντας ὅσοι τούς ὁμόρους ἀναστάτους ποιήσαντες ἄφθονον καί ῥᾴθυμον αὑτοῖς κατεστήσαντο τόν βίον, ὅμως οὐδέν τούτων ἡμᾶς ἐπῆρεν περί τούς ἔχοντας τήν νῆσον ἐξαμαρτεῖν, ἀλλά μόνοι δή τῶν μεγάλην δύναμιν λαβόντων περιείδομεν ἡμᾶς αὐτούς ἀπορωτέρως ζῶντας τῶν δουλεύειν αἰτίαν ἐχόντων. καίτοι βουλόμενοι πλεονεκτεῖν οὐκ ἄν δή που τῆς μέν σκιωναίων γῆς ἐπεθυμήσαμεν, ἥν πλαταιέων τοῖς ὡς ἡμᾶς καταφυγοῦσι φαινόμεθα παραδόντες, τοσαύτην δέ χώραν παρελίπομεν ἥ πάντας ἄν ἡμᾶς εὐπορωτέρους ἐποίησεν. τοιούτων τοίνυν ἡμῶν γεγενημένων καί τοσαύτην πίστιν δεδωκότων ὑπέρ τοῦ μή τῶν ἀλλοτρίων ἐπιθυμεῖν τολμῶσι κατηγορεῖν οἱ τῶν δεκαρχιῶν κοινωνήσαντες καί τάς αὑτῶν πατρίδας διαλυμηνάμενοι καί μικράς μέν ποιήσαντες δοκεῖν εἶναι τάς τῶν προγεγενημένων ἀδικίας, οὐδεμίαν δέ λιπόντες ὑπερβολήν τοῖς αὖθις βουλομένοις γενέσθαι πονηροῖς, ἀλλά φάσκοντες μέν λακωνίζειν, τἀναντία δ' ἐκείνοις ἐπιτηδεύοντες, καί τάς μέν μηλίων ὀδυρόμενοι συμφοράς, περί δέ τούς αὑτῶν πολίτας ἀνήκεστα τολμήσαντες ἐξαμαρτεῖν. ποῖον γάρ αὐτούς ἀδίκημα διέφυγεν; ἤ τί τῶν αἰσχρῶν ἤ δεινῶν οὐ διεξῆλθον; οἵ τούς μέν ἀνομωτάτους πιστοτάτους ἐνόμιζον, τούς δέ προδότας ὥσπερ εὐεργέτας ἐθεράπευον, ᾑροῦντο δέ τῶν εἱλώτων ἑνί δουλεύειν ὥστ' εἰς τάς αὑτῶν πατρίδας ὑβρίζειν, μᾶλλον δ' ἐτίμων τούς αὐτόχειρας καί φονέας τῶν πολιτῶν ἤ τούς γονέας τούς αὑτῶν, εἰς τοῦτο δ' ὠμότητος ἅπαντας ἡμᾶς κατέστησαν ὥστε πρό τοῦ μέν διά τήν παροῦσαν εὐδαιμονίαν καί ταῖς μικραῖς ἀτυχίαις πολλούς ἕκαστον ἡμῶν ἔχειν τούς συμπενθήσοντας, ἐπί δέ τῆς τούτων ἀρχῆς διά τό πλῆθος τῶν οἰκείων κακῶν ἐπαυσάμεθ' ἀλλήλους ἐλεοῦντες: οὐδενί γάρ τοσαύτην σχολήν παρέλιπον ὥσθ' ἑτέρῳ συναχθεσθῆναι. τίνος γάρ οὐκ ἐφίκοντο; ἤ τίς οὕτω πόρρω τῶν πολιτικῶν ἦν πραγμάτων, ὅστις οὐκ ἐγγύς ἠναγκάσθη γενέσθαι τῶν συμφορῶν, εἰς ἅς αἱ τοιαῦται φύσεις ἡμᾶς κατέστησαν; εἶτ' οὐκ αἰσχύνονται τάς αὑτῶν πόλεις οὕτως ἀνόμως διαθέντες καί τῆς ἡμετέρας ἀδίκως κατηγοροῦντες, ἀλλά πρός τοῖς ἄλλοις καί περί τῶν δικῶν καί τῶν γραφῶν τῶν ποτε παρ' ἡμῖν γενομένων λέγειν τολμῶσιν, αὐτοί πλείους ἐν τρισί μησίν ἀκρίτους ἀποκτείναντες ὧν ἡ πόλις ἐπί τῆς ἀρχῆς ἁπάσης ἔκρινεν. φυγάς δέ καί στάσεις καί νόμων συγχύσεις καί πολιτειῶν μεταβολάς, ἔτι δέ παίδων ὕβρεις καί γυναικῶν αἰσχύνας καί χρημάτων ἁρπαγάς τίς ἄν δύναιτο διεξελθεῖν; πλήν τοσοῦτον εἰπεῖν ἔχω καθ' ἁπάντων, ὅτι τά μέν ἐφ' ἡμῶν δεινά ῥᾳδίως ἄν τις ἑνί ψηφίσματι διέλυσεν, τάς δέ σφαγάς καί τάς ἀνομίας τάς ἐπί τούτων γενομένας οὐδείς ἄν ἰάσασθαι δύναιτο. καί μήν οὐδέ τήν παροῦσαν εἰρήνην, οὐδέ τήν αὐτονομίαν τήν ἐν ταῖς πολιτείαις μέν οὐκ ἐνοῦσαν, ἐν δέ ταῖς συνθήκαις ἀναγεγραμμένην, ἄξιον ἑλέσθαι μᾶλλον ἤ τήν ἀρχήν τήν ἡμετέραν. τίς γάρ ἄν τοιαύτης καταστάσεως ἐπιθυμήσειεν, ἐν ᾗ καταποντισταί μέν τήν θάλατταν κατέχουσιν, πελτασταί δέ τάς πόλεις καταλαμβάνουσιν, ἀντί δέ τοῦ πρός ἑτέρους περί τῆς χώρας πολεμεῖν ἐντός τείχους οἱ πολῖται πρός ἀλλήλους μάχονται, πλείους δέ πόλεις αἰχμάλωτοι γεγόνασιν ἤ πρίν τήν εἰρήνην ἡμᾶς ποιήσασθαι, διά δέ τήν πυκνότητα τῶν μεταβολῶν ἀθυμοτέρως διάγουσιν οἱ τάς πόλεις οἰκοῦντες τῶν ταῖς φυγαῖς ἐζημιωμένων: οἱ μέν γάρ τό μέλλον δεδίασιν, οἱ δ' ἀεί κατιέναι προσδοκῶσιν. τοσοῦτον δ' ἀπέχουσιν τῆς ἐλευθερίας καί τῆς αὐτονομίας, ὥσθ' αἱ μέν ὑπό τυράννοις εἰσίν, τάς δ' ἁρμοσταί κατέχουσιν, ἔνιαι δ' ἀνάστατοι γεγόνασιν, τῶν δ' οἱ βάρβαροι δεσπόται καθεστήκασιν: οὕς ἡμεῖς διαβῆναι τολμήσαντας εἰς τήν εὐρώπην καί μεῖζον ἤ προσῆκεν αὐτοῖς φρονήσαντας οὕτω διέθεμεν ὥστε μή μόνον παύσασθαι στρατείας ἐφ' ἡμᾶς ποιουμένους, ἀλλά καί τήν αὑτῶν χώραν ἀνέχεσθαι πορθουμένην, καί διακοσίαις καί χιλίαις ναυσίν περιπλέοντας εἰς τοσαύτην ταπεινότητα κατεστήσαμεν ὥστε μακρόν πλοῖον ἐπί τάδε φασήλιδος μή καθέλκειν, ἀλλ' ἡσυχίαν ἄγειν, καί τούς καιρούς περιμένειν, ἀλλά μή τῇ παρούσῃ δυνάμει πιστεύειν. καί ταῦθ' ὅτι διά τήν τῶν προγόνων τῶν ἡμετέρων ἀρετήν οὕτως εἶχεν, αἱ τῆς πόλεως συμφοραί σαφῶς ἐπέδειξαν: ἅμα γάρ ἡμεῖς τε τῆς ἀρχῆς ἀπεστερούμεθα καί τοῖς ἕλλησιν ἀρχή τῶν κακῶν ἐγίγνετο. μετά γάρ τήν ἐν ἑλλησπόντῳ γενομένην ἀτυχίαν ἑτέρων ἡγεμόνων καταστάντων ἐνίκησαν μέν οἱ βάρβαροι ναυμαχοῦντες, ἦρξαν δέ τῆς θαλάττης, κατέσχον δέ τάς πλείστας τῶν νήσων, ἀπέβησαν δ' εἰς τήν λακωνικήν, κύθηρα δέ κατά κράτος εἷλον, ἅπασαν δέ τήν πελοπόννησον κακῶς ποιοῦντες περιέπλευσαν. μάλιστα δ' ἄν τις συνίδοι τό μέγεθος τῆς μεταβολῆς εἰ παραναγνοίη τάς συνθήκας τάς τ' ἐφ' ἡμῶν γενομένας καί τάς νῦν ἀναγεγραμμένας. τότε μέν γάρ ἡμεῖς φανησόμεθα τήν ἀρχήν τήν βασιλέως ὁρίζοντες καί τῶν φόρων ἐνίους τάττοντες καί κωλύοντες αὐτόν τῇ θαλάττῃ χρῆσθαι: νῦν δ' ἐκεῖνός ἐστιν ὁ διοικῶν τά τῶν ἑλλήνων καί προστάττων ἅ χρή ποιεῖν ἑκάστους καί μόνον οὐκ ἐπιστάθμους ἐν ταῖς πόλεσιν καθιστάς. πλήν γάρ τούτου τί τῶν ἄλλων ὑπόλοιπόν ἐστιν; οὐ καί τοῦ πολέμου κύριος ἐγένετο καί τήν εἰρήνην ἐπρυτάνευσεν καί τῶν παρόντων πραγμάτων ἐπιστάτης καθέστηκεν; οὐχ ὡς ἐκεῖνον πλέομεν ὥσπερ πρός δεσπότην ἀλλήλων κατηγορήσοντες; οὐ βασιλέα τόν μέγαν αὐτόν προσαγορεύομεν ὥσπερ αἰχμάλωτοι γεγονότες; οὐκ ἐν τοῖς πολέμοις τοῖς πρός ἀλλήλους ἐν ἐκείνῳ τάς ἐλπίδας ἔχομεν τῆς σωτηρίας, ὅς ἀμφοτέρους ἡμᾶς ἡδέως ἄν ἀπολέσειεν; ὧν ἄξιον ἐνθυμηθέντας ἀγανακτῆσαι μέν ἐπί τοῖς παροῦσιν, ποθέσαι δέ τήν ἡγεμονίαν τήν ἡμετέραν, μέμψασθαι δέ λακεδαιμονίους ὅτι τήν μέν ἀρχήν εἰς τόν πόλεμον κατέστησαν ὡς ἐλευθερώσοντες τούς ἕλληνας, ἐπί δέ τελευτῆς οὕτω πολλούς αὐτῶν ἐκδότους [τοῖς βαρβάροις] ἐποίησαν, καί τῆς μέν ἡμετέρας πόλεως τούς ἴωνας ἀπέστησαν ἐξ ἧς ἀπῴκησαν καί δι' ἥν πολλάκις ἐσώθησαν, τοῖς δέ βαρβάροις αὐτούς ἐξέδοσαν ὧν ἀκόντων τήν χώραν ἔχουσιν καί πρός οὕς οὐδέ πώποτ' ἐπαύσαντο πολεμοῦντες. καί τότε μέν ἠγανάκτουν, ὅθ' ἡμεῖς νομίμως ἐπάρχειν τινῶν ἠξιοῦμεν: νῦν δ' εἰς τοιαύτην δουλείαν καθεστώτων οὐδέν φροντίζουσιν αὐτῶν, οἷς οὐκ ἐξαρκεῖ δασμολογεῖσθαι καί τάς ἀκροπόλεις ὁρᾶν ὑπό τῶν ἐχθρῶν κατεχομένας, ἀλλά πρός ταῖς κοιναῖς συμφοραῖς καί τοῖς σώμασιν δεινότερα πάσχουσιν τῶν παρ' ἡμῖν ἀργυρωνήτων: οὐδείς γάρ ἡμῶν οὕτως αἰκίζεται τούς οἰκέτας ὡς ἐκεῖνοι τούς ἐλευθέρους κολάζουσιν. μέγιστον δέ τῶν κακῶν, ὅταν ὑπέρ αὐτῆς τῆς δουλείας ἀναγκάζωνται συστρατεύεσθαι, καί πολεμεῖν τοῖς ἐλευθέροις ἀξιοῦσιν εἶναι, καί τοιούτους κινδύνους ὑπομένειν ἐν οἷς ἡττηθέντες μέν παραχρῆμα διαφθαρήσονται, κατορθώσαντες δέ μᾶλλον εἰς τόν λοιπόν χρόνον δουλεύσουσιν. ὧν τίνας ἄλλους αἰτίους χρή νομίζειν ἤ λακεδαιμονίους, οἵ τοσαύτην ἰσχύν ἔχοντες περιορῶσι τούς μέν αὑτῶν συμμάχους γενομένους οὕτω δεινά πάσχοντας, τόν δέ βάρβαρον τῇ τῶν ἑλλήνων ῥώμῃ τήν ἀρχήν τήν αὑτοῦ κατασκευαζόμενον; καί πρότερον μέν τούς <μέν> τυράννους ἐξέβαλλον, τῷ δέ πλήθει τάς βοηθείας ἐποιοῦντο, νῦν δέ [εἰς] τοσοῦτον μεταβεβλήκασιν ὥστε ταῖς μέν πολιτείαις πολεμοῦσιν, τάς δέ μοναρχίας συγκαθιστᾶσιν. τήν μέν γε μαντινέων πόλιν εἰρήνης ἤδη γεγενημένης ἀνάστατον ἐποίησαν, καί τήν θηβαίων καδμείαν κατέλαβον, καί νῦν ὀλυνθίους καί φλειασίους πολιορκοῦσιν, ἀμύντᾳ δέ τῷ μακεδόνων βασιλεῖ καί διονυσίῳ τῷ σικελίας τυράννῳ καί τῷ βαρβάρῳ τῷ τῆς ἀσίας κρατοῦντι συμπράττουσιν, ὅπως ὡς μεγίστην ἀρχήν ἕξουσιν. καίτοι πῶς οὐκ ἄτοπον τούς προεστῶτας τῶν ἑλλήνων ἕνα μέν ἄνδρα τοσούτων ἀνθρώπων καθιστάναι δεσπότην ὧν οὐδέ τόν ἀριθμόν ἐξευρεῖν ῥᾴδιόν ἐστιν, τάς δέ μεγίστας τῶν πόλεων μηδ' αὐτάς αὑτῶν ἐᾶν εἶναι κυρίας, ἀλλ' ἀναγκάζειν δουλεύειν ἤ ταῖς μεγίσταις συμφοραῖς περιβάλλειν; ὅ δέ πάντων δεινότατον, ὅταν τις ἴδῃ τούς τήν ἡγεμονίαν ἔχειν ἀξιοῦντας ἐπί μέν τούς ἕλληνας καθ' ἑκάστην ἡμέραν στρατευομένους, πρός δέ τούς βαρβάρους εἰς ἅπαντα τόν χρόνον συμμαχίαν πεποιημένους. καί μηδείς ὑπολάβῃ με δυσκόλως ἔχειν, ὅτι τραχύτερον τούτων ἐμνήσθην, προειπών ὡς περί διαλλαγῶν ποιήσομαι τούς λόγους: οὐ γάρ ἵνα πρός τούς ἄλλους διαβάλω τήν πόλιν τήν λακεδαιμονίων οὕτως εἴρηκα περί αὐτῶν, ἀλλ' ἵν' αὐτούς ἐκείνους παύσω, καθ' ὅσον ὁ λόγος δύναται, τοιαύτην ἔχοντας τήν γνώμην. ἔστιν δ' οὐχ οἷόν τ' ἀποτρέπειν τῶν ἁμαρτημάτων, οὐδ' ἑτέρων πράξεων πείθειν ἐπιθυμεῖν, ἤν μή τις ἐρρωμένως ἐπιτιμήσῃ τοῖς παροῦσιν: χρή δέ κατηγορεῖν μέν ἡγεῖσθαι τούς ἐπί βλάβῃ τοιαῦτα λέγοντας, νουθετεῖν δέ τούς ἐπ' ὠφελείᾳ λοιδοροῦντας. τόν γάρ αὐτόν λόγον οὐχ ὁμοίως ὑπο λαμβάνειν δεῖ, μή μετά τῆς αὐτῆς διανοίας λεγόμενον. ἐπεί καί τοῦτ' ἔχομεν αὐτοῖς ἐπιτιμᾶν ὅτι τῇ μέν αὑτῶν πόλει τούς ὁμόρους εἱλωτεύειν ἀναγκάζουσιν, τῷ δέ κοινῷ τῷ τῶν συμμάχων οὐδέν τοιοῦτον κατασκευάζουσιν, ἐξόν αὐτοῖς τά πρός ἡμᾶς διαλυσαμένοις ἅπαντας τούς βαρβάρους περιοίκους ὅλης τῆς ἑλλάδος καταστῆσαι. καίτοι χρή τούς φύσει καί μή διά τύχην μέγα φρονοῦντας τοιούτοις ἔργοις ἐπιχειρεῖν πολύ μᾶλλον ἤ τούς νησιώτας δασμολογεῖν, οὕς ἄξιόν ἐστιν ἐλεεῖν, ὁρῶντας τούτους μέν διά σπανιότητα τῆς γῆς ὄρη γεωργεῖν ἀναγκαζομένους, τούς δ' ἠπειρώτας δι' ἀφθονίαν τῆς χώρας τήν μέν πλείστην αὐτῆς ἀργόν περιορῶντας, ἐξ ἧς δέ καρποῦνται τοσοῦτον πλοῦτον κεκτημένους. ἡγοῦμαι δ' εἴ τινες ἄλλοθεν ἐπελθόντες θεαταί γένοιντο τῶν παρόντων πραγμάτων, πολλήν ἄν αὐτούς καταγνῶναι μανίαν ἀμφοτέρων ἡμῶν, οἵτινες οὕτω περί μικρῶν κινδυνεύομεν, ἐξόν ἀδεῶς πολλά κεκτῆσθαι, καί τήν ἡμετέραν αὐτῶν χώραν διαφθείρομεν, ἀμελήσαντες τήν ἀσίαν καρποῦσθαι. καί τῷ μέν οὐδέν προὐργιαίτερόν ἐστιν ἤ σκοπεῖν ἐξ ὧν μηδέποτε παυσόμεθα πρός ἀλλήλους πολεμοῦντες: ἡμεῖς δέ τοσούτου δέομεν συγκρούειν τι τῶν ἐκείνου πραγμάτων ἤ ποιεῖν στασιάζειν ὥστε καί τάς διά τύχην αὐτῷ γεγενημένας ταραχάς συνδιαλύειν ἐπιχειροῦμεν, οἵτινες καί τοῖν στρατοπέδοιν τοῖν περί κύπρον ἐῶμεν αὐτόν τῷ μέν χρῆσθαι, τό δέ πολιορκεῖν, ἀμφοτέροιν αὐτοῖν τῆς ἑλλάδος ὄντοιν. οἵ τε γάρ ἀφεστῶτες πρός ἡμᾶς τ' οἰκείως ἔχουσιν καί λακεδαιμονίοις σφᾶς αὐτούς ἐνδιδόασιν, τῶν τε μετά τειριβάζου στρατευομένων καί τοῦ πεζοῦ τό χρησιμώτατον ἐκ τῶνδε τῶν τόπων ἤθροισται, καί τοῦ ναυτικοῦ τό πλεῖστον ἀπ' ἰωνίας συμπέπλευκεν, οἵ πολύ ἄν ἥδιον κοινῇ τήν ἀσίαν ἐπόρθουν ἤ πρός ἀλλήλους ἕνεκα μικρῶν ἐκινδύνευον. ὧν ἡμεῖς οὐδεμίαν ποιούμεθα πρόνοιαν, ἀλλά περί μέν τῶν κυκλάδων νήσων ἀμφισβητοῦμεν, τοσαύτας δέ τό πλῆθος πόλεις καί τηλικαύτας τό μέγεθος δυνάμεις οὕτως εἰκῇ τῷ βαρβάρῳ παραδεδώκαμεν. τοιγαροῦν τά μέν ἔχει, τά δέ μέλλει, τοῖς δ' ἐπιβουλεύει, δικαίως ἁπάντων ἡμῶν καταπεφρονηκώς. διαπέπρακται γάρ ὅ τῶν ἐκείνου προγόνων οὐδείς πώποτε: τήν τε γάρ ἀσίαν διωμολόγηται καί παρ' ἡμῶν καί παρά λακεδαιμονίων βασιλέως εἶναι, τάς τε πόλεις τάς ἑλληνίδας οὕτω κυρίως παρείληφεν ὥστε τάς μέν αὐτῶν κατασκάπτειν, ἐν δέ ταῖς ἀκροπόλεις ἐντειχίζειν. καί ταῦτα πάντα γέγονεν διά τήν ἡμετέραν ἄνοιαν, ἀλλ' οὐ διά τήν ἐκείνου δύναμιν. καίτοι τινές θαυμάζουσιν τό μέγεθος τῶν βασιλέως πραγμάτων καί φασίν αὐτόν εἶναι δυσπολέμητον, διεξιόντες ὡς πολλάς τάς μεταβολάς τοῖς ἕλλησιν πεποίηκεν. ἐγώ δ' ἡγοῦμαι μέν τούς ταῦτα λέγοντας οὐκ ἀποτρέπειν, ἀλλ' ἐπισπεύδειν τήν στρατείαν: εἰ γάρ ἡμῶν ὁμονοησάντων αὐτός ἐν ταραχαῖς ὤν χαλεπός ἔσται προσπολεμεῖν, ἦ που σφόδρα χρή δεδιέναι τόν καιρόν ἐκεῖνον ὅταν τά μέν τῶν βαρβάρων καταστῇ καί διά μιᾶς γένηται γνώμης, ἡμεῖς δέ πρός ἀλλήλους ὥσπερ νῦν πολεμικῶς ἔχωμεν. οὐ μήν οὐδ' εἰ συναγορεύουσιν τοῖς ὑπ' ἐμοῦ λεγομένοις οὐδ' ὥς ὀρθῶς περί τῆς ἐκείνου δυνάμεως γιγνώσκουσιν. εἰ μέν γάρ ἀπέφαινον αὐτόν ἅμα τοῖν πολέοιν ἀμφοτέροιν πρότερόν ποτε περιγεγενημένον, εἰκό τως ἄν ἡμᾶς καί νῦν ἐκφοβεῖν ἐπεχείρουν: εἰ δέ τοῦτο μέν μή γέγονεν, ἀντιπάλων δ' ὄντων ἡμῶν καί λακεδαιμονίων προσθέμενος τοῖς ἑτέροις ἐπικυδέστερα τά πράγματα θάτερ' ἐποίησεν, οὐδέν ἐστι τοῦτο σημεῖον τῆς ἐκείνου ῥώμης. ἐν γάρ τοῖς τοιούτοις καιροῖς πολλάκις μικραί δυνάμεις μεγάλας τάς ῥοπάς ἐποίησαν, ἐπεί καί περί χίων ἔχοιμ' ἄν τοῦτον τόν λόγον εἰπεῖν, ὡς ὁποτέροις ἐκεῖνοι προσθέσθαι βουληθεῖεν, οὗτοι κατά θάλατταν κρείττους ἦσαν. ἀλλά γάρ οὐκ ἐκ τούτων δίκαιόν ἐστι σκοπεῖν τήν βασιλέως δύναμιν, ἐξ ὧν μεθ' ἑκατέρων γέγονεν, ἀλλ' ἐξ ὧν αὐτός ὑπέρ αὑτοῦ πεπολέμηκεν. καί πρῶτον μέν ἀποστάσης αἰγύπτου τί διαπέπρακται πρός τούς ἔχοντας αὐτήν; οὐκ ἐκεῖνος μέν ἐπί τόν πόλεμον τοῦτον κατέπεμψεν τούς εὐδοκιμωτάτους περσῶν, ἀβροκόμαν καί τιθραύστην καί φαρνάβαζον, οὗτοι δέ τρί' ἔτη μείναντες καί πλείω κακά παθόντες ἤ ποιήσαντες, τελευτῶντες οὕτως ἀπηλλάγησαν ὥστε τούς ἀφεστῶτας μηκέτι τήν ἐλευθερίαν ἀγαπᾶν, ἀλλ' ἤδη καί τῶν ὁμόρων ζητεῖν ἐπάρχειν; μετά δέ ταῦτ' ἐπ' εὐαγόραν στρατεύσας, ὅς ἄρχει μέν μιᾶς πόλεως [τῶν ἐν κύπρῳ], ἐν δέ ταῖς συνθήκαις ἔκδοτός ἐστιν, οἰκῶν δέ νῆσον κατά μέν θάλατταν προδεδυστύχηκεν, ὑπέρ δέ τῆς χώρας τρισχιλίους ἔχει μόνον πελταστάς, ἀλλ' ὅμως οὕτω ταπεινῆς δυνάμεως οὐ δύναται περιγενέσθαι βασιλεύς πολεμῶν, ἀλλ' ἤδη μέν ἕξ ἔτη διατέτριφεν, εἰ δέ δεῖ τά μέλλοντα τοῖς γεγενημένοις τεκμαίρεσθαι, πολύ πλείων ἐλπίς ἐστιν ἕτερον ἀποστῆναι πρίν ἐκεῖνον ἐκπολιορκηθῆναι: τοιαῦται βραδυτῆτες ἐν ταῖς πράξεσιν ταῖς βασιλέως ἔνεισιν. ἐν δέ τῷ πολέμῳ τῷ περί ῥόδον ἔχων μέν τούς λακεδαιμονίων συμμάχους εὔνους διά τήν χαλεπότητα τῶν πολιτειῶν, χρώμενος δέ ταῖς ὑπηρεσίαις ταῖς παρ' ἡμῶν, στρατηγοῦντος δ' αὐτῷ κόνωνος, ὅς ἦν ἐπιμελέστατος μέν τῶν στρατηγῶν, πιστότατος δέ τοῖς ἕλλησιν, ἐμπειρότατος δέ τῶν πρός τόν πόλεμον κινδύνων, τοιοῦτον λαβών συναγωνιστήν τρία μέν ἔτη περιεῖδε τό ναυτικόν τό προκινδυνεῦον ὑπέρ τῆς ἀσίας ὑπό τριήρων ἑκατόν μόνων πολιορκούμενον, πεντεκαίδεκα δέ μηνῶν τούς στρατιώτας τόν μισθόν ἀπεστέρησεν, ὥστε τό μέν ἐπ' ἐκείνῳ πολλάκις ἄν διελύθησαν, διά δέ τόν ἐφεστῶτα [κίνδυνον] καί τήν συμμαχίαν τήν περί κόρινθον συστᾶσαν μόλις ναυμαχοῦντες ἐνίκησαν. καί ταῦτ' ἐστί τά βασιλικώτατα καί σεμνότατα τῶν ἐκείνῳ πεπραγμένων, καί περί ὧν οὐδέποτε παύονται λέγοντες οἱ βουλόμενοι τά τῶν βαρβάρων μεγάλα ποιεῖν. ὥστ' οὐδείς ἄν ἔχοι τοῦτ' εἰπεῖν ὡς οὐ δικαίως χρῶμαι τοῖς παραδείγμασιν, οὐδ' ὡς ἐπί μικροῖς διατρίβω τάς μεγίστας τῶν πράξεων παραλείπων: φεύγων γάρ ταύτην τήν αἰτίαν τά κάλλιστα τῶν ἔργων διῆλθον, οὐκ ἀμνημονῶν οὐδ' ἐκείνων, ὅτι δερκυλίδας μέν χιλίους ἔχων ὁπλίτας τῆς αἰολίδος ἐπῆρχεν, δράκων δ' ἀταρνέα καταλαβών καί τρισχιλίους πελταστάς συλλέξας τό μύσιον πεδίον ἀνάστατον ἐποίησεν, θίβρων δ' ὀλίγῳ πλείους τούτων διαβιβάσας τήν λυδίαν ἅπασαν ἐπόρθησεν, ἀγησίλαος δέ τῷ κυρείῳ στρατεύματι χρώμενος μικροῦ δεῖν τῆς ἐντός ἅλυος χώρας ἐκράτησεν. καί μήν οὐδέ τήν στρατιάν τήν μετά τοῦ βασιλέως περιπολοῦσαν, οὐδέ τήν περσῶν ἀνδρείαν ἄξιον φοβηθῆναι: καί γάρ ἐκεῖνοι φανερῶς ἐπεδείχθησαν ὑπό τῶν κύρῳ συναναβάντων οὐδέν βελτίους ὄντες τῶν ἐπί θαλάττῃ. τάς μέν γάρ ἄλλας μάχας ὅσας ἡττήθησαν ἐῶ, καί τίθημι στασιάζειν αὐτούς καί μή βούλεσθαι προθύμως πρός τόν ἀδελφόν τόν βασιλέως διακινδυνεύειν. ἀλλ' ἐπειδή κύρου τελευτήσαντος συνῆλθον ἅπαντες οἱ τήν ἀσίαν κατοικοῦντες, ἐν τούτοις τοῖς καιροῖς οὕτως αἰσχρῶς ἐπολέμησαν ὥστε μηδένα λόγον ὑπολιπεῖν τοῖς εἰθισμένοις τήν περσῶν ἀνδρείαν ἐπαινεῖν. λαβόντες γάρ ἑξακισχιλίους τῶν ἑλλήνων οὐκ ἀριστίνδην ἐπειλεγμένους, ἀλλ' οἵ διά φαυλότητ' ἐν ταῖς αὑτῶν [πόλεσιν] οὐχ οἷοί τ' ἦσαν ζῆν, ἀπείρους μέν τῆς χώρας ὄντας, ἐρήμους δέ συμμάχων γεγενημένους, προδεδομένους δ' ὑπό τῶν συναναβάντων, ἀπεστερημένους δέ τοῦ στρατηγοῦ μεθ' οὗ συνηκολούθησαν, τοσοῦτον αὐτῶν ἥττους ἦσαν ὥσθ' ὁ βασιλεύς ἀπορήσας τοῖς παροῦσι πράγμασιν καί καταφρονήσας τῆς περί αὑτόν δυνάμεως τούς ἄρχοντας τούς τῶν ἐπικούρων ὑποσπόνδους συλλαβεῖν ἐτόλμησεν, ὡς εἰ τοῦτο παρανομήσειεν συνταράξων τό στρατόπεδον, καί μᾶλλον εἵλετο περί τούς θεούς ἐξαμαρτεῖν ἤ πρός ἐκείνους ἐκ τοῦ φανεροῦ διαγωνίσασθαι. διαμαρτών δέ τῆς ἐπιβουλῆς καί τῶν στρατιωτῶν συμμεινάντων καί καλῶς ἐνεγκόντων τήν συμφοράν, ἀπιοῦσιν αὐτοῖς τισσαφέρνην καί τούς ἱππέας συνέπεμψεν, ὑφ' ὧν ἐκεῖνοι παρά πᾶσαν ἐπιβουλευόμενοι τήν ὁδόν ὁμοίως διεπορεύθησαν ὡσπερανεί προπεμπόμενοι, μάλιστα μέν φοβούμενοι τήν ἀοίκητον τῆς χώρας, μέγιστον δέ τῶν ἀγαθῶν νομίζοντες, εἰ τῶν πολεμίων ὡς πλείστοις ἐντύ χοιεν. κεφάλαιον δέ τῶν εἰρημένων: ἐκεῖνοι γάρ οὐκ ἐπί λείαν ἐλθόντες, οὐδέ κώμην καταλαβόντες, ἀλλ' ἐπ' αὐτόν τόν βασιλέα στρατεύσαντες, ἀσφαλέστερον κατέβησαν τῶν περί φιλίας ὡς αὐτόν πρεσβευόντων. ὥστε μοι δοκοῦσιν ἐν ἅπασι τοῖς τόποις σαφῶς ἐπιδεδεῖχθαι τήν αὑτῶν μαλακίαν: καί γάρ ἐν τῇ παραλίᾳ τῆς ἀσίας πολλάς μάχας ἥττηνται, καί διαβάντες εἰς τήν εὐρώπην δίκην ἔδοσαν, _οἱ μέν γάρ αὐτῶν κακῶς ἀπώλονθ', οἱ δ' αἰσχρῶς ἐσώθησαν, _καί τελευτῶντες ὑπ' αὐτοῖς τοῖς βασιλείοις καταγέλαστοι γεγόνασιν. καί τούτων οὐδέν ἀλόγως γέγονεν, ἀλλά πάντ' εἰκότως ἀποβέβηκεν: οὐ γάρ οἷόν τε τούς οὕτω τρεφομένους καί πολιτευομένους οὔτε τῆς ἄλλης ἀρετῆς μετέχειν οὔτ' ἐν ταῖς μάχαις τρόπαιον ἱστάναι τῶν πολεμίων. πῶς γάρ ἐν τοῖς ἐκείνων ἐπιτηδεύμασιν ἐγγενέσθαι δύναιτ' ἄν ἤ στρατηγός δεινός ἤ στρατιώτης ἀγαθός, ὧν τό μέν πλεῖστόν ἐστιν ὄχλος ἄτακτος καί κινδύνων ἄπειρος, πρός μέν τόν πόλεμον ἐκλελυμένος, πρός δέ τήν δουλείαν ἄμεινον τῶν παρ' ἡμῖν οἰκετῶν πεπαιδευμένος; οἱ δ' ἐν ταῖς μεγίσταις δόξαις ὄντες αὐτῶν ὁμαλῶς μέν οὐδέ κοινῶς οὐδέ πολιτικῶς οὐδεπώποτ' ἐβίωσαν, ἅπαντα δέ τόν χρόνον διάγουσιν εἰς μέν τούς ὑβρίζοντες, τοῖς δέ δουλεύοντες, ὡς ἄν ἄνθρωποι μάλιστα τάς φύσεις διαφθαρεῖεν, καί τά μέν σώματα διά τούς πλούτους τρυφῶντες, τάς δέ ψυχάς διά τάς μοναρχίας ταπεινάς καί περιδεεῖς ἔχοντες, ἐξεταζόμενοι πρός αὐτοῖς τοῖς βασιλείοις καί προκαλινδούμενοι καί πάντα τρόπον μικρόν φρονεῖν μελετῶντες, θνητόν μέν ἄνδρα προσκυνοῦντες καί δαίμονα προσαγορεύοντες, τῶν δέ θεῶν μᾶλλον ἤ τῶν ἀνθρώπων ὀλιγωροῦντες. τοιγαροῦν οἱ καταβαίνοντες αὐτῶν ἐπί θάλατταν, οὕς καλοῦσιν σατράπας, οὐ καταισχύνουσιν τήν ἐκεῖ παίδευσιν, ἀλλ' ἐν τοῖς ἤθεσι τοῖς αὐτοῖς διαμένουσιν, πρός μέν τούς φίλους ἀπίστως, πρός δέ τούς ἐχθρούς ἀνάνδρως ἔχοντες, καί τά μέν ταπεινῶς, τά δ' ὑπερηφάνως ζῶντες, τῶν μέν συμμάχων καταφρονοῦντες, τούς δέ πολεμίους θεραπεύοντες. τήν μέν γε μετ' ἀγησιλάου στρατιάν ὀκτώ μῆνας ταῖς αὑτῶν δαπάναις διέθρεψαν, τούς δ' ὑπέρ αὑτῶν κινδυνεύοντας ἑτέρου τοσούτου χρόνου τόν μισθόν ἀπεστέρησαν: καί τοῖς μέν κισθήνην καταλαβοῦσιν ἑκατόν τάλαντα διένειμαν, τούς δέ μεθ' αὑτῶν εἰς κύπρον στρατευσαμένους μᾶλλον ἤ τούς αἰχμαλώτους ὕβριζον. ὡς δ' ἁπλῶς εἰπεῖν καί μή καθ' ἕν ἕκαστον, ἀλλ' ὡς ἐπί τό πολύ, τίς ἤ τῶν πολεμησάντων αὐτοῖς οὐκ εὐδαιμονήσας ἀπῆλθεν, ἤ τῶν ὑπ' ἐκείνοις γενομένων οὐκ αἰκισθείς τόν βίον ἐτελεύτησεν; οὐ κόνωνα μέν ὅς ὑπέρ τῆς ἀσίας στρατηγήσας τήν ἀρχήν τήν λακεδαιμονίων κατέλυσεν, ἐπί θανάτῳ συλλαβεῖν ἐτόλμησαν, θεμιστοκλέα δ' ὅς ὑπέρ τῆς ἑλλάδος. αὐτούς κατεναυμάχησε, τῶν μεγίστων δωρεῶν ἠξίωσαν; καίτοι πῶς χρή τήν τούτων φιλίαν ἀγαπᾶν, οἵ τούς μέν εὐεργέτας τιμωροῦνται, τούς δέ κακῶς ποιοῦντας οὕτως ἐπιφανῶς κολακεύουσιν; περί τίνας δ' ἡμῶν οὐκ ἐξημαρτήκασιν; ποῖον δέ χρόνον διαλελοίπασιν ἐπιβουλεύοντες τοῖς ἕλλησιν; τί δ' οὐκ ἐχθρόν αὐτοῖς ἐστίν τῶν παρ' ἡμῖν, οἵ καί τά τῶν θεῶν ἕδη καί τούς νεώς συλᾶν ἐν τῷ προτέρῳ πολέμῳ καί κατακάειν ἐτόλμησαν; διό καί τούς ἴωνας ἄξιον ἐπαινεῖν ὅτι τῶν ἐμπρησθέντων ἱερῶν ἐπηράσαντ' εἴ τινες κινήσειαν ἤ πάλιν εἰς τἀρχαῖα καταστῆσαι βουληθεῖεν, οὐκ ἀποροῦντες πόθεν ἐπισκευάσωσιν, ἀλλ' ἵν' ὑπόμνημα τοῖς ἐπιγιγνομένοις ᾖ τῆς τῶν βαρβάρων ἀσεβείας, καί μηδείς πιστεύῃ τοῖς τοιαῦτ' εἰς τά τῶν θεῶν [ἕδη] ἐξαμαρτεῖν τολμῶσιν, ἀλλά καί φυλάττωνται καί δεδίωσιν, ὁρῶντες αὐτούς οὐ μόνον τοῖς σώμασιν ἡμῶν, ἀλλά καί τοῖς ἀναθήμασιν πολεμήσαντας. ἔχω δέ καί περί τῶν πολιτῶν τῶν ἡμετέρων τοιαῦτα διελθεῖν. καί γάρ οὗτοι πρός μέν τούς ἄλλους ὅσοις πεπολεμήκασιν, ἅμα διαλλάττονται καί τῆς ἔχθρας τῆς γεγενημένης ἐπιλανθάνονται, τοῖς δ' ἠπειρώταις οὐδ' ὅταν εὖ πάσχωσιν χάριν ἴσασιν: οὕτως ἀείμνηστον τήν ὀργήν πρός αὐτούς ἔχουσιν. καί πολλῶν μέν οἱ πατέρες ἡμῶν μηδισμοῦ θάνατον κατέγνωσαν, ἐν δέ τοῖς συλλόγοις ἔτι καί νῦν ἀράς ποιοῦνται, πρίν ἄλλο τι χρηματίζειν, εἴ τις ἐπικηρυκεύεται πέρσαις τῶν πολιτῶν: εὐμολπίδαι δέ καί κήρυκες ἐν τῇ τελετῇ τῶν μυστηρίων διά τό τούτων μῖσος καί τοῖς ἄλλοις βαρβάροις εἴργεσθαι τῶν ἱερῶν ὥσπερ τοῖς ἀνδροφόνοις προαγορεύουσιν. οὕτω δέ φύσει πολεμικῶς πρός αὐτούς ἔχομεν ὥστε καί τῶν μύθων ἥδιστα συνδιατρίβομεν τοῖς τρωϊκοῖς καί περσικοῖς, [καί] δι' ὧν ἔστι πυνθάνεσθαι τάς ἐκείνων συμφοράς. εὕροι δ' ἄν τις ἐκ μέν τοῦ πολέμου τοῦ πρός τούς βαρβάρους ὕμνους πεποιημένους, ἐκ δέ τοῦ πρός τούς ἕλληνας θρήνους ἡμῖν γεγενημένους, καί τούς μέν ἐν ταῖς ἑορταῖς ᾀδομένους, τούς δ' ἐπί ταῖς συμφοραῖς ἡμᾶς μεμνημένους. οἶμαι δέ καί τήν ὁμήρου ποίησιν μείζω λαβεῖν δόξαν ὅτι καλῶς τούς πολεμήσαντας τοῖς βαρβάροις ἐνεκωμίασεν καί διά τοῦτο βουληθῆναι τούς προγόνους ἡμῶν ἔντιμον αὐτοῦ ποιῆσαι τήν τέχνην ἔν τε τοῖς τῆς μουσικῆς ἄθλοις καί τῇ παιδεύσει τῶν νεωτέρων, ἵνα πολλάκις ἀκούοντες τῶν ἐπῶν ἐκμανθάνωμεν τήν ἔχθραν τήν ὑπάρχουσαν πρός αὐτούς καί ζηλοῦντες τάς ἀρετάς τῶν στρατευσαμένων τῶν αὐτῶν ἔργων ἐκείνοις ἐπιθυμῶμεν. ὥστε μοι δοκεῖ πολλά λίαν εἶναι τά παρακελευόμενα πολεμεῖν αὐτοῖς, μάλιστα δ' ὁ παρών καιρός, οὗ σαφέστερον οὐδέν. ὅν οὐκ ἀφετέον: καί γάρ αἰσχρόν παρόντι μέν μή χρῆσθαι, παρελθόντος δ' αὐτοῦ μεμνῆσθαι. τί γάρ ἄν καί βουληθεῖμεν ἡμῖν προσγενέσθαι, μέλλοντες βασιλεῖ πολεμεῖν, ἔξω τῶν νῦν ὑπαρχόντων; οὐκ αἴγυπτος μέν αὐτοῦ καί κύπρος ἀφέστηκεν, φοινίκη δέ καί συρία διά τόν πόλεμον ἀνάστατοι γεγόνασιν, τύρος δ' ἐφ' ᾗ μέγ' ἐφρόνησεν, ὑπό τῶν ἐχθρῶν τῶν ἐκείνου κατείληπται; τῶν δ' ἐν κιλικίᾳ πόλεων τάς μέν πλείστας οἱ μεθ' ἡμῶν ὄντες ἔχουσιν, τάς δ' οὐ χαλεπόν ἐστιν κτήσασθαι. λυκίας δ' οὐδ' εἷς πώποτε περσῶν ἐκράτησεν. ἑκατόμνως δ' ὁ καρίας ἐπίσταθμος τῇ μέν ἀληθείᾳ πολύν ἤδη χρόνον ἀφέστηκεν, ὁμολογήσει δ' ὅταν ἡμεῖς βουληθῶμεν. ἀπό δέ κνίδου μέχρι σινώπης ἕλληνες τήν ἀσίαν παροικοῦσιν, οὕς οὐ δεῖ πείθειν, ἀλλά μή κωλύειν πολεμεῖν. καίτοι τοιούτων ὁρμητηρίων ὑπαρξάντων καί τοσούτου πολέμου τήν ἀσίαν περιστάντος τί δεῖ τά συμβησόμενα λίαν ἀκριβῶς ἐξετάζειν; ὅπου γάρ μικρῶν μερῶν ἥττους εἰσίν, οὐκ ἄδηλον, ὡς ἄν διατεθεῖεν εἰ πᾶσιν ἡμῖν πολεμεῖν ἀναγκασθεῖεν. ἔχει δ' οὕτως. ἄν μέν ὁ βάρβαρος ἐρρωμενεστέρως κατάσχῃ τάς πόλεις τάς ἐπί θαλάττῃ, φρουράς μείζους ἐν αὐταῖς ἤ νῦν ἐγκαταστήσας, τάχ' ἄν καί τῶν νήσων αἱ περί τήν ἤπειρον, οἷον ῥόδος καί σάμος καί χίος, ἐπί τάς ἐκείνου τύχας ἀποκλίνειαν: ἤν δ' ἡμεῖς αὐτάς πρότεροι καταλάβωμεν, εἰκός τούς τήν λυδίαν καί φρυγίαν καί τήν ἄλλην τήν ὑπερκειμένην χώραν οἰκοῦντας ἐπί τοῖς ἐντεῦθεν ὁρμωμένοις εἶναι. διό δεῖ σπεύδειν καί μηδεμίαν ποιεῖσθαι διατριβήν, ἵνα μή πάθωμεν ὅπερ οἱ πατέρες ἡμῶν. ἐκεῖνοι γάρ ὑστερίσαντες τῶν βαρβάρων καί προέμενοί τινας τῶν συμμάχων ἠναγκάσθησαν ὀλίγοι πρός πολλούς κινδυνεύειν, ἐξόν αὐτοῖς προτέροις διαβᾶσιν εἰς τήν ἤπειρον μετά πάσης τῆς τῶν ἑλλήνων δυνάμεως ἐν μέρει τῶν ἐθνῶν ἕκαστον χειροῦσθαι. δέδεικται γάρ, ὅταν τις πολεμῇ πρός ἀνθρώπους ἐκ πολλῶν τόπων συλλεγομένους, ὅτι δεῖ μή περιμένειν ἕως ἄν ἐπιστῶσιν, ἀλλ' ἔτι διεσπαρμένοις αὐτοῖς ἐπιχειρεῖν. ἐκεῖνοι μέν οὖν προεξαμαρτόντες ἅπαντα ταῦτ' ἐπηνωρθώσαντο καταστάντες εἰς τούς μεγίστους ἀγῶνας: ἡμεῖς δ' ἄν σωφρονῶμεν, ἐξ ἀρχῆς φυλαξόμεθα καί πειρασόμεθα φθῆναι περί τήν λυδίαν καί τήν ἰωνίαν στρατόπεδον ἐγκαταστήσαντες εἰδότες ὅτι καί βασιλεύς οὐχ ἑκόντων ἄρχει τῶν ἠπειρωτῶν, ἀλλά μείζω δύναμιν περί αὑτόν ἑκάστων αὐτῶν ποιησάμενος: ἧς ἡμεῖς ὅταν κρείττω διαβιβάσωμεν, ὅ βουληθέντες ῥᾳδίως ἄν ποιήσαιμεν, ἀσφαλῶς ἅπασαν τήν ἀσίαν καρπωσόμεθα. πολύ δέ κάλλιον ἐκείνῳ περί τῆς βασιλείας πολεμεῖν ἤ πρός ἡμᾶς αὐτούς περί τῆς ἡγεμονίας ἀμφισβητεῖν. ἄξιον δ' ἐπί τῆς νῦν ἡλικίας ποιήσασθαι τήν στρατείαν, ἵν' οἱ τῶν συμφορῶν κοινωνήσαντες οὗτοι καί τῶν ἀγαθῶν ἀπολαύσωσιν καί μή πάντα τόν χρόνον δυστυχοῦντες διαγάγωσιν. ἱκανός γάρ ὁ παρεληλυθώς, ἐν ᾧ τί τῶν δεινῶν οὐ γέγονεν; πολλῶν γάρ κακῶν τῇ φύσει τῇ τῶν ἀνθρώπων ὑπαρχόντων αὐτοί πλείω τῶν ἀναγκαίων προσεξευρήκαμεν, πολέμους καί στάσεις ἡμῖν αὐτοῖς ἐμποιήσαντες, ὥστε τούς μέν ἐν ταῖς αὑτῶν ἀνόμως ἀπόλλυσθαι, τούς δ' ἐπί ξένης μετά παίδων καί γυναικῶν ἀλᾶσθαι, πολλούς δέ δι' ἔνδειαν τῶν καθ' ἡμέραν ἐπικουρεῖν ἀναγκαζομένους ὑπέρ τῶν ἐχθρῶν τοῖς φίλοις μαχομένους ἀποθνῄσκειν. ὑπέρ ὧν οὐδείς πώποτ' ἠγανάκτησεν, ἀλλ' ἐπί μέν ταῖς συμφοραῖς ταῖς ὑπό τῶν ποιητῶν συγκειμέναις δακρύειν ἀξιοῦσιν, ἀληθινά δέ πάθη πολλά καί δεινά γιγνόμενα διά τόν πόλεμον ἐφορῶντες τοσούτου δέουσιν ἐλεεῖν ὥστε καί μᾶλλον χαίρουσιν ἐπί τοῖς ἀλλήλων κακοῖς ἤ τοῖς αὑτῶν ἰδίοις ἀγαθοῖς. ἴσως δ' ἄν καί τῆς ἐμῆς εὐηθείας πολλοί καταγελάσειαν, εἰ δυστυχίας ἀνδρῶν ὀδυροίμην ἐν τοῖς τοιούτοις καιροῖς, ἐν οἷς ἰταλία μέν ἀνάστατος γέγονεν, σικελία δέ καταδεδούλωται, τοσαῦται δέ πόλεις τοῖς βαρβάροις ἐκδέδονται, τά δέ λοιπά μέρη τῶν ἑλλήνων ἐν τοῖς μεγίστοις κινδύνοις ἐστίν. θαυμάζω δέ τῶν δυναστευόντων ἐν ταῖς πόλεσιν, εἰ προσήκειν αὑτοῖς ἡγοῦνται μέγα φρονεῖν, μηδέν πώποθ' ὑπέρ τηλικούτων πραγμάτων μήτ' εἰπεῖν μήτ' ἐνθυμηθῆναι δυνηθέντες. ἐχρῆν γάρ αὐτούς, εἴπερ ἦσαν ἄξιοι τῆς παρούσης δόξης, ἁπάντων ἀφεμένους τῶν ἄλλων περί τοῦ πολέμου τοῦ πρός τούς βαρβάρους εἰσηγεῖσθαι καί συμβουλεύειν. τυχόν μέν γάρ ἄν τι συνεπέραναν: εἰ δέ καί προαπεῖπον, ἀλλ' οὖν τούς γε λόγους ὥσπερ χρησμούς εἰς τόν ἐπιόντα χρόνον ἄν κατέλιπον. νῦν δ' οἱ μέν ἐν ταῖς μεγίσταις δόξαις ὄντες ἐπί μικροῖς σπουδάζουσιν, ἡμῖν δέ τοῖς τῶν πολιτικῶν ἐξεστηκόσιν περί τηλικούτων πραγμάτων συμβουλεύειν παραλελοίπασιν. οὐ μήν ἀλλ' ὅσῳ μικροψυχότεροι τυγχάνουσιν ὄντες οἱ προεστῶτες ἡμῶν, τοσούτῳ τούς ἄλλους ἐρρωμενεστέρως δεῖ σκοπεῖν, ὅπως ἀπαλλαγησόμεθα τῆς παρούσης ἔχθρας. νῦν μέν γάρ μάτην ποιούμεθα τάς περί τῆς εἰρήνης συνθήκας: οὐ γάρ διαλυόμεθα τούς πολέμους, ἀλλ' ἀναβαλλόμεθα καί περιμένομεν τούς καιρούς ἐν οἷς ἀνήκεστόν τι κακόν ἀλλήλους ἐργάσασθαι δυνησόμεθα. δεῖ δέ ταύτας τάς ἐπιβουλάς ἐκποδών ποιησαμένους ἐκείνοις τοῖς ἔργοις ἐπιχειρεῖν ἐξ ὧν τάς τε πόλεις ἀσφαλέστερον οἰκήσομεν καί πιστότερον διακεισόμεθα πρός ἡμᾶς αὐτούς. ἔστι δ' ἁπλοῦς καί ῥᾴδιος ὁ λόγος ὁ περί τούτων: οὔτε γάρ εἰρήνην οἷόν τε βεβαίαν ἀγαγεῖν ἤν μή κοινῇ τοῖς βαρβάροις πολεμήσωμεν, οὔθ' ὁμονοῆσαι τούς ἕλληνας πρίν ἄν καί τάς ὠφελείας ἐκ τῶν αὐτῶν καί τούς κινδύνους πρός τούς αὐτούς ποιησώμεθα. τούτων δέ γενομένων καί τῆς ἀπορίας τῆς περί τόν βίον ἡμῶν ἀφαιρεθείσης, ἥ καί τάς ἑταιρίας διαλύει καί τάς συγγενείας εἰς ἔχθραν προάγει καί πάντας ἀνθρώπους εἰς πολέμους καί στάσεις καθίστησιν, οὐκ ἔστιν ὅπως οὐχ ὁμονοήσομεν καί τάς εὐνοίας ἀληθινάς πρός ἡμᾶς αὐτούς ἕξομεν. ὧν ἕνεκα περί παντός ποιητέον ὅπως ὡς τάχιστα τόν ἐνθένδε πόλεμον εἰς τήν ἤπειρον διοριοῦμεν, ὡς μόνον ἄν τοῦτ' ἀγαθόν ἀπολαύσαιμεν τῶν κινδύνων τῶν πρός ἡμᾶς αὐτούς, εἰ ταῖς ἐμπειρίαις ταῖς ἐκ τούτων γεγενημέναις πρός τόν βάρβαρον καταχρήσασθαι δόξειεν ἡμῖν. ἀλλά γάρ ἴσως διά τάς συνθήκας ἄξιον ἐπισχεῖν, ἀλλ' οὐκ ἐπειχθῆναι καί θᾶττον ποιήσασθαι τήν στρατείαν. δι' ἅς αἱ μέν ἠλευθερωμέναι τῶν πόλεων βασιλεῖ χάριν ἴσασιν, ὡς δι' ἐκεῖνον τυχοῦσαι τῆς αὐτονομίας ταύτης, αἱ δ' ἐκδεδομέναι τοῖς βαρβάροις μάλιστα μέν λακεδαιμονίοις ἐπικαλοῦσιν, ἔπειτα δέ καί τοῖς ἄλλοις τοῖς μετασχοῦσιν τῆς εἰρήνης, ὡς ὑπό τούτων δουλεύειν ἠναγκασμέναι. καίτοι πῶς οὐ χρή διαλύειν ταύτας τάς ὁμολογίας, ἐξ ὧν τοιαύτη δόξα γέγονεν, ὡς ὁ μέν βάρβαρος κήδεται τῆς ἑλλάδος καί φύλαξ τῆς εἰρήνης ἐστίν, ἡμῶν δέ τινές εἰσιν οἱ λυμαινόμενοι καί κακῶς ποιοῦντες αὐτήν; ὅ δέ πάντων καταγελαστότατον, ὅτι τῶν γεγραμμένων ἐν ταῖς ὁμολογίαις τά χείριστα τυγχάνομεν διαφυλάττοντες. ἅ μέν γάρ αὐτονόμους ἀφίησιν τάς τε νήσους καί τάς πόλεις τάς ἐπί τῆς εὐρώπης, πάλαι λέλυται καί μάτην ἐν ταῖς στήλαις ἐστίν: ἅ δ' αἰσχύνην ἡμῖν φέρει καί πολλούς τῶν συμμάχων ἐκδέδωκεν, ταῦτα δέ κατά χώραν μένει καί πάντες αὐτά κύρια ποιοῦμεν, ἅ χρῆν ἀναιρεῖν καί μηδέ μίαν ἐᾶν ἡμέραν, νομίζοντας προστάγματα καί μή συνθήκας εἶναι. τίς γάρ οὐκ οἶδεν, ὅτι συνθῆκαι μέν εἰσιν, αἵτινες ἄν ἴσως καί κοινῶς ἀμφοτέροις ἔχωσιν, προστάγματα δέ τά τούς ἑτέρους ἐλαττοῦντα παρά τό δίκαιον; διό καί τῶν πρεσβευσάντων ταύτην τήν εἰρήνην δικαίως ἄν κατηγοροῖμεν, ὅτι πεμφθέντες ὑπό τῶν ἑλλήνων ὑπέρ τῶν βαρβάρων ἐποιήσαντο τάς συνθήκας. ἐχρῆν γάρ αὐτούς, εἴτ' ἐδόκει τήν αὑτῶν ἔχειν ἑκάστους, εἴτε καί τῶν δοριαλώτων ἐπάρχειν, εἴτε τούτων κρατεῖν ὧν ὑπό τήν εἰρήνην ἐτυγχάνομεν ἔχοντες, ἕν τι τούτων ὁρισαμένους καί κοινόν τό δίκαιον ποιησαμένους, οὕτω συγγράφεσθαι περί αὐτῶν. νῦν δέ τῇ μέν ἡμετέρᾳ πόλει καί τῇ λακεδαιμονίων οὐδεμίαν τιμήν ἀπένειμαν, τόν δέ βάρβαρον ἁπάσης τῆς ἀσίας δεσπότην κατέστησαν, ὥσπερ ὑπέρ ἐκείνου πολεμησάντων ἡμῶν ἤ τῆς μέν περσῶν ἀρχῆς πάλαι καθεστηκυίας, ἡμῶν δ' ἄρτι τάς πόλεις κατοικούντων, ἀλλ' οὐκ ἐκείνων μέν νεωστί ταύτην τήν τιμήν ἐχόντων, ἡμῶν δέ τόν ἅπαντα χρόνον ἐν τοῖς ἕλλησιν δυναστευόντων. οἶμαι δ' ἐκείνως εἰπών μᾶλλον δηλώσειν τήν τε περί ἡμᾶς ἀτιμίαν γεγενημένην καί τήν τοῦ βασιλέως πλεονεξίαν. τῆς γάρ γῆς ἁπάσης τῆς ὑπό τῷ κόσμῳ κειμένης δίχα τετμημένης, καί τῆς μέν ἀσίας, τῆς δ' εὐρώπης καλουμένης, τήν ἡμίσειαν ἐκ τῶν συνθηκῶν εἴληφεν, ὥσπερ πρός τόν δία τήν χώραν νεμόμενος, ἀλλ' οὐ πρός ἀνθρώπους τάς συνθήκας ποιούμενος. καί ταύτας ἡμᾶς ἠνάγκασεν ἐν στήλαις λιθίναις ἀναγράψαντας ἐν τοῖς κοινοῖς τῶν ἱερῶν καταθεῖναι, πολύ κάλλιον τρόπαιον τῶν ἐν ταῖς μάχαις γιγνομένων: τά μέν γάρ ὑπέρ μικρῶν ἔργων καί μιᾶς τύχης ἐστίν, αὗται δ' ὑπέρ ἅπαντος τοῦ πολέμου καί καθ' ὅλης τῆς ἑλλάδος ἑστήκασιν. ὑπέρ ὧν ἄξιον ὀργίζεσθαι καί σκοπεῖν ὅπως τῶν τε γεγενημένων δίκην ληψόμεθα καί τά μέλλοντα διορθωσόμεθα. καί γάρ αἰσχρόν ἰδίᾳ μέν τοῖς βαρβάροις οἰκέταις ἀξιοῦν χρῆσθαι, δημοσίᾳ δέ τοσούτους τῶν συμμάχων περιορᾶν αὐτοῖς δουλεύοντας, καί τούς μέν περί τά τρωϊκά γενομένους μιᾶς γυναικός ἁρπασθείσης οὕτως ἅπαντας συνοργισθῆναι τοῖς ἀδικηθεῖσιν ὥστε μή πρότερον παύσασθαι πολεμοῦντας, πρίν τήν πόλιν ἀνάστατον ἐποίησαν τοῦ τολμήσαντος ἐξαμαρτεῖν, ἡμᾶς δ' ὅλης τῆς ἑλλάδος ὑβριζομένης μηδεμίαν ποιήσασθαι κοινήν τιμωρίαν, ἐξόν ἡμῖν εὐχῆς ἄξια διαπράξασθαι. μόνος γάρ οὗτος ὁ πόλεμος εἰρήνης κρείττων ἐστίν, θεωρίᾳ μέν μᾶλλον ἤ στρατείᾳ προσεοικώς, ἀμφοτέροις δέ συμφέρων καί τοῖς ἡσυχίαν ἄγειν καί τοῖς πολεμεῖν ἐπιθυμοῦσιν. ἐξείη γάρ ἄν τοῖς μέν ἀδεῶς τά σφέτερ' αὐτῶν καρποῦσθαι, τοῖς δ' ἐκ τῶν ἀλλοτρίων μεγάλους πλούτους κατακτήσασθαι. πολλαχῇ δ' ἄν τις λογιζόμενος εὕροι ταύτας τάς πράξεις μάλιστα λυσιτελούσας ἡμῖν. φέρε γάρ, πρός τίνας χρή πολεμεῖν τούς μηδεμιᾶς πλεονεξίας ἐπιθυμοῦντας, ἀλλ' αὐτό τό δίκαιον σκοποῦντας; οὐ πρός τούς καί πρότερον κακῶς τήν ἑλλάδα ποιήσαντας καί νῦν ἐπιβουλεύοντας καί πάντα τόν χρόνον οὕτω πρός ἡμᾶς διακειμένους; τίσιν δέ φθονεῖν εἰκός ἐστιν τούς μή παντάπασιν ἀνάνδρως διακειμένους, ἀλλά μετρίως τούτῳ τῷ πράγματι χρωμένους; οὐ τοῖς μείζους μέν τάς δυναστείας ἤ κατ' ἀνθρώπους περιβεβλημένοις, ἐλάττονος δ' ἀξίοις τῶν παρ' ἡμῖν δυστυχούντων; ἐπί τίνας δέ στρατεύειν [μᾶλλον] προσήκει τούς ἅμα μέν εὐσεβεῖν βουλομένους, ἅμα δέ τοῦ συμφέροντος ἐνθυμουμένους; οὐκ ἐπί τούς καί φύσει πολεμίους καί πατρικούς ἐχθρούς, καί πλεῖστα μέν ἀγαθά κεκτημένους, ἥκιστα δ' ὑπέρ αὐτῶν ἀμύνεσθαι δυναμένους; οὐκοῦν ἐκεῖνοι πᾶσι τούτοις ἔνοχοι τυγχάνουσιν ὄντες. καί μήν οὐδέ τάς πόλεις λυπήσομεν στρατιώτας ἐξ αὐτῶν καταλέγοντες, ὅ νῦν ἐν τῷ πολέμῳ τῷ πρός ἀλλήλους ὀχληρότατόν ἐστιν αὐταῖς: πολύ γάρ οἶμαι σπανιωτέρους ἔσεσθαι τούς μένειν ἐθελήσοντας τῶν συνακολουθεῖν ἐπιθυμησόντων. τίς γάρ οὕτως ἤ νέος ἤ παλαιός ῥᾴθυμός ἐστιν, ὅστις οὐ μετασχεῖν βουλήσεται ταύτης τῆς στρατιᾶς τῆς ὑπ' ἀθηναίων μέν καί λακεδαιμονίων στρατηγουμένης, ὑπέρ δέ τῆς τῶν συμμάχων ἐλευθερίας ἁθροιζομένης, ὑπό δέ τῆς ἑλλάδος ἁπάσης ἐκπεμπομένης, ἐπί δέ τήν τῶν βαρβάρων τιμωρίαν πορευομένης; φήμην δέ καί μνήμην καί δόξαν πόσην τινά χρή νομίζειν ἤ ζῶντας ἕξειν ἤ τελευτήσαντας καταλείψειν τούς ἐν τοῖς τοιούτοις ἔργοις ἀριστεύσαντας; ὅπου γάρ οἱ πρός ἀλέξανδρον πολεμήσαντες καί μίαν πόλιν ἑλόντες τοιούτων ἐπαίνων ἠξιώθησαν, ποίων τινῶν χρή προσδοκᾶν ἐγκωμίων τεύξεσθαι τούς ὅλης τῆς ἀσίας κρατήσαντας; τίς γάρ ἤ τῶν ποιεῖν δυναμένων ἤ τῶν λέγειν ἐπισταμένων οὐ πονήσει καί φιλοσοφήσει βουλόμενος ἅμα τῆς θ' αὑτοῦ διανοίας καί τῆς ἐκείνων ἀρετῆς μνημεῖον εἰς ἅπαντα τόν χρόνον καταλιπεῖν; οὐ τήν αὐτήν δέ τυγχάνω γνώμην ἔχων ἔν τε τῷ παρόντι καί περί τάς ἀρχάς τοῦ λόγου. τότε μέν γάρ ᾤμην ἀξίως δυνήσεσθαι τῶν πραγμάτων εἰπεῖν: νῦν δ' οὐκ ἐφικνοῦμαι τοῦ μεγέθους αὐτῶν, ἀλλά πολλά με διαπέφευγεν ὧν διενοήθην. αὐτούς οὖν χρή συνδιορᾶν, ὅσης ἄν εὐδαιμονίας τύχοιμεν εἰ τόν μέν πόλεμον τόν νῦν ὄντα περί ἡμᾶς πρός τούς ἠπειρώτας ποιησαίμεθα, τήν δ' εὐδαιμονίαν τήν ἐκ τῆς ἀσίας εἰς τήν εὐρώπην διακομίσαιμεν, καί μή μόνον ἀκροατάς γενομένους ἀπελθεῖν, ἀλλά τούς μέν πράττειν δυναμένους παρακαλοῦντας ἀλλήλους πειρᾶσθαι διαλλάττειν τήν τε πόλιν τήν ἡμετέραν καί τήν λακεδαιμονίων, τούς δέ τῶν λόγων ἀμφισβητοῦντας πρός μέν τήν παρακαταθήκην καί περί τῶν ἄλλων ὧν νῦν φλυαροῦσιν παύεσθαι γράφοντας, πρός δέ τοῦτον τόν λόγον ποιεῖσθαι τήν ἅμιλλαν καί σκοπεῖν ὅπως ἄμεινον ἐμοῦ περί τῶν αὐτῶν πραγμάτων ἐροῦσιν, ἐνθυμουμένους ὅτι τοῖς μεγάλ' ὑπισχνουμένοις οὐ πρέπει περί μικρά διατρίβειν, οὐδέ τοιαῦτα λέγειν ἐξ ὧν ὁ βίος μηδέν ἐπιδώσει τῶν πεισθέντων, ἀλλ' ὧν ἐπιτελεσθέντων αὐτοί τ' ἀπαλλαγήσονται τῆς παρούσης ἀπορίας καί τοῖς ἄλλοις μεγάλων ἀγαθῶν αἴτιοι δόξουσιν εἶναι. [12] {work} {πλαταικοσ} εἰδότες ὑμᾶς, ὦ ἄνδρες ἀθηναῖοι, καί τοῖς ἀδικουμένοις προθύμως βοηθεῖν εἰθισμένους καί τοῖς εὐεργέταις μεγίστην χάριν ἀποδιδόντας, ἥκομεν ἱκετεύσοντες μή περιιδεῖν ἡμᾶς εἰρήνης οὔσης ἀναστάτους ὑπό θηβαίων γεγενημένους. πολλῶν δ' ἤδη πρός ὑμᾶς καταφυγόντων καί διαπραξαμένων ἅπανθ' ὅσων ἐδεήθησαν, ἡγούμεθα μάλισθ' ὑμῖν προσήκειν περί τῆς ἡμετέρας πόλεως ποιήσασθαι πρόνοιαν. οὔτε γάρ ἄν ἀδικώτερον οὐδένας ἡμῶν εὕροιτε τηλικαύταις συμφοραῖς περιπεπτωκότας, οὔτ' ἐκ πλείονος χρόνου πρός τήν ὑμετέραν πόλιν οἰκειότερον διακειμένους. ἔτι δέ τοιούτων δεησόμενοι πάρεσμεν, ἐν οἷς κίνδυνος μέν οὐδείς ἔνεστιν, ἅπαντες δ' ἄνθρωποι νομιοῦσιν ὑμᾶς πειθομένους ὁσιωτάτους καί δικαιοτάτους εἶναι τῶν ἑλλήνων. εἰ μέν οὖν μή θηβαίους ἑωρῶμεν ἐκ παντός τρόπου παρεσκευασμένους πείθειν ὑμᾶς ὡς οὐδέν εἰς ἡμᾶς ἐξημαρτήκασιν, διά βραχέων ἄν ἐποιησάμεθα τούς λόγους: ἐπειδή δ' εἰς τοῦθ' ἥκομεν ἀτυχίας ὥστε μή μόνον ἡμῖν εἶναι τόν ἀγῶνα πρός τούτους, ἀλλά καί τῶν ῥητόρων πρός τούς δυνατωτάτους, οὕς ἀπό τῶν ἡμετέρων αὑτοῖς οὗτοι παρεσκευάσαντο συνηγόρους, ἀναγκαῖον διά μακροτέρων δηλῶσαι περί αὐτῶν. χαλεπόν μέν οὖν μηδέν καταδεέστερον εἰπεῖν ὧν πεπόνθαμεν: ποῖος γάρ ἄν λόγος ἐξισωθείη ταῖς ἡμετέραις δυσπραξίαις, ἤ τίς ἄν ῥήτωρ ἱκανός γένοιτο κατηγορῆσαι τῶν θηβαίοις ἡμαρτημένων; ὅμως δέ πειρατέον οὕτως ὅπως ἄν δυνώμεθα φανεράν καταστῆσαι τήν τούτων παρανομίαν. πολύ δέ μάλιστ' ἀγανακτοῦμεν ὅτι τοσούτου δέομεν τῶν ἴσων ἀξιοῦσθαι τοῖς ἄλλοις ἕλλησιν ὥστ' εἰρήνης οὔσης καί συνθηκῶν γεγενημένων οὐχ ὅπως τῆς κοινῆς ἐλευθερίας μετέχομεν, ἀλλ' οὐδέ δουλείας μετρίας τυχεῖν ἠξιώθημεν. δεόμεθ' οὖν ὑμῶν, ὦ ἄνδρες ἀθηναῖοι, μετ' εὐνοίας ἀκροάσασθαι τῶν λεγομένων, ἐνθυμηθέντας ὅτι πάντων ἄν ἡμῖν ἀλογώτατον εἴη συμβεβηκός, εἰ τοῖς μέν ἅπαντα τόν χρόνον δυσμενῶς πρός τήν πόλιν ὑμῶν διακειμένοις αἴτιοι γεγένησθε τῆς ἐλευθερίας, ἡμεῖς δέ μηδ' ἱκετεύοντες ὑμᾶς τῶν αὐτῶν τοῖς ἐχθίστοις τύχοιμεν. περί μέν οὖν τῶν γεγενημένων οὐκ οἶδ' ὅ τι δεῖ μακρολογεῖν: τίς γάρ οὐκ οἶδεν ὅτι καί τήν χώραν ἡμῶν κατανενέμηνται καί τήν πόλιν κατεσκάφασιν; ἅ δέ λέγοντες ἐλπίζουσιν ἐξαπατήσειν ὑμᾶς, περί τούτων πειράσομαι διδάσκειν. ἐνίοτε γάρ ἐπιχειροῦσι λέγειν ὡς διά τοῦτο πρός ἡμᾶς οὕτω προσηνέχθησαν, ὅτι συντελεῖν αὐτοῖς οὐκ ἠθέλομεν. ὑμεῖς δ' ἐνθυμεῖσθε πρῶτον μέν εἰ δίκαιόν ἐστιν ὑπέρ τηλικούτων ἐγκλημάτων οὕτως ἀνόμους καί δεινάς ποιεῖσθαι τάς τιμωρίας, ἔπειτ' εἰ προσήκειν ὑμῖν δοκεῖ μή πεισθεῖσαν τήν πλαταιέων πόλιν, ἀλλά βιασθεῖσαν θηβαίοις συντελεῖν. ἐγώ μέν γάρ οὐδένας ἡγοῦμαι τολμηροτέρους εἶναι τούτων, οἵτινες τάς μέν ἰδίας ἡμῶν ἑκάστων πόλεις ἀφανίζουσιν, τῆς δέ σφετέρας αὐτῶν πολιτείας οὐδέν δεομένους κοινωνεῖν ἀναγκάζουσιν. πρός δέ τούτοις οὐδ' ὁμολογούμενα φαίνονται διαπραττόμενοι πρός τε τούς ἄλλους καί πρός ἡμᾶς. ἐχρῆν γάρ αὐτούς, ἐπειδή πείθειν ἡμῶν τήν πόλιν οὐχ οἷοί τ' ἦσαν, ὥσπερ τούς θεσπιέας καί τούς ταναγραίους, συντελεῖν μόνον εἰς τάς θήβας ἀναγκάζειν: οὐδέν γάρ ἄν τῶν ἀνηκέστων κακῶν ἦμεν πεπονθότες. νῦν δέ φανεροί γεγόνασιν οὐ τοῦτο διαπράξασθαι βουληθέντες, ἀλλά τῆς χώρας ἡμῶν ἐπιθυμήσαντες. θαυμάζω δέ πρός τί τῶν γεγενημένων ἀναφέροντες καί πῶς ποτε τό δίκαιον κρίνοντες ταῦτα φήσουσιν προστάττειν ἡμῖν. εἰ μέν γάρ τά πάτρια σκοποῦσιν, οὐ τῶν ἄλλων αὐτοῖς ἀρκτέον, ἀλλά πολύ μᾶλλον ὀρχομενίοις φόρον οἰστέον: οὕτω γάρ εἶχεν τό παλαιόν: εἰ δέ τάς συνθήκας ἀξιοῦσιν εἶναι κυρίας, ὅπερ ἐστίν δίκαιον, πῶς οὐχ ὁμολογήσουσιν ἀδικεῖν καί παραβαίνειν αὐτάς; ὁμοίως γάρ τάς τε μικράς τῶν πόλεων καί τάς μεγάλας αὐτονόμους εἶναι κελεύουσιν. οἶμαι δέ περί μέν τούτων οὐ τολμήσειν αὐτούς ἀναισχυντεῖν, ἐπ' ἐκεῖνον δέ τρέψεσθαι τόν λόγον, ὡς μετά λακεδαιμονίων ἐπολεμοῦμεν, καί πάσῃ τῇ συμμαχίᾳ διαφθείραντες ἡμᾶς τά συμφέροντα πεποιήκασιν. ἐγώ δ' ἡγοῦμαι μέν χρῆναι μηδεμίαν μήτ' αἰτίαν μήτε κατηγορίαν μεῖζον δύνασθαι τῶν ὅρκων καί τῶν συνθηκῶν: οὐ μήν ἀλλ' εἰ δεῖ τινάς κακῶς παθεῖν διά τήν λακεδαιμονίων συμμαχίαν, οὐκ ἄν πλαταιεῖς ἐξ ἁπάντων τῶν ἑλλήνων προὐκρίθησαν δικαίως: οὐ γάρ ἑκόντες, ἀλλ' ἀναγκασθέντες αὐτοῖς ἐδουλεύομεν. τίς γάρ ἄν πιστεύσειεν εἰς τοῦθ' ἡμᾶς ἀνοίας ἐλθεῖν ὥστε περί πλείονος ποιήσασθαι τούς ἐξανδραποδισαμένους ἡμῶν τήν πατρίδα μᾶλλον ἤ τούς τῆς πόλεως τῆς αὑτῶν μεταδόντας; ἀλλά γάρ, οἶμαι, χαλεπόν ἦν νεωτερίζειν αὐτούς μέν μικράν πόλιν οἰκοῦντας, ἐκείνων δ' οὕτω μεγάλην δύναμιν κεκτημένων, ἔτι δέ πρός τούτοις ἁρμοστοῦ καθεστῶτος καί φρουρᾶς ἐνούσης καί τηλικούτου στρατεύματος ὄντος θεσπιᾶσιν, ὑφ' ὧν οὐ μόνον ἄν θᾶττον ἤ [ὑπό] θηβαίων διεφθάρημεν, ἀλλά καί δικαιότερον: τούτους μέν γάρ εἰρήνης οὔσης οὐ προσῆκεν μνησικακεῖν περί τῶν τότε γεγενημένων, ἐκεῖνοι δ' ἐν τῷ πολέμῳ προδοθέντες εἰκότως ἄν παρ' ἡμῶν τήν μεγίστην δίκην ἐλάμβανον. ἡγοῦμαι δ' ὑμᾶς οὐκ ἀγνοεῖν ὅτι πολλοί καί τῶν ἄλλων ἑλλήνων τοῖς μέν σώμασιν μετ' ἐκείνων ἀκολουθεῖν ἠναγκάζοντο, ταῖς δ' εὐνοίαις μεθ' ὑμῶν ἦσαν. οὕς τίνα χρή προσδοκᾶν γνώμην ἕξειν, ἤν ἀκούσωσιν ὅτι θηβαῖοι τόν δῆμον τόν ἀθηναίων πεπείκασιν ὡς οὐδενός ἐστιν φειστέον τῶν ὑπό λακεδαιμονίοις γενομένων; ὁ γάρ τούτων λόγος οὐδέν ἄλλ' ἤ τοῦτο φανήσεται δυνάμενος: οὐ γάρ ἰδίαν κατηγορίαν ποιούμενοι κατά τῆς πόλεως τῆς ἡμετέρας ἀπολωλέκασιν αὐτήν ἀλλ' ἥν ὁμοίως καί κατ' ἐκείνων ἕξουσιν εἰπεῖν. ὑπέρ ὧν βουλεύεσθαι χρή καί σκοπεῖν, ὅπως μή τούς πρότερον μισοῦντας τήν ἀρχήν τήν λακεδαιμονίων ἡ τούτων ὕβρις διαλλάξει καί ποιήσει τήν ἐκείνων συμμαχίαν αὑτῶν νομίζειν εἶναι σωτηρίαν. ἐνθυμεῖσθε δ' ὅτι τόν πόλεμον ἀνείλεσθε τόν ὑπογυιότατον οὐχ ὑπέρ τῆς ὑμετέρας σωτηρίας οὐδ' ὑπέρ τῆς τῶν συμμάχων ἐλευθερίας, _ἅπασι γάρ ὑπῆρχεν ὑμῖν_, ἀλλ' ὑπέρ τῶν παρά τούς ὅρκους καί τάς συνθήκας τῆς αὐτονομίας ἀποστερουμένων. ὅ δή καί πάντων σχετλιώτατον, εἰ τάς πόλεις ἅς οὐκ ᾤεσθε δεῖν λακεδαιμονίοις δουλεύειν, ταύτας περιόψεσθε νῦν ὑπό θηβαίων ἀπολλυ μένας οἵ τοσούτου δέουσιν μιμεῖσθαι τήν πραότητα τήν ὑμετέραν, ὥσθ' ὅ δοκεῖ πάντων δεινότατον εἶναι, δοριαλώτους γενέσθαι, τοῦτο κρεῖττον ἦν ἡμῖν παθεῖν ὑπό ταύτης τῆς πόλεως ἤ τούτων τυχεῖν ὁμόρους ὄντας: οἱ μέν γάρ ὑφ' ὑμῶν κατά κράτος ἁλόντες εὐθύς μέν ἁρμοστοῦ καί δουλείας ἀπηλλάγησαν, νῦν δέ τοῦ συνεδρίου καί τῆς ἐλευθερίας μετέχουσιν: οἱ δέ τούτων πλησίον οἰκοῦντες οἱ μέν οὐδέν ἧττον τῶν ἀργυρωνήτων δουλεύουσιν, τούς δ' οὐ πρότερον παύσονται πρίν ἄν οὕτως ὥσπερ ἡμᾶς διαθῶσιν. καί λακεδαιμονίων μέν κατηγόρουν, ὅτι τήν καδμείαν κατέλαβον καί φρουράς εἰς τάς πόλεις καθίστασαν, αὐτοί δ' οὐ φύλακας εἰσπέμποντες, ἀλλά τῶν μέν τά τείχη κατασκάπτοντες, τούς δ' ἄρδην ἀπολλύοντες, οὐδέν οἴονται δεινόν ποιεῖν, ἀλλ' εἰς τοῦτ' ἀναισχυντίας ἐληλύθασιν ὥστε τῆς μέν αὑτῶν σωτηρίας τούς συμμάχους ἅπαντας ἀξιοῦσιν ἐπιμελεῖσθαι, τῆς δέ τῶν ἄλλων δουλείας αὑτούς κυρίους καθιστᾶσιν. καίτοι τίς οὐκ ἄν μισήσειεν τήν τούτων πλεονεξίαν, οἵ τῶν μέν ἀσθενεστέρων ἄρξειν ζητοῦσιν, τοῖς δέ κρείττοσιν ἴσον ἔχειν οἴονται δεῖν, καί τῇ μέν ὑμετέρᾳ πόλει τῆς γῆς τῆς ὑπ' ὠρωπίων δεδομένης φθονοῦσιν, αὐτοί δέ βίᾳ τήν ἀλλοτρίαν χώραν κατανέμονται; καί πρός τοῖς ἄλλοις κακοῖς λέγουσιν ὡς ὑπέρ τοῦ κοινοῦ τῶν συμμάχων ταῦτ' ἔπραξαν. καίτοι χρῆν αὐτούς, ὄντος ἐνθάδε συνεδρίου καί τῆς ὑμετέρας πόλεως ἄμεινον βουλεύεσθαι δυναμένης ἤ τῆς θηβαίων, οὐχ ὑπέρ τῶν πεπραγμένων ἥκειν ἀπολογησομένους, ἀλλά πρίν ποιῆσαί τι τούτων ἐλθεῖν ὡς ὑμᾶς βουλευσομένους. νῦν δέ τάς μέν οὐσίας τάς ἡμετέρας ἰδίᾳ διηρπάκασιν, τῆς δέ δια βολῆς ἅπασι τοῖς συμμάχοις ἥκουσιν μεταδώσοντες. ἥν ὑμεῖς, ἤν σωφρονῆτε, φυλάξεσθε: πολύ γάρ κάλλιον τούτους ἀναγκάσαι μιμήσασθαι τήν ὁσιότητα τήν ὑμετέραν ἤ τῆς τούτων παρανομίας αὐτούς πεισθῆναι μετασχεῖν, οἵ μηδέν τῶν αὐτῶν τοῖς ἄλλοις γιγνώσκουσιν. οἶμαι γάρ ἅπασιν φανερόν εἶναι διότι προσήκει τούς εὖ φρονοῦντας ἐν μέν τῷ πολέμῳ σκοπεῖν, ὅπως ἐκ παντός τρόπου πλέον ἕξουσιν τῶν ἐχθρῶν, ἐπειδάν δ' εἰρήνη γένηται, μηδέν περί πλείονος ποιεῖσθαι τῶν ὅρκων καί τῶν συνθηκῶν. οὗτοι δέ τότε μέν ἐν ἁπάσαις ταῖς πρεσβείαις ὑπέρ τῆς ἐλευθερίας καί τῆς αὐτονομίας ἐποιοῦντο τούς λόγους: ἐπειδή δέ νομίζουσιν αὑτοῖς ἄδειαν γεγενῆσθαι, πάντων τῶν ἄλλων ἀμελήσαντες ὑπέρ τῶν ἰδίων κερδῶν καί τῆς αὑτῶν βίας λέγειν τολμῶσιν, καί φασί τό θηβαίους ἔχειν τήν ἡμετέραν, τοῦτο συμφέρον εἶναι τοῖς συμμάχοις, κακῶς εἰδότες ὡς οὐδ' αὐτοῖς τοῖς παρά τό δίκαιον πλεονεκτοῦσιν οὐδέν πώποτε συνήνεγκεν, ἀλλά πολλοί δή τῆς ἀλλοτρίας ἀδίκως ἐπιθυμήσαντες περί τῆς αὑτῶν δικαίως εἰς τούς μεγίστους κινδύνους κατέστησαν. ἀλλά μήν οὐδ' ἐκεῖνό γ' ἕξουσιν λέγειν, ὡς αὐτοί μέν, μεθ' ὧν ἄν γένωνται, πιστοί διατελοῦσιν ὄντες, ἡμᾶς δ' ἄξιον φοβεῖσθαι μή κομισάμενοι τήν χώραν πρός λακεδαιμονίους ἀποστῶμεν: εὑρήσετε γάρ ἡμᾶς μέν δίς ἐκπεπολιορκημένους ὑπέρ τῆς φιλίας τῆς ὑμετέρας, τούτους δέ πολλάκις εἰς ταύτην τήν πόλιν ἐξημαρτηκότας. καί τάς μέν παλαιάς προδοσίας πολύ ἄν ἔργον εἴη λέγειν: γενομένου δέ τοῦ κορινθιακοῦ πολέμου διά τήν ὕβριν τήν τούτων, καί λακεδαιμονίων μέν ἐπ' αὐτούς στρατευσάντων, δι' ὑμᾶς δέ σωθέντες οὐχ ὅπως τούτων χάριν ἀπέδοσαν, ἀλλ' ἐπειδή διελέλυσθε τόν πόλεμον, ἀπολιπόντες ὑμᾶς εἰς τήν λακεδαιμονίων συμμαχίαν εἰσῆλθον. καί χῖοι μέν καί μυτιληναῖοι καί βυζάντιοι συμπαρέμειναν, οὗτοι δέ τηλικαύτην πόλιν οἰκοῦντες οὐδέ κοινούς σφᾶς αὐτούς παρασχεῖν ἐτόλμησαν, ἀλλ' εἰς τοῦτ' ἀνανδρίας καί πονηρίας ἦλθον, ὥστ' ὤμοσαν ἦ μήν ἀκολουθήσειν μετ' ἐκείνων ἐφ' ὑμᾶς τούς διασώσαντας τήν πόλιν αὐτῶν: ὑπέρ ὧν δόντες τοῖς θεοῖς δίκην καί τῆς καδμείας καταληφθείσης ἠναγκάσθησαν ἐνθάδε καταφυγεῖν. ὅθεν καί μάλιστ' ἐπεδείξαντο τήν αὑτῶν ἀπιστίαν: σωθέντες γάρ πάλιν διά τῆς ὑμετέρας δυνάμεως καί κατελθόντες εἰς τήν αὑτῶν οὐδένα χρόνον ἐνέμειναν, ἀλλ' εὐθύς εἰς λακεδαίμονα πρέσβεις ἀπέστελλον, ἕτοιμοι δουλεύειν ὄντες καί μηδέν κινεῖν τῶν πρότερον πρός αὐτούς ὡμολογημένων. καί τί δεῖ μακρολογεῖν; εἰ γάρ μή προσέταττον ἐκεῖνοι τούς τε φεύγοντας καταδέχεσθαι καί τούς αὐτόχειρας ἐξείργειν, οὐδέν ἄν ἐκώλυεν αὐτούς μετά τῶν ἠδικηκότων ἐφ' ὑμᾶς τούς εὐεργέτας στρατεύεσθαι. καί τοιοῦτοι μέν νεωστί περί τήν πόλιν τήνδε γεγενημένοι, τό δέ παλαιόν ἁπάσης τῆς ἑλλάδος προδόται καταστάντες, αὐτοί μέν ὑπέρ οὕτως ἑκουσίων καί μεγάλων ἀδικημάτων συγγνώμης τυχεῖν ἠξιώθησαν, ἡμῖν δ' ὑπέρ ὧν ἠναγκάσθημεν, οὐδεμίαν ἔχειν οἴονται δεῖν συγγνώμην, ἀλλά τολμῶσιν ὄντες θηβαῖοι λακωνισμόν ἑτέροις ὀνειδίζειν, οὕς πάντες ἴσμεν πλεῖστον χρόνον λακεδαιμονίοις δεδουλευκότας καί προθυμότερον ὑπέρ τῆς ἐκείνων ἀρχῆς ἤ τῆς αὑτῶν σωτηρίας πεπολεμηκότας. ποίας γάρ εἰσβολῆς ἀπελείφθησαν τῶν εἰς ταύτην τήν χώραν γεγενημένων; ἤ τίνων οὐκ ἐχθίους ὑμῖν καί δυσμενέστεροι διετέλεσαν ὄντες; οὐκ ἐν τῷ δεκελεικῷ πολέμῳ πλειόνων αἴτιοι κακῶν ἐγένοντο τῶν ἄλλων τῶν συνεισβαλόντων; οὐ δυστυχησάντων ὑμῶν μόνοι τῶν συμμάχων ἔθεντο τήν ψῆφον, ὡς χρή τήν τε πόλιν ἐξανδραποδίσασθαι καί τήν χώραν ἀνεῖναι μηλόβοτον ὥσπερ τό κρισαῖον πεδίον; ὥστ' εἰ λακεδαιμόνιοι τήν αὐτήν γνώμην ἔσχον θηβαίοις, οὐδέν ἄν ἐκώλυεν τούς ἅπασι τοῖς ἕλλησιν αἰτίους τῆς σωτηρίας γενομένους αὐτούς ὑπό τῶν ἑλλήνων ἐξανδραποδισθῆναι καί ταῖς μεγίσταις συμφοραῖς περιπεσεῖν. καίτοι τίνα τηλικαύτην εὐεργεσίαν ἔχοιεν ἄν εἰπεῖν, ἥτις ἱκανή γενήσεται διαλῦσαι τήν ἔχθραν τήν ἐκ τούτων δικαίως ἄν ὑπάρχουσαν πρός αὐτούς; τούτοις μέν οὖν οὐδείς λόγος ὑπολείπεται τηλικαῦτα τό μέγεθος ἐξημαρτηκόσι, τοῖς δέ συναγορεύειν βουλομένοις ἐκεῖνος μόνος, ὡς νῦν μέν ἡ βοιωτία προπολεμεῖ τῆς ὑμετέρας χώρας, ἤν δέ διαλύσησθε τήν πρός τούτους φιλίαν, ἀσύμφορα τοῖς συμμάχοις διαπράξεσθε: μεγάλην γάρ ἔσεσθαι τήν ῥοπήν, εἰ μετά λακεδαιμονίων ἡ τούτων γενήσεται πόλις. ἐγώ δ' οὔτε τοῖς συμμάχοις ἡγοῦμαι λυσιτελεῖν τούς ἀσθενεστέρους τοῖς κρείττοσιν δουλεύειν, _καί γάρ τόν παρελθόντα χρόνον ὑπέρ τούτων ἐπολεμήσαμεν_, οὔτε θηβαίους εἰς τοῦτο μανίας ἥξειν ὥστ' ἀποστάντας τῆς συμμαχίας λακεδαιμονίοις ἐνδώσειν τήν πόλιν, οὐχ ὡς πιστεύων τοῖς τούτων ἤθεσιν, ἀλλ' οἶδ' ὅτι γιγνώσκουσιν ὅτι δυοῖν θάτερον ἀναγκαῖόν ἐστιν αὐτοῖς, ἤ μένοντας ἀποθνῄσκειν καί πάσχειν οἷά περ ἐποίησαν, ἤ φεύγοντας ἀπορεῖν καί τῶν ἐλπίδων ἁπασῶν ἐστερῆσθαι. πότερα γάρ τά πρός τούς πολίτας αὐτοῖς ἔχει καλῶς, ὧν τούς μέν ἀποκτείναντες, τούς δ' ἐκ τῆς πόλεως ἐκβαλόντες διηρπάκασιν τάς οὐσίας, ἤ τά πρός τούς ἄλλους βοιωτούς, ὧν οὐκ ἄρχειν μόνον ἀδίκως ἐπιχειροῦσιν, ἀλλά τῶν μέν τά τείχη κατεσκάφασιν, τῶν δέ καί τήν χώραν ἀπεστερήκασιν; ἀλλά μήν οὐδ' ἐπί τήν ὑμετέραν πόλιν οἷόν τ' αὐτοῖς ἐπανελθεῖν ἐστιν, ἥν οὕτω συνεχῶς φανήσονται προδιδόντες. ὥστ' οὐκ ἔστιν ὅπως βουλήσονται πρός ὑμᾶς ὑπέρ τῆς ἀλλοτρίας διενεχθέντες τήν αὑτῶν πόλιν οὕτως εἰκῇ καί προδήλως ἀποβαλεῖν, ἀλλά πολύ κοσμιώτερον διακείσονται πρός ἁπάσας τάς πράξεις, καί τοσούτῳ πλείω ποιήσονται θεραπείαν ὑμῶν ὅσῳ περ ἄν μᾶλλον περί σφῶν αὐτῶν δεδίωσιν. ἐπεδείξαντο δ' ὑμῖν ὡς χρή τῇ φύσει χρῆσθαι τῇ τούτων, ἐξ ὧν ἔπραξαν περί ὠρωπόν: ὅτε μέν γάρ ἐξουσίαν ἤλπισαν αὑτοῖς ἔσεσθαι ποιεῖν ὅ τι ἄν βουληθῶσιν, οὐχ ὡς συμμάχοις ὑμῖν προσηνέχθησαν, ἀλλ' ἅπερ ἄν εἰς τούς πολεμιωτάτους ἐξαμαρτεῖν ἐτόλμησαν: ἐπειδή δ' ἐκσπόνδους αὐτούς ἀντί τούτων ἐψηφίσασθε ποιῆσαι, παυσάμενοι τῶν φρονημάτων ἦλθον ὡς ὑμᾶς, ταπεινότερον διατεθέντες ἤ νῦν ἡμεῖς τυγχάνομεν ἔχοντες. ὥστ' ἤν τινες ὑμᾶς ἐκφοβῶσιν τῶν ῥητόρων ὡς κίνδυνός ἐστιν μή μεταβάλωνται καί γένωνται μετά τῶν πολεμίων, οὐ χρή πιστεύειν: τοιαῦται γάρ αὐτούς ἀνάγκαι κατειλήφασιν ὥστε πολύ ἄν θᾶττον τήν ὑμετέραν ἀρχήν ἤ τήν λακεδαιμονίων συμμαχίαν ὑπομείναιεν. εἰ δ' οὖν καί τἀναντία μέλλοιεν ἅπαντα πράξειν, οὐδ' οὕτως ἡγοῦμαι προσήκειν ὑμῖν τῆς θηβαίων πόλεως πλείω ποιήσασθαι λόγον ἤ τῶν ὅρκων καί τῶν συνθηκῶν, ἐνθυμουμένους πρῶτον μέν ὡς οὐ τούς κινδύνους, ἀλλά τάς ἀδοξίας καί τάς αἰσχύνας φοβεῖσθαι πάτριον ὑμῖν ἐστιν, ἔπειθ' ὅτι συμβαίνει κρατεῖν ἐν τοῖς πολέμοις οὐ τούς βίᾳ τάς πόλεις καταστρεφομένους, ἀλλά τούς ὁσιώτερον καί πραότερον τήν ἑλλάδα διοικοῦντας. καί ταῦτ' ἐπί πλειόνων μέν ἄν τις παραδειγμάτων ἔχοι διελθεῖν: τά δ' οὖν ἐφ' ἡμῶν γενόμενα τίς οὐκ οἶδεν, ὅτι καί λακεδαιμόνιοι τήν δύναμιν τήν ὑμετέραν ἀνυπόστατον δοκοῦσαν εἶναι κατέλυσαν, μικράς μέν ἀφορμάς εἰς τόν πόλεμον τόν κατά θάλατταν τό πρῶτον ἔχοντες, διά δέ τήν δόξαν ταύτην προσαγόμενοι τούς ἕλληνας, καί πάλιν ὑμεῖς τήν ἀρχήν ἀφείλεσθε τήν ἐκείνων, ἐξ ἀτειχίστου μέν τῆς πόλεως ὁρμηθέντες καί κακῶς πραττούσης, τό δέ δίκαιον ἔχοντες σύμμαχον; καί τούτων ὡς οὐ βασιλεύς αἴτιος ἦν ὁ τελευταῖος χρόνος σαφῶς ἐπέδειξεν: ἔξω γάρ αὐτοῦ τῶν πραγμάτων γεγενημένου, καί τῶν μέν ὑμετέρων ἀνελπίστως ἐχόντων, λακεδαιμονίοις δέ σχεδόν ἁπασῶν τῶν πόλεων δουλευουσῶν, ὅμως αὐτῶν τοσοῦτον περιεγένεσθε πολεμοῦντες ὥστ' ἐκείνους ἀγαπητῶς ἰδεῖν τήν εἰρήνην γενομένην. μηδείς οὖν ὑμῶν ὀρρωδείτω μετά τοῦ δικαίου ποιούμενος τούς κινδύνους, μηδ' οἰέσθω συμμάχων ἀπορήσειν, ἄν τοῖς ἀδικουμένοις ἐθέλητε βοηθεῖν, ἀλλά μή θηβαίοις μόνοις: οἷς νῦν τἀναντία ψηφισάμενοι πολλούς ἐπιθυμεῖν ποιήσετε τῆς ὑμετέρας φιλίας. ἤν γάρ ἐνδείξησθ' ὡς ὁμοίως ἅπασιν ὑπέρ τῶν συνθηκῶν παρεσκεύασθε πολε μεῖν, τίνες εἰς τοῦτ' ἀνοίας ἥξουσιν ὥστε βούλεσθαι μετά τῶν καταδουλουμένων εἶναι μᾶλλον ἤ μεθ' ὑμῶν τῶν ὑπέρ τῆς αὑτῶν ἐλευθερίας ἀγωνιζομένων; εἰ δέ μή, τί λέγοντες, ἤν πάλιν γένηται πόλεμος, ἀξιώσετε προσάγεσθαι τούς ἕλληνας, εἰ τήν αὐτονομίαν προτείνοντες ἐκδώσετε πορθεῖν θηβαίοις ἥντιν' ἄν βούλωνται τῶν πόλεων; πῶς δ' οὐ τἀναντία φανήσεσθε πράττοντες ὑμῖν αὐτοῖς, εἰ θηβαίους μέν μή διακωλύσετε παραβαίνοντας τούς ὅρκους καί τάς συνθήκας, πρός δέ λακεδαιμονίους ὑπέρ τῶν αὐτῶν τούτων προσποιήσεσθε πολεμεῖν; καί τῶν μέν κτημάτων τῶν ὑμετέρων αὐτῶν ἀπέστητε, βουλόμενοι τήν συμμαχίαν ὡς μεγίστην ποιῆσαι, τούτους δέ τήν ἀλλοτρίαν ἔχειν ἐάσετε καί τοιαῦτα ποιεῖν ἐξ ὧν ἅπαντες χείρους εἶναι νομιοῦσιν ὑμᾶς; ὅ δέ πάντων δεινότατον, εἰ τοῖς μέν συνεχῶς μετά λακεδαιμονίων γεγενημένοις δεδογμένον ὑμῖν ἐστιν βοηθεῖν, ἤν τι παράσπονδον αὐτοῖς ἐκεῖνοι προστάττωσιν, ἡμᾶς δ' οἵ τόν μέν πλεῖστον χρόνον μεθ' ὑμῶν ὄντες διατετελέκαμεν, τόν δέ τελευταῖον μόνον πόλεμον ὑπό λακεδαιμονίοις ἠναγκάσθημεν γενέσθαι, διά ταύτην τήν πρόφασιν ἀθλιώτατα πάντων ἀνθρώπων περιόψεσθε διακειμένους; τίνας γάρ ἄν ἡμῶν εὕροιτε δυστυχεστέρους, οἵτινες καί πόλεως καί χώρας καί χρημάτων ἐν μιᾷ στερηθέντες ἡμέρᾳ, πάντων τῶν ἀναγκαίων ὁμοίως ἐνδεεῖς ὄντες ἀλῆται καί πτωχοί καθέσταμεν, ἀποροῦντες ὅποι τραπώμεθα, καί πάσας τάς οἰκήσεις δυσχεραίνοντες; ἤν τε γάρ δυστυχοῦντας καταλάβωμεν, ἀλγοῦμεν ἀναγκαζόμενοι πρός τοῖς οἰκείοις κακοῖς καί τῶν ἀλλοτρίων κοινωνεῖν: ἤν θ' ὡς εὖ πράττοντας ἔλθωμεν, ἔτι χαλεπώτερον ἔχομεν, οὐ ταῖς ἐκείνων φθονοῦντες εὐπορίαις, ἀλλά μᾶλλον ἐν τοῖς τῶν πέλας ἀγαθοῖς τάς ἡμετέρας αὐτῶν συμφοράς καθορῶντες, ἐφ' αἷς ἡμεῖς οὐδεμίαν ἡμέραν ἀδακρυτί διάγομεν, ἀλλά πενθοῦντες τήν πατρίδα καί θρηνοῦντες τήν μεταβολήν τήν γεγενημένην ἅπαντα τόν χρόνον διατελοῦμεν. τίνα γάρ ἡμᾶς οἴεσθε γνώμην ἔχειν ὁρῶντας καί τούς γονέας αὑτῶν ἀναξίως γηροτροφουμένους καί τούς παῖδας οὐκ ἐπί ταῖς ἐλπίσιν αἷς ἐποιησάμεθα παιδευομένους, ἀλλά πολλούς μέν μικρῶν ἕνεκα συμβολαίων δουλεύοντας, ἄλλους δ' ἐπί θητείαν ἰόντας, τούς δ' ὅπως ἕκαστοι δύνανται τά καθ' ἡμέραν ποριζομένους, ἀπρεπῶς καί τοῖς τῶν προγόνων ἔργοις καί ταῖς αὑτῶν ἡλικίαις καί τοῖς φρονήμασιν τοῖς ἡμετέροις; ὅ δέ πάντων ἄλγιστον, ὅταν τις ἴδῃ χωριζομένους ἀπ' ἀλλήλων μή μόνον πολίτας ἀπό πολιτῶν, ἀλλά καί γυναῖκας ἀπ' ἀνδρῶν καί θυγατέρας ἀπό μητέρων καί πᾶσαν τήν συγγένειαν διαλυομένην; ὅ πολλοῖς τῶν ἡμετέρων πολιτῶν διά τήν ἀπορίαν συμβέβηκεν: ὁ γάρ κοινός βίος ἀπολωλώς ἰδίας τάς ἐλπίδας ἕκαστον ἡμῶν ἔχειν πεποίηκεν. οἶμαι δ' ὑμᾶς οὐδέ τάς ἄλλας αἰσχύνας ἀγνοεῖν τάς διά πενίαν καί φυγήν γιγνομένας, ἅς ἡμεῖς τῇ μέν διανοίᾳ χαλεπώτερον τῶν ἄλλων φέρομεν, τῷ δέ λόγῳ παραλείπομεν, αἰσχυνόμενοι λίαν ἀκριβῶς τάς ἡμετέρας αὐτῶν ἀτυχίας ἐξετάζειν. ὧν αὐτούς ὑμᾶς ἀξιοῦμεν ἐνθυμουμένους ἐπιμέλειάν τινα ποιήσασθαι περί ἡμῶν. καί γάρ οὐδ' ἀλλότριοι τυγχάνομεν ὑμῖν ὄντες, ἀλλά ταῖς μέν εὐνοίαις ἅπαντες οἰκεῖοι, τῇ δέ συγγενείᾳ τό πλῆθος ἡμῶν: διά γάρ τάς ἐπιγαμίας τάς δοθείσας ἐκ πολιτίδων ὑμετέρων γεγόναμεν: ὥστ' οὐχ οἷόν θ' ὑμῖν ἀμελῆσαι περί ὧν ἐληλύθαμεν δεησόμενοι. καί γάρ ἄν πάντων εἴη δεινότατον, εἰ πρότερον μέν ἡμῖν μετέδοτε τῆς πατρίδος τῆς ὑμετέρας αὐτῶν, νῦν δέ μηδέ τήν ἡμετέραν ἀποδοῦναι δόξειεν ὑμῖν. ἔπειτ' οὐδ' εἰκός ἕνα μέν ἕκαστον ἐλεεῖσθαι τῶν παρά τό δίκαιον δυστυχούντων, ὅλην δέ πόλιν οὕτως ἀνόμως διεφθαρμένην μηδέ κατά μικρόν οἴκτου δυνηθῆναι τυχεῖν, ἄλλως τε καί παρ' ὑμᾶς καταφυγοῦσαν, οἷς οὐδέ τό πρότερον αἰσχρῶς οὐδ' ἀκλεῶς ἀπέβη τούς ἱκέτας ἐλεήσασιν. ἐλθόντων γάρ ἀργείων ὡς τούς προγόνους ὑμῶν καί δεηθέντων ἀνελέσθαι τούς ὑπό τῇ καδμείᾳ τελευτήσαντας, πεισθέντες ὑπ' ἐκείνων καί θηβαίους ἀναγκάσαντες βουλεύσασθαι νομιμώτερον οὐ μόνον αὐτοί κατ' ἐκείνους τούς καιρούς εὐδοκίμησαν, ἀλλά καί τῇ πόλει δόξαν ἀείμνηστον εἰς ἅπαντα τόν χρόνον κατέλιπον, ἧς οὐκ ἄξιον προδότας γενέσθαι. καί γάρ αἰσχρόν φιλοτιμεῖσθαι μέν ἐν τοῖς τῶν προγόνων ἔργοις, φαίνεσθαι δ' ἐκείνοις τἀναντία περί τῶν ἱκετῶν πράττοντας. καίτοι πολύ περί μειζόνων καί δικαιοτέρων ἥκομεν ποιησόμενοι τάς δεήσεις: οἱ μέν γάρ ἐπί τήν ἀλλοτρίαν στρατεύσαντες ἱκέτευον ὑμᾶς, ἡμεῖς δέ τήν ἡμετέραν αὐτῶν ἀπολωλεκότες, κἀκεῖνοι μέν παρεκάλουν ἐπί τήν τῶν νεκρῶν ἀναίρεσιν, ἡμεῖς δ' ἐπί τήν τῶν λοιπῶν σωτηρίαν. ἔστι δ' οὐκ ἴσον κακόν οὐδ' ὅμοιον τούς τεθνεῶτας ταφῆς εἴργεσθαι καί τούς ζῶντας πατρίδος ἀποστερεῖσθαι καί τῶν ἄλλων ἀγαθῶν ἁπάντων, ἀλλά τό μέν δεινότερον τοῖς κωλύουσιν ἤ τοῖς ἀτυχοῦσιν, τό δέ μηδεμίαν ἔχοντα καταφυγήν, ἀλλ' ἄπολιν γενόμενον καθ' ἑκάστην τήν ἡμέραν κακοπαθεῖν καί τούς αὑτοῦ περιο ρᾶν μή δυνάμενον ἐπαρκεῖν, τί δεῖ λέγειν ὅσον τάς ἄλλας συμφοράς ὑπερβέβληκεν; ὑπέρ ὧν ἅπαντας ὑμᾶς ἱκετεύομεν ἀποδοῦναι τήν χώραν ἡμῖν καί τήν πόλιν, τούς μέν πρεσβυτέρους ὑπομιμνήσκοντες ὡς οἰκτρόν τούς τηλικούτους ὁρᾶσθαι δυστυχοῦντας καί τῶν καθ' ἡμέραν ἀποροῦντας, τούς δέ νεωτέρους ἀντιβολοῦντες καί δεόμενοι βοηθῆσαι τοῖς ἡλικιώταις καί μή περιιδεῖν ἔτι πλείω κακά τῶν εἰρημένων παθόντας. ὀφείλετε δέ μόνοι τῶν ἑλλήνων τοῦτον τόν ἔρανον, ἀναστάτοις ἡμῖν γενομένοις ἐπαμῦναι. καί γάρ τούς ἡμετέρους προγόνους φασίν ἐκλιπόντων τῶν ὑμετέρων πατέρων ἐν τῷ περσικῷ πολέμῳ ταύτην τήν χώραν μόνους τῶν ἔξω πελοποννήσου κοινωνούς ἐκείνοις τῶν κινδύνων γενομένους συνανασῶσαι τήν πόλιν αὐτοῖς: ὥστε δικαίως ἄν τήν αὐτήν εὐεργεσίαν ἀπολάβοιμεν, ἥνπερ αὐτοί τυγχάνομεν εἰς ὑμᾶς ὑπάρξαντες. εἰ δ' οὖν καί μηδέν ὑμῖν τῶν σωμάτων τῶν ἡμετέρων δέδοκται φροντίζειν, ἀλλά τήν γε χώραν οὐ πρός ὑμῶν ἐστιν ἀνέχεσθαι πεπορθημένην, ἐν ᾗ μέγιστα σημεῖα τῆς ἀρετῆς τῆς ὑμετέρας καί τῶν ἄλλων τῶν συναγωνισαμένων καταλείπεται: τά μέν γάρ ἄλλα τρόπαια πόλει πρός πόλιν γέγονεν, ἐκεῖνα δ' ὑπέρ ἁπάσης τῆς ἑλλάδος πρός ὅλην τήν ἐκ τῆς ἀσίας δύναμιν ἕστηκεν. ἅ θηβαῖοι μέν εἰκότως ἀφανίζουσιν: τά γάρ μνημεῖα τῶν τότε γενομένων αἰσχύνη τούτοις ἐστίν: ὑμῖν δέ προσήκει διασῴζειν: ἐξ ἐκείνων γάρ τῶν ἔργων ἡγεμόνες κατέστητε τῶν ἑλλήνων. ἄξιον δέ καί τῶν θεῶν καί τῶν ἡρώων μνησθῆναι τῶν ἐκεῖνον τόν τόπον κατεχόντων καί μή περιορᾶν τάς τιμάς αὐτῶν καταλυο μένας, οἷς ὑμεῖς καλλιερησάμενοι τοιοῦτον ὑπέστητε κίνδυνον, ὅς καί τούτους καί τούς ἄλλους ἅπαντας ἕλληνας ἠλευθέρωσεν. χρή δέ καί τῶν προγόνων ποιήσασθαί τινα πρόνοιαν καί μή παραμελῆσαι μηδέ τῆς περί ἐκείνους εὐσεβείας, οἵ πῶς ἄν διατεθεῖεν, εἴ τις ἄρα τοῖς ἐκεῖ φρόνησίς ἐστιν περί τῶν ἐνθάδε γιγνομένων, εἰ κυρίων ὑμῶν ὄντων αἴσθοιντο τούς μέν δουλεύειν τοῖς βαρβάροις ἀξιώσαντας δεσπότας τῶν ἄλλων καθισταμένους, ἡμᾶς δέ τούς ὑπέρ τῆς ἐλευθερίας συναγωνισαμένους μόνους τῶν ἑλλήνων ἀναστάτους γεγενημένους, καί τούς μέν τῶν συγκινδυνευσάντων τάφους μή τυγχάνοντας τῶν νομιζομένων σπάνει τῶν ἐποισόντων, θηβαίους δέ τούς τἀναντία παραταξαμένους κρατοῦντας τῆς χώρας ἐκείνης; ἐνθυμεῖσθε δ' ὅτι λακεδαιμονίων μεγίστην ἐποιεῖσθε κατηγορίαν, ὅτι θηβαίοις χαριζόμενοι τοῖς τῶν ἑλλήνων προδόταις ἡμᾶς τούς εὐεργέτας διέφθειραν. μή τοίνυν ἐάσητε ταύτας τάς βλασφημίας περί τήν ὑμετέραν γενέσθαι πόλιν, μηδέ τήν ὕβριν τήν τούτων ἀντί τῆς παρούσης ἕλησθε δόξης. πολλῶν δ' ἐνόντων εἰπεῖν ἐξ ὧν ἄν τις ὑμᾶς ἐπαγάγοι τό μᾶλλον φροντίσαι τῆς ἡμετέρας σωτηρίας οὐ δύναμαι πάντα περιλαβεῖν, ἀλλ' αὐτούς χρή καί τά παραλελειμμένα συνιδόντας καί μνησθέντας μάλιστα μέν τῶν ὅρκων καί τῶν συνθηκῶν, ἔπειτα δέ καί τῆς ἡμετέρας εὐνοίας καί τῆς τούτων ἔχθρας, ψηφίσασθαί τι περί ἡμῶν δίκαιον. [13] {work} {προσ νικοκλεα} οἱ μέν εἰωθότες, ὦ νικόκλεις, τοῖς βασιλεῦσιν ὑμῖν ἐσθῆτας ἄγειν ἤ χαλκόν ἤ χρυσόν εἰργασμένον ἤ τῶν ἄλλων τι τῶν τοιούτων κτημάτων, ὧν αὐτοί μέν ἐνδεεῖς εἰσιν, ὑμεῖς δέ πλουτεῖτε, λίαν ἔδοξαν εἶναί μοι καταφανεῖς οὐ δόσιν, ἀλλ' ἐμπορίαν ποιούμενοι καί πολύ τεχνικώτερον αὐτά πωλοῦντες τῶν ὁμολογούντων καπηλεύειν: ἡγησάμην δ' ἄν γενέσθαι ταύτην καλλίστην δωρεάν καί χρησιμωτάτην καί μάλιστα πρέπουσαν ἐμοί τε δοῦναι καί σοί λαβεῖν, εἰ δυνηθείην ὁρίσαι ποίων ἐπιτηδευμάτων ὀρεγόμενος καί τίνων [ἔργων] ἀπεχόμενος ἄριστ' ἄν καί τήν πόλιν καί τήν βασιλείαν διοικοίης. τούς μέν γάρ ἰδιώτας ἐστί πολλά τά παιδεύοντα, μάλιστα μέν τό μή τρυφᾶν, ἀλλ' ἀναγκάζεσθαι περί τοῦ βίου καθ' ἑκάστην βουλεύεσθαι τήν ἡμέραν, ἔπειθ' οἱ νόμοι, καθ' οὕς ἕκαστοι πολιτευόμενοι τυγχάνουσιν, ἔτι δ' ἡ παρρησία καί τό φανερῶς ἐξεῖναι τοῖς τε φίλοις ἐπιπλῆξαι καί τοῖς ἐχθροῖς ἐπιθέσθαι ταῖς ἀλλήλων ἁμαρτίαις: πρός δέ τούτοις καί τῶν ποιητῶν τινες τῶν προγεγενημένων ὑποθήκας ὡς χρή ζῆν καταλελοίπασιν: ὥστ' ἐξ ἁπάντων τούτων εἰκός αὐτούς βελτίους γίγνεσθαι. τοῖς δέ τυράννοις οὐδέν ὑπάρχει τοιοῦτον, ἀλλ' οὕς ἔδει παιδεύεσθαι μᾶλλον τῶν ἄλλων, ἐπειδάν εἰς τήν ἀρχήν καταστῶσιν, ἀνουθέτητοι διατελοῦσιν: οἱ μέν γάρ πλεῖστοι τῶν ἀνθρώπων αὐτοῖς οὐ πλησιάζουσιν, οἱ δέ συνόντες πρός χάριν ὁμιλοῦσιν. καί γάρ τοι κύριοι γιγνόμενοι καί χρημάτων πλείστων καί πραγμάτων μεγίστων, διά τό μή καλῶς χρῆσθαι ταύταις ταῖς ἀφορμαῖς πεποιήκασιν ὥστε πολλούς ἀμφισβητεῖν πότερόν ἐστιν ἄξιον ἑλέσθαι τόν βίον τόν τῶν ἰδιωτευόντων μέν, ἐπιεικῶς δέ πραττόντων, ἤ τόν τῶν τυραννευόντων. ὅταν μέν γάρ ἀποβλέψωσιν εἰς [τούς] τάς τιμάς καί τούς πλούτους καί τάς δυναστείας [ἔχοντας], ἰσοθέους ἅπαντες νομίζουσι τούς ἐν ταῖς μοναρχίαις ὄντας: ἐπειδάν δ' ἐνθυμηθῶσιν τούς φόβους καί τούς κινδύνους, καί διεξιόντες ὁρῶσιν τούς μέν ὑφ' ὧν ἥκιστα χρῆν διεφθαρμένους, τούς δ' εἰς τούς οἰκειοτάτους ἐξαμαρτεῖν ἠναγκασμένους, τοῖς δ' ἀμφότερα ταῦτα συμβεβηκότα, πάλιν ὁπωσοῦν ζῆν ἡγοῦνται λυσιτελεῖν μᾶλλον ἤ μετά τοιούτων συμφορῶν ἁπάσης τῆς ἀσίας βασιλεύειν. ταύτης δέ τῆς ἀνωμαλίας καί τῆς ταραχῆς αἴτιόν ἐστιν ὅτι τήν βασιλείαν ὥσπερ ἱερωσύνην παντός ἀνδρός εἶναι νομίζουσιν, ὅ τῶν ἀνθρωπίνων πραγμάτων μέγιστόν ἐστι καί πλείστης προνοίας δεόμενον. καθ' ἑκάστην μέν οὖν τήν πρᾶξιν, ἐξ ὧν ἄν τις μάλιστα δύναιτο κατά τρόπον διοικεῖν καί τά μέν ἀγαθά διαφυλάττειν, τάς δέ συμφοράς διαφεύγειν, τῶν ἀεί παρόντων ἔργον ἐστί συμβουλεύειν: καθ' ὅλων δέ τῶν ἐπιτηδευμάτων, ὧν χρή στοχάζεσθαι καί περί ἅ δεῖ διατρίβειν, ἐγώ πειράσομαι διελθεῖν. εἰ μέν οὖν ἔσται τό δῶρον ἐξεργασθέν ἄξιον τῆς ὑποθέσεως, χαλεπόν ἀπό τῆς ἀρχῆς συνιδεῖν: πολλά γάρ καί τῶν μετά μέτρου ποιημάτων καί τῶν καταλογάδην συγγραμμάτων ἔτι μέν ἐν ταῖς διανοίαις ὄντα τῶν συντιθέντων μεγάλας τάς προσδοκίας παρέσχεν, ἐπιτελεσθέντα δέ καί τοῖς ἄλλοις ἐπιδειχθέντα πολύ καταδεεστέραν τήν δόξαν τῆς ἐλπίδος ἔλαβεν: οὐ μήν ἀλλά τό γ' ἐπιχείρημα καλῶς ἔχει, τό ζητεῖν τά παραλελειμμένα καί νομοθετεῖν ταῖς μοναρχίαις. οἱ μέν γάρ τούς ἰδιώτας παιδεύοντες ἐκείνους μόνον ὠφελοῦσιν: εἰ δέ τις τούς κρα τοῦντας τοῦ πλήθους ἐπ' ἀρετήν προτρέψειεν, ἀμφοτέρους ἄν ὀνήσειεν, καί τούς τάς δυναστείας ἔχοντας καί τούς ὑπ' αὐτοῖς ὄντας: τοῖς μέν γάρ ἄν τάς ἀρχάς ἀσφαλεστέρας, τοῖς δέ τάς πολιτείας πραοτέρας ποιήσειεν. πρῶτον μέν οὖν σκεπτέον τί τῶν βασιλευόντων ἔργον ἐστίν: ἄν γάρ ἐν κεφαλαίοις τήν δύναμιν ὅλου τοῦ πράγματος καλῶς περιλάβωμεν, ἐνταῦθ' ἀποβλέποντες ἄμεινον καί περί τῶν μερῶν ἐροῦμεν. οἶμαι δή πάντας ἄν ὁμολογῆσαι προσήκειν αὐτοῖς πόλιν δυστυχοῦσαν παῦσαι καί καλῶς πράττουσαν διαφυλάξαι καί μεγάλην ἐκ μικρᾶς ποιῆσαι τά γάρ ἄλλα τά συμπίπτοντα κατά τήν ἡμέραν ἑκάστην τούτων ἕνεκα πρακτέον ἐστίν. καί μήν ἐκεῖνό γε φανερόν, ὅτι δεῖ τούς ταῦτα δυνησομένους καί περί τηλικούτων βουλευομένους μή ῥᾳθυμεῖν μηδ' ἀμελεῖν, ἀλλά σκοπεῖν ὅπως φρονιμώτερον διακείσονται τῶν ἄλλων. δέδεικται γάρ ὅτι τοιαύτας τάς βασιλείας ἕξουσιν, οἵας ἄν τάς αὑτῶν γνώμας παρασκευάσωσιν. ὥστ' οὐδενί τῶν ἀσκητῶν οὕτω προσήκει τό σῶμα γυμνάζειν ὡς τοῖς βασιλεῦσι τήν ψυχήν τήν αὑτῶν: ἅπασαι γάρ αἱ πανηγύρεις οὐδέν μέρος τιθέασι τούτων τῶν ἄθλων, περί ὧν ὑμεῖς καθ' ἑκάστην ἀγωνίζεσθε τήν ἡμέραν. ὧν ἐνθυμούμενον χρή προσέχειν τόν νοῦν, ὅπως ὅσονπερ ταῖς τιμαῖς τῶν ἄλλων προέχεις, τοσοῦτον καί ταῖς ἀρεταῖς αὐτῶν διοίσεις. καί μή νόμιζε τήν ἐπιμέλειαν ἐν μέν τοῖς ἄλλοις πράγμασι χρησίμην εἶναι, πρός δέ τό βελτίους ἡμᾶς καί φρονιμωτέρους γίγνεσθαι μηδεμίαν δύναμιν ἔχειν: μηδέ καταγνῷς τῶν ἀνθρώπων τοσαύτην δυστυχίαν, ὡς περί μέν τά θηρία τέχνας εὑρήκαμεν αἷς αὐτῶν τάς ψυχάς ἡμεροῦμεν καί πλείονος ἀξίας ποιοῦμεν, ἡμᾶς δ' αὐτούς οὐδέν ἄν πρός ἀρετήν ὠφελήσαιμεν, ἀλλ' ὡς καί τῆς παιδεύσεως καί τῆς ἐπιμελείας μάλιστα δυναμένης τήν ἡμετέραν φύσιν εὐεργετεῖν, οὕτω διάκεισο τήν γνώμην, καί τῶν τε παρόντων τοῖς φρονιμωτάτοις πλησίαζε καί τῶν ἄλλων οὕς ἄν δύνῃ μεταπέμπου, καί μήτε τῶν ποιητῶν εὐδοκιμούντων μήτε τῶν σοφιστῶν μηδενός οἴου δεῖν ἀπείρως ἔχειν, ἀλλά τῶν μέν ἀκροατής γίγνου, τῶν δέ μαθητής, καί παρασκεύαζε σεαυτόν τῶν μέν ἐλαττόνων κριτήν, τῶν δέ μειζόνων ἀγωνιστήν: διά γάρ τούτων τῶν γυμνασίων τάχιστ' ἄν γένοιο τοιοῦτος οἷον ὑπεθέμεθα δεῖν εἶναι τόν ὀρθῶς βασιλεύσοντα καί τήν πόλιν ὡς χρή διοικήσοντα. μάλιστα δ' ἄν αὐτός ὑπό σαυτοῦ παρακληθείης, εἰ δεινόν ἡγήσαιο τούς χείρους τῶν βελτιόνων ἄρχειν καί τούς ἀνοητοτέρους τοῖς φρονιμωτέροις προστάττειν: ὅσῳ γάρ ἄν ἐρρωμενεστέρως τήν τῶν ἄλλων ἄγνοιαν ἀτιμάσῃς, τοσούτῳ μᾶλλον τήν αὑτοῦ διάνοιαν ἀσκήσεις. ἄρχεσθαι μέν οὖν ἐντεῦθεν χρή τούς μέλλοντάς τι τῶν δεόντων ποιήσειν, πρός δέ τούτοις φιλάνθρωπον εἶναι δεῖ καί φιλόπολιν: οὔτε γάρ ἵππων οὔτε κυνῶν οὔτ' ἀνδρῶν οὔτ' ἄλλου πράγματος οὐδενός οἷόν τε καλῶς ἄρχειν, ἄν μή τις χαίρῃ τούτοις, ὧν αὐτόν δεῖ ποιεῖσθαι τήν ἐπιμέλειαν. μελέτω σοι τοῦ πλήθους, καί περί παντός ποιοῦ κεχαρισμένως αὐτοῖς ἄρχειν, γιγνώσκων ὅτι καί τῶν ὀλιγαρχιῶν καί τῶν ἄλλων πολιτειῶν αὗται πλεῖστον χρόνον διαμένουσιν αἵτινες ἄν ἄριστα τό πλῆθος θεραπεύωσιν. καλῶς δέ δημαγωγήσεις, ἐάν μήθ' ὑβρίζειν τόν ὄχλον ἐᾷς μήθ' ὑβριζόμενον περιορᾷς, ἀλλά σκοπῇς ὅπως οἱ βέλτιστοι μέν τάς τιμάς ἕξουσιν, οἱ δ' ἄλλοι μηδέν ἀδικήσονται: ταῦτα γάρ στοιχεῖα πρῶτα καί μέγιστα χρηστῆς πολιτείας ἐστίν. τῶν προσταγμάτων καί τῶν ἐπιτηδευμάτων κίνει καί μετατίθει τά μή καλῶς καθεστῶτα, καί μάλιστα μέν εὑρετής γίγνου τῶν βελτίστων, εἰ δέ μή, μιμοῦ τά παρά τοῖς ἄλλοις ὀρθῶς ἔχοντα. ζήτει νόμους τό μέν σύμπαν δικαίους καί συμφέροντας καί σφίσιν αὐτοῖς ὁμολογουμένους, πρός δέ τούτοις οἵτινες τάς μέν ἀμφισβητήσεις ὡς ἐλαχίστας, τάς δέ διαλύσεις ὡς οἷόν τε ταχίστας τοῖς πολίταις ποιοῦσιν: ταῦτα γάρ ἅπαντα προσεῖναι δεῖ τοῖς καλῶς κειμένοις [νόμοις]. τάς μέν ἐργασίας αὐτοῖς καθίστη κερδαλέας, τάς δέ πραγματείας ἐπιζημίους, ἵνα τάς μέν φεύγωσιν, πρός δέ τάς προθυμότερον ἔχωσιν. τάς κρίσεις ποιοῦ περί ὧν ἄν πρός ἀλλήλους ἀμφισβητῶσιν μή πρός χάριν μηδ' ἐναντίας ἀλλήλαις, ἀλλ' ἀεί ταὐτά περί τῶν αὐτῶν γίγνωσκε: καί γάρ πρέπει καί συμφέρει τήν τῶν βασιλέων γνώμην ἀκινήτως ἔχειν περί τῶν δικαίων, ὥσπερ τούς νόμους τούς καλῶς κειμένους. οἴκει τήν πόλιν ὁμοίως ὥσπερ τόν πατρῷον οἶκον ταῖς μέν κατασκευαῖς λαμπρῶς καί βασιλικῶς, ταῖς δέ πράξεσιν ἀκριβῶς, ἵν' εὐδοκιμῇς ἅμα καί διαρκῇς. τήν μεγαλοπρέπειαν ἐπιδείκνυσο μηδ' ἐν μιᾷ τῶν πολυτελειῶν τῶν εὐθύς ἀφανιζομένων, ἀλλ' ἔν τε τοῖς προειρημένοις καί τῷ κάλλει τῶν κτημάτων καί ταῖς τῶν φίλων εὐεργεσίαις: τά γάρ τοιαῦτα τῶν ἀναλωμάτων αὐτῷ τε σοί παραμενεῖ καί τοῖς ἐπιγιγνομένοις πλείονος ἄξια τῶν δεδαπανημένων καταλείψεις. τά [μέν] πρός τούς θεούς ποίει μέν ὡς οἱ πρόγονοι κατέδειξαν, ἡγοῦ δέ θῦμα τοῦτο κάλλιστον εἶναι καί θεραπείαν μεγίστην, ἄν ὡς βέλτιστον καί δικαιότατον σαυτόν παρέχῃς: μᾶλλον γάρ ἐλπίς τούς τοιούτους ἤ τούς ἱερεῖα πολλά καταβάλλοντας πράξειν τι παρά τῶν θεῶν ἀγαθόν. τίμα ταῖς μέν ἀρχαῖς τῶν φίλων τούς οἰκειοτάτους, ταῖς δ' ἀληθείαις αὐταῖς τούς εὐνουστάτους. φυλακήν ἀσφαλεστάτην ἡγοῦ τοῦ σώματος εἶναι τήν τε τῶν φίλων ἀρετήν καί τήν τῶν πολιτῶν εὔνοιαν καί τήν σαυτοῦ φρόνησιν: διά γάρ τούτων καί κτᾶσθαι καί σώζειν τάς τυραννίδας μάλιστ' ἄν τις δύναιτο. κήδου τῶν οἴκων τῶν πολιτικῶν, καί νόμιζε καί τούς δαπανῶντας ἀπό τῶν σῶν ἀναλίσκειν καί τούς ἐργαζομένους τά σά πλείω ποιεῖν: ἅπαντα γάρ τά τῶν οἰκούντων τήν πόλιν οἰκεῖα τῶν καλῶς βασιλευόντων ἐστίν. διά παντός τοῦ χρόνου τήν ἀλήθειαν οὕτω φαίνου προτιμῶν ὥστε πιστοτέρους εἶναι τούς σούς λόγους μᾶλλον ἤ τούς τῶν ἄλλων ὅρκους. ἅπασι μέν τοῖς ξένοις ἀσφαλῆ τήν πόλιν πάρεχε καί πρός τά συμβόλαια νόμιμον, περί πλείστου δέ ποιοῦ τῶν ἀφικνουμένων μή τούς σοί δωρεάς ἄγοντας, ἀλλά τούς παρά σοῦ λαμβάνειν ἀξιοῦντας: τιμῶν γάρ τούς τοιούτους μᾶλλον παρά τοῖς ἄλλοις εὐδοκιμήσεις. τούς πολλούς φόβους ἐξαίρει τῶν πολιτῶν, καί μή βούλου περιδεεῖς εἶναι τούς μηδέν ἀδικοῦντας: ὅπως γάρ ἄν τούς ἄλλους πρός σαυτόν διαθῇς, οὕτω καί σύ πρός ἐκείνους ἕξεις. ποίει μέν μηδέν μετ' ὀργῆς, δόκει δέ τοῖς ἄλλοις ὅταν σοι καιρός ᾖ. δεινός μέν φαίνου τῷ μηδέν σε λανθάνειν τῶν γιγνομένων, πρᾶος δέ τῷ τάς τιμωρίας ἐλάττους ποιεῖσθαι τῶν ἁμαρτανομένων. ἀρχικός εἶναι βούλου μή χαλεπότητι μηδέ τῷ σφόδρα κολάζειν, ἀλλά τῷ πάντας ἡττᾶσθαι τῆς σῆς διανοίας καί νομίζειν ὑπέρ τῆς αὑτῶν σωτηρίας ἄμεινον αὑτῶν σέ βουλεύεσθαι. πολεμικός μέν ἴσθι ταῖς ἐπιστήμαις καί ταῖς παρασκευαῖς, εἰρηνικός δέ τῷ μηδέν παρά τό δίκαιον πλεονεκτεῖν. οὕτως ὁμίλει τῶν πόλεων πρός τάς ἥττους ὥσπερ ἄν τάς κρείττους πρός ἑαυτόν ἀξιώσειας. φιλονίκει μή περί πάντων, ἀλλά περί ὧν κρατήσαντί σοι μέλλει συνοίσειν. φαύλους ἡγοῦ μή τούς συμφερόντως ἡττωμένους, ἀλλά τούς μετά βλάβης περιγιγνομένους. μεγαλόφρονας νόμιζε μή τούς μείζω περιβαλλομένους ὧν οἷοί τ' εἰσι κατασχεῖν, ἀλλά τούς καλῶν μέν ἐφιεμένους, ἐξεργάζεσθαι δέ δυναμένους οἷς ἄν ἐπιχειρῶσιν. ζήλου μή τούς μεγίστην ἀρχήν κτησαμένους, ἀλλά τούς ἄριστα τῇ παρούσῃ χρησαμένους, καί νόμιζε τελέως εὐδαιμονήσειν, οὐκ ἐάν πάντων ἀνθρώπων μετά φόβων καί κινδύνων καί κακίας ἄρξῃς, ἀλλ' ἄν τοιοῦτος ὤν οἷον χρή καί πράττων ὥσπερ ἐν τῷ παρόντι μετρίων ἐπιθυμῇς καί μηδενός τούτων ἀτυχῇς. φίλους κτῶ μή πάντας τούς βουλομένους, ἀλλά τούς τῆς σῆς φύσεως ἀξίους ὄντας, μηδέ μεθ' ὧν ἥδιστα συνδιατρίψεις, ἀλλά μεθ' ὧν ἄριστα τήν πόλιν διοικήσεις. ἀκριβεῖς ποιοῦ τάς δοκιμασίας τῶν συνόντων, εἰδώς ὅτι πάντες οἱ μή σοι πλησιάσαντες ὅμοιόν σε τοῖς χρωμένοις εἶναι νομιοῦσιν. τοιούτους ἐφίστη τοῖς πράγμασιν τοῖς μή διά σοῦ γιγνομένοις, ὡς αὐτός τάς αἰτίας ἕξων ὧν ἄν ἐκεῖνοι πράξωσιν. πιστούς ἡγοῦ μή τούς ἅπαν ὅ τι ἄν λέγῃς ἤ ποιῇς ἐπαινοῦντας, ἀλλά τούς τοῖς ἁμαρτανομένοις ἐπιτιμῶντας. δίδου παρρησίαν τοῖς εὖ φρονοῦσιν, ἵνα περί ὧν ἄν ἀμφιγνοῇς ἔχῃς τούς συνδοκιμάσοντας. διόρα καί τούς τέχνῃ κολακεύοντας καί τούς μετ' εὐνοίας θεραπεύοντας, ἵνα μή πλέον οἱ πονηροί τῶν χρηστῶν ἔχωσιν. ἄκουε τούς λόγους τούς περί ἀλλήλων, καί πειρῶ γνωρίζειν ἅμα τούς τε λέγοντας, ὁποῖοί τινές εἰσιν, καί περί ὧν ἄν λέγωσιν. ταῖς αὐταῖς κόλαζε ζημίαις τούς ψευδῶς διαβάλλοντας αἷσπερ τούς ἐξαμαρτάνοντας. ἄρχε σαυτοῦ μηδέν ἧττον ἤ τῶν ἄλλων, καί τοῦθ' ἡγοῦ βασιλικώτατον, ἄν μηδεμιᾷ δουλεύῃς τῶν ἡδονῶν, ἀλλά κρατῇς τῶν ἐπιθυμιῶν μᾶλλον ἤ τῶν πολιτῶν. μηδεμίαν συνουσίαν εἰκῇ προσδέχου μηδ' ἀλογίστως, ἀλλ' ἐπ' ἐκείναις ταῖς διατριβαῖς ἔθιζε σαυτόν χαίρειν, ἐξ ὧν αὐτός τ' ἐπιδώσεις καί τοῖς ἄλλοις βελτίων εἶναι δόξεις. μή φαίνου φιλοτιμούμενος ἐπί τοῖς τοιούτοις ἅ καί τοῖς κακοῖς διαπράξασθαι δυνατόν ἐστιν, ἀλλ' ἐπ' ἀρετῇ μέγα φρονῶν, ἧς οὐδέν μέρος τοῖς πονηροῖς μέτεστιν. νόμιζε τῶν τιμῶν ἀληθεστάτας εἶναι μή τάς ἐν τῷ φανερῷ μετά δέους γιγνομένας, ἀλλ' ὅταν παρ' αὑτοῖς ὄντες μᾶλλόν σου τήν γνώμην ἤ τήν τύχην θαυμάζωσιν. λάνθανε μέν, ἤν ἐπί τῴ σοι συμβῇ τῶν φαύλων χαίρειν, ἐνδείκνυσο δέ περί τά μέγιστα σπουδάζων. μή τούς μέν ἄλλους ἀξίου κοσμίως ζῆν, τούς δέ βασιλέας ἀτάκτως, ἀλλά τήν σαυτοῦ σωφροσύνην παράδειγμα τοῖς ἄλλοις καθίστη, γιγνώσκων ὅτι τό τῆς πόλεως ὅλης ἦθος ὁμοιοῦται τοῖς ἄρχουσιν. σημεῖον ἔστω σοι τοῦ καλῶς βασιλεύειν, ἄν τούς ἀρχομένους ὁρᾷς εὐπορωτέρους καί σωφρονεστέρους γιγνομένους διά τήν σήν ἐπιμέλειαν. περί πλείονος ποιοῦ δόξαν καλήν ἤ πλοῦτον μέγαν τοῖς παισίν καταλιπεῖν: ὁ μέν γάρ θνητός, ἡ δ' ἀθάνατος, καί δόξῃ μέν χρήματα κτητά, δόξα δέ χρημάτων οὐκ ὠνητή, καί τά μέν καί φαύλοις παραγίγνεται, τήν δ' οὐχ οἷόν τ' ἀλλ' ἤ τούς διενεγκόντας κτήσασθαι. τρύφα μέν ἐν ταῖς ἐσθῆσι καί τοῖς περί τό σῶμα κόσμοις, καρτέρει δ' ὡς χρή τούς βασιλεύοντας ἐν τοῖς ἄλλοις ἐπιτηδεύμασιν, ἵν' οἱ μέν ὁρῶντες διά τήν ὄψιν ἄξιόν σε τῆς ἀρχῆς εἶναι νομίζωσιν, οἱ δέ συνόντες διά τήν τῆς ψυχῆς ῥώμην τήν αὐτήν ἐκείνοις γνώμην ἔχωσιν. ἐπισκόπει τούς λόγους ἀεί τούς σαυτοῦ καί τάς πράξεις, ἵν' ὡς ἐλαχίστοις ἁμαρτήμασιν περιπίπτῃς. κράτιστον μέν γάρ τῆς ἀκμῆς τῶν καιρῶν τυγχάνειν, ἐπειδή δέ δυσκαταμαθήτως ἔχουσιν, ἐλλείπειν αἱροῦ καί μή πλεονάζειν: αἱ γάρ μετριότητες μᾶλλον ἐν ταῖς ἐνδείαις ἤ ταῖς ὑπερβολαῖς ἔνεισιν. ἀστεῖος εἶναι πειρῶ καί σεμνός: τό μέν γάρ τῇ τυραννίδι πρέπει, τό δέ πρός τάς συνουσίας ἁρμόττει. χαλεπώτατον δέ τοῦτο πάντων ἐστίν τῶν προσταγμάτων: εὑρήσεις γάρ ὡς ἐπί τό πολύ τούς μέν σεμνυνομένους ψυχρούς ὄντας, τούς δέ βουλομένους ἀστείους εἶναι ταπεινούς φαινομένους. δεῖ δέ χρῆσθαι μέν ἀμφοτέραις ταῖς ἰδέαις ταύταις, τήν δέ συμφοράν τήν ἑκατέρᾳ προσοῦσαν διαφεύγειν. ὅ τι ἄν ἀκριβῶσαι βουληθῇς ὧν ἐπίστασθαι προσήκει τούς βασιλέας, ἐμπειρίᾳ μέτιθι καί φιλοσοφίᾳ: τό μέν γάρ φιλοσοφεῖν τάς ὁδούς σοι δείξει, τό δ' ἐπ' αὐτῶν τῶν ἔργων γυμνάζεσθαι δύνασθαί σε χρῆσθαι τοῖς πράγμασιν ποιήσει. θεώρει τά γιγνόμενα καί τά συμπίπτοντα καί τοῖς ἰδιώταις καί τοῖς τυράννοις ἀπ' αὐτῶν: ἄν γάρ τά παρεληλυθότα μνημονεύῃς, ἄμεινον περί τῶν μελλόντων βουλεύσει. δεινόν ἡγοῦ τῶν μέν ἰδιωτῶν τινας ἐθέλειν ἀποθνῄσκειν ἵνα τελευτήσαντες ἐπαινεθῶσιν, τούς δέ βασιλέας μή τολμᾶν χρῆσθαι τοῖς ἐπιτηδεύμασιν τούτοις ἐξ ὧν ζῶντες εὐδοκιμήσουσιν. βούλου τάς εἰκόνας τῆς ἀρετῆς ὑπόμνημα μᾶλλον ἤ τοῦ σώματος καταλιπεῖν. μάλιστα μέν πειρῶ τήν ἀσφάλειαν καί σαυτῷ καί τῇ πόλει διαφυλάττειν: ἐάν δ' ἀναγκασθῇς κινδυνεύειν, αἱροῦ καλῶς τεθνάναι μᾶλλον ἤ ζῆν αἰσχρῶς. ἐν πᾶσι τοῖς ἔργοις μέμνησο τῆς βασιλείας, καί φρόντιζ' ὅπως μηδέν ἀνάξιον τῆς τιμῆς ταύτης πράξεις. μή περιίδῃς τήν σαυτοῦ φύσιν ἅπασαν ἅμα διαλυθεῖσαν: ἀλλ' ἐπειδή θνητοῦ σώματος ἔτυχες, πειρῶ τῆς ψυχῆς ἀθάνατον τήν μνήμην καταλιπεῖν. μελέτα περί καλῶν ἐπιτηδευμάτων λέγειν, ἵνα συνεθισθῇς ὅμοια τοῖς εἰρημένοις φρονεῖν. ἅττ' ἄν σοι λογιζομένῳ φαίνηται βέλτιστα, ταῦτα τοῖς ἔργοις ἐπιτέλει. ὧν τάς δόξας ζηλοῖς, μιμοῦ τάς πράξεις. ἅ τοῖς αὑτοῦ παισίν ἄν συμβουλεύσειας, τούτοις αὑτός ἐμμένειν ἀξίου. χρῶ τοῖς εἰρημένοις ἤ ζήτει βελτίω τούτων. σοφούς νόμιζε μή τούς ἀκριβῶς περί μικρῶν ἐρίζοντας, ἀλλά τούς εὖ περί τῶν μεγίστων λέγοντας: μηδέ τούς τοῖς μέν ἄλλοις εὐδαιμονίαν ὑπισχνουμένους, αὐτούς δ' ἐν πολλαῖς ἀπορίαις ὄντας, ἀλλά τούς μέτρια μέν περί αὑτῶν λέγοντας, ὁμιλεῖν δέ καί τοῖς πράγμασιν καί τοῖς ἀνθρώποις δυναμένους, καί μή διαταραττομένους ἐν ταῖς τοῦ βίου μεταβολαῖς, ἀλλά καλῶς καί μετρίως καί τάς συμφοράς καί τάς εὐτυχίας φέρειν ἐπισταμένους. καί μή θαυμάσῃς, εἰ πολλά τῶν λεγομένων ἐστίν ἅ καί σύ γιγνώσκεις: οὐδέ γάρ ἐμέ τοῦτο παρέλαθεν, ἀλλ' ἠπιστάμην ὅτι τοσούτων ὄντων τό πλῆθος καί τῶν ἄλλων καί τῶν ἀρχόντων οἱ μέν τι τούτων εἰρήκασιν, οἱ δ' ἀκηκόασιν, οἱ δ' ἑτέρους ποιοῦντας ἑωράκασιν, οἱ δ' αὐτοί τυγχάνουσιν ἐπιτηδεύοντες, ἀλλά γάρ οὐκ ἐν τοῖς λόγοις χρή τούτοις <τοῖς> περί τῶν ἐπιτηδευμάτων ζητεῖν τάς καινότητας, ἐν οἷς οὔτε παράδοξον οὔτ' ἄπιστον οὔτ' ἔξω τῶν νομιζομένων οὐδέν ἔξεστιν εἰπεῖν, ἀλλ' ἡγεῖσθαι τοῦτον χαριέστατον, ὅς ἄν τῶν διεσπαρμένων ἐν ταῖς τῶν ἄλλων διανοίαις ἀθροῖσαι τά πλεῖστα δυνηθῇ καί φράσαι κάλλιστα περί αὐτῶν. ἐπεί κἀκεῖνό μοι πρόδηλον ἦν, ὅτι τά συμβουλεύοντα καί τῶν ποιημάτων καί τῶν συγγραμμάτων χρησιμώτατα μέν ἅπαντες νομίζουσιν, οὐ μήν ἥδιστά γ' αὐτῶν ἀκούουσιν, ἀλλά πεπόνθασιν ὅπερ πρός τούς νουθετοῦντας: καί γάρ ἐκείνους ἐπαινοῦσι μέν, πλησιάζειν δέ βούλονται τοῖς συνεξαμαρτάνουσιν, ἀλλ' οὐ τοῖς ἀποτρέπουσιν. σημεῖον δ' ἄν τις ποιήσαιτο τήν ἡσιόδου καί θεόγνιδος καί φωκυλίδου ποίησιν: καί γάρ τούτους φασί μέν ἀρίστους γεγενῆσθαι συμβούλους τῷ βίῳ τῷ τῶν ἀνθρώπων, ταῦτα δέ λέγοντες αἱροῦνται συνδιατρίβειν ταῖς ἀλλήλων ἀνοίαις μᾶλλον ἤ ταῖς ἐκείνων ὑποθήκαις. ἔτι δ' εἴ τις ἐκλέξειε τῶν προεχόντων ποιητῶν τάς καλουμένας γνώμας, ἐφ' αἷς ἐκεῖνοι μάλιστ' ἐσπούδασαν, ὁμοίως ἄν καί πρός ταύτας διατεθεῖεν: ἥδιον γάρ ἄν κωμῳδίας τῆς φαυλοτάτης ἤ τῶν οὕτω τεχνικῶς πεποιημένων ἀκούσαιεν. καί τί δεῖ καθ' ἕν ἕκαστον λέγοντα διατρίβειν; ὅλως γάρ εἰ 'θέλοιμεν σκοπεῖν τάς φύσεις τάς τῶν ἀνθρώπων, εὑρήσομεν τούς πολλούς αὐτῶν οὔτε τῶν σιτίων χαίροντας τοῖς ὑγιεινοτάτοις οὔτε τῶν ἐπιτηδευμάτων τοῖς καλλίστοις οὔτε τῶν πραγμάτων τοῖς βελτίστοις οὔτε τῶν θρεμμάτων τοῖς ὠφελιμωτάτοις, ἀλλά παντάπασιν ἐναντίας τῷ συμφέροντι τάς ἡδονάς ἔχοντας, καί δοκοῦντας καρτερικούς καί φιλοπόνους εἶναι τούς τῶν δεόντων τι ποιοῦντας: ὥστε πῶς ἄν τις τοῖς τοιούτοις ἤ παραινῶν ἤ διδάσκων ἤ χρήσιμόν τι λέγων ἀρέσειεν; οἵ πρός τοῖς εἰρημένοις φθονοῦσι μέν τοῖς εὖ φρονοῦσιν, ἁπλοῦς δ' ἡγοῦνται τούς νοῦν οὐκ ἔχοντας, οὕτω δέ τάς ἀληθείας τῶν πραγμάτων φεύγουσιν ὥστ' οὐδέ τά σφέτερ' αὐτῶν ἴσασιν, ἀλλά λυποῦνται μέν περί τῶν ἰδίων λογιζόμενοι, χαίρουσι δέ περί τῶν ἀλλοτρίων διαλεγόμενοι, βούλοιντο δ' ἄν τῷ σώματι κακοπαθῆσαι μᾶλλον ἤ τῇ ψυχῇ πονῆσαι καί σκέψασθαι περί τινος τῶν ἀναγκαίων. εὕροι δ' ἄν τις αὐτούς ἐν μέν ταῖς πρός ἀλλήλους συνουσίαις ἤ ληροῦντας ἤ λοιδορουμένους, ἐν δέ ταῖς ἐρημίαις οὐ βουλευομένους, ἀλλ' εὐχομένους. λέγω δ' οὐ καθ' ἁπάντων, ἀλλά κατά τῶν ἐνόχων τοῖς εἰρημένοις ὄντων. ἐκεῖνο δ' οὖν φανερόν, ὅτι δεῖ τούς βουλομένους ἤ ποιεῖν ἤ γράφειν τι κεχαρισμένον τοῖς πολλοῖς μή τούς ὠφελιμωτάτους τῶν λόγων ζητεῖν, ἀλλά τούς μυθωδεστάτους: ἀκούοντες μέν γάρ τῶν τοιούτων χαίρουσιν, θεωροῦντες δέ τούς ἀγῶνας καί τάς ἁμίλλας. διό καί τήν ὁμήρου ποίησιν καί τούς πρώτους εὑρόντας τραγῳδίαν ἄξιον θαυμάζειν, ὅτι κατιδόντες τήν φύσιν τήν τῶν ἀνθρώπων ἀμφοτέραις ταῖς ἰδέαις ταύταις κατεχρήσαντο πρός τήν ποίησιν. ὁ μέν γάρ τούς ἀγῶνας καί τούς πολέμους τούς τῶν ἡμιθέων ἐμυθολόγησεν, οἱ δέ τούς μύθους εἰς ἀγῶνας καί πράξεις κατέστησαν, ὥστε μή μόνον ἀκουστούς ἡμῖν ἀλλά καί θεατούς γενέσθαι. τοιούτων οὖν παραδειγμάτων ὑπαρχόντων δέδεικται τοῖς ἐπιθυμοῦσιν τούς ἀκροωμένους ψυχαγωγεῖν ὅτι τοῦ μέν νουθετεῖν καί συμβουλεύειν ἀφεκτέον, τά δέ τοιαῦτα λεκτέον, οἷς ὁρῶσι τούς ὄχλους μάλιστα χαίροντας. ταῦτα δέ διῆλθον ἡγούμενος σέ δεῖν, τόν οὐχ ἕνα τῶν πολλῶν, ἀλλά πολλῶν βασιλεύοντα, μή τήν αὐτήν γνώμην ἔχειν τοῖς ἄλλοις, μηδέ τά σπουδαῖα τῶν πραγμάτων μηδέ τούς εὖ φρονοῦντας τῶν ἀνθρώπων ταῖς ἡδοναῖς κρίνειν, ἀλλ' ἐπί τῶν χρησίμων αὐτούς δοκιμάζειν, ἄλλως τ' ἐπειδή περί μέν τῶν γυμνασίων τῶν τῆς ψυχῆς ἀμφισβητοῦσιν οἱ περί τήν φιλοσοφίαν ὄντες, καί φασιν οἱ μέν διά τῶν ἐριστικῶν λόγων, οἱ δέ διά τῶν πολιτικῶν, οἱ δέ δι' ἄλλων τινῶν φρονιμωτέρους ἔσεσθαι τούς αὑτοῖς πλησιάζοντας, ἐκεῖνο δέ πάντες ὁμολογοῦσιν ὅτι δεῖ τόν καλῶς πεπαιδευμένον ἐξ ἑκάστου τούτων φαίνεσθαι βουλεύεσθαι δυνάμενον. χρή τοίνυν ἀφέμενον τῶν ἀμφισβητουμένων ἐπί τοῦ συνομολογουμένου λαμβάνειν αὐτῶν τόν ἔλεγχον, καί μάλιστα μέν ἐπί τῶν καιρῶν θεωρεῖν συμβουλεύοντας, εἰ δέ μή, καί καθ' ὅλων τῶν πραγμάτων λέγοντας. καί τούς μέν μηδέν γιγνώσκοντας τῶν δεόντων ἀποδοκίμαζε: δῆλον γάρ ὡς ὁ μηδέν ὤν αὐτός χρήσιμος οὐδ' ἄν ἄλλον φρόνιμον ποιήσειεν: τούς δέ νοῦν ἔχοντας καί δυναμένους ὁρᾶν πλέον τι τῶν ἄλλων περί πολλοῦ ποιοῦ καί θεράπευε, γιγνώσκων ὅτι σύμβουλος ἀγαθός χρησιμώτατον καί τυραννικώτατον ἁπάντων τῶν κτημάτων ἐστίν. ἡγοῦ δέ τούτους μεγίστην σοι ποιεῖν τήν βασιλείαν, οἵτινες ἄν τήν διάνοιαν τήν σήν πλεῖστ' ὠφελῆσαι δυνηθῶσιν. ἐγώ μέν οὖν ἅ τε γιγνώσκω παρῄνεκα καί τιμῶ σε τούτοις οἷς τυγχάνω δυνάμενος: βούλου δέ καί τούς ἄλλους, ὅπερ εἶπον ἀρχόμενος, μή τάς εἰθισμένας ἄγειν σοι δωρεάς, ἅς ὑμεῖς πολύ πλείονος ἀγοράζετε παρά τῶν διδόντων ἤ παρά τῶν πωλούντων, ἀλλά τοιαύτας, αἷς κἄν σφόδρα χρῇ καί μηδεμίαν ἡμέραν διαλείπῃς οὐ κατατρίψεις, ἀλλά μείζους καί πλείονος ἀξίας ποιήσεις. [14] {work} {νικοκλησ} εἰσί τινες οἵ δυσκόλως ἔχουσι πρός τούς λόγους καί διαμέμφονται τούς φιλοσοφοῦντας καί φασιν αὐτούς οὐκ ἀρετῆς, ἀλλά πλεονεξίας ἕνεκα ποιεῖσθαι τάς τοιαύτας διατριβάς. ἡδέως ἄν οὖν πυθοίμην τῶν οὕτω διακειμένων, διά τί τούς μέν εὖ λέγειν ἐπιθυμοῦντας ψέγουσι, τούς δ' ὀρθῶς πράττειν βουλομένους ἐπαινοῦσιν: εἰ γάρ αἱ πλεονεξίαι λυποῦσιν αὐτούς, πλείους καί μείζους ἐκ τῶν ἔργων ἤ τῶν λόγων εὑρήσομεν γιγνομένας. ἔπειτα κἀκεῖν' ἄτοπον εἰ λέληθεν αὐτούς ὅτι τά περί τούς θεούς εὐσεβοῦμεν καί τήν δικαιοσύνην ἀσκοῦμεν καί τάς ἄλλας ἀρετάς ἐπιτηδεύομεν, οὐχ ἵνα τῶν ἄλλων ἔλαττον ἔχωμεν, ἀλλ' ὅπως ἄν ὡς μετά πλείστων ἀγαθῶν τόν βίον διάγωμεν. ὥστ' οὐ κατηγορητέον τῶν πραγμάτων τούτων ἐστίν, μεθ' ὧν ἄν τις μετ' ἀρετῆς πλεονεκτήσειεν, ἀλλά τῶν ἀνθρώπων τῶν περί τάς πράξεις ἐξαμαρτανόντων ἤ τοῖς λόγοις ἐξαπατώντων καί μή δικαίως χρωμένων αὐτοῖς. θαυμάζω δέ τῶν ταύτην τήν γνώμην ἐχόντων, ὅπως οὐ καί τόν πλοῦτον καί τήν ῥώμην καί τήν ἀνδρίαν κακῶς λέγουσιν. εἴπερ γάρ διά τούς ἐξαμαρτάνοντας καί τούς ψευδομένους πρός τούς λόγους χαλεπῶς ἔχουσι, προσήκει καί τοῖς ἄλλοις ἀγαθοῖς αὐτούς ἐπιτιμᾶν: φανήσονται γάρ τινες καί τῶν ταῦτα κεκτημένων ἐξαμαρτάνοντες καί πολλούς διά τούτων κακῶς ποιοῦντες. ἀλλά γάρ οὐ δίκαιον, οὔτ' εἴ τινες τούς ἀπαντῶντας τύπτουσιν, τῆς ῥώμης κατηγορεῖν, οὔτε διά τούς ἀποκτείνοντας οὕς οὐ δεῖ τήν ἀνδρίαν λοιδορεῖν, οὔθ' ὅλως τήν τῶν ἀνθρώπων πονηρίαν ἐπί τά πράγματα μεταφέρειν, ἀλλ' αὐτούς ἐκείνους ψέγειν ὅσοι τοῖς ἀγαθοῖς κακῶς χρῶνται καί τοῖς ὠφελεῖν δυναμένοις τούτοις βλάπτειν τούς συμπολιτευομένους ἐπιχειροῦσιν. νῦν δ' ἀμελήσαντες τοῦτον τόν τρόπον περί ἑκάστου διορίζεσθαι πρός ἅπαντας τούς λόγους δυσκόλως διάκεινται, καί τοσοῦτον διημαρτήκασιν ὥστ' οὐκ αἰσθάνονται τοιούτῳ πράγματι δυσμενῶς ἔχοντες ὅ πάντων τῶν ἐνόντων ἐν τῇ τῶν ἀνθρώπων φύσει πλείστων ἀγαθῶν αἴτιόν ἐστιν. τοῖς μέν γάρ ἄλλοις οἷς ἔχομεν οὐδέν τῶν ἄλλων ζώων διαφέρομεν, ἀλλά πολλῶν καί τῷ τάχει καί τῇ ῥώμῃ καί ταῖς ἄλλαις εὐπορίαις καταδεέστεροι τυγχάνομεν ὄντες: ἐγγενομένου δ' ἡμῖν τοῦ πείθειν ἀλλήλους καί δηλοῦν πρός ἡμᾶς αὐτούς περί ὧν ἄν βουληθῶμεν, οὐ μόνον τοῦ θηριωδῶς ζῆν ἀπηλλάγημεν, ἀλλά καί συνελθόντες πόλεις ᾠκίσαμεν καί νόμους ἐθέμεθα καί τέχνας εὕρομεν, καί σχεδόν ἅπαντα τά δι' ἡμῶν μεμηχανημένα λόγος ἡμῖν ἐστιν ὁ συγκατασκευάσας. οὗτος γάρ περί τῶν δικαίων καί τῶν ἀδίκων καί τῶν αἰσχρῶν καί τῶν καλῶν ἐνομοθέτησεν: ὧν μή διαταχθέντων οὐκ ἄν οἷοί τ' ἦμεν οἰκεῖν μετ' ἀλλήλων. τούτῳ καί τούς κακούς ἐξελέγχομεν καί τούς ἀγαθούς ἐγκωμιάζομεν. διά τούτου τούς τ' ἀνοήτους παιδεύομεν καί τούς φρονίμους δοκιμάζομεν: τό γάρ λέγειν ὡς δεῖ τοῦ φρονεῖν εὖ μέγιστον σημεῖον ποιούμεθα, καί λόγος ἀληθής καί νόμιμος καί δίκαιος ψυχῆς ἀγαθῆς καί πιστῆς εἴδωλόν ἐστιν. μετά τούτου καί περί τῶν ἀμφισβητησίμων ἀγωνιζόμεθα καί περί τῶν ἀγνοουμένων σκοπούμεθα: ταῖς γάρ πίστεσιν αἷς τούς ἄλλους λέγοντες πείθομεν, ταῖς αὐταῖς ταύταις βουλευόμενοι χρώμεθα, καί ῥητορικούς μέν καλοῦμεν τούς ἐν τῷ πλήθει δυναμένους λέγειν, εὐβούλους δέ νομίζομεν οἵτινες ἄν αὐτοί πρός αὑτούς ἄριστα περί τῶν πραγμάτων διαλεχθῶσιν. εἰ δέ δεῖ συλλήβδην περί τῆς δυνάμεως ταύτης εἰπεῖν, οὐδέν τῶν φρονίμως πραττομένων εὑρήσομεν ἀλόγως γιγνόμενον, ἀλλά καί τῶν ἔργων καί τῶν διανοημάτων ἁπάντων ἡγεμόνα λόγον ὄντα, καί μάλιστα χρωμένους αὐτῷ τούς πλεῖστον νοῦν ἔχοντας. ὥστε τούς τολμῶντας βλασφημεῖν περί τῶν παιδευόντων καί φιλοσοφούντων ὁμοίως ἄξιον μισεῖν ὥσπερ τούς εἰς τά τῶν θεῶν ἐξαμαρτάνοντας. ἐγώ δ' ἀποδέχομαι μέν ἅπαντας τούς λόγους τούς καί κατά μικρόν ἡμᾶς ὠφελεῖν δυναμένους, οὐ μήν ἀλλά καλλίστους ἡγοῦμαι καί βασιλικωτάτους καί μάλιστα πρέποντας ἐμοί τούς περί τῶν ἐπιτηδευμάτων καί τῶν πολιτειῶν παραινοῦντας, καί τούτων αὐτῶν ὅσοι διδάσκουσι τούς τε δυναστεύοντας ὡς δεῖ τῷ πλήθει χρῆσθαι, καί τούς ἰδιώτας ὡς χρή πρός τούς ἄρχοντας διακεῖσθαι: διά γάρ τούτων ὁρῶ τάς πόλεις εὐδαιμονεστάτας καί μεγίστας γιγνομένας. τόν μέν οὖν ἕτερον, ὡς χρή τυραννεῖν, ἰσοκράτους ἠκούσατε, τόν δ' ἐχόμενον, ἅ δεῖ ποιεῖν τούς ἀρχομένους, ἐγώ πειράσομαι διελθεῖν, οὐχ ὡς ἐκεῖνον ὑπερβαλούμενος, ἀλλ' ὡς προσῆκόν μοι περί τούτων μάλιστα διαλεχθῆναι πρός ὑμᾶς. εἰ μέν γάρ ἐμοῦ μή δηλώσαντος ἅ βούλομαι ποιεῖν ὑμᾶς διαμάρτοιτε τῆς ἐμῆς γνώμης, οὐκ ἄν εἰκότως ὑμῖν ὀργιζοίμην: εἰ δέ προειπόντος ἐμοῦ μηδέν γίγνοιτο τούτων, δικαίως ἄν ἤδη τοῖς μή πειθομένοις μεμφοίμην. ἡγοῦμαι δ' οὕτως ἄν μάλιστα παρακαλέσαι καί προτρέψαι πρός τό μνημονεύειν ὑμᾶς τά ῥηθέντα καί πειθαρχεῖν αὐτοῖς, οὐκ εἰ περί τό συμβουλεύειν μόνον γενοίμην καί ταῦτ' ἀπαριθμήσας ἀπαλλαγείην, ἀλλ' εἰ προεπιδείξαιμι πρῶτον μέν τήν πολιτείαν τήν παροῦσαν ὡς ἄξιόν ἐστιν ἀγαπᾶν οὐ μόνον διά τήν ἀνάγκην, οὐδ' ὅτι πάντα τόν χρόνον μετά ταύτης οἰκοῦμεν, ἀλλ' ὅτι βελτίστη τῶν πολιτειῶν ἐστιν, ἔπειθ' ὡς ἐγώ ταύτην ἔχω τήν ἀρχήν οὐ παρανόμως οὐδ' ἀλλοτρίαν, ἀλλ' ὁσίως καί δικαίως καί διά τούς ἐξ ἀρχῆς προγόνους καί διά τόν πατέρα καί δι' ἐμαυτόν. τούτων γάρ προαποδειχθέντων τίς οὐκ αὐτός αὑτοῦ καταγνώσεται τήν μεγίστην ζημίαν, ἄν μή πειθαρχῇ τοῖς ὑπ' ἐμοῦ συμβουλευθεῖσιν καί προσταχθεῖσιν; περί μέν οὖν τῶν πολιτειῶν_ἐντεῦθεν γάρ ὑποτιθέμενος ἠρξάμην_οἶμαι πᾶσι δοκεῖν δεινότατον μέν εἶναι τό τῶν αὐτῶν ἀξιοῦσθαι τούς χρηστούς καί τούς πονηρούς, δικαιότατον δέ τό διωρίσθαι περί τούτων καί μή τούς ἀνομοίους τῶν ὁμοίων τυγχάνειν, ἀλλά καί πράττειν καί τιμᾶσθαι κατά τήν ἀξίαν ἑκάστους. αἱ μέν τοίνυν ὀλιγαρχίαι καί δημοκρατίαι τάς ἰσότητας τοῖς μετέχουσιν τῶν πολιτειῶν ζητοῦσιν, καί τοῦτ' εὐδοκιμεῖ παρ' αὐταῖς ἤν μηδέν ἕτερος ἑτέρου δύνηται πλέον ἔχειν: ὅ τοῖς πονηροῖς συμφέρον ἐστίν. αἱ δέ μοναρχίαι πλεῖστον μέν νέμουσι τῷ βελτίστῳ, δευτέρῳ δέ τῷ μετ' ἐκεῖνον, τρίτῳ δέ καί τετάρτῳ καί τοῖς ἄλλοις κατά τόν αὐτόν λόγον. καί ταῦτ' εἰ μή πανταχοῦ καθέστηκεν, ἀλλά τό γε βούλημα τῆς πολιτείας τοιοῦτόν ἐστιν. καί μέν δή διορᾶν καί τάς φύσεις τῶν ἀνθρώπων καί τάς πράξεις ἅπαντες ἄν τάς τυραννίδας μᾶλλον ὁμολογήσειαν. καίτοι τίς οὐκ ἄν δέξαιτο τῶν εὖ φρονούντων τοιαύτης πολιτείας μετέχειν, ἐν ᾗ μή διαλήσει χρηστός ὤν, μᾶλλον ἤ φέρεσθαι μετά τοῦ πλήθους μή γιγνωσκόμενος ὁποῖός τίς ἐστιν; ἀλλά μήν καί πραοτέραν τοσούτῳ δικαίως ἄν αὐτήν εἶναι κρίνοιμεν, ὅσῳπερ ῥᾷόν ἐστιν ἑνός ἀνδρός γνώμῃ προσέχειν τόν νοῦν μᾶλλον ἤ πολλαῖς καί παντοδαπαῖς διανοίαις ζητεῖν ἀρέσκειν. ὅτι μέν οὖν ἡδίων ἐστίν καί πραοτέρα καί δικαιοτέρα, διά πλειόνων μέν ἄν τις ἀποδείξειεν, οὐ μήν ἀλλά καί διά τούτων συνιδεῖν ῥᾳδιόν ἐστιν: περί δέ τῶν λοιπῶν, ὅσον αἱ μοναρχίαι πρός τό βουλεύεσθαι καί πρᾶξαί τι τῶν δεόντων διαφέρουσιν, οὕτως ἄν κάλλιστα θεωρήσαιμεν, εἰ τάς μεγίστας τῶν πράξεων παρ' ἀλλήλας τιθέντες ἐξετάζειν ἐπιχειρήσαιμεν αὐτάς. οἱ μέν τοίνυν κατ' ἐνιαυτόν εἰς τάς ἀρχάς εἰσιόντες πρότερον ἰδιῶται γίγνονται πρίν αἰσθέσθαι τι τῶν τῆς πόλεως καί λαβεῖν ἐμπειρίαν αὐτῶν: οἱ δ' ἀεί τοῖς αὐτοῖς ἐπιστατοῦντες, ἤν καί τήν φύσιν καταδεεστέραν ἔχωσιν, ἀλλ' οὖν ταῖς γ' ἐμπειρίαις πολύ τῶν ἄλλων προέχουσιν. ἔπειθ' οἱ μέν πολλῶν καταμελοῦσιν, εἰς ἀλλήλους ἀποβλέποντες, οἱ δ' οὐδενός ὀλιγωροῦσιν, εἰδότες ὅτι πάντα δεῖ δι' αὑτῶν γίγνεσθαι. πρός δέ τούτοις οἱ μέν ἐν ταῖς ὀλιγαρχίαις καί ταῖς δημοκρατίαις διά τάς πρός σφᾶς αὐτούς φιλοτιμίας λυμαίνονται τοῖς κοινοῖς: οἱ δ' ἐν ταῖς μοναρχίαις ὄντες, οὐκ ἔχοντες ὅτῳ φθονήσουσιν, πάντων ὡς οἷόν τ' ἐστί τά βέλτιστα πράττουσιν. ἔπειθ' οἱ μέν ὑστερίζουσιν τῶν πραγμάτων: τόν μέν γάρ πλεῖστον χρόνον ἐπί τοῖς ἰδίοις διατρίβουσιν, ἐπειδάν δ' εἰς τά συνέδρια συνέλθωσιν, πλεονάκις ἄν τις αὐτούς εὕροι διαφερομένους ἤ κοινῇ βουλευομένους: οἱ δ' οὔτε συνεδρίων οὔτε χρόνων αὐτοῖς ἀποδεδειγμένων, ἀλλά καί τάς ἡμέρας καί τάς νύκτας ἐπί ταῖς πράξεσιν ὄντες οὐκ ἀπολείπονται τῶν καιρῶν, ἀλλ' ἕκαστον ἐν τῷ δέοντι πράττουσιν. ἔτι δ' οἱ μέν δυσμενῶς ἔχουσιν, καί βούλοιντ' ἄν καί τούς πρό αὑτῶν ἄρχοντας καί τούς ἐφ' αὑτοῖς ὡς κάκιστα διοικῆσαι τήν πόλιν, ἵν' ὡς μεγίστην δόξαν αὐτοί λάβωσιν: οἱ δέ διά παντός τοῦ βίου κύριοι τῶν πραγμάτων ὄντες εἰς ἅπαντα τόν χρόνον καί τάς εὐνοίας ἔχουσιν. τό δέ μέγιστον: τοῖς γάρ κοινοῖς οἱ μέν ὡς ἰδίοις, οἱ δ' ὡς ἀλλοτρίοις προσέχουσιν τόν νοῦν, καί συμβούλοις χρῶνται περί αὐτῶν οἱ μέν τῶν αὐτῶν τοῖς τολμηροτάτοις, οἱ δ' ἐξ ἁπάντων ἐκλεξάμενοι τοῖς φρονιμωτάτοις, καί τιμῶσιν οἱ μέν τούς ἐν τοῖς ὄχλοις εἰπεῖν δυναμένους, οἱ δέ τούς χρῆσθαι τοῖς πράγμασιν ἐπισταμένους. οὐ μόνον δ' ἐν τοῖς ἐγκυκλίοις καί τοῖς κατά τήν ἡμέραν ἑκάστην γιγνομένοις αἱ μοναρχίαι διαφέρουσιν, ἀλλά καί τάς ἐν τῷ πολέμῳ πλεονεξίας ἁπάσας περιειλήφασιν. καί γάρ παρασκευάσασθαι δυνάμεις καί χρήσασθαι ταύταις ὥστε καί λαθεῖν καί φθῆναι, καί τούς μέν πεῖσαι, τούς δέ βιάσασθαι, παρά δέ τῶν ἐκπρίασθαι, τούς δέ ταῖς ἄλλαις θερα πείαις προσαγαγέσθαι μᾶλλον αἱ τυραννίδες τῶν ἄλλων πολιτειῶν οἷαί τ' εἰσίν. καί ταῦτ' ἐκ τῶν ἔργων ἄν τις οὐχ ἧττον ἤ τῶν λόγων πιστεύσειεν. τοῦτο μέν γάρ τήν τῶν περσῶν δύναμιν ἅπαντες ἴσμεν τηλικαύτην τό μέγεθος γεγενημένην οὐ διά τήν τῶν ἀνδρῶν φρόνησιν, ἀλλ' ὅτι μᾶλλον τῶν ἄλλων τήν βασιλείαν τιμῶσιν: τοῦτο δέ διονύσιον τόν τύραννον, ὅτι παραλαβών τήν μέν ἄλλην σικελίαν ἀνάστατον γεγενημένην, τήν δ' αὑτοῦ πατρίδα πολιορκουμένην, οὐ μόνον αὐτήν τῶν παρόντων κινδύνων ἀπήλλαξεν, ἀλλά καί μεγίστην τῶν ἑλληνίδων πόλεων ἐποίησεν: ἔτι δέ καρχηδονίους καί λακεδαιμονίους τούς ἄριστα τῶν ἑλλήνων πολιτευομένους, οἴκοι μέν ὀλιγαρχουμένους, περί δέ τόν πόλεμον βασιλευομένους. ἔχοι δ' ἄν τις ἐπιδεῖξαι καί τήν πόλιν τήν μάλιστα τάς τυραννίδας μισοῦσαν, ὅταν μέν πολλούς ἐκπέμψῃ στρατηγούς, ἀτυχοῦσαν, ὅταν δέ δι' ἑνός ποιήσηται τούς κινδύνους, κατορθοῦσαν. καίτοι πῶς ἄν τίς σαφέστερον ἐπιδείξειεν ἤ διά τοιούτων παραδειγμάτων πλείστου τάς μοναρχίας ἀξίας οὔσας; φαίνονται γάρ οἵ τε διά τέλους τυραννευόμενοι μεγίστας δυνάμεις ἔχοντες, οἵ τε καλῶς ὀλιγαρχούμενοι, περί ἅ μάλιστα σπουδάζουσιν, οἱ μέν ἕνα μόνον στρατηγόν, οἱ δέ βασιλέα τῶν στρατοπέδων κύριον καθιστάντες, οἵ τε μισοῦντες τάς τυραννίδας, ὁπόταν πολλούς ἄρχοντας ἐκπέμψωσιν, οὐδέν τῶν δεόντων πράττοντες. εἰ δέ δεῖ τι καί τῶν ἀρχαίων εἰπεῖν, λέγεται καί τούς θεούς ὑπό διός βασιλεύεσθαι. περί ὧν εἰ μέν ἀληθής ὁ λόγος ἐστίν, δῆλον ὅτι κἀκεῖνοι ταύτην τήν κατάστασιν προκρίνουσιν, εἰ δέ τό μέν σαφές μηδείς οἶδεν, αὐτοί δ' εἰκάζοντες οὕτω περί αὐτῶν ὑπειλήφαμεν, σημεῖον ὅτι πάντες τήν μοναρχίαν προτιμῶμεν: οὐ γάρ ἄν ποτ' αὐτῇ χρῆσθαι τούς θεούς ἔφαμεν, εἰ μή πολύ τῶν ἄλλων αὐτήν προέχειν ἐνομίζομεν. περί μέν οὖν τῶν πολιτειῶν, ὅσον ἀλλήλων διαφέρουσιν, ἅπαντα μέν οὔθ' εὑρεῖν οὔτ' εἰπεῖν δυνατόν ἐστιν: οὐ μήν ἀλλά πρός γε τό παρόν ἀποχρώντως καί νῦν εἴρηται περί αὐτῶν. ὡς δέ προσηκόντως τήν ἀρχήν ἡμεῖς ἔχομεν, πολύ τούτου συντομώτερος καί μᾶλλον ὁμολογούμενος ὁ λόγος ἐστίν. τίς γάρ οὐκ οἶδεν, ὅτι τεῦκρος μέν ὁ τοῦ γένους ἡμῶν ἀρχηγός, παραλαβών τούς τῶν ἄλλων πολιτῶν προγόνους, πλεύσας δεῦρο καί τήν πόλιν αὐτοῖς ἔκτισεν καί τήν χώραν κατένειμεν, ὁ δέ πατήρ εὐαγόρας ἀπολεσάντων ἑτέρων τήν ἀρχήν πάλιν ἀνέλαβεν, ὑποστάς τούς μεγίστους κινδύνους, καί τοσοῦτον μετέστησεν ὥστε μηκέτι φοίνικας σαλαμινίων τυραννεῖν, ἀλλ' ὧνπερ ἦν τήν ἀρχήν, τούτους καί νῦν ἔχειν τήν βασιλείαν; λοιπόν οὖν ἐστιν ὧν προεθέμην περί ἐμαυτοῦ διελθεῖν, ἵν' ἐπίστησθ' ὅτι τοιοῦτός ἐστιν ὑμῶν ὁ βασιλεύων, ὅς οὐ μόνον διά τούς προγόνους, ἀλλά καί δι' ἐμαυτόν δικαίως ἄν καί μείζονος τιμῆς ἤ τηλικαύτης ἠξιώθην. οἶμαι γάρ ἐγώ πάντας ἄν ὁμολογῆσαι πλείστου τῶν ἀρετῶν ἀξίας εἶναι τήν τε σωφροσύνην καί τήν δικαιοσύνην. οὐ γάρ μόνον ἡμᾶς τό καθ' αὑτάς ὠφελοῦσιν, ἀλλ' εἰ 'θέλοιμεν σκοπεῖν καί τάς φύσεις καί τάς δυνάμεις καί τάς χρήσεις τῶν πραγμάτων, εὑρήσομεν τάς μέν μή μετεχούσας τούτων τῶν ἰδεῶν μεγάλων κακῶν αἰτίας οὔσας, τάς δέ μετά δικαιοσύνης καί σωφροσύνης γιγνομένας πολλά τόν βίον τόν τῶν ἀνθρώπων ὠφελούσας. εἰ δή τινες τῶν προγεγενημένων ἐπί ταύταις ταῖς ἀρεταῖς εὐδοκίμησαν, ἡγοῦμαι κἀμοί προσήκειν τῆς αὐτῆς δόξης ἐκείνοις τυγχάνειν. τήν μέν οὖν δικαιοσύνην ἐκεῖθεν ἄν μάλιστα κατίδοιτε. παραλαβών γάρ, ὅτ' εἰς τήν ἀρχήν καθιστάμην, τά μέν βασίλεια χρημάτων κενά καί πάντα κατηναλωμένα, τά δέ πράγματα ταραχῆς μεστά καί πολλῆς ἐπιμελείας δεόμενα καί φυλακῆς καί δαπάνης, εἰδώς ἑτέρους ἐν τοῖς τοιούτοις καιροῖς ἐκ παντός τρόπου τά σφέτερ' αὐτῶν διορθουμένους καί πολλά παρά τήν φύσιν τήν αὑτῶν πράττειν ἀναγκαζομένους, ὅμως οὐδ' ὑφ' ἑνός τούτων διεφθάρην, ἀλλ' οὕτως ὁσίως καί καλῶς ἐπεμελήθην τῶν πραγμάτων ὥστε μηδέν ἐλλείπειν ἐξ ὧν οἷόν τ' ἦν αὐξηθῆναι καί πρός εὐδαιμονίαν ἐπιδοῦναι τήν πόλιν. πρός τε γάρ τούς πολίτας μετά τοιαύτης πραότητος προσηνέχθην ὥστε μήτε φυγάς μήτε θανάτους μήτε χρημάτων ἀποβολάς μήτ' ἄλλην μηδεμίαν τοιαύτην συμφοράν ἐπί τῆς ἐμῆς γεγενῆσθαι βασιλείας. ἀβάτου δέ τῆς ἑλλάδος ἡμῖν οὔσης διά τόν πόλεμον τόν γεγενημένον, καί πανταχῇ συλωμένων ἡμῶν, τά πλεῖστα τούτων διέλυσα, τοῖς μέν ἅπαντ' ἀποτίνων, τοῖς δέ μέρη, τῶν δ' ἀναβαλέσθαι δεόμενος, πρός δέ τούς ὅπως ἠδυνάμην περί τῶν ἐγκλημάτων διαλλαττόμενος. ἔτι δέ καί τῶν τήν νῆσον οἰκούντων δυσκόλως πρός ἡμᾶς διακειμένων, καί βασιλέως τῷ μέν λόγῳ διηλλαγμένου, τῇ δ' ἀληθείᾳ τραχέως ἔχοντος, ἀμφότερα ταῦτα κατεπράϋνα, τῷ μέν προθύμως ὑπηρετῶν, πρός δέ τούς δίκαιον ἐμαυτόν παρέχων. τοσούτου γάρ δέω τῶν ἀλλοτρίων ἐπιθυμεῖν ὥσθ' ἕτεροι μέν, ἤν καί μικρῷ μείζω τῶν ὁμόρων δύναμιν ἔχωσιν, ἀποτέμνονται τῆς γῆς καί πλεονεκτεῖν ζητοῦσιν, ἐγώ δ' οὐδέ τήν διδομένην χώραν ἠξίωσα λαβεῖν, ἀλλ' αἱροῦμαι μετά δικαιοσύνης τήν ἐμαυτοῦ μόνον ἔχειν μᾶλλον ἤ μετά κακίας πολλαπλασίαν τῆς ὑπαρχούσης κτήσασθαι. καί τί δεῖ καθ' ἕν ἕκαστον λέγοντα διατρίβειν, ἄλλως τε καί συντόμως ἔχοντα δηλῶσαι περί ἐμαυτοῦ; φανήσομαι γάρ οὐδένα μέν πώποτ' ἀδικήσας, πλείους δέ καί τῶν πολιτῶν καί τῶν ἄλλων ἑλλήνων εὖ πεποιηκώς καί μείζους δωρεάς ἑκατέροις δεδωκώς ἤ σύμπαντες οἱ πρό ἐμοῦ βασιλεύσαντες. καίτοι χρή τούς μέγα φρονοῦντας ἐπί δικαιοσύνῃ καί προσποιουμένους χρημάτων εἶναι κρείττους τοιαύτας ὑπερβολάς ἔχειν εἰπεῖν περί αὑτῶν. καί μέν δή καί περί σωφροσύνης ἔτι μείζω τούτων ἔχω διελθεῖν. εἰδώς γάρ ἅπαντας ἀνθρώπους περί πλείστου ποιουμένους τούς παῖδας τούς αὑτῶν καί τάς γυναῖκας, καί μάλιστ' ὀργιζομένους τοῖς εἰς ταῦτ' ἐξαμαρτάνουσιν, καί τήν ὕβριν τήν περί ταῦτα μεγίστων κακῶν αἰτίαν γιγνομένην, καί πολλούς ἤδη καί τῶν ἰδιωτῶν καί τῶν δυναστευσάντων διά ταύτην ἀπολομένους, οὕτως ἔφυγον τάς αἰτίας ταύτας ὥστ' ἐξ οὗ τήν βασιλείαν ἔλαβον, οὐδενί φανήσομαι σώματι πεπλησιακώς πλήν τῆς ἐμαυτοῦ γυναικός, οὐκ ἀγνοῶν ὅτι κἀκεῖνοι παρά τοῖς πολλοῖς εὐδοκιμοῦσιν, ὅσοι περί μέν τά τῶν πολιτῶν δίκαιοι τυγχάνουσιν ὄντες, ἄλλοθεν δέ ποθεν αὑτοῖς ἐπορίσαντο τάς ἡδονάς, ἀλλά βουλόμενος ἅμα μέν ἐμαυτόν ὡς πορρωτάτω ποιῆσαι τῶν τοιούτων ὑποψιῶν, ἅμα δέ παράδειγμα καταστῆσαι τόν τρόπον τόν ἐμαυτοῦ τοῖς ἄλλοις πολίταις, γιγνώσκων ὅτι φιλεῖ τό πλῆθος ἐν τούτοις τοῖς ἐπιτηδεύμασιν τόν βίον διάγειν ἐν οἷς ἄν τούς ἄρχοντας τούς αὑτῶν ὁρῶσιν διατρίβοντας. ἔπειτα καί προσήκειν ἡγησάμην τοσούτῳ τούς βασιλέας βελτίους εἶναι τῶν ἰδιωτῶν, ὅσῳ περ καί τάς τιμάς μείζους αὐτῶν ἔχουσιν, καί δεινά ποιεῖν ὅσοι τούς μέν ἄλλους κοσμίως ζῆν ἀναγκάζουσιν, αὐτοί δ' αὑτούς μή σωφρονεστέρους τῶν ἀρχομένων παρέχουσιν. πρός δέ τούτοις τῶν μέν ἄλλων πράξεων ἑώρων ἐγκρατεῖς τούς πολλούς γιγνομένους, τῶν δ' ἐπιθυμιῶν τῶν περί τούς παῖδας καί τάς γυναῖκας καί τούς βελτίστους ἡττωμένους: ἐβουλήθην οὖν ἐν τούτοις ἐμαυτόν ἐπιδεῖξαι καρτερεῖν δυνάμενον, ἐν οἷς ἔμελλον οὐ μόνον τῶν ἄλλων διοίσειν, ἀλλά καί τῶν ἐπ' ἀρετῇ μέγα φρονούντων. ἔτι δέ καί τῶν τοιούτων πολλήν κακίαν κατεγίγνωσκον, ὅσοι γυναῖκας λαβόντες καί κοινωνίαν ποιησάμενοι παντός τοῦ βίου μή στέργουσιν οἷς ἔπραξαν, ἀλλά ταῖς αὑτῶν ἡδοναῖς λυποῦσιν ταύτας ὑφ' ὧν αὐτοί μηδέν ἀξιοῦσι λυπεῖσθαι, καί περί μέν ἄλλας τινάς κοινωνίας ἐπιεικεῖς σφᾶς αὐτούς παρέχουσιν, ἐν δέ ταῖς πρός τάς γυναῖκας ἐξαμαρτάνουσιν: ἅς ἔδει τοσούτῳ μᾶλλον διαφυλάττειν, ὅσῳ περ οἰκειότεραι καί μείζους οὖσαι τῶν ἄλλων τυγχάνουσιν. εἶτα λανθάνουσιν ἔνδον ἐν τοῖς βασιλείοις στάσεις καί διαφοράς αὑτοῖς ἐγκαταλείποντες. καίτοι χρή τούς ὀρθῶς βασιλεύοντας μή μόνον τάς πόλεις ἐν ὁμονοίᾳ πειρᾶσθαι διάγειν ὧν ἄν ἄρχωσιν, ἀλλά καί τούς οἴκους τούς ἰδίους καί τούς τόπους ἐν οἷς ἄν κατοικῶσιν: ἅπαντα γάρ ταῦτα σωφροσύνης ἔργα καί δικαιοσύνης ἐστίν. οὐ τήν αὐτήν δέ γνώμην ἔσχον οὐδέ περί τῆς παιδοποιίας τοῖς πλείστοις τῶν βασιλέων, οὐδ' ᾠήθην δεῖν τούς μέν ἐκ ταπεινοτέρας ποιήσασθαι τῶν παίδων, τούς δ' ἐκ σεμνοτέρας, οὐδέ τούς μέν νόθους αὐτῶν, τούς δέ γνησίους καταλιπεῖν, ἀλλά πάντας ἔχειν τήν αὐτήν φύσιν καί πρός πατρός καί πρός μητρός ἀνενεγκεῖν τῶν μέν θνητῶν εἰς εὐαγόραν τόν πατέρα, τῶν δ' ἡμιθέων εἰς αἰακίδας, τῶν δέ θεῶν εἰς δία, καί μηδένα τῶν ἐξ ἐμοῦ γενομένων ἀποστερηθῆναι ταύτης τῆς εὐγενείας. πολλῶν δέ με προτρεπόντων ἐμμένειν τοῖς ἐπιτηδεύμασιν τούτοις, οὐχ ἥκιστα κἀκεῖνο παρεκάλεσεν, ὅτι τῆς μέν ἀνδρείας καί τῆς δεινότητος καί τῶν ἄλλων τῶν εὐδοκιμούντων ἑώρων καί τῶν κακῶν ἀνδρῶν πολλούς μετέχοντας, τήν δέ δικαιοσύνην καί <τήν> σωφροσύνην ἴδια κτήματα τῶν καλῶν κἀγαθῶν ὄντα. κάλλιστον οὖν ὑπέλαβον, εἴ τις δύναιτο ταύταις ταῖς ἀρεταῖς προέχειν τῶν ἄλλων, ὧν οὐδέν μέρος τοῖς πονηροῖς μέτεστιν, ἀλλά γνησιώταται καί βεβαιόταται καί μεγίστων ἐπαίνων ἄξιαι τυγχάνουσιν οὖσαι. τούτων ἕνεκα καί ταῦτα διανοηθείς περιττοτέρως τῶν ἄλλων ἤσκησα τήν σωφροσύνην καί προειλόμην τῶν ἡδονῶν οὐ τάς ἐπί τοῖς ἔργοις τοῖς μηδεμίαν τιμήν ἔχουσιν, ἀλλά τάς ἐπί ταῖς δόξαις ταῖς δι' ἀνδραγαθίαν γιγνομέναις. χρή δέ δοκιμάζειν τάς ἀρετάς οὐκ ἐν ταῖς αὐταῖς ἰδέαις ἁπάσας, ἀλλά τήν μέν δικαιοσύνην ἐν ταῖς ἀπορίαις, τήν δέ σωφροσύνην ἐν ταῖς δυναστείαις, τήν δ' ἐγκράτειαν ἐν ταῖς τῶν νεωτέρων ἡλικίαις. ἐγώ τοίνυν ἐν πᾶσι τοῖς καιροῖς φανήσομαι πεῖραν τῆς ἐμαυτοῦ φύσεως δεδωκώς. ἐνδεής μέν γε χρημάτων καταλειφθείς οὕτω δίκαιον ἐμαυτόν παρέσχον ὥστε μηδένα λυπῆσαι τῶν πολιτῶν: λαβών δ' ἐξουσίαν ὥστε ποιεῖν ὅ τι ἄν βούλωμαι, σωφρονέστερος τῶν ἰδιωτῶν ἐγενόμην: τούτων δ' ἀμφοτέρων ἐκράτησα ταύτην ἔχων τήν ἡλικίαν ἐν ᾗ τούς πλείστους ἄν εὕροιμεν πλεῖστα περί τάς πράξεις ἐξαμαρτάνοντας. καί ταῦτ' ἐν ἑτέροις μέν ἴσως ἄν ὤκνουν εἰπεῖν, οὐχ ὡς οὐ φιλοτιμούμενος ἐπί τοῖς πεπραγμένοις, ἀλλ' ὡς οὐκ ἄν πιστευθείς ἐκ τῶν λεγομένων: ὑμεῖς δ' αὐτοί μοι μάρτυρές ἐστε πάντων τῶν εἰρημένων. ἄξιον μέν οὖν καί τούς φύσει κοσμίους ὄντας ἐπαινεῖν καί θαυμάζειν, ἔτι δέ μᾶλλον τούς καί μετά λογισμοῦ τοιούτους ὄντας: οἱ μέν γάρ τύχῃ καί μή γνώμῃ σωφρονοῦντες τυχόν ἄν καί μεταπεισθεῖεν: οἱ δέ πρός τῷ πεφυκέναι καί διεγνωκότες ὅτι μέγιστόν ἐστι τῶν ἀγαθῶν ἀρετή, δῆλον ὅτι πάντα τόν βίον ἐν ταύτῃ τῇ τάξει διαμενοῦσιν. διά τοῦτο δέ πλείους ἐποιησάμην τούς λόγους καί περί ἐμαυτοῦ καί περί τῶν ἄλλων τῶν προειρημένων, ἵνα μηδεμίαν ὑπολίπω πρόφασιν ὡς οὐ δεῖ ποιεῖν ὑμᾶς ἑκόντας καί προθύμως ἅττ' ἄν ἐγώ συμβουλεύσω καί προστάξω. φημί δέ χρῆναι πράττειν ἕκαστον ὑμῶν ἐφ' οἷς ἐφέστηκεν ἐπιμελῶς καί δικαίως: καθ' ὁπότερον γάρ ἄν ἐλλίπητε τούτων, ἀνάγκη κακῶς σχεῖν ταύτῃ τάς πράξεις. μηδενός ὀλιγωρεῖτε μηδέ καταφρονεῖτε τῶν προστεταγμένων, ὑπολαμβάνοντες ὡς οὐ παρά τοῦτ' ἐστιν, ἀλλ' ὡς παρ' ἕκαστον τῶν μερῶν ἤ καλῶς ἤ κακῶς τό σύμπαν ἕξον, οὕτω σπουδάζετε περί αὐτῶν. κήδεσθε μηδέν ἧττον τῶν ἐμῶν ἤ τῶν ὑμετέρων αὐτῶν, καί μή νομίζετε μικρόν ἀγαθόν εἶναι τάς τιμάς ἅς ἔχουσιν οἱ καλῶς τῶν ἡμετέρων ἐπιστατοῦντες. ἀπέχεσθε τῶν ἀλλοτρίων, ἵν' ἀσφαλέστερον τούς οἴκους τούς ὑμετέρους αὐτῶν κεκτῆσθε. τοιούτους εἶναι χρή περί τούς ἄλλους οἷόν περ ἐμέ περί ὑμᾶς ἀξιοῦτε γίγνεσθαι. μή σπεύδετε πλουτεῖν μᾶλλον ἤ χρηστοί δοκεῖν εἶναι, γιγνώσκοντες ὅτι καί τῶν ἑλλήνων καί τῶν βαρβάρων οἱ μεγίστας ἐπ' ἀρετῇ δόξας ἔχοντες πλείστων ἀγαθῶν δεσπόται καθίστανται. τούς χρηματισμούς τούς παρά τό δίκαιον γιγνομένους ἡγεῖσθε μή πλοῦτον, ἀλλά κίνδυνον ποιήσειν. μή τό μέν λαβεῖν κέρδος εἶναι νομίζετε, τό δ' ἀναλῶσαι ζημίαν: οὐδέτερον γάρ τούτων ἀεί τήν αὐτήν ἔχει δύναμιν, ἀλλ' ὁπότερον ἄν ἐν καιρῷ καί μετ' ἀρετῆς γίγνηται, τοῦτ' ὠφελεῖ τούς ποιοῦντας. μηδέ πρός ἕν χαλεπῶς ἔχετε τῶν ὑπ' ἐμοῦ προσταττομένων: ὅσοι γάρ ἄν ὑμῶν περί πλεῖστα τῶν ἐμῶν χρησίμους αὑτούς παράσχωσιν, οὗτοι πλεῖστα τούς οἴκους τούς αὑτῶν ὠφελήσουσιν. ὅ τι ἄν ὑμῶν ἕκαστος αὐτός αὑτῷ τύχῃ συνειδώς, ἡγείσθω μηδ' ἐμέ λήσειν, ἀλλ' ἐάν καί τό σῶμα μή παρῇ, τήν διάνοιαν τήν ἐμήν οἰέσθω τοῖς γιγνομένοις παρεστάναι: ταύτην γάρ τήν γνώμην ἔχοντες σωφρονέστερον βουλεύσεσθε περί ἁπάντων. μηδέν ἀποκρύπτεσθε μήθ' ὧν κέκτησθε μήθ' ὧν ποιεῖτε μήθ' ὧν μέλλετε πράττειν, εἰδότες ὅτι περί τά κεκρυμμένα τῶν πραγμάτων ἀναγκαῖόν ἐστιν πολλούς φόβους γίγνεσθαι. μή τεχνικῶς ζητεῖτε πολιτεύεσθαι μηδ' ἀφανῶς, ἀλλ' οὕτως ἁπλῶς καί φανερῶς ὥστε μηδ' ἄν τις βούληται ῥᾴδιον ὑμᾶς εἶναι διαβαλεῖν. δοκιμάζετε τάς πράξεις, καί νομίζετε πονηράς μέν, ἅς πράττοντες λανθάνειν ἐμέ βούλεσθε, χρηστάς δέ, περί ὧν ἐγώ μέλλω πυθόμενος βελτίους ὑμᾶς νομιεῖν. μή κατασιωπᾶτ' ἄν τινας ὁρᾶτε περί τήν ἀρχήν τήν ἐμήν πονηρούς ὄντας, ἀλλ' ἐξελέγχετε, καί νομίζετε τῆς αὐτῆς ζημίας ἀξίους εἶναι τούς συγκρύπτοντας τοῖς ἁμαρτάνουσιν. εὐτυχεῖν νομίζετε μή τούς λανθάνοντας, ἄν τι κακόν ποιήσωσιν, ἀλλά τούς μηδέν ἐξαμαρτάνοντας: τούς μέν γάρ εἰκός τοιαῦτα παθεῖν οἷά περ αὐτοί ποιοῦσιν, τούς δέ χάριν ἀπολαβεῖν ἧς ἄξιοι τυγχάνουσιν ὄντες. ἑταιρείας μή ποιεῖσθε μηδέ συνόδους ἄνευ τῆς ἐμῆς γνώμης: αἱ γάρ τοιαῦται συστάσεις ἐν μέν ταῖς ἄλλαις πολιτείαις πλεονεκτοῦσιν, ἐν δέ ταῖς μοναρχίαις κινδυνεύουσιν. μή μόνον ἀπέχεσθε τῶν ἁμαρτημάτων, ἀλλά καί τῶν ἐπιτηδευμάτων τῶν τοιούτων, ἐν οἷς ἀναγκαῖόν ἐστιν ὑποψίαν ἐγγίγνεσθαι. τήν ἐμήν φιλίαν ἀσφαλεστάτην καί βεβαιοτάτην εἶναι νομίζετε. διαφυλάττετε τήν παροῦσαν κατάστασιν, καί μηδεμιᾶς ἐπιθυμεῖτε μεταβολῆς, εἰδότες ὅτι διά τάς ταραχάς ἀναγκαῖόν ἐστι καί τάς πόλεις ἀπόλλυσθαι καί τούς οἴκους τούς ἰδίους ἀναστάτους γίγνεσθαι. μή μόνον τάς φύσεις αἰτίας νομίζετε τοῦ χαλεπούς ἤ πράους εἶναι τούς τυράννους, ἀλλά καί τόν τρόπον τόν τῶν πολιτῶν: πολλοί γάρ ἤδη διά τήν τῶν ἀρχομένων κακίαν τραχύτερον ἤ κατά τήν αὑτῶν γνώμην ἄρχειν ἠναγκάσθησαν. θαρρεῖτε μή μᾶλλον διά τήν πραότητα τήν ἐμήν ἤ διά τήν ὑμετέραν αὐτῶν ἀρετήν. τήν ἐμήν ἀσφάλειαν ἄδειαν ὑμῖν αὐτοῖς εἶναι νομίζετε: καλῶς γάρ τῶν περί ἐμέ καθεστώτων τόν αὐτόν τρόπον καί τά περί ὑμᾶς ἕξει. ταπεινούς μέν εἶναι χρή πρός τήν ἀρχήν τήν ἐμήν, ἐμμένοντας τοῖς ἔθεσιν καί διαφυλάττοντας τούς νόμους τούς βασιλικούς, λαμπρούς δ' ἐν ταῖς ὑπέρ τῆς πόλεως λειτουργίαις καί τοῖς ἄλλοις τοῖς ὑπ' ἐμοῦ προσταττομένοις. προτρέπετε τούς νεωτέρους ἐπ' ἀρετήν μή μόνον παραινοῦντες, ἀλλά καί περί τάς πράξεις ὑποδεικνύοντες αὐτοῖς οἵους εἶναι χρή τούς ἄνδρας τούς ἀγαθούς. διδάσκετε τούς παῖδας τούς ὑμετέρους αὐτῶν πειθαρχεῖν, καί περί τήν παίδευσιν τήν εἰρημένην ἐθίζετ' αὐτούς ὡς μάλιστα διατρίβειν: ἤν γάρ καλῶς ἄρχεσθαι μάθωσιν, πολλῶν ἄρχειν δυνήσονται, καί πιστοί μέν ὄντες καί δίκαιοι μεθέξουσι τῶν ἡμετέρων ἀγαθῶν, κακοί δέ γενόμενοι κινδυνεύσουσιν περί τῶν ὑπαρχόντων. μέγιστον ἡγεῖσθε καί δικαιότατον τοῖς παισί πλοῦτον παραδώσειν, ἤν αὐτοῖς δύνησθε τήν ἡμετέραν εὔνοιαν καταλείπειν. ἀθλιωτάτους ἡγεῖσθε καί δυστυχεστάτους, ὅσοι περί τούς πιστεύοντας ἄπιστοι γεγόνασιν: ἀνάγκη γάρ τούς τοιούτους ἀθύμως ἔχοντας καί φοβουμένους ἅπαντα καί μηδέν μᾶλλον πιστεύοντας τοῖς φίλοις ἤ τοῖς ἐχθροῖς τόν ἐπίλοιπον χρόνον διάγειν. ζηλοῦτε μή τούς [τά] πλεῖστα κεκτημένους, ἀλλά τούς μηδέν κακόν σφίσιν αὐτοῖς συνειδότας: μετά γάρ τοιαύτης ψυχῆς ἥδιστ' ἄν τις δύναιτο τόν βίον διαγαγεῖν. μή τήν κακίαν οἴεσθε δύνα σθαι μέν πλείω τῆς ἀρετῆς ὠφελεῖν, τό δ' ὄνομα δυσχερέστερον ἔχειν, ἀλλ' οἵων περ ὀνομάτων ἕκαστον τῶν πραγμάτων τετύχηκεν, τοιαύτας ἡγεῖσθε καί τάς δυνάμεις αὐτῶν εἶναι. μή φθονεῖτε τοῖς παρ' ἐμοί πρωτεύουσιν, ἀλλ' ἁμιλλᾶσθε, καί πειρᾶσθε χρηστούς ὑμᾶς αὐτούς παρέχοντες ἐξισοῦσθαι τοῖς προέχουσιν. φιλεῖν οἴεσθε δεῖν καί τιμᾶν οὕσπερ ἄν καί ὁ βασιλεύς, ἵνα καί παρ' ἐμοῦ τυγχάνητε τῶν αὐτῶν τούτων. οἷά περ παρόντος μου λέγετε, τοιαῦτα καί περί ἀπόντος φρονεῖτε. τήν εὔνοιαν τήν πρός ἡμᾶς ἐν τοῖς ἔργοις ἐνδείκνυσθε μᾶλλον ἤ ἐν τοῖς λόγοις. ἅ πάσχοντες ὑφ' ἑτέρων ὀργίζεσθε, ταῦτα τούς ἄλλους μή ποιεῖτε. περί ὧν ἄν ἐν τοῖς λόγοις κατηγορῆτε, μηδέν τούτων ἐν τοῖς ἔργοις ἐπιτηδεύετε. τοιαῦτα προσδοκᾶτε πράξειν οἷ' ἄν περί ἡμῶν διανοῆσθε. μή μόνον ἐπαινεῖτε τούς ἀγαθούς, ἀλλά καί μιμεῖσθε. τούς λόγους τούς ἐμούς νόμους εἶναι νομίζοντες πειρᾶσθε τούτοις ἐμμένειν, εἰδότες ὅτι τοῖς μάλιστα ποιοῦσιν ὑμῶν ἁγώ βούλομαι, τάχιστα τούτοις ἐξέσται ζῆν ὡς αὐτοί βούλονται. κεφάλαιον τῶν εἰρημένων: οἵουσπερ τούς ὑφ' ὑμῶν ἀρχομένους οἴεσθε δεῖν περί ὑμᾶς εἶναι, τοιούτους χρή καί περί τήν ἀρχήν τήν ἐμήν ὑμᾶς γίγνεσθαι. καί ταῦτ' ἄν ποιῆτε, τί δεῖ περί τῶν συμβησομένων μακρολογεῖν; ἤν γάρ ἐγώ τε παρέχω τοιοῦτον ἐμαυτόν οἷόνπερ ἐν τῷ παρελθόντι χρόνῳ, καί τά παρ' ὑμῶν ὑπηρετῆται, ταχέως ὄψεσθε καί τόν βίον τόν ὑμέτερον αὐτῶν ἐπιδεδωκότα καί τήν ἀρχήν τήν ἐμήν ηὐξημένην καί τήν πόλιν εὐδαίμονα γεγενημένην. ἄξιον μέν οὖν τηλικούτων ἀγαθῶν ἕνεκα καί μηδέν ἐλλείπειν, ἀλλά καί πόνους καί κινδύνους οὑστινασοῦν ὑπενεγκεῖν: ὑμῖν δ' ἔξεστι μηδέν ταλαιπωρηθεῖσιν, ἀλλά πιστοῖς μόνον καί δικαίοις οὖσιν ἅπαντα ταῦτα διαπράξασθαι. [15] {work} {ευαγορασ} ὁρῶν, ὦ νικόκλεις, τιμῶντά σε τόν τάφον τοῦ πατρός οὐ μόνον τῷ πλήθει καί τῷ κάλλει τῶν ἐπιφερομένων, ἀλλά καί χοροῖς καί μουσικῇ καί γυμνικοῖς ἀγῶσιν, ἔτι δέ πρός τούτοις ἵππων τε καί τριήρων ἁμίλλαις, καί λείποντ' οὐδεμίαν τῶν τοιούτων ὑπερβολήν, ἡγησάμην εὐαγόραν, εἴ τίς ἐστιν αἴσθησις τοῖς τετελευτηκόσιν περί τῶν ἐνθάδε γιγνομένων, εὐμενῶς μέν ἀποδέχεσθαι καί ταῦτα, καί χαίρειν ὁρῶντα τήν τε περί αὑτόν ἐπιμέλειαν καί τήν σήν μεγαλοπρέπειαν, πολύ δ' ἄν ἔτι πλείω χάριν ἔχειν ἤ τοῖς ἄλλοις ἅπασιν εἴ τις δυνηθείη περί τῶν ἐπιτηδευμάτων αὐτοῦ καί τῶν κινδύνων ἀξίως διελθεῖν τῶν ἐκείνῳ πεπραγμένων: εὑρήσομεν γάρ τούς φιλο τίμους καί μεγαλοψύχους τῶν ἀνδρῶν οὐ μόνον ἀντί τῶν τοιούτων ἐπαινεῖσθαι βουλομένους, ἀλλ' ἀντί τοῦ ζῆν ἀποθνῄσκειν εὐκόλως αἱρουμένους, καί μᾶλλον περί τῆς δόξης ἤ τοῦ βίου σπουδάζοντας, καί πάντα ποιοῦντας ὅπως ἀθάνατον τήν περί αὑτῶν μνήμην καταλείψουσιν. αἱ μέν οὖν δαπάναι τῶν μέν τοιούτων οὐδέν ἐξεργάζονται, τοῦ δέ πλούτου σημεῖόν εἰσιν: οἱ δέ περί τήν μουσικήν καί τάς ἄλλας ἀγωνίας ὄντες, οἱ μέν τάς δυνάμεις τάς αὑτῶν, οἱ δέ τάς τέχνας ἐπιδειξάμενοι, σφᾶς αὐτούς ἐντιμοτέρους κατέστησαν: ὁ δέ λόγος εἰ καλῶς διέλθοι τάς ἐκείνου πράξεις, ἀείμνηστον ἄν τήν ἀρετήν τήν εὐαγόρου παρά πᾶσιν ἀνθρώποις ποιήσειεν. ἐχρῆν μέν οὖν καί τούς ἄλλους ἐπαινεῖν τούς ἐφ' αὑτῶν ἄνδρας ἀγαθούς γεγενημένους, ἵν' οἵ τε δυνάμενοι τά τῶν ἄλλων ἔργα κοσμεῖν ἐν εἰδόσιν ποιούμενοι τούς λόγους ταῖς ἀληθείαις ἐχρῶντο περί αὐτῶν, οἵ τε νεώτεροι φιλοτιμοτέρως διέκειντο πρός τήν ἀρετήν, εἰδότες ὅτι τούτων εὐλογήσονται μᾶλλον ὧν ἄν ἀμείνους σφᾶς αὐτούς παράσχωσιν. νῦν δέ τίς οὐκ ἄν ἀθυμήσειεν, ὅταν ὁρᾷ τούς μέν περί τά τρωϊκά καί τούς ἐπέκεινα γενομένους ὑμνουμένους καί τραγῳδουμένους, αὑτόν δέ προειδῇ, μηδ' ἄν ὑπερβάλλῃ τάς ἐκείνων ἀρετάς, μηδέποτε τοιούτων ἐπαίνων ἀξιωθησόμενον; τούτων δ' αἴτιος ὁ φθόνος, ᾧ τοῦτο μόνον ἀγαθόν πρόσεστιν, ὅτι μέγιστον κακόν τοῖς ἔχουσίν ἐστιν. οὕτω γάρ τινες δυσκόλως πεφύκασιν, ὥσθ' ἥδιον ἄν εὐλογουμένων ἀκούοιεν οὕς οὐκ ἴσασιν εἰ γεγόνασιν, ἤ τούτων ὑφ' ὧν εὖ πεπονθότες αὐτοί τυγχάνουσιν. οὐ μήν δουλευτέον τούς νοῦν ἔχοντας τοῖς οὕτω κακῶς φρονοῦσιν, ἀλλά τῶν μέν τοιούτων ἀμελητέον, τούς δ' ἄλλους ἐθιστέον ἀκούειν περί ὧν καί λέγειν δίκαιόν ἐστιν, ἄλλως τ' ἐπειδή καί τάς ἐπιδόσεις ἴσμεν γιγνομένας καί τῶν τεχνῶν καί τῶν ἄλλων ἁπάντων οὐ διά τούς ἐμμένοντας τοῖς καθεστῶσιν, ἀλλά διά τούς ἐπανορθοῦντας καί τολμῶντας ἀεί τι κινεῖν τῶν μή καλῶς ἐχόντων. οἶδα μέν οὖν ὅτι χαλεπόν ἐστιν ὅ μέλλω ποιεῖν, ἀνδρός ἀρετήν διά λόγων ἐγκωμιάζειν. σημεῖον δέ μέγιστον: περί μέν γάρ ἄλλων πολλῶν καί παντοδαπῶν λέγειν τολμῶσιν οἱ περί τήν φιλοσοφίαν ὄντες, περί δέ τῶν τοιούτων οὐδείς πώποτ' αὐτῶν συγγράφειν ἐπεχείρησεν. καί πολλήν αὐτῶν ἔχω συγγνώμην. τοῖς μέν γάρ ποιηταῖς πολλοί δέδονται κόσμοι: καί γάρ πλησιάζοντας τούς θεούς τοῖς ἀνθρώποις οἷόν τ' αὐτοῖς ποιῆσαι καί διαλεγομένους καί συναγωνιζομένους οἷς ἄν βουληθῶσιν, καί περί τούτων δηλῶσαι μή μόνον τοῖς τεταγμένοις ὀνόμασιν, ἀλλά τά μέν ξένοις, τά δέ καινοῖς, τά δέ μεταφοραῖς, καί μηδέν παραλιπεῖν, ἀλλά πᾶσιν τοῖς εἴδεσιν διαποικῖλαι τήν ποίησιν: τοῖς δέ περί τούς λόγους οὐδέν ἔξεστιν τῶν τοιούτων, ἀλλ' ἀποτόμως καί τῶν ὀνομάτων τοῖς πολιτικοῖς μόνον καί τῶν ἐνθυμημάτων τοῖς περί αὐτάς τάς πράξεις ἀναγκαῖόν ἐστιν χρῆσθαι. πρός δέ τούτοις οἱ μέν μετά μέτρων καί ῥυθμῶν ἅπαντα ποιοῦσιν, οἱ δ' οὐδενός τούτων κοινωνοῦσιν: ἅ τοσαύτην ἔχει χάριν ὥστ', ἄν καί τῇ λέξει καί τοῖς ἐνθυμήμασιν ἔχῃ κακῶς, ὅμως αὐταῖς ταῖς εὐρυθμίαις καί ταῖς συμμετρίαις ψυχαγωγοῦσιν τούς ἀκούοντας. γνοίη δ' ἄν τις ἐκεῖθεν τήν δύναμιν αὐτῶν: ἤν γάρ τις τῶν ποιημάτων τῶν εὐδοκιμούντων τά μέν ὀνόματα καί τάς διανοίας καταλίπῃ, τό δέ μέτρον διαλύσῃ, φανήσεται πολύ καταδεέστερα τῆς δόξης ἧς νῦν ἔχομεν περί αὐτῶν. ὅμως δέ καίπερ τοσοῦτον πλεονεκτούσης τῆς ποιήσεως, οὐκ ὀκνητέον, ἀλλ' ἀποπειρατέον τῶν λόγων ἐστίν, εἰ καί τοῦτο δυνήσονται, τούς ἀγαθούς ἄνδρας εὐλογεῖν μηδέν χεῖρον τῶν ἐν ταῖς ᾠδαῖς καί τοῖς μέτροις ἐγκωμιαζόντων. πρῶτον μέν οὖν περί τῆς φύσεως τῆς εὐαγόρου, καί τίνων ἦν ἀπόγονος, εἰ καί πολλοί προεπίστανται, δοκεῖ μοι πρέπειν κἀμέ τῶν ἄλλων ἕνεκα διελθεῖν περί αὐτῶν, ἵνα πάντες εἰδῶσιν ὅτι καλλίστων αὐτῷ καί μεγίστων παραδειγμάτων καταλειφθέντων οὐδέν καταδεέστερον αὑτόν ἐκείνων παρέσχεν. ὁμολογεῖται μέν γάρ τούς ἀπό διός εὐγενεστάτους τῶν ἡμιθέων εἶναι, τούτων δ' αὐτῶν οὐκ ἔστιν ὅστις οὐκ ἄν αἰακίδας προκρίνειεν: ἐν μέν γάρ τοῖς ἄλλοις γένεσιν εὑρήσομεν τούς μέν ὑπερβάλλοντας, τούς δέ καταδεεστέρους ὄντας, οὗτοι δ' ἅπαντες ὀνομαστότατοι τῶν καθ' αὑτούς γεγόνασιν. τοῦτο μέν γάρ αἰακός ὁ διός μέν ἔκγονος, τοῦ δέ γένους τοῦ τευκριδῶν πρόγονος, τοσοῦτον διήνεγκεν ὥστε γενομένων αὐχμῶν ἐν τοῖς ἕλλησιν καί πολλῶν ἀνθρώπων διαφθαρέντων, ἐπειδή τό μέγεθος τῆς συμφορᾶς ὑπερέβαλλεν, ἦλθον οἱ προεστῶτες τῶν πόλεων ἱκετεύοντες αὐτόν, νομίζοντες διά τῆς συγγενείας καί τῆς εὐσεβείας τῆς ἐκείνου τάχιστ' ἄν εὑρέσθαι παρά τῶν θεῶν τῶν παρόντων κακῶν ἀπαλλαγήν. σωθέντες δέ καί τυχόντες [ἁπάντων] ὧν ἐδεήθησαν, ἱερόν ἐν αἰγίνῃ κατεστήσαντο κοινόν τῶν ἑλλήνων, οὗπερ ἐκεῖνος ἐποιήσατο τήν εὐχήν. καί κατ' ἐκεῖνον τόν χρόνον, ἕως ἦν μετ' ἀνθρώπων, μετά καλλίστης ὤν δόξης διετέλεσεν: ἐπειδή δέ μετήλλαξεν τόν βίον, λέγεται παρά πλούτωνι καί κόρῃ μεγίστας τιμάς ἔχων παρεδρεύειν ἐκείνοις. τούτου δέ παῖδες ἦσαν τελαμών καί πηλεύς, ὧν ὁ μέν ἕτερος μεθ' ἡρακλέους ἐπί λαομέδοντα στρατευσάμενος ἀριστείων ἠξιώθη, πηλεύς δ' ἔν τε τῇ μάχῃ τῇ πρός κενταύρους ἀριστεύσας καί κατά πολλούς ἄλλους κινδύνους εὐδοκιμήσας θέτιδι τῇ νηρέως, θνητός ὤν ἀθανάτῃ, συνῴκησεν, καί μόνου τούτου φασίν τῶν προγεγενημένων ὑπό θεῶν ἐν τοῖς γάμοις ὑμέναιον ᾀσθῆναι. τούτων δ' ἑκατέρου, τελαμῶνος μέν αἴας καί τεῦκρος ἐγενέσθην, πηλέως δ' ἀχιλλεύς, οἵ μέγιστον καί σαφέστατον ἔλεγχον ἔδοσαν τῆς αὑτῶν ἀρετῆς: οὐ γάρ ἐν ταῖς αὑτῶν πόλεσιν μόνον ἐπρώτευσαν, οὐδ' ἐν τοῖς τόποις ἐν οἷς κατῴκουν, ἀλλά στρατείας τοῖς ἕλλησιν ἐπί τούς βαρβάρους γενομένης, καί πολλῶν μέν ἑκατέρων ἀθροισθέντων, οὐδενός δέ τῶν ὀνομαστῶν ἀπολειφθέντος, ἐν τούτοις τοῖς κινδύνοις ἀχιλλεύς μέν ἁπάντων διήνεγκεν, αἴας δέ μετ' ἐκεῖνον ἠρίστευσεν, τεῦκρος δέ τῆς τε τούτων συγγενείας ἄξιος καί τῶν ἄλλων οὐδενός χείρων γενόμενος, ἐπειδή τροίαν συνεξεῖλεν, ἀφικόμενος εἰς κύπρον σαλαμῖνά τε κατῴκησεν, ὁμώνυμον ποιήσας τῆς πρότερον αὑτῷ πατρίδος οὔσης, καί τό γένος τό νῦν βασιλεῦον κατέλιπεν. τά μέν οὖν ἐξ ἀρχῆς εὐαγόρᾳ παρά τῶν προγόνων ὑπάρξαντα τηλικαῦτα τό μέγεθός ἐστιν. τοῦτον δέ τόν τρόπον τῆς πόλεως κατοικισθείσης, κατά μέν ἀρχάς οἱ γεγονότες ἀπό τεύκρου τήν βασιλείαν εἶχον, χρόνῳ δ' ὕστερον ἀφικόμενος ἐκ φοινίκης ἀνήρ φυγάς καί πιστευθείς ὑπό τοῦ τότε βασιλεύοντος καί μεγάλας δυναστείας λαβών οὐ χάριν ἔσχεν τούτων, ἀλλά κακός μέν γενόμενος περί τόν ὑποδεξάμενον, δεινός δέ πρός τό πλεονεκτῆσαι, τόν μέν εὐεργέτην ἐξέβαλεν, αὐτός δέ τήν βασιλείαν κατέσχεν. ἀπιστῶν δέ τοῖς πεπραγμένοις καί βουλόμενος ἀσφαλῶς κατασκευάσασθαι τά περί αὑτόν, τήν τε πόλιν ἐξεβαρβάρωσεν καί τήν νῆσον ὅλην βασιλεῖ τῷ μεγάλῳ κατεδούλωσεν. οὕτω δέ καί τῶν πραγμάτων καθεστώτων καί τῶν ἐκγόνων τῶν ἐκείνου τήν ἀρχήν ἐχόντων εὐαγόρας γίγνεται: περί οὗ τάς μέν φήμας καί τάς μαντείας καί τάς ὄψεις τάς ἐν τοῖς ὕπνοις γενομένας, ἐξ ὧν μειζόνως ἄν φανείη γεγονώς ἤ κατ' ἄνθρωπον, αἱροῦμαι παραλιπεῖν, οὐκ ἀπιστῶν τοῖς λεγομένοις, ἀλλ' ἵνα πᾶσιν ποιήσω φανερόν ὅτι τοσούτου δέω πλασάμενος εἰπεῖν τι περί τῶν ἐκείνῳ πεπραγμένων ὥστε καί τῶν ὑπαρχόντων ἀφίημι τά τοιαῦτα, περί ὧν ὀλίγοι τινές ἐπίστανται καί μή πάντες οἱ πολῖται συνίσασιν. ἄρξομαι δ' ἐκ τῶν ὁμολογουμένων λέγειν περί αὐτοῦ. παῖς μέν γάρ ὤν ἔσχεν κάλλος καί ῥώμην καί σωφροσύνην, ἅπερ τῶν ἀγαθῶν πρεπωδέστατα τοῖς τηλικούτοις ἐστίν. καί τούτων μάρτυρας ἄν τις ποιήσαιτο, τῆς μέν σωφροσύνης τούς συμπαιδευθέντας τῶν πολιτῶν, τοῦ δέ κάλλους ἅπαντας τούς ἰδόντας, τῆς δέ ῥώμης τούς ἀγῶνας ἐν οἷς ἐκεῖνος τῶν ἡλικιωτῶν ἐκρατίστευσεν. ἀνδρί δέ γενομένῳ ταῦτά τε πάντα συνηυξήθη καί πρός τούτοις ἀνδρεία προσεγένετο καί σοφία καί δικαιοσύνη, καί ταῦτ' οὐ μέσως οὐδ' ὥσπερ ἑτέροις τισίν, ἀλλ' ἕκαστον αὐτῶν εἰς ὑπερβολήν: τοσοῦτον γάρ καί ταῖς τοῦ σώματος καί ταῖς τῆς ψυχῆς ἀρεταῖς διήνεγκεν, ὥσθ' ὁπότε μέν αὐτόν ὁρῷεν οἱ τότε βασιλεύοντες, ἐκπλήττεσθαι καί φοβεῖσθαι περί τῆς ἀρχῆς, ἡγουμένους οὐχ οἷόν τ' εἶναι τόν τοιοῦτον τήν φύσιν ἐν ἰδιώτου μέρει διαγαγεῖν, ὁπότε δ' εἰς τούς τρόπους ἀποβλέψειαν, οὕτω σφόδρα πιστεύειν ὥστ' εἰ καί τις ἄλλος τολμῴη περί αὐτούς ἐξαμαρτάνειν, νομίζειν εὐαγόραν αὑτοῖς ἔσεσθαι βοηθόν. καί τοσοῦτον τῆς δόξης παραλλαττούσης οὐδετέρου τούτων ἐψεύσθησαν: οὔτε γάρ ἰδιώτης ὤν διετέλεσεν οὔτε περί ἐκείνους ἐξήμαρτεν, ἀλλά τοσαύτην ὁ δαίμων ἔσχεν αὐτοῦ πρόνοιαν, ὅπως καλῶς λήψεται τήν βασιλείαν, ὥσθ' ὅσα μέν ἀναγκαῖον ἦν παρασκευασθῆναι δι' ἀσεβείας, ταῦτα μέν ἕτερος ἔπραξεν, ἐξ ὧν δ' οἷόν τ' ἦν ὁσίως καί δικαίως λαβεῖν τήν ἀρχήν, εὐαγόρᾳ διεφύλαξεν. εἷς γάρ τῶν δυναστευόντων ἐπιβουλεύσας τόν τε τύραννον ἀπέκτεινεν καί συλλαβεῖν εὐαγόραν ἐπεχείρησεν, ἡγούμενος οὐ δυνήσεσθαι κατασχεῖν τήν ἀρχήν εἰ μή κἀκεῖνον ἐκποδών ποιήσαιτο. διαφυγών δέ τόν κίνδυνον καί σωθείς εἰς σόλους τῆς κιλικίας οὐ τήν αὐτήν γνώμην ἔσχεν τοῖς ταῖς τοιαύταις συμφοραῖς περιπίπτουσιν. οἱ μέν γάρ ἄλλοι, κἄν ἐκ τυραννίδος ἐκπέσωσι, διά τάς παρούσας τύχας ταπεινοτέρας τάς ψυχάς ἔχουσιν: ἐκεῖνος δ' εἰς τοσοῦτον μεγαλοφροσύνης ἦλθεν ὥστε τόν ἄλλον χρόνον ἰδιώτης ὤν, ἐπειδή φεύγειν ἠναγκάσθη, τυραννεῖν ᾠήθη δεῖν. καί τούς μέν πλάνους τούς φυγαδικούς καί τό δι' ἑτέρων ζητεῖν τήν κάθοδον καί θεραπεύειν αὑτοῦ χείρους ὑπερεῖδεν: λαβών δέ ταύτην ἀφορμήν, ἥνπερ χρή τούς εὐσεβεῖν βουλομένους, ἀμύνεσθαι καί μή προτέρους ὑπάρχειν, καί προελόμενος ἤ κατορθώσας τυραννεῖν ἤ διαμαρτών ἀποθανεῖν, παρακαλέσας ἀνθρώπους, ὡς οἱ τούς πλείστους λέγοντες, περί πεντήκοντα, μετά τούτων παρεσκευάζετο ποιεῖσθαι τήν κάθοδον. ὅθεν καί μάλιστ' ἄν τις καί τήν φύσιν τήν ἐκείνου καί τήν δόξαν, ἥν εἶχεν παρά τοῖς ἄλλοις, θεωρήσειεν: μέλλοντος γάρ πλεῖν μετά τοσούτων ἐπί τηλικαύτην πόλιν τό μέγεθος καί πάντων τῶν δεινῶν πλησίον ὄντων οὔτ' ἐκεῖνος ἠθύμησεν οὔτε τῶν παρακληθέντων οὐδείς ἀποστῆναι τῶν κινδύνων ἠξίωσεν, ἀλλ' οἱ μέν ὥσπερ θεῷ συνακολουθοῦντες ἅπαντες ἐνέμειναν τοῖς ὡμολογημένοις, ὁ δ' ὥσπερ ἤ στρατόπεδον ἔχων κρεῖττον τῶν ἀντιπάλων ἤ προειδώς τό συμβησόμενον οὕτω διέκειτο τήν γνώμην. δῆλον δ' ἐκ τῶν ἔργων: ἀποβάς γάρ εἰς τήν νῆσον οὐχ ἡγήσατο δεῖν χωρίον ἐχυρόν καταλαβών καί τό σῶμ' ἐν ἀσφαλείᾳ καταστήσας περιιδεῖν εἴ τινες αὑτῷ τῶν πολιτῶν βοηθήσουσιν: ἀλλ' εὐθύς, ὥσπερ εἶχεν, ταύτης τῆς νυκτός διελών τοῦ τείχους πυλίδα καί ταύτῃ τούς μεθ' αὑτοῦ διαγαγών προσέβαλλεν πρός τό βασίλειον. καί τούς μέν θορύβους τούς ἐν τοῖς τοιούτοις καιροῖς γιγνομένους καί τούς φόβους τούς τῶν ἄλλων καί τάς παρακελεύσεις τάς ἐκεί νου τί δεῖ λέγοντα διατρίβειν; γενομένων δ' αὐτῷ τῶν μέν περί τόν τύραννον ἀνταγωνιστῶν, τῶν δ' ἄλλων πολιτῶν θεατῶν, _δεδιότες γάρ τοῦ μέν τήν ἀρχήν, τοῦ δέ τήν ἀρετήν ἡσυχίαν εἶχον, _ οὐ πρότερον ἐπαύσατο μαχόμενος καί μόνος πρός πολλούς καί μετ' ὀλίγων πρός ἅπαντας [τούς ἐχθρούς] πρίν ἑλεῖν τό βασίλειον, καί τούς τ' ἐχθρούς ἐτιμωρήσατο καί τοῖς φίλοις ἐβοήθησεν, ἔτι δέ τῷ γένει τάς τιμάς τάς πατρίους ἐκομίσατο, καί τύραννον αὑτόν τῆς πόλεως κατέστησεν. ἡγοῦμαι μέν οὖν, εἰ καί μηδενός ἄλλου μνησθείην, ἀλλ' ἐνταῦθα καταλείποιμι τόν λόγον, ῥᾴδιον ἐκ τούτων εἶναι γνῶναι τήν τ' ἀρετήν τήν εὐαγόρου καί τό μέγεθος τῶν πεπραγμένων: οὐ μήν ἀλλ' ἔτι γε σαφέστερον περί ἀμφοτέρων τούτων ἐκ τῶν ἐχομένων οἶμαι δηλώσειν. τοσούτων γάρ τυράννων ἐν ἅπαντι τῷ χρόνῳ γεγενημένων οὐδείς φανήσεται τήν τιμήν ταύτην κάλλιον ἐκείνου κτησάμενος. εἰ μέν οὖν πρός ἕκαστον αὐτῶν τάς πράξεις τάς εὐαγόρου παραβάλλοιμεν, οὔτ' ἄν ὁ λόγος ἴσως τοῖς καιροῖς ἁρμόσειεν οὔτ' ἄν ὁ χρόνος τοῖς λεγομένοις ἀρκέσειεν: ἤν δέ προελόμενοι τούς εὐδοκιμωτάτους ἐπί τούτων σκοπῶμεν, οὐδέν μέν χεῖρον ἐξετῶμεν, πολύ δέ συντομώτερον διαλεχθησόμεθα περί αὐτῶν. τῶν μέν οὖν τάς πατρικάς βασιλείας παραλαβόντων τίς οὐκ ἄν τούς εὐαγόρου κινδύνους προκρίνειεν; οὐδείς γάρ ἐστιν οὕτω ῥᾴθυμος ὅστις ἄν δέξαιτο παρά τῶν προγόνων τήν ἀρχήν ταύτην παραλαβεῖν μᾶλλον ἤ κτησάμενος ὥσπερ ἐκεῖνος τοῖς παισίν τοῖς αὑτοῦ καταλιπεῖν. καί μήν τῶν γε παλαιῶν καθόδων αὗται μάλιστ' εὐδοκιμοῦσιν, ἅς παρά τῶν ποιητῶν ἀκούομεν: οὗτοι γάρ οὐ μόνον τῶν γεγενημένων τάς καλλίστας ἡμῖν ἀπαγγέλλουσιν, ἀλλά καί παρ' αὑτῶν καινάς συντιθέασιν. ἀλλ' ὅμως οὐδείς αὐτῶν μεμυθολόγηκεν, ὅστις οὕτω δεινούς καί φοβερούς ποιησάμενος τούς κινδύνους εἰς τήν αὑτοῦ κατῆλθεν: ἀλλ' οἱ μέν πλεῖστοι πεποίηνται διά τύχην λαβόντες τάς βασιλείας, οἱ δέ μετά δόλου καί τέχνης περιγεγενημένοι τῶν ἐχθρῶν. ἀλλά μήν τῶν γ' ἐπί τάδε γεγενημένων, ἴσως δέ καί τῶν ἁπάντων, κῦρον τόν μήδων μέν ἀφελόμενον τήν ἀρχήν, πέρσαις δέ κτησάμενον, καί πλεῖστοι καί μάλιστα θαυμάζουσιν. ἀλλ' ὁ μέν τῷ περσῶν στρατοπέδῳ τό μήδων ἐνίκησεν, ὅ πολλοί καί τῶν ἑλλήνων καί τῶν βαρβάρων ῥᾳδίως ἄν ποιήσειαν: ὁ δέ διά τῆς ψυχῆς τῆς αὑτοῦ καί τοῦ σώματος τά πλεῖστα φαίνεται τῶν προειρημένων διαπραξάμενος. ἔπειτ' ἐκ μέν τῆς κύρου στρατηγίας οὔπω δῆλον ὅτι καί τούς εὐαγόρου κινδύνους ἄν ὑπέμεινεν, ἐκ δέ τῶν τούτῳ πεπραγμένων ἅπασι φανερόν, ὅτι ῥᾳδίως ἄν κἀκείνοις τοῖς ἔργοις ἐπεχείρησεν. πρός δέ τούτοις τῷ μέν ὁσίως καί δικαίως ἅπαντα πέπρακται, τῷ δ' οὐκ εὐσεβῶς ἔνια συμβέβηκεν: ὁ μέν γάρ τούς ἐχθρούς ἀπώλεσεν, κῦρος δέ τόν πατέρα τόν τῆς μητρός ἀπέκτεινεν. ὥστ' εἴ τινες βούλοιντο μή τό μέγεθος τῶν συμβάντων, ἀλλά τήν ἀρετήν τήν ἑκατέρου κρίνειν, δικαίως ἄν εὐαγόραν καί τούτου μᾶλλον ἐπαινέσειαν. εἰ δέ δεῖ συντόμως καί μηδέν ὑποστειλάμενον μηδέ δείσαντα τόν φθόνον, ἀλλά παρρησίᾳ χρησάμενον εἰπεῖν, οὐδείς οὔτε θνητός οὔθ' ἡμίθεος οὔτ' ἀθάνατος εὑρεθήσεται κάλλιον οὐδέ λαμπρότερον οὐδ' εὐσεβέστερον λαβών ἐκείνου τήν βασιλείαν. καί τούτοις ἐκείνως ἄν τις μάλιστα πιστεύσειεν, εἰ σφόδρα τοῖς λεγομένοις ἀπιστήσας ἐξετάζειν ἐπιχειρήσειεν, ὅπως ἕκαστος ἐτυράννευσεν. φανήσομαι γάρ οὐκ ἐκ παντός τρόπου μεγάλα λέγειν προθυμούμενος, ἀλλά διά τήν τοῦ πράγματος ἀλήθειαν οὕτω περί αὐτοῦ θρασέως εἰρηκώς. εἰ μέν οὖν ἐπί μικροῖς διήνεγκεν, τοιούτων ἄν καί τῶν λόγων αὐτῷ προσῆκεν ἀξιοῦσθαι: νῦν δ' ἅπαντες ἄν ὁμολογήσειαν τυραννίδα καί τῶν θείων ἀγαθῶν καί τῶν ἀνθρωπίνων μέγιστον καί σεμνότατον καί περιμαχητότατον εἶναι. τόν δή τό κάλλιστον τῶν ὄντων κάλλιστα κτησάμενον τίς ἄν [ῥήτωρ] ἤ ποιητής ἤ λόγων εὑρετής ἀξίως τῶν πεπραγμένων ἐπαινέσειεν; οὐ τοίνυν ἐν τούτοις ὑπερβαλλόμενος ἐν τοῖς ἄλλοις εὑρεθήσεται καταδεέστερος γενόμενος, ἀλλά πρῶτον μέν εὐφυέστατος ὤν τήν γνώμην καί πλεῖστα κατορθοῦν δυνάμενος ὅμως οὐκ ᾠήθη δεῖν ὀλιγωρεῖν οὐδ' αὐτοσχεδιάζειν περί τῶν πραγμάτων, ἀλλ' ἐν τῷ ζητεῖν καί φροντίζειν καί βουλεύεσθαι τόν πλεῖστον τοῦ χρόνου διέτριβεν, ἡγούμενος μέν, εἰ καλῶς τήν αὑτοῦ φρόνησιν παρασκευάσειεν, ὁμοίως καλῶς αὑτῷ καί τήν βασιλείαν ἕξειν, θαυμάζων δ' ὅσοι τῶν μέν ἄλλων ἕνεκα τῆς ψυχῆς ποιοῦνται τήν ἐπιμέλειαν, αὐτῆς δέ ταύτης μηδέν τυγχάνουσιν φροντίζοντες. ἔπειτα καί περί τῶν πραγμάτων τήν αὐτήν διάνοιαν εἶχεν: ὁρῶν γάρ τούς ἄριστα τῶν ὄντων ἐπιμελουμένους ἐλάχιστα λυπουμένους, καί τάς ἀληθινάς τῶν ῥᾳθυμιῶν οὐκ ἐν ταῖς ἀργίαις, ἀλλ' ἐν ταῖς εὐπραγίαις καί καρτερίαις ἐνούσας, οὐδέν ἀνεξέταστον παρέλειπεν, ἀλλ' οὕτως ἀκριβῶς καί τάς πράξεις ᾔδει καί τῶν πολιτῶν ἕκαστον ἐγίγνωσκεν ὥστε μήτε τούς ἐπιβουλεύοντας αὐτῷ φθάνειν μήτε τούς ἐπιεικεῖς ὄντας λανθάνειν, ἀλλά πάντας τυγχάνειν τῶν προσηκόντων: οὐ γάρ ἐξ ὧν ἑτέρων ἤκουεν οὔτ' ἐκόλαζεν οὔτ' ἐτίμα τούς πολίτας, ἀλλ' ἐξ ὧν αὐτός συνῄδει τάς κρίσεις ἐποιεῖτο περί αὐτῶν. ἐν τοιαύταις δ' ἐπιμελείαις αὑτόν καταστήσας οὐδέ περί τῶν κατά τήν ἡμέραν ἑκάστην προσπιπτόντων οὐδέ περί ἕν πεπλανημένως εἶχεν, ἀλλ' οὕτω θεοφιλῶς καί φιλανθρώπως διῴκει τήν πόλιν ὥστε τούς εἰσαφικνουμένους μή μᾶλλον εὐαγόραν τῆς ἀρχῆς ζηλοῦν ἤ τούς ἄλλους τῆς ὑπ' ἐκείνου βασιλείας: ἅπαντα γάρ τόν χρόνον διετέλεσεν οὐδένα μέν ἀδικῶν, τούς δέ χρηστούς τιμῶν, καί σφόδρα μέν ἁπάντων ἄρχων, νομίμως δέ τούς ἐξαμαρτόντας κολάζων: οὐδέν μέν συμβούλων δεόμενος, ὅμως δέ τοῖς φίλοις συμβουλευόμενος: πολλά μέν τῶν χρωμένων ἡττώμενος, ἅπαντα δέ τῶν ἐχθρῶν περιγιγνόμενος: σεμνός ὤν οὐ ταῖς τοῦ προσώπου συναγωγαῖς, ἀλλά ταῖς τοῦ βίου κατασκευαῖς: οὐδέ πρός ἕν ἀτάκτως οὐδ' ἀνωμάλως διακείμενος, ἀλλ' ὁμοίως τάς ἐν τοῖς ἔργοις ὁμολογίας ὥσπερ τάς ἐν τοῖς λόγοις διαφυλάττων: μέγα φρονῶν οὐκ ἐπί τοῖς διά τύχην, ἀλλ' ἐπί τοῖς δι' αὑτόν γιγνομένοις: τούς μέν φίλους ταῖς εὐεργεσίαις ὑφ' αὑτῷ ποιούμενος, τούς δ' ἄλλους τῇ μεγαλοψυχίᾳ καταδουλούμενος: φοβερός ὤν οὐ τῷ πολλοῖς χαλεπαίνειν, ἀλλά τῷ πολύ τήν τῶν ἄλλων φύσιν ὑπερβάλλειν: ἡγούμενος τῶν ἡδονῶν, ἀλλ' οὐκ ἀγόμενος ὑπ' αὐτῶν: ὀλίγοις πόνοις πολλάς ῥᾳστώνας κτώμενος, ἀλλ' οὐ διά μικράς ῥᾳθυμίας μεγάλους πόνους ὑπολειπόμενος: ὅλως οὐδέν παραλείπων ὧν προσεῖναι δεῖ τοῖς βασιλεῦσιν, ἀλλ' ἐξ ἑκάστης τῆς πολιτείας ἐξειλεγμένος τό βέλτιστον, καί δημοτικός μέν ὤν τῇ τοῦ πλήθους θεραπείᾳ, πολιτικός δέ τῇ τῆς πόλεως ὅλης διοικήσει, στρατηγικός δέ τῇ πρός τούς κινδύνους εὐβουλίᾳ, μεγαλόφρων δέ τῷ πᾶσι τούτοις διαφέρειν. καί ταῦθ' ὅτι προσῆν εὐαγόρᾳ, καί πλείω τούτων, ἐξ αὐτῶν τῶν ἔργων ῥᾴδιον καταμαθεῖν. παραλαβών γάρ τήν πόλιν ἐκβεβαρβαρωμένην καί διά τήν τῶν φοινίκων ἀρχήν οὔτε τούς ἕλληνας προσδεχομένην οὔτε τέχνας ἐπισταμένην οὔτ' ἐμπορίῳ χρωμένην οὔτε λιμένα κεκτημένην, ταῦτά τε πάντα διώρθωσεν καί πρός τούτοις καί χώραν πολλήν προσεκτήσατο καί τείχη προσπεριεβάλετο καί τριήρεις ἐναυπηγήσατο καί ταῖς ἄλλαις κατασκευαῖς οὕτως ηὔξησε τήν πόλιν ὥστε μηδεμιᾶς τῶν ἑλληνίδων ἀπολελεῖφθαι, καί δύναμιν τοσαύτην ἐνεποίησεν ὥστε πολλούς φοβεῖσθαι τῶν πρότερον καταφρονούντων αὐτῆς. καίτοι τηλικαύτας ἐπιδόσεις τάς πόλεις λαμβάνειν οὐχ οἷόν τ' ἐστίν, ἤν μή τις αὐτάς διοικῇ τοιούτοις ἤθεσιν οἵοις εὐαγόρας μέν εἶχεν, ἐγώ δ' ὀλίγῳ πρότερον ἐπειράθην διελθεῖν. ὥστ' οὐ δέδοικα μή φανῶ μείζω λέγων τῶν ἐκείνῳ προσόντων, ἀλλά μή πολύ λίαν ἀπολειφθῶ τῶν πεπραγμένων αὐτῷ. τίς γάρ ἄν ἐφίκοιτο τοιαύτης φύσεως, ὅς οὐ μόνον τήν αὑτοῦ πόλιν πλείονος ἀξίαν ἐποίησεν, ἀλλά καί τόν τόπον ὅλον τόν περιέχοντα [τήν νῆσον] ἐπί πραότητα καί μετριότητα προήγαγεν; πρίν μέν γε λαβεῖν εὐαγόραν τήν ἀρχήν οὕτως ἀπροσοίστως καί χαλεπῶς εἶχον ὥστε καί τῶν ἀρχόντων τούτους ἐνόμιζον εἶναι βελτίστους οἵτινες ὠμότατα πρός τούς ἕλληνας διακείμενοι τυγχάνοιεν: νῦν δέ τοσοῦτον μεταπεπτώκασιν ὥσθ' ἁμιλλᾶσθαι μέν οἵτινες αὐτῶν δόξουσιν φιλέλληνες εἶναι μάλιστα, παιδοποιεῖσθαι δέ τούς πλείστους αὐτῶν γυναῖκας λαμβάνοντας παρ' ἡμῶν, χαίρειν δέ καί τοῖς κτήμασιν καί τοῖς ἐπιτηδεύμασιν τοῖς ἑλληνικοῖς μᾶλλον ἤ τοῖς παρά σφίσιν αὐτοῖς, πλείους δέ καί τῶν περί τήν μουσικήν καί τῶν περί τήν ἄλλην παίδευσιν ἐν τούτοις τόποις διατρίβειν, ἤ παρ' οἷς πρότερον εἰωθότες ἦσαν. καί τούτων ἁπάντων οὐδείς ὅστις οὐκ ἄν εὐαγόραν αἴτιον εἶναι προσομολογήσειεν. μέγιστον δέ τεκμήριον καί τοῦ τρόπου καί τῆς ὁσιότητος τῆς ἐκείνου: τῶν γάρ ἑλλήνων πολλοί καί καλοί κἀγαθοί τάς αὑτῶν πατρίδας ἀπολιπόντες ἦλθον εἰς κύπρον οἰκήσοντες, ἡγούμενοι κουφοτέραν καί νομιμωτέραν εἶναι τήν εὐαγόρου βασιλείαν τῶν οἴκοι πολιτειῶν: ὧν τούς μέν ἄλλους ὀνομαστί διελθεῖν πολύ ἄν ἔργον εἴη, κόνωνα δέ τόν διά πλείστας ἀρετάς πρωτεύσαντα τῶν ἑλλήνων τίς οὐκ οἶδεν ὅτι δυστυχησάσης τῆς πόλεως ἐξ ἁπάντων ἐκλεξάμενος ὡς εὐαγόραν ἦλθεν, νομίσας καί τῷ σώματι βεβαιοτάτην εἶναι τήν παρ' ἐκείνῳ καταφυγήν καί τῇ πόλει τάχιστ' ἄν αὐτόν γενέσθαι βοηθόν. καί πολλά πρότερον ἤδη κατωρθωκώς οὐδέ περί ἑνός πώποτε πράγματος ἔδοξεν ἄμεινον ἤ περί τούτου βουλεύσασθαι: συνέβη γάρ αὐτῷ διά τήν ἄφιξιν τήν εἰς κύπρον καί ποιῆσαι καί παθεῖν πλεῖστ' ἀγαθά. πρῶτον μέν γάρ οὐκ ἔφθασαν ἀλλήλοις πλησιάσαντες καί περί πλείονος ἐποιήσαντο σφᾶς αὐτούς ἤ τούς πρότερον οἰκείους ὄντας. ἔπειτα περί τε τῶν ἄλλων ὁμονοοῦντες ἅπαντα τόν χρόνον διετέλεσαν καί περί τῆς ἡμετέρας πόλεως τήν αὐτήν γνώμην εἶχον. ὁρῶντες γάρ αὐτήν ὑπό λακεδαιμονίοις οὖσαν καί μεγάλῃ μεταβολῇ κεχρημένην λυπηρῶς καί βαρέως ἔφερον, ἀμφότεροι προσήκοντα ποιοῦντες: τῷ μέν γάρ ἦν φύσει πατρίς, τόν δέ διά πολλάς καί μεγάλας εὐεργεσίας νόμῳ πολίτην ἐπεποίηντο. σκοπουμένοις δ' αὐτοῖς ὅπως τῶν συμφορῶν αὐτήν ἀπαλλάξουσιν ταχύν τόν καιρόν λακεδαιμόνιοι παρεσκεύασαν: ἄρχοντες γάρ τῶν ἑλλήνων καί κατά γῆν καί κατά θάλατταν εἰς τοῦτ' ἀπληστίας ἦλθον ὥστε καί τήν ἀσίαν κακῶς ποιεῖν ἐπεχείρησαν. λαβόντες δ' ἐκεῖνοι τοῦτον τόν καιρόν καί τῶν στρατηγῶν τῶν βασιλέως ἀπορούντων ὅ τι χρήσωνται τοῖς πράγμασιν, ἐδίδασκον αὐτούς μή κατά γῆν, ἀλλά κατά θάλατταν ποιεῖσθαι τόν πόλεμον τόν πρός λακεδαιμονίους, νομίζοντες, εἰ μέν πεζόν στρατόπεδον καταστήσαιντο καί τούτῳ περιγένοιντο, τά περί τήν ἤπειρον μόνον καλῶς ἕξειν, εἰ δέ κατά θάλατταν κρατήσειαν, ἅπασαν τήν ἑλλάδα τῆς νίκης ταύτης μεθέξειν. ὅπερ συνέβη: πεισθέντων γάρ ταῦτα τῶν στρατηγῶν καί ναυτικοῦ συλλεγέντος λακεδαιμόνιοι μέν κατεναυμαχήθησαν καί τῆς ἀρχῆς ἀπεστερήθησαν, οἱ δ' ἕλληνες ἠλευθερώθησαν, ἡ δέ πόλις ἡμῶν τῆς τε παλαιᾶς δόξης μέρος τι πάλιν ἀνέλαβεν καί τῶν συμμάχων ἡγεμών κατέστη. καί ταῦτ' ἐπράχθη κόνωνος μέν στρατηγοῦντος, εὐαγόρου δέ τοῦτο παρασχόντος καί τῆς δυνάμεως τήν πλείστην παρασκευάσαντος. ὑπέρ ὧν ἡμεῖς μέν αὐτούς ἐτιμήσαμεν ταῖς μεγίσταις τιμαῖς καί τάς εἰκόνας αὐτῶν ἐστήσαμεν, οὗπερ τό τοῦ διός ἄγαλμα τοῦ σωτῆρος, πλησίον ἐκείνου τε καί σφῶν αὐτῶν, ἀμφοτέρων ὑπόμνημα, καί τοῦ μεγέθους τῆς εὐεργεσίας καί τῆς φιλίας τῆς πρός ἀλλήλους. βασιλεύς δ' οὐ τήν αὐτήν γνώμην ἔσχεν περί αὐτῶν, ἀλλ' ὅσῳ μείζω καί πλείονος ἄξια κατειργάσαντο, τοσούτῳ μᾶλλον ἔδεισεν αὐτούς. περί μέν οὖν κόνωνος ἄλλος ἡμῖν ἔσται λόγος: ὅτι δέ πρός εὐαγόραν οὕτως ἔσχεν, οὐδ' αὐτός λαθεῖν ἐζήτησεν. φαίνεται γάρ μᾶλλον μέν σπουδάσας περί τόν ἐν κύπρῳ πόλεμον ἤ περί τούς ἄλλους ἅπαντας, μείζω δέ καί χαλεπώτερον ἐκεῖνον ἀνταγωνιστήν νομίσας ἤ κῦρον τόν περί τῆς βασιλείας ἀμφισβητήσαντα. μέγιστον δέ τεκμήριον: τοῦ μέν γάρ ἀκούων τάς παρα σκευάς τοσοῦτον κατεφρόνησεν ὥστε διά τό μή φροντίζειν μικροῦ δεῖν ἔλαθεν αὐτόν ἐπί τό βασίλειον ἐπιστάς: πρός δέ τοῦτον οὕτως ἐκ πολλοῦ περιδεῶς ἔσχεν ὥστε μεταξύ πάσχων εὖ πολεμεῖν πρός αὐτόν ἐπεχείρησεν, δίκαια μέν οὐ ποιῶν, οὐ μήν παντάπασιν ἀλόγως βουλευσάμενος. ἠπίστατο μέν γάρ πολλούς καί τῶν ἑλλήνων καί τῶν βαρβάρων ἐκ ταπεινῶν καί φαύλων πραγμάτων μεγάλας δυναστείας κατεργασαμένους, ᾐσθάνετο δέ τήν εὐαγόρου μεγαλοψυχίαν καί τάς ἐπιδόσεις αὐτῷ καί τῆς δόξης καί τῶν πραγμάτων οὐ κατά μικρόν γιγνομένας, ἀλλά καί τήν φύσιν ἀνυπέρβλητον ἔχοντα καί τήν τύχην αὐτῷ συναγωνιζομένην: ὥστ' οὐχ ὑπέρ τῶν γεγενημένων ὀργιζόμενος ἀλλά περί τῶν μελλόντων φοβούμενος, οὐδέ περί κύπρου μόνον δεδιώς, ἀλλά πολύ περί μειζόνων ἐποιήσατο τόν πόλεμον πρός αὐτόν. οὕτω δ' οὖν ὥρμησεν ὥστ' εἰς τήν στρατείαν ταύτην πλέον ἤ τάλαντα πεντακισχίλια καί μύρια κατηνάλωσεν. ἀλλ' ὅμως εὐαγόρας, πάσαις ἀπολελειμμένος ταῖς δυνάμεσιν ἀντιτάξας τήν αὑτοῦ γνώμην πρός τάς οὕτως ὑπερμεγέθεις παρασκευάς, ἐπέδειξεν αὑτόν ἐν τούτοις πολύ θαυμαστότερον ἤ τοῖς ἄλλοις τοῖς προειρημένοις. ὅτε μέν γάρ αὐτόν εἴων εἰρήνην ἄγειν, τήν αὑτοῦ πόλιν μόνην εἶχεν: ἐπειδή δ' ἠναγκάσθη πολεμεῖν, τοιοῦτος ἦν καί τοιοῦτον εἶχεν πνυταγόραν τόν υἱόν τόν αὑτοῦ συναγωνιστήν ὥστε μικροῦ μέν ἐδέησεν κύπρον ἅπασαν κατασχεῖν, φοινίκην δ' ἐπόρθησεν, τύρον δέ κατά κράτος εἷλεν, κιλικίαν δέ βασιλέως ἀπέστησεν, τοσούτους δέ τῶν πολεμίων ἀπώλεσεν ὥστε πολλούς περσῶν πενθοῦν τας τάς ἑαυτῶν συμφοράς μεμνῆσθαι τῆς ἀρετῆς τῆς ἐκείνου: τελευτῶν δ' οὕτως ἐνέπλησεν αὐτούς τοῦ πολεμεῖν ὥστ', εἰθισμένων τόν ἄλλον χρόνον τῶν βασιλέων μή διαλλάττεσθαι τοῖς ἀποστᾶσιν πρίν κύριοι γένοιντο τῶν σωμάτων, ἄσμενοι τήν εἰρήνην ἐποιήσαντο, λύσαντες μέν τόν νόμον τοῦτον, οὐδέν δέ κινήσαντες τῆς εὐαγόρου τυραννίδος. καί λακεδαιμονίων μέν τῶν καί δόξαν καί δύναμιν μεγίστην ἐχόντων κατ' ἐκεῖνον τόν χρόνον ἐντός τριῶν ἐτῶν ἀφείλετο τήν ἀρχήν, εὐαγόρᾳ δέ πολεμήσας ἔτη δέκα τῶν αὐτῶν κύριον αὐτόν κατέλιπεν ὧνπερ ἦν καί πρίν εἰς τόν πόλεμον εἰσελθεῖν. ὅ δέ πάντων δεινότατον: τήν γάρ πόλιν, ἥν εὐαγόρας ἑτέρου τυραννοῦντος μετά πεντήκοντ' ἀνδρῶν εἷλεν, ταύτην βασιλεύς ὁ μέγας τοσαύτην δύναμιν ἔχων οὐχ οἷός τ' ἐγένετο χειρώσασθαι. καίτοι πῶς ἄν τις τήν ἀνδρείαν ἤ τήν φρόνησιν ἤ σύμπασαν τήν ἀρετήν τήν εὐαγόρου φανερώτερον ἐπιδείξειεν ἤ διά τοιούτων ἔργων καί κινδύνων; οὐ γάρ μόνον φανεῖται τούς ἄλλους πολέμους, ἀλλά καί τόν τῶν ἡρώων ὑπερβαλόμενος, τόν ὑπό πάντων ἀνθρώπων ὑμνούμενον. οἱ μέν γάρ μεθ' ἁπάσης τῆς ἑλλάδος τροίαν μόνην εἷλον, ὁ δέ μίαν πόλιν ἔχων πρός ἅπασαν τήν ἀσίαν ἐπολέμησεν: ὥστ' εἰ τοσοῦτοι τό πλῆθος ἐγκωμιάζειν αὐτόν ἐβουλήθησαν ὅσοιπερ ἐκείνους, πολύ ἄν μείζω καί τήν δόξαν αὐτῶν ἔλαβεν. τίνα γάρ εὑρήσομεν τῶν τότε γενομένων, εἰ τούς μύθους ἀφέντες τήν ἀλήθειαν σκοποῖμεν, τοιαῦτα διαπεπραγμένον, ἤ τίνα τοσούτων μεταβολῶν ἐν τοῖς πράγμασιν αἴτιον γεγενημένον; ὅς αὑτόν μέν ἐξ ἰδιώτου τύραννον κατέστησεν, τό δέ γένος ἅπαν ἀπεληλαμένον τῆς πολιτείας εἰς τάς προσηκούσας τιμάς πάλιν ἐπανήγαγεν, τούς δέ πολίτας ἐκ βαρβάρων μέν ἕλληνας ἐποίησεν, ἐξ ἀνάνδρων δέ πολεμικούς, ἐξ ἀδόξων δ' ὀνομαστούς, τόν δέ τόπον ἄμικτον ὅλον παραλαβών καί παντάπασιν ἐξηγριωμένον ἡμερώτερον καί πραότερον κατέστησεν, ἔτι δέ πρός τούτοις εἰς ἔχθραν μέν βασιλεῖ καταστάς οὕτως αὐτόν ἠμύνατο καλῶς ὥστ' ἀείμνηστον γεγενῆσθαι τόν πόλεμον τόν περί κύπρον, ὅτε δ' ἦν αὐτῷ σύμμαχος, τοσούτῳ χρησιμώτερον αὑτόν παρέσχεν τῶν ἄλλων ὥσθ' ὁμολογουμένως μεγίστην αὐτῷ συμβαλέσθαι δύναμιν εἰς τήν ναυμαχίαν τήν περί κνίδον: ἧς γενομένης βασιλεύς μέν ἁπάσης τῆς ἀσίας κύριος κατέστη, λακεδαιμόνιοι δ' ἀντί τοῦ τήν ἤπειρον πορθεῖν περί τῆς αὑτῶν κινδυνεύειν ἠναγκάσθησαν, οἱ δ' ἕλληνες ἀντί δουλείας αὐτονομίας ἔτυχον, ἀθηναῖοι δέ τοσοῦτον ἐπέδοσαν ὥστε τούς πρότερον αὐτῶν ἄρχοντας ἐλθεῖν αὐτοῖς τήν ἀρχήν δώσοντας. ὥστ' εἴ τις ἔροιτό με, τί νομίζω μέγιστον εἶναι τῶν εὐαγόρᾳ πεπραγμένων, πότερον τάς ἐπιμελείας καί τάς παρασκευάς τάς πρός λακεδαιμονίους ἐξ ὧν τά προειρημένα γέγονεν, ἤ τόν τελευταῖον πόλεμον, ἤ τήν κατάληψιν τῆς βασιλείας, ἤ τήν ὅλην τῶν πραγμάτων διοίκησιν, εἰς πολλήν ἀπορίαν ἄν κατασταίην: ἀεί γάρ μοι δοκεῖ μέγιστον εἶναι καί θαυμαστότατον καθ' ὅ τι ἄν αὐτῶν ἐπιστήσω τήν γνώμην. ὥστ' εἴ τινες τῶν γεγενημένων δι' ἀρετήν ἀθάνατοι γεγόνασιν, οἶμαι κἀκεῖνον ἠξιῶσθαι ταύτης τῆς δωρεᾶς, σημείοις χρώμενος ὅτι καί τόν ἐνθάδε χρόνον εὐτυχέστερον καί θεοφιλέστερον ἐκείνων διαβεβίωκεν. τῶν μέν γάρ ἡμιθέων τούς πλείστους καί τούς ὀνομαστοτάτους εὑρήσομεν [ἡμῖν] ταῖς μεγίσταις συμφοραῖς περιπεσόντας, εὐαγόρας δ' οὐ μόνον θαυμαστότατος, ἀλλά καί μακαριστότατος ἐξ ἀρχῆς ὤν διετέλεσεν. τί γάρ ἀπέλιπεν εὐδαιμονίας, ὅς τοιούτων μέν προγόνων ἔτυχεν οἵων οὐδείς ἄλλος, πλήν εἴ τις ἀπό τῶν αὐτῶν γέγονεν, τοσοῦτον δέ καί τῷ σώματι καί τῇ γνώμῃ τῶν ἄλλων διήνεγκεν ὥστε μή μόνον σαλαμῖνος, ἀλλά καί τῆς ἀσίας ἁπάσης ἄξιος εἶναι τυραννεῖν, κάλλιστα δέ κτησάμενος τήν βασιλείαν ἐν ταύτῃ τόν βίον διετέλεσεν, θνητός δέ γενόμενος ἀθάνατον τήν περί αὑτοῦ μνήμην κατέλιπεν, τοσοῦτον δ' ἐβίω χρόνον ὥστε μήτε τοῦ γήρως ἄμοιρος γενέσθαι μήτε τῶν νόσων μετασχεῖν τῶν διά ταύτην τήν ἡλικίαν γιγνομένων; πρός δέ τούτοις, ὅ δοκεῖ σπανιώτατον εἶναι καί χαλεπώτατον, εὐπαιδίας τυχεῖν ἅμα καί πολυπαιδίας, οὐδέ τούτου διήμαρτεν, ἀλλά καί τοῦτ' αὐτῷ συνέπεσεν. καί τό μέγιστον, ὅτι τῶν ἐξ αὑτοῦ γεγονότων οὐδένα κατέλιπεν ἰδιωτικοῖς ὀνόμασιν προσαγορευόμενον, ἀλλά τόν μέν βασιλέα καλούμενον, τούς δ' ἄνακτας, τάς δ' ἀνάσσας. ὥστ' εἴ τινες τῶν ποιητῶν περί τινος τῶν γεγενημένων ὑπερβολαῖς κέχρηνται, λέγοντες ὡς ἦν θεός ἐν ἀνθρώποις ἤ δαίμων θνητός, ἅπαντα τά τοιαῦτα περί τήν ἐκείνου φύσιν ῥηθῆναι μάλιστ' ἄν ἁρμόσειεν. τῶν μέν οὖν εἰς εὐαγόραν πολλά μέν οἶμαι παραλιπεῖν: ὑστερίζω γάρ τῆς ἀκμῆς τῆς ἐμαυτοῦ, μεθ' ἧς ἀκριβέστερον καί φιλοπονώτερον ἐξειργασάμην ἄν τόν ἔπαινον τοῦτον: οὐ μήν ἀλλά καί νῦν, ὅσον κατά τήν ἐμήν δύναμιν, οὐκ ἀνεγκωμίαστός ἐστιν. ἐγώ δ', ὦ νικόκλεις, ἡγοῦμαι μέν εἶναι καλά μνημεῖα καί τάς τῶν σωμάτων εἰκόνας, πολύ μέντοι πλείονος ἀξίας τάς τῶν πράξεων καί τῆς διανοίας, ἅς ἐν τοῖς λόγοις ἄν τις μόνον τοῖς τεχνικῶς ἔχουσιν θεωρήσειεν. προκρίνω δέ ταύτας πρῶτον μέν εἰδώς τούς καλούς κἀγαθούς τῶν ἀνδρῶν οὐχ οὕτως ἐπί τῷ κάλλει τοῦ σώματος σεμνυνομένους ὡς ἐπί τοῖς ἔργοις καί τῇ γνώμῃ φιλοτιμουμένους: ἔπειθ' ὅτι τούς μέν τύπους ἀναγκαῖον παρά τούτοις εἶναι μόνοις παρ' οἷς ἄν σταθῶσιν, τούς δέ λόγους ἐξενεχθῆναί <θ'> οἷόν τ' ἐστιν εἰς τήν ἑλλάδα καί διαδοθέντας ἐν ταῖς τῶν εὖ φρονούντων διατριβαῖς ἀγαπᾶσθαι, παρ' οἷς κρεῖττόν ἐστιν ἤ παρά τοῖς ἄλλοις ἅπασιν εὐδοκιμεῖν: πρός δέ τούτοις ὅτι τοῖς μέν πεπλασμένοις καί γεγραμμένοις οὐδείς ἄν τοῦ σώματος φύσιν ὁμοιώσειεν, τούς δέ τρόπους τούς ἀλλήλων καί τάς διανοίας τάς ἐν τοῖς λεγομένοις ἐνούσας ῥᾴδιόν ἐστιν μιμεῖσθαι τοῖς μή ῥᾳθυμεῖν αἱρουμένοις, ἀλλά χρηστοῖς εἶναι βουλομένοις. ὧν ἕνεκα καί μᾶλλον ἐπεχείρησα γράφειν τόν λόγον τοῦτον, ἡγούμενος καί σοί καί τοῖς σοῖς παισίν καί τοῖς ἄλλοις τοῖς ἀπ' εὐαγόρου γεγονόσιν πολύ καλλίστην ἄν γενέσθαι ταύτην παράκλησιν, εἴ τις ἀθροίσας τάς ἀρετάς τάς ἐκείνου καί τῷ λόγῳ κοσμήσας παραδοίη θεωρεῖν ὑμῖν καί συνδιατρίβειν αὐταῖς. τούς μέν γάρ ἄλλους προτρέπομεν ἐπί τήν φιλοσοφίαν ἑτέρους ἐπαινοῦντες, ἵνα ζηλοῦντες τούς εὐλογουμένους τῶν αὐτῶν ἐκείνοις ἐπιτηδευμάτων ἐπιθυμῶσιν, ἐγώ δέ σέ καί τούς σούς οὐκ ἀλλοτρίοις παραδείγμασιν χρώμενος, ἀλλ' οἰκείοις παρακαλῶ, καί συμβουλεύω προσέχειν τόν νοῦν, ὅπως καί λέγειν καί πράττειν μηδενός ἧττον δυνήσει τῶν ἑλλήνων. καί μή νόμιζέ με καταγιγνώσκειν ὡς νῦν ἀμελεῖς, ὅτι πολλάκις σοι διακελεύομαι περί τῶν αὐτῶν. οὐ γάρ οὔτ' ἐμέ λέληθας οὔτε τούς ἄλλους ὅτι καί πρῶτος καί μόνος τῶν ἐν τυραννίδι καί πλούτῳ καί τρυφαῖς ὄντων φιλοσοφεῖν καί πονεῖν ἐπικεχείρηκας, οὐδ' ὅτι πολλούς τῶν βασιλέων ποιήσεις ζηλώσαντας τήν σήν παίδευσιν τούτων τῶν διατριβῶν ἐπιθυμεῖν, ἀφεμένους ἐφ' οἷς νῦν λίαν χαίρουσιν. ἀλλ' ὅμως ἐγώ ταῦτ' εἰδώς οὐδέν ἧττον καί ποιῶ καί ποιήσω ταὐτόν ὅπερ ἐν τοῖς γυμνικοῖς ἀγῶσιν οἱ θεαταί: καί γάρ ἐκεῖνοι παρακελεύονται τῶν δρομέων οὐ τοῖς ἀπολελειμμένοις, ἀλλά τοῖς περί τῆς νίκης ἁμιλλωμένοις. ἐμόν μέν οὖν ἔργον καί τῶν ἄλλων φίλων τοιαῦτα λέγειν καί γράφειν ἐξ ὧν μέλλομέν σε παροξύνειν ὀρέγεσθαι τούτων ὧνπερ καί νῦν τυγχάνεις ἐπιθυμῶν: σοί δέ προσήκει μηδέν ἐλλείπειν, ἀλλ' ὥσπερ ἐν τῷ παρόντι καί τόν λοιπόν χρόνον ἐπιμελεῖσθαι καί τήν ψυχήν ἀσκεῖν ὅπως ἄξιος ἔσει καί τοῦ πατρός καί τῶν ἄλλων προγόνων. ὧν ἅπασιν μέν προσήκει περί πολλοῦ ποιεῖσθαι τήν φρόνησιν, μάλιστα δ' ὑμῖν τοῖς πλείστων καί μεγίστων κυρίοις οὖσιν. χρή δ' οὐκ ἀγαπᾶν εἰ τῶν παρόντων τυγχάνεις ὤν ἤδη κρείττων, ἀλλ' ἀγανακτεῖν εἰ τοιοῦτος μέν ὤν αὐτός τήν φύσιν, γεγονώς δέ τό μέν παλαιόν ἐκ διός, τό δ' ὑπογυιότατον ἐξ ἀνδρός τοιούτου τήν ἀρετήν, μή πολύ διοίσεις καί τῶν ἄλλων καί τῶν ἐν ταῖς αὐταῖς σοι τιμαῖς ὄντων. ἔστιν δ' ἐπί σοί μή διαμαρτεῖν τούτων: ἄν γάρ ἐμμένῃς τῇ φιλοσοφίᾳ καί τοσοῦτον ἐπιδιδῷς ὅσονπερ νῦν, ταχέως γενήσει τοιοῦτος οἷόν σε προσήκει. [16] {work} {αρχιδαμοσ} ἴσως τινές ὑμῶν θαυμάζουσιν ὅτι, τόν ἄλλον χρόνον ἐμμεμενηκώς τοῖς τῆς πόλεως νομίμοις ὡς οὐκ οἶδ' εἴ τις ἄλλος τῶν ἡλικιωτῶν, τοσαύτην πεποίημαι τήν μεταβολήν ὥστε, περί ὧν ὀκνοῦσιν οἱ πρεσβύτεροι λέγειν, περί τούτων νεώτερος ὤν παρελήλυθα συμβουλεύσων. ἐγώ δ' εἰ μέν τις τῶν εἰθισμένων ἐν ὑμῖν ἀγορεύειν ἀξίως ἦν τῆς πόλεως εἰρηκώς, πολλήν ἄν ἡσυχίαν ἦγον: νῦν δ' ὁρῶν τούς μέν συναγορεύοντας οἷς οἱ πολέμιοι προστάττουσιν, τούς δ' οὐκ ἐρρωμένως ἐναντιουμένους, τούς δέ παντάπασιν ἀποσεσιωπηκότας, ἀνέστην ἀποφανούμενος ἅ γιγνώσκω περί τούτων, αἰσχρόν νομίσας εἰ τήν ἰδίαν τοῦ βίου τάξιν διαφυλάττων περιόψομαι τήν πόλιν ἀνάξια ψηφισαμένην αὑτῆς. ἡγοῦμαι δ' εἰ καί περί τῶν ἄλλων πρέπει τούς τηλικούτους σιωπᾶν, περί γε τοῦ πολεμεῖν ἤ μή προσήκειν τούτους μάλιστα συμβουλεύειν, οἵπερ καί τῶν κινδύνων πλεῖστον μέρος μεθέξουσιν, ἄλλως τε δή καί τοῦ γνῶναί τι τῶν δεόντων ἐν κοινῷ καθεστῶτος ἡμῖν. εἰ μέν γάρ ἦν δεδειγμένον ὥστε τούς μέν πρεσβυτέρους περί ἁπάντων εἰδέναι τό βέλτιστον, τούς δέ νεωτέρους μηδέ περί ἑνός ὀρθῶς γιγνώσκειν, καλῶς ἄν εἶχεν ἀπείργειν ἡμᾶς τοῦ συμβουλεύειν: ἐπειδή δ' οὐ τῷ πλήθει τῶν ἐτῶν πρός τό φρονεῖν εὖ διαφέρομεν ἀλλήλων, ἀλλά τῇ φύσει καί ταῖς ἐπιμελείαις, πῶς οὐκ ἀμφοτέρων χρή τῶν ἡλικιῶν πεῖραν λαμβάνειν, ἵν' ἐξ ἁπάντων ὑμῖν ἐξῇ τῶν ῥηθέντων ἑλέσθαι τά συμφορώτατα; θαυμάζω δ' ὅσοι τριήρων μέν ἡγεῖσθαι καί στρατοπέδων ἄρχειν ἀξιοῦσιν ἡμᾶς, ὑπέρ ὧν μή καλῶς βουλευσάμενοι πολλαῖς ἄν συμφοραῖς καί μεγίσταις τήν πόλιν περιβάλλοιμεν, εἰπεῖν δ' ἅ γιγνώσκομεν περί ὧν ὑμεῖς μέλλετε κρίνειν οὐκ οἴονται δεῖν ἡμᾶς, ἐν οἷς κατορθώσαντες μέν ἅπαντας ὑμᾶς ὠφελήσομεν, δια μαρτόντες δέ τῆς ὑμετέρας γνώμης αὐτοί μέν ἴσως φαυλότεροι δόξομεν εἶναι, τό δέ κοινόν οὐδέν ἄν ζημιώσαιμεν. οὐ μήν ὡς ἐπιθυμῶν τοῦ λέγειν, οὐδ' ὡς ἄλλως πως παρεσκευασμένος ζῆν ἤ τόν παρελθόντα χρόνον, οὕτως εἴρηκα περί τούτων, ἀλλά βουλόμενος ὑμᾶς προτρέψαι μηδεμίαν ἀποδοκιμάζειν τῶν ἡλικιῶν, ἀλλ' ἐν ἁπάσαις ζητεῖν εἴ τίς τι δύναται περί τῶν παρόντων πραγμάτων εἰπεῖν ἀγαθόν. ὡς ἐξ οὗ τήν πόλιν οἰκοῦμεν, οὐδείς οὔτε κίνδυνος οὔτε πόλεμος περί τοσούτων τό μέγεθος ἡμῖν γέγονεν, περί ὅσων νυνί βουλευσόμενοι συνεληλύθαμεν. πρότερον μέν γάρ ὑπέρ τοῦ τῶν ἄλλων ἄρχειν ἠγωνιζόμεθα, νῦν δ' ὑπέρ τοῦ μή ποιεῖν αὐτοί τό προσταττόμενον: ὅ σημεῖον ἐλευθερίας ἐστίν, ὑπέρ ἧς οὐδέν ὅ τι τῶν δεινῶν οὐχ ὑπομενετέον, οὐ μόνον ἡμῖν, ἀλλά καί τοῖς ἄλλοις τοῖς μή λίαν ἀνάνδρως διακειμένοις, ἀλλά καί κατά μικρόν ἀρετῆς ἀντιποιουμένοις. ἐγώ μέν οὖν, εἰ δεῖ τοὐμόν ἴδιον εἰπεῖν, ἑλοίμην ἄν ἀποθανεῖν ἤδη μή ποιήσας τό προσταττόμενον μᾶλλον ἤ πολλαπλάσιον χρόνον ζῆν τοῦ τεταγμένου ψηφισάμενος ἅ θηβαῖοι κελεύουσιν: αἰσχυνοίμην γάρ ἄν, εἰ γεγονώς μέν ἀφ' ἡρακλέους, τοῦ δέ πατρός βασιλεύοντος, αὐτός δ' ἐπίδοξος ὤν τυχεῖν τῆς τιμῆς ταύτης, περιίδοιμι, καθ' ὅσον ἐστίν ἐπ' ἐμοί, τήν χώραν, ἥν ἡμῖν οἱ πατέρες κατέλιπον, ταύτην τούς οἰκέτας τούς ἡμετέρους ἔχοντας. ἀξιῶ δέ καί ὑμᾶς τήν αὐτήν ἐμοί γνώμην ἔχειν ἐνθυμηθέντας ὅτι μέχρι μέν ταυτησί τῆς ἡμέρας δεδυστυχηκέναι δοκοῦμεν ἐν τῇ μάχῃ τῇ πρός θηβαίους, καί τοῖς μέν σώμασιν κρατηθῆναι διά τόν οὐκ ὀρθῶς ἡγησάμενον, τάς δέ ψυχάς ἔτι καί νῦν ἀηττήτους ἔχειν, εἰ δέ φοβηθέντες τούς ἐπιόντας κινδύνους προησόμεθά τι τῶν ἡμετέρων αὐτῶν, βεβαιώσομεν τάς θηβαίων ἀλαζονείας καί πολύ σεμνότερον τρόπαιον τοῦ περί λεῦκτρα καί φανερώτερον στήσομεν καθ' ἡμῶν αὐτῶν: τό μέν γάρ ἀτυχίας, τό δέ τῆς ἡμετέρας διανοίας ἔσται γεγενημένον. μηδείς οὖν ὑμᾶς πείσῃ τοιαύταις αἰσχύναις τήν πόλιν περιβαλεῖν. καίτοι λίαν προθύμως οἱ σύμμαχοι συμβεβουλεύκασιν ὑμῖν ὡς χρή μεσσήνην ἀφέντας ποιήσασθαι τήν εἰρήνην. οἷς ὑμεῖς δικαίως ἄν ὀργίζοισθε πολύ μᾶλλον ἤ τοῖς ἐξ ἀρχῆς ἀποστᾶσιν ἡμῶν. ἐκεῖνοι μέν γάρ ἀφέμενοι τῆς ἡμετέρας φιλίας τάς αὑτῶν πόλεις ἀπώλεσαν, εἰς στάσεις καί σφαγάς καί πολιτείας πονηράς ἐμβαλόντες, οὗτοι δ' ἡμᾶς ἥκουσι κακῶς ποιήσοντες: τήν γάρ δόξαν, ἥν ἡμῖν οἱ πρόγονοι μετά πολλῶν κινδύνων ἐν ἑπτακοσίοις ἔτεσιν κτησάμενοι κατέλιπον, ταύτην ἐν ὀλίγῳ χρόνῳ πείθουσιν ὑμᾶς ἀποβαλεῖν, ἧς οὔτ' ἀπρεπεστέραν τῇ λακεδαίμονι συμφοράν οὔτε δεινοτέραν οὐδέποτ' ἄν εὑρεῖν ἠδυνήθησαν. εἰς τοῦτο δ' ἥκουσι πλεονεξίας καί τοσαύτην ἡμῶν κατεγνώκασιν ἀνανδρίαν ὥστε, πολλάκις ἡμᾶς ἀξιώσαντες ὑπέρ τῆς αὑτῶν πολεμεῖν, ὑπέρ μεσσήνης οὐκ οἴονται δεῖν κινδυνεύειν, ἀλλ' ἵν' αὐτοί τήν σφετέραν αὐτῶν ἀσφαλῶς καρπῶνται, πειρῶνται διδάσκειν ὑμᾶς ὡς χρή τοῖς ἐχθροῖς τῆς ὑμετέρας παραχωρῆσαι, καί πρός τοῖς ἄλλοις ἐπαπειλοῦσιν, ὡς εἰ μή ταῦτα συγχωρήσομεν ποιησόμενοι τήν εἰρήνην κατά σφᾶς αὐτούς. ἐγώ δ' οὐ τοσούτῳ χαλεπώτερον ἡγοῦμαι τόν κίνδυνον ἡμῖν ἔσεσθαι τόν ἄνευ τούτων, ὅσῳ καλλίω καί λαμπρότερον καί παρά πᾶσιν ἀνθρώποις ὀνομαστότερον: τό γάρ μή δι' ἑτέρων, ἀλλά δι' ἡμῶν αὐτῶν πειρᾶσθαι σώζεσθαι καί περιγενέσθαι τῶν ἐχθρῶν ὁμολογούμενον τοῖς ἄλλοις τοῖς τῆς πόλεως ἔργοις ἐστίν. οὐδέ πώποτε δέ λόγους ἀγαπήσας, ἀλλ' ἀεί νομίζων τούς περί τοῦτο διατρίβοντας ἀργοτέρους εἶναι πρός τάς πράξεις, νῦν οὐδέν ἄν περί πλείονος ποιησαίμην ἤ δυνηθῆναι περί τῶν προκειμένων ὡς βούλομαι διελθεῖν: ἐν γάρ τῷ παρόντι διά τούτων ἐλπίζω μεγίστων ἀγαθῶν αἴτιος ἄν γενήσεσθαι τῇ πόλει. πρῶτον μέν οὖν οἶμαι δεῖν διαλεχθῆναι πρός ὑμᾶς ὅν τρόπον ἐκτησάμεθα μεσσήνην καί δι' ἅς αἰτίας ἐν πελοποννήσῳ κατῳκήσατε, δωριεῖς τό παλαιόν ὄντες. διά τοῦτο δέ προλήψομαι πορρωτέρωθεν, ἵν' ἐπίστησθ' ὅτι ταύτην ὑμᾶς τήν χώραν ἐπιχειροῦσιν ἀποστερεῖν, ἥν ὑμεῖς οὐδέν ἧττον ἤ τήν ἄλλην λακεδαίμονα κέκτησθε δικαίως. ἐπειδή γάρ ἡρακλῆς μετήλλαξε τόν βίον, θεός ἐκ θνητοῦ γενόμενος, κατά μέν ἀρχάς οἱ παῖδες αὐτοῦ διά τήν τῶν ἐχθρῶν δύναμιν ἐν πολλοῖς πλάνοις καί κινδύνοις ἦσαν, τελευτήσαντος δ' εὐρυσθέως κατῴκησαν ἐν δωριεῦσιν. ἐπί δέ τρίτης γενεᾶς εἰς δελφούς ἀφίκοντο, χρήσασθαι τῷ μαντείῳ περί τινων βουληθέντες. ὁ δέ θεός περί μέν ὧν ἐπηρώτησαν οὐκ ἀνεῖλεν, ἐκέλευσεν δ' αὐτούς ἐπί τήν πατρῴαν ἰέναι χώραν. σκοπούμενοι δέ τήν μαντείαν εὕρισκον ἄργος μέν κατ' ἀγχιστείαν αὑτῶν γιγνό μενον, _εὐρυσθέως γάρ ἀποθανόντος μόνοι περσειδῶν ἦσαν καταλελειμμένοι_, λακεδαίμονα δέ κατά δόσιν, _ ἐκβληθείς γάρ τυνδάρεως ἐκ τῆς ἀρχῆς, ἐπειδή κάστωρ καί πολυδεύκης ἐξ ἀνθρώπων ἠφανίσθησαν, καταγαγόντος αὐτόν ἡρακλέους δίδωσιν αὐτῷ τήν χώραν διά τε τήν εὐεργεσίαν ταύτην καί διά τήν συγγένειαν τήν πρός τούς παῖδας_, μεσσήνην δέ δοριάλωτον ληφθεῖσαν, συληθείς γάρ ἡρακλῆς τάς βοῦς τάς ἐκ τῆς ἐρυθείας ὑπό νηλέως καί τῶν παίδων πλήν ὑπό νέστορος, λαβών αὐτήν αἰχμάλωτον τούς μέν ἀδικήσαντας ἀπέκτεινεν, νέστορι δέ παρακατατίθεται τήν πόλιν, νομίσας αὐτόν εὖ φρονεῖν ὅτι νεώτατος ὤν οὐ συνεξήμαρτεν τοῖς ἀδελφοῖς. ὑπολαβόντες δ' οὕτως ἔχειν τήν μαντείαν καί τούς προγόνους τούς ὑμετέρους παραλαβόντες καί στρατόπεδον συστησάμενοι, τήν μέν ἰδίαν χώραν εἰς τό κοινόν τοῖς συνακολουθοῦσιν ἔδοσαν, τήν δέ βασιλείαν ἐξαίρετον αὑτοῖς παρ' ἐκείνων ἔλαβον: ἐπί δέ τούτοις πίστεις ἀλλήλοις δόντες ἐποιοῦντο τήν στρατείαν. τούς μέν οὖν κινδύνους τούς ἐν τῇ πορείᾳ γενομένους καί τάς ἄλλας πράξεις τάς οὐδέν πρός τό παρόν φερούσας τί δεῖ λέγοντα διατρίβειν; πολέμῳ δέ κρατήσαντες τούς ἐν τοῖς τόποις τοῖς εἰρημένοις κατοικοῦντας τριχῇ διείλοντο τάς βασιλείας. ὑμεῖς μέν οὖν μέχρι ταυτησί τῆς ἡμέρας ἐμμένετε ταῖς συνθήκαις καί τοῖς ὅρκοις οὕς ἐποιήσασθε πρός τούς προγόνους τούς ἡμετέρους: διό καί τόν παρελθόντα χρόνον ἄμεινον τῶν ἄλλων ἐφέρεσθε, καί τόν ἐπιόντα προσδοκᾶν χρή τοιούτους ὄντας βέλτιον ἤ νῦν πράξειν. μεσσήνιοι δ' εἰς τοῦτ' ἀσεβείας ἦλθον ὥστ' ἐπιβουλεύσαντες ἀπέκτειναν κρεσφόντην τόν οἰκιστήν μέν τῆς πόλεως, κύριον δέ τῆς χώρας, ἔκγονον δ' ἡρακλέους, αὐτῶν δ' ἡγεμόνα γεγενημένον. διαφυγόντες δ' οἱ παῖδες αὐτοῦ τούς κινδύνους ἱκέται κατέστησαν ταυτησί τῆς πόλεως, ἀξιοῦντες βοηθεῖν τῷ τεθνεῶτι καί τήν χώραν διδόντες ἡμῖν. ἐπερόμενοι δέ τόν θεόν κἀκείνου προστάξαντος δέχεσθαι ταῦτα καί τιμωρεῖν τοῖς ἠδικημένοις, ἐκπολιορκήσαντες μεσσηνίους οὕτως ἐκτήσασθε τήν χώραν. περί μέν οὖν τῶν ἐξ ἀρχῆς ὑπαρξάντων ὑμῖν ἀκριβῶς μέν οὐ διῆλθον: ὁ γάρ παρών καιρός οὐκ ἐᾷ μυθολογεῖν, ἀλλ' ἀναγκαῖον ἦν συντομώτερον ἤ σαφέστερον διαλεχθῆναι περί αὐτῶν: οὐ μήν ἀλλά καί διά τούτων οἶμαι πᾶσιν φανερόν εἶναι διότι τήν ὁμολογουμένην ἡμετέραν εἶναι χώραν οὐδέν διαφερόντως κεκτημένοι τυγχάνομεν ἤ τήν ἀμφισβητουμένην. ταύτην τε γάρ οἰκοῦμεν δόντων μέν ἡρακλειδῶν, ἀνελόντος δέ τοῦ θεοῦ, πολέμῳ δέ κρατήσαντες τούς ἔχοντας: ἐκείνην τ' ἐλάβομεν παρά τῶν αὐτῶν καί τόν αὐτόν τρόπον καί ταῖς μαντείαις χρησάμενοι ταῖς αὐταῖς. εἰ μέν οὖν οὕτως ἔχομεν ὥστε μηδέ περί ἑνός ἀντιλέγειν, μηδ' ἄν αὐτήν τήν σπάρτην ἐκλιπεῖν προστάττωσιν ἡμῖν, περίεργόν ἐστιν ὑπέρ μεσσήνης σπουδάζειν: εἰ δέ μηδείς ἄν ὑμῶν ἀξιώσειεν ζῆν ἀποστερούμενος τῆς πατρίδος, προσήκει καί περί ἐκείνης τήν αὐτήν ὑμᾶς γνώμην ἔχειν. τά γάρ αὐτά δικαιώματα καί τούς αὐτούς λόγους περί ἀμφοτέρων αὐτῶν ἔχομεν εἰπεῖν. ἀλλά μήν οὐδ' ἐκεῖν' ὑμᾶς λέληθεν, ὅτι τάς κτήσεις καί τάς ἰδίας καί τάς κοινάς, ἄν ἐπιγένηται πολύς χρόνος, κυρίας καί πατρῴας ἅπαντες εἶναι νομίζουσιν. ἡμεῖς τοίνυν μεσσήνην εἵλομεν πρίν πέρσας λαβεῖν τήν βασιλείαν καί κρατῆσαι τῆς ἠπείρου καί πρίν οἰκισθῆναί τινας τῶν πόλεων τῶν ἑλληνίδων. καί τούτων ἡμῖν ὑπαρχόντων τῷ μέν βαρβάρῳ τήν ἀσίαν ὡς πατρῴαν οὖσαν ἀποδιδόασιν, ὅς οὔπω διακόσι' ἔτη κατέσχηκε τήν ἀρχήν, ἡμᾶς δέ μεσσήνην ἀποστεροῦσιν, οἵ πλέον διπλάσιον χρόνον ἤ τοσοῦτον τυγχάνομεν ἔχοντες αὐτήν: καί θεσπιάς μέν καί πλαταιάς ἐχθές καί πρώην ἀναστάτους πεποιήκασιν, ταύτην δέ διά τετρακοσίων ἐτῶν μέλλουσι κατοικίζειν, ἀμφότερα παρά τούς ὅρκους καί τάς συνθήκας πράττοντες. καί εἰ μέν τούς ὡς ἀληθῶς μεσσηνίους κατῆγον, ἠδίκουν μέν ἄν, ὅμως δ' εὐλογωτέρως ἄν εἰς ἡμᾶς ἐξημάρτανον: νῦν δέ τούς εἵλωτας ὁμόρους ἡμῖν παρακατοικίζουσιν, ὥστε μή τοῦτ' εἶναι χαλεπώτατον, εἰ τῆς χώρας στερησόμεθα παρά τό δίκαιον, ἀλλ' εἰ τούς δούλους τούς ἡμετέρους ἐποψόμεθα κυρίους αὐτῆς ὄντας. ἔτι τοίνυν ἐκ τῶν ἐχομένων γνώσεσθε σαφέστερον ὅτι καί νῦν δεινά πάσχομεν καί τότε μεσσήνην εἴχομεν δικαίως. πολλῶν γάρ κινδύνων ἡμῖν γεγενημένων ἤδη ποτέ ποιήσασθαι τήν εἰρήνην ἠναγκάσθημεν πολύ χεῖρον πράττοντες τῶν πολεμίων: ἀλλ' ὅμως ἐν τοιούτοις καιροῖς γιγνομένων τῶν συνθηκῶν, ἐν οἷς οὐχ οἷόν τ' ἦν πλεονεκτεῖν, περί μέν ἄλλων τινῶν ἀμφισβητήσεις ἐγίγνοντο, περί δέ μεσσήνης οὔτε βασιλεύς οὔθ' ἡ τῶν ἀθηναίων πόλις οὐδέ πώποθ' ἡμῖν ἐνεκάλεσεν ὡς ἀδίκως κεκτημένοις αὐτήν. καίτοι πῶς ἄν περί τοῦ δικαίου κρίσιν ἀκριβεστέραν ταύτης εὕροιμεν τῆς ὑπό μέν τῶν ἐχθρῶν ἐγνωσ μένης, ἐν δέ ταῖς ἡμετέραις δυσπραξίαις γεγενημένης; τό τοίνυν μαντεῖον, ὅ πάντες ἄν ὁμολογήσειαν ἀρχαιότατον εἶναι καί κοινότατον καί πιστότατον, οὐ μόνον ἔγνω τόθ' ἡμετέραν εἶναι μεσσήνην, ὅτε διδόντων ἡμῖν αὐτήν τῶν κρεσφόντου παίδων προσέταξε δέχεσθαι τήν δωρεάν καί βοηθεῖν τοῖς ἀδικουμένοις, ἀλλά καί τοῦ πολέμου μακροῦ γιγνομένου, πεμψάντων ἀμφοτέρων εἰς δελφούς κἀκείνων μέν σωτηρίαν αἰτούντων, ἡμῶν δ' ἐπερωτώντων ὅτῳ τρόπῳ τάχιστ' ἄν κρατήσαιμεν τῆς πόλεως, τοῖς μέν οὐδέν ἀνεῖλεν ὡς οὐ δικαίαν ποιουμένοις τήν αἴτησιν, ἡμῖν δ' ἐδήλωσε καί τάς θυσίας ἅς ἔδει ποιήσασθαι καί βοήθειαν παρ' ὧν μεταπέμψασθαι. καίτοι πῶς ἄν τις μαρτύρια μείζω καί σαφέστερα τούτων παράσχοιτο; φαινόμεθα γάρ πρῶτον μέν παρά τῶν κυρίων τήν χώραν λαβόντες, _οὐδέν γάρ κωλύει πάλιν διά βραχέων περί αὐτῶν διελθεῖν_, ἔπειτα κατά πόλεμον αὐτήν ἑλόντες, ὅνπερ τρόπον αἱ πλεῖσται τῶν πόλεων περί ἐκείνους τούς χρόνους ᾠκίσθησαν: ἔτι δέ τούς ἠσεβηκότας εἰς τούς παῖδας τούς ἡρακλέους ἐκβεβληκότες, οἵ δικαίως ἄν ἐξ ἁπάσης τῆς οἰκουμένης ὑπερωρίσθησαν, πρός δέ τούτοις καί τῷ πλήθει τοῦ χρόνου καί τῇ τῶν ἐχθρῶν κρίσει καί ταῖς τοῦ θεοῦ μαντείαις προσηκόντως ἔχοντες αὐτήν. ὧν ἕν ἕκαστον ἱκανόν ἐστι διαλῦσαι τούς λόγους τῶν τολμώντων κατηγορεῖν ὡς ἤ νῦν διά πλεονεξίαν οὐ ποιούμεθα τήν εἰρήνην ἤ τότε τῶν ἀλλοτρίων ἐπιθυμοῦντες ἐπολεμήσαμεν πρός μεσσηνίους. περί μέν οὖν τῆς κτήσεως ἔνεστι μέν ἴσως πλείω τούτων εἰπεῖν, οὐ μήν ἀλλά καί ταῦθ' ἱκανῶς εἰρῆσθαι νομίζω. λέγουσιν δ' οἱ συμβουλεύοντες ὑμῖν ποιεῖσθαι τήν εἰρήνην ὡς χρή τούς εὖ φρονοῦντας μή τήν αὐτήν γνώμην ἔχειν περί τῶν πραγμάτων εὐτυχοῦντας καί δυστυχοῦντας, ἀλλά πρός τό παρόν ἀεί βουλεύεσθαι καί ταῖς τύχαις ἐπακολουθεῖν καί μή μεῖζον φρονεῖν τῆς δυνάμεως, μηδέ τό δίκαιον ἐν τοῖς τοιούτοις καιροῖς, ἀλλά τό συμφέρον ζητεῖν. ἐγώ δέ περί μέν τῶν ἄλλων ὁμολογῶ τούτοις, ὅπως δέ χρή τοῦ δικαίου ποιεῖσθαί τι προὐργιαίτερον, οὐδείς ἄν με λέγων πείσειεν. ὁρῶ γάρ καί τούς νόμους ἕνεκα τούτου κειμένους καί τούς ἄνδρας τούς καλούς τε κἀγαθούς ἐπί τούτῳ φιλοτιμουμένους καί τάς εὖ πολιτευομένας πόλεις περί τούτου μάλιστα σπουδαζούσας, ἔτι δέ τούς πολέμους τούς προγεγενημένους οὐ κατά τάς δυνάμεις, ἀλλά κατά τό δίκαιον τό τέλος ἅπαντας εἰληφότας, ὅλως δέ τόν βίον τόν τῶν ἀνθρώπων διά μέν κακίαν ἀπολλύμενον, δι' ἀρετήν δέ σωζόμενον, ὥστ' οὐκ ἀθυμεῖν δεῖ τούς ὑπέρ τῶν δικαίων κινδυνεύειν μέλλοντας, ἀλλά πολύ μᾶλλον τούς ὑβρίζοντας καί τούς τάς εὐτυχίας μή μετρίως φέρειν ἐπισταμένους. ἔπειτα κἀκεῖνο χρή σκοπεῖν: νυνί γάρ περί μέν τοῦ δικαίου πάντες τήν αὐτήν γνώμην ἔχομεν, περί δέ τοῦ συμφέροντος ἀντιλέγομεν: δυοῖν δέ προτεινομένοιν ἀγαθοῖν, καί τοῦ μέν ὄντος προδήλου, τοῦ δ' ἀγνοουμένου, πῶς οὐκ ἄν ποιήσαιτε καταγέλαστον εἰ τό μέν ὁμολογούμενον ἀποδοκιμάσαιτε, τό δ' ἀμφισβητούμενον ἑλέσθαι δόξειεν ὑμῖν, ἄλλως τε καί τῆς αἱρέσεως τοσοῦτον διαφερούσης; ἐν μέν γάρ τοῖς ἐμοῖς λόγοις ἔνεστιν μηδέν μέν προέσθαι τῶν ὑμετέρων αὐτῶν μηδ' αἰσχύνῃ μηδεμιᾷ τήν πόλιν περιβαλεῖν, ὑπέρ δέ τῶν δικαίων κινδυνεύοντας ἐλπίζειν ἄμεινον ἀγωνιεῖσθαι τῶν ἐχθρῶν, ἐν δέ τοῖς τούτων ἀφεστάναι μέν ἤδη μεσσήνης, προεξαμαρτόντας δέ τοῦτ' εἰς ὑμᾶς αὐτούς σχεδόν καί τοῦ συμφέροντος καί τοῦ δικαίου καί τῶν ἄλλων ἁπάντων ὧν προσδοκᾶτε διαμαρτεῖν. καί γάρ οὐδέ τοῦτό πω φανερόν ἐστιν, ὡς ἄν ποιήσωμεν τά κελευόμενα, βεβαίως ἤδη τήν εἰρήνην ἄξομεν. οἶμαι γάρ ὑμᾶς οὐκ ἀγνοεῖν ὅτι πάντες εἰώθασι πρός μέν τούς ἀμυνομένους περί τῶν δικαίων διαλέγεσθαι, τοῖς δέ λίαν ἑτοίμως ποιοῦσι τό προσταττόμενον ἀεί πλείω προσεπιβάλλειν οἷς ἄν ἐξ ἀρχῆς διανοηθῶσιν, ὥστε συμβαίνειν βελτίονος εἰρήνης τυγχάνειν τούς πολεμικῶς διακειμένους τῶν ῥᾳδίως τάς ὁμολογίας ποιουμένων. ἵνα δέ μή δοκῶ περί ταῦτα πολύν χρόνον διατρίβειν ἁπάντων τῶν τοιούτων ἀφέμενος ἐπί τόν ἁπλούστατον ἤδη τρέψομαι τῶν λόγων. εἰ μέν γάρ μηδένες πώποτε τῶν δυστυχησάντων ἀνέλαβον αὑτούς μηδ' ἐπεκράτησαν τῶν ἐχθρῶν, οὐδ' ἡμᾶς εἰκός ἐλπίζειν περιγενήσεσθαι πολεμοῦντας. εἰ δέ πολλάκις γέγονεν ὥστε καί τούς μείζω δύναμιν ἔχοντας ὑπό τῶν ἀσθενεστέρων κρατηθῆναι καί τούς πολιορκοῦντας ὑπό τῶν [καταδεεστέρων] κατακεκλειμένων διαφθαρῆναι, τί θαυμαστόν εἰ καί τά νῦν καθεστῶτα λήψεταί τινα μετάστασιν; ἐπί μέν οὖν τῆς ἡμετέρας πόλεως οὐδέν ἔχω τοιοῦτον εἰπεῖν: ἐν γάρ τοῖς ἐπέκεινα χρόνοις οὐδένες πώποτε κρείττους ἡμῶν εἰς ταύτην τήν χώραν εἰσέβαλον: ἐπί δέ τῶν ἄλλων πολλοῖς ἄν τις παραδείγμασι χρήσαιτο, καί μάλιστ' ἐπί τῆς πόλεως τῆς ἀθηναίων. τούτους γάρ εὑρήσομεν ἐξ ὧν μέν τοῖς ἄλλοις προσέταττον, πρός τούς ἕλληνας διαβληθέντας, ἐξ ὧν δέ τούς ὑβρίζοντας ἠμύναντο, παρά πᾶσιν ἀνθρώποις εὐδοκιμήσαντας. τούς μέν οὖν παλαιούς κινδύνους εἰ διεξιοίην οὕς ἐποιήσαντο πρός ἀμαζόνας ἤ θρᾷκας ἤ πελοποννησίους τούς μετ' εὐρυσθέως εἰς τήν χώραν αὐτῶν εἰσβαλόντας, ἴσως ἀρχαῖα καί πόρρω τῶν νῦν παρόντων λέγειν ἄν δοκοίην: ἐν δέ τῷ περσικῷ πολέμῳ τίς οὐκ οἶδεν ἐξ οἵων συμφορῶν εἰς ὅσην εὐδαιμονίαν κατέστησαν; μόνοι γάρ τῶν ἔξω πελοποννήσου κατοικούντων ὁρῶντες τήν τῶν βαρβάρων δύναμιν ἀνυπόστατον οὖσαν οὐκ ἠξίωσαν βουλεύσασθαι περί τῶν προσταττομένων αὑτοῖς, ἀλλ' εὐθύς εἵλοντο περιιδεῖν ἀνάστατον τήν πόλιν γεγενημένην μᾶλλον ἤ δουλεύουσαν. ἐκλιπόντες δέ τήν χώραν, καί πατρίδα μέν τήν ἐλευθερίαν νομίσαντες, κοινωνήσαντες δέ τῶν κινδύνων ἡμῖν, τοσαύτης μεταβολῆς ἔτυχον ὥστ' ὀλίγας ἡμέρας στερηθέντες τῆς αὑτῶν πολύν χρόνον τῶν ἄλλων δεσπόται κατέστησαν. οὐ μόνον δ' ἐπί ταύτης ἄν τις τῆς πόλεως ἐπιδείξειεν τό τολμᾶν ἀμύνεσθαι τούς ἐχθρούς ὡς πολλῶν ἀγαθῶν αἴτιόν ἐστιν, ἀλλά καί διονύσιος ὁ τύραννος καταστάς εἰς πολιορκίαν ὑπό καρχηδονίων, οὐδεμιᾶς αὐτῷ σωτηρίας ὑποφαινομένης, ἀλλά καί τῷ πολέμῳ κατεχόμενος καί τῶν πολιτῶν δυσκόλως πρός αὐτόν διακειμένων, αὐτός μέν ἐμέλλησεν ἐκπλεῖν, τῶν δέ χρωμένων τινός τολμήσαντος εἰπεῖν, ὡς καλόν ἐστιν ἐντάφιον ἡ τυραννίς, αἰσχυνθείς ἐφ' οἷς διενοήθη καί πάλιν ἐπιχειρήσας πολεμεῖν πολλάς μέν μυριάδας καρχηδονίων διέφθειρεν, ἐγκρατεστέραν δέ τήν ἀρχήν τήν τῶν πολιτῶν κατεστήσατο, πολύ δέ μείζω τήν δύναμιν τήν αὑτοῦ τῆς πρότερον ὑπαρχούσης ἐκτήσατο, τυραννῶν δέ τόν βίον διετέλεσεν, καί τόν υἱόν ἐν ταῖς αὐταῖς τιμαῖς καί δυναστείαις, ἐν αἷσπερ αὐτός ἦν, κατέλιπεν. παραπλήσια δέ τούτοις ἀμύντας ὁ μακεδόνων βασιλεύς ἔπραξεν. ἡττηθείς γάρ ὑπό τῶν βαρβάρων τῶν προσοικούντων μάχῃ καί πάσης μακεδονίας ἀποστερηθείς, τό μέν πρῶτον ἐκλιπεῖν τήν χώραν διενοήθη καί τό σῶμα διασώζειν, ἀκούσας δέ τινος ἐπαινοῦντος τό πρός διονύσιον ῥηθέν καί μεταγνούς ὥσπερ ἐκεῖνος, χωρίον μικρόν καταλαβών καί βοήθειαν ἐνθένδε μεταπεμψάμενος, ἐντός μέν τριῶν μηνῶν κατέσχεν ἅπασαν μακεδονίαν, τόν δ' ἐπίλοιπον χρόνον βασιλεύων γήρᾳ τόν βίον ἐτελεύτησεν. ἀπείποιμεν δ' ἄν ἀκούοντές τε καί λέγοντες, εἰ πάσας τάς τοιαύτας πράξεις ἐξετάζοιμεν: ἐπεί καί τῶν περί θήβας πραχθέντων εἰ μνησθεῖμεν, ἐπί μέν τοῖς γεγενημένοις ἄν λυπηθεῖμεν, περί δέ τῶν μελλόντων βελτίους ἐλπίδας ἄν λάβοιμεν. τολμησάντων γάρ αὐτῶν ὑπομεῖναι τάς εἰσβολάς καί τάς ἀπειλάς τάς ἡμετέρας εἰς τοῦθ' ἡ τύχη τά πράγματ' αὐτῶν περιέστησεν ὥστε τόν ἄλλον χρόνον ὑφ' ἡμῖν ὄντες νῦν ἡμῖν προστάττειν ἀξιοῦσιν. ὅστις οὖν ὁρῶν τοσαύτας μεταβολάς γεγενημένας ἐφ' ἡμῶν οἴεται παύσεσθαι, λίαν ἀνόητός ἐστιν: ἀλλά δεῖ καρτερεῖν ἐπί τοῖς παροῦσι καί θαρρεῖν περί τῶν μελλόντων, ἐπισταμένους ὅτι τάς τοιαύτας συμφοράς αἱ πόλεις ἐπανορθοῦνται πολιτείᾳ χρηστῇ καί ταῖς περί τόν πόλεμον ἐμπειρίαις. περί ὧν οὐδείς ἄν τολμήσειεν ἀντειπεῖν ὡς οὐ τήν μέν ἐμπειρίαν μᾶλλον τῶν ἄλλων ἔχομεν, πολιτείαν δ' οἵαν εἶναι χρή παρά μόνοις ἡμῖν ἐστιν. ὧν ὑπαρχόντων οὐκ ἔστιν ὅπως οὐκ ἄμεινον πράξομεν τῶν μηδετέρου τούτων πολλήν ἐπιμέλειαν πεποιημένων. κατηγοροῦσιν δέ τινες τοῦ πολέμου καί διεξέρχονται τήν ἀπιστίαν αὐτοῦ, τεκμηρίοις ἄλλοις τε πολλοῖς χρώμενοι καί μάλιστα τοῖς περί ἡμᾶς γεγενημένοις, καί θαυμάζουσιν εἴ τινες οὕτω χαλεπῷ καί παραβόλῳ πράγματι πιστεύειν ἀξιοῦσιν. ἐγώ δέ πολλούς μέν οἶδα διά τόν πόλεμον μεγάλην εὐδαιμονίαν κτησαμένους, πολλούς δέ τῆς ὑπαρχούσης ἀποστερηθέντας διά τήν εἰρήνην. οὐδέν γάρ τῶν τοιούτων ἐστίν ἀποτόμως οὔτε κακόν οὔτ' ἀγαθόν, ἀλλ' ὡς ἄν χρήσηταί τις τοῖς πράγμασιν καί τοῖς καιροῖς, οὕτως ἀνάγκη καί τό τέλος ἐκβαίνειν ἐξ αὐτῶν. χρή δέ τούς μέν εὖ πράττοντας τῆς εἰρήνης ἐπιθυμεῖν: _ἐν ταύτῃ γάρ τῇ καταστάσει πλεῖστον ἄν τις χρόνον τά παρόντα διαφυλάξειεν_τούς δέ δυστυχοῦντας τῷ πολέμῳ προσέχειν τόν νοῦν: _ἐκ γάρ τῆς ταραχῆς καί τῆς καινουργίας θᾶττον ἄν μεταβολῆς τύχοιεν. ὧν ἡμεῖς δέδοικα μή τἀναντία πράττοντες φανῶμεν: ὅτε μέν γάρ ἐξῆν ἡμῖν τρυφᾶν, πλείους τούς πολέμους ἐποιούμεθα τοῦ δέοντος, ἐπειδή δ' εἰς ἀνάγκην καθέσταμεν ὥστε κινδυνεύειν, ἡσυχίας ἐπιθυμοῦμεν καί περί ἀσφαλείας βουλευόμεθα. καίτοι χρή τούς βουλομένους ἐλευθέρους εἶναι τάς μέν ἐκ τῶν ἐπιταγμάτων συνθήκας φεύγειν ὡς ἐγγύς δουλείας οὔσας, ποιεῖσθαι δέ τάς διαλλαγάς ὅταν ἤ περιγένωνται τῶν ἐχθρῶν ἤ τήν δύναμιν τήν αὑτῶν ἐξισώσωσιν τῇ τῶν πολεμίων: ὡς τοιαύτην ἕκαστοι τήν εἰρήνην ἕξουσιν, οἵανπερ ἄν τοῦ πολέμου ποιήσωνται τήν κατάλυσιν. ὧν ἐνθυμουμένους χρή μή προπετῶς ἡμᾶς αὐτούς ἐμβαλεῖν εἰς αἰσχράς ὁμολογίας, μηδέ ῥᾳθυμότερον ὑπέρ τῆς πατρίδος ἤ τῶν ἄλλων φανῆναι βουλευομένους. ἀναμνήσθητε δέ πρός ὑμᾶς αὐτούς ὅτι τόν παρελθόντα χρόνον, εἰ πολιορκουμένῃ τινί τῶν πόλεων τῶν συμμαχίδων εἷς μόνος λακεδαιμονίων βοηθήσειεν, ὑπό πάντων ἄν ὡμολογεῖτο παρά τοῦτον γενέσθαι τήν σωτηρίαν αὐτοῖς. καί τούς μέν πλείστους τῶν τοιούτων ἀνδρῶν παρά τῶν πρεσβυτέρων ἄν τις ἀκούσειεν, τούς δ' ὀνομαστοτάτους ἔχω κἀγώ διελθεῖν. πεδάριτος μέν γάρ εἰς χίον εἰσπλεύσας τήν πόλιν αὐτῶν διέσωσεν: βρασίδας δ' εἰς ἀμφίπολιν εἰσελθών, ὀλίγους τούς περί αὑτόν τῶν πολιορκουμένων συνταξάμενος, πολλούς ὄντας τούς πολιορκοῦντας ἐνίκησεν μαχόμενος: γύλιππος δέ συρακοσίοις βοηθήσας οὐ μόνον ἐκείνους διέσωσεν, ἀλλά καί τήν δύναμιν τήν κρατοῦσαν αὐτῶν καί κατά γῆν καί κατά θάλατταν ἅπασαν αἰχμάλωτον ἔλαβεν. καίτοι πῶς οὐκ αἰσχρόν τότε μέν ἕκαστον ἡμῶν ἱκανόν εἶναι τάς ἀλλοτρίας πόλεις διαφυλάττειν, νυνί δέ πάντας μήτε δύνασθαι μήτε πειρᾶσθαι τήν ἡμετέραν αὐτῶν διασώζειν; καί τήν μέν εὐρώπην καί τήν ἀσίαν μεστήν πεποιηκέναι τροπαίων ὑπέρ τῶν ἄλλων πολεμοῦντας, ὑπέρ δέ τῆς πατρίδος οὕτω φανερῶς ὑβριζομένης μηδέ μίαν μάχην ἀξίαν λόγου φαίνεσθαι μεμαχημένους; ἀλλ' ἑτέρας μέν πόλεις ὑπέρ τῆς ἡμετέρας ἀρχῆς τάς ἐσχάτας ὑπομεῖναι πολιορκίας, αὐτούς δ' ἡμᾶς ὑπέρ τοῦ μηδέν ἀναγκασθῆναι παρά τό δίκαιον ποιεῖν μηδέ μικράν οἴεσθαι δεῖν ὑπενεγκεῖν κακοπάθειαν, ἀλλά ζεύγη μέν ἵππων ἀδηφαγούντων ἔτι καί νῦν ὁρᾶσθαι τρέφοντας, ὥσπερ δέ τούς εἰς τάς δεινοτάτας ἀνάγκας ἀφιγμένους καί τῶν καθ' ἡμέραν ἐνδεεῖς ὄντας οὕτω ποιεῖσθαι τήν εἰρήνην; ὅ δέ πάντων σχετλιώτατον, εἰ φιλοπονώτατοι δοκοῦντες εἶναι τῶν ἑλλήνων ῥᾳθυμότερον τῶν ἄλλων βουλευσόμεθα περί τούτων. τίνας γάρ ἴσμεν, ὧν καί ποιήσασθαι μνείαν ἄξιόν ἐστιν, οἵτινες ἅπαξ ἡττηθέντες καί μιᾶς εἰσβολῆς γενομένης οὕτως ἀνάνδρως ὡμολόγησαν πάντα τά προσταττόμενα ποιήσειν; πῶς δ' ἄν οἱ τοιοῦτοι πολύν χρόνον δυστυχοῦντες ἀνταρκέσειαν; τίς δ' οὐκ ἄν ἐπιτιμήσειεν ἡμῖν, εἰ μεσσηνίων ὑπέρ ταύτης τῆς χώρας εἴκοσιν ἔτη πολιορκηθέντων ἡμεῖς οὕτω ταχέως κατά συνθήκας αὐτῆς ἀποσταίημεν, καί μηδέ τῶν προγόνων μνησθείημεν, ἀλλ' ἥν ἐκεῖνοι μετά πολλῶν πόνων καί κινδύνων ἐκτήσαντο, ταύτην ἡμεῖς ὑπό λόγων πεισθέντες ἀποβάλοιμεν; ὧν οὐδέν ἔνιοι φροντίσαντες, ἀλλά πάσας τάς αἰσχύνας ὑπεριδόντες τοιαῦτα συμβουλεύουσιν ὑμῖν, ἐξ ὧν εἰς ὀνείδη τήν πόλιν καταστήσουσιν. οὕτω δέ προθύμως ἐπάγουσιν ὑμᾶς πρός τό παραδοῦναι μεσσήνην, ὥστε καί διεξελθεῖν ἐτόλμησαν τήν τε τῆς πόλεως ἀσθένειαν καί τήν τῶν πολεμίων δύναμιν, καί κελεύουσιν ἀποκρίνασθαι τούς ἐναντιουμένους αὑτοῖς πόθεν βοήθειαν προσδοκῶντες ἥξειν διακελευόμεθα πολεμεῖν. ἐγώ δέ μεγίστην <μέν> ἡγοῦμαι συμμαχίαν εἶναι καί βεβαιοτάτην τό τά δίκαια πράττειν_εἰκός γάρ καί τήν τῶν θεῶν εὔνοιαν γενέσθαι μετά τούτων, εἴπερ χρή περί τῶν μελλόντων τεκμαίρεσθαι τοῖς ἤδη γεγενημένοις_, πρός δέ ταύτῃ τό καλῶς πολιτεύεσθαι καί σωφρόνως ζῆν καί μέχρι θανάτου μάχεσθαι τοῖς πολεμίοις ἐθέλειν καί μηδέν οὕτω δεινόν νομίζειν ὡς τό κακῶς ἀκούειν ὑπό τῶν πολιτῶν: ἅ μᾶλλον ἡμῖν ἤ τοῖς ἄλλοις ἀνθρώποις ὑπάρχει. μεθ' ὧν ἐγώ πολύ ἄν ἥδιον πολεμοίην ἤ μετά πολλῶν μυριαδῶν: οἶδα γάρ καί τούς πρώτους ἡμῶν εἰς ταύτην τήν χώραν ἀφικομένους οὐ τῷ πλήθει τῶν ἄλλων περιγενομένους, ἀλλά ταῖς ἀρεταῖς ταῖς ὑπ' ἐμοῦ προειρημέναις. ὥστ' οὐκ ἄξιον διά τοῦτο φοβεῖσθαι τούς πολεμίους, ὅτι πολλοί τυγχάνουσιν ὄντες, ἀλλά πολύ μᾶλλον ἐπ' ἐκείνοις θαρρεῖν, ὅταν ὁρῶμεν ἡμᾶς μέν αὐτούς οὕτως ἐνηνοχότας τάς συμφοράς ὡς οὐδένες ἄλλοι πώποτε, καί τοῖς τε νόμοις καί τοῖς ἐπιτηδεύμασιν ἐμμένοντας οἷς ἐξ ἀρχῆς κατεστησάμεθα, τούς δέ μηδέ τάς εὐτυχίας φέρειν δυναμένους, ἀλλά διατεταραγμένους, καί τούς μέν τάς συμμαχίδας πόλεις καταλαμβάνοντας, τούς δέ τἀναντία τούτοις πράττοντας, ἄλλους δέ περί χώρας τοῖς ὁμόροις ἀμφισβητοῦντας, τούς δέ μᾶλλον ἀλλήλοις φθονοῦντας ἤ πρός ἡμᾶς πολεμοῦντας. ὥστε θαυμάζω τῶν μείζω συμμαχίαν ζητούντων ὧν οἱ πολέμιοι τυγχάνουσιν ἐξαμαρτάνοντες. εἰ δέ δεῖ καί περί τῶν ἔξωθεν βοηθειῶν εἰπεῖν, ἡγοῦμαι πολλούς ἔσεσθαι τούς βουλομένους ἐπαμύνειν ἡμῖν. ἐπίσταμαι γάρ πρῶτον μέν ἀθηναίους, εἰ καί μή πάντα μεθ' ἡμῶν εἰσίν, ἀλλ' ὑπέρ γε τῆς σωτηρίας τῆς ἡμετέρας ὁτιοῦν ἄν ποιήσοντας: ἔπειτα τῶν ἄλλων πόλεων ἔστιν ἅς ὁμοίως ἄν ὑπέρ τῶν ἡμῖν συμφερόντων ὥσπερ τῶν αὑταῖς βουλευσομένας: ἔτι δέ διονύσιον τόν τύραννον καί τόν αἰγυπτίων βασιλέα καί τούς ἄλλους τούς κατά τήν ἀσίαν δυνάστας, καθ' ὅσον ἕκαστοι δύνανται, προθύμως ἄν ἡμῖν ἐπικουρήσοντας: πρός δέ τούτοις καί τῶν ἑλλήνων τούς ταῖς οὐσίαις προέχοντας καί ταῖς δόξαις πρωτεύοντας καί τῶν βελτίστων πραγμάτων ἐπιθυμοῦντας, εἰ καί μήπω συνεστήκασιν, ἀλλά ταῖς γ' εὐνοίαις μεθ' ἡμῶν ὄντας, ἐν οἷς περί τῶν μελλόντων εἰκότως ἄν μεγάλας ἐλπίδας ἔχοιμεν. οἶμαι δέ καί τόν ἄλλον ὄχλον τόν ἐν πελοποννήσῳ καί τόν δῆμον, ὅν οἰόμεθα μάλιστα πολεμεῖν ἡμῖν, ποθεῖν ἤδη τήν ἡμετέραν ἐπιμέλειαν. οὐδέν γάρ αὐτοῖς ἀποστᾶσι γέγονεν ὧν προσεδόκησαν, ἀλλ' ἀντί μέν τῆς ἐλευθερίας τοὐναντίον ἀποβέβηκεν: ἀπολέσαντες γάρ αὑτῶν τούς βελτίστους ἐπί τοῖς χειρίστοις τῶν πολιτῶν γεγόνασιν, ἀντί δέ τῆς αὐτονομίας εἰς πολλάς καί δεινάς ἀνομίας ἐμπεπτώκασιν, εἰθισμένοι δέ τόν ἄλλον χρόνον μεθ' ἡμῶν ἐφ' ἑτέρους ἰέναι, νῦν τούς ἄλλους ὁρῶσιν ἐφ' αὑτούς στρατευομένους, καί τάς στάσεις, ἅς ἐπυνθάνοντο πρότερον παρ' ἑτέροις οὔσας, νῦν παρ' αὑτοῖς ὀλίγου δεῖν καθ' ἑκάστην ἡμέραν γιγνομένας. οὕτω δ' ὡμαλισμένοι ταῖς συμφοραῖς εἰσιν ὥστε μηδένα διαγνῶναι δύνασθαι τούς κάκιστα πράττοντας αὐτῶν: οὐδεμία γάρ ἐστιν τῶν πόλεων ἀκέραιος, οὐδ' ἥτις οὐχ ὁμόρους ἔχει τούς κακῶς ποιήσοντας, ὡς τετμῆσθαι μέν τάς χώρας, πεπορθῆσθαι δέ τάς πόλεις, ἀναστάτους δέ γεγενῆσθαι τούς οἴκους τούς ἰδίους, ἀνεστράφθαι δέ τάς πολιτείας καί καταλελύσθαι τούς νόμους μεθ' ὧν οἰκοῦντες εὐδαιμονέστατοι τῶν ἑλλήνων ἦσαν. οὕτω δ' ἀπίστως τά πρός σφᾶς αὐτούς καί δυσμενῶς ἔχουσιν, ὥστε μᾶλλον τούς πολίτας ἤ τούς πολεμίους δεδίασιν: ἀντί δέ τῆς ἐφ' ἡμῶν ὁμονοίας καί τῆς παρ' ἀλλήλων εὐπορίας εἰς τοσαύτην ἀμιξίαν ἐληλύθασιν, ὥσθ' οἱ μέν κεκτημένοι τάς οὐσίας ἥδιον ἄν εἰς τήν θάλατταν τά σφέτερ' αὐτῶν ἐκβάλοιεν ἤ τοῖς δεομένοις ἐπαρκέσειαν, οἱ δέ καταδεέστερον πράττοντες οὐδ' ἄν εὑρεῖν δέξαιντο μᾶλλον ἤ τά τῶν ἐχόντων ἀφελέσθαι: καταλύσαντες δέ τάς θυσίας ἐπί τῶν βωμῶν σφάττουσιν ἀλλήλους: πλείους δέ φεύγουσι νῦν ἐκ μιᾶς πόλεως ἤ πρότερον ἐξ ἁπάσης τῆς πελοποννήσου. καί τοσούτων ἀπηριθμημένων κακῶν πολύ πλείω τά παραλελειμμένα τῶν εἰρημένων ἐστίν: οὐδέν γάρ ὅ τι τῶν δεινῶν ἤ χαλεπῶν οὐκ ἐνταῦθα συνδεδράμηκεν. ὧν οἱ μέν ἤδη μεστοί τυγχάνουσιν ὄντες, οἱ δέ διά ταχέων ἐμπλησθήσονται, καί ζητήσουσί τινα τῶν παρόντων πραγμάτων εὑρεῖν ἀπαλλαγήν. μή γάρ οἴεσθ' αὐτούς μενεῖν ἐπί τούτοις: οἵτινες γάρ εὖ πράττοντες ἀπεῖπον, πῶς ἄν οὗτοι κακοπαθοῦντες πολύν χρόνον καρτερήσειαν; ὥστ' οὐ μόνον ἤν μαχόμενοι νικήσωμεν, ἀλλά κἄν ἡσυχίαν ἔχοντες περιμείνωμεν, ὄψεσθ' αὐτούς μεταβαλλομένους καί τήν ἡμετέραν συμμαχίαν σωτηρίαν αὑτῶν εἶναι νομίζοντας. τάς μέν οὖν ἐλπίδας ἔχω τοιαύτας. τοσοῦτον δ' ἀπέχω τοῦ ποιῆσαί τι τῶν προσταττομένων, ὥστ' εἰ μηδέν γίγνοιτο τούτων μηδέ βοηθείας μηδαμόθεν τυγχάνοιμεν, ἀλλά τῶν ἑλλήνων οἱ μέν ἀδικοῖεν ἡμᾶς, οἱ δέ περιορῷεν, οὐδ' ἄν οὕτω μεταγνοίην, ἀλλά πάντας ἄν τούς ἐκ τοῦ πολέμου κινδύνους ὑπομείναιμι πρίν ποιήσασθαι τάς ὁμολογίας ταύτας. αἰσχυνθείην γάρ ἄν ὑπέρ ἀμφοτέρων, εἴτε καταγνοίημεν τῶν προγόνων, ὡς ἀδίκως μεσσηνίους ἀφείλοντο τήν χώραν, εἴτ' ἐκείνων ὀρθῶς κτησαμένων καί προσηκόντως ἡμεῖς παρά τό δίκαιον συγχωρήσαιμέν τι περί αὐτῆς. τούτων μέν οὖν οὐδέτερον ποιητέον, σκεπτέον δ' ὅπως ἀξίως ἡμῶν αὐτῶν πολεμήσομεν καί μή τούς εἰθισμένους ἐγκωμιάζειν τήν πόλιν ἐλέγξομεν ψευδεῖς ὄντας, ἀλλά τοιούτους ἡμᾶς αὐτούς παρασχήσομεν ὥστε δοκεῖν ἐκείνους ἐλάττω τῶν προσηκόντων εἰρηκέναι περί ἡμῶν. οἶμαι μέν οὖν οὐδέν συμβήσεσθαι δεινότερον τῶν νῦν παρόντων, ἀλλά τούς ἐχθρούς τοιαῦτα βουλεύσεσθαι καί πράξειν, ἐξ ὧν ἐπανορθώσουσιν ἡμᾶς: ἄν δ' ἄρα ψευσθῶμεν τῶν ἐλπίδων καί πανταχόθεν ἐξειργώμεθα καί μηδέ τήν πόλιν ἔτι δυνώμεθα διαφυλάττειν, χαλεπά μέν ἐστιν ἅ μέλλω λέγειν, ὅμως δ' οὐκ ὀκνήσω παρρησιάσασθαι περί αὐτῶν. καί γάρ ἐξαγγελθῆναι τοῖς ἕλλησι καλλίω ταῦτ' ἐστίν καί μᾶλλον ἁρμόττοντα τοῖς ἡμετέροις φρονήμασιν ὧν ἔνιοί τινες ὑμῖν συμβουλεύουσιν. φημί γάρ χρῆναι τούς μέν γονέας τούς ἡμετέρους αὐτῶν καί τούς παῖδας καί τάς γυναῖκας καί τόν ὄχλον τόν ἄλλον ἐκ τῆς πόλεως ἐκπέμψαι, τούς μέν εἰς σικελίαν, τούς δ' εἰς κυρήνην, τούς δ' εἰς τήν ἤπειρον, _ἄσμενοι δ' αὐτούς ἅπαντες οὗτοι δέξονται καί χώρᾳ πολλῇ καί ταῖς ἄλλαις ταῖς περί τόν βίον εὐπορίαις, οἱ μέν χάριν ἀποδιδόντες ὧν εὖ πεπόνθασιν, οἱ δέ κομιεῖσθαι προσδοκῶντες ὧν ἄν προϋπάρξωσιν, _ ὑπολειφθέντας δέ τούς βουλομένους καί δυναμένους κινδυνεύειν τῆς μέν πόλεως ἀφέσθαι καί τῶν ἄλλων κτημάτων, πλήν ὅς' ἄν οἷοί τ' ὦμεν ἀπενέγκασθαι μεθ' ἡμῶν αὐτῶν, καταλαβόντας δέ χωρίον ὅ τι ἄν ἐχυρώτατον ᾖ καί πρός τόν πόλεμον συμφορώτατον, ἄγειν καί φέρειν τούς πολεμίους καί κατά γῆν καί κατά θάλατταν, ἕως ἄν παύσωνται τῶν ἡμετέρων ἀμφισβητοῦντες. καί ταῦτ' ἄν τολμήσωμεν καί μή κατοκνήσωμεν, ὄψεσθε τούς νῦν ἐπιτάττοντας ἱκετεύοντας καί δεομένους ἡμῶν μεσσήνην ἀπολαβεῖν καί ποιήσασθαι τήν εἰρήνην. ποία γάρ ἄν τῶν πόλεων τῶν ἐν πελοποννήσῳ τοιοῦτον πόλεμον ὑπομείνειεν, οἷον εἰκός γενέσθαι βουληθέντων ὑμῶν; τίνες δ' οὐκ ἄν ἐκπλαγεῖεν καί δείσειαν στρατόπεδον συνιστάμενον τοιαῦτα μέν διαπεπραγμένον, δικαίως δέ τοῖς αἰτίοις τούτων ὠργισμένον, ἀπονενοημένως δέ πρός τό ζῆν διακείμενον, καί τῷ μέν σχολήν ἄγειν καί μηδέ περί ἕν ἄλλο διατρίβειν ἤ περί τόν πόλεμον τοῖς ξενικοῖς στρατεύμασιν ὡμοιωμένον, ταῖς δ' ἀρεταῖς καί τοῖς ἐπιτηδεύμασιν τοιοῦτον, οἷον ἐξ ἁπάντων ἀνθρώπων οὐδείς ἄν συντάξειεν, ἔτι δέ μηδεμιᾷ πολιτείᾳ τεταγμένῃ χρώμενον, ἀλλά θυραυλεῖν καί πλανᾶσθαι κατά τήν χώραν δυνάμενον καί ῥᾳδίως μέν ὅμορον οἷς ἄν βούληται γιγνόμενον, τούς δέ τόπους ἅπαντας τούς πρός τόν πόλεμον συμφέροντας πατρίδας εἶναι νομίζον; ἐγώ μέν γάρ οἶμαι τῶν λόγων μόνον ῥηθέντων τούτων καί διασπαρέντων εἰς τούς ἕλληνας εἰς πολλήν ταραχήν καταστήσεσθαι τούς ἐχθρούς ἡμῶν, ἔτι δέ μᾶλλον ἤν καί τέλος ἐπιθεῖναι τούτοις ἀναγκασθῶμεν. τίνα γάρ οἰηθῶμεν αὐτούς γνώμην ἕξειν, ὅταν αὐτοί μέν κακῶς πάσχωσιν, ἡμᾶς δέ μηδέν δύνωνται ποιεῖν; καί τάς μέν αὑτῶν πόλεις ἴδωσιν εἰς πολιορκίαν καθεστηκυίας, τήν δ' ἡμετέραν οὕτω διεσκευασμένην ὥστε μηκέτι τῇ συμφορᾷ ταύτῃ περιπεσεῖν; ἔτι δέ τήν τῶν σωμάτων τροφήν ἡμῖν μέν ῥᾳδίαν οὖσαν ἔκ τε τῶν ὑπαρχόντων καί τῶν ἐκ τοῦ πολέμου γιγνομένων, αὑτοῖς δέ χαλεπήν διά τό μή ταὐτόν εἶναι στρατόπεδόν τε τοιοῦτον διοικεῖν καί τούς ὄχλους τούς ἐν ταῖς πόλεσιν διατρέφειν; ὅ δέ πάντων ἄλγιστον ἐκείνοις, ὅταν τούς μέν ἡμετέρους οἰκείους ἐν πολλαῖς εὐπορίαις πυνθάνωνται γεγενημένους, τούς δ' αὑτῶν ὁρῶσι καθ' ἑκάστην ἡμέραν τῶν ἀναγκαίων ἐνδεεῖς ὄντας, καί μηδ' ἐπικουρῆσαι δύνωνται τοῖς κακοῖς τούτοις, ἀλλ' ἐργαζόμενοι μέν τήν χώραν τά σπέρματα προσαπολλύωσιν, ἀργόν δέ περιορῶντες μηδένα χρόνον ἀνταρκεῖν οἷοί τ' ὦσιν. ἀλλά γάρ ἴσως ἀθροισθέντες καί κοινόν ποιησάμενοι στρατόπεδον παρακολουθήσουσιν καί κωλύσουσιν ἡμᾶς κακῶς ποιεῖν αὐτούς. καί τί ἄν εὐξαίμεθα μᾶλλον ἤ λαβεῖν πλησιάζοντας καί παραταττομένους καί περί τάς αὐτάς δυσχωρίας ἡμῖν ἀντιστρατοπεδεύοντας ἀνθρώπους ἀτάκτους καί μιγάδας καί πολλοῖς ἄρχουσι χρωμένους; οὐδέν γάρ ἄν πολλῆς πραγματείας δεήσειεν, ἀλλά ταχέως ἄν αὐτούς ἐξαναγκάσαιμεν ἐν τοῖς ἡμετέροις καιροῖς, ἀλλά μή τοῖς αὑτῶν ποιήσασθαι τούς κινδύνους. ἐπιλίποι δ' ἄν τό λοιπόν μέρος τῆς ἡμέρας, εἰ τάς πλεονεξίας τάς ἐσομένας λέγειν ἐπιχειρήσαιμεν. ἐκεῖνο δ' οὖν πᾶσιν φανερόν, ὅτι τῶν ἑλλήνων διενηνόχαμεν οὐ τῷ μεγέθει τῆς πόλεως οὐδέ τῷ πλήθει τῶν ἀνθρώπων, ἀλλ' ὅτι τήν πολιτείαν ὁμοίαν κατεστησάμεθα στρατοπέδῳ καλῶς διοικουμένῳ καί πειθαρχεῖν ἐθέλοντι τοῖς ἄρχουσιν. ἤν οὖν εἰλικρινές τοῦτο ποιήσωμεν, ὅ μιμησαμένοις ἡμῖν συνήνεγκεν, οὐκ ἄδηλον ὅτι ῥᾳδίως τῶν πολεμίων ἐπικρατήσομεν. ἴσμεν δέ καί τούς οἰκιστάς ταυτησί τῆς πόλεως γενομένους, ὅτι μικρόν μέν στρατόπεδον εἰς τήν πελοπόννησον εἰσῆλθον ἔχοντες, πολλῶν δέ καί μεγάλων πόλεων ἐκράτησαν. καλόν οὖν μιμήσασθαι τούς προγόνους, καί πάλιν ἐπί τήν ἀρχήν ἐπανελθόντας, ἐπειδή προσεπταίκαμεν, πειραθῆναι τάς τιμάς καί τάς δυναστείας ἀναλαβεῖν ἅς πρότερον ἐτυγχάνομεν ἔχοντες. πάντων δ' ἄν δεινότατον ποιήσαιμεν, εἰ συνειδότες ἀθηναίοις ἐκλιποῦσι τήν αὑτῶν χώραν ὑπέρ τῆς τῶν ἄλλων ἐλευθερίας, ἡμεῖς μηδ' ὑπέρ τῆς ἡμετέρας αὐτῶν σωτηρίας ἀφέσθαι τῆς πόλεως τολμήσαιμεν, ἀλλά δέον ἡμᾶς παράδειγμα τῶν τοιούτων ἔργων τοῖς ἄλλοις παρέχειν, μηδέ μιμήσασθαι τάς ἐκείνων πράξεις ἐθελήσαιμεν. ἔτι δέ τούτου καταγελαστότερον, εἰ φωκαεῖς μέν, φεύγοντες τήν βασιλέως τοῦ μεγάλου δεσποτείαν, ἐκλιπόντες τήν ἀσίαν εἰς μασσαλίαν ἀπῴκησαν, ἡμεῖς δ' εἰς τοσοῦτον μικροψυχίας ἔλθοιμεν ὥστε τά προστάγματα τούτων ὑπομείναιμεν ὧν ἄρχοντες ἅπαντα τόν χρόνον διετελέσαμεν. χρή δέ μή περί τήν ἡμέραν ταύτην ταῖς ψυχαῖς διατρίβειν, ἐν ᾗ δεήσει χωρίζειν τούς οἰκειοτάτους ἀφ' ἡμῶν αὐτῶν, ἀλλ' ἐπ' ἐκείνους τούς χρόνους εὐθύς ἀφορᾶν, ἐν οἷς περιγενόμενοι τῶν ἐχθρῶν ἀνορθώσομεν <μέν> τήν πόλιν, κομιούμεθα δέ τούς ἡμετέρους αὐτῶν, ἐπιδειξόμεθα δέ πᾶσιν ὅτι νῦν μέν ἀδίκως δεδυστυχήκαμεν, τόν δέ παρελθόντα χρόνον δικαίως τῶν ἄλλων πλέον ἔχειν ἠξιοῦμεν. ἔχει δ' οὕτως. ἐγώ τούτους εἴρηκα τούς λόγους, οὐχ ὡς δέον ἡμᾶς ἤδη ταῦτα πράττειν, οὐδ' ὡς οὐδεμιᾶς ἄλλης ἐνούσης ἐν τοῖς πράγμασιν σωτηρίας, ἀλλά βουλόμενος ὑμῶν προτρέψασθαι τάς γνώμας, ὡς καί ταύτας τάς συμφοράς καί πολύ δεινοτέρας τούτων ὑπομενετέον ἡμῖν ἐστιν πρίν ὑπέρ μεσσήνης ποιήσασθαι συνθήκας οἵας κελεύουσιν ἡμᾶς. οὐχ οὕτω δ' ἄν προθύμως ἐπί τόν πόλεμον ὑμᾶς παρεκάλουν, εἰ μή τήν εἰρήνην ἑώρων ἐξ ὧν μέν ἐγώ λέγω καλήν καί βεβαίαν γενησομένην, ἐξ ὧν δ' ἔνιοί τινες συμ βουλεύουσιν οὐ μόνον αἰσχράν ἐσομένην, ἀλλ' οὐδέ χρόνον οὐδένα παραμενοῦσαν. ἤν γάρ παρακατοικισώμεθα τούς εἵλωτας καί τήν πόλιν ταύτην περιίδωμεν αὐξηθεῖσαν, τίς οὐκ οἶδεν ὅτι πάντα τόν βίον ἐν ταραχαῖς καί κινδύνοις διατελοῦμεν ὄντες; ὥσθ' οἱ περί ἀσφαλείας διαλεγόμενοι λελήθασιν αὑτούς τήν μέν εἰρήνην ὀλίγας ἡμέρας ἡμῖν ποιοῦντες, τόν δέ πόλεμον εἰς ἅπαντα τόν χρόνον κατασκευάζοντες. ἡδέως δ' ἄν αὐτῶν πυθοίμην ὑπέρ τίνων οἴονται χρῆναι μαχομένους ἡμᾶς ἀποθνῄσκειν: οὐχ ὅταν οἱ πολέμιοι προστάττωσίν τι παρά τό δίκαιον καί τῆς χώρας ἀποτέμνωνται καί τούς οἰκέτας ἐλευθερῶσιν, καί τούτους μέν κατοικίζωσιν εἰς ταύτην ἥν ἡμῖν οἱ πατέρες κατέλιπον, ἡμᾶς δέ μή μόνον τῶν ὄντων ἀποστερῶσιν, ἀλλά καί πρός τοῖς ἄλλοις κακοῖς εἰς ὀνείδη καθιστῶσιν; ἐγώ μέν γάρ ὑπέρ τούτων οὐ μόνον πόλεμον, ἀλλά καί φυγάς καί θανάτους οἶμαι προσήκειν ἡμῖν ὑπομένειν: πολύ γάρ κρεῖττον ἐν ταῖς δόξαις αἷς ἔχομεν τελευτῆσαι τόν βίον μᾶλλον ἤ ζῆν ἐν ταῖς ἀτιμίαις ἅς ληψόμεθα ποιήσαντες ἅ προστάττουσιν ἡμῖν. ὅλως δ' εἰ δεῖ μηδέν ὑποστειλάμενον εἰπεῖν, αἱρετώτερον ἡμῖν ἐστιν ἀναστάτοις γενέσθαι μᾶλλον ἤ καταγελάστοις ὑπό τῶν ἐχθρῶν. τούς γάρ ἐν ἀξιώμασιν καί φρονήμασιν τηλικούτοις βεβιωκότας δυοῖν δεῖ θάτερον, ἤ πρωτεύειν ἐν τοῖς ἕλλησιν, ἤ παντάπασιν ἀνῃρῆσθαι μηδέν ταπεινόν διαπραξαμένους, ἀλλά καλήν τήν τελευτήν τοῦ βίου ποιησαμένους. ἅ χρή διαλογισαμένους μή φιλοψυχεῖν, μηδ' ἐπακολουθεῖν ταῖς τῶν συμμάχων γνώμαις, ὧν ἡγεῖσθαι πρότερον ἠξιοῦμεν, ἀλλ' αὐτούς σκεψαμένους ἑλέσθαι μή τό τούτοις ῥᾷστον, ἀλλ' ὅ πρέπον ἔσται τῇ λακεδαίμονι καί τοῖς πεπραγμένοις ἡμῖν. περί γάρ τῶν αὐτῶν οὐχ ὁμοίως ἅπασιν βουλευτέον, ἀλλ' ὡς ἄν ἐξ ἀρχῆς ἕκαστοι τοῦ βίου ποιήσωνται τήν ὑπόθεσιν. ἐπιδαυρίοις μέν οὖν καί κορινθίοις καί φλειασίοις οὐδείς ἄν ἐπιπλήξειεν, εἰ μηδενός ἄλλου φροντίζοιεν ἤ τοῦ διαγενέσθαι καί περιποιῆσαι σφᾶς αὐτούς: λακεδαιμονίους δ' οὐχ οἷόν τ' ἐστίν ἐκ παντός τρόπου ζητεῖν τήν σωτηρίαν, ἀλλ' ἄν μή προσῇ τό καλῶς τῷ σώζεσθαι, τόν θάνατον ἡμῖν μετ' εὐδοξίας αἱρετέον ἐστίν. τοῖς γάρ ἀρετῆς ἀμφισβητοῦσιν ὑπέρ οὐδενός οὕτω σπουδαστέον ὡς ὑπέρ τοῦ μηδέν αἰσχρόν φανῆναι πράττοντας. εἰσίν δ' αἱ τῶν πόλεων κακίαι καταφανεῖς οὐχ ἧττον ἐν τοῖς τοιούτοις βουλεύμασιν ἤ τοῖς ἐν τῷ πολέμῳ κινδύνοις. τῶν μέν γάρ ἐκεῖ γιγνομένων τό πλεῖστον μέρος τῇ τύχῃ μέτεστιν, τό δ' ἐνθάδε γνωσθέν αὐτῆς τῆς διανοίας σημεῖόν ἐστιν. ὥσθ' ὁμοίως ἡμῖν φιλονικητέον ἐστίν ὑπέρ τῶν ἐνθάδε ψηφισθησομένων ὥσπερ ὑπέρ τῶν ἐν τοῖς ὅπλοις ἀγώνων. θαυμάζω δέ τῶν ὑπέρ μέν τῆς ἰδίας δόξης ἀποθνῄσκειν ἐθελόντων, ὑπέρ δέ τῆς κοινῆς μή τήν αὐτήν γνώμην ἐχόντων: ὑπέρ ἧς ὁτιοῦν πάσχειν ἄξιον ὥστε μή καταισχῦναι τήν πόλιν, μηδέ περιιδεῖν τήν τάξιν λιποῦσαν εἰς ἥν οἱ πατέρες κατέστησαν αὐτήν. πολλῶν δέ πραγμάτων ἡμῖν καί δεινῶν ἐφεστώτων ἅ δεῖ διαφυγεῖν, ἐκεῖνο μάλιστα φυλακτέον, ὅπως μηδέν ἀνάνδρως φανησόμεθα διαπραττόμενοι μηδέ συγχωροῦντες τοῖς πολεμίοις παρά τό δίκαιον. αἰσχρόν γάρ τούς ἄρξαι τῶν ἑλλήνων ἀξιωθέντας ὀφθῆναι τό προσταττόμενον ποιοῦντας, καί τοσοῦτον ἀπολειφθῆναι τῶν προγόνων ὥστε τούς μέν ὑπέρ τοῦ τοῖς ἄλλοις ἐπιτάττειν ἐθέλειν ἀποθνῄσκειν, ἡμᾶς δ' ὑπέρ τοῦ μή ποιεῖν τό κελευόμενον μή τολμᾶν διακινδυνεύειν. ἄξιον δέ καί τήν ὀλυμπιάδα καί τάς ἄλλας αἰσχυνθῆναι πανηγύρεις, ἐν αἷς ἕκαστος ἡμῶν ζηλωτότερος ἦν καί θαυμαστότερος τῶν ἀθλητῶν τῶν ἐν τοῖς ἀγῶσι τάς νίκας ἀναιρουμένων. εἰς ἅς τίς ἄν ἐλθεῖν τολμήσειεν, ἀντί μέν τοῦ τιμᾶσθαι καταφρονηθησόμενος, ἀντί δέ τοῦ περίστατος ὑπό πάντων δι' ἀρετήν εἶναι περίβλεπτος ὑπό τῶν αὐτῶν ἐπί κακίᾳ γενησόμενος, ἔτι δέ πρός τούτοις ὀψόμενος μέν τούς οἰκέτας ἀπό τῆς χώρας ἧς οἱ πατέρες ἡμῖν κατέλιπον ἀπαρχάς καί θυσίας μείζους ἡμῶν ποιουμένους, ἀκουσόμενος δ' αὐτῶν τοιαύταις βλασφημίαις χρωμένων οἵαις περ εἰκός τούς χαλεπώτερον μέν τῶν ἄλλων δεδουλευκότας, ἐξ ἴσου δέ νῦν τάς συνθήκας τοῖς δεσπόταις πεποιημένους; ἐφ' αἷς ἕκαστος ἡμῶν οὕτως ἄν ἀλγήσειεν, ὡς οὐδείς ἄν τῶν ζώντων διά λόγου δηλώσειεν. ὑπέρ ὧν χρή βουλεύεσθαι καί μή τότ' ἀγανακτεῖν ὅτ' οὐδέν ὑμῖν ἔσται πλέον, ἀλλά νῦν σκοπεῖν ὅπως μηδέν συμβήσεται τοιοῦτον. ὡς ἔστιν ἕν τῶν αἰσχρῶν πρότερον μέν μηδέ τάς τῶν ἐλευθέρων ἰσηγορίας ἀνέχεσθαι, νῦν δέ καί τήν τῶν δούλων παρρησίαν ὑπομένοντας φαίνεσθαι. δόξομεν γάρ τόν παρελθόντα χρόνον ἀλαζονεύεσθαι, καί τήν μέν φύσιν ὅμοιοι τοῖς ἄλλοις εἶναι, ταῖς δ' αὐθαδείαις καί ταῖς σεμνότησιν οὐκ ἀληθινῶς, ἀλλά καταπεπλασμένως χρῆσθαι. μηδέν οὖν ἐνδῶμεν τοιοῦτον τοῖς εἰθισμένοις ἡμᾶς κακολογεῖν, ἀλλά τούς λόγους αὐτῶν ἐξελέγξαι πειραθῶμεν, ὅμοιοι γενόμενοι τοῖς τῶν προγόνων ἔργοις. ἀναμνήσθητε δέ τῶν ἐν διπαίᾳ πρός ἀρκάδας ἀγωνισαμένων, οὕς φασιν ἐπί μιᾶς ἀσπίδος παραταξαμένους τρόπαιον στῆσαι πολλῶν μυριαδῶν, καί τῶν τριακοσίων τῶν ἐν θυρέαις ἅπαντας ἀργείους μάχῃ νικησάντων, καί τῶν χιλίων τῶν εἰς θερμοπύλας ἀπαντησάντων, οἵ πρός ἑβδομήκοντα μυριάδας τῶν βαρβάρων συμβαλόντες οὐκ ἔφυγον οὐδ' ἡττήθησαν, ἀλλ' ἐνταῦθα τόν βίον ἐτελεύτησαν οὗπερ ἐτάχθησαν, τοιούτους αὑτούς παρασχόντες ὥστε τούς μετά τέχνης ἐγκωμιάζοντας μή δύνασθαι τούς ἐπαίνους ἐξισῶσαι ταῖς ἐκείνων ἀρεταῖς. ἁπάντων οὖν τούτων ἀναμνησθέντες ἐρρωμενέστερον ἀντιλαβώμεθα τοῦ πολέμου καί μή περιμένωμεν ὡς ἄλλων τινῶν τάς παρούσας ἀτυχίας ἰασομένων, ἀλλ' ἐπειδή περ ἐφ' ἡμῶν γεγόνασιν, ἡμεῖς αὐτάς καί διαλῦσαι πειραθῶμεν. χρή δέ τούς ἄνδρας τούς ἀγαθούς ἐν τοῖς τοιούτοις καιροῖς φαίνεσθαι διαφέροντας: αἱ μέν γάρ εὐτυχίαι καί τοῖς φαύλοις τῶν ἀνθρώπων τάς κακίας συγκρύπτουσιν, αἱ δέ δυσπραξίαι ταχέως καταφανεῖς ποιοῦσιν ὁποῖοί τινες ἕκαστοι τυγχάνουσιν ὄντες: ἐν αἷς ἡμῖν ἐπιδεικτέον ἐστίν εἴ τι τῶν ἄλλων ἄμεινον τεθράμμεθα καί πεπαιδεύμεθα πρός ἀρετήν. ἔστι δ' οὐδέν ἀνέλπιστον ἐκ τῶν νῦν παρόντων συμβῆναί τι τῶν δεόντων ἡμῖν. οἶμαι γάρ ὑμᾶς οὐκ ἀγνοεῖν ὅτι πολλαί πράξεις ἤδη τοιαῦται γεγόνασιν, ἅς ἐν ἀρχῇ μέν ἅπαντες ὑπέλαβον εἶναι συμφοράς καί τοῖς παθοῦσιν συνηχθέσθησαν, ὕστερον δέ τάς αὐτάς ταύτας ἔγνωσαν μεγίστων ἀγαθῶν αἰτίας γεγενημένας. καί τί δεῖ τά πόρρω λέγειν; ἀλλά καί νῦν τάς πόλεις τάς γε πρωτευούσας, λέγω δέ τήν ἀθηναίων καί θηβαίων, εὕροιμεν ἄν οὐκ ἐκ τῆς εἰρήνης μεγάλην ἐπίδοσιν λαβούσας, ἀλλ' ἐξ ὧν ἐν τῷ πολέμῳ προδυστυχήσασαι πάλιν αὑτάς ἀνέλαβον, ἐκ δέ τούτων τήν μέν ἡγεμόνα τῶν ἑλλήνων καταστᾶσαν, τήν δ' ἐν τῷ παρόντι τηλικαύτην γεγενημένην ὅσην οὐδείς πώποτ' ἔσεσθαι προσεδόκησεν: αἱ γάρ ἐπιφάνειαι καί λαμπρότητες οὐκ ἐκ τῆς ἡσυχίας, ἀλλ' ἐκ τῶν ἀγώνων γίγνεσθαι φιλοῦσιν. ὧν ἡμᾶς ὀρέγεσθαι προσήκει, μήτε τῶν σωμάτων μήτε τῆς ψυχῆς μήτε τῶν ἄλλων ὧν ἔχομεν μηδενός φειδομένους. ἤν γάρ κατορθώσωμεν καί τήν πόλιν εἰς ταὐτά καταστῆσαι δυνηθῶμεν ἐξ ὧνπερ ἐκπέπτωκεν, καί τῶν προγεγενημένων μᾶλλον θαυμασθησόμεθα, καί τοῖς ἐπιγιγνομένοις οὐδεμίαν ὑπερβολήν ἀνδραγαθίας καταλείψομεν, ἀλλά καί τούς βουλομένους εὐλογεῖν ἡμᾶς ἀπορεῖν ποιήσομεν ὅ τι τῶν πεπραγμένων ἡμῖν ἄξιον ἐροῦσιν. δεῖ δέ μηδέ τοῦτο λανθάνειν ὑμᾶς, ὅτι πάντες τῷ συλλόγῳ τούτῳ καί τοῖς γνωσθησομέ νοις ὑφ' ἡμῶν προσέχουσι τόν νοῦν. ὥσπερ οὖν ἐν κοινῷ θεάτρῳ τῶν ἑλλήνων διδούς ἔλεγχον ἕκαστος ὑμῶν τῆς αὑτοῦ φύσεως, οὕτω διακείσθω τήν γνώμην. ἔστιν δ' ἁπλοῦν τό καλῶς βουλεύσασθαι περί τούτων. ἤν μέν γάρ ἐθέλωμεν ἀποθνῄσκειν ὑπέρ τῶν δικαίων, οὐ μόνον εὐδοκιμήσομεν, ἀλλά καί τόν ἐπίλοιπον χρόνον ἀσφαλῶς ἡμῖν ἐξέσται ζῆν: εἰ δέ φοβησόμεθα τούς κινδύνους, εἰς πολλάς ταραχάς καταστήσομεν ἡμᾶς αὐτούς. παρακαλέσαντες οὖν ἀλλήλους ἀποδῶμεν τά τροφεῖα τῇ πατρίδι, καί μή περιίδωμεν ὑβρισθεῖσαν τήν λακεδαίμονα καί καταφρονηθεῖσαν, μηδέ ψευσθῆναι ποιήσωμεν τῶν ἐλπίδων τούς εὔνους ἡμῖν ὄντας, μηδέ περί πλείονος φανῶμεν ποιούμενοι τό ζῆν τοῦ παρά πᾶσιν ἀνθρώποις εὐδοκιμεῖν, ἐνθυμηθέντες ὅτι κάλλιόν ἐστιν ἀντί θνητοῦ σώματος ἀθάνατον δόξαν ἀντικαταλλάξασθαι, καί ψυχῆς, ἥν οὐχ ἕξομεν ὀλίγων ἐτῶν, πρίασθαι τοιαύτην εὔκλειαν, ἥ πάντα τόν αἰῶνα τοῖς ἐξ ἡμῶν γενομένοις παραμενεῖ, πολύ μᾶλλον ἤ μικροῦ χρόνου γλιχομένους μεγάλαις αἰσχύναις ἡμᾶς αὐτούς περιβαλεῖν. ἡγοῦμαι δ' οὕτως ἄν ὑμᾶς μάλιστα παροξυνθῆναι πρός τόν πόλεμον, εἰ ταῖς διανοίαις ὥσπερ παρεστῶτας ἴδοιτε τούς γονέας καί τούς παῖδας τούς ἡμετέρους αὐτῶν, τούς μέν παρακελευομένους μή καταισχῦναι τό τῆς σπάρτης ὄνομα, μηδέ τούς νόμους ἐν οἷς ἐπαιδεύθημεν, μηδέ τάς μάχας τάς ἐφ' αὑτῶν γενομένας, τούς δ' ἀπαιτοῦντας τήν χώραν ἥν οἱ πρόγονοι κατέλιπον, καί τήν δυναστείαν τήν ἐν τοῖς ἕλλησιν καί τήν ἡγεμονίαν ἥνπερ αὐτοί παρά τῶν πατέρων παρελάβομεν: πρός οὕς οὐδέν ἄν ἔχοιμεν εἰπεῖν, ὡς οὐκ ἀμφότεροι δίκαια τυγχάνουσι λέγοντες. οὐκ οἶδ' ὅ τι δεῖ μακρολογεῖν πλήν τοσοῦτον, ὅτι πλείστων τῇ πόλει ταύτῃ πολέμων καί κινδύνων γεγενημένων οὐδεπώποθ' οἱ πολέμιοι τρόπαιον ἡμῶν ἔστησαν ἡγουμένου βασιλέως ἐκ τῆς οἰκίας τῆς ἡμετέρας. ἔστιν δέ νοῦν ἐχόντων ἀνδρῶν, οἷσπερ ἄν ἐν ταῖς μάχαις ἡγεμόσιν χρώμενοι κατορθῶσιν, τούτοις καί περί τῶν μελλόντων κινδύνων συμβουλεύουσιν μᾶλλον ἤ τοῖς ἄλλοις πείθεσθαι. [17] {work} {περι τησ ειρηνησ} ἅπαντες μέν εἰώθασιν οἱ παριόντες ἐνθάδε ταῦτα μέγιστα φάσκειν εἶναι καί μάλιστα σπουδῆς ἄξια τῇ πόλει περί ὧν ἄν αὐτοί μέλλωσι συμβουλεύσειν: οὐ μήν ἀλλ' εἰ καί περί ἄλλων τινῶν πραγμάτων ἥρμοσεν τοιαῦτα προειπεῖν, δοκεῖ μοι πρέπειν καί περί τῶν νῦν παρόντων ἐντεῦθεν ποιήσασθαι τήν ἀρχήν. ἥκομεν γάρ ἐκκλησιάσοντες περί πολέμου καί εἰρήνης, ἅ μεγίστην ἔχει δύναμιν ἐν τῷ βίῳ τῷ τῶν ἀνθρώπων, καί περί ὧν ἀνάγκη τούς ὀρθῶς βουλευομένους ἄμεινον τῶν ἄλλων πράττειν. τό μέν οὖν μέγεθος ὑπέρ ὧν συνεληλύθαμεν τηλικοῦτόν ἐστιν. ὁρῶ δ' ὑμᾶς οὐκ ἐξ ἴσου τῶν λεγόντων τήν ἀκρόασιν ποιουμένους, ἀλλά τοῖς μέν προσέχοντας τόν νοῦν, τῶν δ' οὐδέ τήν φωνήν ἀνεχομένους. καί θαυμαστόν οὐδέν ποιεῖτε: καί γάρ τόν ἄλλον χρόνον εἰώθατε πάντας τούς ἄλλους ἐκβάλλειν πλήν τούς συναγορεύοντας ταῖς ὑμετέραις ἐπιθυμίαις. ἅ καί δικαίως ἄν τις ὑμῖν ἐπιτιμήσειεν, ὅτι συνειδότες πολλούς καί μεγάλους οἴκους ὑπό τῶν κολακευόντων ἀναστάτους γεγενημένους καί μισοῦντες ἐπί τῶν ἰδίων τούς ταύτην ἔχοντας τήν τέχνην, ἐπί τῶν κοινῶν οὐχ ὁμοίως διάκεισθε πρός αὐτούς, ἀλλά κατηγοροῦντες τῶν προσιεμένων καί χαιρόντων τοῖς τοιούτοις αὐτοί φαίνεσθε μᾶλλον τούτοις πιστεύοντες ἤ τοῖς ἄλλοις πολίταις. καί γάρ τοι πεποιήκατε τούς ῥήτορας μελετᾶν καί φιλοσοφεῖν οὐ τά μέλλοντα τῇ πόλει συνοίσειν, ἀλλ' ὅπως ἀρέσκοντας ὑμῖν λόγους ἐροῦσιν. ἐφ' οὕς καί νῦν τό πλῆθος αὐτῶν ἐρρύηκεν. πᾶσι γάρ ἦν φανερόν ὅτι μᾶλλον ἡσθήσεσθε τοῖς παρακαλοῦσιν ὑμᾶς ἐπί τόν πόλεμον ἤ τοῖς περί τῆς εἰρήνης συμβουλεύουσιν. οἱ μέν γάρ προσδοκίαν ἐμποιοῦσιν ὡς καί τάς κτήσεις τάς ἐν ταῖς πόλεσιν κομιούμεθα καί τήν δύναμιν ἀναληψόμεθα πάλιν ἥν πρότερον ἐτυγχάνομεν ἔχοντες: οἱ δ' οὐδέν τοιοῦτον ὑποτείνουσιν, ἀλλ' ὡς ἡσυχίαν ἔχειν δεῖ καί μή μεγάλων ἐπιθυμεῖν παρά τό δίκαιον, ἀλλά στέργειν τοῖς παροῦσιν, ὅ χαλεπώτατον πάντων τοῖς πλείστοις τῶν ἀνθρώπων ἐστίν. οὕτω γάρ ἐξηρτήμεθα τῶν ἐλπίδων καί πρός τάς δοκούσας εἶναι πλεονεξίας ἀπλήστως ἔχομεν, ὥστ' οὐδ' οἱ κεκτημένοι τούς μεγίστους πλούτους μένειν ἐπί τούτοις ἐθέλουσιν, ἀλλ' ἀεί τοῦ πλείονος ὀρεγόμενοι περί τῶν ὑπαρχόντων κινδυνεύουσιν. ὅπερ ἄξιόν ἐστιν δεδιέναι, μή καί νῦν ἡμεῖς ἔνοχοι γενώμεθα ταύταις ταῖς ἀνοίαις: λίαν γάρ τινές μοι δοκοῦσιν ὡρμῆσθαι πρός τόν πόλεμον, ὥσπερ οὐ τῶν τυχόντων συμβεβουλευκότων, ἀλλά τῶν θεῶν ἀκηκοότες ὅτι κατορθώσομεν ἅπαντα καί ῥᾳδίως ἐπικρατήσομεν τῶν ἐχθρῶν. χρή δέ τούς νοῦν ἔχοντας περί μέν ὧν ἴσασιν, μή βουλεύεσθαι_περίεργον γάρ_, ἀλλά πράττειν ὡς ἐγνώκασιν, περί ὧν δ' ἄν βουλεύωνται, μή νομίζειν εἰδέναι τό συμβησόμενον, ἀλλ' ὡς δόξῃ μέν χρωμένους, ὅ τι ἄν τύχῃ δέ γενησόμενον, οὕτω διανοεῖσθαι περί αὐτῶν. ὧν ὑμεῖς οὐδέτερον τυγχάνετε ποιοῦντες ἀλλ' ὡς οἷόν τε ταραχωδέστατα διάκεισθε. συνεληλύθατε μέν γάρ ὡς δέον ὑμᾶς ἐξ ἁπάντων τῶν ῥηθέντων ἐκλέξασθαι τό βέλτιστον, ὥσπερ δ' ἤδη σαφῶς εἰδότες ὅ πρακτέον ἐστίν, οὐκ ἐθέλετ' ἀκούειν πλήν τῶν πρός ἡδονήν δημηγορούντων. καίτοι προσῆκεν ὑμᾶς, εἴπερ ἠβούλεσθε ζητεῖν τό τῇ πόλει συμφέρον, μᾶλλον τοῖς ἐναντιουμένοις ταῖς ὑμετέραις γνώμαις προσέχειν τόν νοῦν ἤ τοῖς καταχαριζομένοις, εἰδότας ὅτι τῶν ἐνθάδε παριόντων οἱ μέν ἅ βούλεσθε λέγοντες ῥᾳδίως ἐξαπατᾶν δύνανται_τό γάρ πρός χάριν ῥηθέν ἐπισκοτεῖ τῷ καθορᾶν ὑμᾶς τό βέλτιστον, _ὑπό δέ τῶν μή πρός ἡδονήν συμβουλευόντων οὐδέν ἄν πάθοιτε τοιοῦτον: οὐ γάρ ἔστιν ὅπως ἄν μεταπεῖσαι δυνηθεῖεν ὑμᾶς, μή φανερόν τό συμφέρον ποιήσαντες. χωρίς δέ τούτων πῶς ἄν ἄνθρωποι καλῶς δυνηθεῖεν ἤ κρῖναι περί τῶν γεγενημένων ἤ βουλεύσασθαι περί τῶν μελλόντων, εἰ μή τούς μέν λόγους τούς τῶν ἐναντιουμένων παρ' ἀλλήλους ἐξετάζοιεν, αὐτοί δ' αὑτούς κοινούς ἀμφοτέροις ἀκροατάς παράσχοιεν; θαυμάζω δέ τῶν τε πρεσβυτέρων, εἰ μηκέτι μνημονεύουσιν, καί τῶν νεωτέρων, εἰ μηδενός ἀκηκόασιν, ὅτι διά μέν τούς παραινοῦντας ἀντέχεσθαι τῆς εἰρήνης οὐδέν πώποτε κακόν ἐπάθομεν, διά δέ τούς ῥᾳδίως τόν πόλεμον αἱρουμένους πολλαῖς ἤδη καί μεγάλαις συμφοραῖς περιεπέσομεν. ὧν ἡμεῖς οὐδεμίαν ποιούμεθα μνείαν, ἀλλ' ἑτοίμως ἔχομεν, μηδέν εἰς τοὔμπροσθεν ἡμῖν αὐτοῖς πράττοντες, τριήρεις πληροῦν καί χρημάτων εἰσφο ράς ποιεῖσθαι καί βοηθεῖν καί πολεμεῖν οἷς ἄν τύχωμεν, ὥσπερ ἐν ἀλλοτρίᾳ τῇ πόλει κινδυνεύοντες. τούτων δ' αἴτιόν ἐστιν ὅτι, προσῆκον ὑμᾶς ὁμοίως ὑπέρ τῶν κοινῶν ὥσπερ ὑπέρ τῶν ἰδίων σπουδάζειν, οὐ τήν αὐτήν γνώμην ἔχετε περί αὐτῶν, ἀλλ' ὅταν μέν ὑπέρ τῶν ἰδίων βουλεύησθε, ζητεῖτε συμβούλους τούς ἄμεινον φρονοῦντας ὑμῶν αὐτῶν, ὅταν δ' ὑπέρ τῆς πόλεως ἐκκλησιάζητε, τοῖς μέν τοιούτοις ἀπιστεῖτε καί φθονεῖτε, τούς δέ πονηροτάτους τῶν ἐπί τό βῆμα παριόντων ἀσκεῖτε καί νομίζετε δημοτικωτέρους εἶναι τούς μεθύοντας τῶν νηφόντων καί τούς νοῦν οὐκ ἔχοντας τῶν εὖ φρονούντων καί τούς τά τῆς πόλεως διανεμομένους τῶν ἐκ τῆς ἰδίας οὐσίας ὑμῖν λειτουργούντων. ὥστ' ἄξιον θαυμάζειν, εἴ τις ἐλπίζει τήν πόλιν τοιούτοις συμβούλοις χρωμένην ἐπί τό βέλτιον ἐπιδώσειν. ἐγώ δ' οἶδα μέν διότι πρόσαντές ἐστιν ἐναντιοῦσθαι ταῖς ὑμετέραις διανοίαις, καί ὅτι δημοκρατίας οὔσης οὐκ ἔστι παρρησία, πλήν ἐνθάδε μέν τοῖς ἀφρονεστάτοις καί μηδέν ὑμῶν φροντίζουσιν, ἐν δέ τῷ θεάτρῳ τοῖς κωμῳδοδιδασκάλοις: ὅ καί πάντων ἐστίν δεινότατον, ὅτι τοῖς μέν ἐκφέρουσιν εἰς τούς ἄλλους ἕλληνας τά τῆς πόλεως ἁμαρτήματα τοσαύτην ἔχετε χάριν ὅσην οὐδέ τοῖς εὖ ποιοῦσιν, πρός δέ τούς ἐπιπλήττοντας καί νουθετοῦντας ὑμᾶς οὕτω διατίθεσθε δυσκόλως ὥσπερ πρός τούς κακόν τι τήν πόλιν ἐργαζομένους. ὅμως δέ καί τούτων ὑπαρχόντων οὐκ ἄν ἀποσταίην ὧν διενοήθην. παρελήλυθα γάρ οὐ χαριούμενος ὑμῖν οὐδέ χειροτονίαν μνηστεύσων, ἀλλ' ἀποφανού μενος ἅ τυγχάνω γιγνώσκων πρῶτον μέν περί ὧν οἱ πρυτάνεις προτιθέασιν, ἔπειτα περί τῶν ἄλλων τῶν τῆς πόλεως πραγμάτων: οὐδέν γάρ ὄφελος ἔσται τῶν νῦν περί τῆς εἰρήνης γνωσθέντων, ἤν μή καί περί τῶν λοιπῶν ὀρθῶς βουλευσώμεθα. φημί δ' οὖν χρῆναι ποιεῖσθαι τήν εἰρήνην μή μόνον πρός χίους καί ῥοδίους καί βυζαντίους, ἀλλά πρός ἅπαντας ἀνθρώπους, καί χρῆσθαι ταῖς συνθήκαις μή ταύταις αἷς νῦν τινες γεγράφασιν, ἀλλά ταῖς γενομέναις μέν πρός βασιλέα καί λακεδαιμονίους, προσταττούσαις δέ τούς ἕλληνας αὐτονόμους εἶναι καί τάς φρουράς ἐκ τῶν ἀλλοτρίων πόλεων ἐξιέναι καί τήν αὑτῶν ἔχειν ἑκάστους. τούτων γάρ οὔτε δικαιοτέρας εὑρήσομεν οὔτε μᾶλλον τῇ πόλει συμφερούσας. ἤν μέν οὖν ἐνταῦθα καταλίπω τόν λόγον, οἶδ' ὅτι δόξω τήν πόλιν ἐλαττοῦν, εἰ θηβαῖοι μέν ἕξουσιν θεσπιάς καί πλαταιάς καί τάς ἄλλας πόλεις ἅς παρά τούς ὅρκους κατειλήφασιν, ἡμεῖς δ' ἔξιμεν μηδεμιᾶς ἀνάγκης οὔσης ἐξ ὧν τυγχάνομεν ἔχοντες: ἤν δέ διά τέλους ἀκούσητέ μου προσέχοντες τόν νοῦν, οἶμαι πάντας ὑμᾶς καταγνώσεσθαι πολλήν ἄνοιαν καί μανίαν τῶν τήν ἀδικίαν πλεονεξίαν εἶναι νομιζόντων καί τῶν τάς ἀλλοτρίας πόλεις βίᾳ κατεχόντων καί μή λογιζομένων τάς συμφοράς τάς ἐκ τῶν τοιούτων ἔργων γιγνομένας. ταῦτα μέν οὖν διά παντός τοῦ λόγου πειρασόμεθα διδάσκειν ὑμᾶς. περί δέ τῆς εἰρήνης πρῶτον διαλεχθῶμεν καί σκεψώμεθα τί ἄν ἐν τῷ παρόντι γενέσθαι βουληθεῖμεν ἡμῖν. ἤν γάρ ταῦτα καλῶς ὁρισώ μεθα καί νοῦν ἐχόντως, πρός ταύτην τήν ὑπόθεσιν ἀποβλέποντες ἄμεινον βουλευσόμεθα καί περί τῶν ἄλλων. ἆρ' οὖν ἄν ἐξαρκέσειεν ἡμῖν, εἰ τήν τε πόλιν ἀσφαλῶς οἰκοῖμεν καί τά περί τόν βίον εὐπορώτεροι γιγνοίμεθα καί τά τε πρός ἡμᾶς αὐτούς ὁμονοοῖμεν καί παρά τοῖς ἕλλησιν εὐδοκιμοῖμεν; ἐγώ μέν γάρ ἡγοῦμαι τούτων ὑπαρξάντων τελέως τήν πόλιν εὐδαιμονήσειν. ὁ μέν τοίνυν πόλεμος ἁπάντων ἡμᾶς τῶν εἰρημένων ἀπεστέρηκεν: καί γάρ πενεστέρους ἐποίησεν καί πολλούς κινδύνους ὑπομένειν ἠνάγκασεν καί πρός τούς ἕλληνας διαβέβληκεν καί πάντας τρόπους τεταλαιπώρηκεν ἡμᾶς. ἤν δέ τήν εἰρήνην ποιησώμεθα καί τοιούτους ἡμᾶς αὐτούς παράσχωμεν οἵους αἱ κοιναί συνθῆκαι προστάττουσιν, μετά πολλῆς μέν ἀσφαλείας τήν πόλιν οἰκήσομεν, ἀπαλλαγέντες πολέμων καί κινδύνων καί ταραχῆς εἰς ἥν νῦν πρός ἀλλήλους καθέσταμεν, καθ' ἑκάστην δέ τήν ἡμέραν πρός εὐπορίαν ἐπιδώσομεν, ἀναπεπαυμένοι μέν τῶν εἰσφορῶν καί τῶν τριηραρχιῶν καί τῶν ἄλλων τῶν περί τόν πόλεμον λειτουργιῶν, ἀδεῶς δέ γεωργοῦντες καί τήν θάλατταν πλέοντες καί ταῖς ἄλλαις ἐργασίαις ἐπιχειροῦντες αἵ νῦν διά τόν πόλεμον ἐκλελοίπασιν. ὀψόμεθα δέ τήν πόλιν διπλασίας μέν ἤ νῦν τάς προσόδους λαμβάνουσαν, μεστήν δέ γιγνομένην ἐμπόρων καί ξένων καί μετοίκων ὧν νῦν ἐρήμη καθέστηκεν. τό δέ μέγιστον: συμμάχους ἕξομεν ἅπαντας ἀνθρώπους, οὐ βεβιασμένους, ἀλλά πεπεισμένους, οὐδ' ἐν ταῖς μέν ἀσφαλείαις διά τήν δύναμιν ἡμᾶς ὑποδεχομένους, ἐν δέ τοῖς κινδύνοις ἀποστησομένους, ἀλλ' οὕτω διακειμένους ὥσπερ χρή τούς ὡς ἀληθῶς συμμάχους καί φίλους ὄντας. πρός δέ τούτοις ἅ νῦν ἀπολαβεῖν οὐ δυνάμεθα διά πολέμου καί πολλῆς δαπάνης, ταῦτα διά πρεσβείας ῥᾳδίως κομιούμεθα. μή γάρ οἴεσθε μήτε κερσοβλέπτην ὑπέρ χερρονήσου μήτε φίλιππον ὑπέρ ἀμφιπόλεως πολεμήσειν, ὅταν ἴδωσιν ἡμᾶς μηδενός τῶν ἀλλοτρίων ἐφιεμένους. νῦν μέν γάρ εἰκότως φοβοῦνται γείτονα ποιήσασθαι τήν πόλιν ταῖς αὑτῶν δυναστείαις: ὁρῶσιν γάρ ἡμᾶς οὐ στέργοντας ἐφ' οἷς ἄν ἔχωμεν, ἀλλ' ἀεί τοῦ πλείονος ὀρεγομένους: ἤν δέ μεταβαλώμεθα τόν τρόπον καί δόξαν βελτίω λάβωμεν, οὐ μόνον ἀποστήσονται τῆς ἡμετέρας, ἀλλά καί τῆς αὑτῶν προσδώσουσι: λυσιτελεῖ γάρ αὐτοῖς θεραπεύουσιν τήν δύναμιν τήν τῆς πόλεως ἀσφαλῶς ἔχειν τάς αὑτῶν βασιλείας. καί μέν δή καί τῆς θρᾴκης ἡμῖν ἐξέσται τοσαύτην ἀποτεμέσθαι χώραν ὥστε μή μόνον αὐτούς ἄφθονον ἔχειν, ἀλλά καί τοῖς δεομένοις τῶν ἑλλήνων καί δι' ἀπορίαν πλανωμένοις ἱκανόν δύνασθαι βίον παρασχεῖν. ὅπου γάρ ἀθηνόδωρος καί καλλίστρατος, ὁ μέν ἰδιώτης ὤν, ὁ δέ φυγάς, οἰκίσαι πόλεις οἷοί τε γεγόνασιν, ἦ που βουληθέντες ἡμεῖς πολλούς ἄν τόπους τοιούτους κατασχεῖν δυνηθεῖμεν. χρή δέ τούς πρωτεύειν ἐν τοῖς ἕλλησιν ἀξιοῦντας τοιούτων ἔργων ἡγεμόνας γίγνεσθαι πολύ μᾶλλον ἤ πολέμου καί στρατοπέδων ξενικῶν, ὧν νῦν ἐπιθυμοῦντες ἡμεῖς τυγχάνομεν. περί μέν οὖν ὧν οἱ πρέσβεις ἐπαγγέλλονται, καί ταῦθ' ἱκανά καί πόλλ' ἄν ἴσως τις προσθείη τούτοις: ἡγοῦμαι δέ δεῖν ἡμᾶς οὐ μόνον ψηφισαμένους τήν εἰρήνην ἐκ τῆς ἐκκλησίας ἀπελθεῖν, ἀλλά καί βουλευσαμένους ὅπως ἄξομεν αὐτήν καί μή ποιήσομεν ὅπερ εἰώθαμεν, ὀλίγον χρόνον διαλιπόντες πάλιν εἰς τάς αὐτάς καταστησόμεθα ταραχάς, μηδ' ἀναβολήν, ἀλλ' ἀπαλλαγήν εὑρήσομέν τινα τῶν κακῶν τῶν παρόντων. οὐδέν δέ τούτων οἷόν τ' ἐστιν γενέσθαι πρότερον, πρίν ἄν πεισθῆτε τήν μέν ἡσυχίαν ὠφελιμωτέραν καί κερδαλεωτέραν εἶναι τῆς πολυπραγμοσύνης, τήν δέ δικαιοσύνην τῆς ἀδικίας, τήν δέ τῶν ἰδίων ἐπιμέλειαν τῆς τῶν ἀλλοτρίων ἐπιθυμίας. περί ὧν οὐδείς πώποτε τῶν ῥητόρων εἰπεῖν ἐν ὑμῖν ἐτόλμησεν: ἐγώ δέ περί αὐτῶν τούτων τούς πλείστους τῶν λόγων μέλλω ποιεῖσθαι πρός ὑμᾶς: ὁρῶ γάρ τήν εὐδαιμονίαν ἐν τούτοις ἐνοῦσαν, ἀλλ' οὐκ ἐν οἷς νῦν τυγχάνομεν πράττοντες. ἀνάγκη δέ τόν ἔξω τῶν εἰθισμένων ἐπιχειροῦντα δημηγορεῖν καί τάς ὑμετέρας γνώμας μεταστῆσαι βουλόμενον πολλῶν πραγμάτων ἅψασθαι καί διά μακροτέρων τούς λόγους ποιήσασθαι, καί τά μέν ἀναμνῆσαι, τῶν δέ κατηγορῆσαι, τά δ' ἐπαινέσαι, περί δέ τῶν συμβουλεῦσαι: μόλις γάρ ἄν τις ὑμᾶς ἐξ ἁπάντων τούτων ἐπί τό βέλτιον φρονῆσαι δυνηθείη προαγαγεῖν. ἔχει γάρ οὕτως. ἐμοί δοκοῦσιν ἅπαντες μέν ἐπιθυμεῖν τοῦ συμφέροντος καί τοῦ πλέον ἔχειν τῶν ἄλλων, οὐκ εἰδέναι δέ τάς πράξεις τάς ἐπί ταῦτα φερούσας, ἀλλά ταῖς δόξαις διαφέρειν ἀλλήλων: οἱ μέν γάρ ἔχειν ἐπιεικεῖς καί στοχάζεσθαι τοῦ δέοντος δυναμένας, οἱ δ' ὡς οἷόν τε πλεῖστον τοῦ συμφέροντος διαμαρτανούσας. ὅπερ καί τῇ πόλει συμβέβηκεν. ἡμεῖς γάρ οἰόμεθα μέν, ἤν τήν θάλατταν πλέωμεν πολλαῖς τριήρεσι καί βιαζώμεθα τάς πόλεις συντάξεις διδόναι καί συνέδρους ἐνθάδε πέμπειν, διαπράξεσθαί τι τῶν δεόντων: πλεῖστον δέ διεψεύσμεθα τῆς ἀληθείας. ὧν μέν γάρ ἠλπίζομεν, οὐδέν ἀποβέβηκεν, ἔχθραι δ' ἡμῖν ἐξ αὐτῶν καί πόλεμοι καί δαπάναι μεγάλαι γεγόνασιν: εἰκότως: καί γάρ τό πρότερον ἐκ μέν τῆς τοιαύτης πολυπραγμοσύνης εἰς τούς ἐσχάτους κινδύνους κατέστημεν, ἐκ δέ τοῦ δικαίαν τήν πόλιν παρέχειν καί βοηθεῖν τοῖς ἀδικουμένοις καί μή τῶν ἀλλοτρίων ἐπιθυμεῖν παρ' ἑκόντων τῶν ἑλλήνων τήν ἡγεμονίαν ἐλάβομεν: ὧν νῦν ἀλογίστως καί λίαν εἰκῇ πολύν ἤδη χρόνον καταφρονοῦμεν. εἰς τοῦτο γάρ τινες ἀνοίας ἐληλύθασιν ὥσθ' ὑπειλήφασι τήν μέν ἀδικίαν ἐπονείδιστον μέν εἶναι, κερδαλέαν δέ καί πρός τόν βίον τόν καθ' ἡμέραν συμφέρουσαν, τήν δέ δικαιοσύνην εὐδόκιμον μέν, ἀλυσιτελῆ δέ καί μᾶλλον δυναμένην τούς ἄλλους ὠφελεῖν ἤ τούς ἔχοντας αὐτήν, κακῶς εἰδότες ὡς οὔτε πρός χρηματισμόν οὔτε πρός δόξαν οὔτε πρός ἅ δεῖ πράττειν οὔθ' ὅλως πρός εὐδαιμονίαν οὐδέν ἄν συμβάλοιτο τηλικαύτην δύναμιν ὅσην περ ἀρετή καί τά μέρη ταύτης. τοῖς γάρ ἀγαθοῖς οἷς ἔχομεν ἐν τῇ ψυχῇ, τούτοις κτώμεθα καί τάς ἄλλας ὠφελείας, ὧν δεόμενοι τυγχάνομεν: ὥσθ' οἱ τῆς αὑτῶν διανοίας ἀμελοῦντες λελήθασι σφᾶς αὐτούς ἅμα τοῦ τε φρονεῖν ἄμεινον καί τοῦ πράττειν βέλτιον ὀλιγωροῦντες. θαυμάζω δ' εἴ τις οἴεται τούς τήν εὐσέβειαν καί τήν δικαιοσύνην ἀσκοῦντας καρτερεῖν καί μένειν ἐν τούτοις, ἐλπίζοντας ἔλαττον ἕξειν τῶν πονηρῶν, ἀλλ' οὐχ ἡγουμένους καί παρά θεοῖς καί παρ' ἀνθρώποις πλέον οἴσεσθαι τῶν ἄλλων. ἐγώ μέν γάρ πέπεισμαι τούτους μόνους ὧν δεῖ πλεονεκτεῖν, τούς δ' ἄλλους ὧν οὐ βέλτιόν ἐστιν. ὁρῶ γάρ τούς μέν τήν ἀδικίαν προτιμῶντας καί τό λαβεῖν τι τῶν ἀλλοτρίων μέγιστον ἀγαθόν νομίζοντας ὅμοια πάσχοντας τοῖς δελεαζομένοις τῶν ζῴων, καί κατ' ἀρχάς μέν ἀπολαύοντας ὧν ἄν λάβωσιν, ὀλίγῳ δ' ὕστερον ἐν τοῖς μεγίστοις κακοῖς ὄντας, τούς δέ μετ' εὐσεβείας καί δικαιοσύνης ζῶντας ἔν τε τοῖς παροῦσιν χρόνοις ἀσφαλῶς διάγοντας καί περί τοῦ σύμπαντος αἰῶνος ἡδίους τάς ἐλπίδας ἔχοντας. καί ταῦτ' εἰ μή κατά πάντων οὕτως εἴθισται συμβαίνειν, ἀλλά τό γ' ὡς ἐπί τό πολύ τοῦτον γίγνεται τόν τρόπον. χρή δέ τούς εὖ φρονοῦντας, ἐπειδή τό μέλλον ἀεί συνοίσειν οὐ καθορῶμεν, τό πολλάκις ὠφελοῦν, τοῦτο φαίνεσθαι προαιρουμένους. πάντων δ' ἀλογώτατον πεπόνθασιν, ὅσοι κάλλιον μέν ἐπιτήδευμα νομίζουσιν εἶναι καί θεοφιλέστερον τήν δικαιοσύνην τῆς ἀδικίας, χεῖρον δ' οἴονται βιώσεσθαι τούς ταύτῃ χρωμένους τῶν τήν πονηρίαν προῃρημένων. ἠβουλόμην δ' ἄν, ὥσπερ προσῆκόν ἐστιν ἐπαινεῖσθαι τήν ἀρετήν, οὕτω πρόχειρον εἶναι πεῖσαι τούς ἀκούοντας ἀσκεῖν αὐτήν: νῦν δέ δέδοικα μή μάτην τά τοιαῦτα λέγωμεν. διεφθάρμεθα γάρ πολύν ἤδη χρόνον ὑπ' ἀνθρώπων οὐδέν ἀλλ' ἤ φενακίζειν δυναμένων, οἵ τοσοῦτον τοῦ πλήθους καταπεφρονήκασιν ὥσθ' ὁπόταν βουληθῶσιν πόλεμον πρός τινας ἐξενεγκεῖν, αὐτοί χρήματα λαμβάνοντες λέγειν τολμῶσιν ὡς χρή τούς προγόνους μιμεῖσθαι καί μή περιορᾶν ἡμᾶς αὐτούς καταγελωμένους, μηδέ τήν θάλατταν πλέοντας τούς μή τάς συντάξεις ἐθέλοντας ἡμῖν ὑποτελεῖν. ἡδέως ἄν οὖν αὐτῶν πυθοίμην, τίσιν ἡμᾶς τῶν προγεγενημένων κελεύουσιν ὁμοίους γίγνεσθαι, πότερα τοῖς περί τά περσικά γενομένοις ἤ τοῖς πρό τοῦ πολέμου τοῦ δεκελεικοῦ τήν πόλιν διοικήσασιν; εἰ μέν γάρ τούτοις, οὐδέν ἀλλ' ἤ συμβουλεύουσιν ἡμῖν πάλιν περί ἀνδραποδισμοῦ κινδυνεύειν: εἰ δέ τοῖς [ἐν] μαραθῶνι τούς βαρβάρους νικήσασιν καί τοῖς πρό τούτων γενομένοις, πῶς οὐ πάντων ἀναισχυντότατοι τυγχάνουσιν ὄντες, εἰ τούς τότε πολιτευομένους ἐπαινοῦντες τἀναντία πράττειν ἐκείνοις πείθουσιν ἡμᾶς, καί τοιαῦτ' ἐξαμαρτάνειν περί ὧν ἀπορῶ τί ποιήσω, πότερα χρήσωμαι ταῖς ἀληθείαις ὥσπερ περί τῶν ἄλλων, ἤ κατασιωπήσω δείσας τήν πρός ὑμᾶς ἀπέχθειαν; δοκεῖ μέν γάρ μοι βέλτιον εἶναι διαλεχθῆναι περί αὐτῶν, ὁρῶ δ' ὑμᾶς χαλεπώτερον διατιθεμένους πρός τούς ἐπιτιμῶντας ἤ πρός τούς αἰτίους τῶν κακῶν γεγενημένους. οὐ μήν ἀλλ' αἰσχυνθείην ἄν, εἰ φανείην μᾶλλον φροντίζων τῆς ἐμαυτοῦ δόξης ἤ τῆς κοινῆς σωτηρίας. ἐμόν μέν οὖν ἔργον ἐστίν καί τῶν ἄλλων τῶν κηδομένων τῆς πόλεως προαιρεῖσθαι τῶν λόγων μή τούς ἡδίστους, ἀλλά τούς ὠφελιμωτάτους: ὑμᾶς δέ χρή πρῶτον μέν τοῦτο γιγνώσκειν, ὅτι τῶν μέν περί τό σῶμα νοσημάτων πολλαί θεραπεῖαι καί παντοδαπαί τοῖς ἰατροῖς εὕρηνται, ταῖς δέ ψυχαῖς ταῖς ἀγνοούσαις καί γεμούσαις πονηρῶν ἐπιθυμιῶν οὐδέν ἐστιν ἄλλο φάρμακον πλήν λόγος ὁ τολμῶν τοῖς ἁμαρτανομένοις ἐπιπλήττειν, ἔπειθ' ὅτι καταγέλαστόν ἐστιν τάς μέν καύσεις καί τάς τομάς τῶν ἰατρῶν ὑπομένειν ἵνα πλειόνων ἀλγηδόνων ἀπαλλαγῶμεν, τούς δέ λόγους ἀποδοκιμάζειν πρίν εἰδέναι σαφῶς, εἰ τοιαύτην ἔχουσιν τήν δύναμιν ὥστ' ὠφελῆσαι τούς ἀκούοντας. τούτου δ' ἕνεκα ταῦτα προεῖπον, ὅτι περί τῶν λοιπῶν οὐδέν ὑποστειλάμενος, ἀλλά παντάπασιν ἀνειμένως μέλλω τούς λόγους ποιεῖσθαι πρός ὑμᾶς. τίς γάρ ἄλλοθεν ἐπελθών καί μήπω συνδιεφθαρμένος ἡμῖν, ἀλλ' ἐξαίφνης ἐπιστάς τοῖς γιγνομένοις οὐκ ἄν μαίνεσθαι καί παραφρονεῖν ἡμᾶς νομίσειεν; οἵ φιλοτιμούμεθα μέν ἐπί τοῖς τῶν προγόνων ἔργοις καί τήν πόλιν ἐκ τῶν τότε πραχθέντων ἐγκωμιάζειν ἀξιοῦμεν, οὐδέν δέ τῶν αὐτῶν ἐκείνοις πράττομεν, ἀλλά πᾶν τοὐναντίον. οἱ μέν γάρ ὑπέρ τῶν ἑλλήνων τοῖς βαρβάροις πολεμοῦντες διετέλεσαν, ἡμεῖς δέ τούς ἐκ τῆς ἀσίας τόν βίον ποριζομένους ἐκεῖθεν ἀναστήσαντες ἐπί τούς ἕλληνας ἠγάγομεν: κἀκεῖνοι μέν ἐλευθεροῦντες τάς πόλεις τάς ἑλληνίδας καί βοηθοῦντες αὐταῖς τῆς ἡγεμονίας ἠξιώθησαν, ἡμεῖς δέ καταδουλούμενοι καί τἀναντία τοῖς τότε πράττοντες ἀγανακτοῦμεν, εἰ μή τήν αὐτήν τιμήν ἐκείνοις ἕξομεν, οἵ τοσοῦτον ἀπολελείμμεθα καί τοῖς ἔργοις καί ταῖς διανοίαις τῶν κατ' ἐκεῖνον τόν χρόνον γενομένων, ὅσον οἱ μέν ὑπέρ τῆς τῶν ἄλλων σωτηρίας τήν τε πατρίδα τήν αὑτῶν ἐκλιπεῖν ἐτόλμησαν καί μαχόμενοι καί ναυμαχοῦντες τούς βαρβάρους ἐνίκησαν, ἡμεῖς δ' οὐδ' ὑπέρ τῆς ἡμετέρας αὐτῶν πλεονεξίας κινδυνεύειν ἀξιοῦμεν, ἀλλ' ἄρχειν μέν ἁπάντων ζητοῦμεν, στρατεύεσθαι δ' οὐκ ἐθέλομεν, καί πόλεμον μέν μικροῦ δεῖν πρός ἅπαντας ἀνθρώπους ἀναιρούμεθα, πρός δέ τοῦτον οὐχ ἡμᾶς αὐτούς ἀσκοῦμεν, ἀλλ' ἀνθρώπους τούς μέν ἀπόλιδας, τούς δ' αὐτομόλους, τούς δ' ἐκ τῶν ἄλλων κακουργιῶν συνερρυηκότας, οἷς ὁπόταν τις διδῷ πλείω μισθόν, μετ' ἐκείνων ἐφ' ἡμᾶς ἀκολουθήσουσιν. ἀλλ' ὅμως οὕτως αὐτούς ἀγαπῶμεν ὥσθ' ὑπέρ μέν τῶν παίδων τῶν ἡμετέρων, εἰ περί τινας ἐξαμάρτοιεν, οὐκ ἄν ἐθελήσαιμεν δίκας ὑποσχεῖν, ὑπέρ δέ τῆς ἐκείνων ἁρπαγῆς καί βίας καί παρανομίας μελλόντων τῶν ἐγκλημάτων ἐφ' ἡμᾶς ἥξειν οὐχ ὅπως ἀγανακτοῦμεν, ἀλλά καί χαίρομεν ὅταν ἀκούσωμεν αὐτούς τοιοῦτόν τι διαπεπραγμένους. εἰς τοῦτο δέ μωρίας ἐληλύθαμεν ὥστ' αὐτοί μέν ἐνδεεῖς τῶν καθ' ἡμέραν ἐσμέν, ξενοτροφεῖν δ' ἐπικεχειρήκαμεν, καί τούς συμμάχους τούς ἡμετέρους αὐτῶν ἰδίᾳ λυμαινόμεθα καί δασμολογοῦμεν ἵνα τοῖς ἁπάντων ἀνθρώπων κοινοῖς ἐχθροῖς τόν μισθόν ἐκπορίζωμεν. τοσούτῳ δέ χείρους ἐσμέν τῶν προγόνων, οὐ μόνον τῶν εὐδοκιμησάντων, ἀλλά καί τῶν μισηθέντων, ὅσον ἐκεῖνοι μέν εἰ πολεμεῖν πρός τινας ψηφίσαιντο, μεστῆς οὔσης ἀργυρίου καί χρυσίου τῆς ἀκροπόλεως ὅμως ὑπέρ τῶν δοξάντων τοῖς αὑτῶν σώμασιν ᾤοντο δεῖν κινδυνεύειν, ἡμεῖς δ' εἰς τοσαύτην ἀπορίαν ἐληλυθότες καί τοσοῦτοι τό πλῆθος ὄντες ὥσπερ βασιλεύς ὁ μέγας μισθωτοῖς χρώμεθα τοῖς στρατοπέδοις. καί τότε μέν εἰ τριήρεις πληροῖεν, τούς μέν ξένους καί τούς δούλους ναύτας εἰσεβίβαζον, τούς δέ πολίτας μεθ' ὅπλων ἐξέπεμπον: νῦν δέ τοῖς μέν ξένοις ὁπλίταις χρώμεθα, τούς δέ πολίτας ἐλαύνειν ἀναγκάζομεν, ὥσθ' ὁπόταν ἀποβαίνωσιν εἰς τήν τῶν πολεμίων, οἱ μέν ἄρχειν τῶν ἑλλήνων ἀξιοῦντες ὑπηρέσιον ἔχοντες ἐκβαίνουσιν, οἱ δέ, τοιοῦτοι τάς φύσεις ὄντες οἵους ὀλίγῳ πρότερον διῆλθον, μεθ' ὅπλων κινδυνεύουσιν. ἀλλά γάρ τά κατά τήν πόλιν ἄν τις ἰδών καλῶς διοικούμενα περί τῶν ἄλλων θαρρήσειεν, ἀλλ' οὐκ ἄν ἐπ' αὐτοῖς τούτοις μάλιστ' ἀγανακτήσειεν; οἵτινες αὐτόχθονες μέν εἶναί φαμεν καί τήν πόλιν ταύτην προτέραν οἰκισθῆναι τῶν ἄλλων, προσῆκον δ' ἡμᾶς ἅπασιν εἶναι παράδειγμα τοῦ καλῶς καί τεταγμένως πολιτεύεσθαι, χεῖρον καί ταραχωδέστερον τήν ἡμετέραν αὐτῶν διοικοῦμεν τῶν ἄρτι τάς πόλεις οἰκιζόντων, καί σεμνυνόμεθα μέν καί μέγα φρονοῦμεν ἐπί τῷ βέλτιον γεγονέναι τῶν ἄλλων, ῥᾴδιον δέ μεταδίδομεν τοῖς βουλομένοις ταύτης τῆς εὐγενείας ἤ τριβαλλοί καί λευκανοί τῆς αὑτῶν δυσγενείας: πλείστους δέ τιθέμενοι νόμους οὕτως ὀλίγον αὐτῶν φροντίζομεν_ἕν γάρ ἀκούσαντες γνώσεσθε καί περί τῶν ἄλλων_ὥστε, θανάτου τῆς ζημίας ἐπικειμένης ἤν τις ἁλῷ δεκάζων, τούς τοῦτο φανερώτατα ποιοῦντας στρατηγούς χειροτονοῦμεν, καί τόν πλείστους διαφθεῖραι τῶν πολιτῶν δυνηθέντα, τοῦτον ἐπί τά μέγιστα τῶν πραγμάτων καθίσταμεν: σπουδάζοντες δέ περί τήν πολιτείαν οὐχ ἧττον ἤ περί τήν σωτηρίαν ὅλης τῆς πόλεως, καί τήν δημοκρατίαν εἰδότες ἐν μέν ταῖς ἡσυχίαις καί ταῖς ἀσφαλείαις αὐξανομένην καί διαμένουσαν, ἐν δέ τοῖς πολέμοις δίς ἤδη καταλυθεῖσαν, πρός μέν τούς τῆς εἰρήνης ἐπιθυμοῦντας ὡς πρός ὀλιγαρχικούς ὄντας δυσκόλως ἔχομεν, τούς δέ τόν πόλεμον ποιοῦντας ὡς τῆς δημοκρατίας κηδομένους εὔνους εἶναι νομίζομεν: ἐμπειρότατοι δέ λόγων καί πραγμάτων ὄντες οὕτως ἀλογίστως ἔχομεν, ὥστε περί τῶν αὐτῶν τῆς αὐτῆς ἡμέρας οὐ ταὐτά γιγνώσκομεν, ἀλλ' ὧν μέν πρίν εἰς τήν ἐκκλησίαν ἀναβῆναι κατηγοροῦμεν, ταῦτα συνελθόντες χειροτονοῦμεν, οὐ πολύν δέ χρόνον διαλιπόντες τοῖς ἐνθάδε ψηφισθεῖσιν, ἐπειδάν ἀπίωμεν, πάλιν ἐπιτιμῶμεν: προσποιούμενοι δέ σοφώτατοι τῶν ἑλλήνων εἶναι, τοιούτοις χρώμεθα συμβούλοις ὧν οὐκ ἔστιν ὅστις οὐκ ἄν καταφρονήσειεν, καί τούς αὐτούς τούτους κυρίους ἁπάντων τῶν κοινῶν καθίσταμεν, οἷς οὐδείς ἄν οὐδέν τῶν ἰδίων ἐπιτρέψειεν. ὅ δέ πάντων σχετλιώτατον: οὕς γάρ ὁμολογήσαιμεν ἄν πονηροτάτους εἶναι τῶν πολιτῶν, τούτους πιστοτάτους φύλακας ἡγούμεθα τῆς πολιτείας εἶναι, καί τούς μέν μετοίκους τοιούτους εἶναι νομίζομεν οἵους περ ἄν τούς προστάτας νέμωσιν, αὐτοί δ' οὐκ οἰόμεθα τήν αὐτήν λήψεσθαι δόξαν τοῖς προεστῶσιν ἡμῶν. τοσοῦτον δέ διαφέρομεν τῶν προγόνων, ὅσον ἐκεῖνοι μέν τούς αὐτούς προστάτας τε τῆς πόλεως ἐποιοῦντο καί στρατηγούς ᾑροῦντο, νομίζοντες τόν ἐπί τοῦ βήματος τά βέλτιστα συμβουλεῦσαι δυνάμενον, τόν αὐτόν τοῦτον ἄριστ' ἄν βου λεύσασθαι καί καθ' αὑτόν γενόμενον, ἡμεῖς δέ τοὐναντίον τούτων ποιοῦμεν: οἷς μέν γάρ περί τῶν μεγίστων συμβούλοις χρώμεθα, τούτους μέν οὐκ ἀξιοῦμεν στρατηγούς χειροτονεῖν ὡς νοῦν οὐκ ἔχοντας, οἷς δ' οὐδείς ἄν οὔτε περί τῶν ἰδίων οὔτε περί τῶν κοινῶν συμβουλεύσαιτο, τούτους δ' αὐτοκράτορας ἐκπέμπομεν ὡς ἐκεῖ σοφωτέρους ἐσομένους καί ῥᾷον βουλευσομένους περί τῶν ἑλληνικῶν πραγμάτων ἤ περί τῶν ἐνθάδε προτιθεμένων. λέγω δέ ταῦτ' οὐ κατά πάντων, ἀλλά κατά τῶν ἐνόχων τοῖς λεγομένοις ὄντων. ἐπιλίποι δ' ἄν με τό λοιπόν μέρος τῆς ἡμέρας, εἰ πάσας τάς πλημμελείας τάς ἐν τοῖς πράγμασιν ἐγγεγενημένας ἐξετάζειν ἐπιχειροίην. τάχ' οὖν ἄν τις τῶν σφόδρα τοῖς λεγομένοις ἐνόχων ὄντων ἀγανακτήσας ἐρωτήσειεν: «πῶς, εἴπερ οὕτω κακῶς βουλευόμεθα, σωζόμεθα καί δύναμιν οὐδεμιᾶς πόλεως ἐλάττω κεκτημένοι τυγχάνομεν;» ἐγώ δέ πρός ταῦτ' ἀποκριναίμην ἄν, ὅτι τούς ἀντιπάλους ἔχομεν οὐδέν βέλτιον ἡμῶν φρονοῦντας. εἰ γάρ μετά τήν μάχην ἥν ἐνίκησαν θηβαῖοι λακεδαιμονίους, ἐκεῖνοι μέν ἐλευθερώσαντες τήν πελοπόννησον καί τούς ἄλλους αὐτονόμους ποιήσαντες ἡσυχίαν εἶχον, ἡμεῖς δέ τοιαῦτ' ἐξημαρτάνομεν, οὔτ' ἄν οὗτος ἔσχεν ταύτην ποιήσασθαι τήν ἐρώτησιν, ἡμεῖς τ' ἄν ἔγνωμεν ὅσῳ κρεῖττόν ἐστιν τό σωφρονεῖν τοῦ πολυπραγμονεῖν. νῦν δ' ἐνταῦθα τά πράγματα περιέστηκεν, ὥστε θηβαῖοι μέν ἡμᾶς σώζουσιν, ἡμεῖς δέ θηβαίους, καί συμμάχους ἐκεῖνοι μέν ἡμῖν ποιοῦσιν, ἡμεῖς δ' ἐκείνοις. ὥστ' εἰ νοῦν ἔχοιμεν, ἀλλήλοις ἄν εἰς τάς ἐκκλησίας ἀργύριον παρέχοιμεν: ὁπότεροι γάρ ἄν πλεονάκις συλλεγῶσιν, οὗτοι τούς ἐναντίους ἄμεινον πράττειν ποιοῦσιν. χρή δέ τούς καί μικρά λογίζεσθαι δυναμένους οὐκ ἐν τοῖς τῶν ἐχθρῶν ἁμαρτήμασιν τάς ἐλπίδας ἔχειν τῆς σωτηρίας, ἀλλ' ἐν τοῖς αὑτῶν πράγμασιν καί ταῖς αὑτῶν διανοίαις: τό μέν γάρ διά τήν ἐκείνων ἀμαθίαν συμβαῖνον ἡμῖν ἀγαθόν τυχόν ἄν παύσαιτο καί λάβοι μεταβολήν, τό δέ δι' ἡμᾶς αὐτούς γιγνόμενον βεβαιοτέρως ἄν ἔχοι καί μᾶλλον παραμείνειεν ἡμῖν. πρός μέν οὖν τούς εἰκῇ τάς ἐπιλήψεις ποιουμένους οὐ χαλεπόν ἀντειπεῖν: εἰ δέ δή τις μοι παραστάς τῶν ἐπιεικέστερον διακειμένων ἀληθῆ μέν λέγειν με προσομολογήσειεν καί προσηκόντως ἐπιτιμᾶν τοῖς γιγνομένοις, δίκαιον δ' εἶναι φαίη τούς ἐπ' εὐνοίᾳ νουθετοῦντας μή μόνον κατηγορεῖν τῶν πεπραγμένων, ἀλλά καί συμβουλεύειν τίνων ἀπεχόμενοι καί ποίων ὀρεγόμενοι παυσαίμεθ' ἄν ταύτην ἔχοντες τήν γνώμην καί τοιαῦτ' ἐξαμαρτάνοντες, οὗτος ὁ λόγος ἀπορεῖν ἄν με ποιήσειεν ἀποκρίσεως, οὐκ ἀληθοῦς καί συμφερούσης, ἀλλ' ἀρεσκούσης ὑμῖν. οὐ μήν ἀλλ' ἐπειδή περ ἀποκεκαλυμμένως ὥρμημαι λέγειν, οὐκ ἀποκνητέον ἀποφήνασθαι καί περί τούτων. ἅ μέν οὖν ὑπάρχειν δεῖ τοῖς μέλλουσιν εὐδαιμονήσειν, τήν εὐσέβειαν καί τήν σωφροσύνην καί τήν δικαιοσύνην καί τήν ἄλλην ἀρετήν, ὀλίγῳ πρότερον εἰρήκαμεν: ὡς δ' ἄν τάχιστα πρός τό τοιοῦτοι γενέσθαι παιδευθεῖμεν, ἀληθές μέν ἐστι τό ῥηθησόμενον, ἴσως δ' ἄν ἀκούσασιν ὑμῖν δεινόν εἶναι δόξειεν καί παρά πολύ τῆς τῶν ἄλλων ἐξηλλαγμένον διανοίας. ἐγώ γάρ ἡγοῦμαι καί τήν πόλιν ἡμᾶς ἄμεινον οἰκήσειν καί βελτίους αὐτούς ἔσεσθαι καί πρός ἁπάσας τάς πράξεις ἐπιδώσειν, ἤν παυσώμεθα τῆς ἀρχῆς τῆς κατά θάλατταν ἐπιθυμοῦντες. αὕτη γάρ ἐστιν ἡ καί νῦν εἰς ταραχήν ἡμᾶς καθιστᾶσα καί τήν δημοκρατίαν ἐκείνην καταλύσασα μεθ' ἧς οἱ πρόγονοι ζῶντες εὐδαιμονέστατοι τῶν ἑλλήνων ἦσαν, καί σχεδόν ἁπάντων αἰτία τῶν κακῶν ὧν αὐτοί τ' ἔχομεν καί τοῖς ἄλλοις παρέχομεν. οἶδα μέν οὖν ὅτι χαλεπόν ἐστιν δυναστείας ὑπό πάντων ἐρωμένης καί περιμαχήτου γεγενημένης κατηγοροῦντα δοκεῖν ἀνεκτόν τι λέγειν: ὅμως δ' ἐπειδή περ ὑπεμείνατε καί τούς ἄλλους λόγους, ἀληθεῖς μέν ὄντας, φιλαπεχθήμονας δέ, καί τοῦτον ὑμῶν ἀνασχέσθαι δέομαι, καί μή καταγνῶναί μου τοιαύτην μανίαν, ὡς ἄρ' ἐγώ προειλόμην ἄν διαλεχθῆναι πρός ὑμᾶς περί πραγμάτων οὕτω παραδόξων εἰ μή τι λέγειν ἀληθές εἶχον περί αὐτῶν. νῦν δ' οἶμαι πᾶσιν φανερόν ποιήσειν ὡς οὔτε δικαίας ἀρχῆς ἐπιθυμοῦμεν οὔτε γενέσθαι δυνατῆς οὔτε συμφερούσης ἡμῖν. ὅτι μέν οὖν οὐ δικαίας, παρ' ὑμῶν μαθών ὑμᾶς ἔχω διδάσκειν. ὅτε γάρ λακεδαιμόνιοι ταύτην εἶχον τήν δύναμιν, ποίους λόγους οὐκ ἀνηλώσαμεν, κατηγοροῦντες μέν τῆς ἐκείνων ἀρχῆς, διεξιόντες δ' ὡς δίκαιόν ἐστιν αὐτονόμους εἶναι τούς ἕλληνας; τίνας δέ τῶν πόλεων τῶν ἐλλογίμων οὐ παρεκαλέσαμεν ἐπί τήν συμμαχίαν τήν ὑπέρ τούτων συστᾶσαν; πόσας δέ πρεσβείας ὡς βασιλέα τόν μέγαν ἀπεστείλαμεν, διδαξούσας αὐτόν ὡς οὔτε δίκαιόν ἐστιν οὔτε συμφέρον μίαν πόλιν κυρίαν εἶναι τῶν ἑλλήνων; οὐ πρότερον δ' ἐπαυσάμεθα πολεμοῦντες καί κινδυνεύοντες καί κατά γῆν καί κατά θάλατταν πρίν ἠθέλησαν λακεδαιμόνιοι ποιήσασθαι τάς συνθήκας τάς περί τῆς αὐτονομίας. ὅτι μέν οὖν οὐ δίκαιόν ἐστιν τούς κρείττους τῶν ἡττόνων ἄρχειν, ἐν ἐκείνοις τε τοῖς χρόνοις τυγχάνομεν ἐγνωκότες καί νῦν ἐπί τῆς πολιτείας τῆς παρ' ἡμῖν καθεστηκυίας. ὡς δ' οὐδ' ἄν δυνηθεῖμεν τήν ἀρχήν ταύτην καταστρέψασθαι, ταχέως οἶμαι δηλώσειν. ἥν γάρ μετά μυρίων ταλάντων οὐχ οἷοί τ' ἦμεν διαφυλάξαι, πῶς ἄν ταύτην ἐκ τῆς παρούσης ἀπορίας κτήσασθαι δυνηθεῖμεν, ἄλλως τε καί χρώμενοι τοῖς ἤθεσιν οὐχ οἷς ἐλάβομεν, ἀλλ' οἷς ἀπωλέσαμεν αὐτήν; ὡς τοίνυν οὐδέ δέξασθαι διδομένην τῇ πόλει συμφέρει, δοκεῖτέ μοι τάχιστ' ἄν ἐκεῖθεν καταμαθεῖν. μᾶλλον δέ καί περί τούτων βούλομαι μικρά προειπεῖν: δέδοικα γάρ μή διά τό πολλοῖς ἐπιτιμᾶν δόξω τισίν προῃρῆσθαι τῆς πόλεως κατηγορεῖν. ἐγώ δ' εἰ μέν πρός ἄλλους τινάς ἐπεχείρουν οὕτω διεξιέναι περί τῶν πραγμάτων, εἰκότως ἄν εἶχον τήν αἰτίαν ταύτην: νῦν δέ πρός ὑμᾶς ποιοῦμαι τούς λόγους, οὐ διαβάλλειν ἑτέροις ἐπιθυμῶν, ἀλλ' αὐτούς βουλόμενος παῦσαι τῶν τοιούτων ἔργων, καί τήν εἰρήνην, περί ἧς ἅπας ὁ λόγος ἐστίν, βεβαίως καί τήν πόλιν καί τούς ἄλλους ἕλληνας ἀγαγεῖν. ἀνάγκη δέ τούς νουθετοῦντας καί τούς κατηγοροῦντας τοῖς μέν λόγοις χρῆσθαι παραπλησίοις, τάς δέ διανοίας ἔχειν ἀλλήλοις ὡς οἷόν τ' ἐναντιωτάτας. ὥστε περί τῶν ταὐτά λεγόντων οὐκ ἀεί προσήκει τήν αὐτήν ὑμᾶς γνώμην ἔχειν, ἀλλά τούς μέν ἐπί βλάβῃ λοιδοροῦντας μισεῖν ὡς κακόνους ὄντας τῇ πόλει, τούς δ' ἐπ' ὠφελείᾳ νουθετοῦντας ἐπαινεῖν καί βελτίστους τῶν πολιτῶν νομίζειν, καί τούτων αὐτῶν μάλιστα τόν ἐναργέστατα δυνάμενον δηλῶσαι τάς πονηρίας τῶν πράξεων καί τάς συμφοράς τάς ἐπ' αὐτῶν γιγνομένας: οὗτος γάρ ἄν τάχιστα ποιήσειεν ὑμᾶς, μισήσαντας ἅ δεῖ, βελτιόνων ἐπιθυμῆσαι πραγμάτων. ὑπέρ μέν οὖν τῆς τῶν λόγων τραχύτητος καί τῶν εἰρημένων καί τῶν ῥηθήσεσθαι μελλόντων ταῦτ' ἔχω λέγειν πρός ὑμᾶς: ὅθεν δ' ἀπέλιπον, πάλιν ποιήσομαι τήν ἀρχήν. ἔφασκον γάρ ἐκεῖθεν κάλλιστ' ἄν ὑμᾶς καταμαθεῖν ὡς οὐ συμφέρει λαβεῖν τήν κατά θάλατταν ἀρχήν, εἰ σκέψαισθε τίνα τρόπον ἡ πόλις διέκειτο πρίν τήν δύναμιν ταύτην κτήσασθαι καί πῶς ἐπειδή κατέσχεν αὐτήν: ἤν γάρ ταῦτα παρ' ἄλληλα τῇ διανοίᾳ θεωρήσητε, γνώσεσθ' ὅσων κακῶν αἰτία τῇ πόλει γέγονεν. ἡ μέν τοίνυν πολιτεία τοσούτῳ βελτίων ἦν καί κρείττων ἡ τότε τῆς ὕστερον καταστάσης, ὅσῳπερ ἀριστείδης καί θεμιστοκλῆς καί μιλτιάδης ἄνδρες ἀμείνους ἦσαν ὑπερβόλου καί κλεοφῶντος καί τῶν νῦν δημηγορούντων: τόν δέ δῆμον εὑρήσετε τόν τότε πολιτευόμενον οὐκ ἀργίας οὐδ' ἀπορίας οὐδ' ἐλπίδων κενῶν ὄντα μεστόν, ἀλλά νικᾶν μέν δυνάμενον ἐν ταῖς μάχαις ἅπαντας τούς εἰς τήν χώραν εἰσβάλλοντας, ἀριστείων δ' ἀξιούμενον ἐν τοῖς ὑπέρ τῆς ἑλλάδος κινδύνοις, οὕτω δέ πισ τευόμενον ὥστε τάς πλείστας αὐτῷ τῶν πόλεων ἑκούσας ἐγχειρίσαι σφᾶς αὐτάς. τούτων δ' ὑπαρχόντων ἀντί μέν τῆς πολιτείας τῆς παρά πᾶσιν εὐδοκιμούσης ἐπί τοιαύτην ἀκολασίαν ἡ δύναμις ἡμᾶς αὕτη προήγαγεν, ἥν οὐδείς ἄν ἀνθρώπων ἐπαινέσειεν: ἀντί δέ τοῦ νικᾶν τούς ἐπιστρατεύοντας οὕτω τούς πολίτας ἐπαίδευσεν ὥστε μηδέ πρό τῶν τειχῶν τολμᾶν ἐπεξιέναι τοῖς πολεμίοις: ἀντί δέ τῆς εὐνοίας τῆς παρά τῶν συμμάχων αὐτοῖς ὑπαρχούσης καί τῆς δόξης τῆς παρά τῶν ἄλλων ἑλλήνων εἰς τοσοῦτον μῖσος κατέστησεν ὥστε παρά μικρόν ἐλθεῖν ἐξανδραποδισθῆναι τήν πόλιν, εἰ μή λακεδαιμονίων τῶν ἐξ ἀρχῆς πολεμούντων εὐνουστέρων ἐτύχομεν ἤ τῶν πρότερον ἡμῖν συμμάχων ὄντων. οἷς οὐκ ἄν δικαίως ἐγκαλοῖμεν ὅτι χαλεπῶς πρός ἡμᾶς διετέθησαν: οὐ γάρ ὑπάρχοντες, ἀλλ' ἀμυνόμενοι καί πολλά καί δεινά παθόντες τοιαύτην γνώμην ἔσχον περί ἡμᾶς. τίς γάρ ἄν ὑπέμεινεν τήν ἀσέλγειαν τῶν πατέρων τῶν ἡμετέρων, οἵ συναγαγόντες ἐξ ἁπάσης τῆς ἑλλάδος τούς ἀργοτάτους καί τούς ἁπασῶν τῶν πονηριῶν μετέχοντας, πληροῦντες τούτων τάς τριήρεις, ἀπηχθάνοντο τοῖς ἕλλησιν, καί τούς μέν βελτίστους τῶν ἐν ταῖς ἄλλαις πόλεσιν ἐξέβαλλον, τοῖς δέ πονηροτάτοις τῶν ἑλλήνων τἀκείνων διένεμον; ἀλλά γάρ εἰ τολμήσαιμι περί τῶν ἐν ἐκείνοις τοῖς πράγμασιν γενομένων ἀκριβῶς διελθεῖν, ὑμᾶς μέν ἴσως ἄν ποιήσαιμι βέλτιον βουλεύσασθαι περί τῶν παρόντων, αὐτός δ' ἄν διαβληθείην: εἰώθατε γάρ μισεῖν οὐχ οὕτω τούς αἰτίους τῶν ἁμαρτημάτων ὡς τούς κατηγοροῦντας αὐτῶν. τοιαύτην οὖν ὑμῶν γνώμην ἐχόντων δέδοικα μή πειρώμενος ὑμᾶς εὐεργετεῖν αὐτός ἀπολαύσω τι φλαῦρον. οὐ μήν ἀποστήσομαι παντάπασιν ὧν διενοήθην, ἀλλά τά μέν πικρότατα καί μάλιστ' ἄν ὑμᾶς λυπήσοντα παραλείψω, μνησθήσομαι δέ τούτων μόνον ἐξ ὧν γνώσεσθε τήν ἄνοιαν τῶν τότε πολιτευομένων. οὕτω γάρ ἀκριβῶς εὕρισκον ἐξ ὧν ἄνθρωποι μάλιστ' ἄν μισηθεῖεν, ὥστ' ἐψηφίσαντο τό περιγιγνόμενον τῶν πόρων ἀργύριον διελόντες κατά τάλαντον εἰς τήν ὀρχήστραν τοῖς διονυσίοις εἰσφέρειν ἐπειδάν πλῆρες ᾖ τό θέατρον: καί ταῦτ' ἐποίουν καί παρεισῆγον τούς παῖδας τῶν ἐν τῷ πολέμῳ τετελευτηκότων, ἀμφοτέροις ἐπιδεικνύοντες, τοῖς μέν συμμάχοις τάς τιμάς τῆς οὐσίας αὐτῶν ὑπό μισθωτῶν εἰσφερομένας, τοῖς δ' ἄλλοις ἕλλησι τό πλῆθος τῶν ὀρφανῶν καί τάς συμφοράς τάς διά τήν πλεονεξίαν ταύτην γιγνομένας. καί ταῦτα δρῶντες αὐτοί τε τήν πόλιν εὐδαιμόνιζον καί πολλοί τῶν νοῦν οὐκ ἐχόντων ἐμακάριζον αὐτήν, τῶν μέν συμβήσεσθαι διά ταῦτα μελλόντων οὐδεμίαν ποιούμενοι πρόνοιαν, τόν δέ πλοῦτον θαυμάζοντες καί ζηλοῦντες, ὅς ἀδίκως εἰς τήν πόλιν εἰσελθών καί τόν δικαίως ὑπάρξαντα διά ταχέων ἤμελλε προσαπολεῖν. εἰς τοῦτο γάρ κατέστησαν τῶν μέν οἰκείων ἀμελείας, τῶν δ' ἀλλοτρίων ἐπιθυμίας, ὥστε λακεδαιμονίων εἰσβεβληκότων εἰς τήν χώραν καί τοῦ τείχους ἤδη τοῦ δεκελειᾶσιν ἑστηκότος εἰς σικελίαν τριήρεις ἐπλήρουν, καί οὐκ ᾐσχύνοντο τήν μέν πατρίδα τεμνομένην καί πορθουμένην περιορῶντες, ἐπί δέ τούς οὐδέν πώποτ' εἰς ἡμᾶς ἐξαμαρτόντας στρατιάν ἐκπέμποντες, ἀλλ' εἰς τοῦτ' ἀφροσύνης ἦλθον ὥστε, τῶν προαστείων τῶν οἰκείων οὐ κρατοῦντες, ἰταλίας καί σικελίας καί καρχηδόνος ἄρξειν προσεδόκησαν. τοσοῦτον δέ διήνεγκαν ἀνοίᾳ πάντων ἀνθρώπων ὥστε τούς μέν ἄλλους αἱ συμφοραί συστέλλουσι καί ποιοῦσιν ἐμφρονεστέρους, ἐκεῖνοι δ' οὐδ' ὑπό τούτων ἐπαιδεύθησαν. καίτοι πλείοσιν καί μείζοσιν περιέπεσον ἐπί τῆς ἀρχῆς ταύτης τῶν ἐν ἅπαντι τῷ χρόνῳ τῇ πόλει γεγενημένων. εἰς αἴγυπτον μέν γε διακόσιαι πλεύσασαι τριήρεις αὐτοῖς τοῖς πληρώμασιν διεφθάρησαν, περί δέ κύπρον πεντήκοντα καί ἑκατόν: ἐν δάτῳ δέ μυρίους ὁπλίτας αὑτῶν καί τῶν συμμάχων ἀπώλεσαν, ἐν σικελίᾳ δέ τέτταρας μυριάδας καί τριήρεις τετταράκοντα καί διακοσίας, τό δέ τελευταῖον ἐν ἑλλησπόντῳ διακοσίας. τάς δέ κατά δέκα καί πέντε καί πλείους τούτων ἀπολλυμένας καί τούς κατά χιλίους καί δισχιλίους ἀποθνήσκοντας τίς ἄν ἐξαριθμήσειεν; πλήν ἕν ἦν τοῦτο τῶν ἐγκυκλίων, ταφάς ποιεῖν καθ' ἕκαστον τόν ἐνιαυτόν, εἰς ἅς πολλοί καί τῶν ἀστυγειτόνων καί τῶν ἄλλων ἑλλήνων ἐφοίτων, οὐ συμπενθήσοντες τούς τεθνεῶτας, ἀλλά συνησθησόμενοι ταῖς ἡμετέραις συμφοραῖς. τελευτῶντες δ' ἔλαθον σφᾶς αὐτούς τούς μέν τάφους τούς δημοσίους τῶν πολιτῶν ἐμπλήσαντες, τάς δέ φρατρίας καί τά γραμματεῖα τά ληξιαρχικά τῶν οὐδέν τῇ πόλει προσηκόντων. γνοίη δ' ἄν τις ἐκεῖθεν μάλιστα τό πλῆθος τῶν ἀπολλυμένων: τά γάρ γένη τῶν ἀνδρῶν τῶν ὀνομαστοτάτων καί τούς οἴκους τούς μεγίστους, οἵ καί τάς τυραννικάς στάσεις καί τόν περσικόν πόλεμον διέφυγον, εὑρήσομεν ἐπί τῆς ἀρχῆς, ἧς ἐπιθυμοῦμεν, ἀναστάτους γεγενημένους. ὥστ' εἴ τις σκοπεῖσθαι βούλοιτο περί τῶν ἄλλων ὥσπερ πρός δεῖγμα τοῦτ' ἀναφέρων, φανεῖμεν ἄν μικροῦ δεῖν ἀντηλλαγμένοι. καίτοι χρή πόλιν μέν εὐδαιμονίζειν μή τήν ἐξ ἁπάντων [τῶν] ἀνθρώπων εἰκῇ πολλούς πολίτας ἀθροίζουσαν, ἀλλά τήν τό γένος τῶν ἐξ ἀρχῆς τήν πόλιν οἰκισάντων μᾶλλον τῶν ἄλλων διασώζουσαν, ἄνδρας δέ ζηλοῦν μή τούς τάς τυραννίδας κατέχοντας μηδέ τούς μείζω δυναστείαν τοῦ δικαίου κεκτημένους, ἀλλά τούς ἀξίους μέν ὄντας τῆς μεγίστης τιμῆς, στέργοντας δ' ἐπί ταῖς ὑπό τοῦ πλήθους διδομέναις. ταύτης γάρ ἕξιν οὔτ' ἀνήρ οὔτε πόλις λαβεῖν ἄν δύναιτο σπουδαιοτέραν οὐδ' ἀσφαλεστέραν οὐδέ πλείονος ἀξίαν: ἥνπερ οἱ περί τά περσικά γενόμενοι σχόντες οὐχ ὁμοίως τοῖς λῃσταῖς ἐβίωσαν, τοτέ μέν πλείω τῶν ἱκανῶν ἔχοντες, τοτέ δ' ἐν σιτοδείαις καί πολιορκίαις καί τοῖς μεγίστοις κακοῖς καθεστῶτες, ἀλλά περί μέν τήν τροφήν τήν καθ' ἡμέραν οὔτ' ἐν ἐνδείαις οὔτ' ἐν ὑπερβολαῖς ὄντες, ἐπί δέ τῇ τῆς πολιτείας δικαιοσύνῃ καί ταῖς ἀρεταῖς ταῖς αὑτῶν φιλοτιμούμενοι καί τόν βίον ἥδιον τῶν ἄλλων διάγοντες. ὧν ἀμελήσαντες οἱ γενόμενοι μετ' ἐκείνους οὐκ ἄρχειν, ἀλλά τυραννεῖν ἐπεθύμησαν, ἅ δοκεῖ μέν τήν αὐτήν ἔχειν δύναμιν, πλεῖστον δ' ἀλλήλων κεχώρισται: τῶν μέν γάρ ἀρχόντων ἔργον ἐστίν τούς ἀρχομένους ταῖς αὑτῶν ἐπιμελείαις ποιεῖν εὐδαιμονεστέρους, τοῖς δέ τυράννοις ἔθος καθέστηκεν τοῖς τῶν ἄλλων πόνοις καί κακοῖς αὑτοῖς ἡδονάς παρασκευάζειν. ἀνάγκη δέ τούς τοιούτοις ἔργοις ἐπιχειροῦντας τυραννικαῖς καί ταῖς συμφοραῖς περιπίπτειν, καί τοιαῦτα πάσχειν οἷά περ ἄν καί τούς ἄλλους δράσωσιν. ἅ καί τῇ πόλει συνέπεσεν: ἀντί μέν γάρ τοῦ φρουρεῖν τάς τῶν ἄλλων ἀκροπόλεις, τῆς αὑτῶν ἐπεῖδον τούς πολεμίους κυρίους γενομένους: ἀντί δέ τοῦ παῖδας ὁμήρους λαμβάνειν ἀποσπῶντες ἀπό πατέρων καί μητέρων, πολλοί τῶν πολιτῶν ἠναγκάσθησαν τούς αὑτῶν ἐν τῇ πολιορκίᾳ χεῖρον παιδεύειν καί τρέφειν ἤ προσῆκεν αὐτοῖς: ἀντί δέ τοῦ γεωργεῖν τάς χώρας τάς ἀλλοτρίας, πολλῶν ἐτῶν οὐδ' ἰδεῖν αὐτοῖς ἐξεγένετο τήν αὑτῶν. ὥστ' εἴ τις ἡμᾶς ἐρωτήσειε εἰ δεξαίμεθ' ἄν τοσοῦτον χρόνον ἄρξαντες τοιαῦτα παθοῦσαν τήν πόλιν ἐπιδεῖν, τίς ἄν ὁμολογήσειεν, πλήν εἴ τις παντάπασιν ἀπονενοημένος ἐστίν καί μήθ' ἱερῶν μήτε γονέων μήτε παίδων μήτ' ἄλλου μηδενός φροντίζει πλήν τοῦ χρόνου μόνον τοῦ καθ' αὑτόν; ὧν οὐκ ἄξιον τήν διάνοιαν ζηλοῦν, ἀλλά πολύ μᾶλλον τῶν πολλήν πρόνοιαν ποιουμένων καί μηδέν ἧττον ὑπέρ τῆς κοινῆς δόξης ἤ τῆς ἰδίας φιλοτιμουμένων καί προαιρουμένων μέτριον βίον μετά δικαιοσύνης μᾶλλον ἤ μέγαν πλοῦτον μετ' ἀδικίας. καί γάρ οἵ πρόγονοι τοιούτους αὑτούς παρασχόντες τήν τε πόλιν εὐδαιμονεστάτην τοῖς ἐπιγιγνο μένοις παρέδοσαν καί τῆς αὑτῶν ἀρετῆς ἀθάνατον τήν μνήμην κατέλιπον. ἐξ ὧν ἀμφότερα ῥᾴδιόν ἐστιν καταμαθεῖν, καί τήν χώραν ἡμῶν ὅτι δύναται τρέφειν ἄνδρας ἀμείνους τῶν ἄλλων, καί τήν καλουμένην μέν ἀρχήν, οὖσαν δέ συμφοράν, ὅτι πέφυκε χείρους ἅπαντας ποιεῖν τούς χρωμένους αὐτῇ. μέγιστον δέ τεκμήριον: οὐ γάρ μόνον ἡμᾶς, ἀλλά καί τήν λακεδαιμονίων πόλιν διέφθειρεν, ὥστε τοῖς εἰθισμένοις ἐπαινεῖν τάς ἐκείνων ἀρετάς οὐχ οἷόν τ' ἐστιν εἰπεῖν τοῦτον τόν λόγον, ὡς ἡμεῖς μέν διά τό δημοκρατεῖσθαι κακῶς ἐχρησάμεθα τοῖς πράγμασιν, εἰ δέ λακεδαιμόνιοι ταύτην τήν δύναμιν παρέλαβον, εὐδαίμονας ἄν καί τούς ἄλλους καί σφᾶς αὐτούς ἐποίησαν. πολύ γάρ θᾶττον ἐν ἐκείνοις ἐπεδείξατο τήν φύσιν τήν αὑτῆς: τήν γάρ πολιτείαν, ἥν ἐν ἑπτακοσίοις ἔτεσιν οὐδείς οἶδεν οὔθ' ὑπό κινδύνων οὔθ' ὑπό συμφορῶν κινηθεῖσαν, ταύτην ἐν ὀλίγῳ χρόνῳ σαλεῦσαι καί λυθῆναι παρά μικρόν ἐποίησεν. ἀντί γάρ τῶν καθεστώτων παρ' αὐτοῖς ἐπιτηδευμάτων τούς μέν ἰδιώτας ἐνέπλησεν ἀδικίας, ῥᾳθυμίας, ἀνομίας, φιλαργυρίας, τό δέ κοινόν τῆς πόλεως ὑπεροψίας μέν τῶν συμμάχων, ἐπιθυμίας δέ τῶν ἀλλοτρίων, ὀλιγωρίας δέ τῶν ὅρκων καί τῶν συνθηκῶν. τοσοῦτον γάρ ὑπερεβάλοντο τούς ἡμετέρους τοῖς εἰς τούς ἕλληνας ἁμαρτήμασιν, ὅσον πρός τοῖς πρότερον ὑπάρχουσιν σφαγάς καί στάσεις ἐν ταῖς πόλεσιν ἐποίησαν, ἐξ ὧν ἀειμνήστους τάς ἔχθρας πρός ἀλλήλους ἕξουσιν. οὕτω δέ φιλοπολέμως καί φιλοκινδύνως διετέθησαν, τόν ἄλλον χρόνον πρός τά τοιαῦτα πεφυλαγμένως μᾶλλον τῶν ἄλλων ἔχοντες, ὥστ' οὐδέ τῶν συμμάχων οὐδέ τῶν εὐεργετῶν ἀπέσχοντο τῶν σφετέρων αὐτῶν, ἀλλά βασιλέως μέν αὐτοῖς εἰς τόν πρός ἡμᾶς πόλεμον πλέον ἤ πεντακισχίλια τάλαντα παρασχόντος, χίων δέ προθυμότατα πάντων τῶν συμμάχων τῷ ναυτικῷ συγκινδυνευσάντων, θηβαίων δέ μεγίστην δύναμιν εἰς τό πεζόν συμβαλομένων, οὐκ ἔφθασαν τήν ἀρχήν κατασχόντες, καί θηβαίοις μέν εὐθύς ἐπεβούλευσαν, ἐπί δέ τόν βασιλέα κλέαρχον καί στρατιάν ἀνέπεμψαν, χίων δέ τούς μέν πρώτους τῶν πολιτῶν ἐφυγάδευσαν, τάς δέ τριήρεις ἐκ τῶν νεωρίων ἐξελκύσαντες ἁπάσας ᾤχοντο λαβόντες. οὐκ ἐξήρκεσεν δ' αὐτοῖς ταῦτ' ἐξαμαρτεῖν, ἀλλά περί τούς αὐτούς χρόνους ἐπόρθουν μέν τήν ἤπειρον, ὕβριζον δέ τάς νήσους, ἀνῄρουν δέ τάς ἐν ἰταλίᾳ καί σικελίᾳ πολιτείας καί τυράννους καθίστασαν, ἐλυμαίνοντο δέ τήν πελοπόννησον καί μεστήν στάσεων καί πολέμων ἐποίησαν. ἐπί ποίαν γάρ τῶν πόλεων οὐκ ἐστράτευσαν; ἤ περί τίνας αὐτῶν οὐκ ἐξήμαρτον; οὐκ ἠλείων μέν μέρος τι τῆς χώρας ἀφείλοντο, τήν δέ γῆν τήν κορινθίων ἔτεμον, μαντινέας δέ διῴκισαν, φλειασίους δ' ἐξεπολιόρκησαν, εἰς δέ τήν ἀργείαν εἰσέβαλον, οὐδέν δ' ἐπαύσαντο τούς μέν ἄλλους κακῶς ποιοῦντες, αὑτοῖς δέ τήν ἧτταν τήν ἐν λεύκτροις παρασκευάζοντες; ἥν φασίν τινες αἰτίαν γεγενῆσθαι τῇ σπάρτῃ τῶν κακῶν, οὐκ ἀληθῆ λέγοντες: οὐ γάρ διά ταύτην ὑπό τῶν συμμάχων ἐμισήθησαν, ἀλλά διά τάς ὕβρεις τάς ἐν τοῖς ἔμπροσθεν χρόνοις καί ταύτην ἡττήθησαν καί περί τῆς αὑτῶν ἐκινδύνευσαν. χρή δέ τάς αἰτίας ἐπιφέρειν οὐ τοῖς κακοῖς τοῖς ἐπιγιγνομένοις, ἀλλά τοῖς πρώτοις τῶν ἁμαρτημάτων ἐξ ὧν ἐπί τήν τελευτήν ταύτην κατηνέχθησαν. ὥστε πολύ ἄν τις ἀληθέστερα τυγχάνοι λέγων, εἰ φαίη τότε τήν ἀρχήν αὐτοῖς γεγενῆσθαι τῶν συμφορῶν, ὅτε τήν ἀρχήν τῆς θαλάττης παρελάμβανον: ἐκτῶντο γάρ δύναμιν οὐδέν ὁμοίαν τῇ πρότερον ὑπαρχούσῃ. διά μέν γάρ τήν κατά γῆν ἡγεμονίαν καί τήν εὐταξίαν καί τήν καρτερίαν τήν ἐν αὐτῇ μελετωμένην ῥᾳδίως τῆς κατά θάλατταν δυνάμεως ἐπεκράτησαν, διά δέ τήν ἀκολασίαν τήν ὑπό [ταύτης] τῆς ἀρχῆς αὐτοῖς ἐγγενομένην ταχέως κἀκείνης τῆς ἡγεμονίας ἀπεστερήθησαν. οὐ γάρ ἔτι τούς νόμους ἐφύλαττον οὕς παρά τῶν προγόνων παρέλαβον, οὐδ' ἐν τοῖς ἤθεσιν ἔμενον οἷς πρότερον εἶχον, ἀλλ' ὑπολαβόντες ἐξεῖναι ποιεῖν αὑτοῖς ὅ τι ἄν βουληθῶσιν, εἰς πολλήν ταραχήν κατέστησαν. οὐ γάρ ᾔδεσαν τήν ἐξουσίαν, ἧς πάντες εὔχονται τυχεῖν, ὡς δύσχρηστός ἐστιν, οὐδ' ὡς παραφρονεῖν ποιεῖ τούς ἀγαπῶντας αὐτήν, οὐδ' ὅτι τήν φύσιν ὁμοίαν ἔχει ταῖς ἑταίραις ταῖς ἐρᾶν μέν αὑτῶν ποιούσαις, τούς δέ χρωμένους ἀπολλυούσαις. καίτοι φανερῶς ἐπιδέδεικται ταύτην ἔχουσα τήν δύναμιν: τούς γάρ ἐν πλείσταις ἐξουσίαις γεγενημένους ἴδοι τις ἄν ταῖς μεγίσταις συμφοραῖς περιπεπτωκότας, ἀρξαμένους ἀφ' ἡμῶν καί λακεδαιμονίων. αὗται γάρ αἱ πόλεις καί πολιτευόμεναι πρότερον σωφρονέστατα καί δόξαν ἔχουσαι καλλίστην, ἐπειδή ταύτης ἔτυχον καί τήν ἀρχήν ἔλαβον, οὐδέν ἀλλήλων διήνεγκαν, ἀλλ' ὥσπερ προσήκει τούς ὑπό τῶν αὐτῶν ἐπιθυμιῶν καί τῆς αὐτῆς νόσου διεφθαρμένους, καί ταῖς πράξεσιν ταῖς αὐταῖς ἐπεχείρησαν καί τοῖς ἁμαρτήμασιν παραπλησίοις ἐχρήσαντο καί τό τελευταῖον ὁμοίαις ταῖς συμφοραῖς περιέπεσον. ἡμεῖς τε γάρ μισηθέντες ὑπό τῶν συμμάχων καί περί ἀνδραποδισμοῦ κινδυνεύσαντες ὑπό λακεδαιμονίων ἐσώθημεν, ἐκεῖνοί τε πάντων αὐτούς ἀπολέσαι βουληθέντων ἐφ' ἡμᾶς καταφυγόντες δι' ἡμῶν τῆς σωτηρίας ἔτυχον. καίτοι πῶς χρή τήν ἀρχήν ταύτην ἐπαινεῖν τήν τάς τελευτάς οὕτω πονηράς ἔχουσαν; ἤ πῶς οὐ μισεῖν καί φεύγειν τήν πολλά καί δεινά ποιεῖν ἀμφοτέρας τάς πόλεις ἐπάρασαν καί παθεῖν ἀναγκάσασαν; οὐκ ἄξιον δέ θαυμάζειν εἰ τόν ἄλλον χρόνον ἐλάνθανεν ἅπαντας τοσούτων οὖσα κακῶν αἰτία τοῖς ἔχουσιν αὐτήν, οὐδ' εἰ περιμάχητος ἦν ὑφ' ἡμῶν καί λακεδαιμονίων: εὑρήσετε γάρ τούς πλείστους τῶν ἀνθρώπων περί τάς αἱρέσεις τῶν πραγμάτων ἁμαρτάνοντας, καί πλείους μέν ἐπιθυμίας ἔχοντας τῶν κακῶν ἤ τῶν ἀγαθῶν, ἄμεινον δέ βουλευομένους ὑπέρ τῶν ἐχθρῶν ἤ σφῶν αὐτῶν. καί ταῦτ' ἴδοι τις ἄν ἐπί τῶν μεγίστων. τί γάρ οὐχ οὕτω γέγονεν; οὐχ ἡμεῖς μέν τοιαῦτα προῃρούμεθα πράττειν ἐξ ὧν λακεδαιμόνιοι δεσπόται τῶν ἑλλήνων κατέστησαν, ἐκεῖνοι δ' οὕτω κακῶς προύστησαν τῶν πραγμάτων ὥσθ' ἡμᾶς οὐ πολλοῖς ἔτεσιν ὕστερον πάλιν ἐπιπολάσαι καί κυρίους γενέσθαι τῆς ἐκείνων σωτηρίας; οὐχ ἡ μέν τῶν ἀττικιζόντων πολυπραγμοσύνη λακωνίζειν τάς πόλεις ἐποίησεν, ἡ δέ τῶν λακωνιζόντων ὕβρις ἀττικίζειν τάς αὐτάς ταύτας ἠνάγκασεν; οὐ διά μέν τήν τῶν δημηγορούντων πονηρίαν αὐτός ὁ δῆμος ἐπεθύμησεν τῆς ὀλιγαρχίας τῆς ἐπί τῶν τετρακοσίων καταστάσης, διά δέ τήν τῶν τριάκοντα μανίαν ἅπαντες δημοτικώτεροι γεγόναμεν τῶν φυλήν καταλαβόντων; ἀλλά γάρ ἐπί τῶν ἐλαττόνων καί τοῦ βίου τοῦ καθ' ἡμέραν ἐπιδείξειεν ἄν τις τούς πολλούς χαίροντας μέν καί τῶν ἐδεσμάτων καί τῶν ἐπιτηδευμάτων τοῖς καί τό σῶμα καί τήν ψυχήν βλάπτουσιν, ἐπίπονα δέ καί χαλεπά νομίζοντας ἀφ' ὧν ἀμφότερα [καί] ταῦτ' ἄν ὠφελοῖτο, καί καρτερούς εἶναι δοκοῦντας τούς ἐν τούτοις ἐμμένοντας. οἵτινες οὖν, ἐν οἷς ἀεί ζῶσιν καί περί ὧν αὐτοῖς μᾶλλον μέλει, τά χείρω φαίνονται προαιρούμενοι, τί θαυμαστόν εἰ περί τῆς ἀρχῆς τῆς κατά θάλατταν ἀγνοοῦσιν καί μάχονται πρός ἀλλήλους, περί ἧς μηδείς πώποτ' αὐτοῖς λογισμός εἰσῆλθεν; ὁρᾶτε δέ καί τάς μοναρχίας τάς ἐν ταῖς πόλεσιν καθισταμένας, ὅσους ἔχουσιν τούς ἐπιθυμητάς καί τούς ἑτοίμους ὄντας ὁτιοῦν πάσχειν ὥστε κατασχεῖν αὐτάς. αἷς τί τῶν δεινῶν ἤ τῶν χαλεπῶν οὐ πρόσεστιν; οὐκ εὐθύς ἐπειδάν λάβωσι τάς δυναστείας, ἐν τοσούτοις ἐμπεπλεγμένοι κακοῖς εἰσιν, ὥστ' ἀναγκάζεσθαι πολεμεῖν μέν ἅπασι τοῖς πολίταις, μισεῖν δ' ὑφ' ὧν οὐδέν κακόν πεπόνθασιν, ἀπιστεῖν δέ τοῖς φίλοις καί τοῖς ἑταίροις τοῖς αὑτῶν, παρακατατίθεσθαι δέ τήν τῶν σωμάτων σωτηρίαν μισθοφόροις ἀνθρώποις οὕς οὐδέ πώποτ' εἶδον, μηδέν δ' ἧττον φοβεῖσθαι τούς φυλάττοντας ἤ τούς ἐπιβουλεύοντας, οὕτω δ' ὑπόπτως πρός ἅπαντας ἔχειν ὥστε μηδέ τοῖς οἰκειοτάτοις θαρρεῖν πλησιάζοντας; εἰκότως: συνίσασι γάρ τούς πρό αὑτῶν τετυραννευκότας τούς μέν ὑπό τῶν γονέων ἀνῃρημένους, τούς δ' ὑπό τῶν παίδων, τούς δ' ὑπ' ἀδελφῶν, τούς δ' ὑπό γυναικῶν, ἔτι δέ τό γένος αὐτῶν ἐξ ἀνθρώπων ἠφανισμένον. ἀλλ' ὅμως ὑπό τοσαύτας τό πλῆθος συμφοράς ἑκόντες σφᾶς αὐτούς ὑποβάλλουσιν. ὅπου δ' οἱ πρωτεύοντες καί δόξας μεγίστας ἔχοντες τοσούτων κακῶν ἐρῶσιν, τί δεῖ θαυμάζειν τούς ἄλλους εἰ τοιούτων ἑτέρων ἐπιθυμοῦσιν; οὐκ ἀγνοῶ δ' ὅτι τόν μέν περί τῶν τυράννων λόγον ἀποδέχεσθε, τόν δέ περί τῆς ἀρχῆς δυσκόλως ἀκούετε: πεπόνθατε γάρ πάντων αἴσχιστον καί ῥᾳθυμότατον: ἅ γάρ ἐπί τῶν ἄλλων ὁρᾶτε, ταῦτ' ἐφ' ὑμῶν αὐτῶν ἀγνοεῖτε. καίτοι τῶν φρονίμως διακειμένων οὐκ ἐλάχιστον τοῦτο σημεῖόν ἐστιν, ἤν τάς αὐτάς πράξεις ἐπί πάντων τῶν ὁμοίων φαίνωνται γνωρίζοντες. ὧν ὑμῖν οὐδέν πώποτ' ἐμέλησεν, ἀλλά τάς μέν τυραννίδας ἡγεῖσθε χαλεπάς εἶναι καί βλαβεράς οὐ μόνον τοῖς ἄλλοις, ἀλλά καί τοῖς ἔχουσιν αὐτάς, τήν δ' ἀρχήν τήν κατά θάλατταν μέγιστον τῶν ἀγαθῶν, τήν οὐδέν οὔτε τοῖς πάθεσιν οὔτε ταῖς πράξεσιν τῶν μοναρχιῶν διαφέρουσαν. καί τά μέν θηβαίων πράγματα νομίζετε πονηρῶς ἔχειν, ὅτι τούς περιοίκους ἀδικοῦσιν, αὐτοί δ' οὐδέν βέλτιον τούς συμμάχους διοικοῦντες ἤ 'κεῖνοι τήν βοιωτίαν, ἡγεῖσθε πάντα τά δέοντα πράττειν. ἤν οὖν ἐμοί πεισθῆτε, παυσάμενοι τοῦ παντάπασιν εἰκῇ βουλεύεσθαι προσέξετε τόν νοῦν ὑμῖν αὐτοῖς καί τῇ πόλει, καί φιλοσοφήσετε καί σκέψεσθε τί τό ποιῆσάν ἐστι τώ πόλεε τούτω, λέγω δέ τήν ἡμετέραν καί τήν λακεδαιμονίων, ἐκ ταπεινῶν μέν πραγμάτων ἑκατέραν ὁρμηθεῖσαν ἄρξαι τῶν ἑλλήνων, ἐπεί δ' ἀνυπέρβλητον τήν δύναμιν ἔλαβον, περί ἀνδραποδισμοῦ κινδυνεῦσαι: καί διά τίνας αἰτίας θετταλοί μέν μεγίστους πλούτους παραλαβόντες καί χώραν ἀρίστην καί πλείστην ἔχοντες εἰς ἀπορίαν καθεστήκασιν, μεγαρεῖς δέ μικρῶν αὐτοῖς καί φαύλων τῶν ἐξ ἀρχῆς ὑπαρξάντων, καί γῆν μέν οὐκ ἔχοντες οὐδέ λιμένας οὐδ' ἀργυρεῖα, πέτρας δέ γεωργοῦντες, μεγίστους οἴκους τῶν ἑλλήνων κέκτηνται: κἀκείνων μέν τάς ἀκροπόλεις ἄλλοι τινές ἀεί κατέχουσιν, ὄντων αὐτοῖς πλέον τρισχιλίων ἱππέων καί πελταστῶν ἀναριθμήτων, οὗτοι δέ μικράν δύναμιν ἔχοντες τήν αὑτῶν ὅπως βούλονται διοικοῦσιν: καί πρός τούτοις οἱ μέν σφίσιν αὐτοῖς πολεμοῦσιν, οὗτοι δέ μεταξύ πελοποννησίων καί θηβαίων καί τῆς ἡμετέρας πόλεως οἰκοῦντες εἰρήνην ἄγοντες διατελοῦσιν. ἤν γάρ ταῦτα καί τά τοιαῦτα διεξίητε πρός ὑμᾶς αὐτούς, εὑρήσετε τήν μέν ἀκολασίαν καί τήν ὕβριν τῶν κακῶν αἰτίαν γιγνομένην, τήν δέ σωφροσύνην τῶν ἀγαθῶν: ἥν ὑμεῖς ἐπί μέν τῶν ἰδιωτῶν ἐπαινεῖτε, καί νομίζετε τούς ταύτῃ χρωμένους ἀσφαλέστατα ζῆν καί βελτίστους εἶναι τῶν πολιτῶν, τό δέ κοινόν ἡμῶν οὐκ οἴεσθε δεῖν τοιοῦτον παρασκευάζειν. καίτοι προσήκει τάς ἀρετάς ἀσκεῖν καί τάς κακίας φεύγειν πολύ μᾶλλον ταῖς πόλεσιν ἤ τοῖς ἰδιώταις. ἀνήρ μέν γάρ ἀσεβής καί πονηρός τυχόν ἄν φθάσειεν τελευτήσας πρίν δοῦναι δίκην τῶν ἡμαρτημένων: αἱ δέ πόλεις διά τήν ἀθανασίαν ὑπομένουσιν καί τάς παρά τῶν ἀνθρώπων καί τάς παρά τῶν θεῶν τιμωρίας. ὧν ἐνθυμουμένους χρή μή προσέχειν τόν νοῦν τοῖς ἐν τῷ παρόντι μέν χαριζομένοις, τοῦ δέ μέλλοντος χρόνου μηδεμίαν ἐπιμέλειαν ποιουμένοις, μηδέ τοῖς φιλεῖν μέν τόν δῆμον φάσκουσιν, ὅλην δέ τήν πόλιν λυμαινομένοις: ὡς καί πρότερον, ἐπειδή παρέλαβον οἱ τοιοῦτοι τήν ἐπί τοῦ βήματος δυναστείαν, εἰς τοσαύτην ἄνοιαν προήγαγον τήν πόλιν ὥστε παθεῖν αὐτήν οἷάπερ ὀλίγῳ πρότερον ὑμῖν διηγησάμην. ἅ καί πάντων μάλιστ' ἄν τις θαυμάσειεν ὅτι προχειρίζεσθε δημαγωγούς οὐ τούς τήν αὐτήν γνώμην ἔχοντας τοῖς μεγάλην τήν πόλιν ποιήσασιν, ἀλλά τούς ὅμοια καί λέγοντας καί πράττοντας τοῖς ἀπολέσασιν αὐτήν, καί ταῦτ' εἰδότες οὐ μόνον ἐν τῷ ποιῆσαι τήν πόλιν εὐδαίμονα τούς χρηστούς τῶν πονηρῶν διαφέροντας, ἀλλά καί τήν δημοκρατίαν ἐπί μέν ἐκείνων ἐν πολλοῖς ἔτεσιν οὔτε κινηθεῖσαν οὔτε μεταστᾶσαν, ἐπί δέ τούτων ἐν ὀλίγῳ χρόνῳ δίς ἤδη καταλυθεῖσαν, καί τάς φυγάς καί τάς ὑπό τῶν τυράννων καί τάς ἐπί τῶν τριάκοντα γενομένας οὐ διά τούς συκοφάντας κατελθούσας, ἀλλά διά τούς μισοῦντας τούς τοιούτους καί μεγίστην ἐπ' ἀρετῇ δόξαν ἔχοντας. ἀλλ' ὅμως τηλικούτων ἡμῖν ὑπομνημάτων καταλελειμμένων, ὡς ἐφ' ἑκατέρων αὐτῶν ἡ πόλις ἔπραττεν, οὕτω χαίρομεν ταῖς τῶν ῥητόρων πονηρίαις ὥσθ' ὁρῶντες διά τόν πόλεμον καί τάς ταραχάς, ἅς οὗτοι πεποιήκασιν, τῶν μέν ἄλλων πολιτῶν πολλούς ἐκ τῶν πατρῴων ἐκπεπτωκότας, τούτους δ' ἐκ πενήτων πλουσίους γεγενημένους, οὐκ ἀγανακτοῦμεν, οὐδέ φθονοῦμεν ταῖς εὐπραγίαις αὐτῶν, ἀλλ' ὑπομένομεν τήν μέν πόλιν διαβολάς ἔχουσαν ὡς λυμαίνεται καί δασμολογεῖ τούς ἕλληνας, τούτους δέ τάς ἐπικαρπίας λαμβάνοντας, καί τόν μέν δῆμον, ὅν φασιν οὗτοι δεῖν τῶν ἄλλων ἄρχειν, χεῖρον πράττοντα τῶν ταῖς ὀλιγαρχίαις δουλευόντων, οἷς δ' οὐδέν ὑπῆρχεν ἀγαθόν, τούτους δέ διά τήν ἄνοιαν τήν ἡμετέραν ἐκ ταπεινῶν εὐδαιμονεστέρους γεγενημένους. καίτοι περικλῆς ὁ πρό τῶν τοιούτων δημαγωγός καταστάς, παραλαβών τήν πόλιν χεῖρον μέν φρονοῦσαν ἤ πρίν κατασχεῖν τήν ἀρχήν, ἔτι δ' ἀνεκτῶς πολιτευομένην, οὐκ ἐπί τόν ἴδιον χρηματισμόν ὥρμησεν, ἀλλά τόν μέν οἶκον ἐλάττω τόν αὑτοῦ κατέλιπεν ἤ παρά τοῦ πατρός παρέλαβεν, εἰς δέ τήν ἀκρόπολιν ἀνήνεγκεν ὀκτακισχίλια τάλαντα χωρίς τῶν ἱερῶν. οὗτοι δέ τοσοῦτον ἐκείνου διενηνόχασιν, ὥστε λέγειν μέν τολμῶσιν ὡς διά τήν τῶν κοινῶν ἐπιμέλειαν οὐ δύνανται τοῖς αὑτῶν ἰδίοις προσέχειν τόν νοῦν, φαίνεται δέ τά μέν ἀμελούμενα τοσαύτην εἰληφότα τήν ἐπίδοσιν ὅσην οὐδ' ἄν εὔξασθαι τοῖς θεοῖς πρότερον ἠξίωσαν, τό δέ πλῆθος ἡμῶν, οὗ κήδεσθαί φασιν, οὕτω διακείμενον ὥστε μηδένα τῶν πολιτῶν ἡδέως ζῆν μηδέ ῥᾳθύμως, ἀλλ' ὀδυρμῶν μεστήν εἶναι τήν πόλιν. οἱ μέν γάρ τάς πενίας καί τάς ἐνδείας ἀναγκάζονται διεξιέναι καί θρηνεῖν πρός σφᾶς αὐτούς, οἱ δέ τό πλῆθος τῶν προσταγμάτων καί τῶν λειτουργιῶν καί τά κακά τά περί τάς συμμορίας καί τάς ἀντιδόσεις: ἅ τοιαύτας ἐμποιεῖ λύπας ὥστ' ἄλγιον ζῆν τούς τάς οὐσίας κεκτημένους ἤ τούς συνεχῶς πενομένους. θαυμάζω δ' εἰ μή δύνασθε συνιδεῖν ὅτι γένος οὐδέν ἐστι κακονούστερον τῷ πλήθει πονηρῶν ῥητόρων καί δημαγωγῶν: πρός γάρ τοῖς ἄλλοις κακοῖς καί τῶν κατά τήν ἡμέραν ἑκάστην ἀναγκαίων οὗτοι μάλιστα βούλονται σπανίζειν ἡμᾶς, ὁρῶντες τούς μέν ἐκ τῶν ἰδίων δυναμένους τά σφέτερ' αὐτῶν διοικεῖν τῆς πόλεως ὄντας καί τῶν τά βέλτιστα λεγόντων, τούς δ' ἀπό τῶν δικαστηρίων ζῶντας καί τῶν ἐκκλησιῶν καί τῶν ἐντεῦθεν λημμάτων ὑφ' αὑτοῖς διά τήν ἔνδειαν ἠναγκασμένους εἶναι καί πολλήν χάριν ἔχοντας ταῖς εἰσαγγελίαις καί ταῖς γραφαῖς καί ταῖς ἄλλαις συκοφαντίαις ταῖς δι' αὑτῶν γιγνομέναις. ἐν οὖν ταῖς ἀπορίαις, ἐν αἷς δυναστεύουσιν, ἐν ταύταις ἥδιστ' ἄν ἴδοιεν ἅπαντας ὄντας τούς πολίτας. τεκμήριον δέ μέγιστον: οὐ γάρ τοῦτο σκοποῦσιν, ἐξ οὗ τρόπου τοῖς δεομένοις βίον ἐκποριοῦσιν, ἀλλ' ὅπως τούς ἔχειν τι δοκοῦντας τοῖς ἀπόροις ἐξισώσουσιν. τίς οὖν ἀπαλλαγή γένοιτ' ἄν τῶν κακῶν τῶν παρόντων; διείλεγμαι μέν τά πλεῖστα περί αὐτῶν τούτων, οὐκ ἐφεξῆς, ἀλλ' ὡς ἕκαστον τῷ καιρῷ συνέπιπτεν: μᾶλλον δ' ἄν ὑμῖν ἐγγένοιτο μνημονεύειν, εἰ συναγαγών τά μάλιστα κατεπείγοντα πάλιν ἐπανελθεῖν αὐτά πειραθείην. ἔστιν δ' ἐξ ὧν ἄν ἐπανορθώσαιμεν τά τῆς πόλεως καί βελτίω ποιήσαιμεν, πρῶτον μέν ἤν συμβούλους ποιώμεθα τοιούτους περί τῶν κοινῶν οἵους περ ἄν περί τῶν ἰδίων ἡμῖν εἶναι βουληθεῖμεν, καί παυσώμεθα δημοτικούς μέν εἶναι νομίζοντες τούς συκοφάντας, ὀλιγαρχικούς δέ τούς καλούς κἀγαθούς τῶν ἀνδρῶν, γνόντες ὅτι φύσει μέν οὐδείς οὐδέτερον τούτων ἐστίν, ἐν ᾗ δ' ἄν ἕκαστοι τιμῶνται, ταύτην βούλονται καθεστάναι τήν πολιτείαν. ἤν οὖν ἀσκῆτε καί προσδέχησθε τούς χρηστούς ἀντί τῶν πονηρῶν, ὥσπερ τό πάλαιον, βέλτιον ἕξετε χρῆσθαι καί τοῖς δημαγωγοῖς καί τοῖς πολιτευομένοις. δεύτερον δ' ἤν ἐθελήσωμεν χρῆσθαι τοῖς συμμάχοις ὁμοίως ὥσπερ τοῖς φίλοις, καί μή λόγῳ μέν αὐτονόμους ἀφιῶμεν, ἔργῳ δέ τοῖς στρατηγοῖς αὐτούς ὅ τι ἄν βούλωνται ποιεῖν ἐκδιδῶμεν, μηδέ δεσποτικῶς, ἀλλά συμμαχικῶς αὐτῶν ἐπιστατῶμεν, ἐκεῖνο καταμαθόντες ὅτι μιᾶς μέν ἑκάστης τῶν πόλεων κρείττους ἐσμέν, ἁπασῶν δ' ἥττους: ἤν ἐπιχειρῆτε τάς συμμαχίας κτᾶσθαι μή πολέμοις μηδέ πολιορκίαις, ἀλλ' εὐεργεσίαις: προσήκει γάρ τάς μέν φιλίας ἐκ τούτων γίγνεσθαι, τάς δ' ἔχθρας ἐξ ὧν νῦν τυγχάνομεν πράττοντες. τρίτον ἤν μηδέν περί πλείονος ἡγῆσθε, μετά γε τήν περί τούς θεούς εὐσέβειαν, τοῦ παρά τοῖς ἕλλησιν εὐδοκιμεῖν: τοῖς γάρ οὕτω διακειμένοις ἑκόντες καί τάς δυναστείας καί τάς ἡγεμονίας διδόασιν. ἤν οὖν ἐμμείνητε τοῖς εἰρημένοις καί πρός τούτοις ὑμᾶς αὐτούς παράσχητε πολεμικούς μέν ὄντας ταῖς μελέταις καί ταῖς παρασκευαῖς, εἰρηνικούς δέ τῷ μηδέν παρά τό δίκαιον πράττειν, οὐ μόνον εὐδαίμονα ποιήσετε ταύτην τήν πόλιν, ἀλλά καί τούς ἄλλους ἕλληνας ἅπαντας. οὐδέ γάρ ἄλλη τῶν πόλεων οὐδεμία τολμήσει περί αὐτούς ἐξαμαρτάνειν, ἀλλ' ὀκνήσουσιν καί πολλήν ἡσυχίαν ἄξουσιν ὅταν εἰδῶσιν ἐφεδρεύουσαν τήν δύναμιν τήν ἡμετέραν καί παρεσκευασμένην τοῖς ἀδικουμένοις βοηθεῖν. οὐ μήν ἀλλ' ὁπότερον ἄν ποιήσωσιν, τό γ' ἡμέτερον καλῶς ἕξει καί συμφερόντως. ἤν τε γάρ δόξῃ τῶν πόλεων ταῖς προεχούσαις ἀπέχεσθαι τῶν ἀδικημάτων, ἡμεῖς τούτων τῶν ἀγαθῶν τήν αἰτίαν ἕξομεν, ἤν τ' ἐπιχειρῶσιν ἀδικεῖν, ἐφ' ἡμᾶς ἅπαντες οἱ δεδιότες καί κακῶς πάσχοντες καταφεύξονται, πολλάς ἱκετείας καί δεήσεις ποιούμενοι, καί διδόντες οὐ μόνον τήν ἡγεμονίαν, ἀλλά καί σφᾶς αὐτούς. ὥστ' οὐκ ἀπορήσομεν μεθ' ὧν κωλύσομεν τούς ἐξαμαρτάνοντας, ἀλλά πολλούς ἕξομεν τούς ἑτοίμως καί προθύμως συναγωνιζομένους ἡμῖν. ποία γάρ πόλις ἤ τίς ἀνθρώπων οὐκ ἐπιθυμήσει μετασχεῖν τῆς φιλίας καί τῆς συμμαχίας τῆς ἡμετέρας, ὅταν ὁρῶσι τούς αὐτούς ἀμφότερα, καί δικαιοτάτους ὄντας καί μεγίστην δύναμιν κεκτημένους, καί τούς μέν ἄλλους σώζειν καί βουλομένους καί δυναμένους, αὐτούς δέ μηδεμιᾶς βοηθείας δεομένους; πόσην δέ χρή προσδοκᾶν ἐπίδοσιν τά τῆς πόλεως λήψεσθαι, τοιαύτης εὐνοίας ἡμῖν παρά τῶν ἄλλων ὑπαρξάσης; πόσον δέ πλοῦτον εἰς τήν πόλιν εἰσρυήσεσθαι, δι' ἡμῶν ἁπάσης τῆς ἑλλάδος σωζομένης; τίνας δ' οὐκ ἐπαινέσεσθαι τούς τοσούτων καί τηλικούτων ἀγαθῶν αἰτίους γεγενημένους; ἀλλά γάρ οὐ δύναμαι διά τήν ἡλικίαν ἅπαντα τῷ λόγῳ περιλαβεῖν ἅ τυγχάνω τῇ διανοίᾳ καθορῶν, πλήν ὅτι καλόν ἐστιν ἐν ταῖς τῶν ἄλλων ἀδικίαις καί μανίαις πρώτους εὖ φρονήσαντας προστῆναι τῆς τῶν ἑλλήνων ἐλευθερίας, καί σωτῆρας, ἀλλά μή λυμεῶνας αὐτῶν κληθῆναι, καί περιβλέπτους ἐπ' ἀρετῇ γενομένους τήν δόξαν τήν τῶν προγόνων ἀναλαβεῖν. κεφάλαιον δέ τούτων ἐκεῖν' ἔχω λέγειν, εἰς ὅ πάντα τά προειρημένα συντείνει καί πρός ὅ χρή βλέποντας τάς πράξεις τάς τῆς πόλεως δοκιμάζειν. δεῖ γάρ ἡμᾶς, εἴπερ βουλόμεθα διαλύσασθαι μέν τάς διαβολάς ἅς ἔχομεν ἐν τῷ παρόντι, παύσασθαι δέ τῶν πολέμων τῶν μάτην γιγνομένων, κτήσασθαι δέ τῇ πόλει τήν ἡγεμονίαν εἰς τόν ἅπαντα χρόνον, μισῆσαι μέν ἁπάσας τάς τυραννικάς ἀρχάς καί τάς δυναστείας, ἀναλογισαμένους τάς συμφοράς τάς ἐξ αὐτῶν γεγενημένας, ζηλῶσαι δέ καί μιμήσασθαι τάς ἐν λακεδαίμονι βασιλείας. ἐκείνοις γάρ ἀδικεῖν μέν ἧττον ἔξεστιν ἤ τοῖς ἰδιώταις, τοσούτῳ δέ μακαριστότεροι τυγχάνουσιν ὄντες τῶν βίᾳ τάς τυραννίδας κατεχόντων, ὅσον οἱ μέν τούς τοιούτους ἀποκτείναντες τάς μεγίστας δωρεάς παρά τῶν συμπολιτευομένων λαμβάνουσιν, ὑπέρ ἐκείνων δ' οἱ μή τολμῶντες ἐν ταῖς μάχαις ἀποθνήσκειν ἀτιμότεροι γίγνονται τῶν τάς τάξεις λειπόντων καί τάς ἀσπίδας ἀποβαλλόντων. ἄξιον οὖν ὀρέγεσθαι τῆς τοιαύτης ἡγεμονίας. ἔνεστιν δέ τοῖς πράγμασιν ἡμῶν τυχεῖν παρά τῶν ἑλλήνων τῆς τιμῆς ταύτης, ἥνπερ ἐκεῖνοι παρά τῶν πολιτῶν ἔχουσιν, ἤν ὑπολάβωσιν τήν δύναμιν τήν ἡμετέραν μή δουλείας, ἀλλά σωτηρίας αἰτίαν αὑτοῖς ἔσεσθαι. πολλῶν δέ καί καλῶν λόγων ἐνόντων περί τήν ὑπόθεσιν ταύτην, ἐμοί μέν ἀμφότερα συμβουλεύει παύσασθαι λέγοντι, καί τό μῆκος τοῦ λόγου καί τό πλῆθος τῶν ἐτῶν τῶν ἐμῶν: τοῖς δέ νεωτέροις καί μᾶλλον ἀκμάζουσιν ἠγώ παραινῶ καί παρακελεύομαι τοιαῦτα καί λέγειν καί γράφειν ἐξ ὧν τάς μεγίστας τῶν πόλεων καί τάς εἰθισμένας ταῖς ἄλλαις κακά παρέχειν προτρέψουσιν ἐπ' ἀρετήν καί δικαιοσύνην, ὡς ἐν ταῖς τῆς ἑλλάδος εὐπραγίαις συμβαίνει καί τά τῶν φιλοσόφων πράγματα πολύ βελτίω γίγνεσθαι. [18] {work} {αρεοπαγιτικοσ} πολλούς ὑμῶν οἶμαι θαυμάζειν ἥντινά ποτε γνώμην ἔχων περί σωτηρίας τήν πρόσοδον ἐποιησάμην, ὥσπερ τῆς πόλεως ἐν κινδύνοις οὔσης ἤ σφαλερῶς αὐτῇ τῶν πραγμάτων καθεστηκότων, ἀλλ' οὐ πλείους μέν τριήρεις ἤ διακοσίας κεκτημένης, εἰρήνην δέ καί τά περί τήν χώραν ἀγού σης, καί τῶν κατά θάλατταν ἀρχούσης, ἔτι δέ συμμάχους ἐχούσης πολλούς μέν τούς ἑτοίμως ἡμῖν, ἤν τι δέῃ, βοηθήσοντας, πολύ δέ πλείους τούς τάς συντάξεις ὑποτελοῦντας καί τό προσταττόμενον ποιοῦντας: ὧν ὑπαρχόντων ἡμᾶς μέν ἄν τις φήσειεν εἰκός εἶναι θαρρεῖν ὡς πόρρω τῶν κινδύνων ὄντας, τοῖς δ' ἐχθροῖς τοῖς ἡμετέροις προσήκειν δεδιέναι καί βουλεύεσθαι περί τῆς αὑτῶν σωτηρίας. ὑμεῖς μέν οὖν οἶδ' ὅτι τούτῳ χρώμενοι τῷ λογισμῷ καί τῆς ἐμῆς προσόδου καταφρονεῖτε καί πᾶσαν ἐλπίζετε τήν ἑλλάδα ταύτῃ τῇ δυνάμει κατασχήσειν: ἐγώ δέ δι' αὐτά ταῦτα τυγχάνω δεδιώς. ὁρῶ γάρ τῶν πόλεων τάς ἄριστα πράττειν οἰομένας κάκιστα βουλευομένας καί τάς μάλιστα θαρρούσας εἰς πλείστους κινδύνους καθισταμένας. αἴτιον δέ τούτων ἐστίν, ὅτι τῶν ἀγαθῶν καί τῶν κακῶν οὐδέν αὐτό καθ' αὑτό παραγίγνεται τοῖς ἀνθρώποις, ἀλλά συντέτακται καί συνακολουθεῖ τοῖς μέν πλούτοις καί ταῖς δυναστείαις ἄνοια καί μετά ταύτης ἀκολασία, ταῖς δ' ἐνδείαις καί ταῖς ταπεινότησι σωφροσύνη καί πολλή μετριότης, ὥστε χαλεπόν εἶναι διαγνῶναι ποτέραν ἄν τις δέξαιτο τῶν μερίδων τούτων τοῖς παισίν τοῖς αὑτοῦ καταλιπεῖν. ἴδοιμεν γάρ ἄν ἐκ μέν τῆς φαυλοτέρας εἶναι δοκούσης ἐπί τό βέλτιον ὡς ἐπί τό πολύ τάς πράξεις ἐπιδιδούσας, ἐκ δέ τῆς κρείττονος φαινομένης ἐπί τό χεῖρον εἰθισμένας μεταπίπτειν. καί τούτων ἐνεγκεῖν ἔχω παραδείγματα πλεῖστα μέν ἐκ τῶν ἰδίων πραγμάτων, _ πυκνοτάτας γάρ ταῦτα λαμβάνει τάς μεταβολάς_, οὐ μήν ἀλλά μείζω γε καί φανερώτερα τοῖς ἀκούουσιν ἐκ τῶν ἡμῖν καί λακεδαιμονίοις συμβάντων. ἡμεῖς τε γάρ ἀναστάτου μέν τῆς πόλεως ὑπό τῶν βαρβάρων γεγενημένης διά τό δεδιέναι καί προσέχειν τόν νοῦν τοῖς πράγμασιν ἐπρωτεύσαμεν τῶν ἑλλήνων, ἐπειδή δ' ἀνυπέρβλητον ᾠήθημεν τήν δύναμιν ἔχειν, παρά μικρόν ἤλθομεν ἐξανδραποδισθῆναι: λακεδαιμόνιοί τε τό μέν παλαιόν ἐκ φαύλων καί ταπεινῶν πόλεων ὁρμηθέντες διά τό σωφρόνως ζῆν καί στρατιωτικῶς κατέσχον πελοπόννησον, μετά δέ ταῦτα μεῖζον φρονήσαντες τοῦ δέοντος καί λαβόντες καί τήν κατά γῆν καί τήν κατά θάλατταν ἀρχήν, εἰς τούς αὐτούς κινδύνους κατέστησαν ἡμῖν. ὅστις οὖν εἰδώς τοσαύτας μεταβολάς γεγενημένας καί τηλικαύτας δυνάμεις οὕτω ταχέως ἀναιρεθείσας πιστεύει τοῖς παροῦσι, λίαν ἀνόητός ἐστιν, ἄλλως τε καί τῆς μέν πόλεως ἡμῶν πολύ καταδεέστερον νῦν πραττούσης ἤ κατ' ἐκεῖνον τόν χρόνον, τοῦ δέ μίσους τοῦ τῶν ἑλλήνων καί τῆς ἔχθρας τῆς πρός βασιλέα πάλιν ἀνακεκαινισμένης, ἅ τότε κατεπολέμησεν ἡμᾶς. ἀπορῶ δέ πότερον ὑπολάβω μηδέν μέλειν ὑμῖν τῶν κοινῶν πραγμάτων, ἤ φροντίζειν μέν αὐτῶν, εἰς τοῦτο δ' ἀναισθησίας ἥκειν ὥστε λανθάνειν ὑμᾶς εἰς ὅσην ταραχήν ἡ πόλις καθέστηκεν. ἐοίκατε γάρ οὕτω διακειμένοις ἀνθρώποις, οἵτινες ἁπάσας μέν τάς πόλεις τάς ἐπί θρᾴκης ἀπολωλεκότες, πλείω δ' ἤ χίλια τάλαντα μάτην εἰς τούς ξένους ἀνηλωκότες, πρός δέ τούς ἕλληνας διαβεβλημένοι καί τῷ βαρβάρῳ πολέμιοι γεγονότες, ἔτι δέ τούς μέν θηβαίων φίλους σώζειν ἠναγκασμένοι, τούς δ' ἡμετέρους αὐτῶν συμμάχους ἀπολωλεκότες, ἐπί τοιαύταις πράξεσιν εὐαγγέλια μέν δίς ἤδη τεθύκαμεν, ῥᾳθυμότερον δέ περί αὐτῶν ἐκκλησιάζομεν τῶν πάντα τά δέοντα πραττόντων. καί ταῦτ' εἰκότως καί ποιοῦμεν καί πάσχομεν: οὐδέν γάρ οἷόν τε γίγνεσθαι κατά τρόπον τοῖς μή καλῶς περί ὅλης τῆς διοικήσεως βεβουλευμένοις, ἀλλ' ἄν καί κατορθώσωσι περί τινας τῶν πράξεων ἤ διά τύχην ἤ δι' ἀνδρός ἀρετήν, μικρόν διαλιπόντες πάλιν εἰς τάς αὐτάς ἀπορίας κατέστησαν. καί ταῦτα γνοίη τις ἄν ἐκ τῶν περί ἡμᾶς γεγενημένων. ἁπάσης γάρ τῆς ἑλλάδος ὑπό τήν πόλιν ἡμῶν ὑποπεσούσης καί μετά τήν κόνωνος ναυμαχίαν καί μετά τήν τιμοθέου στρατηγίαν, οὐδένα χρόνον τάς εὐτυχίας κατασχεῖν ἠδυνήθημεν, ἀλλά ταχέως διεσκαριφησάμεθα καί διελύσαμεν αὐτάς. πολιτείαν γάρ τήν ὀρθῶς ἄν τοῖς πράγμασι χρησομένην οὔτ' ἔχομεν οὔτε καλῶς ζητοῦμεν. καίτοι τάς εὐπραγίας ἅπαντες ἴσμεν καί παραγιγνομένας καί παραμενούσας οὐ τοῖς τά τείχη κάλλιστα καί μέγιστα περιβεβλημένοις, οὐδέ τοῖς μετά πλείστων ἀνθρώπων εἰς τόν αὐτόν τόπον συνηθροισμένοις, ἀλλά τοῖς ἄριστα καί σωφρονέστατα τήν αὑτῶν πόλιν διοικοῦσιν. ἔστι γάρ ψυχή πόλεως οὐδέν ἕτερον ἤ πολιτεία, τοσαύτην ἔχουσα δύναμιν ὅσην περ ἐν σώματι φρόνησις. αὕτη γάρ ἐστιν ἡ βουλευομένη περί ἁπάντων καί τά μέν ἀγαθά διαφυλάττουσα, τάς δέ συμφοράς διαφεύγουσα. ταύτῃ καί τούς νόμους καί τούς ῥήτορας καί τούς ἰδιώτας ἀναγκαῖόν ἐστιν ὁμοιοῦσθαι καί πράττειν οὕτως ἑκάστους οἵαν περ ἄν ταύτην ἔχωσιν. ἧς ἡμεῖς διεφθαρμένης οὐδέν φροντίζομεν, οὐδέ σκοποῦμεν ὅπως ἐπανορθώσομεν αὐτήν: ἀλλ' ἐπί μέν τῶν ἐργαστηρίων καθίζοντες κατηγοροῦμεν τῶν καθεστώτων καί λέγομεν ὡς οὐδέποτ' ἐν δημοκρατίᾳ κάκιον ἐπολιτεύθημεν, ἐν δέ τοῖς πράγμασιν καί ταῖς διανοίαις αἷς ἔχομεν μᾶλλον αὐτήν ἀγαπῶμεν τῆς ὑπό τῶν προγόνων καταλειφθείσης. ὑπέρ ἧς ἐγώ καί τούς λόγους μέλλω ποιεῖσθαι καί τήν πρόσοδον ἀπεγραψάμην. εὑρίσκω γάρ ταύτην μόνην ἄν γενομένην καί τῶν μελλόντων κινδύνων ἀποτροπήν καί τῶν παρόντων κακῶν ἀπαλλαγήν, ἤν ἐθελήσωμεν ἐκείνην τήν δημοκρατίαν ἀναλαβεῖν, ἥν σόλων μέν ὁ δημοτικώτατος γενόμενος ἐνομοθέτησε, κλεισθένης δ' ὁ τούς τυράννους ἐκβαλών καί τόν δῆμον καταγαγών πάλιν ἐξ ἀρχῆς κατέστησεν. ἧς οὐκ ἄν εὕροιμεν οὔτε δημοτικωτέραν οὔτε τῇ πόλει μᾶλλον συμφέρουσαν. τεκμήριον δέ μέγιστον: οἱ μέν γάρ ἐκείνῃ χρώμενοι, πολλά καί καλά διαπραξάμενοι καί παρά πᾶσιν ἀνθρώποις εὐδοκιμήσαντες, παρ' ἑκόντων τῶν ἑλλήνων τήν ἡγεμονίαν ἔλαβον: οἱ δέ τῆς νῦν παρούσης ἐπιθυμήσαντες, ὑπό πάντων μισηθέντες καί πολλά καί δεινά παθόντες, μικρόν ἀπέλιπον τοῦ μή ταῖς ἐσχάταις συμφοραῖς περιπεσεῖν. καίτοι πῶς χρή ταύτην τήν πολιτείαν ἐπαινεῖν ἤ στέργειν τήν τοσούτων μέν κακῶν αἰτίαν πρότερον γενομένην, νῦν δέ καθ' ἕκαστον τόν ἐνιαυτόν ἐπί τό χεῖρον φερομένην; πῶς δ' οὐ χρή δεδιέναι μή τοιαύτης ἐπιδόσεως γιγνομένης τελευτῶντες εἰς τραχύτερα πράγματα τῶν τότε γενομένων ἐξοκείλωμεν; ἵνα δέ μή συλλήβδην μόνον ἀκηκοότες, ἀλλ' ἀκριβῶς εἰδότες ποιῆσθε καί τήν αἵρεσιν καί τήν κρίσιν αὐτῶν, ὑμέτερον μέν ἔργον ἐστί παρασχεῖν ὑμᾶς αὐτούς προσέχοντας τόν νοῦν τοῖς ὑπ' ἐμοῦ λεγομένοις, ἐγώ δ' ὡς ἄν δύνωμαι συντομώτατα περί ἀμφοτέρων τούτων πειράσομαι διελθεῖν πρός ὑμᾶς. οἱ γάρ κατ' ἐκεῖνον τόν χρόνον τήν πόλιν διοικοῦντες κατεστήσαντο πολιτείαν οὐκ ὀνόματι μέν τῷ κοινοτάτῳ καί πραοτάτῳ προσαγορευομένην, ἐπί δέ τῶν πράξεων οὐ τοιαύτην τοῖς ἐντυγχάνουσι φαινομένην, οὐδ' ἥ τοῦτον τόν τρόπον ἐπαίδευε τούς πολίτας ὥσθ' ἡγεῖσθαι τήν μέν ἀκολασίαν δημοκρατίαν, τήν δέ παρανομίαν ἐλευθερίαν, τήν δέ παρρησίαν ἰσονομίαν, τήν δ' ἐξουσίαν τοῦ ταῦτα ποιεῖν εὐδαιμονίαν, ἀλλά μισοῦσα καί κολάζουσα τούς τοιούτους βελτίους καί σωφρονεστέρους ἅπαντας τούς πολίτας ἐποίησεν. μέγιστον δ' αὐτοῖς συνεβάλετο πρός τό καλῶς οἰκεῖν τήν πόλιν, ὅτι δυοῖν ἰσοτήτοιν νομιζομέναιν εἶναι, καί τῆς μέν ταὐτόν ἅπασιν ἀπονεμούσης, τῆς δέ τό προσῆκον ἑκάστοις, οὐκ ἠγνόουν τήν χρησιμωτέραν, ἀλλά τήν μέν τῶν αὐτῶν ἀξιοῦσαν τούς χρηστούς καί τούς πονηρούς ἀπεδοκίμαζον ὡς οὐ δικαίαν οὖσαν, τήν δέ κατά τήν ἀξίαν ἕκαστον τιμῶσαν καί κολάζουσαν προῃροῦντο καί διά ταύτης ᾤκουν τήν πόλιν, οὐκ ἐξ ἁπάντων τάς ἀρχάς κληροῦντες, ἀλλά τούς βελτίστους καί τούς ἱκανωτάτους ἐφ' ἕκαστον τῶν ἔργων προκρίνοντες. τοιούτους γάρ ἤλπιζον ἔσεσθαι καί τούς ἄλλους, οἷοί περ ἄν ὦσιν οἱ τῶν πραγμάτων ἐπιστατοῦντες. ἔπειτα καί δημοτικωτέραν ἐνόμιζον εἶναι ταύτην τήν κατάστασιν ἤ τήν διά τοῦ λαγχάνειν γιγνομένην: ἐν μέν γάρ τῇ κληρώσει τήν τύχην βραβεύσειν καί πολλάκις λήψεσθαι τάς ἀρχάς τούς ὀλιγαρχίας ἐπιθυμοῦντας, ἐν δέ τῷ προκρίνειν τούς ἐπιεικεστάτους τόν δῆμον ἔσεσθαι κύριον ἑλέσθαι τούς ἀγαπῶντας μάλιστα τήν καθεστῶσαν πολιτείαν. αἴτιον δ' ἦν τοῦ ταῦτα τοῖς πολλοῖς ἀρέσκειν καί μή περιμαχήτους εἶναι τάς ἀρχάς, ὅτι μεμαθηκότες ἦσαν ἐργάζεσθαι καί φείδεσθαι, καί μή τῶν μέν οἰκείων ἀμελεῖν, τοῖς δ' ἀλλοτρίοις ἐπιβουλεύειν, μηδ' ἐκ τῶν δημοσίων τά σφέτερ' αὐτῶν διοικεῖν, ἀλλ' ἐκ τῶν ἑκάστοις ὑπαρχόντων, εἴ ποτε δεήσειε, τοῖς κοινοῖς ἐπαρκεῖν, μηδ' ἀκριβέστερον εἰδέναι τάς ἐκ τῶν ἀρχείων προσόδους ἤ τάς ἐκ τῶν ἰδίων γιγνομένας αὑτοῖς. οὕτω δ' ἀπείχοντο σφόδρα τῶν τῆς πόλεως, ὥστε χαλεπώτερον ἦν ἐν ἐκείνοις τοῖς χρόνοις εὑρεῖν τούς βουλομένους ἄρχειν ἤ νῦν τούς μηδέν δεομένους: οὐ γάρ ἐμπορίαν, ἀλλά λειτουργίαν ἐνόμιζον εἶναι τήν τῶν κοινῶν ἐπιμέλειαν, οὐδ' ἀπό τῆς πρώτης ἡμέρας ἐσκόπουν ἐλθόντες εἴ τι λῆμμα παραλελοίπασιν οἱ πρότερον ἄρχοντες, ἀλλά πολύ μᾶλλον εἴ τινος πράγματος κατημελήκασιν τῶν τέλος ἔχειν κατεπειγόντων. ὡς δέ συντόμως εἰπεῖν, ἐκεῖνοι διεγνωκότες ἦσαν ὅτι δεῖ τόν μέν δῆμον ὥσπερ τύραννον καθιστάναι τάς ἀρχάς καί κολάζειν τούς ἐξαμαρτάνοντας καί κρίνειν περί τῶν ἀμφισβητουμένων, τούς δέ σχολήν ἄγειν δυναμένους καί βίον ἱκανόν κεκτημένους ἐπιμελεῖσθαι τῶν κοινῶν ὥσπερ οἰκέτας, καί δικαίους μέν γενομένους ἐπαινεῖσθαι καί στέργειν ταύτῃ τῇ τιμῇ, κακῶς δέ διοικήσαντας μηδεμιᾶς συγγνώμης τυγχάνειν, ἀλλά ταῖς μεγίσταις ζημίαις περιπίπτειν. καίτοι πῶς ἄν τις εὕροι ταύτης βεβαιοτέραν ἤ δικαιοτέραν δημοκρατίαν, τῆς τούς μέν δυνατωτάτους ἐπί τάς πράξεις καθιστάσης, αὐτῶν δέ τούτων τόν δῆμον κύριον ποιούσης; τό μέν οὖν σύνταγμα τῆς πολιτείας τοιοῦτον ἦν αὐτοῖς: ῥᾴδιον δ' ἐκ τούτων καταμαθεῖν ὡς καί τά καθ' ἡμέραν ἑκάστην ὀρθῶς καί νομίμως πράττοντες διετέλεσαν. ἀνάγκη γάρ τοῖς περί ὅλων τῶν πραγμάτων καλάς τάς ὑποθέσεις πεποιημένοις καί τά μέρη τόν αὐτόν τρόπον ἔχειν ἐκείνοις. καί πρῶτον μέν τά περί τούς θεούς, _ἐντεῦθεν γάρ ἄρχεσθαι δίκαιον, _οὐκ ἀνωμάλως οὐδ' ἀτάκτως οὔτ' ἐθεράπευον οὔτ' ὠργίαζον: οὐδ' ὁπότε μέν δόξειεν αὐτοῖς, τριακοσίους βοῦς ἔπεμπον, ὁπότε δέ τύχοιεν, τάς πατρίους θυσίας ἐξέλειπον: οὐδέ τάς μέν ἐπιθέτους ἑορτάς, αἷς ἑστίασίς τις προσείη, μεγαλοπρεπῶς ἦγον, ἐν δέ τοῖς ἁγιωτάτοις τῶν ἱερῶν ἀπό μισθωμάτων ἔθυον: ἀλλ' ἐκεῖνο μόνον ἐτήρουν, ὅπως μηδέν μήτε τῶν πατρίων καταλύσουσιν μήτ' ἔξω τῶν νομιζομένων προσθήσουσιν. οὐ γάρ ἐν ταῖς πολυτελείαις ἐνόμιζον εἶναι τήν εὐσέβειαν, ἀλλ' ἐν τῷ μηδέν κινεῖν ὧν αὐτοῖς οἱ πρόγονοι παρέδοσαν. καί γάρ τοι καί τά παρά τῶν θεῶν οὐκ ἐμπλήκτως οὐδέ ταραχωδῶς αὐτοῖς συνέβαινεν, ἀλλ' εὐκαίρως καί πρός τήν ἐργασίαν τῆς χώρας καί πρός τήν συγκομιδήν τῶν καρπῶν. παραπλησίως δέ τοῖς εἰρημένοις καί τά πρός σφᾶς αὐτούς διῴκουν. οὐ γάρ μόνον περί τῶν κοινῶν ὡμονόουν, ἀλλά καί περί τόν ἴδιον βίον τοσαύτην ἐποιοῦντο πρόνοιαν ἀλλήλων ὅσην περ χρή τούς εὖ φρονοῦντας καί πατρίδος κοινωνοῦντας. οἵ τε γάρ πενέστεροι τῶν πολιτῶν τοσοῦτον ἀπεῖχον τοῦ φθονεῖν τοῖς πλείω κεκτημένοις, ὥσθ' ὁμοίως ἐκήδοντο τῶν οἴκων τῶν μεγάλων ὥσπερ τῶν σφετέρων αὐτῶν, ἡγούμενοι τήν ἐκείνων εὐδαιμονίαν αὑτοῖς εὐπορίαν ὑπάρχειν: οἵ τε τάς οὐσίας ἔχοντες οὐχ ὅπως ὑπερεώρων τούς καταδεέστερον πράττοντας, ἀλλ' ὑπολαμβάνοντες αἰσχύνην αὑτοῖς εἶναι τήν τῶν πολιτῶν ἀπορίαν ἐπήμυνον ταῖς ἐνδείαις, τοῖς μέν γεωργίας ἐπί μετρίαις μισθώσεσιν παραδιδόντες, τούς δέ κατ' ἐμπορίαν ἐκπέμποντες, τοῖς δ' εἰς τάς ἄλλας ἐργασίας ἀφορμήν παρέχοντες. οὐ γάρ ἐδέδισαν μή δυοῖν θάτερον πάθοιεν, ἤ πάντων στερηθεῖεν, ἤ πολλά πράγματα σχόντες μέρος τι κομίσαιντο τῶν προεθέντων: ἀλλ' ὁμοίως ἐθάρρουν περί τῶν ἔξω δεδομένων ὥσπερ περί τῶν οἴκοι κειμένων. ἑώρων γάρ τούς περί τῶν συμβολαίων κρίνοντας οὐ ταῖς ἐπιεικείαις χρωμένους, ἀλλά τοῖς νόμοις πειθομένους, οὐδ' ἐν τοῖς τῶν ἄλλων ἀγῶσιν αὑτοῖς ἀδικεῖν ἐξουσίαν παρασκευάζοντας, ἀλλά μᾶλλον ὀργιζομένους τοῖς ἀποστεροῦσιν αὐτῶν τῶν ἀδικουμένων καί νομίζοντας διά τούς ἄπιστα τά συμβόλαια ποιοῦντας μείζω βλάπτεσθαι τούς πένητας τῶν πολλά κεκτημένων: τούς μέν γάρ, ἤν παύσωνται προϊέμενοι, μικρῶν προσόδων ἀποστερήσεσθαι, τούς δ' ἤν ἀπορήσωσι τῶν ἐπαρκούντων, εἰς τήν ἐσχάτην ἔνδειαν καταστήσεσθαι. καί γάρ τοι διά τήν γνώμην ταύτην οὐδείς οὔτ' ἀπεκρύπτετο τήν οὐσίαν οὔτ' ὤκνει συμβάλλειν, ἀλλ' ἥδιον ἑώρων τούς δανειζομένους ἤ τούς ἀποδιδόντας. ἀμφότερα γάρ αὐτοῖς συνέβαινεν ἅπερ ἄν βουληθεῖεν ἄνθρωποι νοῦν ἔχοντες: ἅμα γάρ τούς τε πολίτας ὠφέλουν καί τά σφέτερ' αὐτῶν ἐνεργά καθ ίστασαν. κεφάλαιον δέ τοῦ καλῶς ἀλλήλοις ὁμιλεῖν: αἱ μέν γάρ κτήσεις ἀσφαλεῖς ἦσαν, οἷσπερ κατά τό δίκαιον ὑπῆρχον, αἱ δέ χρήσεις κοιναί πᾶσιν τοῖς δεομένοις τῶν πολιτῶν. ἴσως ἄν οὖν τις ἐπιτιμήσειεν τοῖς εἰρημένοις, ὅτι τάς μέν πράξεις ἐπαινῶ τάς ἐν ἐκείνοις τοῖς χρόνοις γιγνομένας, τάς δ' αἰτίας οὐ φράζω δι' ἅς οὕτω καλῶς καί τά πρός σφᾶς αὐτούς εἶχον καί τήν πόλιν διῴκουν. ἐγώ δ' οἶμαι μέν εἰρηκέναι τι καί τοιοῦτον, οὐ μήν ἀλλ' ἔτι πλείω καί σαφέστερον πειράσομαι διαλεχθῆναι περί αὐτῶν. ἐκεῖνοι γάρ οὐκ ἐν μέν ταῖς παιδείαις πολλούς τούς ἐπιστατοῦντας εἶχον, ἐπειδή δ' εἰς ἄνδρας δοκιμασθεῖεν, ἐξῆν αὐτοῖς ποιεῖν ὅ τι βουληθεῖεν, ἀλλ' ἐν ταύταις ταῖς ἀκμαῖς πλείονος ἐπιμελείας ἐτύγχανον ἤ παῖδες ὄντες. οὕτω γάρ ἡμῶν οἱ πρόγονοι σφόδρα περί τήν σωφροσύνην ἐσπούδαζον, ὥστε τήν ἐξ ἀρείου πάγου βουλήν ἐπέστησαν ἐπιμελεῖσθαι τῆς εὐκοσμίας, ἧς οὐχ οἷόν τ' ἦν μετασχεῖν πλήν τοῖς καλῶς γεγονόσιν καί πολλήν ἀρετήν ἐν τῷ βίῳ καί σωφροσύνην ἐνδεδειγμένοις, ὥστ' εἰκότως αὐτήν διενεγκεῖν τῶν ἐν τοῖς ἕλλησι συνεδρίων. σημείοις δ' ἄν τις χρήσαιτο περί τῶν τότε καθεστώτων καί τοῖς ἐν τῷ παρόντι γιγνομένοις: ἔτι γάρ καί νῦν ἁπάντων τῶν περί τήν αἵρεσιν καί τήν δοκιμασίαν κατημελημένων ἴδοιμεν ἄν τούς ἐν τοῖς ἄλλοις πράγμασιν οὐκ ἀνεκτούς ὄντας, ἐπειδάν εἰς ἄρειον πάγον ἀναβῶσιν, ὀκνοῦντας τῇ φύσει χρῆσθαι καί μᾶλλον τοῖς ἐκεῖ νομίμοις ἤ ταῖς αὑτῶν κακίαις ἐμμένοντας. τοσοῦτον φόβον ἐκεῖνοι τοῖς πονηροῖς ἐνειργάσαντο καί τοιοῦτον μνημεῖον ἐν τῷ τόπῳ τῆς αὑτῶν ἀρετῆς καί σωφροσύνης ἐγκατέλιπον. τήν δή τοιαύτην, ὥσπερ εἶπον, κυρίαν ἐποίησαν ἐπιμελεῖσθαι τῆς εὐταξίας, ἥ τούς μέν οἰομένους ἐνταῦθα βελτίστους ἄνδρας γίγνεσθαι, παρ' οἷς οἱ νόμοι μετά πλείστης ἀκριβείας κείμενοι τυγχάνουσιν, ἀγνοεῖν ἐνόμιζεν: οὐδέν γάρ ἄν κωλύειν ὁμοίους ἅπαντας εἶναι τούς ἕλληνας ἕνεκα γε τοῦ ῥᾴδιον εἶναι τά γράμματα λαβεῖν παρ' ἀλλήλων. ἀλλά γάρ οὐκ ἐκ τούτων τήν ἐπίδοσιν εἶναι τῆς ἀρετῆς, ἀλλ' ἐκ τῶν καθ' ἑκάστην τήν ἡμέραν ἐπιτηδευμάτων: τούς γάρ πολλούς ὁμοίους τοῖς ἤθεσιν ἀποβαίνειν, ἐν οἷς ἄν ἕκαστοι παιδευθῶσιν. ἐπεί τά γε πλήθη καί τάς ἀκριβείας τῶν νόμων σημεῖον εἶναι τοῦ κακῶς οἰκεῖσθαι τήν πόλιν ταύτην: ἐμφράγματα γάρ αὐτούς ποιουμένους τῶν ἁμαρτημάτων πολλούς τίθεσθαι τούς νόμους ἀναγκάζεσθαι. δεῖν δέ τούς ὀρθῶς πολιτευομένους οὐ τάς στοάς ἐμπιπλάναι γραμμάτων, ἀλλ' ἐν ταῖς ψυχαῖς ἔχειν τό δίκαιον: οὐ γάρ τοῖς ψηφίσμασιν, ἀλλά τοῖς ἤθεσιν καλῶς οἰκεῖσθαι τάς πόλεις, καί τούς μέν κακῶς τεθραμμένους καί τούς ἀκριβῶς τῶν νόμων ἀναγεγραμμένους τολμήσειν παραβαίνειν, τούς δέ καλῶς πεπαιδευμένους καί τοῖς ἁπλῶς κειμένοις ἐθελήσειν ἐμμένειν. ταῦτα διανοηθέντες οὐ τοῦτο πρῶτον ἐσκόπουν, δι' ὧν κολάσουσι τούς ἀκοσμοῦντας, ἀλλ' ἐξ ὧν παρασκευάσουσι μηδέν αὐτούς ἄξιον ζημίας ἐξα μαρτάνειν: ἡγοῦντο γάρ τοῦτο μέν αὑτῶν ἔργον εἶναι, τό δέ περί τάς τιμωρίας σπουδάζειν τοῖς ἐχθροῖς προσήκειν. ἁπάντων μέν οὖν ἐφρόντιζον τῶν πολιτῶν, μάλιστα δέ τῶν νεωτέρων. ἑώρων γάρ τούς τηλικούτους ταραχωδέστατα διακειμένους καί πλείστων γέμοντας ἐπιθυμιῶν, καί τάς ψυχάς αὐτῶν μάλιστα παιδευθῆναι δεομένας ἐπιμελείαις καλῶν ἐπιτηδευμάτων καί πόνοις ἡδονάς ἔχουσιν: ἐν μόνοις γάρ ἄν τούτοις ἐμμεῖναι τούς ἐλευθέρως τεθραμμένους καί μέγα φρονεῖν εἰθισμένους. ἅπαντας μέν οὖν ἐπί τάς αὐτάς ἄγειν διατριβάς οὐχ οἷόν τ' ἦν, ἀνωμάλως τά περί τόν βίον ἔχοντας: ὡς δέ πρός τήν οὐσίαν ἥρμοττεν, οὕτως ἑκάστοις προσέταττον. τούς μέν γάρ ὑποδεέστερον πράττοντας ἐπί τάς γεωργίας καί τάς ἐμπορίας ἔτρεπον, εἰδότες τάς ἀπορίας μέν διά τάς ἀργίας γιγνομένας, τάς δέ κακουργίας διά τάς ἀπορίας: ἀναιροῦντες οὖν τήν ἀρχήν τῶν κακῶν ἀπαλλάξειν ᾤοντο καί τῶν ἄλλων ἁμαρτημάτων τῶν μετ' ἐκείνην γιγνομένων. τούς δέ βίον ἱκανόν κεκτημένους περί τε τήν ἱππικήν καί τά γυμνάσια καί τά κυνηγέσια καί τήν φιλοσοφίαν ἠνάγκασαν διατρίβειν, ὁρῶντες ἐκ τούτων τούς μέν διαφέροντας γιγνομένους, τούς δέ τῶν πλείστων κακῶν ἀπεχομένους. καί ταῦτα νομοθετήσαντες οὐδέ τόν λοιπόν χρόνον ὠλιγώρουν, ἀλλά διελόμενοι τήν μέν πόλιν κατά κώμας, τήν δέ χώραν κατά δήμους, ἐθεώρουν τόν βίον τόν ἑκάστου, καί τούς ἀκοσμοῦντας ἀνῆγον εἰς τήν βουλήν. ἡ δέ τούς μέν ἐνουθέτει, τοῖς δ' ἠπείλει, τούς δ' ὡς προσῆκεν ἐκόλαζεν. ἠπίσταντο γάρ ὅτι δύο τρόποι τυγχάνουσιν ὄντες οἱ καί προτρέποντες ἐπί τάς ἀδικίας καί παύοντες τῶν πονηριῶν: παρ' οἷς μέν γάρ μήτε φυλακή μηδεμία τῶν τοιούτων καθέστηκεν μήθ' αἱ κρίσεις ἀκριβεῖς εἰσιν, παρά τούτοις μέν διαφθείρεσθαι καί τάς ἐπιεικεῖς τῶν φύσεων, ὅπου δέ μήτε λαθεῖν τοῖς ἀδικοῦσιν ῥᾴδιόν ἐστιν μήτε φανεροῖς γενομένοις συγγνώμης τυχεῖν, ἐνταῦθα δ' ἐξιτήλους γίγνεσθαι τάς κακοηθείας. ἅπερ ἐκεῖνοι γιγνώσκοντες ἀμφοτέροις κατεῖχον τούς πολίτας, καί ταῖς τιμωρίαις καί ταῖς ἐπιμελείαις: τοσούτου γάρ ἔδεον αὐτούς λανθάνειν οἱ κακόν τι δεδρακότες, ὥστε καί τούς ἐπιδόξους ἁμαρτήσεσθαί τι προῃσθάνοντο. τοιγαροῦν οὐκ ἐν τοῖς σκιραφείοις οἱ νεώτεροι διέτριβον, οὐδ' ἐν ταῖς αὐλητρίσιν, οὐδ' ἐν τοῖς τοιούτοις συλλόγοις ἐν οἷς νῦν διημερεύουσιν, ἀλλ' ἐν τοῖς ἐπιτηδεύμασιν ἔμενον ἐν οἷς ἐτάχθησαν, θαυμάζοντες καί ζηλοῦντες τούς ἐν τούτοις πρωτεύοντας. οὕτω δ' ἔφευγον τήν ἀγοράν ὥστ', εἰ καί ποτε διελθεῖν ἀναγκασθεῖεν, μετά πολλῆς αἰδοῦς καί σωφροσύνης ἐφαίνοντο τοῦτο ποιοῦντες. ἀντειπεῖν δέ τοῖς πρεσβυτέροις ἤ λοιδορήσασθαι δεινότερον ἐνόμιζον ἤ νῦν περί τούς γονέας ἐξαμαρτεῖν. ἐν καπηλείῳ δέ φαγεῖν ἤ πιεῖν οὐδείς οὐδ' ἄν οἰκέτης ἐπιεικής ἐτόλμησεν. σεμνύνεσθαι γάρ ἐμελέτων, ἀλλ' οὐ βωμολοχεύεσθαι: καί τούς εὐτραπέλους δέ καί τούς σκώπτειν δυναμένους, οὕς νῦν εὐφυεῖς προσαγορεύουσιν, ἐκεῖνοι δυστυχεῖς ἐνόμιζον. καί μηδείς οἰέσθω με δυσκόλως διακεῖσθαι πρός τούς ταύτην ἔχοντας τήν ἡλικίαν. οὔτε γάρ ἡγοῦμαι τούτους αἰτίους εἶναι τῶν γιγνομένων, σύνοιδά τε τοῖς πλείστοις αὐτῶν ἥκιστα χαίρουσιν ταύτῃ τῇ καταστάσει, δι' ἥν ἔξεστιν αὐτοῖς ἐν ταῖς ἀκολασίαις ταύταις διατρίβειν: ὥστ' οὐκ ἄν εἰκότως τούτοις ἐπιτιμῴην, ἀλλά πολύ δικαιότερον τοῖς ὀλίγῳ πρό ἡμῶν τήν πόλιν διοικήσασιν: ἐκεῖνοι γάρ ἦσαν οἱ προτρέψαντες ἐπί ταύτας τάς ὀλιγωρίας καί καταλύσαντες τήν τῆς βουλῆς δύναμιν. ἧς ἐπιστατούσης οὐ δικῶν οὐδ' ἐγκλημάτων οὐδ' εἰσφορῶν οὐδέ πενίας οὐδέ πολέμων ἡ πόλις ἔγεμεν, ἀλλά καί πρός ἀλλήλους ἡσυχίαν εἶχον καί πρός τούς ἄλλους ἅπαντας εἰρήνην ἦγον. παρεῖχον γάρ σφᾶς αὐτούς τοῖς μέν ἕλλησιν πιστούς, τοῖς δέ βαρβάροις φοβερούς. τούς μέν γάρ σεσωκότες ἦσαν, παρά δέ τῶν δίκην τηλικαύτην εἰληφότες ὥστ' ἀγαπᾶν ἐκείνους εἰ μηδέν ἔτι πάσχοιεν. τοιγάρτοι διά ταῦτα μετά τοσαύτης ἀσφαλείας διῆγον ὥστε καλλίους εἶναι καί πολυτελεστέρας τάς οἰκήσεις καί τάς κατασκευάς τάς ἐπί τῶν ἀγρῶν ἤ τάς ἐντός τείχους, καί πολλούς τῶν πολιτῶν μηδ' εἰς τάς ἑορτάς εἰς ἄστυ καταβαίνειν, ἀλλ' αἱρεῖσθαι μένειν ἐπί τοῖς ἰδίοις ἀγαθοῖς μᾶλλον ἤ τῶν κοινῶν ἀπολαύειν. οὐδέ γάρ τά περί τάς θεωρίας, ὧν ἕνεκ' ἄν τις ἦλθεν, ἀσελγῶς οὐδ' ὑπερηφάνως, ἀλλά νοῦν ἐχόντως ἐποίουν. οὐ γάρ ἐκ τῶν πομπῶν οὐδ' ἐκ τῶν περί τάς χορηγίας φιλονικιῶν οὐδ' ἐκ τῶν τοιούτων ἀλαζονειῶν τήν εὐδαιμονίαν ἐδοκίμαζον, ἀλλ' ἐκ τοῦ σωφρόνως οἰκεῖν καί τοῦ βίου τοῦ καθ' ἡμέραν καί τοῦ μηδένα τῶν πολιτῶν ἀπορεῖν τῶν ἐπιτηδείων. ἐξ ὧνπερ χρή κρίνειν τούς ὡς ἀληθῶς εὖ πράττοντας καί μή φορτικῶς πολιτευομένους: ἐπεί νῦν γε τίς οὐκ ἄν ἐπί τοῖς γιγνομένοις τῶν εὖ φρονούντων ἀλγήσειεν, ὅταν ἴδῃ πολλούς τῶν πολιτῶν αὐτούς μέν περί τῶν ἀναγκαίων, εἴθ' ἕξουσιν εἴτε μή, πρό τῶν δικαστηρίων κληρουμένους, τῶν δ' ἑλλήνων τούς ἐλαύνειν τάς ναῦς βουλομένους τρέφειν ἀξιοῦντας, καί χορεύοντας μέν ἐν χρυσοῖς ἱματίοις, χειμάζοντας δ' ἐν τοιούτοις ἐν οἷς οὐ βούλομαι λέγειν, καί τοιαύτας ἄλλας ἐναντιώσεις περί τήν διοίκησιν γιγνομένας, αἵ μεγάλην αἰσχύνην τῇ πόλει ποιοῦσιν; ὧν οὐδέν ἦν ἐπ' ἐκείνης τῆς βουλῆς: ἀπήλλαξε γάρ τούς μέν πένητας τῶν ἀποριῶν ταῖς ἐργασίαις καί ταῖς παρά τῶν ἐχόντων ὠφελείαις, τούς δέ νεωτέρους τῶν ἀκολασιῶν τοῖς ἐπιτηδεύμασιν καί ταῖς αὑτῶν ἐπιμελείαις, τούς δέ πολιτευομένους τῶν πλεονεξιῶν ταῖς τιμωρίαις καί τῷ μή λανθάνειν τούς ἀδικοῦντας, τούς δέ πρεσβυτέρους τῶν ἀθυμιῶν ταῖς τιμαῖς ταῖς πολιτικαῖς καί ταῖς παρά τῶν νεωτέρων θεραπείαις. καίτοι πῶς ἄν γένοιτο ταύτης πλείονος ἀξία πολιτεία, τῆς οὕτω καλῶς ἁπάντων τῶν πραγμάτων ἐπιμεληθείσης; περί μέν οὖν τῶν ποτε καθεστώτων τά μέν πλεῖστα διεληλύθαμεν: ὅσα δέ παραλελοίπαμεν, ἐκ τῶν εἰρημένων, ὅτι κἀκεῖνα τόν αὐτόν τρόπον εἶχεν τούτοις, ῥᾴδιόν ἐστιν καταμαθεῖν. ἤδη δέ τινες ἀκούσαντές μου ταῦτα διεξιόντος ἐπῄνεσαν μέν ὡς οἷόν τε μάλιστα καί τούς προγόνους ἐμακάρισαν, ὅτι τόν τρόπον τοῦτον τήν πόλιν διῴκουν, οὐ μήν ὑμᾶς γ' ᾤοντο πεισθήσεσθαι χρῆσθαι τούτοις, ἀλλ' αἱρήσεσθαι διά τήν συνήθειαν ἐν τοῖς καθεστηκόσι πράγμασι κακοπαθεῖν μᾶλλον ἤ μετά πολιτείας ἀκριβεστέρας ἄμεινον τόν βίον διάγειν. εἶναι δ' ἔφασαν ἐμοί καί κίνδυνον μή τά βέλτιστα συμβουλεύων μισόδημος εἶναι δόξω καί τήν πόλιν ζητεῖν εἰς ὀλιγαρχίαν ἐμβαλεῖν. ἐγώ δ' εἰ μέν περί πραγμάτων ἀγνοουμένων καί μή κοινῶν τούς λόγους ἐποιούμην καί περί τούτων ἐκέλευον ὑμᾶς ἑλέσθαι συνέδρους ἤ συγγραφέας, δι' ὧν ὁ δῆμος κατελύθη τό πρότερον, εἰκότως ἄν εἶχον ταύτην τήν αἰτίαν. νῦν δ' οὐδέν εἴρηκα τοιοῦτον, ἀλλά διείλεγμαι περί διοικήσεως οὐκ ἀποκεκρυμμένης, ἀλλά πᾶσι φανερᾶς, ἥν πάντες ἴστε καί πατρίαν ἡμῖν οὖσαν καί πλείστων ἀγαθῶν καί τῇ πόλει καί τοῖς ἄλλοις ἕλλησιν αἰτίαν γεγενημένην, πρός δέ τούτοις ὑπό τοιούτων ἀνδρῶν νομοθετηθεῖσαν καί κατασταθεῖσαν, οὕς οὐδείς ὅστις οὐκ ἄν ὁμολογήσειε δημοτικωτάτους γεγενῆσθαι τῶν πολιτῶν. ὥστε πάντων ἄν μοι συμβαίη δεινότατον, εἰ τοιαύτην πολιτείαν εἰσηγούμενος νεωτέρων δόξαιμι πραγμάτων ἐπιθυμεῖν. ἔπειτα κἀκεῖθεν ῥᾴδιον γνῶναι τήν ἐμήν διάνοιαν: ἐν γάρ τοῖς πλείστοις τῶν λόγων τῶν εἰρημένων ὑπ' ἐμοῦ φανήσομαι ταῖς μέν ὀλιγαρχίαις καί ταῖς πλεονεξίαις ἐπιτιμῶν, τάς δ' ἰσότητας καί τάς δημοκρατίας ἐπαινῶν, οὐ πάσας, ἀλλά τάς καλῶς καθεστηκυίας, οὐδ' ὡς ἔτυχον, ἀλλά δικαίως καί λόγον ἐχόντως. οἶδα γάρ τούς τε προγόνους τούς ἡμετέρους ἐν ταύτῃ τῇ καταστάσει πολύ τῶν ἄλλων διενεγκόντας καί λακεδαιμονίους διά τοῦτο κάλλιστα πολιτευομένους, ὅτι μάλιστα δημοκρατούμενοι τυγχάνουσιν. ἐν γάρ τῇ τῶν ἀρχόντων αἱρέσει καί τῷ βίῳ τῷ καθ' ἡμέραν καί τοῖς ἄλλοις ἐπιτηδεύμασιν ἴδοιμεν ἄν παρ' αὐτοῖς τάς ἰσότητας καί τάς ὁμοιότητας μᾶλλον ἤ παρά τοῖς ἄλλοις ἰσχυούσας: οἷς αἱ μέν ὀλιγαρχίαι πολεμοῦσιν, οἱ δέ καλῶς δημοκρατούμενοι χρώμενοι διατελοῦσιν. τῶν τοίνυν ἄλλων πόλεων ταῖς ἐπιφανεστάταις καί μεγίσταις, ἤν ἐξετάζειν βουληθῶμεν, εὑρήσομεν τάς δημοκρατίας μᾶλλον ἤ τάς ὀλιγαρχίας συμφερούσας: ἐπεί καί τήν ἡμετέραν πολιτείαν, ᾗ πάντες ἐπιτιμῶσιν, ἤν παραβάλωμεν αὐτήν μή πρός τήν ὑπ' ἐμοῦ ῥηθεῖσαν, ἀλλά πρός τήν ὑπό τῶν τριάκοντα καταστᾶσαν, οὐδείς ὅστις οὐκ ἄν θεοποίητον εἶναι νομίσειεν. βούλομαι δ', εἰ καί τινές με φήσουσιν ἔξω τῆς ὑποθέσεως λέγειν, δηλῶσαι καί διελθεῖν ὅσον αὕτη τῆς τότε διήνεγκεν, ἵνα μηδείς οἴηταί με τά μέν ἁμαρτήματα τοῦ δήμου λίαν ἀκριβῶς ἐξετάζειν, εἰ δέ τι καλόν ἤ σεμνόν διαπέπρακται, ταῦτα δέ παραλείπειν. ἔσται δ' ὁ λόγος οὔτε μακρός οὔτ' ἀνωφελής τοῖς ἀκούουσιν. ἐπειδή γάρ τάς ναῦς τάς περί ἑλλήσποντον ἀπωλέσαμεν καί ταῖς συμφοραῖς ἐκείναις ἡ πόλις περιέπεσεν, τίς οὐκ οἶδε τῶν πρεσβυτέρων τούς μέν δημοτικούς καλουμένους ἑτοίμους ὄντας ὁτιοῦν πάσχειν ὑπέρ τοῦ μή ποιεῖν τό προσταττόμενον καί δεινόν ἡγουμένους εἴ τις ὄψεται τήν πόλιν τήν τῶν ἑλλήνων ἄρξασαν, ταύτην ὑφ' ἑτέροις οὖσαν, τούς δέ τῆς ὀλιγαρχίας ἐπιθυμήσαντας ἑτοίμως καί τά τείχη καθαιροῦντας καί τήν δουλείαν ὑπομένοντας; καί τότε μέν, ὅτε τό πλῆθος ἦν κύριον τῶν πραγμάτων, ἡμᾶς τάς τῶν ἄλλων ἀκροπόλεις φρουροῦντας, ἐπειδή δ' οἱ τριάκοντα παρέλαβον τήν πολιτείαν, τούς πολεμίους τήν ἡμετέραν ἔχοντας; καί κατά μέν ἐκεῖνον τόν χρόνον δεσπότας ἡμῶν ὄντας λακεδαιμονίους, ἐπειδή δ' οἱ φεύγοντες κατελθόντες πολεμεῖν ὑπέρ τῆς ἐλευθερίας ἐτόλμησαν καί κόνων ναυμαχῶν ἐνίκησεν, πρέσβεις ἐλθόντας παρ' αὐτῶν καί διδόντας τῇ πόλει τήν ἀρχήν τήν τῆς θαλάττης; καί μέν δή καί τάδε τίς οὐ μνημονεύει τῶν ἡλικιωτῶν τῶν ἐμῶν, τήν μέν δημοκρατίαν οὕτω κοσμήσασαν τήν πόλιν καί τοῖς ἱεροῖς καί τοῖς ὁσίοις ὥστ' ἔτι καί νῦν τούς ἀφικνουμένους νομίζειν αὐτήν ἀξίαν εἶναι μή μόνον τῶν ἑλλήνων ἄρχειν, ἀλλά καί τῶν ἄλλων ἁπάντων, τούς δέ τριάκοντα τῶν μέν ἀμελήσαντας, τά δέ συλήσαντας, τούς δέ νεωσοίκους ἐπί καθαιρέσει τριῶν ταλάντων ἀποδομένους, εἰς οὕς ἡ πόλις ἀνήλωσεν οὐκ ἐλάττω χιλίων ταλάντων; ἀλλά μήν οὐδέ τήν πραότητα δικαίως ἄν τις ἐπαινέσειεν τήν ἐκείνων μᾶλλον ἤ τήν τῆς δημοκρατίας. οἱ μέν γάρ ψηφίσματι παραλαβόντες τήν πόλιν πεντακοσίους μέν καί χιλίους τῶν πολιτῶν ἀκρίτους ἀπέκτειναν, εἰς δέ τόν πειραιᾶ φυγεῖν πλείους ἤ πεντακισχιλίους ἠνάγκασαν: οἱ δέ κρατήσαντες καί μεθ' ὅπλων κατιόντες, αὐτούς τούς αἰτιωτάτους τῶν κακῶν ἀνελόντες, οὕτω τά πρός τούς ἄλλους καλῶς καί νομίμως διῴκησαν ὥστε μηδέν ἔλαττον ἔχειν τούς ἐκβαλόντας τῶν κατελθόντων. ὅ δέ πάντων κάλλιστον καί μέγιστον τεκμήριον τῆς ἐπιεικείας τοῦ δήμου: δανεισαμένων γάρ τῶν ἐν ἄστει μεινάντων ἑκατόν τάλαντα παρά λακεδαιμονίων εἰς τήν πολιορκίαν τῶν τόν πειραιᾶ κατασχόντων, ἐκκλησίας γενομένης περί ἀποδόσεως τῶν χρημάτων, καί λεγόντων πολλῶν ὡς δίκαιόν ἐστιν διαλύειν τά πρός λακεδαιμονίους μή τούς πολιορκουμένους, ἀλλά τούς δανεισαμένους, ἔδοξεν τῷ δήμῳ κοινήν ποιήσασθαι τήν ἀπόδοσιν. καί γάρ τοι διά ταύτην τήν γνώμην εἰς τοιαύτην ἡμᾶς ὁμόνοιαν κατέστησαν καί τοσοῦτον ἐπιδοῦναι τήν πόλιν ἐποίησαν ὥστε λακεδαιμονίους, τούς ἐπί τῆς ὀλιγαρχίας ὀλίγου δεῖν καθ' ἑκάστην τήν ἡμέραν προστάττοντας ἡμῖν, ἐλθεῖν ἐπί τῆς δημοκρατίας ἱκετεύσοντας καί δεησομένους μή περιιδεῖν αὑτούς ἀναστάτους γενομένους. τό δ' οὖν κεφάλαιον τῆς ἑκατέρων διανοίας τοιοῦτον ἦν: οἱ μέν γάρ ἠξίουν τῶν μέν πολιτῶν ἄρχειν, τοῖς δέ πολεμίοις δουλεύειν, οἱ δέ τῶν μέν ἄλλων ἄρχειν, τοῖς δέ πολίταις ἴσον ἔχειν. ταῦτα δέ διῆλθον δυοῖν ἕνεκα, πρῶτον μέν ἐμαυτόν ἐπιδεῖξαι βουλόμενος οὐκ ὀλιγαρχιῶν οὐδέ πλεονεξιῶν, ἀλλά δικαίας καί κοσμίας ἐπιθυμοῦντα πολιτείας, ἔπειτα τάς δημοκρατίας τάς τε κακῶς καθεστηκυίας ἐλαττόνων συμφορῶν αἰτίας γιγνομένας, τάς τε καλῶς πολιτευομένας προεχούσας τῷ δικαιοτέρας εἶναι καί κοινοτέρας καί τοῖς χρωμένοις ἡδίους. τάχ' οὖν ἄν τις θαυμάσειεν, τί βουλόμενος ἀντί τῆς πολιτείας τῆς οὕτω πολλά καί καλά διαπεπραγμένης ἑτέραν ὑμᾶς πείθω μεταλαβεῖν, καί τίνος ἕνεκα νῦν μέν οὕτω καλῶς ἐγκεκωμίακα τήν δημοκρατίαν, ὅταν δέ τύχω, πάλιν μεταβαλών ἐπιτιμῶ καί κατηγορῶ τῶν καθεστώτων. ἐγώ δέ καί τῶν ἰδιωτῶν τούς ὀλίγα μέν κατορθοῦντας, πολλά δ' ἐξαμαρτάνοντας μέμφομαι καί νομίζω φαυλοτέρους εἶναι τοῦ δέοντος, καί πρός γε τούτοις τούς γεγονότας ἐκ καλῶν κἀγαθῶν ἀνδρῶν, καί μικρῷ μέν ὄντας ἐπιεικεστέρους τῶν ὑπερβαλλόντων ταῖς πονηρίαις, πολύ δέ χείρους τῶν πατέρων, λοιδορῶ, καί συμβουλεύσαιμ' ἄν αὐτοῖς παύσασθαι τοιούτοις οὖσιν. τήν αὐτήν οὖν γνώμην ἔχω καί περί τῶν κοινῶν: ἡγοῦμαι γάρ δεῖν ἡμᾶς οὐ μέγα φρονεῖν, οὐδ' ἀγαπᾶν εἰ κακοδαιμονησάντων καί μανέντων ἀνθρώπων νομιμώτεροι γεγόναμεν, ἀλλά πολύ μᾶλλον ἀγανακτεῖν καί βαρέως φέρειν εἰ χείρους τῶν προγόνων τυγχάνοιμεν ὄντες: πρός γάρ τήν ἐκείνων ἀρετήν, ἀλλ' οὐ πρός τήν τῶν τριάκοντα πονηρίαν ἁμιλλητέον ἡμῖν ἐστιν, ἄλλως τε καί προσῆκον ἡμῖν βελτίστοις ἁπάντων ἀνθρώπων εἶναι. καί τοῦτον εἴρηκα τόν λόγον οὐ νῦν πρῶτον, ἀλλά πολλάκις ἤδη καί πρός πολλούς. ἐπίσταμαι γάρ ἐν μέν τοῖς ἄλλοις τόποις φύσεις ἐγγιγνομένας καρπῶν καί δένδρων καί ζῴων ἰδίας ἐν ἑκάστοις καί πολύ τῶν ἄλλων διαφερούσας, τήν δ' ἡμετέραν χώραν ἄνδρας φέρειν καί τρέφειν δυναμένην οὐ μόνον πρός τάς τέχνας καί τάς πράξεις καί τούς λόγους εὐφυεστάτους, ἀλλά καί πρός ἄνδρειαν καί πρός ἀρετήν πολύ διαφέροντας. τεκμαίρεσθαι δέ δίκαιόν ἐστιν τοῖς τε παλαιοῖς ἀγῶσιν, οὕς ἐποιήσαντο πρός ἀμαζόνας καί θρᾷκας καί πελοποννησίους ἅπαντας, καί τοῖς κινδύνοις τοῖς περί τά περσικά γενομένοις, ἐν οἷς καί μόνοι καί μετά πελοποννησίων, καί πεζομαχοῦντες καί ναυμαχοῦντες, νικήσαντες τούς βαρβάρους ἀριστείων ἠξιώθησαν: ὧν οὐδέν ἄν ἔπραξαν, εἰ μή πολύ τήν φύσιν διήνεγκαν. καί μηδείς οἰέσθω ταύτην τήν εὐλογίαν ἡμῖν προσήκειν τοῖς νῦν πολιτευομένοις, ἀλλά πολύ τοὐναντίον. εἰσίν γάρ οἱ τοιοῦτοι τῶν λόγων ἔπαινος μέν τῶν ἀξίους σφᾶς αὐτούς τῆς τῶν προγόνων ἀρετῆς παρεχόντων, κατηγορία δέ τῶν τάς εὐγενείας ταῖς αὑτῶν ῥᾳθυμίαις καί κακίαις καταισχυνόντων. ὅπερ ἡμεῖς ποιοῦμεν: εἰρήσεται γάρ τἀληθές. τοιαύτης γάρ ἡμῖν τῆς φύσεως ὑπαρχούσης οὐ διεφυλάξαμεν αὐτήν, ἀλλ' ἐμπεπτώκαμεν εἰς ἄνοιαν καί ταραχήν καί πονηρῶν πραγμάτων ἐπιθυμίαν. ἀλλά γάρ ἤν ἐπακολουθῶ τοῖς ἐνοῦσιν ἐπιτιμῆσαι καί κατηγορῆσαι τῶν ἐνεστώτων πραγμάτων, δέδοικα μή πόρρω λίαν τῆς ὑποθέσεως ἀποπλανηθῶ. περί μέν οὖν τούτων καί πρότερον εἰρήκαμεν καί πάλιν ἐροῦμεν, ἤν μή πείσωμεν ὑμᾶς παύσασθαι τοιαῦτ' ἐξαμαρτάνοντας: περί δ' ὧν ἐξ ἀρχῆς τόν λόγον κατεστησάμην, βραχέα διαλεχθείς παραχωρῶ τοῖς βουλομένοις ἔτι συμβουλεύειν περί τούτων. ἡμεῖς γάρ ἤν μέν οὕτως οἰκῶμεν τήν πόλιν ὥσπερ νῦν, οὐκ ἔστιν ὅπως οὐ καί βουλευσόμεθα καί πολεμήσομεν καί βιωσόμεθα καί σχεδόν ἅπαντα καί πεισόμεθα καί πράξομεν ἅπερ ἔν τε τῷ παρόντι καιρῷ καί τοῖς παρελθοῦσι χρόνοις: ἤν δέ μεταβάλωμεν τήν πολιτείαν, δῆλον ὅτι κατά τόν αὐτόν λόγον, οἷά περ ἦν τοῖς προγόνοις τά πράγματα, τοιαῦτ' ἔσται καί περί ἡμᾶς: ἀνάγκη γάρ ἐκ τῶν αὐτῶν πολιτευμάτων καί τάς πράξεις ὁμοίας ἀεί καί παραπλησίας ἀποβαίνειν. δεῖ δέ τάς μεγίστας αὐτῶν παρ' ἀλλήλας θέντας βουλεύσασθαι, ποτέρας ἡμῖν αἱρετέον ἐστίν. καί πρῶτον μέν σκεψώμεθα τούς ἕλληνας καί τούς βαρβάρους, πῶς πρός ἐκείνην τήν πολιτείαν διέκειντο καί πῶς νῦν ἔχουσι πρός ἡμᾶς. οὐ γάρ ἐλάχιστον μέρος τά γένη ταῦτα συμβάλλεται πρός εὐδαιμονίαν, ὅταν ἔχῃ κατά τρόπον ἡμῖν. οἱ μέν τοίνυν ἕλληνες οὕτως ἐπίστευον τοῖς κατ' ἐκεῖνον τόν χρόνον πολιτευομένοις ὥστε τούς πλείστους αὐτῶν ἑκόντας ἐγχειρίσαι τῇ πόλει σφᾶς αὐτούς: οἱ δέ βάρβαροι τοσοῦτον ἀπεῖχον τοῦ πολυπραγμονεῖν περί τῶν ἑλληνικῶν πραγμάτων ὥστ' οὔτε μακροῖς πλοίοις ἐπί τάδε φασήλιδος ἔπλεον οὔτε στρατοπέδοις ἐντός ἅλυος ποταμοῦ κατέβαινον, ἀλλά πολλήν ἡσυχίαν ἦγον. νῦν δ' εἰς τοῦτο τά πράγματα περιέστηκεν, ὥσθ' οἱ μέν μισοῦσι τήν πόλιν, οἱ δέ καταφρονοῦσιν ἡμῶν. καί περί μέν τοῦ μίσους τῶν ἑλλήνων αὐτῶν ἀκηκόατε τῶν στρατηγῶν: ὡς δέ βασιλεύς ἔχει πρός ἡμᾶς, ἐκ τῶν ἐπιστολῶν ὧν ἔπεμψεν, ἐδήλωσεν. ἔτι δέ πρός τούτοις ὑπό μέν ἐκείνης τῆς εὐταξίας οὕτως ἐπαιδεύθησαν οἱ πολῖται πρός ἀρετήν, ὥστε σφᾶς μέν αὐτούς μή λυπεῖν, τούς δ' εἰς τήν χώραν ἐμβάλλοντας ἅπαντας μαχόμενοι νικᾶν. ἡμεῖς δέ τοὐναντίον: ἀλλήλοις μέν γάρ κακά παρέχοντες οὐδεμίαν ἡμέραν διαλείπομεν, τῶν δέ περί τόν πόλεμον οὕτω κατημελήκαμεν, ὥστ' οὐδ' εἰς τάς ἐξετάσεις ἰέναι τολμῶμεν ἤν μή λαμβάνωμεν ἀργύριον. τό δέ μέγιστον: τότε μέν οὐδείς ἦν τῶν πολιτῶν ἐνδεής τῶν ἀναγκαίων, οὐδέ προσαιτῶν τούς ἐντυγχάνοντας τήν πόλιν κατῄσχυνεν, νῦν δέ πλείους εἰσίν οἱ σπανίζοντες τῶν ἐχόντων: οἷς ἄξιόν ἐστιν πολλήν συγγνώμην ἔχειν, εἰ μηδέν τῶν κοινῶν φροντίζουσιν, ἀλλά τοῦτο σκοποῦσιν ὁπόθεν τήν ἀεί παροῦσαν ἡμέραν διάξουσιν. ἐγώ μέν οὖν ἡγούμενος, ἤν μιμησώμεθα τούς προγόνους, καί τῶν κακῶν ἡμᾶς τούτων ἀπαλλαγήσεσθαι καί σωτῆρας οὐ μόνον τῆς πόλεως, ἀλλά καί τῶν ἑλλήνων ἁπάντων γενήσεσθαι, τήν τε πρόσοδον ἐποιησάμην καί τούς λόγους εἴρηκα τούτους: ὑμεῖς δέ πάντα λογισάμενοι ταῦτα χειροτονεῖθ' ὅ τι ἄν ὑμῖν δοκῇ μάλιστα συμφέρειν τῇ πόλει. [19] {work} {περι τησ αντιδοσεωσ} εἰ μέν ὅμοιος ἦν ὁ λόγος ὁ μέλλων ἀναγνωσθήσεσθαι τοῖς ἤ πρός τούς ἀγῶνας ἤ πρός τάς ἐπιδείξεις γιγνομένοις, οὐδέν ἄν οἶμαι προδιαλεχθῆναι περί αὐτοῦ: νῦν δέ διά τήν καινότητα καί τήν διαφοράν ἀναγκαῖόν ἐστιν προειπεῖν τάς αἰτίας δι' ἅς οὕτως ἀνόμοιον αὐτόν ὄντα τοῖς ἄλλοις γράφειν προειλόμην: μή γάρ τούτων δηλωθεισῶν πολλοῖς ἄν ἴσως ἄτοπος εἶναι δόξειεν. ἐγώ γάρ εἰδώς ἐνίους τῶν σοφιστῶν βλασφημοῦντας περί τῆς ἐμῆς διατριβῆς καί λέγοντας ὡς ἔστιν περί δικογραφίαν, καί παραπλήσιον ποιοῦντας ὥσπερ ἄν εἴ τις φειδίαν τόν τό τῆς ἀθηνᾶς ἕδος ἐργασάμενον τολμῴη καλεῖν κοροπλάθον, ἤ ζεῦξιν καί παρράσιον τήν αὐτήν ἔχειν φαίη τέχνην τοῖς τά πινάκια γράφουσιν, ὅμως οὐδέ πώποτε τήν μικρολογίαν ταύτην ἠμυνάμην αὐτῶν, ἡγούμενος τάς μέν ἐκείνων φλυαρίας οὐδεμίαν δύναμιν ἔχειν, αὐτός δέ πᾶσι τοῦτο πεποιηκέναι φανερόν, ὅτι προῄρημαι καί λέγειν καί γράφειν οὐ περί τῶν ἰδίων συμβολαίων, ἀλλ' ὑπέρ τηλικούτων τό μέγεθος καί τοιούτων πραγμάτων, ὑπέρ ὧν οὐδείς ἄν ἄλλος ἐπιχειρήσειεν πλήν τῶν ἐμοί πεπλησιακότων ἤ τῶν τούτους μιμεῖσθαι βουλομένων. μέχρι μέν οὖν πόρρω τῆς ἡλικίας ᾤμην καί διά τήν προαίρεσιν ταύτην καί διά τήν ἄλλην ἀπραγμοσύνην ἐπιεικῶς ἔχειν πρός ἅπαντας τούς ἰδιώτας: ἤδη δ' ὑπογυίου μοι τῆς τοῦ βίου τελευτῆς οὔσης, ἀντιδόσεως γενομένης περί τριηραρχίας καί περί ταύτης ἀγῶνος, ἔγνων καί τούτων τινάς οὐχ οὕτω πρός με διακειμένους ὥσπερ ἤλπιζον, ἀλλά τούς μέν πολύ διεψευσμένους τῶν ἐμῶν ἐπιτηδευμάτων καί ῥέποντας ἐπί τό πείθεσθαι τοῖς ἀνεπιτήδειόν τι λέγουσιν, τούς δέ σαφῶς μέν εἰδότας περί ἅ τυγχάνω διατρίβων, φθονοῦντας δέ καί ταὐτόν πεπονθότας τοῖς σοφισταῖς καί χαίροντας ἐπί τοῖς ψευδῆ περί μου δόξαν ἔχουσιν. ἐδήλωσαν δ' οὕτω διακείμενοι: τοῦ γάρ ἀντιδίκου περί μέν ὧν ἡ κρίσις ἦν οὐδέν λέγοντος δίκαιον, διαβάλλοντος δέ τήν τῶν λόγων τῶν ἐμῶν δύναμιν καί καταλαζονευομένου περί τε τοῦ πλούτου καί τοῦ πλήθους τῶν μαθητῶν, ἔγνωσαν ἐμήν εἶναι τήν λειτουργίαν. τήν μέν οὖν δαπάνην οὕτως ἠνέγκαμεν, ὥσπερ προσήκει τούς μήτε λίαν ὑπό τῶν τοιούτων ἐκταραττομένους μήτε παντάπασιν ἀσώτως μηδ' ὀλιγώρως πρός χρήματα διακειμένους. ἠισθημένος δ' ὥσπερ εἶπον, πλείους ὄντας ὧν ᾤμην τούς οὐκ ὀρθῶς περί μου γιγνώσκοντας, ἐνεθυμούμην πῶς ἄν δηλώσαιμι καί τούτοις καί τοῖς ἐπιγιγνομένοις καί τόν τρόπον ὅν ἔχω, καί τόν βίον ὅν ζῶ, καί τήν παιδείαν περί ἥν διατρίβω, καί μή περιίδοιμι περί τῶν τοιούτων ἄκριτον ἐμαυτόν ὄντα, μηδ' ἐπί τοῖς βλασφημεῖν εἰθισμένοις ὥσπερ νῦν γενόμενον: σκοπούμενος οὖν εὕρισκον οὐδαμῶς ἄν ἄλλως τοῦτο διαπραξάμενος, πλήν εἰ γραφείη λόγος ὥσπερ εἰκών τῆς ἐμῆς διανοίας καί τῶν ἄλλων τῶν [ἐμοί] βεβιωμένων: διά τούτου γάρ ἤλπιζον καί τά περί ἐμέ μάλιστα γνωσθήσεσθαι καί τόν αὐτόν τοῦτον μνημεῖόν μου καταλειφθήσεσθαι πολύ κάλλιον τῶν χαλκῶν ἀναθημάτων. εἰ μέν οὖν ἐπαινεῖν ἐμαυτόν ἐπιχειροίην, ἑώρων οὔτε περιλαβεῖν ἅπαντα περί ὧν διελθεῖν προῃρούμην οἷός τε γενησόμενος, οὔτ' ἐπιχαρίτως οὐδ' ἀνεπιφθόνως εἰπεῖν περί αὐτῶν δυνησόμενος: εἰ δ' ὑποθείμην ἀγῶνα μέν καί κίνδυνόν τινα περί ἐμέ γιγνόμενον, συκοφάντην δ' ὄντα τόν γεγραμμένον καί τόν πράγματά μοι παρέχοντα, κἀκεῖνον μέν ταῖς διαβολαῖς χρώμενον ταῖς ἐπί τῆς ἀντιδόσεως ῥηθείσαις, ἐμαυτόν δ' ἐν ἀπολογίας σχήματι τούς λόγους ποιούμενον, οὕτως ἄν ἐκγενέσθαι μοι μάλιστα διαλεχθῆναι περί ἁπάντων ὧν τυγχάνω βουλόμενος. ταῦτα δέ διανοηθείς ἔγραφον τόν λόγον τοῦτον, οὐκ ἀκμάζων, ἀλλ' ἔτη γεγονώς δύο καί ὀγδοήκοντα. διόπερ χρή συγγνώμην ἔχειν, ἤν μαλακώτερος ὤν φαίνηται τῶν παρ' ἐμοῦ πρότερον ἐκδεδομένων. καί γάρ οὐδέ ῥᾴδιος ἦν οὐδ' ἁπλοῦς, ἀλλά πολλήν ἔχων πραγματείαν. ἔστιν γάρ τῶν γεγραμμένων ἔνια μέν ἐν δικαστηρίῳ πρέποντα ῥηθῆναι, τά δέ πρός μέν τούς τοιούτους ἀγῶνας οὐχ ἁρμόττοντα, περί δέ φιλοσοφίας πεπαρρησιασμένα καί δεδηλωκότα τήν δύναμιν αὐτῆς: ἔστιν δέ τι καί τοιοῦτον, ὅ τῶν νεωτέρων τοῖς ἐπί τά μαθήματα καί τήν παιδείαν ὁρμῶσιν ἀκούσασιν ἄν συνενέγκοι, πολλά δέ καί τῶν ὑπ' ἐμοῦ πάλαι γεγραμμένων ἐγκαταμεμιγμένα τοῖς νῦν λεγομένοις, οὐκ ἀλόγως οὐδ' ἀκαίρως, ἀλλά προσηκόντως τοῖς ὑποκειμένοις. τοσοῦτον οὖν μῆκος λόγου συνιδεῖν καί τοσαύτας ἰδέας καί τοσοῦτον ἀλλήλων ἀφεστώσας συναρμόσαι καί συναγαγεῖν καί τάς ἐπιφερομένας οἰκειῶσαι ταῖς προειρημέναις καί πάσας ποιῆσαι σφίσιν αὐταῖς ὁμολογουμένας οὐ πάνυ μικρόν ἦν ἔργον. ὅμως δ' οὐκ ἀπέστην, καίπερ τηλικοῦτος ὤν, πρίν αὐτόν ἀπετέλεσα, μετά πολλῆς μέν ἀληθείας εἰρημένον, τά δ' ἄλλα τοιοῦτον οἷος ἄν εἶναι δόξῃ τοῖς ἀκροωμένοις. χρή δέ τούς διεξιόντας αὐτόν πρῶτον μέν ὡς ὄντος μικτοῦ τοῦ λόγου καί πρός ἁπάσας τάς ὑποθέσεις ταύτας γεγραμμένου ποιεῖσθαι τήν ἀκρόασιν, ἔπειτα προσέχειν τόν νοῦν ἔτι μᾶλλον τοῖς λέγεσθαι μέλλουσιν ἤ τοῖς ἤδη προειρημένοις, πρός δέ τούτοις μή ζητεῖν εὐθύς ἐπελθόντας ὅλον αὐτόν διελθεῖν, ἀλλά τοσοῦτον μέρος ὅσον μή λυπήσει τούς παρόντας. ἤν γάρ ἐμμείνητε τούτοις, μᾶλλον δυνήσεσθε κατιδεῖν εἴ τι τυγχάνομεν λέγοντες ἄξιον ἡμῶν αὐτῶν. ἅ μέν οὖν ἀναγκαῖον ἦν προειπεῖν, ταῦτ' ἐστιν: ἤδη δ' ἀναγιγνώσκετε τήν ἀπολογίαν τήν προσποιουμένην μέν περί κρίσεως γεγράφθαι, βουλομένην δέ περί ἐμοῦ δηλῶσαι τήν ἀλήθειαν, καί τούς μέν ἀγνοοῦντας εἰδέναι ποιῆσαι, τούς δέ φθονοῦντας ἔτι μᾶλλον ὑπό τῆς νόσου ταύτης λυπεῖσθαι: μείζω γάρ δίκην οὐκ ἄν δυναίμην λαβεῖν παρ' αὐτῶν. πάντων ἡγοῦμαι πονηροτάτους εἶναι καί μεγίστης ζημίας ἀξίους, οἵτινες οἷς αὐτοί τυγχάνουσιν ὄντες ἔνοχοι, ταῦτα τῶν ἄλλων τολμῶσι κατηγορεῖν, ὅπερ λυσίμαχος πεποίηκεν. οὗτος γάρ αὐτός συγγεγραμμένα λέγων περί τῶν ἐμῶν συγγραμμάτων πλείω πεποίηται λόγον ἤ περί τῶν ἄλλων ἁπάντων, ὅμοιον ἐργαζόμενος ὥσπερ ἄν εἴ τις ἱεροσυλίας ἕτερον διώκων αὐτός τά τῶν θεῶν ἐν τοῖν χεροῖν ἔχων φανείη. πρό πολλοῦ δ' ἄν ἐποιησάμην οὕτως αὐτόν νομίζειν εἶναί με δεινόν ὥσπερ ἐν ὑμῖν εἴρηκεν: οὐ γάρ ἄν ποτέ μοι πράγματα παρέχειν ἐπεχείρησεν. νῦν δέ λέγει μέν ὡς ἐγώ τούς ἥττους λόγους κρείττους δύναμαι ποιεῖν, τοσοῦτον δέ μου καταπεφρόνηκεν ὥστ' αὐτός ψευδόμενος ἐμοῦ τἀληθῆ λέγοντος ἐλπίζει ῥᾳδίως ἐπικρατήσειν. οὕτω δέ μοι δυσκόλως ἅπαντα συμβέβηκεν ὥσθ' οἱ μέν ἄλλοι τοῖς λόγοις διαλύονται τάς διαβολάς, ἐμοῦ δέ λυσίμαχος αὐτούς τούς λόγους μάλιστα διαβέβληκεν ἵν', ἤν μέν ἱκανῶς δόξω λέγειν, ἔνοχος ὤν φανῶ τοῖς ὑπό τούτου περί τῆς δεινότητος τῆς ἐμῆς προειρημένοις, ἤν δ' ἐνδεέστερον τύχω διαλεχθείς ὧν οὗτος ὑμᾶς προσδοκᾶν πεποίηκεν, τάς πράξεις ἡγήσησθέ μου χείρους εἶναι. δέομαι οὖν ὑμῶν μήτε πιστεύειν πω μήτ' ἀπιστεῖν τοῖς εἰρημένοις, πρίν ἄν διά τέλους ἀκούσητε καί τά παρ' ἡμῶν, ἐνθυμουμένους ὅτι μηδέν ἄν ἔδει δίδοσθαι τοῖς φεύγουσιν ἀπολογίαν εἴπερ οἷόν τ' ἦν ἐκ τῶν τοῦ διώκοντος λόγων ἐψηφίσθαι τά δίκαια. νῦν δ' εἰ μέν εὖ τυγχάνει κατηγορηκώς ἤ κακῶς, οὐδείς ἄν τῶν παρόντων ἀγνοήσειεν: εἰ δ' ἀληθέσι κέχρηται τοῖς λόγοις, οὐκέτι τοῦτο τοῖς κρίνουσι γνῶναι ῥᾴδιον ἐξ ὧν ὁ πρότερος εἴρηκεν, ἀλλ' ἀγαπητόν ἤν ἐξ ἀμφοτέρων τῶν λόγων ἐκλαβεῖν δυνηθῶσιν τό δίκαιον. οὐ θαυμάζω δέ τῶν πλείω χρόνον διατριβόντων ἐπί ταῖς τῶν ἐξαπατώντων κατηγορίαις ἤ ταῖς ὑπέρ αὑτῶν ἀπολογίαις, οὐδέ τῶν λεγόντων ὡς ἔστι μέγιστον κακόν διαβολή: τί γάρ ἄν γένοιτο ταύτης κακουργότερον, ἥ ποιεῖ τούς μέν ψευδομένους εὐδοκιμεῖν, τούς δέ μηδέν ἡμαρτηκότας δοκεῖν ἀδικεῖν, τούς δέ δικάζοντας ἐπιορκεῖν, ὅλως δέ τήν μέν ἀλήθειαν ἀφανίζει, ψευδῆ δέ δόξαν παραστήσασα τοῖς ἀκούουσιν ὅν ἄν τύχῃ τῶν πολιτῶν ἀδίκως ἀπόλλυσιν; ἅ φυλακτέον ἐστίν, ὅπως μηδέν ὑμῖν συμβήσεται τοιοῦτον, μηδ' ἅ τοῖς ἄλλοις ἄν ἐπιτιμήσετε, τούτοις αὐτοί φανήσεσθε περιπίπτοντες. οἶμαι δ' ὑμᾶς οὐκ ἀγνοεῖν ὅτι τῇ πόλει πολλάκις οὕτως ἤδη μετεμέλησεν τῶν κρίσεων τῶν μετ' ὀργῆς καί μή μετ' ἐλέγχου γενομένων ὥστ' οὐ πολύν χρόνον διαλιποῦσα παρά μέν τῶν ἐξαπατησάντων δίκην λαβεῖν ἐπεθύμησεν, τούς δέ διαβληθέντας ἡδέως ἄν εἶδεν ἄμεινον ἤ πρότερον πράττοντας. ὧν χρή μεμνημένους μή προπετῶς πιστεύειν τοῖς τῶν κατηγόρων λόγοις, μηδέ μετά θορύβου καί χαλεπότητος ἀκροᾶσθαι τῶν ἀπολογουμένων. καί γάρ αἰσχρόν ἐπί μέν τῶν ἄλλων πραγμάτων ἐλεημονεστάτους ὁμολογεῖσθαι καί πραοτάτους ἁπάντων εἶναι τῶν ἑλλήνων, ἐπί δέ τοῖς ἀγῶσι τοῖς ἐνθάδε γιγνομένοις τἀναντία τῇ δόξῃ ταύτῃ φαίνεσθαι πράττοντας: καί παρ' ἑτέροις μέν, ἐπειδάν περί ψυχῆς ἀνθρώπου δικάζωσιν, μέρος τι τῶν ψήφων ὑποβάλλεσθαι τοῖς φεύγουσιν, παρ' ὑμῖν δέ μηδέ τῶν ἴσων τυγχάνειν τούς κινδυνεύοντας τοῖς συκοφαντοῦσιν, ἀλλ' ὀμνύναι μέν καθ' ἕκαστον τόν ἐνιαυτόν ἦ μήν ὁμοίως ἀκροάσεσθαι τῶν κατηγορούντων καί τῶν ἀπο λογουμένων, τοσοῦτον δέ τό μεταξύ ποιεῖν ὥστε τῶν μέν αἰτιωμένων ὅ τι ἄν λέγωσιν ἀποδέχεσθαι, τῶν δέ τούτους ἐξελέγχειν πειρωμένων ἐνίοτε μηδέ τήν φωνήν ἀκούοντας ἀνέχεσθαι, καί νομίζειν μέν ἀοικήτους εἶναι ταύτας τῶν πόλεων ἐν αἷς ἄκριτοί τινες ἀπόλλυνται τῶν πολιτῶν, ἀγνοεῖν δ' ὅτι τοῦτο ποιοῦσιν οἱ μή κοινήν τήν εὔνοιαν τοῖς ἀγωνιζομένοις παρέχοντες. ὅ δέ πάντων δεινότατον, ὅταν τις αὐτός μέν κινδυνεύων κατηγορῇ τῶν διαβαλλόντων, ἑτέρῳ δέ δικάζων μή τήν αὐτήν ἔχῃ γνώμην περί αὐτῶν. καίτοι χρή τούς νοῦν ἔχοντας τοιούτους εἶναι κριτάς τοῖς ἄλλοις, οἵων περ ἄν αὐτοί τυγχάνειν ἀξιώσειαν, λογιζομένους ὅτι διά τούς συκοφαντεῖν τολμῶντας ἄδηλον ὅστις εἰς κίνδυνον καταστάς ἀναγκασθήσεται λέγειν ἅπερ ἐγώ νῦν πρός τούς μέλλοντας περί αὐτοῦ τήν ψῆφον διοίσειν. οὐ γάρ δή τῷ γε κοσμίως ζῆν ἄξιον πιστεύειν ὡς ἀδεῶς ἐξέσται τήν πόλιν οἰκεῖν: οἱ γάρ προῃρημένοι τῶν μέν ἰδίων ἀμελεῖν, τοῖς δ' ἀλλοτρίοις ἐπιβουλεύειν, οὐ τῶν μέν σωφρόνως πολιτευομένων ἀπέχονται, τούς δέ κακόν τι δρῶντας εἰς ὑμᾶς εἰσάγουσιν, ἀλλ' ἐν τοῖς μηδέν ἀδικοῦσιν ἐπιδειξάμενοι τάς αὑτῶν δυνάμεις παρά τῶν φανερῶς ἐξημαρτηκότων πλέον λαμβάνουσιν ἀργύριον. ἅπερ λυσίμαχος διανοηθείς εἰς τουτονί τόν κίνδυνόν με κατέστησεν, ἡγούμενος τόν ἀγῶνα τόν πρός ἐμέ παρ' ἑτέρων αὑτῷ χρηματισμόν ποιήσειν, καί προσδοκῶν, ἤν ἐμοῦ περιγένηται τοῖς λόγοις, ὅν φησι διδάσκαλον εἶναι τῶν ἄλλων, ἀνυπόστατον τήν αὑτοῦ δύναμιν ἅπασιν εἶναι δόξειν. ἐλπίζει δέ ῥᾳδίως τοῦτο ποιήσειν: ὁρᾷ γάρ ὑμᾶς μέν λίαν ταχέως ἀποδεχομένους τάς αἰτίας καί τάς διαβολάς, ἐμέ δ' ὑπέρ αὐτῶν οὐ δυνησόμενον ἀξίως τῆς δόξης ἀπολογήσασθαι καί διά τό γῆρας καί διά τήν ἀπειρίαν τῶν τοιούτων ἀγώνων. οὕτω γάρ βεβίωκα τόν παρελθόντα χρόνον ὥστε μηδένα μοι πώποτε μήτ' ἐν ὀλιγαρχίᾳ μήτ' ἐν δημοκρατίᾳ μήθ' ὕβριν μήτ' ἀδικίαν ἐγκαλέσαι, μηδ' εἶναι μήτε διαιτητήν μήτε δικαστήν ὅστις περί τῶν ἐμοί πεπραγμένων φανήσεται γεγενημένος: ἠπιστάμην γάρ αὐτός μέν εἰς τούς ἄλλους μηδέν ἐξαμαρτάνειν, ἀδικούμενος δέ μή μετά δικαστηρίου ποιεῖσθαι τάς τιμωρίας, ἀλλ' ἐν τοῖς φίλοις τοῖς ἐκείνων διαλύεσθαι περί τῶν ἀμφισβητουμένων. ὧν οὐδέν μοι πλέον γέγονεν, ἀλλ' ἀνεγκλητεί μέχρι ταυτησί τῆς ἡλικίας βεβιωκώς εἰς τόν αὐτόν καθέστηκα κίνδυνον εἰς ὅνπερ ἄν εἰ πάντας ἐτύγχανον ἠδικηκώς. οὐ μήν παντάπασιν ἀθυμῶ διά τό μέγεθος τοῦ τιμήματος, ἀλλ' ἄνπερ ἐθελήσητε μετ' εὐνοίας ἀκροάσασθαι, πολλάς ἐλπίδας ἔχω τούς μέν διεψευσμένους τῶν ἐμῶν ἐπιτηδευμάτων καί πεπεισμένους ὑπό τῶν βουλομένων βλασφημεῖν ταχέως μεταπεισθήσεσθαι περί αὐτῶν, τούς δέ τοιοῦτον εἶναί με νομίζοντας οἷόσπερ εἰμί, βεβαιότερον ἔτι ταύτην ἕξειν τήν διάνοιαν. ἵνα δέ μή λίαν ἐνοχλῶ πολλά πρό τοῦ πράγματος λέγων, ἀφέμενος τούτων, περί ὧν οἴσετε τήν ψῆφον, ἤδη πειράσομαι διδάσκειν ὑμᾶς. καί μοι τήν γραφήν ἀνάγνωθι. {γραφή.} ἐκ μέν τοίνυν τῆς γραφῆς πειρᾶταί με διαβάλλειν ὁ κατήγορος, ὡς διαφθείρω τούς νεωτέρους λέγειν διδάσκων καί παρά τό δίκαιον ἐν τοῖς ἀγῶσι πλεονεκτεῖν, ἐκ δέ τῶν ἄλλων λόγων ποιεῖ με τηλικοῦτον ὅσος οὐδείς πώποτε γέγονεν οὔτε τῶν περί τά δικαστήρια καλινδουμένων οὔτε τῶν περί τήν φιλοσοφίαν διατριψάντων: οὐ γάρ μόνον ἰδιώτας φησί μου γεγενῆσθαι μαθητάς, ἀλλά καί ῥήτορας καί στρατηγούς καί βασιλέας καί τυράννους, καί χρήματα παρ' αὐτῶν παμπληθῆ τά μέν εἰληφέναι, τά δ' ἔτι καί νῦν λαμβάνειν. τοῦτον δέ τόν τρόπον πεποίηται τήν κατηγορίαν, ἡγούμενος ἐκ μέν ὧν καταλαζονεύεται περί μου καί τοῦ πλούτου καί τοῦ πλήθους τῶν μαθητῶν φθόνον ἅπασι τοῖς ἀκούουσιν ἐμποιήσειν, ἐκ δέ τῆς περί τά δικαστήρια πραγματείας εἰς ὀργήν καί μῖσος ὑμᾶς καταστήσειν: ἅπερ ὅταν πάθωσιν οἱ κρίνοντες, χαλεπώτατοι τοῖς ἀγωνιζομένοις εἰσίν. ὡς οὖν τά μέν μείζω τοῦ προσήκοντος εἴρηκεν, τά δ' ὅλως ψεύδεται, ῥᾳδίως οἶμαι φανερόν ποιήσειν. ἀξιῶ δ' ὑμᾶς τοῖς μέν λόγοις οἷς πρότερον ἀκηκόατε περί μου τῶν βλασφημεῖν καί διαβάλλειν βουλομένων μή προσέχειν τόν νοῦν, μηδέ πιστεύειν τοῖς μήτε μετ' ἐλέγχου μήτε μετά κρίσεως εἰρημένοις, μηδέ ταῖς δόξαις χρῆσθαι ταῖς ἀδίκως ὑπ' ἐκείνων ὑμῖν ἐγγεγενημέναις, ἀλλ' ὁποῖός τις ἄν ἐκ τῆς κατηγορίας τῆς νῦν καί τῆς ἀπολογίας φαίνωμαι, τοιοῦτον εἶναί με νομίζειν: οὕτω γάρ γιγνώσκοντες αὐτοί τε δόξετε καλῶς κρίνειν καί νομίμως, ἐγώ τε τεύξομαι πάντων τῶν δικαίων. ὅτι μέν οὖν οὐδείς οὔθ' ὑπό τῆς δεινότητος τῆς ἐμῆς οὔθ' ὑπό τῶν συγγραμμάτων βέβλαπται τῶν πολιτῶν, τόν ἐνεστῶτα κίνδυνον ἡγοῦμαι μέγιστον εἶναι τεκμήριον. εἰ γάρ τις ἦν ἠδικημένος, εἰ καί τόν ἄλλον χρόνον ἡσυ χίαν εἶχεν, οὐκ ἄν ἠμέλησε τοῦ καιροῦ τοῦ παρόντος, ἀλλ' ἦλθεν ἄν ἤτοι κατηγορήσων ἤ καταμαρτυρήσων. ὅπου γάρ ὁ μηδ' ἀκηκοώς μηδέν πώποτε φλαῦρον εἰς ἀγῶνά με τηλικουτονί κατέστησεν, ἦ που σφόδρ' ἄν οἱ κακῶς πεπονθότες ἐπειρῶντ' ἄν δίκην παρ' ἐμοῦ λαμβάνειν. οὐ γάρ δή τοῦτό γ' ἐστιν οὔτ' εἰκός οὔτε δυνατόν, ἐμέ μέν περί πολλούς ἡμαρτηκέναι, τούς δέ ταῖς συμφοραῖς δι' ἐμέ περιπεπτωκότας ἡσυχίαν ἔχειν καί μή τολμᾶν ἐγκαλεῖν, ἀλλά πραοτέρους ἐν τοῖς ἐμοῖς εἶναι κινδύνοις τῶν μηδέν ἠδικημένων, ἐξόν αὐτοῖς δηλώσασιν ἅ πεπόνθασιν τήν μεγίστην παρ' ἐμοῦ λαβεῖν τιμωρίαν. ἀλλά γάρ οὔτε πρότερον οὔτε νῦν οὐδείς μοι φανήσεται τοιοῦτον οὐδέν ἐγκαλέσας. ὥστ' εἰ συγχωρήσαιμι τῷ κατηγόρῳ καί προσομολογήσαιμι πάντων ἀνθρώπων εἶναι δεινότατος καί συγγραφεύς τῶν λόγων τῶν λυπούντων ὑμᾶς τοιοῦτος οἷος οὐδείς ἄλλος γέγονεν, πολύ ἄν δικαιότερον ἐπιεικής εἶναι δοκοίην ἤ ζημιωθείην. τοῦ μέν γάρ γενέσθαι προέχοντα τῶν ἄλλων ἤ περί τούς λόγους ἤ περί τάς πράξεις εἰκότως ἄν τις τήν τύχην αἰτιάσαιτο, τοῦ δέ καλῶς καί μετρίως κεχρῆσθαι τῇ φύσει δικαίως ἄν ἅπαντες τόν τρόπον τόν ἐμόν ἐπαινέσειαν. οὐ μήν οὐδ' εἰ ταῦτ' ἔχων περί ἐμαυτοῦ λέγειν, οὐδ' οὕτω φανήσομαι περί τούς λόγους τούς τοιούτους γεγενημένος. γνώσεσθε δ' ἐκ τῶν ἐπιτηδευμάτων τῶν ἐμῶν, ἐξ ὧνπερ οἷόν τ' ἐστιν εἰδέναι τήν ἀλήθειαν πολύ μᾶλλον ἤ παρά τῶν διαβαλλόντων. οἶμαι γάρ οὐδένα τοῦτ' ἀγνοεῖν, ὅτι πάντες ἄνθρωποι περί τόν τόπον τοῦτον εἰώθασιν διατρίβειν ὅθεν ἄν προέλωνται τόν βίον πορίζεσθαι. τούς μέν τοίνυν ἀπό τῶν συμβολαίων τῶν ὑμετέ ρων ζῶντας καί τῆς περί ταῦτα πραγματείας ἴδοιτ' ἄν μόνον οὐκ ἐν τοῖς δικαστηρίοις οἰκοῦντας, ἐμέ δ' οὐδείς πώποθ' ἑώρακεν οὔτ' ἐν τοῖς συνεδρίοις οὔτε περί τάς ἀνακρίσεις οὔτ' ἐπί τοῖς δικαστηρίοις οὔτε πρός τοῖς διαιτηταῖς, ἀλλ' οὕτως ἀπέχομαι τούτων ἁπάντων ὡς οὐδείς ἄλλος τῶν πολιτῶν. ἔπειτ' ἐκείνους μέν ἄν εὕροιτε παρ' ὑμῖν μόνοις χρηματίζεσθαι δυναμένους, εἰ δ' ἄλλοσέ ποι πλεύσειαν, ἐνδεεῖς ἄν ὄντας τῶν καθ' ἡμέραν, ἐμοί δέ τάς εὐπορίας, περί ὧν οὗτος μειζόνως εἴρηκεν, ἔξωθεν ἁπάσας γεγενημένας: ἔτι δέ τοῖς μέν πλησιάζοντας ἤ τούς ἐν κακοῖς αὐτούς ὄντας ἤ τούς ἑτέροις πράγματα παρέχειν βουλομένους, ἐμοί δέ τούς πλείστην σχολήν τῶν ἑλλήνων ἄγοντας. ἠκούσατε δέ καί τοῦ κατηγόρου λέγοντος ὅτι παρά νικοκλέους τοῦ σαλαμινίων βασιλέως πολλάς ἔλαβον καί μεγάλας δωρεάς. καίτοι τίνι πιστόν ὑμῶν ἐστιν ὡς νικοκλῆς ἔδωκέ μοι ταύτας ἵνα δίκας μανθάνῃ λέγειν, ὅς καί τοῖς ἄλλοις περί τῶν ἀμφισβητουμένων ὥσπερ δεσπότης ἐδίκαζεν; ὥστ' ἐξ ὧν αὐτός οὗτος εἴρηκεν, ῥᾴδιον καταμαθεῖν ὅτι πόρρω τῶν πραγματειῶν εἰμι τῶν περί τά συμβόλαια γιγνομένων. ἀλλά μήν κἀκεῖνο πᾶσι φανερόν ἐστιν, ὅτι παμπληθεῖς εἰσιν οἱ παρασκευάζοντες τούς λόγους τοῖς ἐν τοῖς δικαστηρίοις ἀγωνιζομένοις. τούτων μέν τοίνυν τοσούτων ὄντων οὐδείς πώποτε φανήσεται μαθητῶν ἠξιωμένος, ἐγώ δέ πλείους εἰληφώς, ὥς φησιν ὁ κατήγορος, ἤ σύμπαντες οἱ περί τήν φιλοσοφίαν [διατρίβοντες]. καίτοι πῶς εἰκός τούς τοσοῦ τον τοῖς ἐπιτηδεύμασιν ἀλλήλων ἀφεστῶτας περί τάς αὐτάς πράξεις ἡγεῖσθαι διατρίβειν; ἔχων δέ πολλάς εἰπεῖν διαφοράς περί τοῦ βίου τοῦ τ' ἐμοῦ καί τῶν περί τάς δίκας, ἐκείνως ὑμᾶς ἡγοῦμαι τάχιστ' ἄν ἀφέσθαι τῆς δόξης ταύτης, εἴ τις ὑμῖν ἐπιδείξειεν μή τούτων τῶν πραγμάτων μαθητάς μου γιγνομένους ὧν ὁ κατήγορος εἴρηκεν, μηδέ περί τούς λόγους ὄντα με δεινόν τούς περί τῶν ἰδίων συμβολαίων. οἶμαι γάρ ὑμᾶς, ἐξελεγχομένης τῆς αἰτίας ἧς εἶχον πρότερον, ζητεῖν ἑτέραν μεταλαβεῖν διάνοιαν, καί ποθεῖν ἀκοῦσαι περί ποίους ἄλλους λόγους γεγενημένος τηλικαύτην δόξαν ἔλαβον. εἰ μέν οὖν μοι συνοίσει κατειπόντι τήν ἀλήθειαν, οὐκ οἶδα: χαλεπόν γάρ στοχάζεσθαι τῆς ὑμετέρας διανοίας: οὐ μήν ἀλλά παρρησιάσομαί γε πρός ὑμᾶς. καί γάρ ἄν αἰσχυνθείην τούς πλησιάσαντας, εἰ, πολλάκις εἰρηκώς ὅτι δεξαίμην ἄν ἅπαντας εἰδέναι τούς πολίτας καί τόν βίον ὅν ζῶ καί τούς λόγους οὕς λέγω, νῦν μή δηλοίην ὑμῖν αὐτούς, ἀλλ' ἀποκρυπτόμενος φανείην. ὡς οὖν ἀκουσόμενοι τήν ἀλήθειαν, οὕτω προσέχετε τόν νοῦν. πρῶτον μέν οὖν ἐκεῖνο δεῖ μαθεῖν ὑμᾶς, ὅτι τρόποι τῶν λόγων εἰσίν οὐκ ἐλάττους ἤ τῶν μετά μέτρου ποιημάτων. οἱ μέν γάρ τά γένη τά τῶν ἡμιθέων ἀναζητοῦντες τόν βίον τόν αὑτῶν κατέτριψαν, οἱ δέ περί τούς ποιητάς ἐφιλοσόφησαν, ἕτεροι δέ τάς πράξεις τάς ἐν τοῖς πολέμοις συναγαγεῖν ἐβουλήθησαν, ἄλλοι δέ τινες περί τάς ἐρωτήσεις καί τάς ἀποκρίσεις γεγόνασιν, οὕς ἀντιλογικούς καλοῦσιν. εἴη δ' ἄν οὐ μικρόν ἔργον εἰ πάσας τις τάς ἰδέας τάς τῶν λόγων ἐξαριθμεῖν ἐπιχειρήσειεν: ἧς δ' οὖν ἐμοί προσήκει, ταύτης μνησθείς ἐάσω τάς ἄλλας. εἰσίν γάρ τινες οἵ τῶν μέν προειρημένων οὐκ ἀπείρως ἔχουσιν, γράφειν δέ προῄρηνται λόγους, οὐ περί τῶν ὑμετέρων συμβολαίων, ἀλλ' ἑλληνικούς καί πολιτικούς καί πανηγυρικούς, οὕς ἅπαντες ἄν φήσειαν ὁμοιοτέρους εἶναι τοῖς μετά μουσικῆς καί ῥυθμῶν πεποιημένοις ἤ τοῖς ἐν δικαστηρίῳ λεγομένοις. καί γάρ τῇ λέξει ποιητικωτέρᾳ καί ποικιλωτέρᾳ τάς πράξεις δηλοῦσιν, καί τοῖς ἐνθυμήμασιν ὀγκωδεστέροις καί καινοτέροις χρῆσθαι ζητοῦσιν, ἔτι δέ ταῖς ἄλλαις ἰδέαις ἐπιφανεστέραις καί πλείοσιν ὅλον τόν λόγον διοικοῦσιν. ὧν ἅπαντες μέν ἀκούοντες χαίρουσιν οὐδέν ἧττον ἤ τῶν ἐν τοῖς μέτροις πεποιημένων, πολλοί δέ καί μαθηταί γίγνεσθαι βούλονται, νομίζοντες τούς ἐν τούτοις πρωτεύοντας πολύ σοφωτέρους καί βελτίους καί μᾶλλον ὠφελεῖν δυναμένους εἶναι τῶν τάς δίκας εὖ λεγόντων. συνίσασι γάρ τούς μέν διά πολυπραγμοσύνην ἐμπείρους τῶν ἀγώνων γεγενημένους, τούς δ' ἐκ φιλοσοφίας ἐκείνων τῶν λόγων ὧν ἄρτι προεῖπον τήν δύναμιν εἰληφότας, καί τούς μέν δικανικούς δοκοῦντας εἶναι ταύτην τήν ἡμέραν μόνην ἀνεκτούς ὄντας ἐν ᾗπερ ἄν ἀγωνιζόμενοι τυγχάνωσιν, τούς δ' ἐν ἁπάσαις ταῖς ὁμιλίαις καί παρά πάντα τόν χρόνον ἐντίμους ὄντας καί δόξης ἐπιεικοῦς τυγχάνοντας: ἔτι δέ τούς μέν, ἤν ὀφθῶσιν δίς ἤ τρίς ἐπί τῶν δικαστηρίων, μισουμένους καί διαβαλλομένους, τούς δ' ὅσῳ περ ἄν πλείοσι καί πλεονάκις συγγίγνωνται, τοσούτῳ μᾶλλον θαυμαζομένους: πρός δέ τούτοις τούς μέν περί τάς δίκας δεινούς πόρρω τῶν λόγων ἐκείνων ὄντας, τούς δ' εἰ βουλη θεῖεν ταχέως ἄν ἑλεῖν καί τούτους δυνηθέντας. ταῦτα λογιζόμενοι καί πολύ κρείττω νομίζοντες εἶναι τήν αἵρεσιν, βούλονται μετασχεῖν τῆς παιδείας ταύτης, ἧς οὐδ' ἄν ἐγώ φανείην ἀπεληλαμένος, ἀλλά πολλῷ χαριεστέραν δόξαν εἰληφώς. περί μέν οὖν τῆς ἐμῆς εἴτε βούλεσθε καλεῖν δυνάμεως εἴτε φιλοσοφίας εἴτε διατριβῆς, ἀκηκόατε πᾶσαν τήν ἀλήθειαν. βούλομαι δέ περί ἐμαυτοῦ καί νόμον θεῖναι χαλεπώτερον ἤ περί τῶν ἄλλων καί λόγον εἰπεῖν θρασύτερον ἤ κατά τήν ἐμήν ἡλικίαν: ἀξιῶ γάρ οὐ μόνον, εἰ βλαβεροῖς χρῶμαι τοῖς λόγοις, μηδεμιᾶς συγγνώμης τυγχάνειν παρ' ὑμῶν, ἀλλ' εἰ μή τοιούτοις οἵοις οὐδείς ἄλλος, τήν μεγίστην ὑποσχεῖν τιμωρίαν. οὐχ οὕτω δ' ἄν τολμηράν ἐποιησάμην τήν ὑπόσχεσιν, εἰ μή καί δείξειν ἤμελλον ὑμῖν καί ῥᾳδίαν ποιήσειν τήν διάγνωσιν αὐτῶν. ἔχει γάρ οὕτως: ἐγώ καλλίστην ἡγοῦμαι καί δικαιοτάτην εἶναι τήν τοιαύτην ἀπολογίαν, ἥτις εἰδέναι ποιεῖ τούς δικάζοντας ὡς δυνατόν μάλιστα, περί ὧν τήν ψῆφον οἴσουσιν, καί μή πλανᾶσθαι τῇ διανοίᾳ μηδ' ἀμφιγνοεῖν τούς τἀληθῆ λέγοντας. εἰ μέν τοίνυν ἠγωνιζόμην ὡς περί πράξεις τινάς ἡμαρτηκώς, οὐκ ἄν οἷός τ' ἦν ἰδεῖν ὑμῖν αὐτάς παρασχεῖν, ἀλλ' ἀναγκαίως εἶχεν εἰκάζοντας ὑμᾶς ἐκ τῶν εἰρημένων διαγιγνώσκειν ὅπως ἐτύχετε περί τῶν πεπραγμένων: ἐπειδή δέ περί τούς λόγους ἔχω τήν αἰτίαν, οἶμαι μᾶλλον ὑμῖν ἐμφανιεῖν τήν ἀλήθειαν. αὐτούς γάρ ὑμῖν δείξω τούς εἰρημένους ὑπ' ἐμοῦ καί γεγραμμένους, ὥστ' οὐ δοξάσαντες, ἀλλά σαφῶς εἰδότες ὁποῖοί τινές εἰσιν, τήν ψῆφον οἴσετε περί αὐτῶν. ἅπαντας μέν οὖν διά τέλους εἰπεῖν οὐκ ἄν δυναίμην: ὁ γάρ χρόνος ὁ δεδομένος ἡμῖν ὀλίγος ἐστίν: ὥσπερ δέ τῶν καρπῶν, ἐξενεγκεῖν ἑκάστου δεῖγμα πειράσομαι. μικρόν γάρ μέρος ἀκούσαντες ῥᾳδίως τό τ' ἐμόν ἦθος γνωριεῖτε καί τῶν λόγων τήν δύναμιν ἁπάντων μαθήσεσθε. δέομαι δέ τῶν πολλάκις ἀνεγνωκότων τά μέλλοντα ῥηθήσεσθαι μή ζητεῖν ἐν τῷ παρόντι παρ' ἐμοῦ καινούς λόγους, μηδ' ὀχληρόν με νομίζειν ὅτι λέγω τούς πάλαι παρ' ὑμῖν διατεθρυλημένους. εἰ μέν γάρ ἐπίδειξιν ποιούμενος ἔλεγον αὐτούς, εἰκότως ἄν εἶχον τήν αἰτίαν ταύτην: νῦν δέ κρινόμενος καί κινδυνεύων ἀναγκάζομαι χρῆσθαι τοῦτον τόν τρόπον αὐτοῖς. καί γάρ ἄν πάντων εἴην καταγελαστότατος, εἰ τοῦ κατηγόρου διαβάλλοντος ὅτι τοιούτους γράφω λόγους οἵ καί τήν πόλιν βλάπτουσιν καί τούς νεωτέρους διαφθείρουσιν, δι' ἑτέρων ποιοίμην τήν ἀπολογίαν, ἐξόν αὐτούς δείξαντι τούτους ἀπολύσασθαι τήν διαβολήν τήν λεγομένην περί ἡμῶν. ὑμᾶς μέν οὖν ἀξιῶ μοι διά ταῦτα συγγνώμην ἔχειν καί συναγωνιστάς γίγνεσθαι, τοῖς δ' ἄλλοις ἤδη περαίνειν ἐπιχειρήσω, μικρόν ἔτι προειπών, ἵνα ῥᾷον ἐπακολουθῶσι τοῖς λεγομένοις. ὁ μέν γάρ λόγος ὁ μέλλων πρῶτος ὑμῖν δειχθήσεσθαι κατ' ἐκείνους ἐγράφη τούς χρόνους, ὅτε λακεδαιμόνιοι μέν ἦρχον τῶν ἑλλήνων, ἡμεῖς δέ ταπεινῶς ἐπράττομεν. ἔστιν δέ τούς μέν ἕλληνας παρακαλῶν ἐπί τήν τῶν βαρβάρων στρατείαν, λακεδαιμονίοις δέ περί τῆς ἡγεμονίας ἀμφισβητῶν. τοι αύτην δέ τήν ὑπόθεσιν ποιησάμενος ἀποφαίνω τήν πόλιν ἁπάντων τῶν ὑπαρχόντων τοῖς ἕλλησιν ἀγαθῶν αἰτίαν γεγενημένην. ἀφορισάμενος δέ τόν λόγον τόν περί τῶν τοιούτων εὐεργεσιῶν καί βουλόμενος τήν ἡγεμονίαν ἔτι σαφέστερον ἀποφαίνειν ὡς ἔστιν τῆς πόλεως, ἐνθένδε ποθέν ἐπιχειρῶ διδάσκειν περί τούτων, ὡς τῇ πόλει τιμᾶσθαι προσήκει πολύ μᾶλλον ἐκ τῶν περί τόν πόλεμον κινδύνων ἤ τῶν ἄλλων εὐεργεσιῶν. ὤιμην μέν οὖν αὐτός δυνήσεσθαι διελθεῖν περί αὐτῶν: νῦν δέ με τό γῆρας ἐμποδίζει καί ποιεῖ προαπαγορεύειν. ἵν' οὖν μή παντάπασιν ἐκλυθῶ πολλῶν ἔτι μοι λεκτέων ὄντων, ἀρξάμενος ἀπό τῆς παραγραφῆς ἀνάγνωθι τά περί τῆς ἡγεμονίας αὐτοῖς. {ἐκ τοῦ πανηγυρικοῦ.} ἡγοῦμαι δέ τοῖς προγόνοις ἡμῶν οὐχ ἧττον ἐκ τῶν κινδύνων τιμᾶσθαι προσήκειν ἤ τῶν ἄλλων εὐεργεσιῶν (51=p. 51 a). μέχρι τοῦ καί τότε προταχθέντες ὑπέρ ἁπάντων νῦν ἑτέ ροις ἀκολουθεῖν ἀναγκασθεῖμεν (99=p. 61 c). περί μέν οὖν τῆς ἡγεμονίας, ὡς δικαίως ἄν εἴη τῆς πόλεως, ῥᾴδιον ἐκ τῶν εἰρημένων καταμαθεῖν. ἐνθυμήθητε δέ πρός ὑμᾶς αὐτούς, εἰ δοκῶ τοῖς λόγοις διαφθείρειν τούς νεωτέρους, ἀλλά μή προτρέπειν ἐπ' ἀρετήν καί τούς ὑπέρ τῆς πόλεως κινδύνους, ἤ δικαίως ἄν δοῦναι δίκην ὑπέρ τῶν εἰρημένων, ἀλλ' οὐκ ἄν χάριν κομίσασθαι παρ' ὑμῶν τήν μεγίστην, ὅς οὕτως ἐγκεκωμίακα τήν πόλιν καί τούς προγόνους καί τούς κινδύνους τούς ἐν ἐκείνοις τοῖς χρόνοις γεγενημένους ὥστε τούς τε πρότερον γράψαντας περί τήν ὑπόθεσιν ταύτην ἅπαντας ἠφανικέναι τούς λόγους, αἰσχυνομένους ὑπέρ τῶν εἰρημένων αὑτοῖς, τούς τε νῦν δοκοῦντας εἶναι δεινούς μή τολμᾶν ἔτι λέγειν περί τούτων, ἀλλά καταμέμφεσθαι τήν δύναμιν τήν σφετέραν αὐτῶν. ἀλλ' ὅμως, τούτων οὕτως ἐχόντων, φανήσονταί τινες τῶν εὑρεῖν μέν οὐδέν οὐδ' εἰπεῖν ἄξιον λόγου δυναμένων, ἐπιτιμᾶν δέ καί βασκαίνειν τά τῶν ἄλλων μεμελετηκότων, οἵ χαριέντως μέν εἰρῆσθαι ταῦτα φήσουσιν, _τό γάρ εὖ φθονήσουσιν εἰπεῖν, _πολύ μέντοι χρησιμωτέρους εἶναι τῶν λόγων καί κρείττους τούς ἐπιπλήττοντας τοῖς νῦν ἁμαρτανομένοις ἤ τούς τά πεπραγμένα πρότερον ἐπαινοῦντας, καί τούς περί ὧν δεῖ πράττειν συμβουλεύοντας ἤ τούς τά παλαιά τῶν ἔργων διεξιόντας. ἵν' οὖν μηδέ ταῦτ' ἔχωσιν εἰπεῖν, ἀφέμενος τοῦ βοηθεῖν τοῖς εἰρημένοις πειράσομαι μέρος ἑτέρου λόγου τοσοῦτον ὅσον περ ἄρτι διελθεῖν ὑμῖν, ἐν ᾧ φανήσομαι περί τούτων ἁπάντων πολλήν ἐπιμέλειαν πεποιημένος. ἔστιν δέ τά μέν ἐν ἀρχῇ λεγόμενα περί τῆς εἰρήνης τῆς πρός χίους καί ῥοδίους καί βυζαντίους, ἐπιδείξας δ' ὡς συμφέρει τῇ πόλει διαλύσασθαι τόν πόλεμον, κατηγορῶ τῆς δυναστείας τῆς ἐν τοῖς ἕλλησιν καί τῆς ἀρχῆς τῆς κατά θάλατταν, ἀποφαίνων αὐτήν οὐδέν διαφέρουσαν οὔτε ταῖς πράξεσιν οὔτε τοῖς πάθεσι τῶν μοναρχιῶν: ἀναμιμνήσκω δέ καί τά συμβάντα δι' αὐτήν τῇ πόλει καί λακεδαιμονίοις καί τοῖς ἄλλοις ἅπασιν. διαλεχθείς δέ περί τούτων καί τάς τῆς ἑλλάδος συμφοράς ὀδυράμενος καί τῇ πόλει παραινέσας ὡς χρή μή περιορᾶν αὐτήν οὕτω πράττουσαν, ἐπί τελευτῆς ἐπί τε τήν δικαιοσύνην παρακαλῶ καί τοῖς ἁμαρτανομένοις ἐπιπλήττω καί περί τῶν μελλόντων συμβουλεύω. λαβών οὖν ἀρχήν ταύτην ὅθεν διαλέγομαι περί αὐτῶν, ἀνάγνωθι καί τοῦτο τό μέρος αὐτοῖς, {ἐκ τοῦ περί εἰρήνης} ἡγοῦμαι δέ δεῖν ἡμᾶς οὐ μόνον ψηφισαμένους τήν εἰρήνην ἐκ τῆς ἐκκλησίας ἀπελθεῖν, ἀλλά καί βουλευ σαμένους ὅπως ἄξομεν αὐτήν (25=p. 164 b.) μέχρι τοῦ ἐπιλίποι δ' ἄν με τό λοιπόν μέρος τῆς ἡμέρας, εἰ πάσας τάς πλημμελείας τάς ἐν τοῖς πράγμασιν γεγενη μένας ἐξετάζειν ἐπιχειρήσαιμεν (56=p. 170 e). εἶτ' ἐξελών τά μέσα συνῆψεν οὕτως: τίς οὖν ἀπαλλαγή γενήσεται τῆς ταραχῆς ταύτης; καί πῶς ἐπανορθωσόμεθα τά τῆς πόλεως καί βελτίω ποιήσομεν; πρῶτον μέν, ἤν παυσώμεθα δημοτικούς μέν νομίζοντες τούς συκοφάντας, ὀλιγαρχικούς δέ τούς καλούς τε κἀγαθούς τῶν ἀνδρῶν (133=p. 185 c), καί τά λοιπά τοῦ βιβλίου. δυοῖν μέν τοίνυν λόγοιν ἀκηκόατε: βούλομαι δέ καί τοῦ τρίτου μικρά διελθεῖν, ἵν' ὑμῖν ἔτι μᾶλλον γένηται καταφανές ὅτι πάντες οἱ λόγοι πρός ἀρετήν καί δικαιοσύνην συντείνουσιν. ἔστιν δ' ὁ μέλλων δειχθήσεσθαι νικοκλεῖ τῷ κυπρίῳ, τῷ κατ' ἐκεῖνον τόν χρόνον βασιλεῖ, συμβουλεύων ὡς δεῖ τῶν πολιτῶν ἄρχειν: οὐχ ὁμοίως δέ γέγραπται τοῖς ἀνεγνωσμένοις. οὗτοι μέν γάρ τό λεγόμενον ὁμολογούμενον ἀεί τῷ προειρημένῳ καί συγκεκλειμένον ἔχουσιν, ἐν δέ τούτῳ τοὐναντίον: ἀπολύσας γάρ ἀπό τοῦ προτέρου καί χωρίς ὥσπερ τά καλούμενα κεφάλαια ποιήσας πειρῶμαι διά βραχέων ἕκαστον ὧν συμβουλεύω φράζειν. τούτου δ' ἕνεκα ταύτην ἐποιησάμην τήν ὑπόθεσιν, ἡγούμενος ἐκ τοῦ παραινεῖν τήν τε διάνοιαν τήν ἐκείνου μάλιστ' ὠφελήσειν καί τόν τρόπον τόν ἐμαυτοῦ τάχιστα δηλώσειν. διά τήν αὐτήν δέ ταύτην πρόφασιν καί νῦν αὐτόν ὑμῖν δεῖξαι προειλόμην, οὐχ ὡς ἄριστα τῶν λοιπῶν γεγραμμένον, ἀλλ' ὡς ἐκ τούτου μάλιστα φανερός γενησόμενος ὅν τρόπον εἴθισμαι καί τοῖς ἰδιώταις καί τοῖς δυνάσταις πλησιάζειν: φανήσομαι γάρ πρός αὐτόν ἐλευθέρως καί τῆς πόλεως ἀξίως διειλεγμένος, καί οὐ τόν ἐκείνου πλοῦτον οὐδέ τήν δύναμιν θεραπεύων, ἀλλά τοῖς ἀρχομένοις ἐπαμύνων καί παρασκευάζων καθ' ὅσον ἠδυνάμην τήν πολιτείαν αὐτοῖς ὡς οἷόν τε πραοτάτην. ὅπου δέ βασιλεῖ διαλεγόμενος ὑπέρ τοῦ δήμου τούς λόγους ἐποιούμην, ἦπου τοῖς ἐν δημοκρατίᾳ πολιτευομένοις σφόδρ' ἄν παρακελευσαίμην τό πλῆθος θεραπεύειν. ἐν μέν οὖν τῷ προοιμίῳ καί τοῖς πρώτοις λεγομένοις ἐπιτιμῶ ταῖς μοναρχίαις ὅτι δέον αὐτούς τήν φρόνησιν ἀσκεῖν μᾶλλον τῶν ἄλλων, οἱ δέ χεῖρον παιδεύονται τῶν ἰδιωτῶν. διαλεχθείς δέ περί τούτων παραινῶ τῷ νικοκλεῖ μή ῥᾳθυμεῖν μηδ' ὥσπερ ἱερωσύνην εἰληφότα τήν βασιλείαν, οὕτω τήν γνώμην ἔχειν, ἀλλά τῶν ἡδονῶν ἀμελήσαντα προσέχειν τόν νοῦν τοῖς πράγμασιν. ἐπιχειρῶ δέ καί τοῦτο πείθειν αὐτόν, ὡς χρή δεινόν νομίζειν ὅταν ὁρᾷ τούς [μέν] χείρους τῶν βελτιόνων ἄρχοντας καί τούς ἀνοητοτέρους τοῖς φρονιμωτέροις προστάττοντας, λέγων ὡς ὅσῳ περ ἄν ἐρρωμενέστερον τήν τῶν ἄλλων ἄνοιαν ἀτιμάσῃ, τοσούτῳ μᾶλλον τήν αὑτοῦ διάνοιαν ἀσκήσει. ποιησάμενος οὖν ἀρχήν ἥν ἐγώ τελευτήν, ἀνάγνωθι καί τούτου τοῦ λόγου τό λοιπόν μέρος αὐτοῖς. {ἐκ τοῦ πρός νικοκλέα} μάλιστα δ' ἄν αὐτός ὑπό σαυτοῦ παρακληθείης, εἰ δεινόν ἡγήσαιο τούς χείρους τῶν βελτιόνων ἄρχειν καί τούς ἀνοητοτέρους τοῖς φρονιμωτέροις προστάττειν (14=p. 17 d). μέχρι τοῦ σοφούς νόμιζε μή τούς περί μικρῶν ἀκριβῶς ἐρίζοντας, ἀλλά τούς εὖ περί τῶν μεγάλων λέγοντας. χρῶ τοῖς εἰρημένοις ἤ ζήτει βελτίω τούτων (39=p. 37 d). τῶν μέν τοίνυν λόγων ἅλις ἡμῖν ἔστω τῶν ἀναγιγνωσκομένων καί τηλικοῦτο μῆκος ἐχόντων: ἐπεί μικροῦ γε μέρους τῶν πάλαι γεγραμμένων οὐκ ἄν ἀποσχοίμην, ἀλλ' εἴποιμ' ἄν, εἴ τί μοι δόξειε πρέπον εἶναι τῷ παρόντι καιρῷ: καί γάρ ἄν ἄτοπος εἴην εἰ τούς ἄλλους ὁρῶν τοῖς ἐμοῖς χρωμένους ἐγώ μόνος ἀπεχοίμην τῶν ὑπ' ἐμοῦ πρότερον εἰρημένων, ἄλλως τε καί νῦν ὅτ' οὐ μόνον μικροῖς μέρεσιν, ἀλλ' ὅλοις εἴδεσιν προειλόμην χρῆσθαι πρός ὑμᾶς. ταῦτα μέν οὖν, ὅπως ἄν ἡμῖν συμπίπτῃ, ποιήσομεν. εἶπον δέ που πρίν ἀναγιγνώσκεσθαι τούτους, ὡς ἄξιος εἴην οὐ μόνον, εἰ βλαβεροῖς χρῶμαι τοῖς λόγοις, δοῦναι δίκην ὑμῖν, ἀλλ' εἰ μή τοιούτοις οἵοις οὐδείς ἄλλος, τῆς μεγίστης τυχεῖν τιμωρίας. εἴ τινες οὖν ὑμῶν ὑπέλαβον τότε λίαν ἀλαζονικόν εἶναι καί μέγα τό ῥηθέν, οὐκ ἄν δικαίως ἔτι τήν γνώμην ταύτην ἔχοιεν: οἶμαι γάρ ἀποδεδωκέναι τήν ὑπόσχεσιν καί τοιούτους εἶναι τούς λόγους τούς ἀναγνωσθέντας οἵους περ ἐξ ἀρχῆς ὑπεθέμην. βούλομαι δ' ὑμῖν διά βραχέων ἀπολογήσασθαι περί ἑκάστου καί ποιῆσαι μᾶλλον ἔτι καταφανές, ὡς ἀληθῆ καί τότε προεῖπον καί νῦν λέγω περί αὐτῶν. καί πρῶτον μέν ποῖος γένοιτ' ἄν λόγος ὁσιώτερος ἤ δικαιότερος τοῦ τούς προγόνους ἐγκωμιάζοντος ἀξίως τῆς ἀρετῆς τῆς ἐκείνων καί τῶν ἔργων τῶν πεπραγμένων αὐτοῖς; ἔπειτα τίς ἄν πολιτικώτερος καί μᾶλλον πρέπων τῇ πόλει τοῦ τήν ἡγεμονίαν ἀποφαίνοντος ἔκ τε τῶν ἄλλων εὐεργεσιῶν καί τῶν κινδύνων ἡμετέραν οὖσαν μᾶλλον ἤ λακεδαιμονίων; ἔτι δέ τίς ἄν περί καλλιόνων καί μειζόνων πραγμάτων τοῦ τούς ἕλληνας ἐπί τε τήν τῶν βαρβάρων στρατείαν παρακαλοῦντος καί περί τῆς πρός ἀλλήλους ὁμονοίας συμβουλεύοντος; ἐν μέν τοίνυν τῷ πρώτῳ λόγῳ περί τούτων τυγχάνω διειλεγμένος, ἐν δέ τοῖς ὑστέροις περί ἐλαττόνων μέν ἤ τηλικούτων, οὐ μήν περί ἀχρηστοτέρων οὐδ' ἧττον τῇ πόλει συμφερόντων. γνώσεσθε δέ τήν δύναμιν αὐτῶν, ἤν παραβάλλητε πρός ἕτερα τῶν εὐδοκιμούντων καί τῶν ὠφελίμων εἶναι δοκούντων. οἶμαι δή πάντας ἄν ὁμολογῆσαι τούς νόμους πλείστων καί μεγίστων ἀγαθῶν αἰτίους εἶναι τῷ βίῳ τῷ τῶν ἀνθρώπων: ἀλλ' ἡ μέν τούτων χρῆσις τοῦτ' ὠφελεῖν μόνον πέφυκεν, τά κατά τήν πόλιν καί τά συμβόλαια τά γιγνόμενα πρός ἡμᾶς αὐτούς: εἰ δέ τοῖς λόγοις πείθοισθε τοῖς ἐμοῖς, ὅλην τήν ἑλλάδα καλῶς ἄν διοικοῖτε καί δικαίως καί τῇ πόλει συμφερόντως. χρή δέ τούς νοῦν ἔχοντας περί ἀμφότερα μέν ταῦτα σπουδάζειν, αὐτοῖν δέ τούτοιν τό μεῖζον καί τό πλείονος ἄξιον προτιμᾶν, ἔπειτα κἀκεῖνο γιγνώσκειν, ὅτι νόμους μέν θεῖναι μυρίοι καί τῶν ἄλλων ἑλλήνων καί τῶν βαρβάρων ἱκανοί γεγόνασιν, εἰπεῖν δέ περί τῶν συμφερόντων ἀξίως τῆς πόλεως καί τῆς ἑλλάδος οὐκ ἄν πολλοί δυνηθεῖεν. ὧν ἕνεκα τούς ἔργον ποιουμένους τούς τοιούτους λόγους εὑρίσκειν τοσούτῳ χρή περί πλείονος ποιεῖσθαι τῶν τούς νόμους τιθέντων καί γραφόντων, ὅσῳ πέρ εἰσι σπανιώτεροι καί χαλεπώτεροι καί ψυχῆς φρονιμωτέρας δεόμενοι τυγχάνουσιν, ἄλλως τε δή καί νῦν. ὅτε μέν γάρ ἤρχετο τό γένος τό τῶν ἀνθρώπων γίγνεσθαι καί συνοικίζεσθαι κατά πόλεις, εἰκός παραπλησίαν εἶναι τήν ζήτησιν αὐτῶν: ἐπειδή δ' ἐνταῦθα προεληλύθαμεν ὥστε καί τούς λόγους τούς εἰρημένους καί τούς νόμους τούς κειμένους ἀναριθμήτους εἶναι, καί τῶν μέν νόμων ἐπαινεῖσθαι τούς ἀρχαιοτάτους, τῶν δέ λόγων τούς καινοτάτους, οὐκέτι τῆς αὐτῆς διανοίας ἔργον ἐστίν, ἀλλά τοῖς μέν τούς νόμους τιθέναι προαιρουμένοις προὔργου γέγονεν τό πλῆθος τῶν κειμένων, _οὐδέν γάρ αὐτούς δεῖ ζητεῖν ἑτέρους, ἀλλά τούς παρά τοῖς ἄλλοις εὐδοκιμοῦντας πειραθῆναι συναγαγεῖν, ὅ ῥᾳδίως ὅστις ἄν οὖν βουληθείς ποιήσειεν, _τοῖς δέ περί τούς λόγους πραγματευομένοις διά τό προκατειλῆφθαι τά πλεῖστα τοὐναντίον συμβέβηκεν: λέγοντες μέν γάρ ταὐτά τοῖς πρότερον εἰρημένοις ἀναισχυντεῖν καί ληρεῖν δόξουσιν, καινά δέ ζητοῦντες ἐπιπόνως εὑρήσουσιν. διόπερ ἔφασκον ἀμφοτέροις μέν ἐπαινεῖσθαι προσήκειν, πολύ δέ μᾶλλον τοῖς τό χαλεπώτερον ἐξεργάζεσθαι δυναμένοις. ἀλλά μήν καί τῶν ἐπί τήν σωφροσύνην καί τήν δικαιοσύνην προσποιουμένων προτρέπειν ἡμεῖς ἄν ἀληθέστεροι καί χρησιμώτεροι φανεῖμεν ὄντες. οἱ μέν γάρ παρακαλοῦσιν ἐπί τήν ἀρετήν καί τήν φρόνησιν τήν ὑπό τῶν ἄλλων μέν ἀγνοουμένην, ὑπ' αὐτῶν δέ τούτων ἀντιλεγομένην, ἐγώ δ' ἐπί τήν ὑπό πάντων ὁμολογουμένην: κἀκείνοις μέν ἀπόχρη τοσοῦτον, ἤν ἐπαγαγέσθαι τινάς τῇ δόξῃ τῶν ὀνομάτων δυνηθῶσιν εἰς τήν αὑτῶν ὁμιλίαν, ἐγώ δέ τῶν μέν ἰδιωτῶν οὐδένα πώποτε φανήσομαι παρακαλέσας ἐπ' ἐμαυτόν, τήν δέ πόλιν ὅλην πειρῶμαι πείθειν τοιούτοις πράγμασιν ἐπιχειρεῖν, ἐξ ὧν αὐτοί τ' εὐδαιμονήσουσιν καί τούς ἄλλους ἕλληνας τῶν παρόντων κακῶν ἀπαλλάξουσιν. καίτοι τόν πάντας τούς πολίτας προτρέπειν προθυμούμενον πρός τό βέλτιον καί δικαιότερον προστῆναι τῶν ἑλλήνων, πῶς εἰκός τοῦτον τούς συνόντας διαφθείρειν; τίς δέ τοιούτους λόγους εὑρίσκειν δυνάμενος πονηρούς ἄν καί περί πονηρῶν πραγμάτων ζητεῖν ἐπιχειρήσειεν, ἄλλως τε καί διαπεπραγμένος ἀπ' αὐτῶν ἅπερ ἐγώ; τούτων γάρ γραφέντων καί διαδοθέντων καί δόξαν ἔσχον παρά πολλοῖς καί μαθητάς πολλούς ἔλαβον, ὧν οὐδείς ἄν παρέμεινεν, εἰ μή τοιοῦτον ὄντα με κατέλαβον οἷόν περ προσεδόκησαν: νῦν δέ τοσούτων γεγενημένων, καί τῶν μέν ἔτη τρία, τῶν δέ τέτταρα συνδιαιτηθέντων, οὐδείς οὐδέν φανήσεται τῶν παρ' ἐμοί μεμψάμενος, ἀλλ' ἐπί τελευτῆς, ὅτ' ἤδη μέλλοιεν ἀποπλεῖν ὡς τούς γονέας καί τούς φίλους τούς αὑτῶν, οὕτως ἠγάπων τήν διατριβήν ὥστε μετά πόθου καί δακρύων ποιεῖσθαι τήν ἀπαλλαγήν. καίτοι πότερα χρή πιστεύειν ὑμᾶς τοῖς σαφῶς ἐπισταμένοις καί τούς λόγους καί τόν τρόπον τόν ἐμόν, ἤ τῷ μηδέν μέν εἰδότι τῶν ἐμῶν, προῃρημένῳ δέ συκοφαντεῖν; ὅς εἰς τοσοῦτον πονηρίας καί τόλμης ἐλήλυθεν ὥστε γραψάμενος ὡς λόγους διδάσκω δι' ὧν πλεονεκτήσουσιν παρά τό δίκαιον, ἀπόδειξιν μέν οὐδεμίαν τούτων ἤνεγκεν, λέγων δέ διατετέλεκεν ὡς δεινόν ἐστιν διαφθείρεσθαι τούς τηλικούτους, ὥσπερ ἀντιλέγοντός τινος περί τούτων, ἤ τοῦτο δέον αὐτόν ἀποφαίνειν ὅ πάντες ὁμολογοῦσιν, ἀλλ' οὐκ ἐκεῖνο μόνον διδάσκειν ὡς ἐγώ τυγχάνω ταῦτα διαπραττόμενος. καί εἰ μέν τις τοῦτον ἀπαγαγών ἀνδραποδιστήν καί κλέπτην καί λωποδύτην μηδέν μέν αὐτόν ἀποφαίνοι τούτων εἰργασμένον, διεξίοι δ' ὡς δεινόν ἕκαστόν ἐστιν τῶν κακουργημάτων, ληρεῖν ἄν φαίη καί μαίνεσθαι τόν κατήγορον, αὐτός δέ τοιούτοις λόγοις κεχρημένος οἴεται λανθάνειν ὑμᾶς. ἐγώ δ' ἡγοῦμαι τοῦτό γε καί τούς ἀμαθεστάτους γιγνώσκειν, ὅτι δεῖ πιστάς εἶναι καί μέγα δυναμένας τῶν κατηγοριῶν, οὐχ αἷς ἔξεστι χρήσασθαι καί περί τῶν μηδέν ἠδικηκότων, ἀλλ' ἅς οὐχ οἷόν τ' εἰπεῖν ἀλλ' ἤ κατά τῶν ἡμαρτηκότων ὧν οὗτος ὀλιγωρήσας οὐδέν προσήκοντας τῇ γραφῇ λόγους εἴρηκεν. ἔδει γάρ αὐτόν καί τούς λόγους δεικνύναι τούς ἐμούς οἷς διαφθείρω τούς συνόντας, καί τούς μαθητάς φράζειν τούς χείρους διά τήν συνουσίαν τήν ἐμήν γεγενημένους: νῦν δέ τούτων μέν οὐδέτερον πεποίηκεν, παραλιπών δέ τήν δικαιοτάτην τῶν κατηγοριῶν ἐξαπατᾶν ὑμᾶς ἐπεχείρησεν. ἐγώ δ' ἐξ αὐτῶν τούτων ἐξ ὧνπερ προσήκει καί δίκαιόν ἐστιν, ποιήσομαι τήν ἀπολογίαν. καί τούς μέν λόγους ὀλίγῳ πρότερον ἀνέγνωμεν ὑμῖν, τούς δέ κεχρημένους ἐκ μειρακίων μοι μέχρι γήρως δηλώσω, καί μάρτυρας ὑμῶν αὐτῶν παρέξομαι περί ὧν ἄν λέγω, τούς κατά τήν ἡλικίαν τήν ἐμήν γεγενημένους. ἤρξαντο μέν οὖν ἐν πρώτοις εὔνομός μοι καί λυσιθείδης καί κάλλιππος πλησιάζειν, μετά δέ τούτους ὀνήτωρ, ἀντικλῆς, φιλωνίδης, φιλόμηλος, χαρμαντίδης. τούτους ἅπαντας ἡ πόλις χρυσοῖς στεφάνοις ἐστεφάνωσεν, οὐχ ὡς τῶν ἀλλοτρίων ἐφιεμένους, ἀλλ' ὡς ἄνδρας ἀγαθούς ὄντας καί πολλά τῶν ἰδίων εἰς τήν πόλιν ἀνηλωκότας. πρός οὕς ὅπως βούλεσθε θέτε με διακεῖσθαι: πρός γάρ τό παρόν πανταχῶς ἕξει μοι καλῶς. ἤν τε γάρ ὑπολάβητε σύμβουλον εἶναί με καί διδάσκαλον τούτων, δικαίως ἄν ἔχοιτέ μοι πλείω χάριν ἤ τοῖς δι' ἀρετήν ἐν πρυτανείῳ σιτουμένοις: τούτων μέν γάρ ἕκαστος αὑτόν μόνον παρέσχε καλόν κἀγαθόν, ἐγώ δέ τοσούτους τό πλῆθος ὅσους ὀλίγῳ πρότερον διῆλθον ὑμῖν. εἴ τε τῶν μέν πεπραγμένων ἐκείνοις μηδέν συναίτιος ἐγενόμην, ὡς ἑταίροις δέ καί φίλοις αὐτοῖς ἐχρώμην, ἱκανήν ὑπέρ ὧν φεύγω τήν γραφήν ἡγοῦμαι ταύτην εἶναι τήν ἀπολογίαν: εἰ γάρ τοῖς μέν δι' ἀρετήν δωρεάς εἰληφόσιν ἤρεσκον, τῷ δέ συκοφάντῃ μή τήν αὐτήν ἔχω γνώμην, πῶς ἄν εἰκότως γνωσθείην τούς συνόντας διαφθείρειν; ἤ πάντων γ' ἄν εἴην δυστυχέστατος, εἰ τῶν ἄλλων ἀνθρώπων ἔκ τε τῶν ἐπιτηδευμάτων καί τῶν συνουσιῶν τῶν μέν χείρω, τῶν δέ βελτίω δόξαν λαμβανόντων ἐγώ μόνος μή τύχοιμι τῆς δοκιμασίας ταύτης, ἀλλά τοιούτοις μέν ἀνδράσιν συμβεβιωκώς, ἀνέγκλητον δ' ἐμαυτόν μέχρι ταυτησί τῆς ἡλικίας παρεσχηκώς, ὅμοιος εἶναι δόξαιμι τοῖς ἔκ τε τῶν ἐπιτηδευμάτων καί τῶν ἄλλων συνουσιῶν διαβεβλημένοις. ἡδέως δ' ἄν εἰδείην τί ποτ' ἄν ἔπαθον, εἴ τίς μοι τοιοῦτος ἦν συγγεγενημένος οἷός πέρ ἐστιν ὁ κατήγορος, ὅς μισῶν ἅπαντας τούς τοιούτους καί μισούμενος εἰς τουτονί καθέστηκα τόν κίνδυνον. καί μήν οὐδ' ἐκεῖνος ὁ λόγος δικαίως ἄν με βλά ψειεν, ὅν ἴσως ἄν τινες τολμήσειαν εἰπεῖν τῶν παντάπασι πρός με δυσκόλως διακειμένων, ὡς τούτοις μέν οἷς εἴρηκα τοσοῦτον μόνον ἐχρώμην ὅσον ὀφθῆναι διαλεγόμενος, ἕτεροι δέ τινές μοι πολλοί καί πολυπράγμονες μαθηταί γεγόνασιν, οὕς ἀποκρύπτομαι πρός ὑμᾶς. ἔχω γάρ λόγον ὅς ἐξελέγξει καί διαλύσει πάσας τάς τοιάσδε βλασφημίας. ἀξιῶ γάρ, εἰ μέν τινες τῶν ἐμοί συγγεγενημένων ἄνδρες ἀγαθοί γεγόνασιν περί τήν πόλιν καί τούς φίλους καί τόν ἴδιον οἶκον, ἐκείνους ὑμᾶς ἐπαινεῖν, ἐμοί δέ μηδεμίαν ὑπέρ τούτων χάριν ἔχειν, εἰ δέ πονηροί καί τοιοῦτοι τάς φύσεις οἷοι φαίνειν καί γράφεσθαι καί τῶν ἀλλοτρίων ἐπιθυμεῖν, παρ' ἐμοῦ δίκην λαμβάνειν. καίτοι τίς ἄν πρόκλησις γένοιτο ταύτης ἀνεπιφθονωτέρα καί ταπεινοτέρα τῆς τῶν μέν καλῶν κἀγαθῶν οὐκ ἀμφισβητούσης, εἰ δέ τινες πονηροί γεγόνασιν, ὑπέρ τούτων δίκην ὑποσχεῖν ἐθελούσης; καί ταῦτ' οὐ λόγος μάτην εἰρημένος ἐστίν, ἀλλά παραχωρῶ καί τῷ κατηγόρῳ καί τῷ βουλομένῳ τῶν ἄλλων, εἴ τις ἔχει τινά φράσαι τοιοῦτον, οὐχ ὡς οὐχ ἡδέως ἄν τινών μου καταψευσομένων, ἀλλ' ὡς εὐθύς φανερῶν ἐσομένων ὑμῖν καί τῆς ζημίας ἐκείνοις, ἀλλ' οὐκ ἐμοί γενησομένης. περί μέν οὖν ὧν φεύγω τήν γραφήν καί τοῦ μή διαφθείρειν τούς συνόντας, οὐκ οἶδ' ὅπως ἄν σαφέστερον ἐπιδεῖξαι δυνηθείην. ἐμνήσθη δέ καί τῆς πρός τιμόθεόν μοι φιλίας γεγενημένης καί διαβάλλειν ἡμᾶς ἀμφοτέρους ἐπεχείρησεν, καί οὐκ ᾐσχύνθη περί ἀνδρός τετελευτηκότος καί πολλῶν ἀγαθῶν αἰτίου τῇ πόλει βλασφήμους καί λίαν ἀσελ γεῖς λόγους εἰπών. ἐγώ δ' ᾤμην μέν, εἰ καί φανερῶς ἐξηλεγχόμην ἀδικῶν, διά τήν πρός ἐκεῖνον φιλίαν σῴζεσθαί μοι προσήκειν: ἐπειδή δέ λυσίμαχος καί τοῖς τοιούτοις ἐπιχειρεῖ με βλάπτειν ἐξ ὧν δικαίως ἄν ὠφελοίμην, ἀναγκαίως ἔχει διαλεχθῆναι περί αὐτῶν. διά τοῦτο δ' οὐχ ἅμα περί τούτου καί τῶν ἄλλων ἐπιτηδείων ἐποιησάμην τήν μνείαν, ὅτι πολύ τά πράγματα διέφερεν αὐτῶν. περί μέν γάρ ἐκείνων οὐδέν φλαῦρον εἰπεῖν ὁ κατήγορος ἐτόλμησεν, περί δέ τήν τιμοθέου κατηγορίαν μᾶλλον ἐσπούδασεν ἤ περί ὧν ἀπήνεγκε τήν γραφήν: ἔπειθ' οἱ μέν ὀλίγων ἐπεστάτησαν, τῶν δ' ἑκάστῳ προσταχθέντων οὕτως ἐπεμελήθησαν ὥστε τυχεῖν τῆς τιμῆς τῆς ὀλίγῳ πρότερον ὑπ' ἐμοῦ λεχθείσης, ὁ δέ πολλῶν καί μεγάλων πραγμάτων καί πολύν χρόνον κατέστη κύριος. ὥστ' οὐκ ἄν ἥρμοσεν ἅμα περί τούτου καί τῶν ἄλλων χρήσασθαι τοῖς λόγοις, ἀλλ' ἀναγκαίως εἶχεν οὕτω διελέσθαι καί διατάξασθαι περί αὐτῶν. χρή δέ τόν ὑπέρ ἐκείνου λόγον οὐκ ἀλλότριον εἶναι νομίζειν τοῖς ἐνεστῶσιν πράγμασιν οὐδ' ἐμέ λέγειν ἔξω τῆς γραφῆς: τοῖς μέν γάρ ἰδιώταις ὑπέρ ὧν ἕκαστος ἔπραξεν προσήκει διαλεχθεῖσιν καταβαίνειν ἤ δοκεῖν περιεργάζεσθαι, τοῖς δ' ὑπολαμβανομένοις συμβούλοις εἶναι καί διδασκάλοις ὁμοίως ὑπέρ τῶν συγγεγενημένων ὥσπερ ὑπέρ αὐτῶν ἀναγκαῖον ποιεῖσθαι τήν ἀπολογίαν, ἄλλως τ' ἤν καί τύχῃ τις διά τήν αἰτίαν ταύτην κρινόμενος: ὅπερ ἐμοί συμβέβηκεν. ἑτέρῳ μέν οὖν ἀπέχρησεν ἄν τοῦτ' εἰπεῖν ὡς οὐ δίκαιός ἐστιν μετέχειν εἴ τι τιμόθεος πράττων μή κατώρθωσεν: οὐδέ γάρ τῶν δωρεῶν οὐδέ τῶν τιμῶν οὐδείς αὐτῷ μετέδωκεν τῶν ἐκείνῳ ψηφισθεισῶν, ἀλλ' οὐδ' ἐπαινέσαι τῶν ῥητόρων οὐδείς ἠξίωσεν ὡς σύμβουλον γεγενημένον: εἶναι δέ δίκαιον ἤ καί τῶν ἀγαθῶν κοινωνεῖν ἤ μηδέ τῶν ἀτυχιῶν ἀπολαύειν. ἐγώ δέ ταῦτα μέν αἰσχυνθείην ἄν εἰπεῖν, τήν αὐτήν δέ ποιοῦμαι πρόκλησιν ἥνπερ καί περί τῶν ἄλλων: ἀξιῶ γάρ, εἰ μέν κακός ἀνήρ γέγονεν τιμόθεος καί πολλά περί ὑμᾶς ἐξήμαρτεν, μετέχειν καί δίκην διδόναι καί πάσχειν ὅμοια τοῖς ἀδικοῦσιν: ἤν δ' ἐπιδειχθῇ καί πολίτης ὤν ἀγαθός καί στρατηγός τοιοῦτος οἷος οὐδείς ἄλλος ὧν ἡμεῖς ἴσμεν, ἐκεῖνον μέν οἶμαι δεῖν ὑμᾶς ἐπαινεῖν καί χάριν ἔχειν αὐτῷ, περί δέ ταυτησί τῆς γραφῆς ἐκ τῶν ἐμοί πεπραγμένων, ὅ τι ἄν ὑμῖν δίκαιον εἶναι δοκῇ, τοῦτο γιγνώσκειν. ἁθροώτατον μέν οὖν τοῦτ' εἰπεῖν ἔχω περί τιμοθέου καί μάλιστα καθ' ἁπάντων, ὅτι τοσαύτας ᾕρηκεν πόλεις κατά κράτος ὅσας οὐδείς πώποτε τῶν ἐστρατηγηκότων οὔτε τῶν ἐκ ταύτης τῆς πόλεως οὔτε τῶν ἐκ τῆς ἄλλης ἑλλάδος, καί τούτων ἐνίας ὧν ληφθεισῶν ἅπας ὁ τόπος ὁ περιέχων οἰκεῖος ἠναγκάσθη τῇ πόλει γενέσθαι: τηλικαύτην ἑκάστη δύναμιν εἶχεν. τίς γάρ οὐκ οἶδεν κόρκυραν μέν ἐν ἐπικαιροτάτῳ καί κάλλιστα κειμένην τῶν περί πελοπόννησον, σάμον δέ τῶν ἐν ἰωνίᾳ, σηστόν δέ καί κριθώτην τῶν ἐν ἑλλησπόντῳ, ποτείδαιαν δέ καί τορώνην τῶν ἐπί θρᾴκης; ἅς ἐκεῖνος ἁπάσας κτησάμενος παρέδωκεν ὑμῖν, οὐ δαπάναις μεγάλαις, οὐδέ τούς ὑπάρχοντας συμμάχους λυμηνάμενος, οὐδέ πολλάς ὑμᾶς εἰσφοράς ἀναγκάσας εἰσενεγκεῖν, ἀλλ' εἰς μέν τόν περίπλουν τόν περί πελοπόννησον τρία καί δέκα μόνον τάλαντα δούσης αὐτῷ τῆς πόλεως καί τριήρεις πεντήκοντα κόρκυραν εἷλεν, πόλιν ὀγδοήκοντα τριήρεις κεκτη μένην, καί περί τόν αὐτόν χρόνον λακεδαιμονίους ἐνίκησεν ναυμαχῶν, καί ταύτην ἠνάγκασεν αὐτούς συνθέσθαι τήν εἰρήνην, ἥ τοσαύτην μεταβολήν ἑκατέρᾳ τῶν πόλεων ἐποίησεν, ὥσθ' ἡμᾶς μέν ἀπ' ἐκείνης τῆς ἡμέρας θύειν αὐτῇ καθ' ἕκαστον ἐνιαυτόν ὡς οὐδεμιᾶς ἄλλης οὕτω τῇ πόλει συνενεγκούσης, λακεδαιμονίων δέ μετ' ἐκεῖνον τόν χρόνον μηδ' ὑφ' ἑνός ἑωρᾶσθαι μήτε ναυτικόν ἐντός μαλέας περιπλέον μήτε πεζόν στρατόπεδον δι' ἰσθμοῦ πορευόμενον, ὅπερ αὐτοῖς τῆς περί λεῦκτρα συμφορᾶς εὕροι τις ἄν αἴτιον γεγενημένον. μετά δέ ταύτας τάς πράξεις ἐπί σάμον στρατεύσας, ἥν περικλῆς ὁ μεγίστην ἐπί σοφίᾳ καί δικαιοσύνῃ καί σωφροσύνῃ δόξαν εἰληφώς ἀπό διακοσίων [νεῶν] καί χιλίων ταλάντων κατεπολέμησε, ταύτην οὔτε πλέον οὔτ' ἔλαττον παρ' ὑμῶν λαβών οὔτε παρά τῶν συμμάχων ἐκλέξας, ἐν δέκα μησίν ἐξεπολιόρκησεν ὀκτακισχιλίοις πελτασταῖς καί τριήρεσι τριάκοντα, καί τούτοις ἅπασιν ἐκ τῆς πολεμίας τόν μισθόν ἀπέδωκεν. καίτοι τοιοῦτον ἔργον ἄν τις ἄλλος φανῇ πεποιηκώς, ὁμολογῶ ληρεῖν, ὅτι διαφερόντως ἐπαινεῖν ἐπιχειρῶ τόν οὐδέν περιττότερον τῶν ἄλλων διαπεπραγμένον. ἐντεῦθεν τοίνυν ἀναπλεύσας σηστόν καί κριθώτην ἔλαβεν, καί τόν ἄλλον χρόνον ἀμελουμένης χερρονήσου προσέχειν ὑμᾶς αὐτῇ τόν νοῦν ἐποίησεν. τό δέ τελευταῖον ποτείδαιαν εἰς ἥν ἡ πόλις τετρακόσια καί δισχίλια τάλαντα τό πρότερον ἀνήλωσεν, ταύτην εἷλεν ἀπό τῶν χρημάτων ὧν αὐτός ἐπόρισεν καί τῶν συντάξεων τῶν ἀπό θρᾴκης: καί προσέτι χαλκιδέας ἅπαντας κατεπολέμησεν. εἰ δέ δεῖ μή καθ' ἕκαστον, ἀλλά διά βραχέων εἰπεῖν, τεττάρων καί εἴκοσι πόλεων κυρίους ὑμᾶς ἐποίησεν, ἐλάττω δαπανήσας ὧν οἱ πατέρες ἡμῶν εἰς τήν μηλίων πολιορκίαν ἀνήλωσαν. ἠβουλόμην δ' ἄν, ὥσπερ ἐξαριθμῆσαι τάς πράξεις ῥᾴδιον γέγονεν, οὕτως οἷόν τ' εἶναι συντόμως δηλῶσαι τούς καιρούς ἐν οἷς ἕκαστα τούτων ἐπράχθη, καί τά τῆς πόλεως ὡς εἶχεν, καί τήν τῶν πολεμίων δύναμιν. πολύ γάρ ἄν ὑμῖν αἵ τ' εὐεργεσίαι μείζους κἀκεῖνος πλείονος ἄξιος ἔδοξεν εἶναι. νῦν δέ ταῦτα μέν ἐάσω διά τό πλῆθος. ἡγοῦμαι δ' ὑμᾶς ἡδέως ἄν ἀκοῦσαι διά τί ποτε τῶν μέν εὐδοκιμούντων ἀνδρῶν παρ' ὑμῖν καί πολεμικῶν εἶναι δοκούντων οὐδέ κώμην ἔνιοι λαβεῖν ἠδυνήθησαν, τιμόθεος δ' οὔτε τήν τοῦ σώματος φύσιν ἔχων ἐρρωμένην οὔτ' ἐν τοῖς στρατοπέδοις τοῖς πλανωμένοις κατατετριμμένος, ἀλλά μεθ' ὑμῶν πολιτευόμενος τηλικαῦτα διεπράξατο τό μέγεθος. ἔστιν δ' ὁ λόγος ὁ περί τούτων φιλαπεχθήμων μέν, ῥηθῆναι δ' οὐκ ἀσύμφορος. ἐκεῖνος γάρ τούτῳ τῶν ἄλλων διήνεγκεν, ὅτι περί τῶν ἑλληνικῶν καί συμμαχικῶν πραγμάτων καί τῆς ἐπιμελείας τῆς τούτων οὐ τήν αὐτήν ὑμῖν γνώμην εἶχεν. ὑμεῖς μέν γάρ χειροτονεῖτε στρατηγούς τούς εὐρωστοτάτους τοῖς σώμασιν καί πολλάκις ἐν τοῖς ξενικοῖς στρατεύμασιν γεγενημένους, ὡς διά τούτων διαπραξόμενοί τι τῶν δεόντων: ὁ δέ τοῖς μέν τοιούτοις λοχαγοῖς ἐχρῆτο καί ταξιάρχοις, ὧν ἔνιοι διά τήν μετ' ἐκείνου στρατείαν ἄξιοι λόγου καί χρήσιμοι τῇ πόλει γεγόνασιν: αὐτός δέ περί ταῦτα δεινός ἦν περί ἅπερ χρή φρόνιμον εἶναι τόν στρατηγόν τόν ἀγαθόν. ἔστιν δέ ταῦτα τίνα δύναμιν ἔχοντα; δεῖ γάρ οὐχ ἁπλῶς εἰπεῖν, ἀλλά σαφῶς φράσαι περί αὐτῶν. πρῶτον μέν δύνασθαι γνῶναι πρός τίνας πολεμητέον καί τίνας συμμάχους ποιητέον: ἀρχή γάρ αὕτη στρατηγίας ἐστίν, ἧς ἤν διαμάρτῃ τις, ἀνάγκη τόν πόλεμον ἀσύμφορον καί χαλεπόν καί περίεργον εἶναι. περί τοίνυν τήν τοιαύτην προαίρεσιν οὐ μόνον οὐδείς τοιοῦτος γέγονεν, ἀλλ' οὐδέ παραπλήσιος. ῥᾴδιον δ' ἐξ αὐτῶν τῶν ἔργων γνῶναι: πλείστους γάρ πολέμους ἄνευ τῆς πόλεως ἀνελόμενος ἅπαντας τούτους κατώρθωσεν καί δικαίως ἅπασι τοῖς ἕλλησιν ἔδοξεν αὐτούς ποιήσασθαι. καίτοι τοῦ καλῶς βουλεύσασθαι τίς ἄν ἀπόδειξιν ἔχοι σαφεστέραν καί μείζω ταύτης παρασχέσθαι; δεύτερον τί προσήκει τόν στρατηγόν τόν ἀγαθόν; στρατόπεδον συναγαγεῖν ἁρμόττον τῷ πολέμῳ τῷ παρόντι, καί τοῦτο συντάξαι καί χρήσασθαι συμφερόντως. ὡς μέν τοίνυν ἠπίστατο χρῆσθαι καλῶς, αἱ πράξεις αὐταί δεδηλώκασιν: ὡς δέ καί πρός τό παρασκευάσασθαι μεγαλοπρεπῶς καί τῆς πόλεως ἀξίως ἁπάντων διήνεγκεν, οὐδέ τῶν ἐχθρῶν οὐδείς ἄν ἄλλως εἰπεῖν τολμήσειεν. ἔτι τοίνυν πρός τούτοις ἀπορίας ἐνεγκεῖν στρατοπέδου καί πενίας, καί πάλιν εὐπορίας εὑρεῖν, τίς οὐκ ἄν τῶν συνεστρατευμένων πρός ἀμφότερα ταῦτα διαφέρειν ἐκεῖνον προκρίνειεν; συνίσασι γάρ αὐτῷ κατά μέν ἀρχάς τῶν πολέμων διά τό μηδέν παρά τῆς πόλεως λαμβάνειν εἰς τάς ἐσχάτας ἐνδείας καθιστάμενον, ἐκ δέ τούτων εἰς τοῦτο τά πράγματα περιιστάναι δυνάμενον ὥστε καί τῷ πολέμῳ περιγίγνεσθαι καί τοῖς στρατιώταις ἐντελεῖς ἀποδιδόναι τούς μισθούς. οὕτω τοίνυν τούτων μεγάλων ὄντων καί σφόδρα κατεπειγόντων, ἐπί τοῖς ἐχομένοις δικαίως ἄν τις αὐτόν ἔτι μᾶλλον ἐπαινέσειεν. ὁρῶν γάρ ὑμᾶς τούτους μόνους ἄνδρας νομίζοντας τούς ἀπειλοῦντας καί τούς ἐκφοβοῦντας τάς ἄλλας πόλεις καί τούς ἀεί τι νεωτερίζοντας ἐν τοῖς συμμάχοις, οὐκ ἐπηκολούθησεν ταῖς ὑμετέραις γνώμαις, οὐδ' ἠβουλήθη βλάπτων τήν πόλιν εὐδοκιμεῖν, ἀλλά τοῦτ' ἐφιλοσόφει καί τοῦτ' ἔπραττεν ὅπως μηδεμία τῶν πόλεων αὐτόν φοβήσεται τῶν ἑλληνίδων, ἀλλά πᾶσαι θαρρήσουσι πλήν τῶν ἀδικουσῶν. ἠπίστατο γάρ τούς τε δεδιότας ὅτι μισοῦσι δι' οὕς ἄν τοῦτο πεπονθότες τυγχάνωσιν, τήν τε πόλιν διά μέν τήν φιλίαν τήν τῶν ἄλλων εὐδαιμονεστάτην καί μεγίστην γενομένην, διά δέ τό μῖσος μικρόν ἀπολιποῦσαν τοῦ μή ταῖς ἐσχάταις συμφοραῖς περιπεσεῖν. ὧν ἐνθυμούμενος τῇ μέν δυνάμει τῇ τῆς πόλεως τούς πολεμίους κατεστρέφετο, τῷ δ' ἤθει τῷ ἑαυτοῦ τήν εὔνοιαν τήν τῶν ἄλλων προσήγετο, νομίζων τοῦτο στρατήγημα μεῖζον εἶναι καί κάλλιον ἤ πολλάς πόλεις ἑλεῖν καί πολλάκις νικῆσαι μαχόμενος. οὕτω δ' ἐσπούδαζεν περί τό μηδεμίαν τῶν πόλεων μηδέ μικράν ὑποψίαν περί αὑτοῦ λαβεῖν ὡς ἐπιβουλεύοντος, ὥσθ' ὁπότε μέλλοι τινά παραπλεῖν τῶν μή τάς συντάξεις διδουσῶν, πέμψας προηγόρευε τοῖς ἄρχουσιν, ἵνα μή πρό τῶν λιμένων ἐξαίφνης ὀφθείς εἰς θόρυβον καί ταραχήν αὐτούς καταστήσειεν. εἰ δέ τύχοι καθορμισθείς πρός τήν χώραν, οὐκ ἄν ἐφῆκε τοῖς στρατιώταις ἁρπάζειν καί κλέπτειν καί πορθεῖν τάς οἰκίας, ἀλλά τοσαύτην εἶχεν ἐπιμέλειαν ὑπέρ τοῦ μηδέν γίγνεσθαι τοιοῦτον ὅσην περ οἱ δεσπόται τῶν κτημάτων: οὐ γάρ τούτῳ προσεῖχε τόν νοῦν, ὅπως ἐκ τῶν τοιούτων αὐτός εὐδοκιμήσει παρά τοῖς στρατιώταις, ἀλλ' ὅπως ἡ πόλις παρά τοῖς ἕλλησιν. πρός δέ τούτοις τάς δοριαλώτους τῶν πόλεων οὕτω πράως διῴκει καί νομίμως, ὡς οὐδείς ἄλλος τάς συμμαχίδας, ἡγούμενος, εἰ τοιοῦτος ὤν φαίνοιτο περί τούς πολεμήσαντας, τήν μεγίστην πίστιν ἔσεσθαι δεδωκώς ὡς οὐδέποτ' ἄν περί γε τούς ἄλλους ἐξαμαρτεῖν τολμήσειεν. τοιγάρτοι διά τήν δόξαν τήν ἐκ τούτων γιγνομένην πολλαί τῶν πόλεων τῶν πρός ὑμᾶς δυσκόλως ἐχουσῶν ἀναπεπταμέναις αὐτόν ἐδέχοντο ταῖς πύλαις: ἐν αἷς ἐκεῖνος οὐδεμίαν ταραχήν ἐποίησεν, ἀλλ' ὥσπερ οἰκουμένας αὐτάς εἰσιών κατέλαβεν, οὕτως ἐξιών κατέλειπεν. κεφάλαιον δέ πάντων τούτων: εἰθισμένων γάρ τόν ἄλλον χρόνον πολλῶν γίγνεσθαι καί δεινῶν ἐν τοῖς ἕλλησιν, ἐπί τῆς ἐκείνου στρατηγίας οὐδείς ἄν οὔτ' ἀναστάσεις εὕροι γεγενημένας οὔτε πολιτειῶν μεταβολάς οὔτε σφαγάς καί φυγάς οὔτ' ἄλλ' οὐδέν τῶν κακῶν τῶν ἀνηκέστων, ἀλλ' οὕτως αἱ τοιαῦται συμφοραί κατ' ἐκεῖνον τόν χρόνον ἐλώφησαν ὥστε μόνος ὧν ἡμεῖς μνημονεύομεν ἀνέγκλητον τήν πόλιν τοῖς ἕλλησιν παρέσχεν. καίτοι χρή στρατηγόν ἀγαθόν καί ἄριστον νομίζειν, οὐκ εἴ τις μιᾷ τύχῃ τηλικοῦτόν τι κατώρθωσεν ὥσπερ λύσανδρος, ὅ μηδενί τῶν ἄλλων διαπράξασθαι συμβέβηκεν, ἀλλ' ὅστις ἐπί πολλῶν καί παντοδαπῶν καί δυσκόλων πραγμάτων ὀρθῶς ἀεί πράττων καί νοῦν ἐχόντως διατετέλεκεν, ὅπερ τιμοθέῳ συμβέβηκεν. οἶμαι δ' ὑμῶν τούς πολλούς θαυμάζειν τά λεγόμενα καί νομίζειν τόν ἔπαινον τόν ἐκείνου κατηγορίαν εἶναι τῆς πόλεως, εἰ τοσαύτας μέν πόλεις ἑλόντα, μηδεμίαν δ' ἀπολέσαντα περί προδοσίας ἔκρινεν, καί πάλιν εἰ διδόντος εὐθύνας αὐτοῦ καί τάς μέν πράξεις ἰφικράτους ἀναδεχομένου, τόν δ' ὑπέρ τῶν χρημάτων λόγον μενεσθέως, τούτους μέν ἀπέλυσεν, τιμόθεον δέ τοσούτοις ἐζημίωσε χρήμασιν ὅσοις οὐδένα πώποτε τῶν προγεγενημένων. ἔχει δ' οὕτως: βούλομαι γάρ καί τόν ὑπέρ τῆς πόλεως λόγον εἰπεῖν. εἰ μέν ὑμεῖς πρός αὐτό τό δίκαιον ἀποβλέποντες σκέψεσθε περί τούτων, οὐκ ἔστιν ὅπως οὐ δεινά καί σχέτλια πᾶσιν εἶναι δόξει τά πεπραγμένα περί τιμόθεον: ἤν δ' ἀναλογίσησθε τήν ἄγνοιαν ὅσην ἔχομεν πάντες ἄνθρωποι, καί τούς φθόνους τούς ἐγγιγνομένους ἡμῖν, ἔτι δέ τάς ταραχάς καί τήν τύρβην ἐν ᾗ ζῶμεν, οὐδέν τούτων ἀλόγως οὐδ' ἔξω τῆς ἀνθρωπίνης φύσεως εὑρεθήσεται γεγενημένον, ἀλλά καί τιμόθεος μέρος τι συμβεβλημένος τοῦ μή κατά τρόπον γνωσθῆναι περί αὐτῶν. ἐκεῖνος γάρ οὔτε μισόδημος ὤν οὔτε μισάνθρωπος οὔθ' ὑπερήφανος οὔτ' ἄλλ' οὐδέν ἔχων τῶν τοιούτων κακῶν, διά τήν μεγαλοφροσύνην τήν τῇ στρατηγίᾳ μέν συμφέρουσαν, πρός δέ τάς χρείας τῶν ἀεί προσπιπτόντων οὐχ ἁρμόττουσαν, ἅπασιν ἔδοξεν ἔνοχος εἶναι τοῖς προειρημένοις: οὕτω γάρ ἀφυής ἦν πρός τήν τῶν ἀνθρώπων θεραπείαν ὥσπερ δεινός περί τήν τῶν πραγμάτων ἐπιμέλειαν. καίτοι πολλάκις καί παρ' ἐμοῦ τοιούτους λόγους ἤκουσεν, ὡς χρή τούς πολιτευομένους καί βουλομένους ἀρέσκειν προαιρεῖσθαι μέν τῶν τε πράξεων τάς ὠφελιμωτάτας καί βελτίστας καί τῶν λόγων τούς ἀληθεστάτους καί δικαιοτάτους, οὐ μήν ἀλλά κἀκεῖνο παρατηρεῖν καί σκοπεῖν, ὅπως ἐπιχαρίτως καί φιλανθρώπως ἅπαντα φανήσονται καί λέγοντες καί πράττοντες: ὡς οἱ τούτων ὀλιγωροῦντες ἐπαχθέστεροι καί βαρύτεροι δοκοῦσιν εἶναι τοῖς συμπολιτευομένοις. «ὁρᾷς δέ τήν φύσιν τήν τῶν πολλῶν ὡς διάκειται πρός τάς ἡδονάς, καί διότι μᾶλλον φιλοῦσιν τούς πρός χάριν ὁμιλοῦντας ἤ τούς εὖ ποιοῦντας, καί τούς μετά φαιδρότητος καί φιλανθρωπίας φενακίζοντας ἤ τούς μετ' ὄγκου καί σεμνότητος ὠφελοῦντας. ὧν οὐδέν σοι μεμέληκεν, ἀλλ' ἤν ἐπιεικῶς τῶν ἔξω πραγμάτων ἐπιμεληθῇς, οἴει σοι καί τούς ἐνθάδε πολιτευομένους καλῶς ἕξειν. τό δ' οὐχ οὕτως, ἀλλά τοὐναντίον φιλεῖ συμβαίνειν. ἤν γάρ τούτοις ἀρέσκῃς, ἅπαν ὅ τι ἄν πράξῃς οὐ πρός τήν ἀλήθειαν κρινοῦσιν, ἀλλά πρός τό σοί συμφέρον ὑπολήψονται, καί τά μέν ἁμαρτανόμενα παρόψονται, τό δέ κατορθωθέν οὐρανόμηκες ποιήσουσιν: ἡ γάρ εὔνοια πάντας οὕτω διατίθησιν. ἥν σύ τῇ μέν πόλει παρά τῶν ἄλλων ἐκ παντός τρόπου κτήσασθαι ζητεῖς, ἡγούμενος μέγιστον εἶναι τῶν ἀγαθῶν, αὐτός δέ σαυτῷ παρά τῆς πόλεως οὐκ οἴει δεῖν τήν αὐτήν ταύτην παρασκευάζειν, ἀλλά πλείστων ἀγαθῶν αἴτιος γεγενημένος χεῖρον διάκεισαι τῶν οὐδέν ἄξιον λόγου διαπεπραγμένων. εἰκότως: οἱ μέν γάρ τούς ῥήτορας καί τούς ἐν τοῖς ἰδίοις συλλόγοις λογοποιεῖν δυναμένους καί πάντα προσποιουμένους εἰδέναι θεραπεύουσιν, σύ δ' οὐ μόνον ἀμελεῖς, ἀλλά καί πολεμεῖς τοῖς μέγιστον ἀεί δυναμένοις αὐτῶν. καίτοι πόσους οἴει διά τάς τούτων ψευδολογίας τούς μέν συμφοραῖς περιπεπτωκέναι, τούς δ' ἀτίμους εἶναι, πόσους δέ τῶν προγεγενημένων ἀνωνύμους εἶναι, πολύ σπουδαιοτέρους καί πλείονος ἀξίους γεγενημένους τῶν ᾀδομένων καί τραγῳδουμένων; ἀλλ' οἱ μέν, οἶμαι, ποιητῶν ἔτυχον καί λογοποιῶν, οἱ δ' οὐκ ἔσχον τούς ὑμνήσοντας. ἤν οὖν ἐμοί πείθῃ καί νοῦν ἔχῃς, οὐ καταφρονήσεις τῶν ἀνδρῶν τούτων οἷς τό πλῆθος εἴθισται πιστεύειν οὐ μόνον περί ἑνός ἑκάστου τῶν πολιτῶν, ἀλλά καί περί ὅλων τῶν πραγμάτων, ἀλλ' ἐπιμέλειάν τινα ποιήσει καί θεραπείαν αὐτῶν, ἵν' εὐδοκιμήσῃς δι' ἀμφότερα, καί διά τάς σαυτοῦ πράξεις καί διά τούς τούτων λόγους.» ταῦτα δ' ἀκούων ὀρθῶς μέν ἔφασκέν με λέγειν, οὐ μήν οἷός τ' ἦν τήν φύσιν μεταβαλεῖν, ἀλλ' ἦν καλός μέν κἀγαθός ἀνήρ καί τῆς πόλεως καί τῆς ἑλλάδος ἄξιος, οὐ μήν σύμμετρός γε τοῖς τοιούτοις τῶν ἀνθρώπων, ὅσοι τοῖς ὑπέρ αὑτούς πεφυκόσιν ἀχθόμενοι τυγχάνουσιν. τοιγαροῦν οἱ μέν ῥήτορες ἔργον εἶχον αἰτίας περί αὐτοῦ πολλάς καί ψευδεῖς πλάττειν, τό δέ πλῆθος ἀποδέχεσθαι τάς ὑπό τούτων λεγομένας. περί ὧν ἡδέως ἄν ἀπελογησάμην, εἰ καιρόν εἶχον: οἶμαι γάρ ἄν ὑμᾶς ἀκούσαντας μισῆσαι τούς τε προαγαγόντας τήν πόλιν ἐπί τήν ὀργήν τήν πρός ἐκεῖνον καί τούς φλαῦρόν τι περί αὐτοῦ λέγειν τολμῶντας. νῦν δέ ταῦτα μέν ἐάσω, περί ἐμαυτοῦ δέ καί τῶν ἐνεστώτων πραγμάτων πάλιν ποιήσομαι τούς λόγους. ἀπορῶ δ' ὅ τι χρήσωμαι τοῖς ὑπολοίποις καί τίνος πρώτου μνησθῶ καί ποίου δευτέρου: τό γάρ ἐφεξῆς με λέγειν διαπέφευγεν. ἴσως μέν οὖν ἀναγκαῖόν ἐστιν, ὡς ἄν ἕκαστον τύχῃ προσπεσόν, οὕτως εἰπεῖν περί αὐτῶν: ἅ δ' οὖν μοι νῦν ἐπελήλυθεν καί περί ὧν ἐγώ μέν ἐνόμιζον εἶναι δηλωτέον, ἄλλος δέ τίς μοι συνεβούλευεν μή λέγειν, οὐκ ἀποκρύψομαι πρός ὑμᾶς. ἐπειδή γάρ ἀπήνεγκε τήν γραφήν, ἐσκόπουν περί αὐτῶν τούτων ὥσπερ ἄν ὑμῶν ἕκαστος, καί τόν τε βίον τόν ἐμαυτοῦ καί τάς πράξεις ἐξήταζον καί πλεῖστον χρόνον περί τάς τοιαύτας διέτριβον, ἐφ' αἷς ᾤμην ἐπαινεῖσθαι με προσήκειν. ἀκροώμενος δέ τις τῶν ἐπιτηδείων ἐτόλμησεν εἰπεῖν πρός με λόγον πάντων σχετλιώτατον, ὡς ἄξια μέν εἴη τά λεγόμενα φιλοτιμίας, οὐ μήν ἀλλ' αὐτός γε δεδιέναι ταῦτα μάλιστα μή πολλούς λυπήσῃ τῶν ἀκουόντων. «οὕτω γάρ, ἔφη, τινές ὑπό τοῦ φθόνου καί τῶν ἀποριῶν ἐξηγρίωνται καί δυσμενῶς ἔχουσιν ὥστ' οὐ ταῖς πονηρίαις, ἀλλά ταῖς εὐπραγίαις πολεμοῦσιν, καί μισοῦσιν οὐ μόνον τῶν ἀνθρώπων τούς ἐπιεικεστάτους, ἀλλά καί τῶν ἐπιτηδευμάτων τά βέλτιστα, καί πρός τοῖς ἄλλοις κακοῖς τοῖς μέν ἀδικοῦσιν συναγωνίζονται καί συγγνώμην ἔχουσιν, οἷς δ' ἄν φθονήσωσιν ἀπολλύουσιν ἤνπερ δυνη θῶσιν. ταῦτα δέ δρῶσιν οὐκ ἀγνοοῦντες περί ὧν τήν ψῆφον οἴσουσιν, ἀλλ' ἀδικήσειν μέν ἐλπίζοντες, ὀφθήσεσθαι δ' οὐ προσδοκῶντες, σῴζοντες οὖν τούς ὁμοίους σφίσιν αὐτοῖς βοηθεῖν νομίζουσιν. τούτου δ' ἕνεκά σοι ταῦτα διῆλθον, ἵνα προειδώς ἄμεινον προσφέρῃ καί τοῖς λόγοις ἀσφαλεστέροις χρῇ πρός αὐτούς: ἐπεί νῦν γε τίνα χρή προσδοκᾶν γνώμην ἕξειν τούς τοιούτους ὅταν τόν τε βίον τόν σαυτοῦ καί τάς πράξεις διεξίῃς μηδέ κατά μικρόν ὁμοίας οὔσας ταῖς τούτων, ἀλλ' οἵας περ πρός ἐμέ λέγειν ἐπιχειρεῖς; ἀποφαίνεις γάρ τούς τε λόγους οὕς γέγραφας, οὐ μέμψεως, ἀλλά χάριτος τῆς μεγίστης ἀξίους ὄντας, τῶν τε πεπλησιακότων σοι τούς μέν οὐδέν ἠδικηκότας οὐδ' ἡμαρτηκότας, τούς δέ δι' ἀρετήν ὑπό τῆς πόλεως ἐστεφανωμένους, τά τε καθ' ἡμέραν οὕτω κοσμίως καί τεταγμένως βεβιωκότα σαυτόν ὡς οὐκ οἶδ' εἴ τις ἄλλος τῶν πολιτῶν, ἔτι δέ μήτε δεδικασμένον μηδενί μήτε πεφευγότα πλήν περί ἀντιδόσεως μήθ' ἑτέροις συνηγωνισμένον μήτε μεμαρτυρηκότα μήτ' ἄλλο πεποιηκότα μηδέν ἐν οἷς ἅπαντες [οἱ] πολιτευόμενοι τυγχάνουσιν. πρός δέ τούτοις οὕτως ἰδίοις οὖσιν καί περιττοῖς κἀκεῖνο λέγεις, ὡς τῶν μέν ἀρχῶν καί τῶν ὠφελειῶν τῶν ἐντεῦθεν γιγνομένων καί τῶν ἄλλων ἁπάντων τῶν κοινῶν ἐξέστηκας, εἰς δέ τούς διακοσίους καί χιλίους τούς εἰσφέροντας καί λειτουργοῦντας οὐ μόνον αὑτόν παρέχεις, ἀλλά καί τόν υἱόν, καί τρίς μέν ἤδη τετριηραρχήκατε, τάς δ' ἄλλας λειτουργίας πολυτελέστερον λελειτουργήκατε καί κάλλιον ὧν οἱ νόμοι προστάττουσιν. ταῦτ' ἀκούοντας τούς τἀναντία πᾶσι τοῖς προειρημένοις ἐπιτετηδευκότας οὐκ οἴει βαρέως οἴσειν καί νομιεῖν ἐλέγχεσθαι τόν βίον τόν αὑτῶν οὐ σπουδαῖον ὄντα; καί γάρ εἰ μέν μετά πόνου καί ταλαιπωρίας ᾐσθάνοντό σε ποριζόμενον εἴς τε τάς λειτουργίας καί περί τήν ἄλλην διοίκησιν, οὐκ ἄν ὁμοίως ἔμελεν αὐτοῖς: νῦν δέ τά τε παρά τῶν ξένων σοι γιγνόμενα πολύ πλείω νομίζουσιν εἶναι τῶν διδομένων, αὐτόν τε σέ ῥᾳθυμότερον ἡγοῦνται ζῆν οὐ μόνον τῶν ἄλλων, ἀλλά καί τῶν περί τήν φιλοσοφίαν καί τήν αὐτήν σοι πραγματείαν ὄντων. ὁρῶσι γάρ ἐκείνων μέν τούς πλείστους πλήν τῶν τόν σόν βίον καί τόν τρόπον ἠγαπηκότων ἔν τε ταῖς πανηγύρεσιν καί τοῖς ἰδίοις συλλόγοις ἐπιδείξεις ποιουμένους, διαγωνιζομένους πρός ἀλλήλους, καθ' ὑπερβολήν ὑπισχνουμένους, ἐρίζοντας, λοιδορουμένους, οὐδέν ἀπολείποντας κακῶν, ἀλλά σφίσι μέν αὐτοῖς πράγματα παρέχοντας, τοῖς δ' ἀκροωμένοις ἐξουσίαν παραδιδόντας τοῖς μέν καταγελάσαι τῶν λεγομένων, ἐνίοις δ' ἐπαινέσαι, τοῖς δέ πλείστοις μισῆσαι, τοῖς δ' ὅπως ἕκαστοι βούλονται διατεθῆναι πρός αὐτούς: σέ δ' οὐδενός μετέχοντα τούτων, ἀλλ' ἀνομοίως ζῶντα καί τοῖς σοφισταῖς καί τοῖς ἰδιώταις καί τοῖς πολλά κεκτημένοις καί τοῖς ἀπόρως διακειμένοις. ἐφ' οἷς οἱ μέν λογίζεσθαι δυνάμενοι καί νοῦν ἔχοντες ἴσως ἄν σε ζηλώσειαν, οἱ δέ καταδεέστερον πράττοντες καί λυπεῖσθαι μᾶλλον εἰωθότες ἐπί ταῖς τῶν ἄλλων ἐπιεικείαις ἤ ταῖς αὑτῶν ἀτυχίαις οὐκ ἔστιν ὅπως οὐ δυσκολανοῦσιν καί χαλεπῶς οἴσουσιν. ὡς οὖν οὕτως αὐτῶν διατεθησομένων σκόπει τί σοι λεκτέον τούτων καί τί παραλειπτέον ἐστίν.» ἐγώ δέ κἀκείνου τότε ταῦτα λέγοντος καί νῦν ἡγοῦμαι πάντων ἀνθρώπων ἀτοπωτάτους εἶναι καί σχετλιωτάτους, οἵτινες βαρέως ἄν ἀκούοιεν εἰ λειτουργοῦντα μέν ἐμαυτόν τῇ πόλει παρέχω καί ποιοῦντα τό προσταττόμενον, μηδέν δέ δέομαι μήτε κληροῦσθαι τῶν ἀρχῶν μήτε λαμβάνειν ἅ τοῖς ἄλλοις ἡ πόλις δίδωσιν, μήτ' αὖ φεύγειν δίκας μήτε διώκειν. ταῦτα γάρ συνεταξάμην οὐ διά πλοῦτον οὐδέ δι' ὑπερηφανίαν οὐδέ καταφρονῶν τῶν μή τόν αὐτόν τρόπον ἐμοί ζώντων, ἀλλά τήν μέν ἡσυχίαν καί τήν ἀπραγμοσύνην ἀγαπῶν, μάλιστα δ' ὁρῶν τούς τοιούτους καί παρ' ὑμῖν καί παρά τοῖς ἄλλοις εὐδοκιμοῦντας, ἔπειτα τόν βίον ἡδίω νομίσας εἶναι τοῦτον ἤ τόν τῶν πολλά πραττόντων, ἔτι δέ ταῖς διατριβαῖς ταῖς ἐμαῖς πρεπωδέστερον αἷς ἐξ ἀρχῆς κατεστησάμην. τούτων μέν ἕνεκα τοῦτον τόν τρόπον ζῆν προειλόμην: τῶν δέ λημμάτων τῶν παρά τῆς πόλεως ἀπεσχόμην, δεινόν ἡγησάμενος εἰ δυνάμενος ἐκ τῶν ἰδίων τρέφειν ἐμαυτόν ἐμποδών τῳ γενήσομαι τῶν ἐντεῦθεν ζῆν ἠναγκασμένων [λαβεῖν τό διδόμενον ὑπό τῆς πόλεως], καί διά τήν ἐμήν παρουσίαν ἐνδεής τις γενήσεται τῶν ἀναγκαίων. ὑπέρ ὧν ἐπαίνου τυγχάνειν ἄξιος ἦν μᾶλλον ἤ διαβολῆς. νῦν δ' εἰς πολλήν ἀπορίαν καθέστηκα τί δρῶν ἀρέσαι δυνηθείην ἄν τοῖς τοιούτοις. εἰ γάρ ἅπαντα τόν χρόνον ἔργον ποιούμενος ὅπως μηδένα μήτ' ἀδικήσω μήτ' ἐνοχλήσω μήτε λυπήσω, δι' αὐτά ταῦτα λυπῶ τινάς, τί ποιῶν ἄν χαριζοίμην; ἤ τί λοιπόν ἐστιν πλήν ἐμέ μέν ἀτυχῆ, τούς δέ τοιούτους ἀμαθεῖς δοκεῖν εἶναι καί δυσκόλους τοῖς συμπολιτευομένοις; πρός μέν οὖν τούς μηδέν τῶν αὐτῶν τοῖς ἄλλοις γιγνώσκοντας, ἀλλά χαλεπωτέρους ὄντας τοῖς μή κακῶς πράττουσιν ἤ τοῖς ἀδικοῦσιν μωρόν ἐστιν ἀπολογίαν ζητεῖν: ὅσῳ γάρ ἄν τις ἐπιεικέστερον αὑτόν ἐπιδείξῃ, δῆλον ὅτι τοσούτῳ χεῖρον ἀγωνιεῖται παρ' αὐτοῖς: πρός δέ τούς ἄλλους, περί ὧν λυσίμαχος διέβαλεν, ὡς παμπληθῆ κεκτήμεθα τήν οὐσίαν, ἀναγκαῖόν ἐστιν εἰπεῖν, ἵνα μή πιστευθείς ὁ λόγος εἰς μείζους καί πλείους ἡμᾶς ἐμβάλῃ λειτουργίας ὧν ὑπενεγκεῖν ἄν δυνηθεῖμεν. ὅλως μέν οὖν οὐδείς εὑρεθήσεται τῶν καλουμένων σοφιστῶν πολλά χρήματα συλλεξάμενος, ἀλλ' οἱ μέν ἐν ὀλίγοις, οἱ δ' ἐν πάνυ μετρίοις τόν βίον διαγαγόντες: ὁ δέ πλεῖστα κτησάμενος ὧν ἡμεῖς μνημονεύομεν, γοργίας ὁ λεοντῖνος, οὗτος διατρίψας μέν περί θετταλίαν, ὅτ' εὐδαιμονέστατοι τῶν ἑλλήνων ἦσαν, πλεῖστον δέ χρόνον καί βιούς καί περί τόν χρηματισμόν τοῦτον γενόμενος, πόλιν δ' οὐδεμίαν καταπαγίως οἰκήσας οὐδέ περί τά κοινά δαπανηθείς οὐδ' εἰσφοράν εἰσενεγκεῖν ἀναγκασθείς, ἔτι δέ πρός τούτοις οὔτε γυναῖκα γήμας οὔτε παῖδας ποιησάμενος, ἀλλ' ἀτελής γενόμενος καί ταύτης τῆς λειτουργίας τῆς ἐνδελεχεστάτης καί πολυτελεστάτης, τοσοῦτον προλαβών πρός τό πλείω κτήσασθαι τῶν ἄλλων, χιλίους μόνους στατῆρας κατέλιπεν. καίτοι χρή περί τῆς οὐσίας τῆς: ἀλλήλων μή τοῖς αἰτιωμένοις εἰκῇ πιστεύειν, μηδέ τάς ἐργασίας ἴσας νομίζειν τάς τε τῶν σοφιστῶν καί τάς τῶν ὑποκριτῶν, ἀλλά τούς ἐν ταῖς αὐταῖς τέχναις ὄντας πρός ἀλλήλους κρίνειν καί τούς ὁμοίαν ἐν ἑκάστῃ <τήν> δύναμιν λαβόντας παραπλησίαν καί τήν οὐσίαν ἔχειν νομίζειν. ἤν οὖν ἐξισώσητέ με τῷ πλεῖστον ἐργασαμένῳ καί θῆτε πρός ἐκεῖνον, οὔθ' ὑμεῖς παντάπασιν ἀσκέπτως εἰκάζειν δόξετε περί τῶν τοιούτων, οὔθ' ἡμεῖς εὑρεθεῖμεν ἄν οὔτε τά περί τήν πόλιν οὔτε τά περί ἡμᾶς αὐτούς κακῶς διῳκηκότες, ἀλλ' ἀπ' ἐλαττόνων ζῶντες ὧν εἰς τάς λειτουργίας ἀνηλώκαμεν. καίτοι τούς εὐτελεστέρους ἐν τοῖς ἰδίοις ἤ τοῖς κοινοῖς ὄντας δίκαιόν ἐστιν ἐπαινεῖν. ἐνθυμοῦμαι δέ μεταξύ λέγων ὅσον τά τῆς πόλεως μεταπέπτωκεν, καί τάς διανοίας ὡς οὐδέν ὁμοίας περί τῶν πραγμάτων οἱ νῦν τοῖς πρότερον πολιτευομένοις ἔχουσιν. ὅτε μέν γάρ ἐγώ παῖς ἦν, οὕτως ἐνομίζετο τό πλουτεῖν ἀσφαλές εἶναι καί σεμνόν ὥστ' ὀλίγου δεῖν πάντες προσεποιοῦντο πλείω κεκτῆσθαι τήν οὐσίαν ἧς ἔχοντες ἐτύγχανον, βουλόμενοι μετασχεῖν τῆς δόξης ταύτης: νῦν δ' ὑπέρ τοῦ μή πλουτεῖν ὥσπερ τῶν μεγίστων ἀδικημάτων ἀπολογίαν δεῖ παρασκευάζεσθαι καί σκοπεῖν, εἰ μέλλει τις σωθήσεσθαι. πολύ γάρ δεινότερον καθέστηκεν τό δοκεῖν εὐπορεῖν ἤ τό φανερῶς ἀδικεῖν: οἱ μέν γάρ ἤ συγγνώμης ἔτυχον ἤ μικροῖς ἐζημιώθησαν, οἱ δ' ἄρδην ἀπόλλυνται, καί πλείους ἄν εὕροιμεν τούς ἐκ τῶν ὄντων ἐκπεπτωκότας ἤ τούς δίκην ὑπέρ τῶν ἁμαρτημάτων δεδωκότας. καί τί δεῖ λέγειν περί τῶν κοινῶν; αὐτός γάρ οὐ μικρόν διήμαρτον διά ταύτην τήν μεταβολήν τῶν ἐμαυτοῦ πραγμάτων. ὅτε γάρ ἐπαμύνειν ἠρχόμην τοῖς ἰδίοις ἀπολομένων ἐν τῷ πολέμῳ τῷ πρός λακεδαιμονίους ἁπάντων τῶν ὑπαρχόντων ἡμῖν, ἀφ' ὧν ὁ πατήρ ἅμα τῇ τε πόλει χρήσιμον αὑτόν παρεῖχεν ἡμᾶς θ' οὕτως ἐπιμελῶς ἐπαίδευσεν ὥστ' ἐπιφανέστερον εἶναί με τότε καί γνωριμώτερον ἐν τοῖς ἡλικιώταις καί συμπαιδευομένοις ἤ νῦν ἐν τοῖς συμπολιτευομένοις, ὅτε δ' οὖν, ὥσπερ εἶπον, ἠρχόμην πλησιάζειν τισίν, ᾤμην, εἰ δυνηθείην πλείω κτήσασθαι καί περιποιήσασθαι τῶν ἐπί τόν αὐτόν βίον ὁρμησάντων, ἀμφότερα δόξειν, καί περί τήν φιλοσοφίαν διαφέρειν καί κοσμιώτερον βεβιωκέναι τῶν ἄλλων: ἐμοί δέ τοὐναντίον ἀποβέβηκεν. εἰ μέν γάρ μήτ' ἄξιος μηδενός ἐγενόμην μήτε περιεποιησάμην μηδέν, οὐδείς ἄν μοι πράγματα παρεῖχεν, ἀλλά φανερῶς ἀδικῶν ἀσφαλῶς ἄν ἔζων ἕνεκά γε τῶν συκοφαντῶν: νῦν δ' ἀντί τῆς δόξης ἧς προσ εδόκων ἀγῶνες περί με καί κίνδυνοι καί φθόνοι καί διαβολαί γεγόνασιν. οὕτω γάρ ἡ πόλις ἐν τῷ παρόντι χαίρει τούς μέν ἐπιεικεῖς πιέζουσα καί ταπεινούς ποιοῦσα, τοῖς δέ πονηροῖς ἐξουσίαν διδοῦσα καί λέγειν καί ποιεῖν ὅ τι ἄν βουληθῶσιν, ὥστε λυσίμαχος μέν ὁ προῃρημένος ζῆν ἐκ τοῦ συκοφαντεῖν καί κακῶς ἀεί τινα ποιεῖν τῶν πολιτῶν κατηγορήσων ἡμῶν ἀναβέβηκεν, ἐγώ δ' ὅς οὐδέ περί ἕνα πώποτ' ἐξήμαρτον, ἀλλά τῶν μέν ἐνθένδε λημμάτων ἀπεσχόμην, παρά ξένων δέ καί νομιζόντων εὖ πάσχειν ἐπορισάμην τάς ὠφελείας, ὡς δεινά ποιῶν εἰς τηλικουτονί καθέστηκα κίνδυνον. καίτοι προσῆκε τούς εὖ φρονοῦντας εὔχεσθαι τοῖς θεοῖς ὡς πλείστοις τῶν πολιτῶν παραγενέσθαι τήν δύναμιν ταύτην, δι' ἥν ἔμελλον παρ' ἑτέρων λαμβάνοντες χρησίμους αὑτούς ὥσπερ ἐγώ τῇ πόλει παρέξειν. πολλῆς δ' ἀλογίας περί με γεγενημένης πάντων ἄν συμβαίη δεινότατον, εἰ οἱ μέν δεδωκότες μοι χρήματα τοσαύτην ἔχοιεν χάριν ὥστ' ἔτι καί νῦν με θεραπεύειν, ὑμεῖς δ' εἰς οὕς ἀνήλωκα τἀμαυτοῦ, δίκην ἐπιθυμήσαιτε παρ' ἐμοῦ λαβεῖν. ἔτι δέ δεινότερον, εἰ πίνδαρον μέν τόν ποιητήν οἱ πρό ἡμῶν γεγονότες ὑπέρ ἑνός μόνον ῥήματος, ὅτι τήν πόλιν ἔρεισμα τῆς ἑλλάδος ὠνόμασεν, οὕτως ἐτίμησαν ὥστε καί πρόξενον ποιήσασθαι καί δωρεάν μυρίας αὐτῷ δοῦναι δραχμάς, ἐμοί δέ πολύ πλείω καί κάλλιον ἐγκεκωμιακότι καί τήν πόλιν καί τούς προγόνους μηδ' ἀσφαλῶς ἐγγένοιτο καταβιῶναι τόν ἐπίλοιπον χρόνον. περί μέν οὖν τούτων καί τῶν ἄλλων τῶν κατηγορηθέντων ἱκανήν εἶναι νομίζω τήν εἰρημένην ἀπολογίαν. οὐκ ὀκνήσω δέ πρός ὑμᾶς, οὔθ' ὡς ἔχω νῦν πρός τόν ἐνεστῶτα κίνδυνον, κατειπεῖν τήν ἀλήθειαν, οὔθ' ὡς τό πρῶτον διετέθην πρός αὐτόν. ἐγώ γάρ ὑπέρ μέν τῶν ἰδίων πολλάς ἐλπίδας εἶχον καλῶς ἀγωνιεῖσθαι: καί γάρ τοῖς βεβιωμένοις καί τοῖς πεπραγμένοις ἐπίστευον, καί πολλούς λόγους καί δικαίους ᾤμην ἔχειν ὑπέρ αὐτῶν: ὁρῶν δ' οὐ μόνον δυσκόλως διακειμένους περί τήν τῶν λόγων παιδείαν τούς εἰθισμένους ἅπασι χαλεπαίνειν, ἀλλά καί τῶν ἄλλων πολιτῶν πολλούς τραχέως πρός αὐτήν διακειμένους, ἐφοβούμην μή τά μέν ἴδιά μου παραμεληθῇ, τῆς δέ κοινῆς [καί τῆς] περί τούς σοφιστάς διαβολῆς ἀπολαύσω τι φλαῦρον. ἐπειδή δέ χρόνων ἐγγιγνομένων εἰσέπεσον εἰς τό λογίζεσθαι καί σκοπεῖν τί χρήσομαι τοῖς παροῦσιν, ἐπαυσάμην τοῦ δέους καί τῆς ταραχῆς ταύτης, οὐκ ἀλόγως ἀλλ' ἐκ τῶν εἰκότων ὑπολογισάμενος καί παραμυθησάμενος ἐμαυτόν: τούς τε γάρ ἐπιεικεῖς ὑμῶν, πρός οὕσπερ ἐγώ ποιήσομαι τούς λόγους, ἠπιστάμην οὐκ ἐμμένοντας ταῖς δόξαις ταῖς ἀδίκως ἐγγεγενημέναις, ἀλλ' ἐπακολουθοῦντας ταῖς ἀληθείαις καί μεταπειθομένους ὑπό τῶν λεγόντων τά δίκαια, τήν τε φιλοσοφίαν ἐκ πολλῶν ἐνόμιζον ἐπιδείξειν ἀδίκως διαβεβλημένην, καί πολύ ἄν δικαιοτέρως ἀγαπωμένην αὐτήν ἤ μισουμένην. ἔχω δέ καί νῦν ἔτι ταύτην τήν γνώμην. οὐκ ἄξιον δέ θαυμάζειν, εἴ τι τῶν καλῶν ἐπιτηδευμάτων ἠγνόηται καί διαλέληθεν, οὐδ' εἰ διεψευσμένοι τινές αὐτοῦ τυγχάνουσιν: καί γάρ περί ἡμῶν αὐτῶν καί περί ἄλλων πραγμάτων ἀναριθμήτων οὕτως ἔχοντες ἄν εὑρεθεῖμεν. ἡ γάρ πόλις ἡμῶν πολλῶν ἀγαθῶν αἰτία καί νῦν οὖσα καί πρότερον γεγενημένη καί τοῖς πολίταις καί τοῖς ἄλλοις ἕλλησι καί πολλῶν ἡδονῶν γέμουσα τοῦτ' ἔχει δυσκολώτατον: διά γάρ τό μέγεθος καί τό πλῆθος τῶν ἐνοικούντων οὐκ εὐσύνοπτός ἐστιν οὐδ' ἀκριβής, ἀλλ' ὥσπερ χειμάρρους, ὅπως ἄν ἕκαστον ὑπολαβοῦσα τύχῃ καί τῶν ἀνθρώπων καί τῶν πραγμάτων, οὕτω κατήνεγκεν, καί δόξαν ἐνίοις τήν ἐναντίαν τῆς προσηκούσης περιέθηκεν: ὅπερ καί τῇ παιδείᾳ ταύτῃ συμβέβηκεν. ὧν ἐνθυμουμένους χρή μηδενός πράγματος ἄνευ λόγου καταγιγνώσκειν, μηδ' ὁμοίως διακεῖσθαι δικάζοντας ὥσπερ ἐν ἰδίαις διατριβαῖς, ἀλλά διακριβοῦσθαι περί ἑκάστου καί τήν ἀλήθειαν ζητεῖν, μεμνημένους τῶν ὅρκων καί τῶν νόμων καθ' οὕς συνεληλύθατε δικάσοντες. ἔστιν δ' οὐ περί μικρῶν οὔθ' ὁ λόγος οὔθ' ἡ κρίσις ἐν ᾗ καθέσταμεν, ἀλλά περί τῶν μεγίστων: οὐ γάρ περί ἐμοῦ μέλλετε μόνον τήν ψῆφον διοίσειν, ἀλλά καί περί ἐπιτηδεύματος, ᾧ πολλοί τῶν νεωτέρων προσέχουσι τόν νοῦν. οἶμαι δ' ὑμᾶς οὐκ ἀγνοεῖν ὅτι τά πράγματα τῆς πόλεως τοῖς ἐπιγιγνομένοις καί τοῖς τηλικούτοις οἱ πρεσβύτεροι παραδιδόασιν. τοιαύτης οὖν ἀεί τῆς περιόδου γιγνομένης ἀναγκαῖόν ἐστιν, ὅπως ἄν οἱ νεώτεροι παιδευθῶσιν, οὕτω τήν πόλιν πράττουσαν διατελεῖν: ὥστ' οὐ ποιητέον τούς συκοφάντας κυρίους τηλικούτου πράγματος, οὐδέ τούς μέν μή διδόντας τούτοις ἀργύριον τιμωρητέον, παρ' ὧν δ' ἄν λάβωσιν ἐατέον ποιεῖν ὅ τι ἄν βουληθῶσιν, ἀλλ' εἰ μέν ἡ φιλοσοφία τοιαύτην ἔχει δύναμιν ὥστε διαφθείρειν τούς νεωτέρους, οὐ τοῦτον χρή μόνον κολάζειν ὅν ἄν γράψηταί τις τούτων, ἀλλά πάντας ἐκποδών ποιεῖσθαι τούς περί τήν διατριβήν ταύτην ὄντας: εἰ δέ τοὐναντίον πέφυκεν ὥστ' ὠφελεῖν καί βελτίους ποιεῖν τούς πλησιάζοντας καί πλείονος ἀξίους, τούς μέν διαβεβλημένους πρός αὐτήν παυστέον, τούς δέ συκοφάντας ἀτιμητέον, τοῖς δέ νεωτέροις συμβουλευτέον ἐν ταύτῃ διατρίβειν μᾶλλον ἤ τοῖς ἄλλοις ἐπιτηδεύμασιν. πρό πολλῶν δ' ἄν ἐποιησάμην, εἴπερ ἦν εἱμαρμένον μοι φεύγειν τήν γραφήν ταύτην, ἀκμάζοντί μοι προσπεσεῖν τόν κίνδυνον: οὐ γάρ ἄν ἠθύμουν, ἀλλά μᾶλλον οἷός τ' ἄν ἐγενόμην καί τόν κατήγορον ἀμύνασθαι καί τῇ φιλοσοφίᾳ βοηθῆσαι: νῦν δέ φοβοῦμαι μή διά ταύτην ὑπέρ ἄλλων πραγμάτων ἐπιεικῶς εἰρηκώς περί αὐτῆς ταύτης χεῖρον τύχω διαλεχθείς ἤ περί ὧν ἧττόν μοι σπουδάσαι προσῆκεν. καίτοι δεξαίμην ἄν, _εἰρήσεται γάρ τἀληθές, εἰ καί μωρός ὁ λόγος ἐστίν, _ἤδη τελευτῆσαι τόν βίον, ἀξίως εἰπών τῆς ὑποθέσεως καί πείσας ὑμᾶς τοιαύτην εἶναι νομίζειν τήν τῶν λόγων μελέτην οἵα πέρ ἐστιν, μᾶλλον ἤ ζῆν πολυπλασίω χρόνον, ἐφορῶν οὕτως αὐτήν ὥσπερ νῦν παρ' ὑμῖν φερομένην. τῆς μέν οὖν ἐπιθυμίας οἶδ' ὅτι πολύ καταδεέστερον ἐροῦμεν: ὅμως δ' ὅπως ἄν δύνωμαι πειράσομαι διελθεῖν τήν τε φύσιν αὐτῆς καί τήν δύναμιν ἥν ἔχει, καί ποίᾳ τῶν ἄλλων τεχνῶν ὁμοιοειδής ἐστιν καί τί τούς συνόντας ὠφελεῖ, καί ποίας τινάς ἡμεῖς ποιούμεθα τάς ὑποσχέσεις: οἶμαι γάρ ὑμᾶς μαθόντας τήν ἀλήθειαν ἄμεινον καί βουλεύσεσθαι καί διαγνώσεσθαι περί αὐτῆς. ἀξιῶ δ' ὑμᾶς, ἤν ἄρα φαίνωμαι λόγους διεξιών πολύ τῶν εἰθισμένων λέγεσθαι παρ' ὑμῖν ἐξηλλαγμένους, μή δυσχεραίνειν, ἀλλ' ἔχειν συγγνώμην, ἐνθυμουμένους ὅτι τούς περί πραγμάτων ἀνομοίων τοῖς ἄλλοις ἀγωνιζομένους ἀναγκαῖόν ἐστιν καί τοῖς λόγοις τοιούτοις χρῆσθαι περί αὐτῶν. ὑπομείναντες οὖν τόν τρόπον τῶν λεγομένων καί τήν παρρησίαν καί τόν χρόνον ἐάσαντες ἀναλῶσαί με τόν δεδομένον ταῖς ἀπολογίαις, ὅπως ἄν ὑμῶν ἑκάστῳ δοκῇ δίκαιον εἶναι καί νόμιμον, οὕτω φέρετε τήν ψῆφον. βούλομαι δέ περί τῆς τῶν λόγων παιδείας ὥσπερ οἱ γενεαλογοῦντες πρῶτον διελθεῖν πρός ὑμᾶς. ὁμολογεῖται μέν γάρ τήν φύσιν ἡμῶν ἔκ τε τοῦ σώματος συγκεῖσθαι καί τῆς ψυχῆς: αὐτοῖν δέ τούτοιν οὐδείς ἔστιν ὅστις οὐκ ἄν φήσειεν ἡγεμονικωτέραν πεφυκέναι τήν ψυχήν καί πλείονος ἀξίαν: τῆς μέν γάρ ἔργον εἶναι βουλεύσασθαι καί περί τῶν ἰδίων καί περί τῶν κοινῶν, τοῦ δέ σώματος ὑπηρετῆσαι τοῖς ὑπό τῆς ψυχῆς γνωσθεῖσιν. οὕτω δέ τούτων ἐχόντων, ὁρῶντές τινες τῶν πολύ πρό ἡμῶν γεγονότων περί μέν τῶν ἄλλων πολλάς τέχνας συνεστηκυίας, περί δέ τό σῶμα καί τήν ψυχήν οὐδέν τοιοῦτον συντεταγμένον, εὑρόντες διττάς ἐπιμελείας κατέλιπον ἡμῖν, περί μέν τά σώματα τήν παιδοτριβικήν, ἧς ἡ γυμναστική μέρος ἐστίν, περί δέ τάς ψυχάς τήν φιλοσοφίαν, περί ἧς ἐγώ μέλλω ποιεῖσθαι τούς λόγους, ἀντιστρόφους καί σύζυγας καί σφίσιν αὐταῖς ὁμολογουμένας, δι' ὧν οἱ προεστῶτες αὐτῶν τάς τε ψυχάς φρονιμωτέρας καί τά σώματα χρησιμώτερα παρασκευάζουσιν, οὐ πολύ διαστησάμενοι τάς παιδείας ἀπ' ἀλλήλων, ἀλλά παραπλησίαις χρώμενοι καί ταῖς διδασκαλίαις καί ταῖς γυμνασίαις καί ταῖς ἄλλαις ἐπιμελείαις. ἐπειδάν γάρ λάβωσι μαθητάς, οἱ μέν παιδοτρίβαι τά σχήματα τά πρός τήν ἀγωνίαν εὑρημένα τούς φοιτῶντας διδάσκουσιν, οἱ δέ περί τήν φιλοσοφίαν ὄντες τάς ἰδέας ἁπάσας, αἷς ὁ λόγος τυγχάνει χρώμενος, διεξέρχονται τοῖς μαθηταῖς. ἐμπείρους δέ τούτων ποιήσαντες καί διακριβώσαντες ἐν τούτοις πάλιν γυμνάζουσιν αὐτούς καί πονεῖν ἐθίζουσι καί συνείρειν καθ' ἕν ἕκαστον ὧν ἔμαθον ἀναγκάζουσιν, ἵνα ταῦτα βεβαιότερον κατάσχωσιν καί τῶν καιρῶν ἐγγυτέρω ταῖς δόξαις γένωνται. τῷ μέν γάρ εἰδέναι περιλαβεῖν αὐτούς οὐχ οἷόν τ' ἐστιν: ἐπί γάρ ἁπάντων τῶν πραγμάτων διαφεύγουσιν τάς ἐπιστήμας: οἱ δέ μάλιστα προσέχοντες τόν νοῦν καί δυνάμενοι θεωρεῖν τό συμβαῖνον ὡς ἐπί τό πολύ πλειστάκις αὐτῶν τυγχάνουσιν. τοῦτον δέ τόν τρόπον ἐπιμελούμενοι καί παιδεύοντες μέχρι μέν τοῦ γενέσθαι βελτίους αὐτούς αὑτῶν τούς μαθητάς, καί σχεῖν ἄμεινον τούς μέν τάς διανοίας, τούς δέ τάς τῶν σωμάτων ἕξεις, ἀμφότεροι δύνανται προαγαγεῖν: ἐκείνην δέ τήν ἐπιστήμην οὐδέτεροι τυγχάνουσιν ἔχοντες, δι' ἧς ἄν οἱ μέν ἀθλητάς οὕς βουληθεῖεν, οἱ δέ ῥήτορας ἱκανούς ποιήσαιεν, ἀλλά μέρος μέν ἄν τι συμβάλοιντο, τό δ' ὅλον αἱ δυνάμεις αὗται παραγίγνονται τοῖς καί τῇ φύσει καί ταῖς ἐπιμελείαις διενεγκοῦσιν. ὁ μέν οὖν τύπος τῆς φιλοσοφίας τοιοῦτός τίς ἐστιν. ἡγοῦμαι δ' ὑμᾶς μᾶλλον ἄν ἔτι καταμαθεῖν τήν δύναμιν αὐτῆς, εἰ διέλθοιμι τάς ὑποσχέσεις ἅς ποιούμεθα πρός τούς πλησιάζειν ἡμῖν βουλομένους. λέγομεν γάρ ὡς δεῖ τούς μέλλοντας διοίσειν ἤ περί τούς λόγους ἤ περί τάς πράξεις ἤ περί τάς ἄλλας ἐργασίας πρῶτον μέν πρός τοῦτο πεφυκέναι καλῶς, πρός ὅπερ ἄν προῃρημένοι τυγχάνωσιν, ἔπειτα παιδευθῆναι καί λαβεῖν τήν ἐπιστήμην, ἥτις ἄν ᾖ περί ἑκάστου, τρίτον ἐντριβεῖς γενέσθαι καί γυμνασθῆναι περί τήν χρείαν καί τήν ἐμπειρίαν αὐτῶν: ἐκ τούτων γάρ ἐν ἁπάσαις ταῖς ἐργασίαις τελείους γίγνεσθαι καί πολύ διαφέροντας τῶν ἄλλων. εἶναι δέ τούτων προσῆκον ἑκατέροις, τοῖς τε διδάσκουσιν καί τοῖς μανθάνουσιν, ἴδιον μέν τοῖς μέν εἰσενέγκασθαι τήν φύσιν οἵαν δεῖ, τοῖς δέ δύνασθαι παιδεῦσαι τούς τοιούτους, κοινόν δ' ἀμφοτέρων τό περί τήν ἐμπειρίαν γυμνάσιον: δεῖν γάρ τούς μέν ἐπιμελῶς ἐπιστατῆσαι τοῖς παιδευομένοις, τούς δ' ἐγκρατῶς ἐμμεῖναι τοῖς προσταττομένοις. ταῦτα μέν οὖν ἐστιν ἅ κατά πασῶν λέγομεν τῶν τεχνῶν: εἰ δέ δή τις ἀφέμενος τῶν ἄλλων ἔροιτό με, τί τούτων μεγίστην ἔχει δύναμιν πρός τήν τῶν λόγων παιδείαν, ἀποκριναίμην ἄν ὅτι τό τῆς φύσεως ἀνυπέρβλητόν ἐστιν καί πολύ πάντων διαφέρει: τόν γάρ ἔχοντα τήν μέν ψυχήν εὑρεῖν καί μαθεῖν καί πονῆσαι καί μνημονεῦσαι δυναμένην, τήν δέ φωνήν καί τήν τοῦ στόματος σαφήνειαν τοιαύτην ὥστε μή μόνοις τοῖς λεγομένοις, ἀλλά καί ταῖς τούτων εὐαρμοστίαις συμπείθειν τούς ἀκούοντας, ἔτι δέ τήν τόλμαν, μή τήν ἀναισχυντίας σημεῖον γιγνομένην, ἀλλά τήν μετά σωφροσύνης οὕτω παρασκευάζουσαν τήν ψυχήν ὥστε μηδέν ἧττον θαρρεῖν ἐν δή πᾶσιν τοῖς πολίταις τούς λόγους ποιούμενον ἤ πρός αὑτόν διανοούμενον, τίς οὐκ οἶδεν ὅτι τυχών ὁ τοιοῦτος παιδείας, μή τῆς ἀπηκριβωμένης, ἀλλά τῆς ἐπιπολαίου καί πᾶσι κοινῆς, τοιοῦτος ἄν εἴη ῥήτωρ οἷος οὐκ οἶδ' εἴ τις τῶν ἑλλήνων γέγονεν; καί μέν δή κἀκείνους ἴσμεν τούς καταδεεστέραν μέν τούτων τήν φύσιν ἔχοντας, ταῖς δ' ἐμπειρίαις καί ταῖς ἐπιμελείαις προέχοντας, ὅτι γίγνονται κρείττους οὐ μόνον αὑτῶν, ἀλλά καί τῶν εὖ μέν πεφυκότων, λίαν δ' αὑτῶν κατημεληκότων: ὥσθ' ἑκάτερόν τε τούτων δεινόν ἄν καί λέγειν καί πράττειν ποιήσειεν, ἀμφότερά τε γενόμενα περί τόν αὐτόν ἀνυπέρβλητον ἄν τοῖς ἄλλοις ἀποτελέσειεν. περί μέν οὖν τῆς φύσεως καί τῆς ἐμπειρίας ταῦτα γιγνώσκω: περί δέ τῆς παιδείας οὐκ ἔχω τοιοῦτον λόγον εἰπεῖν: οὔτε γάρ ὁμοίαν οὔτε παραπλησίαν ἔχει τούτοις τήν δύναμιν. εἰ γάρ τις διακούσειεν ἅπαντα τά περί τούς λόγους καί διακριβωθείη μᾶλλον τῶν ἄλλων, λόγων μέν ποιητής τυχόν ἄν χαριέστερος γένοιτο τῶν πολλῶν, εἰς ὄχλον δέ καταστάς, τούτου μόνον ἀποστερηθείς, τοῦ τολμᾶν, οὐδ' ἄν φθέγξασθαι δυνηθείη. καί μηδείς οἰέσθω με πρός μέν ὑμᾶς συστέλλειν τήν ὑπόσχεσιν, ἐπειδάν δέ διαλέγωμαι πρός τούς συνεῖναί μοι βουλομένους, ἅπασαν ὑπ' ἐμαυτῷ ποιεῖσθαι τήν δύναμιν: φεύγων γάρ τάς τοιαύτας αἰτίας, ὅτ' ἠρχόμην περί ταύτην εἶναι τήν πραγματείαν, λόγον διέδωκα γράψας, ἐν ᾧ φανήσομαι τοῖς τε μείζους ποιουμένοις τάς ὑποσχέσεις ἐπιτιμῶν καί τήν ἐμαυτοῦ γνώμην ἀποφαινόμενος. ἅ μέν οὖν κατηγορῶ τῶν ἄλλων παραλείψω: καί γάρ ἐστι πλείω τοῦ καιροῦ τοῦ παρόντος: ἅ δ' αὐτός ἀποφαίνομαι πειράσομαι διελθεῖν ὑμῖν. ἄρχομαι δ' ἐνθένδε ποθέν. {ἐκ τοῦ κατά τῶν σοφιστῶν} εἰ δέ δεῖ μή μόνον κατηγορεῖν τῶν ἄλλων, ἀλλά καί τήν ἐμαυτοῦ δηλῶσαι διάνοιαν (14=p. 293 c). μέχρι τοῦ καθ' ὅ δ' ἄν ἐλλειφθῇ τι τῶν εἰρημένων, ἀνάγκη ταύτῃ χεῖρον διακεῖσθαι τούς πλησιάζοντας (18=p. 295 a). ταῦτα κομψοτέρως μέν πέφρασται τῶν ἔμπροσθεν εἰρημένων, βούλεται δέ ταὐτά δηλοῦν ἐκείνοις. ὅ χρή μέγιστον ὑμῖν γενέσθαι τεκμήριον τῆς ἐμῆς ἐπιεικείας: οὐ γάρ, ὅτε μέν ἦν νεώτερος, ἀλαζονευόμενος φαίνομαι καί μεγάλας τάς ὑποσχέσεις ποιούμενος, ἐπειδή δ' ἀπολέλαυκα τοῦ πράγματος καί πρεσβύτερος γέγονα, τηνικαῦτα ταπεινήν ποιῶν τήν φιλοσοφίαν, ἀλλά τοῖς αὐτοῖς λόγοις χρώμενος ἀκμάζων καί παυόμενος αὐτῆς καί θαρρῶν καί κινδυ νεύων καί πρός τούς βουλομένους πλησιάζειν καί πρός τούς μέλλοντας περί μου τήν ψῆφον οἴσειν, ὥστ' οὐκ οἶδ' ὅπως ἄν τις ἀληθέστερος ἤ δικαιότερος περί αὐτήν ἐπιδειχθείη γεγενημένος. ταῦτα μέν οὖν ἐκείνοις προσκείσθω τοῖς πρότερον περί ἡμῶν εἰρημένοις. οὐκ ἀγνοῶ δ' ὅτι τούς δυσκόλως διακειμένους οὐδέν πω τῶν εἰρημένων ἱκανόν ἐστιν ἀπαλλάξαι τῆς διανοίας ταύτης, ἀλλά πολλῶν ἔτι δέονται λόγων καί παντοδαπῶν εἰ μέλλουσιν ἑτέραν μεταλήψεσθαι δόξαν ἀνθ' ἧς νῦν τυγχάνουσιν ἔχοντες. δεῖ δή μηδ' ἡμᾶς προαπειπεῖν διδάσκοντας καί λέγοντας, ἐξ ὧν δυοῖν θάτερον, ἤ μεταστήσομεν τάς γνώμας αὐτῶν ἤ τάς βλασφημίας καί κατηγορίας, αἷς χρῶνται καθ' ἡμῶν, ἐξελέγξομεν ψευδεῖς οὔσας. εἰσίν δέ διτταί. λέγουσιν γάρ οἱ μέν ὡς ἔστιν ἡ περί τούς σοφιστάς διατριβή φλυαρία καί φενακισμός: οὐδεμία γάρ εὕρηται παιδεία τοιαύτη, δι' ἧς γένοιτό τις ἄν ἤ περί τούς λόγους δεινότερος ἤ περί τάς πράξεις φρονιμώτερος, ἀλλ' οἱ προέχοντες ἐν τούτοις τῇ φύσει τῶν ἄλλων διαφέρουσιν: οἱ δέ δεινοτέρους μέν ὁμολογοῦσιν εἶναι τούς περί τήν μελέτην ταύτην ὄντας, οὐ μήν ἀλλά διαφθείρεσθαι καί γίγνεσθαι χείρους: ἐπειδάν γάρ λάβωσιν δύναμιν, τοῖς ἀλλοτρίοις ἐπιβουλεύειν. ὡς οὖν οὐδέν ὑγιές οὐδ' ἀληθές οὐδέτεροι τούτων λέγουσιν, πολλάς ἐλπίδας ἔχω πᾶσι φανερόν ποιήσειν. πρῶτον δ' ἐνθυμήθητε περί τῶν φλυαρίαν φασκόντων εἶναι τήν παιδείαν, ὡς αὐτοί λίαν καταφανῶς ληροῦσιν. διασύρουσι μέν γάρ αὐτήν ὡς οὐδέν ὠφελεῖν δυναμένην, ἀλλ' ἀπάτην καί φενακισμόν οὖσαν, ἀξιοῦσι δέ τούς συνόντας ἡμῖν εὐθύς μέν προσελθόντας διαφέρειν αὐτούς αὑτῶν, ὀλίγας δ' ἡμέρας συνδιατρίψαντας σοφωτέρους ἐν τοῖς λόγοις καί κρείττους φαίνεσθαι τῶν καί ταῖς ἡλικίαις καί ταῖς ἐμπειρίαις προεχόντων, ἐνιαυτόν δέ μόνον παραμείναντας ῥήτορας ἅπαντας ἀγαθούς εἶναι καί τελείους καί μηδέν φαυλοτέρους τούς ἀμελεῖς τῶν πονεῖν ἐθελόντων μηδέ τούς ἀφυεῖς τῶν τάς ψυχάς ἀνδρικάς ἐχόντων. καί ταῦτα προστάττουσιν, οὔθ' ἡμῶν ἀκηκοότες τοιαύτας ποιουμένων τάς ὑποσχέσεις οὔτ' ἐν ταῖς ἄλλαις τέχναις καί παιδείαις οὐδέν ἑωρακότες τούτων συμβαῖνον, ἀλλά μόλις μέν ἡμῖν τάς ἐπιστήμας παραγιγνομένας, οὐχ ὁμοίως δ' ἀλλήλοις ὅ τι ἄν μάθωμεν ἐξεργαζομένους, ἀλλά δύο μέν ἤ τρεῖς ἐξ ἁπάντων τῶν διδασκαλείων ἀγωνιστάς γιγνομένους, τούς δ' ἄλλους ἐξ αὐτῶν ἰδιώτας ἀπαλλαττομένους. καίτοι πῶς οὐκ ἄφρονας εἶναι χρή νομίζειν τούς τάς δυνάμεις ἐν ταῖς ὁμολογουμέναις τῶν τεχνῶν οὐκ ἐνούσας, ταύτας ἀπαιτεῖν τολμῶντας παρά ταύτης ἥν οὐκ εἶναί φασιν, καί πλείους τάς ὠφελείας ἀξιοῦντας γίγνεσθαι παρά τῆς ἀπιστουμένης ὑφ' αὑτῶν ἤ παρά τῶν ἀκριβῶς εὑρῆσθαι δοκουσῶν; χρή δέ τούς νοῦν ἔχοντας οὐκ ἀνωμάλως ποιεῖσθαι τάς κρίσεις περί τῶν ὁμοίων πραγμάτων, οὐδ' ἀποδοκιμάζειν τήν παιδείαν τήν ταὐτά ταῖς πλείσταις τῶν τεχνῶν ἀπεργαζομένην. τίς γάρ οὐκ οἶδεν ὑμῶν πολλούς τῶν ὑπό τοῖς σοφισταῖς γενομένων οὐ φενακισθέντας οὐδ' οὕτω διατεθέντας ὡς οὗτοι λέγουσιν, ἀλλά τούς μέν αὐτῶν ἱκανούς ἀγωνιστάς ἀποτελεσθέντας, τούς δέ παιδεύειν ἑτέρους δυνηθέντας, ὅσοι δ' αὐτῶν ἰδιωτεύειν ἐβουλήθησαν, ἔν τε ταῖς ὁμιλίαις χαριεστέρους ὄντας ἤ πρότερον ἦσαν, τῶν τε λόγων κριτάς καί συμβούλους ἀκριβεστέρους τῶν πλείστων γεγενημένους; ὥστε πῶς χρή τῆς τοιαύτης διατριβῆς καταφρονεῖν τῆς τούς κεχρημένους αὐτῇ τοιούτους παρασκευάζειν δυναμένης; ἀλλά μήν καί τόδε πάντες ἄν ὁμολογήσειαν, ὅτι τούτους τεχνικωτάτους εἶναι νομίζομεν ἐπί πασῶν τῶν τεχνῶν καί χειρουργιῶν, οἵτινες ἄν τούς μαθητάς ὡς οἷόν θ' ὁμοιοτάτους ἐργάτας ἀλλήλοις ἀποδείξωσιν. τῇ τοίνυν φιλοσοφίᾳ φανήσεται καί τοῦτο συμβεβηκός. ὅσοι γάρ ἡγεμόνος ἔτυχον ἀληθινοῦ καί νοῦν ἔχοντος, εὑρεθεῖεν ἄν ἐν τοῖς λόγοις οὕτως ὁμοίαν τήν δύναμιν ἔχοντες ὥστε πᾶσιν εἶναι φανερόν ὅτι τῆς αὐτῆς παιδείας μετεσχήκασιν. καίτοι μηδενός ἔθους αὐτοῖς ἐγγενομένου κοινοῦ μηδέ διατριβῆς τεχνικῆς ὑπαρξάσης οὐκ ἔστιν ὅπως ἄν εἰς τήν ὁμοιότητα ταύτην κατέστησαν. ἔτι τοίνυν ὑμῶν αὐτῶν οὐδείς ἔστιν ὅστις οὐκ ἄν εἰπεῖν ἔχοι πολλούς τῶν συμπαιδευθέντων, οἵ παῖδες μέν ὄντες ἀμαθέστατοι τῶν ἡλικιωτῶν ἔδοξαν εἶναι, πρεσβύτεροι δέ γενόμενοι πλέον διήνεγκαν πρός τό φρονεῖν καί λέγειν τῶν αὐτῶν τούτων ὧν παῖδες ὄντες ἀπελείφθησαν. ὅθεν μάλιστ' ἄν τις γνοίη τήν ἐπιμέλειαν, ὅσην ἔχει δύναμιν: δῆλον γάρ ὅτι τότε μέν ἅπαντες τοιαύταις ἐχρῶντο ταῖς διανοίαις οἵας περ ἐξ ἀρχῆς ἔφυσαν ἔχοντες, ἄνδρες δέ γενόμενοι τούτων διήνεγκαν καί μετήλλαξαν τήν φρόνησιν τῷ τούς μέν ἐκκεχυμένως ζῆν καί ῥᾳθύμως, τούς δέ τοῖς τε πράγμασιν καί σφίσιν αὐτοῖς προσέχειν τόν νοῦν. ὅπου δέ καί διά τάς αὑτῶν ἐπιμελείας γίγνονταί τινες βελτίους, πῶς οὐκ ἄν οὗτοι λαβόντες ἐπιστάτην καί πρεσβύτερον καί πολλῶν πραγμάτων ἔμπειρον, καί τά μέν παρειληφότα, τά δ' αὐτόν εὑρηκότα, πολύ ἄν ἔτι πλέον καί σφῶν αὐτῶν καί τῶν ἄλλων διήνεγκαν; οὐ μόνον δ' ἐκ τούτων, ἀλλά καί τῶν λοιπῶν εἰκότως ἄν ἅπαντες τήν ἄγνοιαν θαυμάσειαν τῶν τολμώντων οὕτως εἰκῇ καταφρονεῖν τῆς φιλοσοφίας, πρῶτον μέν εἰ πάσας τάς πράξεις καί τάς τέχνας εἰδότες ταῖς μελέταις καί ταῖς φιλο πονίαις ἁλισκομένας πρός τήν τῆς φρονήσεως ἄσκησιν ταῦτα μηδεμίαν ἡγοῦνται δύναμιν ἔχειν, ἔπειτ' εἰ τῶν μέν σωμάτων μηδέν οὕτως ἄν φήσειαν εἶναι φαῦλον, ὅ τι γυμνασθέν καί πονῆσαν οὐκ ἄν εἴη βέλτιον, τάς δέ ψυχάς τάς ἄμεινον πεφυκυίας τῶν σωμάτων μηδέν ἄν νομίζουσιν γενέσθαι σπουδαιοτέρας παιδευθείσας καί τυχούσας τῆς προσηκούσης ἐπιμελείας, ἔτι δ' εἰ περί τούς ἵππους καί τούς κύνας καί τά πλεῖστα τῶν ζῴων ὁρῶντες τέχνας ἔχοντάς τινας, αἷς τά μέν ἀνδρειότερα, τά δέ πραότερα, τά δέ φρονιμώτερα ποιοῦσιν, περί τήν τῶν ἀνθρώπων φύσιν μηδεμίαν οἴονται τοιαύτην εὑρῆσθαι παιδείαν, ἥτις ἄν αὐτούς ἐπί τι τούτων ὧνπερ καί τά θηρία δυνηθείη προαγαγεῖν, ἀλλά τοσαύτην ἁπάντων ἡμῶν ἀτυχίαν κατεγνώκασιν ὥσθ' ὁμολογήσειαν μέν ἄν ταῖς ἡμετέραις διανοίαις ἕκαστον τῶν ὄντων βέλτιον γίγνεσθαι καί χρησιμώτερον, αὐτούς δ' ἡμᾶς τούς ἔχοντας τήν φρόνησιν ταύτην, ᾗ πάντα πλείονος ἄξια ποιοῦμεν, τολμῶσιν λέγειν ὡς οὐδέν ἄν ἀλλήλους πρός ἐπιείκειαν εὐεργετήσαιμεν. ὅ δέ πάντων δεινότατον, ὅτι καθ' ἕκαστον τόν ἐνιαυτόν θεωροῦντες ἐν τοῖς θαύμασιν τούς μέν λέοντας πραότερον διακειμένους πρός τούς θεραπεύοντας ἤ τῶν ἀνθρώπων ἔνιοι πρός τούς εὖ ποιοῦντας, τάς δ' ἄρκτους καλινδουμένας καί παλαιούσας καί μιμουμένας τάς ἡμετέρας ἐπιστήμας, οὐδ' ἐκ τούτων δύνανται γνῶναι τήν παιδείαν καί τήν ἐπιμέλειαν, ὅσην ἔχει δύναμιν, οὐδ' ὅτι ταῦτα πολύ ἄν θᾶττον τήν ἡμετέραν φύσιν ἤ τήν ἐκείνων ὠφελήσειεν: ὥστ' ἀπορῶ πότερον ἄν τις δικαιότερον θαυμάσειεν τάς πραότητας τάς τοῖς χαλεπωτάτοις τῶν θηρίων ἐγγιγνομένας ἤ τάς ἀγριότητας τάς ἐν ταῖς ψυχαῖς τῶν τοιούτων ἀνθρώπων ἐνούσας. ἔχοι δ' ἄν τις πλείω περί τούτων εἰπεῖν: ἀλλά γάρ ἤν πολλά λίαν λέγω περί τῶν παρά τοῖς πλείστοις ὁμολογουμένων, δέδοικα μή περί τῶν ἀμφισβητουμένων ἀπορεῖν δόξω. παυσάμενος οὖν τούτων ἐπ' ἐκείνους τρέψομαι τούς οὐ καταφρονοῦντας μέν τῆς φιλοσοφίας, πολύ δέ πικρότερον κατηγοροῦντας αὐτῆς, καί μεταφέροντας τάς πονηρίας τάς τῶν φασκόντων μέν εἶναι σοφιστῶν, ἄλλο δέ τι πραττόντων ἐπί τούς οὐδέν τῶν αὐτῶν ἐκείνοις ἐπιτηδεύοντας. ἐγώ δ' οὐχ ὑπέρ ἁπάντων τῶν προσποιουμένων δύνασθαι παιδεύειν ποιοῦμαι τούς λόγους, ἀλλ' ὑπέρ τῶν δικαίως τήν δόξαν ταύτην ἐχόντων. οἶμαι δέ σαφῶς ἐπιδείξειν τούς κατηγοροῦντας ἡμῶν πολύ τῆς ἀληθείας διημαρτηκότας, ἤνπερ ἐθελήσητε διά τέλους ἀκοῦσαι τῶν λεγομένων. πρῶτον μέν οὖν ὁρίσασθαι δεῖ τίνων ὀρεγόμενοι καί τίνος τυχεῖν βουλόμενοι τολμῶσίν τινες ἀδικεῖν: ἤν γάρ ταῦτα καλῶς περιλάβωμεν, ἄμεινον γνώσεσθε τάς αἰτίας τάς καθ' ἡμῶν λεγομένας, εἴτ' ἀληθεῖς εἰσιν εἴτε ψευδεῖς. ἐγώ μέν οὖν ἡδονῆς ἤ κέρδους ἤ τιμῆς ἕνεκά φημι πάντας πάντα πράττειν: ἔξω γάρ τούτων οὐδεμίαν ἐπιθυμίαν ὁρῶ τοῖς ἀνθρώποις ἐγγιγνομένην. εἰ δή ταῦθ' οὕτως ἔχει, λοιπόν ἐστι σκέψασθαι τί τούτων ἄν ἡμῖν γίγνοιτο διαφθείρουσι τούς νεωτέρους. πότερον ἄν ἡσθεῖμεν ὁρῶντες ἤ καί πυνθανόμενοι πονηρούς αὐτούς ὄντας καί δοκοῦντας τοῖς συμπολιτευομένοις; καί τίς οὕτως ἐστίν ἀναίσθητος, ὅστις οὐκ ἄν ἀλγήσειεν τοιαύτης διαβολῆς περί αὑτόν γιγνομένης; ἀλλά μήν οὐδ' ἄν θαυμασθεῖμεν οὐδέ τιμῆς μεγάλης τύχοιμεν τοιούτους τούς συνόντας ἀποπέμποντες, ἀλλά πολύ ἄν μᾶλλον καταφρονηθεῖμεν καί μισηθεῖμεν τῶν ταῖς ἄλλαις πονηρίαις ἐνόχων ὄντων. καί μήν οὐδ' εἰ ταῦτα παρίδοιμεν, χρήματα πλεῖστ' ἄν λάβοιμεν οὕτω τῆς παιδείας προεστῶτες. οἶμαι γάρ δήπου τοῦτό γε πάντας γιγνώσκειν, ὅτι σοφιστῇ μισθός κάλλιστός ἐστιν καί μέγιστος, ἤν τῶν μαθητῶν τινες καλοί κἀγαθοί καί φρόνιμοι γένωνται καί παρά τοῖς πολίταις εὐδοκιμοῦντες: οἱ μέν γάρ τοιοῦτοι πολλούς μετασχεῖν τῆς παιδείας εἰς ἐπιθυμίαν καθιστᾶσιν, οἱ δέ πονηροί καί τούς πρότερον συνεῖναι διανοουμένους ἀποτρέπουσιν. ὥστε τίς ἄν ἐν τούτοις τό κρεῖττον ἀγνοήσειεν, οὕτω μεγάλην τήν διαφοράν τῶν πραγμάτων ἐχόντων; ἴσως οὖν ἄν τις πρός ταῦτα τολμήσειεν εἰπεῖν ὡς πολλοί τῶν ἀνθρώπων διά τάς ἀκρασίας οὐκ ἐμμένουσι τοῖς λογισμοῖς, ἀλλ' ἀμελήσαντες τοῦ συμφέροντος ἐπί τάς ἡδονάς ὁρμῶσιν. ἐγώ δ' ὁμολογῶ καί τῶν ἄλλων πολλούς καί τῶν προσποιουμένων εἶναι σοφιστῶν ἔχειν τινάς τήν φύσιν ταύτην. ἀλλ' ὅμως οὐδέ τῶν τοιούτων οὐδείς ἐστιν οὕτως ἀκρατής, ὅστις ἄν δέξαιτο καί τούς μαθητάς εἶναι τοιούτους: τῶν μέν γάρ ἡδονῶν τῶν διά τήν ἀκρόασιν ἐκείνοις συμβαινουσῶν οὐκ ἄν δύναιτο μετασχεῖν, τῆς δέ δόξης τῆς διά τήν πονηρίαν γιγνομένης αὐτός ἄν τό πλεῖστον μέρος ἀπολαύσειεν. ἔπειτα τίνας ἄν καί διαφθείραιεν καί τούς πῶς διακειμένους λάβοιεν ἄν μαθητάς; ἄξιον γάρ καί ταῦτα διελθεῖν. πότερον τούς ἤδη κακοήθεις ὄντας καί πονηρούς; καί τίς ἄν, ἅ παρά τῆς αὑτοῦ φύσεως ἐπίσταται, ταῦτα παρ' ἑτέρου μανθάνειν ἐπιχειρήσειεν; ἀλλά τούς ἐπιεικεῖς καί χρηστῶν ἐπιτηδευμάτων ἐπιθυμοῦντας; ἀλλ' οὐδ' ἄν εἷς τῶν τοιούτων τοῖς κακόν τι λέγουσιν ἤ πράττουσι διαλεχθῆναι τολμήσειεν. ἡδέως δ' ἄν κἀκεῖνο πυθοίμην παρά τῶν χαλεπῶς ἐχόντων πρός ἡμᾶς, τίνα ποτέ γνώμην ἔχουσι περί τῶν ἐκ σικελίας καί τοῦ πόντου καί τῶν ἄλλων τόπων δεῦρο πλεόντων [ὡς ἡμᾶς] ἵνα παιδευθῶσιν. πότερον αὐτούς οἴονται σπανίζοντας ἐκεῖ πονηρῶν ἀνθρώπων ἐνθάδε ποιεῖσθαι τήν πορείαν; ἀλλά πανταχοῦ πολλήν ἀφθονίαν εὕροι τις ἄν τῶν συμπονηρεύεσθαι καί συνεξαμαρτάνειν βουλομένων. ἀλλά γάρ οὐ δίκαιον διά τούς ἀκρατεῖς καί πονηρούς διαβάλλεσθαι καί τούς καλῶς τῇ φιλοσοφίᾳ χρωμένους: οὐδέ γάρ εἴ τινες τῶν πολιτῶν συκοφάνται καί κακοπράγμονες τυγχάνουσιν ὄντες ὥσπερ ὁ κατήγορος, προσήκει καί τούς ἄλλους ἅπαντας δοκεῖν εἶναι τοιούτους, ἀλλά δεῖ χωρίς περί ἑκάστου διαγιγνώσκειν. τούτου δ' ἕνεκα καί τούς λόγους ὑμῖν προανέγνων καί τούς πλησιάσαντάς μοι διῆλθον, <δηλῶσαι> βουλόμενος ὅσον διέσταμεν ἀλλήλων. εὑρήσετε γάρ οὐδέν τῶν αὐτῶν ἡμᾶς οὔτ' ἐπιτηδεύοντας οὔτε λέγοντας οὔτ' ἀσκοῦντας οὔθ' ὑπισχνουμένους: ἀλλ' οὐδέ τούς πλησιάζοντας τῶν αὐτῶν ἑκατέροις ἕνεκα συνόντας: ἀλλά τούς μέν ἀλαζονείας, τούς δέ παιδείας μετασχεῖν βουλομένους. πρός δέ τούτοις ἴδοιτ' ἄν τούς μέν δικαίως ἄν μισηθέντας [ἐν] ἁπάσαις ταῖς ἑλληνίσι πόλεσιν ἐνοχλοῦντας καί ζητοῦντας οὕστινας ἐξαπατήσουσιν, ἐπί δέ τούς ἀληθεστέρους καί σπουδαιοτέρους ἐξ ἁπάντων τῶν τόπων [πρός] αὐτούς πλέοντας. περί ὧν ἄν ἡδέως λυσιμάχου πυθοίμην, τίνα ποτέ γνώμην εἶχε περί τῶν ἐκ σικελίας καί τοῦ πόντου καί τῶν ἄλλων τόπων δεῦρο πλεόντων ὡς ἡμᾶς ἵνα παιδευθῶσιν. πότερον αὐτούς οἴεται σπανίζοντας ἐκεῖ πονηρῶν ἀνθρώπων ἐνθάδε ποιεῖσθαι τήν πορείαν; ἀλλά πανταχοῦ πολλήν ἀφθονίαν εὕροι τις ἄν τῶν συμπονηρεύεσθαι καί συνεξαμαρτάνειν βουλομένων. ἀλλ' ἵνα κακοπράγμονες καί συκοφάνται γένωνται, πολλά χρήματα τελέσαντες; ἀλλά πρῶτον μέν οἱ ταύτην ἔχοντες τήν γνώμην πολύ ἄν ἥδιον τά τῶν ἄλλων λάβοιεν ἤ δοῖεν ἑτέ ροις ὁτιοῦν τῶν σφετέρων αὐτῶν: ἔτι δέ τίνες ἄν ὑπέρ πονηρίας ἀργύριον ἀναλώσειαν, ἐξόν αὐτοῖς μηδέν δαπανηθεῖσιν εἶναι τοιούτοις ὁπόταν βουληθῶσιν; οὐ γάρ μαθεῖν, ἀλλ' ἐπιχειρῆσαι μόνον δεῖ τοῖς τοιούτοις τῶν ἔργων. ἀλλά δῆλον ὅτι καί πλέουσι καί χρήματα διδόασιν καί πάντα ποιοῦσιν νομίζοντες αὐτοί τε βελτίους γενήσεσθαι καί τούς ἐνθάδε παιδεύοντας πολύ φρονιμωτέρους εἶναι τῶν παρά σφίσιν αὐτοῖς: ἐφ' οἷς ἄξιον ἦν ἅπαντας τούς πολίτας φιλοτιμεῖσθαι καί περί πολλοῦ ποιεῖσθαι τούς αἰτίους τῇ πόλει τῆς δόξης ταύτης γενομένους. ἀλλά γάρ οὕτω τινές ἀγνωμόνως ἔχουσιν ὥστ' εἰδότες καί τούς ξένους τούς ἀφικνουμένους καί τούς προεστῶτας τῆς παιδείας οὐδέν κακόν ἐπιτηδεύοντας, ἀλλ' ἀπραγμονεστάτους μέν ὄντας τῶν ἐν τῇ πόλει καί πλείστην ἡσυχίαν ἄγοντας, προσέχοντας δέ τόν νοῦν σφίσιν αὐτοῖς καί τάς συνουσίας μετ' ἀλλήλων ποιουμένους, ἔτι δέ τά καθ' ἡμέραν εὐτελέστατα καί κοσμιώτατα ζῶντας, καί τῶν λόγων ἐπιθυμοῦντας, οὐ τῶν ἐπί τοῖς ἰδίοις συμβολαίοις λεγομένων οὐδέ τῶν λυπούντων τινάς, ἀλλά τῶν παρά πᾶσιν ἀνθρώποις εὐδοκιμούντων, ὅμως τολμῶσι βλασφημεῖν περί αὐτῶν καί λέγειν ὡς ταύτην ποιοῦνται τήν μελέτην ἵν' ἐν τοῖς ἀγῶσιν παρά τό δίκαιον πλεονεκτῶσιν. καίτοι τίνες ἄν ἀδικίαν καί κακίαν ἀσκοῦντες σωφρονέστερον τῶν ἄλλων ζῆν ἐθελήσειαν; τίνας δέ πώποθ' ἑωράκασιν οἱ ταῦτα λέγοντες ἀναβαλλομένους καί θησαυριζομένους τάς πονηρίας, ἀλλ' οὐκ εὐθύς τῇ φύσει τῇ παρούσῃ χρωμένους; χωρίς δέ τούτων, εἴπερ ἡ περί τούς λόγους δεινότης ποιεῖ τοῖς ἀλλοτρίοις ἐπιβουλεύειν, προσῆκεν ἅπαντας τούς δυναμένους εἰπεῖν πολυπράγμονας καί συκοφάντας εἶναι: ταὐτό γάρ αἴτιον ἐν ἅπασιν ταὐτόν πέφυκεν ἐνεργάζεσθαι. νῦν δ' εὑρήσετε καί τῶν ἐν τῷ παρόντι πολιτευομένων καί τῶν νεωστί τετελευτηκότων τούς πλείστην ἐπιμέλειαν τῶν λόγων ποιουμένους βελτίστους ὄντας τῶν ἐπί τό βῆμα παριόντων, ἔτι δέ τῶν παλαιῶν τούς ἀρίστους ῥήτορας καί μεγίστην δόξαν λαβόντας πλείστων ἀγαθῶν αἰτίους τῇ πόλει γεγενημένους, ἀρξαμένους ἀπό σόλωνος. ἐκεῖνός τε γάρ προστάτης τοῦ δήμου καταστάς οὕτως ἐνομοθέτησεν καί τά πράγματα διέταξεν καί τήν πόλιν κατεσκεύασεν ὥστ' ἔτι καί νῦν ἀγαπᾶσθαι τήν διοίκησιν τήν ὑπ' ἐκείνου συνταχθεῖσαν: μετά δέ ταῦτα κλεισθένης ἐκπεσών ἐκ τῆς πόλεως ὑπό τῶν τυράννων, λόγῳ πείσας τούς ἀμφικτύονας δανεῖσαι τῶν τοῦ θεοῦ χρημάτων αὑτῷ, τόν τε δῆμον κατήγαγεν καί τούς τυράννους ἐξέβαλεν καί τήν δημοκρατίαν ἐκείνην κατέστησεν τήν αἰτίαν τοῖς ἕλλησιν τῶν μεγίστων ἀγαθῶν γενομένην: ἐπί δέ τούτῳ θεμιστοκλῆς ἡγεμών ἐν τῷ πολέμῳ τῷ περσικῷ γενόμενος, συμβουλεύσας τοῖς προγόνοις ἡμῶν ἐκλιπεῖν τήν πόλιν, _ὅ τίς ἄν οἷός τ' ἐγένετο πεῖσαι μή πολύ τῷ λόγῳ διενεγκών; _εἰς τοῦτ' αὐτῶν τά πράγματα προήγαγεν, ὥστ' ὀλίγας ἡμέρας ἀνάστατοι γενόμενοι πολύν χρόνον δεσπόται τῶν ἑλλήνων κατέστησαν: τό δέ τελευταῖον περικλῆς καί δημαγωγός ὤν ἀγαθός καί ῥήτωρ ἄριστος οὕτως ἐκόσμησε τήν πόλιν καί τοῖς ἱεροῖς καί τοῖς ἀναθήμασιν καί τοῖς ἄλλοις ἅπασιν ὥστ' ἔτι καί νῦν τούς εἰσαφικνουμένους εἰς αὐτήν νομίζειν μή μόνον ἄρχειν ἀξίαν εἶναι τῶν ἑλλήνων, ἀλλά καί τῶν ἄλλων ἁπάντων, καί πρός τούτοις εἰς τήν ἀκρόπολιν οὐκ ἐλάττω μυρίων ταλάντων ἀνήνεγκεν. καί τούτων τῶν ἀνδρῶν τῶν τηλικαῦτα διαπραξαμένων οὐδείς λόγων ἠμέλησεν, ἀλλά τοσούτῳ μᾶλλον τῶν ἄλλων προσέσχον αὐτοῖς τόν νοῦν, ὥστε σόλων μέν τῶν ἑπτά σοφιστῶν ἐκλήθη καί ταύτην ἔσχε τήν ἐπωνυμίαν τήν νῦν ἀτιμαζομένην καί κρινομένην παρ' ὑμῖν, περικλῆς δέ δυοῖν ἐγένετο μαθητής, ἀναξαγόρου τε τοῦ κλαζομενίου καί δάμωνος τοῦ κατ' ἐκεῖνον τόν χρόνον φρονιμωτάτου δόξαντος εἶναι τῶν πολιτῶν. ὥστ' ἐκ τίνων ἄν τις ὑμῖν σαφέστερον ἐπιδείξειεν, ὡς οὐχ αἱ δυνάμεις αἱ τῶν λόγων κακοπράγμονας τούς ἀνθρώπους ποιοῦσιν; ἀλλ' οἱ τοιαύτην τήν φύσιν ἔχοντες οἵαν περ ὁ κατήγορος, πονηροῖς, οἶμαι, καί τοῖς λόγοις καί τοῖς πράγμασιν χρώμενοι διατελοῦσιν. ἔχω δέ δεῖξαι καί τόπους, ἐν οἷς ἔξεστιν ἰδεῖν τοῖς βουλομένοις τούς πολυπράγμονας καί τούς ταῖς αἰτίαις ἐνόχους ὄντας, ἅς οὗτοι τοῖς σοφισταῖς ἐπιφέρουσιν. ἐν γάρ ταῖς σανίσιν ταῖς ὑπό τῶν ἀρχόντων ἐκτιθεμέναις ἀναγκαῖόν ἐστιν, ἐν μέν ταῖς τῶν θεσμοθετῶν ἀμφοτέρους ἐνεῖναι, τούς τε τήν πόλιν ἀδικοῦντας καί τούς συκοφαντοῦντας, ἐν δέ ταῖς τῶν ἕνδεκα τούς τε κακουργοῦντας καί τούς τούτοις ἐφεστῶτας, ἐν δέ ταῖς τῶν τετταράκοντα τούς τ' ἐν τοῖς ἰδίοις πράγμασιν ἀδικοῦντας καί τούς μή δικαίως ἐγκαλοῦντας: ἐν αἷς τοῦτον μέν καί τούς τούτου φίλους εὕροιτ' ἄν ἐν πολλαῖς ἐγγεγραμμένους, ἐμέ δέ καί τούς περί τήν αὐτήν ἐμοί διατριβήν ὄντας οὐδ' ἐν μιᾷ τούτων ἐνόντας, ἀλλ' οὕτω τά περί ἡμᾶς αὐτούς διοικοῦντας ὥστε μηδέν δεῖσθαι τῶν ἀγώνων τῶν παρ' ὑμῖν. καίτοι τούς μήτ' ἐν ταῖς πραγματείαις ταύταις ὄντας μήτ' ἀκολάστως ζῶντας μήτε περί ἄλλην πρᾶξιν μηδεμίαν αἰσχράν γεγενημένους πῶς οὐκ ἐπαινεῖσθαι προσήκει μᾶλλον ἤ κρίνε σθαι; δῆλον γάρ ὅτι τοιαῦτα τούς συνόντας παιδεύομεν οἷά περ αὐτοί τυγχάνομεν ἐπιτηδεύοντες. ἔτι τοίνυν γνώσεσθε σαφέστερον ἐκ τῶν ῥηθήσεσθαι μελλόντων, ὡς πόρρω τοῦ διαφθείρειν τούς νεωτέρους ἐσμέν. εἰ γάρ τι τοιοῦτον ἐποιοῦμεν, οὐκ ἄν λυσίμαχος ἦν ὁ λυπούμενος ὑπέρ αὐτῶν οὐδ' ἄλλος οὐδείς τῶν τοιούτων, ἀλλά τούς πατέρας ἄν ἑωρᾶτε τῶν συνόντων ἡμῖν καί τούς οἰκείους ἀγανακτοῦντας καί γραφομένους καί δίκην ζητοῦντας παρ' ἡμῶν λαμβάνειν. νῦν δ' ἐκεῖνοι μέν συνιστᾶσιν τούς παῖδας τούς αὑτῶν καί χρήματα διδόασιν, καί χαίρουσιν ὁπόταν ὁρῶσιν αὐτούς μεθ' ἡμῶν ἡμερεύοντας, οἱ δέ συκοφάνται διαβάλλουσι καί πράγματα παρέχουσιν ἡμῖν, ὧν τίνες ἄν ἥδιον ἴδοιεν πολλούς τῶν πολιτῶν διαφθειρομένους καί πονηρούς γιγνομένους; ἴσασι γάρ σφᾶς αὐτούς ἐν μέν τοῖς τοιούτοις δυναστεύοντας, ὑπό δέ τῶν καλῶν κἀγαθῶν καί νοῦν ἐχόντων ἀπολλυμένους ὁπόταν ληφθῶσιν. ὥσθ' οὗτοι μέν σωφρονοῦσιν ἀναιρεῖν ζητοῦντες ἁπάσας τάς τοιαύτας διατριβάς, ἐν αἷς ἡγοῦνται βελτίους γενομένους χαλεπωτέρους ἔσεσθαι ταῖς αὑτῶν πονηρίαις καί συκοφαντίαις, ὑμᾶς δέ προσήκει τἀναντία τούτοις πράττειν καί ταῦτα νομίζειν εἶναι κάλλιστα τῶν ἐπιτηδευμάτων, οἷς ἄν τούτους ὁρᾶτε μάλιστα πολεμοῦντας. ἄτοπον δέ τι τυγχάνω πεπονθώς: εἰρήσεται γάρ, εἰ καί τινες λίαν εὐμετάβολον εἶναί με φήσουσιν. ὀλίγῳ μέν γάρ πρότερον ἔλεγον ὡς πολλοί τῶν καλῶν κἀγαθῶν ἀνδρῶν διεψευσμένοι τῆς φιλοσοφίας τραχύτερον πρός αὐτήν ἔχουσιν: νῦν δ' οὕτως ἐναργεῖς ὑπείληφα τούς λόγους εἶναι τούς εἰρημένους καί πᾶσι φανερούς ὥστ' οὐδείς ἀγνοεῖν μοι δοκεῖ τήν δύναμιν αὐτῆς οὐδέ καταγιγνώσκειν ἡμῶν ὡς διαφθείρομεν τούς μαθητάς, οὐδέ πεπονθέναι τοιοῦτον οὐδέν οἷον αὐτούς ὀλίγῳ πρότερον ᾐτιώμην: ἀλλ' εἰ δεῖ τἀληθές εἰπεῖν καί τό νῦν ἐν τῇ διανοίᾳ μοι παρεστηκός, ἡγοῦμαι πάντας τούς φιλοτίμως διακειμένους, ἐπιθυμητικῶς ἔχοντας τοῦ φρονεῖν εὖ καί λέγειν, αὐτούς μέν ἀμελεῖν τούτων, τούς μέν διά ῥᾳθυμίαν, τούς δέ καταμεμφομένους τήν φύσιν τήν αὑτῶν, τούς δέ δι' ἄλλας τινάς προφάσεις, παμπληθεῖς δ' εἰσίν, πρός δέ τούς πολλήν ἐπιμέλειαν ποιουμένους καί τυχεῖν βουλομένους, ὧν εἰς ἐπιθυμίαν αὐτοί καθεστᾶσιν, δυσκόλως ἔχειν καί ζηλοτυπεῖν καί τάς ψυχάς τεταραγμένως διακεῖσθαι καί πεπονθέναι παραπλήσια τοῖς ἐρῶσιν: τίνα γάρ ἄν τις αὐτοῖς ἐπενεγκεῖν αἰτίαν ἔχοι πρεπωδεστέραν ταύτης; οἵτινες μακαρίζουσι μέν καί ζηλοῦσι τούς καλῶς χρῆσθαι τῷ λόγῳ δυναμένους, ἐπιτιμῶσιν δέ τῶν νεωτέρων τοῖς τυχεῖν ταύτης τῆς τιμῆς βουλομένοις. καί τοῖς μέν θεοῖς οὐδείς ἔστιν ὅστις οὐκ ἄν εὔξαιτο μάλιστα μέν αὐτός δύνασθαι λέγειν, εἰ δέ μή, τούς παῖδας καί τούς οἰκείους τούς αὑτοῦ. τούς δέ πόνῳ καί φιλοσοφίᾳ τοῦτο κατεργάσασθαι πειρωμένους, ὅ παρά τῶν θεῶν αὐτοί βούλονται λαβεῖν, οὐδέν φασιν τῶν δεόντων πράττειν, ἀλλ' ἐνίοτε μέν ὡς ἐξηπατημένων καί πεφενακισμένων προσποιοῦνται καταγελᾶν αὐτῶν, ὁπόταν δέ τύχωσι, μεταβαλόντες ὡς περί πλεονεκτεῖν δυναμένων τούς λόγους ποιοῦνται. καί συμβούλοις μέν, ὅταν κίνδυνός τις καταλάβῃ τήν πόλιν, τοῖς ἄριστα περί τῶν πραγμάτων λέγουσιν, τούτοις χρῶνται, καί πράττουσιν ὅ τι ἄν οἱ τοιοῦτοι παραινέσωσιν: περί δέ τούς ἔργον ποιουμένους ὅπως χρησίμους αὑτούς ἐν τοῖς καιροῖς τοῖς τοιούτοις τῇ πόλει παρασχήσουσιν, βλασφημεῖν οἴονται χρῆναι. καί θηβαίοις μέν καί τοῖς ἄλλοις ἐχθροῖς τήν ἀμαθίαν ὀνειδίζουσιν, τούς δ' ἐκ παντός τρόπου ζητοῦντας τήν νόσον ταύτην διαφυγεῖν λοιδοροῦντες διατελοῦσιν. ὅ δ' οὐ μόνον ταραχῆς σημεῖόν ἐστιν, ἀλλά καί τῆς περί τούς θεούς ὀλιγωρίας: τήν μέν γάρ πειθώ μίαν τῶν θεῶν νομίζουσιν εἶναι καί τήν πόλιν ὁρῶσιν καθ' ἕκαστον τόν ἐνιαυτόν θυσίαν αὐτῇ ποιουμένην, τούς δέ τῆς δυνάμεως ἧς ἡ θεός ἔχει μετασχεῖν βουλομένους ὡς κακοῦ πράγματος ἐπιθυμοῦντας διαφθείρεσθαί φασιν. ὅ δέ πάντων δεινότατον, ὅτι προκρίναιεν μέν ἄν τήν ψυχήν σπουδαιοτέραν εἶναι τοῦ σώματος, οὕτω δέ γιγνώσκοντες ἀποδέχονται μᾶλλον τούς γυμναζομένους τῶν φιλοσοφούντων. καίτοι πῶς οὐκ ἄλογον τούς τοῦ φαυλοτέρου ποιουμένους τήν ἐπιμέλειαν ἐπαινεῖν μᾶλλον ἤ τούς τοῦ σπουδαιοτέρου, καί ταῦτα πάντων εἰδότων διά μέν εὐεξίαν σώματος οὐδέν πώποτε τήν πόλιν τῶν ἐλλογίμων ἔργων διαπραξαμένην, διά δέ φρόνησιν ἀνδρός εὐδαιμονεστάτην καί μεγίστην τῶν ἑλληνίδων πόλεων γενομένην; πολύ δ' ἄν τις ἔχοι πλείους τούτων ἐναντιώσεις συναγαγεῖν τῶν ἀκμαζόντων τε μᾶλλον ἠγώ καί τοῦ καιροῦ τοῦ παρόντος μή φροντιζόντων ἐπεί καί τάδε περί τῶν αὐτῶν τούτων ἔνεστιν εἰπεῖν. φέρε γάρ, εἴ τινες πολλά χρήματα παρά τῶν προγόνων παραλαβόντες τῇ μέν πόλει μηδέν εἶεν χρήσιμοι, τούς δέ πολίτας ὑβρίζοιεν καί τούς τε παῖδας καί τάς γυναῖκας αἰσχύνοιεν, ἔστιν ὅστις ἄν τούς αἰτίους τοῦ πλούτου μέμψασθαι τολμήσειεν, ἀλλ' οὐκ ἄν αὐτούς τούς ἐξαμαρτάνοντας κολάζειν ἀξιώσειεν; τί δ' εἴ τινες ὁπλομαχεῖν μαθόντες πρός μέν τούς πολεμίους μή χρῷντο ταῖς ἐπιστήμαις, ἐπανάστασιν δέ ποιήσαντες πολλούς τῶν πολιτῶν διαφθείραιεν, ἤ καί πυκτεύειν καί παγκρατιάζειν ὡς οἷόν τ' ἄριστα παιδευθέντες τῶν μέν ἀγώνων ἀμελοῖεν, τούς δ' ἀπαντῶντας τύπτοιεν, τίς οὐκ ἄν τούτων τούς μέν διδασκάλους ἐπαινέσειεν, τούς δέ κακῶς χρωμένους οἷς ἔμαθον ἀποκτείνειεν; οὐκοῦν χρή καί περί τῶν λόγων τήν αὐτήν ἔχειν διάνοιαν ἥνπερ καί περί τῶν ἄλλων, καί μή περί τῶν ὁμοίων τἀναντία γιγνώσκειν, μηδέ πρός τοιοῦτον πρᾶγμα δυσμενῶς φαίνεσθαι διακειμένους, ὅ πάντων τῶν ἐνόντων ἐν τῇ τῶν ἀνθρώπων φύσει πλείστων ἀγαθῶν αἴτιόν ἐστιν. τοῖς μέν γάρ ἄλλοις οἷς ἔχομεν, ἅπερ ἤδη καί πρότερον εἶπον, οὐδέν τῶν ζῴων διαφέρομεν, ἀλλά πολλῶν καί τῷ τάχει καί τῇ ῥώμῃ καί ταῖς ἄλλαις εὐπορίαις καταδεέστεροι τυγχάνομεν ὄντες: ἐγγενομένου δ' ἡμῖν τοῦ πείθειν ἀλλήλους καί δηλοῦν πρός ἡμᾶς αὐτούς περί ὧν ἄν βουληθῶμεν, οὐ μόνον τοῦ θηριωδῶς ζῆν ἀπηλλάγημεν, ἀλλά καί συνελθόντες πόλεις ᾠκίσαμεν καί νόμους ἐθέμεθα καί τέχνας εὕρομεν, καί σχεδόν ἅπαντα τά δι' ἡμῶν μεμηχανημένα λόγος ἡμῖν ἐστιν ὁ συγκατασκευάσας. οὗτος γάρ περί τῶν δικαίων καί τῶν ἀδίκων καί τῶν καλῶν καί τῶν αἰσχρῶν ἐνομοθέτησεν, ὧν μή διαταχθέντων οὐκ ἄν οἷοί τ' ἦμεν οἰκεῖν μετ' ἀλλήλων. τούτῳ καί τούς κακούς ἐξελέγχομεν καί τούς ἀγαθούς ἐγκωμιάζομεν. διά τούτου τούς τ' ἀνοήτους παιδεύομεν καί τούς φρονίμους δοκιμάζομεν: τό γάρ λέγειν ὡς δεῖ τοῦ φρονεῖν εὖ μέγιστον σημεῖον ποιούμεθα, καί λόγος ἀληθής καί νόμιμος καί δίκαιος ψυχῆς ἀγαθῆς καί πιστῆς εἴδωλόν ἐστιν. μετά τούτου καί περί τῶν ἀμφισβητησίμων ἀγωνιζόμεθα καί περί τῶν ἀγνοουμένων σκοπούμεθα: ταῖς γάρ πίστεσιν, αἷς τούς ἄλλους λέγοντες πείθομεν, ταῖς αὐταῖς ταύταις βουλευόμενοι χρώμεθα, καί ῥητορικούς μέν καλοῦμεν τούς ἐν τῷ πλήθει λέγειν δυναμένους, εὐβούλους δέ νομίζομεν, οἵτινες ἄν αὐτοί πρός αὑτούς ἄριστα περί τῶν πραγμάτων διαλεχθῶσιν. εἰ δέ δεῖ συλλήβδην περί τῆς δυνάμεως ταύτης εἰπεῖν, οὐδέν τῶν φρονίμως πραττομένων εὑρήσομεν ἀλόγως γιγνόμενον, ἀλλά καί τῶν ἔργων καί τῶν διανοημάτων ἁπάντων ἡγεμόνα λόγον ὄντα, καί μάλιστα χρωμένους αὐτῷ τούς πλεῖστον νοῦν ἔχοντας. ὧν οὐδέν ἐνθυμηθείς λυσίμαχος κατηγορεῖν ἐτόλμησε τῶν ἐπιθυμούντων τοιούτου πράγματος, ὅ τοσούτων τό πλῆθος καί τηλικούτων τό μέγεθος ἀγαθῶν αἴτιόν ἐστιν. καί τί δεῖ τούτου θαυμάζειν, ὅπου καί τῶν περί τάς ἔριδας σπουδαζόντων ἔνιοί τινες ὁμοίως βλασφημοῦσιν περί τῶν λόγων τῶν κοινῶν καί τῶν χρησίμων ὥσπερ οἱ φαυλότατοι τῶν ἀνθρώπων, οὐκ ἀγνοοῦντες τήν δύναμιν αὐτῶν, οὐδ' ὅτι τάχιστ' ἄν οὗτοι τούς χρωμένους ὠφελήσειαν, ἀλλ' ἐλπίζοντες, ἤν τούτους διαβάλωσιν, τούς αὑτῶν ἐντιμοτέρους ποιήσειν. περί ὧν δυνηθείην μέν ἄν ἴσως διαλεχθῆναι πολύ πικρότερον ἤ 'κεῖνοι περί ἡμῶν: οὐδέτερον δ' οἶμαι δεῖν, οὔθ' ὅμοιος γίγνεσθαι τοῖς ὑπό τοῦ φθόνου διεφθαρμένοις, οὔτε ψέγειν τούς μηδέν μέν κακόν τούς συνόντας ἐργαζομένους, ἧττον δ' ἑτέρων εὐεργετεῖν δυναμένους. οὐ μήν ἀλλά μικρά γε μνησθήσομαι περί αὐτῶν, μάλιστα μέν ὅτι κἀκεῖνοι περί ἡμῶν, ἔπειθ' ὅπως ἄν ὑμεῖς σαφέστερον εἰδότες τήν δύναμιν αὐτῶν οὕτω διακέησθε πρός ἑκάστους ἡμῶν ὥσπερ δίκαιόν ἐστιν, πρός δέ τούτοις ἵνα καί τοῦτο ποιήσω φανερόν, ὅτι περί τούς πολιτικούς λόγους ἡμεῖς ὄντες, οὕς ἐκεῖνοί φασιν εἶναι φιλαπεχθήμονας, πολύ πραότεροι τυγχάνομεν αὐτῶν ὄντες: οἱ μέν γάρ ἀεί τι περί ἡμῶν φλαῦρον λέγουσιν, ἐγώ δ' οὐδέν ἄν εἴποιμι τοιοῦτον, ἀλλά ταῖς ἀληθείαις χρήσομαι περί αὐτῶν. ἡγοῦμαι γάρ καί τούς ἐν τοῖς ἐριστικοῖς λόγοις δυναστεύοντας καί τούς περί τήν ἀστρολογίαν καί γεωμετρίαν καί τά τοιαῦτα τῶν μαθημάτων διατρίβοντας οὐ βλάπτειν, ἀλλ' ὠφελεῖν τούς συνόντας, ἐλάττω μέν ὧν ὑπισχνοῦνται, πλείω δ' ὧν τοῖς ἄλλοις δοκοῦσιν. οἱ μέν γάρ πλεῖστοι τῶν ἀνθρώπων ὑπειλήφασιν ἀδολεσχίαν καί μικρολογίαν εἶναι τά τοιαῦτα τῶν μαθημάτων: οὐδέν γάρ αὐτῶν οὔτ' ἐπί τῶν ἰδίων οὔτ' ἐπί τῶν κοινῶν εἶναι χρήσιμον, ἀλλ' οὐδ' ἐν ταῖς μνείαις οὐδένα χρόνον ἐμμένειν ταῖς τῶν μαθόντων διά τό μήτε τῷ βίῳ παρακολουθεῖν μήτε ταῖς πράξεσιν ἐπαμύνειν, ἀλλ' ἔξω παντάπασιν εἶναι τῶν ἀναγκαίων. ἐγώ δ' οὔθ' οὕτως οὔτε πόρρω τούτων ἔγνωκα περί αὐτῶν, ἀλλ' οἵ τε νομίζοντες μηδέν χρησίμην εἶναι τήν παιδείαν ταύτην πρός τάς πράξεις ὀρθῶς μοι δοκοῦσιν γιγνώσκειν, οἵ τ' ἐπαινοῦντες αὐτήν ἀληθῆ λέγειν. διά τοῦτο δ' οὐχ ὁμολογούμενον αὐτόν αὑτῷ τόν λόγον εἴρηκα, διότι καί ταῦτα τά μαθήματα τήν φύσιν οὐδέν ὁμοίαν ἔχει τοῖς ἄλλοις οἷς διδασκόμεθα. τά μέν γάρ ἄλλα τότ' ὠφελεῖν ἡμᾶς πέφυκεν ὅταν λάβωμεν αὐτῶν τήν ἐπιστήμην, ταῦτα δέ τούς μέν ἀπηκριβωμένους οὐδέν ἄν εὐεργετήσειεν πλήν τούς ἐντεῦθεν ζῆν προῃρημένους, τούς δέ μανθάνοντας ὀνίνησιν: περί γάρ τήν περιττολογίαν καί τήν ἀκρίβειαν τῆς ἀστρολογίας καί γεωμετρίας διατρίβοντες καί δυσκαταμαθήτοις πράγμασιν ἀναγκαζόμενοι προσέχειν τόν νοῦν, ἔτι δέ συνεθιζόμενοι μένειν καί πονεῖν ἐπί τοῖς λεγομένοις καί δεικνυμένοις καί μή πεπλανη μένην ἔχειν τήν διάνοιαν, ἐν τούτοις γυμνασθέντες καί παροξυνθέντες ῥᾷον καί θᾶττον τά σπουδαιότερα καί πλείονος ἄξια τῶν πραγμάτων ἀποδέχεσθαι καί μανθάνειν δύνανται. φιλοσοφίαν μέν οὖν οὐκ οἶμαι δεῖν προσαγορεύειν τήν μηδέν ἐν τῷ παρόντι μήτε πρός τό λέγειν μήτε πρός τό πράττειν ὠφελοῦσαν, γυμνασίαν μέντοι τῆς ψυχῆς καί παρασκευήν φιλοσοφίας καλῶ τήν διατριβήν τήν τοιαύτην, ἀνδρικωτέραν μέν ἧς οἱ παῖδες ἐν τοῖς διδασκαλείοις ποιοῦνται, τά δέ πλεῖστα παραπλησίαν: καί γάρ ἐκείνων οἱ περί τήν γραμματικήν καί τήν μουσικήν καί τήν ἄλλην παιδείαν διαπονηθέντες πρός μέν τό βέλτιον εἰπεῖν ἤ βουλεύσασθαι περί τῶν πραγμάτων οὐδεμίαν πω λαμβάνουσιν ἐπίδοσιν, αὐτοί δ' αὑτῶν εὐμαθέστεροι γίγνονται πρός τά μείζω καί σπουδαιότερα τῶν μαθημάτων. διατρῖψαι μέν οὖν περί τάς παιδείας ταύτας χρόνον τινά συμβουλεύσαιμ' ἄν τοῖς νεωτέροις, μή μέντοι περιιδεῖν τήν φύσιν τήν αὑτῶν κατασκελετευθεῖσαν ἐπί τούτοις μηδ' ἐξοκείλασαν εἰς τούς λόγους τούς τῶν παλαιῶν σοφιστῶν, ὧν ὁ μέν ἄπειρον τό πλῆθος ἔφησεν εἶναι τῶν ὄντων, ἐμπεδοκλῆς δέ τέτταρα καί νεῖκος καί φιλίαν ἐν αὐτοῖς, ἴων δ' οὐ πλείω τριῶν, ἀλκμέων δέ δύο μόνα, παρμενίδης δέ καί μέλισσος ἕν, γοργίας δέ παντελῶς οὐδέν. ἡγοῦμαι γάρ τάς μέν τοιαύτας τερατολογίας ὁμοίας εἶναι ταῖς θαυματοποιίαις ταῖς οὐδέν μέν ὠφελούσαις, ὑπό δέ τῶν ἀνοήτων περιστάτοις γιγνομέναις, δεῖν δέ τούς προὔργου τι ποιεῖν βουλομένους καί τῶν λόγων τούς ματαίους καί τῶν πράξεων τάς μηδέν πρός τόν βίον φερούσας ἀναιρεῖν ἐξ ἁπασῶν τῶν διατριβῶν. περί μέν οὖν τούτων ἀπόχρη μοι τό νῦν εἶναι ταῦτ' εἰρηκέναι καί συμβεβουλευκέναι: περί δέ σοφίας καί φιλοσοφίας, τοῖς μέν περί ἄλλων τινῶν ἀγωνιζομένοις οὐκ ἄν ἁρμόσειε λέγειν περί τῶν ὀνομάτων τούτων, _ἔστιν γάρ ἀλλότρια πάσαις ταῖς πραγματείαις, _ἐμοί δ' ἐπειδή καί κρίνομαι περί τῶν τοιούτων καί τήν καλουμένην ὑπό τινων φιλοσοφίαν οὐκ εἶναί φημι, προσήκει τήν δικαίως ἄν νομιζομένην ὁρίσαι καί δηλῶσαι πρός ὑμᾶς. ἁπλῶς δέ πως τυγχάνω γιγνώσκων περί αὐτῶν. ἐπειδή γάρ οὐκ ἔνεστιν ἐν τῇ φύσει τῇ τῶν ἀνθρώπων ἐπιστήμην λαβεῖν, ἥν ἔχοντες ἄν εἰδεῖμεν ὅ τι πρακτέον ἤ λεκτέον ἐστίν, ἐκ τῶν λοιπῶν σοφούς μέν νομίζω τούς ταῖς δόξαις ἐπιτυγχάνειν ὡς ἐπί τό πολύ τοῦ βελτίστου δυναμένους, φιλοσόφους δέ τούς ἐν τούτοις διατρίβοντας, ἐξ ὧν τάχιστα λήψονται τήν τοιαύτην φρόνησιν. ἅ δ' ἐστί τῶν ἐπιτηδευμάτων ταύτην ἔχοντα τήν δύναμιν ἔχω μέν εἰπεῖν, ὀκνῶ δέ λέγειν: οὕτω γάρ ἐστιν σφόδρα καί παράδοξα καί πολύ τῆς τῶν ἄλλων ἀφεστῶτα διανοίας, ὥστε φοβοῦμαι μή τήν ἀρχήν αὐτῶν ἀκούσαντες θορύβου καί βοῆς ἅπαν ἐμπλήσητε τό δικαστήριον. ὅμως δέ καίπερ οὕτω διακείμενος ἐπιχειρήσω διαλεχθῆναι περί αὐτῶν: αἰσχύνομαι γάρ, εἴ τισιν δόξω δεδιώς ὑπέρ γήρως καί μικροῦ βίου προδιδόναι τήν ἀλήθειαν. δέομαι δ' ὑμῶν μή προκαταγνῶναί μου τοιαύτην μανίαν, ὡς ἄρ' ἐγώ κινδυνεύων προειλόμην ἄν λόγους εἰπεῖν ἐναντίους ταῖς ὑμετέραις γνώμαις, εἰ μή καί τοῖς προειρημένοις ἀκολούθους αὐτούς ἐνόμιζον εἶναι καί τάς ἀποδείξεις ἀληθεῖς καί σαφεῖς ᾤμην ἔχειν ὑπέρ αὐτῶν. ἡγοῦμαι δέ τοιαύτην μέν τέχνην, ἥτις τοῖς κακῶς πεφυκόσιν πρός ἀρετήν σωφροσύνην ἐνεργάσαιτ' ἄν καί δικαιοσύνην, οὔτε πρότερον οὔτε νῦν οὐδεμίαν εἶναι, τούς τε τάς ὑποσχέσεις ποιουμένους περί αὐτῶν πρότερον ἀπερεῖν καί παύσεσθαι ληροῦντας πρίν εὑρεθῆναί τινα παιδείαν τοιαύτην, οὐ μήν ἀλλ' αὐτούς γ' αὑτῶν βελτίους ἄν γίγνεσθαι καί πλείονος ἀξίους εἰ πρός τε τό λέγειν εὖ φιλοτίμως διατεθεῖεν καί τοῦ πείθειν δύνασθαι τούς ἀκούοντας ἐρασθεῖεν καί πρός τούτοις τῆς πλεονεξίας ἐπιθυμήσαιεν, μή τῆς ὑπό τῶν ἀνοήτων νομιζομένης, ἀλλά τῆς ὡς ἀληθῶς τήν δύναμιν ταύτην ἐχούσης. καί ταῦθ' ὡς οὕτω πέφυκεν ταχέως οἶμαι δηλώσειν. πρῶτον μέν γάρ ὁ λέγειν ἤ γράφειν προαιρούμενος λόγους ἀξίους ἐπαίνου καί τιμῆς οὐκ ἔστιν ὅπως ποιήσεται τάς ὑποθέσεις ἀδίκους ἤ μικράς ἤ περί τῶν ἰδίων συμβολαίων, ἀλλά μεγάλας καί καλάς καί φιλανθρώπους καί περί τῶν κοινῶν πραγμάτων: μή γάρ τοιαύτας εὑρίσκων οὐδέν διαπράξεται τῶν δεόντων. ἔπειτα τῶν πράξεων τῶν συντεινουσῶν πρός τήν ὑπόθεσιν ἐκλέξεται τάς πρεπωδεστάτας καί μάλιστα συμφερούσας: ὁ δέ τάς τοιαύτας συνεθιζόμενος θεωρεῖν καί δοκιμάζειν οὐ μόνον περί τόν ἐνεστῶτα λόγον, ἀλλά καί περί τάς ἄλλας πράξεις τήν αὐτήν ἕξει ταύτην δύναμιν, ὥσθ' ἅμα τό λέγειν εὖ καί τό φρονεῖν παραγενήσεται τοῖς φιλοσόφως καί φιλοτίμως πρός τούς λόγους διακειμένοις. καί μήν οὐδ' ὁ πείθειν βουλόμενος ἀμελήσει τῆς ἀρετῆς, ἀλλά τούτῳ μάλιστα προσέξει τόν νοῦν, ὅπως δόξαν ὡς ἐπιεικεστάτην λήψεται παρά τοῖς συμπολιτευομένοις. τίς γάρ οὐκ οἶδεν καί τούς λόγους ἀληθεστέρους δοκοῦντας εἶναι τούς ὑπό τῶν εὖ διακειμένων λεγομένους ἤ τούς ὑπό τῶν διαβεβλημένων, καί τάς πίστεις μεῖζον δυναμένας τάς ἐκ τοῦ βίου γεγενημένας ἤ τάς ὑπό τοῦ λόγου πεπορισμένας; ὥσθ' ὅσῳ περ ἄν τις ἐρρωμενεστέρως ἐπιθυμῇ πείθειν τούς ἀκούοντας, τοσούτῳ μᾶλλον ἀσκήσει καλός κἀγαθός εἶναι καί παρά τοῖς πολίταις εὐδοκιμεῖν. καί μηδείς ὑμῶν οἰέσθω τούς μέν ἄλλους ἅπαντας γιγνώσκειν ὅσην ἔχει ῥοπήν εἰς τό πείθειν τό τοῖς κρίνουσιν ἀρέσκειν, τούς δέ περί τήν φιλοσοφίαν ὄντας μόνους ἀγνοεῖν τήν τῆς εὐνοίας δύναμιν: πολύ γάρ ἀκριβέστερον τῶν ἄλλων καί ταῦτ' ἴσασιν, καί πρός τούτοις, ὅτι τά μέν εἰκότα καί τά τεκμήρια καί πᾶν τό τῶν πίστεων εἶδος τοῦτο μόνον ὠφελεῖ τό μέρος ἐφ' ᾧπερ ἄν αὐτῶν ἕκαστον τύχῃ ῥηθέν, τό δέ δοκεῖν εἶναι καλόν κἀγαθόν οὐ μόνον τόν λόγον πιστότερον ἐποίησεν, ἀλλά καί τάς πράξεις τοῦ τήν τοιαύτην δόξαν ἔχοντος ἐντιμοτέρας κατέστησεν, ὑπέρ οὗ σπουδαστέον ἐστίν τοῖς εὖ φρονοῦσιν μᾶλλον ἤ περί τῶν ἄλλων ἁπάντων. τό τοίνυν περί τήν πλεονεξίαν, ὅ δυσχερέστατον ἦν τῶν ῥηθέντων: εἰ μέν τις ὑπολαμβάνει τούς ἀποστεροῦντας ἤ παραλογιζομένους ἤ κακόν τι ποιοῦντας πλεονεκτεῖν, οὐκ ὀρθῶς ἔγνωκεν: οὐδένες γάρ ἐν ἅπαντι τῷ βίῳ μᾶλλον ἐλαττοῦνται τῶν τοιούτων, οὐδ' ἐν πλείοσιν ἀπορίαις εἰσίν, οὐδ' ἐπονειδιστότερον ζῶσιν, οὐδ' ὅλως ἀθλιώτεροι τυγχάνουσιν ὄντες: χρή δέ καί νῦν πλέον ἔχειν ἡγεῖσθαι καί πλεονεκτήσειν νομίζειν παρά μέν τῶν θεῶν τούς εὐσεβεστάτους καί τούς περί τήν θεραπείαν τήν ἐκείνων ἐπιμελεστάτους ὄντας, παρά δέ τῶν ἀνθρώπων τούς ἄριστα πρός τούτους μεθ' ὧν ἄν οἰκῶσιν καί πολιτεύωνται διακειμένους, καί τούς βελτίστους αὐτούς εἶναι δοκοῦντας. καί ταῦτα καί ταῖς ἀληθείαις οὕτως ἔχει καί συμφέρει τόν τρόπον τοῦτον λέγεσθαι περί αὐτῶν, ἐπεί νῦν γ' οὕτως ἀνέστραπται καί συγκέχυται πολλά τῶν κατά τήν πόλιν ὥστ' οὐδέ τοῖς ὀνόμασιν ἔνιοί τινες ἔτι χρῶνται κατά φύσιν, ἀλλά μεταφέρουσιν ἀπό τῶν καλλίστων πραγμάτων ἐπί τά φαυλότατα τῶν ἐπιτηδευμάτων. τούς μέν γε βωμολοχευομένους καί σκώπτειν καί μιμεῖσθαι δυναμένους εὐφυεῖς καλοῦσιν, προσῆκον τῆς προσηγορίας ταύτης τυγχάνειν τούς ἄριστα πρός ἀρετήν πεφυκότας: τούς δέ ταῖς κακοηθείαις καί ταῖς κακουργίαις χρωμένους καί μικρά μέν λαμβάνοντας, πονηράν δέ δόξαν κτωμένους, πλεονεκτικούς νομίζουσιν, ἀλλ' οὐ τούς ὁσιωτάτους καί δικαιοτάτους, οἵπερ τῶν ἀγαθῶν, ἀλλ' οὐ τῶν κακῶν πλεονεκτοῦσιν: τούς δέ τῶν μέν ἀναγκαίων ἀμελοῦντας, τάς δέ τῶν παλαιῶν σοφιστῶν τερατολογίας ἀγαπῶντας φιλοσοφεῖν φασιν, † ἀμελήσαντες τούς τά τοιαῦτα μανθάνοντας καί μελετῶντας ἐξ ὧν καί τόν ἴδιον οἶκον καί τά κοινά τά τῆς πόλεως καλῶς διοικήσουσιν, ὧνπερ ἕνεκα καί πονητέον καί φιλοσοφητέον καί πάντα πρακτέον ἐστίν. ἀφ' ὧν ὑμεῖς πολύν ἤδη χρόνον ἀπελαύνετε τούς νεωτέρους, ἀποδεχόμενοι τούς λόγους τῶν διαβαλλόντων τήν τοιαύτην παιδείαν. καί γάρ τοι πεποιήκατε τούς μέν ἐπιεικεστάτους αὐτῶν ἐν πότοις καί συνουσίαις καί ῥᾳθυμίαις καί παιδιαῖς τήν ἡλικίαν διάγειν, ἀμελήσαντας τοῦ σπουδάζειν ὅπως ἔσονται βελτίους, τούς δέ χείρω τήν φύσιν ἔχοντας ἐν τοιαύταις ἀκολασίαις ἡμερεύειν ἐν αἷς πρότερον οὐδ' ἄν οἰκέτης ἐπιεικής οὐδείς ἐτόλμησεν: οἱ μέν γάρ αὐτῶν ἐπί τῆς ἐννεακρούνου ψύχουσιν οἶνον, οἱ δ' ἐν τοῖς καπηλείοις πίνουσιν, ἕτεροι δ' ἐν τοῖς σκιραφείοις κυβεύουσιν, πολλοί δ' ἐν τοῖς τῶν αὐλητρίδων διδασκαλείοις διατρίβουσιν. καί τούς μέν ἐπί ταῦτα προτρέποντας οὐδείς πώποτε τῶν κήδεσθαι φασκόντων τῆς ἡλικίας ταύτης εἰς ὑμᾶς εἰσήγαγεν: ἡμῖν δέ κακά παρέχουσιν, οἷς ἄξιον ἦν, εἰ καί μηδενός ἄλλου, τούτου γε χάριν ἔχειν ὅτι τούς συνόντας τῶν τοιούτων ἐπιτηδευμάτων ἀποτρέπομεν. οὕτω δ' ἐστί δυσμενές ἅπασι τό τῶν συκοφαντῶν γένος ὥστε τοῖς μέν λυομένοις εἴκοσι καί τριάκοντα μνῶν τάς μελλούσας καί τόν ἄλλον οἶκον συναναιρήσειν οὐχ ὅπως ἄν ἐπιπλήξειαν, ἀλλά καί συγχαίρουσιν ταῖς ἀσωτίαις αὐτῶν, τούς δ' εἰς τήν αὑτῶν παιδείαν ὁτιοῦν ἀναλίσκοντας διαφθείρεσθαί φασιν. ὧν τίνες ἄν ἀδικώτερον ἔχοιεν τήν αἰτίαν ταύτην; οἵτινες ἐν ταύταις μέν ταῖς ἀκμαῖς ὄντες ὑπερεῖδον τάς ἡδονάς, ἐν αἷς οἱ πλεῖστοι τῶν τηλικούτων μάλιστ' αὐτῶν ἐπιθυμοῦσιν, ἐξόν δ' αὐτοῖς ῥᾳθυμεῖν μηδέν δαπανωμένοις εἵλοντο πονεῖν χρήματα τελέσαντες, ἄρτι δ' ἐκ παίδων ἐξεληλυθότες ἔγνωσαν, ἅ πολλοί τῶν πρεσβυτέρων οὐκ ἴσασιν, ὅτι δεῖ τόν ὀρθῶς καί πρεπόντως προεστῶτα τῆς ἡλικίας καί καλήν ἀρχήν τοῦ βίου ποιούμενον αὑτοῦ πρότερον ἤ τῶν αὑτοῦ ποιήσασθαι τήν ἐπιμέλειαν, καί μή σπεύδειν μηδέ ζητεῖν ἑτέρων ἄρχειν πρίν ἄν τῆς αὑτοῦ διανοίας λάβῃ τόν ἐπιστατήσοντα, μηδ' οὕτω χαίρειν μηδέ μέγα φρονεῖν ἐπί τοῖς ἄλλοις ἀγαθοῖς ὡς ἐπί τοῖς ἐν τῇ ψυχῇ διά τήν παιδείαν ἐγγιγνομένοις. καίτοι τούς τοιούτῳ λογισμῷ κεχρημένους πῶς οὐκ ἐπαινεῖσθαι χρή μᾶλλον ἤ ψέγεσθαι, καί νομίζεσθαι βελτίστους εἶναι καί σωφρονεστάτους τῶν ἡλικιωτῶν; θαυμάζω δ' ὅσοι τούς μέν φύσει δεινούς ὄντας εἰπεῖν εὐδαιμονίζουσιν ὡς ἀγαθοῦ καί καλοῦ πράγματος αὐτοῖς συμβεβηκότος, τούς δέ τοιούτους γενέσθαι βουλομένους λοιδοροῦσιν ὡς ἀδίκου καί κακοῦ παιδεύματος ἐπιθυμοῦντας. καίτοι τί τῶν φύσει καλῶν ὄντων μελέτῃ κατεργασθέν αἰσχρόν ἤ κακόν ἐστιν; οὐδέν γάρ εὑρήσομεν τοιοῦτον, ἀλλ' ἔν γε τοῖς ἄλλοις ἐπαινοῦμεν τούς ταῖς φιλοπονίαις ταῖς αὑτῶν ἀγαθόν τι κτήσασθαι δυνηθέντας, μᾶλλον ἤ τούς παρά τῶν προγόνων παραλαβόντας, εἰκότως: συμφέρει γάρ ἐπί τε τῶν ἄλλων ἁπάντων καί μάλιστ' ἐπί τῶν λόγων μή τάς εὐτυχίας, ἀλλά τάς ἐπιμελείας εὐδοκιμεῖν. οἱ μέν γάρ φύσει καί τύχῃ δεινοί γενόμενοι λέγειν οὐ πρός τό βέλτιστον ἀποβλέπουσιν, ἀλλ' ὅπως ἄν τύχωσιν, οὕτω χρῆσθαι τοῖς λόγοις εἰώθασιν: οἱ δέ φιλοσοφίᾳ καί λογισμῷ τήν δύναμιν ταύτην λαβόντες, οὐδέν ἀσκέπτως λέγοντες, ἧττον περί τάς πράξεις πλημμελοῦσιν. ὥσθ' ἅπασιν μέν βούλεσθαι προσήκει πολλούς εἶναι τούς ἐκ παιδείας δεινούς εἰπεῖν γιγνομένους, μάλιστα δ' ὑμῖν: καί γάρ αὐτοί προέχετε καί διαφέρετε τῶν ἄλλων οὐ ταῖς περί τόν πόλεμον ἐπιμελείαις, οὐδ' ὅτι κάλλιστα πολιτεύεσθε καί μάλιστα φυλάττετε τούς νόμους οὕς ὑμῖν οἱ πρόγονοι κατέλιπον, ἀλλά τούτοις οἷσπερ ἡ φύσις ἡ τῶν ἀνθρώπων τῶν ἄλλων ζῴων καί τό γένος τό τῶν ἑλλήνων τῶν βαρβάρων, τῷ καί πρός τήν φρόνησιν καί πρός τούς λόγους ἄμεινον πεπαιδεῦσθαι τῶν ἄλλων. ὥστε πάντων ἄν συμβαίη δεινότατον, εἰ τούς βουλομένους τοῖς αὐτοῖς τούτοις διενεγκεῖν τῶν ἡλικιωτῶν, οἷσπερ ὑμεῖς ἁπάντων, διαφθείρεσθαι ψηφίσαισθε, καί τούς τῇ παιδείᾳ ταύτῃ χρωμένους, ἧς ὑμεῖς ἡγεμόνες γεγένησθε, συμφορᾷ τινι περιβάλοιτε. χρή γάρ μηδέ τοῦτο λανθάνειν ὑμᾶς, ὅτι πάντων τῶν δυναμένων λέγειν ἤ παιδεύειν ἡ πόλις ἡμῶν δοκεῖ γεγενῆσθαι διδάσκαλος, εἰκότως: καί γάρ ἆθλα μέγιστα τιθεῖσαν αὐτήν ὁρῶσιν τοῖς τήν δύναμιν ταύτην ἔχουσιν καί γυμνάσια πλεῖστα καί παντοδαπώτατα παρέχουσαν τοῖς ἀγωνίζεσθαι προῃρημένοις καί περί τά τοιαῦτα γυμνάζεσθαι βουλομένοις, ἔτι δέ τήν ἐμπειρίαν, ἥπερ μάλιστα ποιεῖ δύνασθαι λέγειν, ἐνθένδε πάντας λαμβάνοντας: πρός δέ τούτοις καί τήν τῆς φωνῆς κοινότητα καί μετριότητα καί τήν ἄλλην εὐτραπελίαν καί φιλολογίαν οὐ μικρόν ἡγοῦνται συμβαλέσθαι μέρος πρός τήν τῶν λόγων παιδείαν. ὥστ' οὐκ ἀδίκως ὑπολαμβάνουσιν ἅπαντας τούς λέγειν ὄντας δεινούς τῆς πόλεως εἶναι μαθητάς. σκοπεῖτ' οὖν μή παντάπασιν ᾖ καταγέλαστον τῆς δόξης ταύτης φλαῦρόν τι καταγιγνώσκειν, ἥν ὑμεῖς ἔχετε παρά τοῖς ἕλλησιν πολύ μᾶλλον ἠγώ παρ' ὑμῖν: οὐδέν γάρ ἄλλ' ἤ φανερῶς ὑμῶν αὐτῶν ἔσεσθε κατεψηφισμένοι τήν τοιαύτην ἀδικίαν, καί πεποιηκότες ὅμοιον ὥσπερ ἄν εἰ λακεδαιμόνιοι τούς τά περί τόν πόλεμον ἀσκοῦντας ζημιοῦν ἐπιχειροῖεν ἤ θετταλοί παρά τῶν ἱππεύειν μελετώντων δίκην λαμβάνειν ἀξιοῖεν. ὑπέρ ὧν φυλακτέον ἐστίν ὅπως μηδέν τοιοῦτον ἐξαμαρτήσεσθε περί ὑμᾶς αὐτούς, μηδέ πιστοτέρους ποιήσετε τούς λόγους τούς τῶν κατηγορούντων τῆς πόλεως ἤ τούς τῶν ἐπαινούντων. οἶμαι δ' ὑμᾶς οὐκ ἀγνοεῖν ὅτι τῶν ἑλλήνων οἱ μέν δυσκόλως πρός ὑμᾶς ἔχουσιν, οἱ δ' ὡς οἷόν τε μάλιστα φιλοῦσιν καί τάς ἐλπίδας τῆς σωτηρίας ἐν ὑμῖν ἔχουσιν. καί φασιν οἱ μέν τοιοῦτοι μόνην εἶναι ταύτην πόλιν, τάς δ' ἄλλας κώμας, καί δικαίως ἄν αὐτήν ἄστυ τῆς ἑλλάδος προσαγορεύεσθαι καί διά τό μέγεθος καί διά τάς εὐπορίας τάς ἐνθένδε τοῖς ἄλλοις γιγνομένας καί μάλιστα διά τόν τρόπον τῶν ἐνοικούντων: οὐδένας γάρ εἶναι πραοτέρους οὐδέ κοινοτέρους, οὐδ' οἷς οἰκειότερον ἄν τις τόν ἅπαντα βίον συνδιατρίψειεν. οὕτω δέ μεγάλαις χρῶνται ταῖς ὑπερβολαῖς ὥστ' οὐδέ τοῦτ' ὀκνοῦσι λέγειν, ὡς ἥδιον ἄν ὑπ' ἀνδρός ἀθηναίου ζημιωθεῖεν ἤ διά τῆς ἑτέρων ὠμότητος εὖ πάθοιεν. οἱ δέ ταῦτα μέν διασύρουσιν, διεξιόντες δέ τάς τῶν συκοφαντῶν πικρότητας καί κακοπραγίας ὅλης τῆς πόλεως ὡς ἀμίκτου καί χαλεπῆς οὔσης κατηγοροῦσιν. ἔστιν οὖν δικαστῶν νοῦν ἐχόντων τούς μέν τῶν τοιούτων λόγων αἰτίους γιγνομένους ἀποκτείνειν ὡς μεγάλην αἰσχύνην τῇ πόλει περιποιοῦντας, τούς δέ τῶν ἐπαίνων τῶν λεγομένων περί αὐτῆς μέρος τι συμβαλλομένους τιμᾶν μᾶλλον ἤ τούς ἀθλητάς τούς ἐν τοῖς στεφανίταις ἀγῶσιν νικῶντας: πολύ γάρ καλλίω δόξαν ἐκείνων κτώμενοι τῇ πόλει τυγχάνουσι καί μᾶλλον ἁρμόττουσαν. περί μέν γάρ τήν τῶν σωμάτων ἀγωνίαν πολλούς τούς ἀμφισβητοῦντας ἔχομεν, περί δέ τήν παιδείαν ἅπαντες ἄν ἡμᾶς πρωτεύειν προκρίνειαν. χρή δέ τούς <καί> μικρά λογίζεσθαι δυναμένους τούς ἐν τοῖς τοιούτοις τῶν ἔργων διαφέροντας, ἐν οἷς ἡ πόλις εὐδοκιμεῖ, τιμῶντας φαίνεσθαι, καί μή φθονερῶς ἔχειν, μηδ' ἐναντία τοῖς ἄλλοις ἕλλησιν γιγνώσκειν περί αὐτῶν. ὧν ὑμῖν οὐδέν πώποτ' ἐμέλησεν, ἀλλά τοσοῦτον διημαρτήκατε τοῦ συμφέροντος ὥσθ' ἥδιον ἔχετε δι' οὕς ἀκούετε κακῶς ἤ δι' οὕς ἐπαινεῖσθε, καί δημοτικωτέρους εἶναι νομίζετε τούς τοῦ μισεῖσθαι τήν πόλιν ὑπό πολλῶν αἰτίους ὄντας ἤ τούς ἅπαντας οἷς πεπλησιάκασιν εὖ διακεῖσθαι πρός αὐτήν πεποιηκότας. ἤν οὖν σωφρονῆτε, τῆς μέν ταραχῆς παύσεσθε ταύτης, οὐχ οὕτω δ' ὥσπερ νῦν οἱ μέν τραχέως, οἱ δ' ὀλιγώρως διακείσεσθε πρός τήν φιλοσοφίαν, ἀλλ' ὑπολαβόντες κάλλιστον εἶναι καί σπουδαιότατον τῶν ἐπιτηδευμάτων τήν τῆς ψυχῆς ἐπιμέλειαν, προτρέψετε τῶν νεωτέρων τούς βίον ἱκανόν κεκτημένους καί σχολήν ἄγειν δυναμένους ἐπί τήν παιδείαν καί τήν ἄσκησιν τήν τοιαύτην, καί τούς μέν πονεῖν ἐθέλοντας καί παρασκευάζειν σφᾶς αὐτούς χρησίμους τῇ πόλει περί πολλοῦ ποιήσεσθε, τούς δέ καταβεβλημένως ζῶντας καί μηδενός ἄλλου φροντίζοντας πλήν ὅπως ἀσελγῶς ἀπολαύσονται τῶν καταλειφθέντων, τούτους δέ μισήσετε καί προδότας νομιεῖτε καί τῆς πόλεως καί τῆς τῶν προγόνων δόξης: μόλις γάρ, ἤν οὕτως ὑμᾶς αἴσθωνται πρός ἑκατέρους αὐτῶν διακειμένους, ἐθελήσουσιν οἱ νεώτεροι καταφρονήσαντες τῆς ῥᾳθυμίας προσέχειν σφίσιν αὐτοῖς καί τῇ φιλοσοφίᾳ τόν νοῦν. ἀναμνήσθητε δέ τό κάλλος καί τό μέγεθος τῶν ἔργων τῶν τῇ πόλει καί τοῖς προγόνοις πεπραγμένων, καί διέλθετε πρός ὑμᾶς αὐτούς καί σκέψασθε ποῖός τις ἦν καί πῶς γεγονώς καί τίνα τρόπον πεπαιδευμένος ὁ τούς τυράννους ἐκβαλών καί τόν δῆμον καταγαγών καί τήν δημοκρατίαν καταστήσας, ποῖος δέ τις ὁ τούς βαρβάρους μαραθῶνι τῇ μάχῃ νικήσας καί τήν δόξαν τήν ἐκ ταύτης γενομένην τῇ πόλει κτησάμενος, τίς δ' ἦν ὁ μετ' ἐκεῖνον τούς ἕλληνας ἐλευθερώσας καί τούς προγόνους ἐπί τήν ἡγεμονίαν καί τήν δυναστείαν ἥν ἔσχον προαγαγών, ἔτι δέ τήν φύσιν τήν τοῦ πειραιῶς κατιδών καί τό τεῖχος ἀκόντων λακεδαιμονίων τῇ πόλει περιβαλών, τίς δ' ὁ μετά τοῦτον ἀργυρίου καί χρυσίου τήν ἀκρόπολιν ἐμπλήσας καί τούς οἴκους τούς ἰδίους μεστούς πολλῆς εὐδαιμονίας καί πλούτου ποιήσας: εὑρήσετε γάρ, ἤν ἐξετάζητε τούτων ἕκαστον, οὐ τούς συκοφαντικῶς βεβιωκότας οὐδέ τούς ἀμελῶς οὐδέ τούς τοῖς πολλοῖς ὁμοίους ὄντας ταῦτα διαπεπραγμένους, ἀλλά τούς διαφέροντας καί προέχοντας μή μόνον ταῖς εὐγενείαις καί ταῖς δόξαις, ἀλλά καί τῷ φρονεῖν καί λέγειν, τούτους ἁπάντων τῶν ἀγαθῶν αἰτίους γεγενημένους. ὧν εἰκός ὑμᾶς ἐνθυμουμένους ὑπέρ μέν τοῦ πλήθους τοῦτο σκοπεῖν ὅπως ἔν τε τοῖς ἀγῶσιν τοῖς περί τῶν συμβολαίων τῶν δικαίων τεύξονται καί τῶν ἄλλων τῶν κοινῶν μεθέξουσιν, τούς δ' ὑπερέχοντας καί τῇ φύσει καί ταῖς μελέταις καί τούς τοιούτους γενέσθαι προθυμουμένους ἀγαπᾶν καί τιμᾶν καί θεραπεύειν, ἐπισταμένους ὅτι καί τό καλῶν καί μεγάλων ἡγήσασθαι πραγμάτων καί τό δύνασθαι τήν πόλιν ἐκ τῶν κινδύνων σῴζειν καί τήν δημοκρατίαν διαφυλάττειν ἐν τοῖς τοιούτοις ἔνεστιν, ἀλλ' οὐκ ἐν τοῖς συκοφάνταις. πολλῶν δ' ἐφεστώτων μοι λόγων ἀπορῶ πῶς αὐτούς διαθῶμαι: δοκεῖ γάρ μοι καθ' αὑτό μέν ἕκαστον ὧν διανοοῦμαι ῥηθέν ἐπιεικές ἄν φανῆναι, πάντα δέ νυνί λεγόμενα πολύν ἄν ὄχλον ἐμοί τε καί τοῖς ἀκούουσιν παρασχεῖν. ὅπερ καί περί τῶν ἤδη προειρημένων δέδοικα μή τοιοῦτόν τι πάθος αὐτοῖς διά τό πλῆθος τυγχάνῃ συμβεβηκός. οὕτω γάρ ἀπλήστως ἅπαντες ἔχομεν περί τούς λόγους ὥστ' ἐπαινοῦμεν μέν τήν εὐκαιρίαν καί φαμέν οὐδέν εἶναι τοιοῦτον, ἐπειδάν δ' οἰηθῶμεν ὡς ἔχομέν τι λέγειν, ἀμελήσαντες τοῦ μετριάζειν, κατά μικρόν ἀεί προστιθέντες εἰς τάς ἐσχάτας ἀκαιρίας ἐμβάλλομεν ἡμᾶς αὐτούς: ὅπου γε καί λέγων ἐγώ ταῦτα καί γιγνώσκων, ὅμως ἔτι βούλομαι διαλεχθῆναι πρός ὑμᾶς. ἀγανακτῶ γάρ ὁρῶν τήν συκοφαντίαν ἄμεινον τῆς φιλοσοφίας φερομένην, καί τήν μέν κατηγοροῦσαν, τήν δέ κρινομένην. ὅ τίς ἄν τῶν παλαιῶν ἀνδρῶν γενήσεσθαι προσεδόκησεν, ἄλλως τε καί παρ' ὑμῖν τοῖς ἐπί σοφίᾳ μεῖζον τῶν ἄλλων φρονοῦσιν; οὔκουν ἐπί γε τῶν προγόνων οὕτως εἶχεν, ἀλλά τούς μέν καλουμένους σοφιστάς ἐθαύμαζον καί τούς συνόντας αὐτοῖς ἐζήλουν, τούς δέ συκοφάντας πλείστων κακῶν αἰτίους ἐνόμιζον εἶναι. μέγιστον δέ τεκμήριον: σόλωνα μέν γάρ, τόν πρῶτον τῶν πολιτῶν λαβόντα τήν ἐπωνυμίαν ταύτην, προστάτην ἠξίωσαν τῆς πόλεως εἶναι, περί δέ τῶν συκοφαντῶν χαλεπωτέρους ἤ περί τῶν ἄλλων τούς νόμους ἔθεσαν. τοῖς μέν γάρ μεγίστοις τῶν ἀδικημάτων ἐν ἑνί τῶν δικαστηρίων τήν κρίσιν ἐποίησαν, κατά δέ τούτων γραφάς μέν πρός τούς θεσμοθέτας, εἰσαγγελίας δ' εἰς τήν βουλήν, προβολάς δ' ἐν τῷ δήμῳ, νομίζοντες τούς ταύτῃ τῇ τέχνῃ χρωμένους ἁπάσας ὑπερβάλλειν τάς πονηρίας. τούς μέν γάρ ἄλλους ἀλλ' οὖν πειρᾶσθαί γε λανθάνειν κακουργοῦντας, τούτους δ' ἐν ἅπασιν ἐπιδείκνυσθαι τήν αὑτῶν ὠμότητα καί μισανθρωπίαν καί φιλαπεχθημοσύνην. κἀκεῖνοι μέν οὕτως ἐγίγνωσκον περί αὐτῶν: ὑμεῖς δέ τοσοῦτον ἀπέχετε τοῦ κολάζειν αὐτούς ὥστε τούτοις χρῆσθε καί κατηγόροις καί νομοθέταις περί τῶν ἄλλων. καίτοι προσῆκεν αὐτούς νῦν μισεῖσθαι μᾶλλον ἤ κατ' ἐκεῖνον τόν χρόνον. τότε μέν γάρ ἐν τοῖς ἐγκυκλίοις μόνον καί τοῖς κατά τήν πόλιν ἔβλαπτον τούς συμπολιτευομένους: ἐπειδή δ' αὐξηθείσης τῆς πόλεως καί λαβούσης τήν ἀρχήν οἱ πατέρες ἡμῶν μᾶλλον θαρρήσαντες τοῦ συμφέροντος τοῖς μέν καλοῖς κἀγαθοῖς τῶν ἀνδρῶν καί μεγάλην τήν πόλιν ποιήσασιν διά τάς δυναστείας ἐφθόνησαν, πονηρῶν δ' ἀνθρώπων καί μεστῶν θρασύτητος ἐπεθύμησαν, οἰηθέντες ταῖς μέν τόλμαις καί ταῖς φιλαπεχθημοσύναις ἱκανούς αὐτούς ἔσεσθαι διαφυλάττειν τήν δημοκρατίαν, διά δέ τήν φαυλότητα τῶν ἐξ ἀρχῆς αὐτοῖς ὑπαρξάντων οὐ μέγα φρονήσειν οὐδ' ἐπιθυμήσειν ἑτέρας πολιτείας, ἐκ ταύτης τῆς μεταβολῆς τί τῶν δεινῶν οὐ συνέπεσεν τῇ πόλει; τί δέ τῶν μεγίστων κακῶν οἱ ταύτην ἔχοντες τήν φύσιν οὐ καί λέγοντες καί πράττοντες διετέλεσαν; οὐ τούς μέν ἐνδοξοτάτους τῶν πολιτῶν καί μάλιστα δυναμένους ποιῆσαι τι τήν πόλιν ἀγαθόν, ὀλιγαρχίαν ὀνειδίζοντες καί λακωνισμόν, οὐ πρότερον ἐπαύσαντο πρίν ἠνάγκασαν ὁμοίους γενέσθαι ταῖς αἰτίαις ταῖς λεγομέναις περί αὐτῶν; τούς δέ συμμάχους λυμαινόμενοι καί συκοφαντοῦντες καί τούς βελτίστους ἐκ τῶν ὄντων ἐκβάλλοντες οὕτω διέθεσαν ὥσθ' ἡμῶν μέν ἀποστῆναι, τῆς δέ λακεδαιμονίων ἐρασθῆναι φιλίας καί συμμαχίας; ἐξ ὧν εἰς πόλεμον καταστάντες πολλούς ἐπείδομεν τῶν πολιτῶν τούς μέν τελευτήσαντας, τούς δ' ἐπί τοῖς πολεμίοις γενομένους, τούς δ' εἰς ἔνδειαν τῶν ἀναγκαίων καταστάντας, ἔτι δέ τήν δημοκρατίαν δίς καταλυθεῖσαν καί τά τείχη τῆς πατρίδος κατασκαφέντα, τό δέ μέγιστον, ὅλην τήν πόλιν περί ἀνδραποδισμοῦ κινδυνεύσασαν καί τήν ἀκρόπολιν τούς πολεμίους οἰκήσαντας. ἀλλά γάρ αἰσθάνομαι, καίπερ ὑπό τῆς ὀργῆς βίᾳ φερόμενος, τό μέν ὕδωρ ἡμᾶς ἐπιλεῖπον, αὐτός δ' ἐμπεπτωκώς εἰς λόγους ἡμερησίους καί κατηγορίας. ὑπερβάς οὖν τό πλῆθος τῶν συμφορῶν τῶν διά τούτους γεγενημένων, καί διωσάμενος τόν ὄχλον τῶν ἐνόντων εἰπεῖν περί τῆς τούτων συκοφαντίας, μικρῶν ἔτι πάνυ μνησθείς ἤδη καταλύσω τόν λόγον. τούς μέν οὖν ἄλλους ὁρῶ τούς κινδυνεύοντας, ἐπειδάν περί τήν τελευτήν ὦσι τῆς ἀπολογίας, ἱκετεύοντας, δεομένους, τούς παῖδας, τούς φίλους ἀναβιβαζομένους: ἔγω δ' οὔτε [τό] πρέπειν οὐδέν ἡγοῦμαι τῶν τοιούτων τοῖς τηλικούτοις, πρός τε τῷ ταῦτα γιγνώσκειν αἰσχυνθείην ἄν εἰ δι' ἄλλο τι σῳζοίμην ἤ διά τούς λόγους τούς προειρημένους ὑπ' ἐμοῦ καί γεγραμμένους. οἶδα γάρ ἐμαυτόν οὕτως ὁσίως καί δικαίως κεχρημένον αὐτοῖς καί περί τήν πόλιν καί περί τούς προγόνους καί μάλιστα περί τούς θεούς, ὥστ' εἴ τι μέλει τῶν ἀνθρωπίνων αὐτοῖς πραγμάτων, οὐδέ τῶν νῦν περί ἐμέ γιγνομένων οὐδέν αὐτούς οἶμαι λανθάνειν. διόπερ οὐκ ὀρρωδῶ τό μέλλον συμβήσεσθαι παρ' ὑμῶν, ἀλλά θαρρῶ καί πολλάς ἐλπίδας ἔχω τότε μοι τοῦ βίου τήν τελευτήν ἥξειν ὅταν μέλλῃ συνοίσειν ἡμῖν, σημείῳ χρώμενος ὅτι καί τόν παρελθόντα χρόνον οὕτω τυγχάνω βεβιωκώς μέχρι ταύτης τῆς ἡμέρας ὥσπερ προσήκει τούς εὐσεβεῖς καί θεοφιλεῖς τῶν ἀνθρώπων. ὡς οὖν ἐμοῦ ταύτην ἔχοντος τήν γνώμην καί νομίζοντος, ὅ τι ἄν ὑμῖν δόξῃ, τοῦθ' ἕξειν μοι καλῶς καί συμφερόντως, ὅπως ἕκαστος ὑμῶν χαίρει καί βούλεται, τοῦτον τόν τρόπον φερέτω τήν ψῆφον. [20] {work} {φιλιπποσ} μή θαυμάσῃς, ὦ φίλιππε, δίοτι τοῦ λόγου ποιήσομαι τήν ἀρχήν οὐ τοῦ πρός σέ ῥηθησομένου καί νῦν δειχθήσεσθαι μέλλοντος, ἀλλά τοῦ περί ἀμφιπόλεως γραφέντος. περί οὗ μικρά βούλομαι προειπεῖν, ἵνα δηλώσω καί σοί καί τοῖς ἄλλοις ὡς οὐ δι' ἄγνοιαν οὐδέ διαψευσθείς τῆς ἀρρωστίας τῆς νῦν μοι παρούσης ἐπεθέμην γράφειν τόν πρός σέ λόγον, ἀλλ' εἰκότως καί κατά μικρόν ὑπαχθείς. ὁρῶν γάρ τόν πόλεμον τόν ἐνστάντα σοί καί τῇ πόλει περί ἀμφιπόλεως πολλῶν κακῶν αἴτιον γιγνόμενον, ἐπεχείρησα λέγειν περί τε τῆς πόλεως ταύτης καί τῆς χώρας οὐδέν τῶν αὐτῶν οὔτε τοῖς ὑπό τῶν σῶν ἑταίρων λεγομένοις οὔτε τοῖς ὑπό τῶν ῥητόρων τῶν παρ' ἡμῖν, ἀλλ' ὡς οἷόν τε πλεῖστον ἀφεστῶτα τῆς τούτων διανοίας. οὗτοι μέν γάρ παρώξυνον ἐπί τόν πόλεμον, συναγορεύοντες ταῖς ἐπιθυμίαις ὑμῶν: ἐγώ δέ περί μέν τῶν ἀμφισβητουμένων οὐδέν ἀπεφαινόμην, ὅν δ' ὑπελάμβανον τῶν λόγων εἰρηνικώτατον εἶναι, περί τοῦτον διέτριβον, λέγων ὡς ἀμφότεροι διαμαρτάνετε τῶν πραγμάτων καί σύ μέν πολεμεῖς ὑπέρ τῶν ἡμῖν συμφερόντων, ἡ δέ πόλις ὑπέρ τῆς σῆς δυναστείας: λυσιτελεῖν γάρ σοί μέν ἡμᾶς ἔχειν τήν χώραν ταύτην, τῇ δέ πόλει μηδ' ἐξ ἑνός τρόπου λαβεῖν αὐτήν. καί περί τούτων οὕτως ἐδόκουν διεξιέναι τοῖς ἀκούουσιν ὥστε μηδένα τόν λόγον αὐτῶν μηδέ τήν λέξιν ἐπαινεῖν ὡς ἀκριβῶς καί καθαρῶς ἔχουσαν, ὅπερ εἰώθασί τινες ποιεῖν, ἀλλά τήν ἀληθείαν τῶν πραγμάτων θαυμάζειν καί νομίζειν οὐδαμῶς ἄν ἄλλως παύσασθαι τῆς φιλονικίας ὑμᾶς, πλήν εἰ σύ μέν πεισθείης πλείονος ἀξίαν ἔσεσθαί σοι τήν τῆς πόλεως φιλίαν ἤ τάς προσόδους τάς ἐξ ἀμφιπόλεως γιγνομένας, ἡ δέ πόλις δυνηθείη καταμαθεῖν ὡς χρή τάς μέν τοιαύτας φεύγειν ἀποικίας, αἵτινες τετράκις ἤ πεντάκις ἀπολωλέκασιν τούς ἐμπολιτευθέντας, ζητεῖν δ' ἐκείνους τούς τόπους τούς πόρρω μέν κειμένους τῶν ἄρχειν δυναμένων, ἐγγύς δέ τῶν δουλεύειν εἰθισμένων, εἰς οἷονπερ λακεδαιμόνιον κυρηναίους ἀπῴκισαν: πρός δέ τούτοις, εἰ σύ μέν γνοίης ὅτι λόγῳ παραδούς τήν χώραν ἡμῖν ταύτην αὐτός ἔργῳ κρατήσεις αὐτῆς καί προσέτι τήν εὔνοιαν τήν ἡμετέραν κτήσει: τοσούτους γάρ ὁμήρους λήψει παρ' ἡμῶν τῆς φιλίας, ὅσους περ ἄν ἐποίκους εἰς τήν σήν δυναστείαν ἀποστείλωμεν, τό δέ πλῆθος ἡμῶν εἴ τις διδάξειεν ὡς, ἄν λάβωμεν ἀμφίπολιν, ἀναγκασθησόμεθα τήν αὐτήν εὔνοιαν ἔχειν τοῖς σοῖς πράγμασι διά τούς ἐνταῦθα κατοικοῦντας οἵαν περ εἴχομεν ἀμαδόκῳ τῷ παλαιῷ διά τούς ἐν χερρονήσῳ γεωργοῦντας. τοιούτων δέ πολλῶν λεγομένων ἤλπισαν, ὅσοιπερ ἤκουσαν, διαδοθέντος τοῦ λόγου διαλύσεσθαι τόν πόλεμον ὑμᾶς καί γνωσιμαχήσαντας βουλεύσεσθαί τι κοινόν ἀγαθόν περί ὑμῶν αὐτῶν. εἰ μέν οὖν ἀφρόνως ἤ νοῦν ἐχόντως ταῦτ' ἐδόξαζον, δικαίως ἄν ἐκεῖνοι τήν αἰτίαν ἔχοιεν: ὄντος δ' οὖν ἐμοῦ περί τήν πραγματείαν ταύτην ἔφθητε ποιησάμενοι τήν εἰρήνην πρίν ἐξεργασθῆναι τόν λόγον, σωφρονοῦντες: ὅπως γάρ οὖν πεπρᾶχθαι κρεῖττον ἦν αὐτήν ἤ συνέχεσθαι τοῖς κακοῖς τοῖς διά τόν πόλεμον γιγνομένοις. συνησθείς δέ τοῖς περί τῆς εἰρήνης ψηφισθεῖσιν καί νομίσας οὐ μόνον ἡμῖν ἀλλά καί σοί καί τοῖς ἄλλοις ἕλλησιν ἅπασι συνοίσειν, ἀποστῆσαι μέν τήν ἐμαυτοῦ διάνοιαν τῶν ἐχομένων οὐχ οἷός τ' ἦν, ἀλλ' οὕτω διεκείμην ὥστ' εὐθύς σκοπεῖσθαι πῶς ἄν τά πεπραγμένα παραμείνειεν ἡμῖν καί μή χρόνον ὀλίγον ἡ πόλις ἡμῶν διαλιποῦσα πάλιν ἑτέρων πολέμων ἐπιθυμήσειεν: διεξιών δέ περί τούτων πρός ἐμαυτόν εὕρισκον οὐδαμῶς ἄν ἄλλως αὐτήν ἡσυχίαν ἄγουσαν, πλήν εἰ δόξειεν ταῖς πόλεσιν ταῖς μεγίσταις διαλυσαμέναις τά πρός σφᾶς αὐτάς εἰς τήν ἀσίαν τόν πόλεμον ἐξενεγκεῖν καί τάς πλεονεξίας, ἅς νῦν παρά τῶν ἑλλήνων ἀξιοῦσιν αὑταῖς γίγνεσθαι, ταύτας εἰ παρά τῶν βαρβάρων ποιήσασθαι βουληθεῖεν: ἅπερ ἐν τῷ πανηγυρικῷ λόγῳ τυγχάνω συμβεβουλευκώς. ταῦτα δέ διανοηθείς καί νομίσας οὐδέποτ' ἄν εὑρεθῆναι καλλίω ταύτης ὑπόθεσιν οὐδέ κοινοτέραν οὐδέ μᾶλλον ἅπασιν ἡμῖν συμφέρουσαν, ἐπήρθην πάλιν γράψαι περί αὐτῆς, οὐκ ἀγνοῶν οὐδέν τῶν περί ἐμαυτόν, ἀλλ' εἰδώς μέν τόν λόγον τοῦτον οὐ τῆς ἡλικίας τῆς ἐμῆς δεόμενον ἀλλ' ἀνδρός ἀνθοῦσαν τήν ἀκμήν ἔχοντος καί τήν φύσιν πολύ τῶν ἄλλων διαφέροντος, ὁρῶν δ' ὅτι χαλεπόν ἐστιν περί τήν αὐτήν ὑπόθεσιν δύο λόγους ἀνεκτῶς εἰπεῖν, ἄλλως τε κἄν ὁ πρότερον ἐκδοθείς οὕτως ᾖ γεγραμμένος ὥστε καί τούς βασκαίνοντας ἡμᾶς μιμεῖσθαι καί θαυμάζειν αὐτόν μᾶλλον τῶν καθ' ὑπερβολήν ἐπαινούντων. ἀλλ' ὅμως ἁπάσας ἐγώ ταύτας τάς δυσχερείας ὑπεριδών οὕτως ἐπί γήρως γέγονα φιλότιμος ὥστ' ἠβουλήθην ἅμα τοῖς πρός σέ λεγομένοις καί τοῖς μετ' ἐμοῦ διατρίψασιν ὑποδεῖξαι καί ποιῆσαι φανερόν ὅτι τό μέν ταῖς πανηγύρεσιν ἐνοχλεῖν καί πρός ἅπαντας λέγειν τούς συντρέχοντας ἐν αὐταῖς πρός οὐδένα λέγειν ἐστίν, ἀλλ' ὁμοίως οἱ τοιοῦτοι τῶν λόγων ἄκυροι τυγχάνουσιν ὄντες τοῖς νόμοις καί ταῖς πολιτείαις ταῖς ὑπό τῶν σοφιστῶν γεγραμμέναις, δεῖ δέ τούς βουλομένους μή μάτην φλυαρεῖν, ἀλλά προὔργου τι ποιεῖν καί τούς οἰομένους ἀγαθόν τι κοινόν εὑρηκέναι τούς μέν ἄλλους ἐᾶν πανηγυρίζειν, αὐτούς δ' ὧν εἰσηγοῦνται ποιήσασθαί τινα προστάτην τῶν καί λέγειν καί πράττειν δυναμένων καί δόξαν μεγάλην ἐχόντων, εἴπερ μέλλουσί τινες προσέξειν αὐτοῖς τόν νοῦν. ἅπερ ἐγώ γνούς διαλεχθῆναι σοί προειλόμην, οὐ πρός χάριν ἐκλεξάμενος, καίτοι πρό πολλοῦ ποιησαίμην ἄν σοι κεχαρισμένως εἰπεῖν, ἀλλ' οὐκ ἐπί τούτῳ τήν διάνοιαν ἔσχον. ἀλλά τούς μέν ἄλλους ἑώρων τούς ἐνδόξους τῶν ἀνδρῶν ὑπό πόλεσι καί νόμοις οἰκοῦντας, καί οὐδέν ἐξόν αὐτοῖς ἄλλο πράττειν πλήν τό προσταττόμενον, ἔτι δέ πόλυ καταδεεστέρους ὄντας τῶν ῥηθησομένων πραγμάτων, σοί δέ μόνῳ πολλήν ἐξουσίαν ὑπό τῆς τύχης δεδομένην καί πρέσβεις πέμπειν πρός οὕστινας ἄν βουληθῇς καί δέχεσθαι παρ' ὧν ἄν σοι δοκῇ καί λέγειν ὅ τι ἄν ἡγῇ συμφέρειν, πρός δέ τούτοις καί πλοῦτον καί δύναμιν κεκτημένον ὅσην οὐδείς τῶν ἑλλήνων, ἅ μόνα τῶν ὄντων καί πείθειν καί βιάζεσθαι πέφυκεν: ὧν οἶμαι καί τά ῥηθησόμενα προσδεήσεσθαι. μέλλω γάρ σοι συμβουλεύειν προστῆναι τῆς τε τῶν ἑλλήνων ὁμονοίας καί τῆς ἐπί τούς βαρβάρους στρατείας: ἔστι δέ τό μέν πείθειν πρός τούς ἕλληνας συμφέρον, τό δέ βιάζεσθαι πρός τούς βαρβάρους χρήσιμον. ἡ μέν οὖν περιβολή παντός τοῦ λόγου τοιαύτη τίς ἐστιν. οὐκ ὀκνήσω δέ πρός σέ κατειπεῖν, ἐφ' οἷς ἐλύπησάν τινές με τῶν πλησιασάντων: οἶμαι γάρ ἔσεσθαί τι προὔργου. δηλώσαντος γάρ μου πρός αὐτούς ὅτι μέλλω σοι λόγον πέμπειν οὐκ ἐπίδειξιν ποιησόμενον οὐδ' ἐγκωμιασόμενον τούς πολέμους τούς διά σοῦ γεγενημένους, ἕτεροι γάρ τοῦτο ποιήσουσιν, ἀλλά πειρασόμενόν σε προτρέπειν ἐπί πράξεις οἰκειοτέρας καί καλλίους καί μᾶλλον συμφερούσας ὧν νῦν τυγχάνεις προῃρημένος, οὕτως ἐξεπλάγησαν μή διά τό γῆρας ἐξεστηκώς ὦ τοῦ φρονεῖν ὥστ' ἐτόλμησαν ἐπιπλῆξαί μοι πρότερον οὐκ εἰωθότες τοῦτο ποιεῖν, λέγοντες ὡς ἀτόποις καί λίαν ἀνοήτοις ἐπιχειρῶ πράγμασιν: «ὅστις φιλίππῳ συμβουλεύσοντα λόγον μέλλεις πέμπειν, ὅς εἰ καί πρότερον ἐνόμιζεν αὑτόν εἶναί τινος πρός τό φρονεῖν καταδεέστερον, νῦν διά τό μέγεθος τῶν συμβεβηκότων οὐκ ἔστιν ὅπως οὐκ οἴεται βέλτιον δύνασθαι βουλεύεσθαι τῶν ἄλλων. ἔπειτα καί μακεδόνων ἔχει περί αὑτόν τούς σπουδαιοτάτους, οὕς εἰκός, εἰ καί περί τῶν ἄλλων ἀπείρως ἔχουσιν, τό γε συμφέρον ἐκείνῳ μᾶλλον ἤ σέ γιγνώσκειν. ἔτι καί τῶν ἑλλήνων πολλούς ἄν ἴδοις ἐκεῖ κατοικοῦντας, οὐκ ἀδόξους ἄνδρας οὐδ' ἀνοήτους, ἀλλ' οἷς ἐκεῖνος ἀνακοινούμενος οὐκ ἐλάττω τήν βασιλείαν πεποίηκεν, ἀλλ' εὐχῆς ἄξια διαπέπρακται. τί γάρ ἐλλέλοιπεν; οὐ θετταλούς μέν τούς πρότερον ἐπάρχοντας μακεδονίας οὕτως οἰκείως πρός αὑτόν διακεῖσθαι πεποίηκεν ὥσθ' ἑκάστους αὐτῶν μᾶλλον ἐκείνῳ πιστεύειν ἤ τοῖς συμπολιτευομένοις; τῶν δέ πόλεων τῶν περί τόν τόπον ἐκεῖνον τάς μέν ταῖς εὐεργεσίαις πρός τήν αὑτοῦ συμμαχίαν προσῆκται, τάς δέ σφόδρα λυπούσας αὐτόν ἀναστάτους πεποίηκεν; μάγνητας δέ καί περραιβούς καί παίονας κατέστραπται καί πάντας ὑπηκόους αὐτός εἴληφεν; τοῦ δ' ἰλλυριῶν πλήθους πλήν τῶν παρά τόν ἀδρίαν οἰκούντων ἐγκρατής καί κύριος γέγονεν; ἁπάσης δέ τῆς θρᾴκης οὕς ἠβουλήθη δεσπότας κατέστησεν; τόν δή τοσαῦτα καί τηλικαῦτα διαπεπραγμένον οὐκ οἴει πολλήν μωρίαν καταγνώσεσθαι τοῦ πέμψαντος τό βιβλίον καί πολύ διεψεῦσθαι νομιεῖν τῆς τε τῶν λόγων δυνάμεως καί τῆς αὑτοῦ διανοίας;» ταῦτ' ἀκούσας ὡς μέν τό πρῶτον ἐξεπλάγην καί πάλιν ὡς ἀναλαβών ἐμαυτόν ἀντεῖπον πρός ἕκαστον τῶν ῥηθέντων, παραλείψω, μή καί δόξω τισίν λίαν ἀγαπᾶν εἰ χαριέντως αὐτούς ἠμυνάμην: λυπήσας δ' οὖν μετρίως, ὡς ἐμαυτόν ἔπειθον, τούς ἐπιπλῆξαί μοι τολμήσαντας, τελευτῶν ὑπεσχόμην μόνοις αὐτοῖς τόν λόγον τῶν ἐν τῇ πόλει δείξειν καί ποιήσειν οὐδέν ἄλλο περί αὐτοῦ πλήν ὅ τι ἄν ἐκείνοις δόξῃ. τούτων ἀκούσαντες ἀπῆλθον, οὐκ οἶδ' ὅπως τήν διάνοιαν ἔχοντες. πλήν οὐ πολλαῖς ἡμέραις ὕστερον ἐπιτελεσθέντος τοῦ λόγου καί δειχθέντος αὐτοῖς τοσοῦτον μετέπεσον ὥστ' ᾐσχύνοντο μέν ἐφ' οἷς ἐθρασύναντο, μετέμελεν δ' αὐτοῖς ἁπάντων τῶν εἰρημένων, ὡμολόγουν δέ μηδενός πώποτε τοσοῦτον πράγματος διαμαρτεῖν, ἔσπευδον δέ μᾶλλον ἠγώ πεμφθῆναί σοι τόν λόγον τοῦτον, ἔλεγον δ' ὡς ἐλπίζουσιν οὐ μόνον σέ καί τήν πόλιν ἕξειν μοι χάριν ὑπέρ τῶν εἰρημένων ἀλλά καί τούς ἕλληνας ἅπαντας. τούτου δ' ἕνεκά σοι ταῦτα διῆλθον, ἵν' ἄν τί σοι φανῇ τῶν ἐν ἀρχῇ λεγομένων ἤ μή πιστόν ἤ μή δυνατόν ἤ μή πρέπον σοι πράττειν, μή δυσχεράνας ἀποστῇς τῶν λοιπῶν μηδέ πάθῃς ταὐτόν τοῖς ἐπιτηδείοις τοῖς ἐμοῖς, ἀλλ' ἐπιμείνῃς ἡσυχάζουσαν ἔχων τήν διάνοιαν, ἕως ἄν διά τέλους ἀκούσῃς ἁπάντων τῶν λεγομένων. οἶμαι γάρ ἐρεῖν τι τῶν δεόντων καί τῶν σοί συμφερόντων. καίτοι μ' οὐ λέληθεν, ὅσον διαφέρουσιν τῶν λόγων εἰς τό πείθειν οἱ λεγόμενοι τῶν ἀναγιγνωσκομένων, οὐδ' ὅτι πάντες ὑπειλήφασιν τούς μέν περί σπουδαίων πραγμάτων καί κατεπειγόντων ῥητορεύεσθαι, τούς δέ πρός ἐπίδειξιν καί πρός ἐργολαβίαν γεγράφθαι. καί ταῦτ' οὐκ ἀλόγως ἐγνώκασιν: ἐπειδάν γάρ ὁ λόγος ἀποστερηθῇ τῆς τε δόξης τῆς τοῦ λέγοντος καί τῆς φωνῆς καί τῶν μεταβολῶν τῶν ἐν ταῖς ῥητορείαις γιγνομένων, ἔτι δέ τῶν καιρῶν καί τῆς σπουδῆς τῆς περί τήν πρᾶξιν, καί μηδέν ᾖ τό συναγωνιζόμενον καί συμπεῖθον, ἀλλά τῶν μέν προειρημένων ἁπάντων ἔρημος γένηται καί γυμνός, ἀναγιγνώσκῃ δέ τις αὐτόν ἀπιθάνως καί μηδέν ἦθος ἐνσημαινόμενος ἀλλ' ὥσπερ ἀπαριθμῶν, εἰκότως, οἶμαι, φαῦλος εἶναι δοκεῖ τοῖς ἀκούουσιν. ἅπερ καί τόν νῦν ἐπιδεικνύμενον μάλιστ' ἄν βλάψειεν καί φαυλότερον φαίνεσθαι ποιήσειεν: οὐδέ γάρ ταῖς περί τήν λέξιν εὐρυθμίαις καί ποικιλίαις κεκοσμήκαμεν αὐτόν, αἷς αὐτός τε νεώτερος ὤν ἐχρώμην καί τοῖς ἄλλοις ὑπέδειξα, δι' ὧν τούς λόγους ἡδίους ἄν ἅμα καί πιστοτέρους ποιοῖεν. ὧν οὐδέν ἔτι δύναμαι διά τήν ἡλικίαν, ἀλλ' ἀπόχρη μοι τοσοῦτον, ἤν αὐτάς τάς πράξεις ἁπλῶς δυνηθῶ διελθεῖν. ἡγοῦμαι δέ καί σοί προσήκειν ἁπάντων τῶν ἄλλων ἀμελήσαντι ταύταις μόναις προσέχειν τόν νοῦν. οὕτω δ' ἄν ἀκριβέστατα καί κάλλιστα θεωρήσειας εἴ τι τυγχάνομεν λέγοντες, ἤν τάς μέν δυσχερείας τάς περί τούς σοφιστάς καί τούς ἀναγιγνωσκομένους τῶν λόγων ἀφέλῃς, ἀναλαμβάνων δ' ἕκαστον αὐτῶν εἰς τήν διάνοιαν ἐξετάζῃς, μή πάρεργον ποιούμενος μηδέ μετά ῥᾳθυμίας ἀλλά μετά λογισμοῦ καί φιλοσοφίας, ἧς καί σέ μετεσχηκέναι φασίν. μετά γάρ τούτων σκοπούμενος μᾶλλον ἤ μετά τῆς τῶν πολλῶν δόξης ἄμεινον ἄν βουλεύσαιο περί αὐτῶν. ἅ μέν οὖν ἐβουλόμην μοι προειρῆσθαι, ταῦτ' ἐστίν. περί δ' αὐτῶν τῶν πραγμάτων ἤδη ποιήσομαι τούς λόγους. φημί γάρ χρῆναί σε τῶν μέν ἰδίων μηδενός ἀμελῆσαι, πειραθῆναι δέ διαλλάξαι τήν τε πόλιν τήν ἀργείων καί τήν λακεδαιμονίων καί τήν θηβαίων καί τήν ἡμετέραν. ἤν γάρ ταύτας συστῆσαι δυνηθῇς, οὐ χαλεπῶς καί τάς ἄλλας ὁμονοεῖν ποιήσεις. ἅπασαι γάρ εἰσιν ὑπό ταῖς εἰρημέναις καί καταφεύγουσιν, ὅταν φοβηθῶσιν, ἐφ' ἥν ἄν τύχωσιν τούτων, καί τάς βοηθείας ἐντεῦθεν λαμβάνουσιν. ὥστ' ἄν τέτταρας μόνον πόλεις εὖ φρονεῖν πείσῃς, καί τάς ἄλλας πολλῶν κακῶν ἀπαλλάξεις. γνοίης δ' ἄν ὡς οὐδεμιᾶς σοι προσήκει τούτων ὀλιγωρεῖν, ἤν ἀνενέγκῃς αὐτῶν τάς πράξεις ἐπί τούς σαυτοῦ προγόνους: εὑρήσεις γάρ ἑκάστῃ πολλήν φιλίαν πρός ὑμᾶς καί μεγάλας εὐεργεσίας ὑπαρχούσας. ἄργος μέν γάρ ἐστίν σοι πατρίς, ἧς δίκαιον τοσαύτην σε ποιεῖσθαι πρόνοιαν ὅσην περ τῶν γονέων τῶν σαυτοῦ: θηβαῖοι δέ τόν ἀρχηγόν τοῦ γένους ὑμῶν τιμῶσιν καί ταῖς προσόδοις καί ταῖς θυσίαις μᾶλλον ἤ τούς θεούς τούς ἄλλους: λακεδαιμόνιοι δέ τοῖς ἀπ' ἐκείνου γεγονόσιν καί τήν βασιλείαν καί τήν ἡγεμονίαν εἰς ἅπαντα τόν χρόνον δεδώκασιν: τήν δέ πόλιν τήν ἡμετέραν φασίν, οἷσπερ περί τῶν παλαιῶν πιστεύομεν, ἡρακλεῖ μέν συναιτίαν γενέσθαι τῆς ἀθανασίας _ὅν δέ τρόπον, σοί μέν αὖθις πυθέσθαι ῥᾴδιον, ἐμοί δέ νῦν εἰπεῖν οὐ καιρός_τοῖς δέ παισί τοῖς ἐκείνου τῆς σωτηρίας. μόνη γάρ ὑποστᾶσα τούς μεγίστους κινδύνους πρός τήν εὐρυσθέως δύναμιν ἐκεῖνόν τε τῆς μεγίστης ὕβρεως ἔπαυσεν καί τούς παῖδας τῶν φόβων τῶν ἀεί παραγιγνομένων αὐτοῖς ἀπήλλαξεν. ὑπέρ ὧν οὐ μόνον τούς τότε σωθέντας δίκαιον ἦν ἡμῖν χάριν ἔχειν, ἀλλά καί τούς νῦν ὄντας: διά γάρ ἡμᾶς καί ζῶσι καί τῶν ὑπαρχόντων ἀγαθῶν ἀπολαύουσι: μή γάρ σωθέντων ἐκείνων οὐδέ γενέσθαι τό παράπαν ὑπῆρχεν αὐτοῖς. τοιούτων οὖν ἁπασῶν τῶν πόλεων γεγενημένων ἔδει μέν μηδέποτέ σοι μηδέ πρός μίαν αὐτῶν γενέσθαι διαφοράν. ἀλλά γάρ ἅπαντες πλείω πεφύκαμεν ἐξαμαρτάνειν ἤ κατορθοῦν. ὥστε τά μέν πρότερον γεγενημένα κοινά θεῖναι δίκαιόν ἐστιν, εἰς δέ τόν ἐπίλοιπον χρόνον φυλακτέον ὅπως μηδέν συμβήσεταί σοι τοιοῦτον, καί σκεπτέον τί ἄν ἀγαθόν αὐτάς ἐργασάμενος φανείης ἄξια καί σαυτοῦ καί τῶν ἐκείναις πεπραγμένων πεποιηκώς. ἔχεις δέ καιρόν: ἀποδιδόντα γάρ σε χάριν ὧν ὤφειλες, ὑπολήψονται διά τό πλῆθος τοῦ χρόνου τοῦ μεταξύ προϋπάρχειν τῶν εὐεργεσιῶν. καλόν δ' ἐστίν δοκεῖν μέν τάς μεγίστας τῶν πόλεων εὖ ποιεῖν, μηδέν δ' ἧττον ἑαυτόν ἤ 'κείνας ὠφελεῖν. χωρίς δέ τούτων εἰ πρός τινας αὐτῶν ἀηδές τί σοι συμβέβηκεν, ἅπαντα ταῦτα διαλύσεις: αἱ γάρ ἐν τοῖς παροῦσι καιροῖς εὐεργεσίαι λήθην ἐμποιοῦσι τῶν πρότερον [ὑμῖν] εἰς ἀλλήλους πεπλημμελημένων. ἀλλά μήν κἀκεῖνο φανερόν, ὅτι πάντες ἄνθρωποι τούτων πλείστην μνείαν ἔχουσιν ὑφ' ὧν ἄν ἐν ταῖς συμφοραῖς εὖ πάθωσιν. ὁρᾷς δ' ὡς τεταλαιπώρηνται διά τόν πόλεμον καί ὡς παραπλησίως ἔχουσιν τοῖς ἰδίᾳ μαχομένοις. καί γάρ ἐκείνους αὐξανομένης τῆς ὀργῆς οὐδείς ἄν διαλλάξειεν: ἐπήν δέ κακῶς ἀλλήλους διαθῶσιν, οὐδενός διαλύοντος αὐτοί διέστησαν. ὅπερ οἶμαι καί ταύτας ποιήσειν, ἤν μή σύ πρότερον αὐτῶν ἐπιμεληθῇς. τάχ' οὖν ἄν τις ἐνστῆναι τοῖς εἰρημένοις τολμήσειεν, λέγων ὡς ἐπιχειρῶ σε πείθειν ἀδυνάτοις ἐπιτίθεσθαι πράγμασιν: οὔτε γάρ ἀργείους φίλους ἄν ποτε γενέσθαι λακεδαιμονίοις οὔτε λακεδαιμονίους θηβαίοις οὔθ' ὅλως τούς εἰθισμένους ἅπαντα τόν χρόνον πλεονεκτεῖν οὐδέποτ' ἄν ἰσομοιρῆσαι πρός ἀλλήλους. ἐγώ δ' ὅτε μέν ἡ πόλις ἡμῶν ἐν τοῖς ἕλλησιν ἐδυνάστευεν καί πάλιν ἡ λακεδαιμονίων, οὐδέν ἄν ἡγοῦμαι περανθῆναι τούτων: ῥᾳδίως γάρ ἄν ἑκατέραν ἐμποδών γενέσθαι τοῖς πραττομένοις: νῦν δ' οὐχ ὁμοίως ἔγνωκα περί αὐτῶν. οἶδα γάρ ἁπάσας ὡμαλισμένας ὑπό τῶν συμφορῶν, ὥσθ' ἡγοῦμαι πολύ μᾶλλον αὐτάς αἱρήσεσθαι τάς ἐκ τῆς ὁμονοίας ὠφελείας ἤ τάς ἐκ τῶν τότε πραττομένων πλεονεξίας. ἔπειτα τῶν μέν ἄλλων ὁμολογῶ μηδέν' ἄν δυνηθῆναι διαλλάξαι τάς πόλεις ταύτας, σοί δ' οὐδέν τῶν τοιούτων ἐστίν χαλεπόν. ὁρῶ γάρ σε τῶν τοῖς ἄλλοις ἀνελπίστων δοκούντων εἶναι καί παραδόξων πολλά διαπεπραγμένον, ὥστ' οὐδέν ἄτοπον εἰ καί ταῦτα μόνος συστῆσαι δυνηθείης. χρή δέ τούς μέγα φρονοῦντας καί τούς διαφέροντας μή τοῖς τοιούτοις ἐπιχειρεῖν ἅ καί τῶν τυχόντων ἄν τις καταπράξειεν, ἀλλ' ἐκείνοις οἷς μηδείς ἄν ἄλλος ἐπιχειρήσειε πλήν τῶν ὁμοίαν σοί καί τήν φύσιν καί τήν δύναμιν ἐχόντων. θαυμάζω δέ τῶν ἡγουμένων ἀδύνατον εἶναι πραχθῆναί τι τούτων, εἰ μήτ' αὐτοί τυγχάνουσιν εἰδότες μήθ' ἑτέρων ἀκηκόασιν ὅτι πολλοί δή πόλεμοι καί δεινοί γεγόνασιν, οὕς οἱ διαλυσάμενοι μεγάλων ἀγαθῶν ἀλλήλοις αἴτιοι κατέστησαν. τίς γάρ ἄν ὑπερβολή γένοιτο τῆς ἔχθρας τῆς πρός ξέρξην τοῖς ἕλλησι γενομένης; οὗ τήν φιλίαν ἅπαντες ἴσασιν ἡμᾶς τε καί λακεδαιμονίους μᾶλλον ἀγαπήσαντας ἤ τῶν συγκατασκευασάντων ἑκατέροις ἡμῶν τήν ἀρχήν. καί τί δεῖ λέγειν τά παλαιά καί τά πρός τούς βαρβάρους; ἀλλ' εἴ τις ἀθρήσειε καί σκέψαιτο τάς τῶν ἑλλήνων συμφοράς, οὐδέν ἄν μέρος οὖσαι φανεῖεν τῶν διά θηβαίους καί λακεδαιμονίους ἡμῖν γεγενημένων. ἀλλ' οὐδέν ἧττον λακεδαιμονίων τε στρατευσάντων ἐπί θηβαίους καί βουλομένων λυμήνασθαι τήν βοιωτίαν καί διοικίσαι τάς πόλεις βοηθήσαντες ἡμεῖς ἐμποδών ἐγενόμεθα ταῖς ἐκείνων ἐπιθυμίαις: καί πάλιν μεταπεσούσης τῆς τύχης καί θηβαίων καί πελοποννησίων ἁπάντων ἐπιχειρησάντων ἀνάστατον ποιῆσαι τήν σπάρτην, ἡμεῖς καί πρός ἐκείνους μόνοι τῶν ἑλλήνων ποιησάμενοι συμμαχίαν συναίτιοι τῆς σωτηρίας αὐτοῖς κατέστημεν. πολλῆς οὖν ἀνοίας ἄν εἴη μεστός, εἴ τις ὁρῶν τηλικαύτας μεταβολάς γιγνομένας καί τάς πόλεις μήτ' ἔχθρας μήθ' ὅρκων μήτ' ἄλλου μηδενός φροντιζούσας πλήν ὅ τι ἄν ὑπολάβωσιν ὠφέλιμον αὑταῖς εἶναι, τοῦτο δέ στεργούσας μόνον καί πᾶσαν τήν σπουδήν περί τούτου ποιουμένας, μή καί νῦν νομίζοι τήν αὐτήν γνώμην ἕξειν αὐτάς, ἄλλως τε καί σοῦ μέν ἐπιστατοῦντος ταῖς διαλλαγαῖς, τοῦ δέ συμφέροντος πείθοντος, τῶν δέ παρόντων κακῶν ἀναγκαζόντων. ἐγώ μέν γάρ οἶμαι τούτων σοι συναγωνιζομένων ἅπαντα γενήσεσθαι κατά τρόπον. ἡγοῦμαι δ' οὕτως ἄν σε μάλιστα καταμαθεῖν εἴτ' εἰρηνικῶς εἴτε πολεμικῶς αἱ πόλεις αὗται πρός ἀλλήλας ἔχουσιν, εἰ διεξέλθοιμεν μήτε παντάπασιν ἁπλῶς μήτε λίαν ἀκριβῶς τά μέγιστα τῶν παρόντων αὐταῖς, καί πρῶτον μέν σκεψαίμεθα τά λακεδαιμονίων. οὗτοι γάρ ἄρχοντες τῶν ἑλλήνων, οὐ πολύς χρόνος ἐξ οὗ, καί κατά γῆν καί κατά θάλατταν, εἰς τοσαύτην μεταβολήν ἦλθον, ἐπειδή τήν μάχην ἡττήθησαν τήν ἐν λεύκτροις, ὥστ' ἀπεστερήθησαν μέν τῆς ἐν τοῖς ἕλλησι δυναστείας, τοιούτους δ' ἄνδρας ἀπώλεσαν σφῶν αὐτῶν, οἵ προῃροῦντο τεθνάναι μᾶλλον ἤ ζῆν ἡττηθέντες ὧν πρότερον ἐδέσποζον. πρός δέ τούτοις ἐπεῖδον πελοποννησίους ἅπαντας τούς πρότερον μεθ' αὑτῶν ἐπί τούς ἄλλους ἀκολουθοῦντας, τούτους μετά θηβαίων εἰς τήν αὑτῶν εἰσβαλόντας, πρός οὕς ἠναγκάσθησαν διακινδυνεύειν οὐκ ἐν τῇ χώρᾳ περί τῶν καρπῶν, ἀλλ' ἐν μέση τῇ πόλει πρός αὐτοῖς τοῖς ἀρχείοις περί παίδων καί γυναικῶν τοιοῦτον κίνδυνον, ὅν μή κατορθώσαντες μέν εὐθύς ἀπώλλυντο, νικήσαντες δ' οὐδέν μᾶλλον ἀπηλλαγμένοι τῶν κακῶν εἰσιν, ἀλλά πολεμοῦνται μέν ὑπό τῶν τήν χώραν αὐτῶν περιοικούντων, ἀπιστοῦνται δ' ὑφ' ἁπάντων πελοποννησίων, μισοῦνται δ' ὑπό τοῦ πλήθους τῶν ἑλλήνων, ἄγονται δέ καί φέρονται καί τῆς νυκτός καί τῆς ἡμέρας ὑπό τῶν οἰκετῶν τῶν σφετέρων αὐτῶν, οὐδεμίαν δ' ἡμέραν διαλείπουσιν ἤ στρατεύοντες ἐπί τινας ἤ μαχόμενοι πρός τινας ἤ βοηθοῦντες τοῖς ἀπολλυμένοις αὑτῶν. τό δέ μέγιστον τῶν κακῶν: δεδιότες γάρ διατελοῦσιν μή θηβαῖοι διαλυσάμενοι τά πρός φωκέας πάλιν ἐπανελθόντες μείζοσιν αὐτούς συμφοραῖς περιβάλωσιν τῶν πρότερον γεγενημένων. καίτοι πῶς οὐ χρή νομίζειν τούς οὕτω διακειμένους ἀσμένους ἄν ἰδεῖν ἐπιστατοῦντα τῆς εἰρήνης ἀξιόχρεων ἄνδρα καί δυνάμενον διαλῦσαι τούς ἐνεστῶτας πολέμους αὐτοῖς; ἀργείους τοίνυν ἴδοις ἄν τά μέν παραπλησίως τοῖς εἰρημένοις πράττοντας, τά δέ χεῖρον τούτων ἔχοντας: πολεμοῦσιν μέν γάρ, ἐξ οὗπερ τήν πόλιν οἰκοῦσιν, πρός τούς ὁμόρους, ὥσπερ λακεδαιμόνιοι, τοσοῦτον δέ διαφέρουσιν ὅσον ἐκεῖνοι μέν πρός ἥττους αὑτῶν, οὗτοι δέ πρός κρείττους: ὅ πάντες ἄν ὁμολογήσειαν μέγιστον εἶναι τῶν κακῶν. οὕτω δέ τά περί τόν πόλεμον ἀτυχοῦσιν, ὥστ' ὀλίγου δεῖν καθ' ἕκαστον τόν ἐνιαυτόν τεμνομένην καί πορθουμένην τήν αὑτῶν χώραν περιορῶσιν. ὅ δέ πάντων δεινότατον: ὅταν γάρ οἱ πολέμιοι διαλίπωσιν κακῶς αὐτούς ποιοῦντες, αὐτοί τούς ἐνδοξοτάτους καί πλουσιωτάτους τῶν πολιτῶν ἀπολλύουσιν, καί ταῦτα δρῶντες οὕτω χαίρουσιν ὡς οὐδένες ἄλλοι τούς πολεμίους ἀποκτείνοντες. αἴτιον δ' ἐστί τοῦ ταραχωδῶς αὐτούς ζῆν οὕτως οὐδέν ἄλλο πλήν ὁ πόλεμος: ὅν ἤν διαλύσῃς, οὐ μόνον αὐτούς τούτων ἀπαλλάξεις, ἀλλά καί περί τῶν ἄλλων ἄμεινον βουλεύεσθαι ποιήσεις. ἀλλά μήν τά περί θηβαίους οὐδέ σέ λέληθεν. καλλίστην γάρ μάχην νικήσαντες καί δόξαν ἐξ αὐτῆς μεγίστην λαβόντες, διά τό μή καλῶς χρῆσθαι ταῖς εὐτυχίαις οὐδέν βέλτιον πράττουσιν τῶν ἡττηθέντων καί δυστυχησάντων. οὐ γάρ ἔφθασαν τῶν ἐχθρῶν κρατήσαντες, καί πάντων ἀμελήσαντες ἠνώχλουν μέν ταῖς πόλεσι ταῖς ἐν πελοποννήσῳ, θετταλίαν δ' ἐτόλμων καταδουλοῦσθαι, μεγαρεῦσι δ' ὁμόροις οὖσιν ἠπείλουν, τήν δ' ἡμετέραν πόλιν μέρος τι τῆς χῶρας ἀπεστέρουν, εὔβοιαν δ' ἐπόρθουν, εἰς βυζάντιον δέ τριήρεις ἐξέπεμπον, ὡς καί γῆς καί θαλάττης ἄρξοντες. τελευτῶντες δέ πρός φωκέας πόλεμον ἐξήνεγκαν ὡς τῶν τε πόλεων ἐν ὀλίγῳ χρόνῳ κρατήσοντες, τόν τε τόπον ἅπαντα τόν περιέχοντα κατασχήσοντες, τῶν τε χρημάτων τῶν ἐν δελφοῖς περιγενησόμενοι ταῖς ἐκ τῶν ἰδίων δαπάναις. ὧν οὐδέν αὐτοῖς ἀποβέβηκεν, ἀλλ' ἀντί μέν τοῦ λαβεῖν τάς φωκέων πόλεις τάς αὑτῶν ἀπολωλέκασιν, εἰσβάλλοντες δ' εἰς τήν τῶν πολεμίων ἐλάττω κακά ποιοῦσιν ἐκείνους ἤ πάσχουσιν ἀπιόντες εἰς τήν αὑτῶν: ἐν μέν γάρ τῇ φωκίδι τῶν μισθοφόρων τινάς ἀποκτείνουσιν οἷς λυσιτελεῖ τεθνάναι μᾶλλον ἤ ζῆν, ἀναχωροῦντες δέ τούς ἐνδοξοτάτους αὑτῶν καί μάλιστα τολμῶντας ὑπέρ τῆς πατρίδος ἀποθνῄσκειν ἀπολλύουσιν. εἰς τοῦτο δ' αὐτῶν τά πράγματα περιέστηκεν, ὥστ' ἐλπίσαντες ἅπαντας τούς ἕλληνας ὑφ' αὑτοῖς ἔσεσθαι νῦν ἐν σοί τάς ἐλπίδας ἔχουσι τῆς αὑτῶν σωτηρίας. ὥστ' οἶμαι καί τούτους ταχέως ποιήσειν ὅ τι ἄν σύ κελεύῃς καί συμβουλεύῃς. λοιπόν δ' ἄν ἦν ἡμῖν ἔτι περί τῆς πόλεως διαλεχθῆναι τῆς ἡμετέρας, εἰ μή προτέρα τῶν ἄλλων εὖ φρονήσασα τήν εἰρήνην ἐπεποίητο. νῦν δ' αὐτήν οἶμαι καί συναγωνιεῖσθαι τοῖς ὑπό σοῦ πραττομένοις, ἄλλως τε κἄν δυνηθῇ συνιδεῖν ὅτι ταῦτα διοικεῖς πρό τῆς ἐπί τόν βάρβαρον στρατείας. ὡς μέν οὖν οὐκ ἀδύνατόν ἐστί σοι συστῆσαι τάς πόλεις ταύτας, ἐκ τῶν εἰρημένων ἡγοῦμαί σοι γεγενῆσθαι φανερόν: ἔτι τοίνυν ὡς καί ῥᾳδίως ταῦτα πράξεις, ἐκ πολλῶν παραδειγμάτων οἶμαί σε γνῶναι ποιήσειν. ἤν γάρ φανῶσιν ἕτεροί τινες τῶν προγεγενημένων μή καλλίοσι μέν μηδ' ὁσιωτέροις ὧν ἡμεῖς συμβεβουλεύκαμεν ἐπιχειρήσαντες, μείζω δέ καί δυσκολώτερα τούτων ἐπιτελέσαντες, τί λοιπόν ἔσται τοῖς ἀντιλέγουσιν ὡς οὐ θᾶττον σύ τά ῥᾴω πράξεις ἤ 'κεῖνοι τά χαλεπώτερα; σκέψαι δέ πρῶτον τά περί ἀλκιβιάδην. ἐκεῖνος γάρ φυγών παρ' ἡμῶν καί τούς ἄλλους ὁρῶν τούς πρό αὑτοῦ ταύτῃ τῇ συμφορᾷ κεχρημένους ἐπτηχότας διά τό μέγεθος τό τῆς πόλεως, οὐ τήν αὐτήν γνώμην ἔσχεν ἐκείνοις, ἀλλ' οἰηθείς πειρατέον εἶναι βίᾳ κατελθεῖν προείλετο πολεμεῖν πρός αὐτήν. καθ' ἕκαστον μέν οὖν τῶν τότε γενομένων εἴ τις λέγειν ἐπιχειρήσειεν, οὔτ' ἄν διελθεῖν ἀκριβῶς δύναιτο, πρός τε τό παρόν ἴσως ἄν ἐνοχλήσειεν: εἰς τοσαύτην δέ ταραχήν κατέστησεν οὐ μόνον τήν πόλιν, ἀλλά καί λακεδαιμονίους καί τούς ἄλλους ἕλληνας, ὥσθ' ἡμᾶς μέν παθεῖν ἅ πάντες ἴσασιν, τούς δ' ἄλλους τηλικούτοις κακοῖς περιπεσεῖν ὥστε μηδέπω νῦν ἐξιτήλους εἶναι τάς συμφοράς τάς δι' ἐκεῖνον τόν πόλεμον ἐν ταῖς πόλεσιν ἐγγεγενημένας, λακεδαιμονίους δέ τούς τότε δόξαντας εὐτυχεῖν εἰς τάς νῦν ἀτυχίας δι' ἀλκιβιάδην καθεστάναι: πεισθέντες γάρ ὑπ' αὐτοῦ τῆς κατά θάλατταν δυνάμεως ἐπιθυμῆσαι, καί τήν κατά γῆν ἡγεμονίαν ἀπώλεσαν, ὥστ' εἴ τις φαίη τότε τήν ἀρχήν αὐτοῖς γίγνεσθαι τῶν παρόντων κακῶν ὅτε τήν ἀρχήν τῆς θαλάττης ἐλάμβανον, οὐκ ἄν ἐξελεγχθείη ψευδόμενος. ἐκεῖνος μέν οὖν τηλικούτων κακῶν αἴτιος γενόμενος κατῆλθεν εἰς τήν πόλιν, μεγάλης μέν δόξης τυχών, οὐ μήν ἐπαινούμενος ὑφ' ἁπάντων. κόνων δ' οὐ πολλοῖς ἔτεσιν ὕστερον ἀντίστροφα τούτων ἔπραξεν. ἀτυχήσας γάρ ἐν τῇ ναυμαχίᾳ τῇ περί ἑλλήσποντον οὐ δι' αὐτόν ἀλλά διά τούς συνάρχοντας οἴκαδε μέν ἀφικέσθαι κατῃσχύνθη, πλεύσας δ' εἰς κύπρον χρόνον μέν τινα περί τήν τῶν ἰδίων ἐπιμέλειαν διέτριβεν, αἰσθόμενος δ' ἀγησίλαον μετά πολλῆς δυνάμεως εἰς τήν ἀσίαν διαβεβηκότα καί πορθοῦντα τήν χώραν οὕτω μεγ' ἐφρόνησεν, ὥστ' ἀφορμήν οὐδεμίαν ἄλλην ἔχων πλήν τό σῶμα καί τήν διάνοιαν ἤλπισεν λακεδαιμονίους καταπολεμήσειν ἄρχοντας τῶν ἑλλήνων καί κατά γῆν καί κατά θάλατταν, καί ταῦτα πέμπων ὡς τούς βασιλέως στρατηγούς ὑπισχνεῖτο ποιήσειν. καί τί δεῖ τά πλείω λέγειν; συστάντος γάρ αὐτῷ ναυτικοῦ περί ῥόδον καί νικήσας τῇ ναυμαχίᾳ λακεδαιμονίους μέν ἐξέβαλεν ἐκ τῆς ἀρχῆς, τούς δ' ἕλληνας ἠλευθέρωσεν, οὐ μόνον δέ τά τείχη τῆς πατρίδος ἀνώρθωσεν, ἀλλά καί τήν πόλιν εἰς τήν αὐτήν δόξαν προήγαγεν ἐξ ἧσπερ ἐξέπεσεν. καίτοι τίς ἄν προσεδόκησεν ὑπ' ἀνδρός οὕτω ταπεινῶς πράξαντος ἀναστραφήσεσθαι τά τῆς ἑλλάδος πράγματα καί τάς μέν ἀτιμωθήσεσθαι, τάς δ' ἐπιπολάσειν τῶν ἑλληνίδων πόλεων; διονύσιος τοίνυν_βούλομαι γάρ ἐκ πολλῶν σε πεισθῆναι ῥᾳδίαν εἶναι τήν πρᾶξιν ἐφ' ἥν σε τυγχάνω παρακαλῶν_πολλοστός ὤν συρακοσίων καί τῷ γένει καί τῇ δόξῃ καί τοῖς ἄλλοις ἅπασιν, ἐπιθυμήσας μοναρχίας ἀλόγως καί μανικῶς καί τολμήσας ἅπαντα πράττειν τά φέροντα πρός τήν δύναμιν ταύτην, κατέσχε μέν συρακούσας, ἁπάσας δέ τάς ἐν σικελίᾳ πόλεις, ὅσαι περ ἦσαν ἑλληνίδες, κατεστρέψατο, τηλικαύτην δέ δύναμιν περιεβάλετο καί πεζήν καί ναυτικήν ὅσην οὐδείς ἀνήρ τῶν πρό ἐκείνου γενομένων. ἔτι τοίνυν κῦρος, ἵνα μνησθῶμεν καί περί τῶν βαρβάρων, ἐκτεθείς μέν ὑπό τῆς μητρός εἰς τήν ὁδόν, ἀναιρεθείς δ' ὑπό περσίδος γυναικός, εἰς τοσαύτην ἦλθεν μεταβολήν ὥσθ' ἁπάσης τῆς ἀσίας γενέσθαι δεσπότης. ὅπου δ' ἀλκιβιάδης μέν φυγάς ὤν, κόνων δέ δεδυστυχηκώς, διονύσιος δ' οὐκ ἔνδοξος ὤν, κῦρος δ' οὕτως οἰκτρᾶς αὐτῷ τῆς ἐξ ἀρχῆς γενέσεως ὑπαρξάσης, εἰς τοσοῦτον προῆλθον καί τηλικαῦτα διεπράξαντο, πῶς οὐ σέ γε χρή προσδοκᾶν, τόν ἐκ τοιούτων μέν γεγονότα, μακεδονίας δέ βασιλεύοντα, τοσούτων δέ κύριον ὄντα, ῥᾳδίως τά προειρημένα συστήσειν; σκέψαι δ' ὡς ἄξιόν ἐστιν τοῖς τοιούτοις τῶν ἔργων μάλιστ' ἐπιχειρεῖν, ἐν οἷς κατορθώσας μέν ἐνάμιλλον τήν σαυτοῦ δόξαν καταστήσεις τοῖς πρωτεύσασιν, διαμαρτών δέ τῆς προσδοκίας ἀλλ' οὖν τήν γ' εὔνοιαν κτήσει τήν παρά τῶν ἑλλήνων, ἥν πόλυ κάλλιόν ἐστιν λαβεῖν ἤ πολλάς πόλεις τῶν ἑλληνίδων κατά κράτος ἑλεῖν: τά μέν γάρ τοιαῦτα τῶν ἔργων φθόνον ἔχει καί δυσμένειαν καί πολλάς βλασφημίας, οἷς δ' ἡμεῖς συμβεβουλεύκαμεν οὐδέν πρόσεστι τούτων. ἀλλ' εἴ τις θεῶν αἵρεσίν σοι δοίη, μετά ποίας ἄν ἐπιμελείας καί διατριβῆς εὔξαιο τόν βίον διαγαγεῖν, οὐδεμίαν ἕλοι' ἄν, εἴπερ ἐμοί συμβούλῳ χρῷο, μᾶλλον ἤ ταύτην. οὐ γάρ μόνον ὑπό τῶν ἄλλων ἔσει ζηλωτός, ἀλλά καί σαυτόν μακαριεῖς. τίς γάρ ἄν ὑπερβολή γένοιτο τῆς τοιαύτης εὐδαιμονίας, ὅταν πρέσβεις μέν ἥκωσιν ἐκ τῶν μεγίστων πόλεων οἱ μάλιστ' εὐδοκιμοῦντες εἰς τήν σήν δυναστείαν, μετά δέ τούτων βουλεύῃ περί τῆς κοινῆς σωτηρίας, περί ἧς οὐδείς ἄλλος φανήσεται τοιαύτην πρόνοιαν πεποιημένος, αἰσθάνῃ δέ τήν ἑλλάδα πᾶσαν ὀρθήν οὖσαν ἐφ' οἷς σύ τυγχάνεις εἰσηγούμενος, μηδείς δ' ὀλιγώρως ἔχῃ τῶν παρά σοί βραβευομένων, ἀλλ' οἱ μέν πυνθάνωνται περί αὐτῶν ἐν οἷς ἐστίν, οἱ δ' εὔχωνταί σε μή διαμαρτεῖν ὧν ἐπεθυμήσας, οἱ δέ δεδίωσιν μή πρότερόν τι πάθῃς πρίν τέλος ἐπιθεῖναι τοῖς πραττομένοις; ὧν γιγνομένων πῶς οὐκ ἄν εἰκότως μέγα φρονοίης; πῶς δ' οὐκ ἄν περιχαρής ὤν τόν βίον διατελοίης, τηλικούτων εἰδώς σαυτόν πραγμάτων ἐπιστάτην γεγενημένον; τίς δ' οὐκ ἄν τῶν καί μετρίως λογιζομένων ταύτας ἄν σοι παραινέσειεν μάλιστα προαιρεῖσθαι τῶν πράξεων τάς ἀμφότερα φέρειν ἅμα δυναμένας ὥσπερ καρπούς, ἡδονάς θ' ὑπερβαλλούσας καί τιμάς ἀνεξαλείπτους. ἀπέχρη δ' ἄν μοι τά προειρημένα περί τούτων, εἰ μή παραλελοιπώς ἦν τινα λόγον οὐκ ἀμνημονήσας ἀλλ' ὀκνήσας εἰπεῖν, ὅν ἤδη μοι δοκῶ δηλώσειν: οἶμαι γάρ σοί τε συμφέρειν ἀκοῦσαι περί αὐτῶν ἐμοί τε προσήκειν μετά παρρησίας, ὥσπερ εἴθισμαι, ποιεῖσθαι τούς λόγους. αἰσθάνομαι γάρ σε διαβαλλόμενον ὑπό τῶν σοί μέν φθονούντων, τάς δέ πόλεις τάς αὑτῶν εἰθισμένων εἰς ταραχάς καθιστάναι, καί τήν εἰρήνην τήν τοῖς ἄλλοις κοινήν πόλεμον τοῖς αὑτῶν ἰδίοις εἶναι νομιζόντων, οἵ πάντων τῶν ἄλλων ἀμελήσαντες περί τῆς σῆς δυνάμεως λέγουσιν ὡς οὐχ ὑπέρ τῆς ἑλλάδος ἀλλ' ἐπί ταύτην αὐξάνεται, καί σύ πολύν χρόνον ἤδη πᾶσιν ἡμῖν ἐπιβουλεύεις, καί λόγῳ μέν μέλλεις μεσσηνίοις βοηθεῖν ἐάν τά περί φωκέας διοικήσῃς, ἔργῳ δ' ὑπό σαυτῷ ποιεῖσθαι πελοπόννησον: ὑπάρχουσι δέ σοι θετταλοί μέν καί θηβαῖοι καί πάντες οἱ τῆς ἀμφικτυονίας μετέχοντες ἕτοιμοι συνακολουθεῖν, ἀργεῖοι δέ καί μεσσήνιοι καί μεγαλοπολῖται καί τῶν ἄλλων πολλοί συμπολεμεῖν καί ποιεῖν ἀναστάτους λακεδαιμονίους: ἤν δέ ταῦτα πράξῃς, ὡς καί τῶν ἄλλων ἑλλήνων ῥᾳδίως κρατήσεις. ταῦτα φλυαροῦντες καί φάσκοντες ἀκριβῶς εἰδέναι καί ταχέως ἅπαντα τῷ λόγῳ καταστρεφόμενοι, πολλούς πείθουσιν καί μάλιστα μέν τούς τῶν αὐτῶν κακῶν ἐπιθυμοῦντας ὧνπερ οἱ λογοποιοῦντες, ἔπειτα καί τούς οὐδενί λογισμῷ χρωμένους ὑπέρ τῶν κοινῶν ἀλλά παντάπασιν ἀναισθήτως διακειμένους καί πολλήν χάριν ἔχοντας τοῖς ὑπέρ αὐτῶν φοβεῖσθαι καί δεδιέναι προσποιουμένοις, ἔτι δέ τούς οὐκ ἀποδοκιμάζοντας τό δοκεῖν ἐπιβουλεύειν σε τοῖς ἕλλησιν ἀλλά τήν αἰτίαν ταύτην ἀξίαν ἐπιθυμίας εἶναι νομίζοντας: οἵ τοσοῦ τον ἀφεστᾶσι τοῦ νοῦν ἔχειν, ὥστ' οὐκ ἴσασιν ὅτι τοῖς αὐτοῖς ἄν τις λόγοις χρώμενος τούς μέν βλάψειεν, τούς δ' ὠφελήσειεν. οἷον καί νῦν, εἰ μέν τις φαίη τόν τῆς ἀσίας βασιλέα τοῖς ἕλλησιν ἐπιβουλεύειν καί παρεσκευάσθαι στρατεύειν ἐφ' ἡμᾶς, οὐδέν ἄν λέγοι περί αὐτοῦ φλαῦρον, ἀλλ' ἀνδρωδέστερον αὐτόν καί πλείονος ἄξιον δοκεῖν εἶναι ποιήσειεν: εἰ δέ τῶν ἀφ' ἡρακλέους τινί πεφυκότων, ὅς ἁπάσης κατέστη τῆς ἑλλάδος εὐεργέτης, ἐπιφέροι τήν αἰτίαν ταύτην, εἰς τήν μεγίστην αἰσχύνην ἄν αὐτόν καταστήσειεν. τίς γάρ οὐκ ἄν ἀγανακτήσειε καί μισήσειεν, εἰ φαίνοιτο τούτοις ἐπιβουλεύων ὑπέρ ὧν ὁ πρόγονος αὐτοῦ προείλετο κινδυνεύειν, καί τήν μέν εὔνοιαν, ἥν ἐκεῖνος κατέλιπεν τοῖς ἐξ αὑτοῦ γεγενημένοις, μή πειρῷτο διαφυλάττειν, ἀμελήσας δέ τούτων ἐπονειδίστων ἐπιθυμοίη καί πονηρῶν πραγμάτων; ὧν ἐνθυμούμενον χρή μή περιορᾶν τοιαύτην φήμην σαυτῷ περιφυομένην, ἥν οἱ μέν ἐχθροί περιθεῖναί σοι ζητοῦσι, τῶν δέ φίλων οὐδείς ὅστις οὐκ ἄν ἀντειπεῖν ὑπέρ σοῦ τολμήσειεν. καίτοι περί τῶν σοί συμφερόντων ἐν ταῖς τούτων ἀμφοτέρων γνώμαις μάλιστ' ἄν κατίδοις τήν ἀλήθειαν. ἴσως οὖν ὑπολαμβάνεις μικροψυχίαν εἶναι τό τῶν βλασφημούντων καί φλυαρούντων καί τῶν πειθομένων τούτοις φροντίζειν, ἄλλως θ' ὅταν καί μηδέν σαυτῷ συνειδῇς ἐξαμαρτάνων. χρή δέ μή καταφρονεῖν τοῦ πλήθους, μηδέ παρά μικρόν ἡγεῖσθαι τό παρά πᾶσιν εὐδοκιμεῖν, ἀλλά τότε νομίζειν καλήν ἔχειν καί μεγάλην τήν δόξαν καί πρέπουσαν σοί καί τοῖς σοῖς προγόνοις καί τοῖς ὑφ' ὑμῶν πεπραγμένοις, ὅταν οὕτω διαθῇς τούς ἕλληνας ὥσπερ ὁρᾷς λακεδαιμονίους τε πρός τούς αὑτῶν βασιλέας ἔχοντας τούς θ' ἑταίρους τούς σούς πρός σέ διακειμένους. ἔστιν δ' οὐ χάλεπον τυχεῖν τούτων, ἤν ἐθελήσῃς κοινός ἅπασιν γενέσθαι καί παύσῃ ταῖς μέν τῶν πόλεων οἰκείως ἔχων, πρός δέ τάς ἀλλοτρίως διακείμενος, ἔτι δ' ἤν τά τοιαῦτα προαιρῇ πράττειν ἐξ ὧν τοῖς μέν ἕλλησιν ἔσει πιστός, τοῖς δέ βαρβάροις φοβερός. καί μή θαυμάσῃς, ἅπερ ἐπέστειλα καί πρός διονύσιον τήν τυραννίδα κτησάμενον, εἰ μήτε στρατηγός ὤν μήτε ῥήτωρ μήτ' ἄλλως δυνάστης θρασύτερόν σοι διείλεγμαι τῶν ἄλλων. ἐγώ γάρ πρός μέν τό πολιτεύεσθαι πάντων ἀφυέστατος ἐγενόμην τῶν πολιτῶν: οὔτε γάρ φωνήν ἔσχον ἱκανήν οὔτε τόλμαν δυναμένην ὄχλῳ χρῆσθαι καί μολύνεσθαι καί λοιδορεῖσθαι τοῖς ἐπί τοῦ βήματος καλινδουμένοις: τοῦ δέ φρονεῖν εὖ καί πεπαιδεῦσθαι καλῶς, εἰ καί τις ἀγροικότερον εἶναι φήσει τό ῥηθέν, ἀμφισβητῶ καί θείην ἄν ἐμαυτόν οὐκ ἐν τοῖς ἀπολελειμμένοις ἀλλ' ἐν τοῖς προέχουσι τῶν ἄλλων. διόπερ ἐπιχειρῶ συμβουλεύειν τόν τρόπον τοῦτον, ὅν ἐγώ πέφυκα καί δύναμαι, καί τῇ πόλει καί τοῖς ἕλλησιν καί τῶν ἀνδρῶν τοῖς ἐνδοξοτάτοις. περί μέν οὖν τῶν ἐμῶν καί περί ὧν σοί πρακτέον ἐστίν πρός τούς ἕλληνας σχεδόν ἀκήκοας, περί δέ τῆς στρατείας τῆς εἰς τήν ἀσίαν ταῖς μέν πόλεσιν, ἅς ἔφην χρῆναί σε διαλλάττειν, τότε συμβουλεύσομεν ὡς χρή πολεμεῖν πρός τούς βαρβάρους, ὅταν ἴδωμεν αὐτάς ὁμονοούσας, πρός σέ δέ νῦν ποιήσομαι τούς λόγους, οὐ τήν αὐτήν ἔχων διάνοιαν καί κατ' ἐκείνην τήν ἡλικίαν ὅτ' ἔγραφον περί τήν αὐτήν ὑπόθεσιν ταύτην. τότε μέν γάρ παρεκελευόμην τοῖς ἀκουσόμενοις καταγελᾶν μου καί καταφρονεῖν, ἤν μή καί τῶν πραγμάτων καί τῆς δόξης τῆς ἐμαυτοῦ καί τοῦ χρόνου τοῦ περί τόν λόγον διατριφθέντος ἀξίως φαίνωμαι διεξιών: νῦν δέ φοβοῦμαι μή πάντων τῶν προειρημένων πολύ καταδεέστερον τύχω διαλεχθείς. καί γάρ πρός τοῖς ἄλλοις ὁ λόγος ὁ πανηγυρικός, ὁ τούς ἄλλους τούς περί τήν φιλοσοφίαν διατρίβοντας εὐπορωτέρους ποιήσας, ἐμοί πολλήν ἀπορίαν παρέσχηκεν: οὔτε γάρ ταὐτά βούλομαι λέγειν τοῖς ἐν ἐκείνῳ γεγραμμένοις οὔτ' ἔτι καινά δύναμαι ζητεῖν. οὐ μήν ἀποστατέον ἐστίν, ἀλλά λεκτέον, περί ὧν ὑπεθέμην, ὅ τι ἄν ὑποπέσῃ καί συμφέρῃ πρός τό πεῖσαί σε ταῦτα πράττειν. καί γάρ ἤν ἐλλίπω τι καί μή δυνηθῶ τόν αὐτόν τρόπον γράψαι τοῖς πρότερον ἐκδεδομένοις, ἀλλ' οὖν ὑποργάψειν γ' οἶμαι χαριέντως τοῖς ἐξεργάζεσθαι καί διαπονεῖν δυναμένοις. τήν μέν οὖν ἀρχήν τοῦ λόγου τοῦ σύμπαντος οἶμαι πεποιῆσθαι ταύτην, ἥνπερ προσήκει τούς ἐπί τήν ἀσίαν πείθοντας στρατεύειν. δεῖ γάρ μηδέν πρότερον πράττειν πρίν ἄν λάβῃ τις τούς ἕλληνας δυοῖν θάτερον ἤ συναγωνιζομένους ἤ πολλήν εὔνοιαν ἔχοντας τοῖς πραττομένοις. ὧν ἀγησίλαος ὁ δόξας εἶναι λακεδαιμονίων φρονιμώτατος ὠλιγώρησεν, οὐ διά κακίαν, ἀλλά διά φιλοτιμίαν. ἔσχεν γάρ διττάς ἐπιθυμίας, καλάς μέν ἀμφοτέρας, οὐ συμφωνούσας δ' ἀλλήλαις οὐδ' ἅμα πράττεσθαι δυναμένας. προῃρεῖτο γάρ βασιλεῖ τε πολεμεῖν καί τούς ἑταίρους εἰς τάς πόλεις τάς αὑτῶν καταγαγεῖν καί κυρίους ποιῆσαι τῶν πραγμάτων. συνέβαινεν οὖν ἐκ μέν τῆς πραγματείας τῆς ὑπέρ τῶν ἑταίρων ἐν κακοῖς καί κινδύνοις εἶναι τούς ἕλληνας, διά δέ τήν ταραχήν τήν ἐνθάδε γιγνομένην μή σχολήν ἄγειν μηδέ δύνασθαι πολεμεῖν τοῖς βαρβάροις. ὥστ' ἐκ τῶν ἀγνοηθέντων κατ' ἐκεῖνον τόν χρόνον ῥᾴδιον καταμαθεῖν ὅτι δεῖ τούς ὀρθῶς βουλευομένους μή πρότερον ἐκφέρειν πρός τόν βασιλέα πόλεμον πρίν ἄν διαλλάξῃ <τις> τούς ἕλληνας καί παύσῃ τῆς μανίας τῆς νῦν αὐτοῖς ἐνεστώσης: ἅπερ καί σοί συμβεβουλευκότες τυγχάνομεν. περί μέν οὖν τούτων οὐδείς ἄν ἀντειπεῖν τῶν εὖ φρονούντων τολμήσειεν, οἶμαι δέ τῶν μέν ἄλλων εἴ τισιν δόξειε περί τῆς στρατείας τῆς εἰς τήν ἀσίαν συμβουλεύειν, ἐπί ταύτην ἄν ἐπιπεσεῖν τήν παράκλησιν, λέγοντας ὡς ὅσοι περ ἐπεχείρησαν πρός τόν βασιλέα πολεμεῖν, ἅπασιν συνέπεσεν ἐξ ἀδόξων μέν γενέσθαι λαμπροῖς, ἐκ πενήτων δέ πλουσίοις, ἐκ ταπεινῶν δέ πολλῆς χώρας καί πόλεων δεσπόταις. ἐγώ δ' οὐκ ἐκ τῶν τοιούτων μέλλω σε παρακαλεῖν, ἀλλ' ἐκ τῶν ἠτυχηκέναι δοξάντων, λέγω δ' ἐκ τῶν μετά κύρου καί κλεάρχου συστρατευσαμένων. ἐκείνους γάρ ὁμολογεῖται νικῆσαι μέν μαχομένους ἅπασαν τήν βασιλέως δύναμιν τοσοῦτον, ὅσονπερ ἄν εἰ ταῖς γυναιξίν αὐτῶν συνέβαλον, ἤδη δ' ἐγκρατεῖς δοκοῦντας εἶναι τῶν πραγμάτων διά τήν κύρου προπέτειαν ἀτυχῆσαι: περιχαρῆ γάρ αὐτόν ὄντα καί διώκοντα πολύ πρό τῶν ἄλλων, ἐν μέσοις γενόμενον τοῖς πολεμίοις ἀποθανεῖν. ἀλλ' ὅμως τηλικαύτης συμφορᾶς συμπεσούσης οὕτω σφόδρα κατεφρόνησεν ὁ βασιλεύς τῆς περί αὑτόν δυνάμεως, ὥστε προκαλεσάμενος κλέαρχον καί τούς ἄλλους ἡγεμόνας εἰς λόγον ἐλθεῖν, καί τούτοις μέν ὑπισχνούμενος μεγάλας δωρεάς δώσειν, τοῖς δ' ἄλλοις στρατιώταις ἐντελῆ τόν μισθόν ἀποδούς ἀποπέμψειν, τοιαύταις ἐλπίσιν ὑπαγαγόμενος καί πίστεις δούς τῶν ἐκεῖ νομιζομένων τάς μεγίστας, συλλαβών αὐτούς ἀπέκτεινεν, καί μᾶλλον εἵλετο περί τούς θεούς ἐξαμαρτεῖν ἤ τοῖς στρατιώταις οὕτως ἐρήμοις οὖσι συμβαλεῖν. ὥστε τίς ἄν γένοιτο παράκλησις ταύτης καλλίων καί πιστοτέρα; φαίνονται γάρ κἀκεῖνοι κρατήσαντες ἄν τῶν βασιλέως πραγμάτων εἰ μή διά κῦρον. σοί δέ τήν τ' ἀτυχίαν τήν τότε γεγενημένην οὐ χαλεπόν φυλάξασθαι, τοῦ τε στρατοπέδου τοῦ κρατήσαντος τήν ἐκείνου δύναμιν ῥᾴδιον πολύ κρεῖττον παρασκευάσασθαι. καίτοι τούτων ἀμφοτέρων ὑπαρξάντων πῶς οὐ χρή θαρρεῖν ποιούμενον τήν στρατείαν ταύτην; καί μηδείς ὑπολάβῃ με βούλεσθαι λαθεῖν, ὅτι τούτων ἔνια πέφρακα τόν αὐτόν τρόπον ὅνπερ πρότερον. ἐπιστάς γάρ ἐπί τάς αὐτάς διανοίας εἱλόμην μή πονεῖν γλιχόμενος τά δεδηλωμένα καλῶς ἑτέρως εἰπεῖν: καί γάρ εἰ μέν ἐπίδειξιν ἐποιούμην, ἐπειρώμην ἄν ἅπαντα τά τοιαῦτα διαφεύγειν, σοί δέ συμβουλεύων μωρός ἄν ἦν εἰ περί τήν λέξιν πλείω χρόνον διέτριβον ἤ περί τάς πράξεις, ἔτι δ' εἰ τούς ἄλλους ὁρῶν τοῖς ἐμοῖς χρωμένους αὐτός μόνος ἀπειχόμην τῶν ὑπ' ἐμοῦ πρότερον εἰρημένων. τοῖς μέν οὖν οἰκείοις τυχόν ἄν χρησαίμην, ἄν σφόδρα κατεπείγῃ καί πρέπῃ, τῶν δ' ἀλλοτρίων οὐδέν ἄν προσδεξαίμην, ὥσπερ οὐδ' ἐν τῷ παρελθόντι χρόνῳ. ταῦτα μέν οὖν οὕτως: δοκεῖ δέ μοι μετά ταῦτα περί τῆς παρασκευῆς διαλεκτέον εἶναι τῆς τε σοί γενησομένης καί τῆς ἐκείνοις ὑπαρξάσης. τό μέν τοίνυν μέγιστον, σύ μέν τούς ἕλληνας εὔνους ἕξεις, ἤνπερ ἐθελήσῃς ἐμμεῖναι τοῖς περί τούτων εἰρημένοις, ἐκεῖνοι δέ διά τάς δεκαρχίας τάς ἐπί λακεδαιμονίων ὡς οἷόν τε δυσμενεστάτους. ἡγοῦντο γάρ κύρου μέν καί κλεάρχου κατορθωσάντων μᾶλλον ἔτι δουλεύσειν, βασιλέως δέ κρατήσαντος ἀπαλλαγήσεσθαι τῶν κακῶν τῶν παρόντων: ὅπερ καί συνέπεσεν αὐτοῖς. καί μήν καί στρατιώτας σύ μέν ἐξ ἑτοίμου λήψει τοσούτους ὅσους ἄν βουληθῇς: οὕτω γάρ ἔχει τά τῆς ἑλλάδος ὥστε ῥᾷον εἶναι συστῆσαι στρατόπεδον μεῖζον καί κρεῖττον ἐκ τῶν πλανωμένων ἤ τῶν πολιτευομένων: ἐν ἐκείνοις δέ τοῖς χρόνοις οὐκ ἦν ξενικόν οὐδέν, ὥστ' ἀναγκαζόμενοι ξενολογεῖν ἐκ τῶν πόλεων πλέον ἀνήλισκον εἰς τάς διδομένας τοῖς συλλέγουσιν δωρεάς ἤ τήν εἰς τούς στρατιώτας μισθοφοράν. καί μήν εἰ βουληθεῖμεν ἐξετάσαι καί παραβαλεῖν σέ τε τόν νῦν ἡγησόμενον τῆς στρατείας καί βουλευσόμενον περί ἁπάντων καί κλέαρχον τόν ἐπιστατήσαντα τῶν τότε πραγμάτων, εὑρήσομεν ἐκεῖνον μέν οὐδεμιᾶς πώποτε δυνάμεως πρότερον οὔτε ναυτικῆς οὔτε πεζῆς καταστάντα κύριον, ἀλλ' ἐκ τῆς ἀτυχίας τῆς συμβάσης αὐτῷ περί τήν ἤπειρον ὀνομαστόν γενόμενον, σέ δέ τοσαῦτα καί τηλικαῦτα τό μέγεθος διαπεπραγμένον, περί ὧν εἰ μέν πρός ἑτέρους τούς λόγους ἐποιούμην, καλῶς ἄν εἶχε διελθεῖν, πρός σέ δέ διαλεγόμενος, εἰ τάς σάς πράξεις σοι διεξιοίην, δικαίως ἄν ἀνόητος ἅμα καί περίεργος εἶναι δοκοίην. ἄξιον δέ μνησθῆναι καί τῶν βασιλέων ἀμφοτέρων, ἐφ' ὅν σοί τε συμβουλεύω στρατεύειν καί πρός ὅν κλέαρχος ἐπολέμησεν, ἵν' ἑκατέρου τήν γνώμην καί τήν δύναμιν εἰδῇς. ὁ μέν τοίνυν τούτου πατήρ τήν πόλιν τήν ἡμετέραν καί πάλιν τήν λακεδαιμονίων κατεπολέμησεν, οὗτος δ' οὐδενός πώποτε τῶν στρατευμάτων τῶν τήν χώραν αὐτοῦ λυμαινομένων ἐπεκράτησεν. ἔπειθ' ὁ μέν τήν ἀσίαν ἅπασαν παρά τῶν ἑλλήνων ἐν ταῖς συνθήκαις ἐξέλαβεν, οὗτος δέ τοσούτου δεῖ τῶν ἄλλων ἄρχειν ὥστ' οὐδέ τῶν ἐκδοθεισῶν αὐτῷ πόλεων ἐγκρατής ἐστιν. ὥστ' οὐδείς ὅστις οὐκ ἄν ἀπορήσειεν πότερα χρή νομίζειν τοῦτον αὐτῶν ἀφεστάναι δί' ἀνανδρίαν ἤ 'κείνας ὑπερεωρακέναι καί καταπεφρονηκέναι τῆς βαρβαρικῆς δυναστείας. τά τοίνυν περί τήν χώραν ὡς διάκειται τίς οὐκ ἄν ἀκούσας παροξυνθείη πολεμεῖν πρός αὐτόν; αἴγυπτος γάρ ἀφειστήκει μέν καί κατ' ἐκεῖνον τόν χρόνον, οὐ μήν ἀλλ' ἐφοβοῦντο μή ποτε βασιλεύς αὐτός ποιησάμενος στρατείαν κρατήσειεν καί τῆς διά τόν ποταμόν δυσχωρίας καί τῆς ἄλλης παρασκευῆς ἁπάσης: νῦν δ' οὗτος ἀπήλλαξεν αὐτούς τοῦ δέους τούτου. συμπαρασκευασάμενος γάρ δύναμιν ὅσην οἷός τ' ἦν πλείστην, καί στρατεύσας ἐπ' αὐτούς, ἀπῆλθεν ἐκεῖθεν οὐ μόνον ἡττηθείς, ἀλλά καί καταγελασθείς καί δόξας οὔτε βασιλεύειν οὔτε στρατηγεῖν ἄξιος εἶναι. τά τοίνυν περί κύπρον καί φοινίκην καί κιλικίαν καί τόν τόπον ἐκεῖνον ὅθεν ἐχρῶντο ναυτικῷ, τότε μέν ἦν βασιλέως, νῦν δέ τά μέν ἀφέστηκεν, τά δ' ἐν πολέμῳ καί κακοῖς τοσούτοις ἐστίν ὥστ' ἐκείνῳ μέν μηδέν εἶναι τούτων τῶν ἐθνῶν χρήσιμον, σοί δ' ἤν πολεμεῖν πρός αὐτόν βουληθῇς συμφόρως ἕξειν. καί μήν ἰδριέα γε τόν εὐπορώτατον τῶν νῦν περί τήν ἤπειρον προσήκει δυσμενέστερον εἶναι τοῖς βασιλέως πράγμασι τῶν πολεμούντων: ἤ πάντων γ' ἄν εἴη σχετλιώτατος, εἰ μή βούλοιτο καταλελύσθαι ταύτην τήν ἀρχήν, τήν αἰκισαμένην μέν τόν ἀδελφόν, πολεμήσασαν δέ πρός αὑτόν, ἅπαντα δέ τόν χρόνον ἐπιβουλεύουσαν καί βουλομένην τοῦ τε σώματος αὐτοῦ καί τῶν χρημάτων ἁπάντων γενέσθαι κυρίαν. ὑπέρ ὧν δεδιώς νῦν μέν ἀναγκάζεται θεραπεύειν αὐτόν καί χρήματα πολλά καθ' ἕκαστον τόν ἐνιαυτόν ἀναπέμπειν: εἰ δέ σύ διαβαίης εἰς τήν ἤπειρον, ἐκεῖνός τ' ἄν ἄσμενος ἴδοι βοηθόν ἥκειν αὑτῷ σε νομίζων, τῶν τ' ἄλλων σατραπῶν πολλούς ἀποστήσεις, ἤν ὑπόσχῃ τήν ἐλευθερίαν αὐτοῖς καί τοὔνομα τοῦτο διασπείρῃς εἰς τήν ἀσίαν, ὅπερ εἰς τούς ἕλληνας εἰσπεσόν καί τήν ἡμετέραν καί λακεδαιμονίων ἀρχήν κατέλυσεν. ἔτι δ' ἄν πλείω λέγειν ἐπεχείρουν, ὅν τρόπον πολεμῶν τάχιστ' ἄν περιγένοιο τῆς τοῦ βασιλέως δυνάμεως: νῦν δέ φοβοῦμαι μή τινες ἐπιτιμήσωσιν ἡμῖν, εἰ μηδέν πώποτε μεταχειρισάμενος τῶν στρατιωτικῶν νῦν τολμῴην σοί παραινεῖν τῷ πλεῖστα καί μέγιστα διαπεπραγμένῳ κατά πόλεμον. ὥστε περί μέν τούτων οὐδέν οἶμαι δεῖν πλείω λέγειν. περί δέ τῶν ἄλλων ἡγοῦμαι τόν τε πατέρα σου καί τόν κτησάμενον τήν βασιλείαν καί τόν τοῦ γένους ἀρχηγόν, εἰ τῷ μέν εἴη θέμις, οἱ δέ δύναμιν λάβοιεν, τῶν αὐτῶν ἄν τούτων γενέσθαι συμβούλους ὧνπερ ἐγώ. χρῶμαι δέ τεκμηρίοις ἐξ ὧν διαπεπραγμένοι τυγχάνουσιν. ὅ τε γάρ πατήρ σου πρός τάς πόλεις ταύτας αἷς σοι παραινῶ προσέχειν τόν νοῦν, πρός ἁπάσας οἰκείως εἶχεν: ὅ τε κτησάμενος τήν ἀρχήν, μεῖζον φρονήσας τῶν αὑτοῦ πολιτῶν καί μοναρχίας ἐπιθυμήσας, οὐχ ὁμοίως ἐβουλεύσατο τοῖς πρός τάς τοιαύτας φιλοτιμίας ὁρμωμένοις. οἱ μέν γάρ ἐν ταῖς αὑτῶν πόλεσιν στάσεις καί ταραχάς καί σφαγάς ἐμποιοῦντες ἐκτῶντο τήν τιμήν ταύτην, ὁ δέ τόν μέν τόπον τόν ἑλληνικόν ὅλως εἴασεν, τήν δ' ἐν μακεδονίᾳ βασιλείαν κατασχεῖν ἐπεθύμησεν: ἠπίστατο γάρ τούς μέν ἕλληνας οὐκ εἰθισμένους ὑπομένειν τάς μοναρχίας, τούς δ' ἄλλους οὐ δυναμένους ἄνευ τῆς τοιαύτης δυναστείας διοικεῖν τόν βίον τόν σφέτερον αὐτῶν. καί γάρ τοι συνέβη διά τό γνῶναι περί τούτων αὐτόν ἰδίως καί τήν βασιλείαν γεγενῆσθαι πολύ τῶν ἄλλων ἐξηλλαγμένην: μόνος γάρ τῶν ἑλλήνων οὐχ ὁμοφύλου γένους ἄρχειν ἀξιώσας, μόνος καί διαφυγεῖν ἠδυνήθη τούς κινδύνους τούς περί τάς μοναρχίας γιγνομένους. τούς μέν γάρ ἐν τοῖς ἕλλησι τοιοῦτόν τι διαπεπραγμένους εὕροιμεν ἄν οὐ μόνον αὐτούς διεφθαρμένους, ἀλλά καί τό γένος αὐτῶν ἐξ ἀνθρώπων ἠφανισμένον, ἐκεῖνον δ' αὐτόν τ' ἐν εὐδαιμονίᾳ τόν βίον διαγαγόντα τῷ τε γένει καταλιπόντα τάς αὐτάς τιμάς ἅσπερ αὐτός εἶχεν. περί τοίνυν ἡρακλέους οἱ μέν ἄλλοι τήν ἀνδρείαν ὑμνοῦντες αὐτοῦ καί τούς ἄθλους ἀπαριθμοῦντες διατελοῦσιν, περί δέ τῶν ἄλλων τῶν τῇ ψυχῇ προσόντων ἀγαθῶν οὐδείς οὔτε τῶν ποιητῶν οὔτε τῶν λογοποιῶν οὐδεμίαν φανήσεται μνείαν πεποιημένος. ἐγώ δ' ὁρῶ μέν τόπον ἴδιον καί παντάπασιν ἀδιεξέργαστον, οὐ μικρόν οὐδέ κενόν, ἀλλά πολλῶν μέν ἐπαίνων καί καλῶν πράξεων γέμοντα, ποθοῦντα δέ τόν ἀξίως ἄν δυνηθέντα διαλεχθῆναι περί αὐτῶν: ἐφ' ὅν εἰ μέν νεώτερος ὤν ἐπέστην, ῥᾳδίως ἄν ἐπέδειξα τόν πρόγονον ὑμῶν καί τῇ φρονήσει καί τῇ φιλοτιμίᾳ καί τῇ δικαιοσύνῃ πλέον διενεγκόντα πάντων τῶν προγεγενημένων ἤ τῇ ῥώμῃ τῇ τοῦ σώματος: νῦν δ' ἐπελθών ἐπ' αὐτόν καί κατιδών τό πλῆθος τῶν ἐνόντων εἰπεῖν, τήν τε δύναμιν τήν παροῦσάν μοι κατεμεμψάμην καί τόν λόγον ᾐσθόμην διπλάσιον ἄν γενόμενον τοῦ νῦν ἀναγιγνωσκομένου. τῶν μέν οὖν ἄλλων ἀπέστην διά τάς αἰτίας ταύτας, μίαν δέ πρᾶξιν ἐξ αὐτῶν ἔλαβον, ἥπερ ἦν προσήκουσα μέν καί πρέπουσα τοῖς προειρημένοις, τόν δέ καιρόν ἔχουσα μάλιστα σύμμετρον τοῖς νῦν λεγομένοις. ἐκεῖνος γάρ ὁρῶν τήν ἑλλάδα πολέμων καί στάσεων καί πολλῶν ἄλλων κακῶν μεστήν οὖσαν, παύσας ταῦτα καί διαλλάξας τάς πόλεις πρός ἀλλήλας, ὑπέδειξε τοῖς ἐπιγιγνομένοις μεθ' ὧν χρή καί πρός οὕς δεῖ τούς πολέμους ἐκφέρειν. ποιησάμενος γάρ στρατείαν ἐπί τροίαν, ἥπερ εἶχεν τότε μεγίστην δύναμιν τῶν περί τήν ἀσίαν, τοσοῦτον διήνεγκε τῇ στρατηγίᾳ τῶν πρός τήν αὐτήν ταύτην ὕστερον πολεμησάντων, ὅσον οἱ μέν μετά τῆς τῶν ἑλλήνων δυνάμεως ἐν ἔτεσι δέκα μόλις αὐτήν ἐξεπολιόρκησαν, ὁ δ' ἐν ἡμέραις ἐλάττοσιν ἤ τοσαύταις καί μετ' ὀλίγων στρατεύσας ῥᾳδίως αὐτήν κατά κράτος εἷλεν. καί μετά ταῦτα τούς βασιλέας τῶν ἐθνῶν τῶν ἐφ' ἑκατέρας τῆς ἠπείρου τήν παραλίαν κατοικούντων ἅπαντας ἀπέκτεινεν: οὕς οὐδέποτ' ἄν διέφθειρεν, εἰ μή καί τῆς δυνάμεως αὐτῶν ἐκράτησεν. ταῦτα δέ πράξας τάς στήλας τάς ἡρακλέους καλουμένας ἐποιήσατο, τρόπαιον μέν τῶν βαρβάρων, μνημεῖον δέ τῆς ἀρετῆς τῆς αὑτοῦ καί τῶν κινδύνων, ὅρους δέ τῆς τῶν ἑλλήνων χώρας. τούτου δ' ἕνεκά σοι περί τούτων διῆλθον, ἵνα γνῷς ὅτι σε τυγχάνω τῷ λόγῳ παρακαλῶν ἐπί τοιαύτας πράξεις, ἅς ἐπί τῶν ἔργων οἱ πρόγονοί σου φαίνονται καλλίστας προκρίναντες. ἅπαντας μέν οὖν χρή τούς νοῦν ἔχοντας τόν κράτιστον ὑποστησαμένους πειρᾶσθαι γίγνεσθαι τοιούτους, μάλιστα δέ σοί προσήκει. τό γάρ μή δεῖν ἀλλοτρίοις χρῆσθαι παραδείγμασιν ἀλλ' οἰκεῖον ὑπάρχειν, πῶς οὐκ εἰκός ὑπ' αὐτοῦ σε παροξύνεσθαι καί φιλονικεῖν, ὅπως τῷ προγόνῳ σαυτόν ὅμοιον παρασκευάσεις; λέγω δ' οὐχ ὡς δυνησόμενον ἁπάσας σε μιμήσασθαι τάς ἡρακλέους πράξεις, _οὐδέ γάρ ἄν τῶν θεῶν ἔνιοι δυνηθεῖεν_ἀλλά κατά γε τό τῆς ψυχῆς ἦθος καί τήν φιλανθρωπίαν καί τήν εὔνοιαν ἥν εἶχεν εἰς τούς ἕλληνας, δύναι' ἄν ὁμοιωθῆναι τοῖς ἐκείνου βουλήμασιν. ἔστι δέ σοι πεισθέντι τοῖς ὑπ' ἐμοῦ λεγομένοις τυχεῖν δόξης οἵας ἄν αὐτός βουληθῇς: ῥᾴδιον γάρ ἐστιν ἐκ τῶν παρόντων κτήσασθαι τήν καλλίστην ἤπερ ἐξ ὧν παρέλαβες ἐπί τήν νῦν ὑπάρχουσαν προελθεῖν. σκέψαι δ' ὅτι σε τυγχάνω παρακαλῶν ἐξ ὧν ποιήσει τάς στρατείας οὐ μετά τῶν βαρβάρων ἐφ' οὕς οὐ δίκαιόν ἐστιν, ἀλλά μετά τῶν ἑλλήνων ἐπί τούτους πρός οὕς προσήκει τούς ἀφ' ἡρακλέους γεγονότας πολεμεῖν. καί μή θαυμάσῃς εἰ διά παντός σε τοῦ λόγου πειρῶμαι προτρέπειν ἐπί τε τάς εὐεργεσίας τάς τῶν ἑλλήνων καί πραότητα καί φιλανθρωπίαν: ὁρῶ γάρ τάς μέν χαλεπότητας λυπηράς οὔσας καί τοῖς ἔχουσι καί τοῖς ἐντυγχάνουσιν, τάς δέ πραότητας οὐ μόνον ἐπί τῶν ἀνθρώπων καί τῶν ἄλλων ζῴων ἁπάντων εὐδοκιμούσας, ἀλλά καί τῶν θεῶν τούς μέν τῶν ἀγαθῶν αἰτίους ἡμῖν ὄντας ὀλυμπίους προσαγορευομένους, τούς δ' ἐπί ταῖς συμφοραῖς καί ταῖς τιμωρίαις τεταγμένους δυσχερεστέρας τάς ἐπωνυμίας ἔχοντας, καί τῶν μέν καί τούς ἰδιώτας καί τάς πόλεις καί νεώς καί βωμούς ἱδρυμένους, τούς δ' οὔτ' ἐν ταῖς εὐχαῖς οὔτ' ἐν ταῖς θυσίαις τιμωμένους, ἀλλ' ἀποπομπάς αὐτῶν ἡμᾶς ποιουμένους. ὧν ἐνθυμούμενον ἐθίζειν σαυτόν χρή καί μελετᾶν ὅπως ἔτι μᾶλλον ἤ νῦν τοιαύτην ἅπαντες περί σοῦ τήν γνώμην ἕξουσιν. χρή δέ τούς μείζονος δόξης τῶν ἄλλων ἐπιθυμοῦντας περιβάλλεσθαι μέν τῇ διανοίᾳ τάς πράξεις, δυνατάς μέν, εὐχῇ δ' ὁμοίας, ἐξεργάζεσθαι δέ ζητεῖν αὐτάς, ὅπως ἄν οἱ καιροί παραδιδῶσιν. ἐκ πολλῶν δ' ἄν κατανοήσειας ὅτι δεῖ τοῦτον τόν τρόπον πράττειν, μάλιστα δ' ἐκ τῶν ἰάσονι συμβάντων. ἐκεῖνος γάρ οὐδέν τοιοῦτον οἷον σύ κατεργασάμενος μεγίστης δόξης ἔτυχεν, οὐκ ἐξ ὧν ἔπραξεν ἀλλ' ἐξ ὧν ἔφησεν: ἐποιεῖτο γάρ τούς λόγους ὡς εἰς τήν ἤπειρον διαβησόμενος καί βασιλεῖ πολεμήσων. ὅπου δ' ἰάσων λόγῳ μόνον χρησάμενος οὕτως αὑτόν ηὔξησεν, ποίαν τινά χρή προσδοκᾶν περί σοῦ γνώμην ἅπαντας ἕξειν, ἤν ἔργῳ ταῦτα πράξῃς καί μάλιστα μέν πειραθῇς ὅλην τήν βασιλείαν ἀνελεῖν, εἰ δέ μή, χώραν ὅτι πλείστην ἀφορίσασθαι καί διαλαβεῖν τήν ἀσίαν, ὡς λέγουσίν τινες, ἀπό κιλικίας μέχρι σινώπης, πρός δέ τούτοις κτίσαι πόλεις ἐπί τούτῳ τῷ τόπῳ καί κατοικίσαι τούς νῦν πλανωμένους δι' ἔνδειαν τῶν καθ' ἡμέραν καί λυμαινομένους οἷς ἄν ἐντύχωσιν. οὕς εἰ μή παύσομεν ἀθροιζομένους βίον αὐτοῖς ἱκανόν πορίσαντες, λήσουσιν ἡμᾶς τοσοῦτοι γενόμενοι τό πλῆθος ὥστε μηδέν ἧττον αὐτούς εἶναι φοβερούς τοῖς ἕλλησιν ἤ τοῖς βαρβάροις: ὧν οὐδεμίαν ποιούμεθα πρόνοιαν, ἀλλ' ἀγνοοῦμεν κοινόν φόβον καί κίνδυνον ἅπασιν ἡμῖν αὐξανόμενον. ἔστιν οὖν ἀνδρός μέγα φρονοῦντος καί φιλέλληνος καί πορρωτέρω τῶν ἄλλων τῇ διανοίᾳ καθορῶντος, ἀποχρησάμενον τοῖς τοιούτοις πρός τούς βαρβάρους καί χώραν ἀποτεμόμενον τοσαύτην ὅσην ὀλίγῳ πρότερον εἰρήκαμεν, ἀπαλλάξαι τε τούς ξενιτευομένους τῶν κακῶν ὧν αὐτοί τ' ἔχουσιν καί τοῖς ἄλλοις παρέχουσιν, καί πόλεις ἐξ αὐτῶν συστῆσαι καί ταύταις ὁρίσαι τήν ἑλλάδα καί προβαλέσθαι πρό ἁπάντων ἡμῶν. ταῦτα γάρ πράξας οὐ μόνον ἐκείνους εὐδαίμονας ποιήσεις, ἀλλά καί πάντας ἡμᾶς εἰς ἀσφάλειαν καταστήσεις. ἤν δ' οὖν τούτων διαμάρτῃς, ἀλλ' ἐκεῖνό γε ῥᾳδίως ποιήσεις, τάς πόλεις τάς τήν ἀσίαν κατοικούσας ἐλευθερώσεις. ὅτι δ' ἄν τούτων πρᾶξαι δυνηθῇς ἤ καί μόνον ἐπιχειρήσῃς, οὐκ ἔσθ' ὅπως οὐ μᾶλλον τῶν ἄλλων εὐδοκιμήσεις, καί δικαίως ἤνπερ αὐτός τ' ἐπί ταῦθ' ὁρμήσῃς καί τούς ἕλληνας προτρέψῃς. ἐπεί νῦν γε τίς οὐκ ἄν εἰκότως τά συμβεβηκότα θαυμάσειεν καί καταφρονήσειεν ἡμῶν, ὅπου παρά μέν τοῖς βαρβάροις, οὕς ὑπειλήφαμεν μαλακούς εἶναι καί πολέμων ἀπείρους καί διεφθαρμένους ὑπό τῆς τρυφῆς, ἄνδρες ἐγγεγόνασιν οἵ τῆς ἑλλάδος ἄρχειν ἠξίωσαν, τῶν δ' ἑλλήνων οὐδείς τοσοῦτον πεφρόνηκεν ὥστ' ἐπιχειρῆσαι τῆς ἀσίας ἡμᾶς ποιῆσαι κυρίους, ἀλλά τοσοῦτον αὐτῶν ἀπολελειμμένοι τυγχάνομεν ὥστ' ἐκεῖνοι μέν οὐκ ὤκνησαν οὐδέ προϋπάρξαι τῆς ἔχθρας τῆς πρός τούς ἕλληνας, ἡμεῖς δ' οὐδ' ὑπέρ ὧν κακῶς ἐπάθομεν ἀμύνεσθαι τολμῶμεν αὐτούς, ἀλλ' ὁμολογούντων ἐκείνων ἐν ἅπασι τοῖς πολέμοις μήτε στρατιώτας ἔχειν μήτε στρατηγούς μήτ' ἄλλο μηδέν τῶν εἰς τούς κινδύνους χρησίμων, ἀλλά ταῦτα πάντα παρ' ἡμῶν μεταπεμπομένων, εἰς τοῦθ' ἥκομεν ἐπιθυμίας τοῦ κακῶς ἡμᾶς αὐτούς ποιεῖν ὥστ' ἐξόν ἡμῖν τἀκείνων ἀδεῶς ἔχειν, πρός ἡμᾶς τ' αὐτούς περί μικρῶν πολεμοῦμεν καί τούς ἀφισταμένους τῆς ἀρχῆς τῆς βασιλέως συγκαταστρεφόμεθα καί λελήθαμεν ἡμᾶς αὐτούς ἐνίοτε μετά τῶν πατρικῶν ἐχθρῶν τούς τῆς αὐτῆς συγγενείας μετέχοντας ἀπολλύναι ζητοῦντες. διό καί σοί νομίζω συμφέρειν οὕτως ἀνάνδρως διακειμένων τῶν ἄλλων προστῆναι τοῦ πολέμου τοῦ πρός ἐκεῖνον. προσήκει δέ τοῖς μέν ἄλλοις τοῖς ἀφ' ἡρακλέους πεφυκόσι καί τοῖς ἐν πολιτείᾳ καί νόμοις ἐνδεδεμένοις ἐκείνην τήν πόλιν στέργειν ἐν ᾗ τυγχάνουσι κατοικοῦντες, σέ δ' ὥσπερ ἄφετον γεγενημένον ἅπασαν τήν ἑλλάδα πατρίδα νομίζειν, ὥσπερ ὁ γεννήσας ὑμᾶς, καί κινδυνεύειν ὑπέρ αὐτῆς ὁμοίως, ὥσπερ ὑπέρ ὧν μάλιστα σπουδάζεις. ἴσως δ' ἄν τινες ἐπιτιμῆσαί μοι τολμήσειαν τῶν οὐδέν ἄλλο δυναμένων ἤ τοῦτο ποιεῖν, ὅτι σέ προειλόμην παρακαλεῖν ἐπί τήν στρατείαν τήν ἐπί τούς βαρβάρους καί τήν ἐπιμέλειαν τήν τῶν ἑλλήνων, παραλιπών τήν ἐμαυτοῦ πόλιν. ἐγώ δ' εἰ μέν πρός ἄλλους τινάς πρότερον ἐπεχείρουν διαλέγεσθαι περί τούτων ἤ πρός τήν πατρίδα τήν αὑτοῦ τήν τρίς τούς ἕλληνας ἐλευθερώσασαν, δίς μέν ἀπό τῶν βαρβάρων, ἅπαξ δ' ἀπό τῆς λακεδαιμονίων ἀρχῆς, ὡμολόγουν ἄν πλημμελεῖν: νῦν δ' ἐκείνην μέν φανήσομαι πρώτην ἐπί ταῦτα προτρέπων ὡς ἠδυνάμην μετά πλείστης σπουδῆς, αἰσθανόμενος δ' ἔλαττον αὐτήν φροντίζουσαν τῶν ὑπ' ἐμοῦ λεγομένων ἤ τῶν ἐπί τοῦ βήματος μαινομένων ἐκείνην μέν εἴασα, τῆς δέ πραγματείας οὐκ ἀπέστην. διό δικαίως ἄν με πάντες ἐπαινοῖεν, ὅτι τῇ δυνάμει ταύτῃ χρώμενος, ἥν ἔχων τυγχάνω, διατετέλεκα πάντα τόν χρόνον πολεμῶν μέν τοῖς βαρβάροις, κατηγορῶν δέ τῶν μή τήν αὐτήν ἐμοί γνώμην ἐχόντων, προτρέπειν δ' ἐπιχειρῶν οὕς ἄν ἐλπίσω μάλιστα δυνήσεσθαι τούς μέν ἕλληνας ἀγαθόν τι ποιῆσαι, τούς δέ βαρβάρους ἀφελέσθαι τήν ὑπάρχουσαν εὐδαιμονίαν. διόπερ καί νῦν πρός σέ ποιοῦμαι τούς λόγους, οὐκ ἀγνοῶν ὅτι τούτοις ὑπ' ἐμοῦ μέν λεγομένοις πολλοί φθονήσουσι, τοῖς δ' αὐτοῖς τούτοις ὑπό σοῦ πραττομένοις ἅπαντες συνησθήσονται. τῶν μέν γάρ εἰρημένων οὐδείς κεκοινώνηκεν, τῶν δ' ὠφελειῶν τῶν κατεργασθησομένων οὐκ ἔστιν ὅστις οὐκ οἰήσεται μεθέξειν. σκέψαι δ' ὡς αἰσχρόν περιορᾶν τήν ἀσίαν ἄμεινον πράττουσαν τῆς εὐρώπης καί τούς βαρβάρους εὐπορωτέρους τῶν ἑλλήνων ὄντας, ἔτι δέ τούς μέν ἀπό κύρου τήν ἀρχήν ἔχοντας, ὅν ἡ μήτηρ εἰς τήν ὁδόν ἐξέβαλεν, βασιλέας μεγάλους προσαγορευομένους, τούς δ' ἀφ' ἡρακλέους πεφυκότας, ὅν ὁ γεννήσας διά τήν ἀρετήν εἰς θεούς ἀνήγαγε, ταπεινοτέροις ὀνόμασιν ἤ 'κείνους προσαγορευομένους. ὧν οὐδέν ἐατέον οὕτως ἔχειν, ἀλλ' ἀναστρεπτέον καί μεταστατέον ἅπαντα ταῦτ' ἐστίν. εὖ δ' ἴσθι μηδέν ἄν με τούτων ἐπιχειρήσαντά σε πείθειν, εἰ δυναστείαν μόνον καί πλοῦτον ἑώρων ἐξ αὐτῶν γενησόμενον: ἡγοῦμαι γάρ τά γε τοιαῦτα καί νῦν σοι πλείω τῶν ἱκανῶν ὑπάρχειν, καί πολλήν ἀπληστίαν ἔχειν ὅστις προαιρεῖται κινδυνεύειν ὥστ' ἤ ταῦτα λαβεῖν ἤ στερηθῆναι τῆς ψυχῆς. ἀλλά γάρ οὐ πρός τάς τούτων κτήσεις ἀποβλέψας ποιοῦμαι τούς λόγους, ἀλλ' οἰόμενος ἐκ τούτων μεγίστην σοι καί καλλίστην γενήσεσθαι δόξαν. ἐνθυμοῦ δ' ὅτι τό μέν σῶμα θνητόν ἅπαντες ἔχομεν κατά δέ τήν εὐλογίαν καί τούς ἐπαίνους καί τήν φήμην καί τήν μνήμην τήν τῷ χρόνῳ συμπαρακολουθοῦσαν ἀθανασίας μεταλαμβάνομεν, ἧς ἄξιον ὀρεγομένους καθ' ὅσον οἷοί τ' ἐσμέν ὁτιοῦν πάσχειν. ἴδοις δ' ἄν καί τῶν ἰδιωτῶν τούς ἐπιεικεστάτους ὑπέρ ἄλλου μέν οὐδενός ἄν τό ζῆν ἀντικαταλλαξαμένους, ὑπέρ δέ τοῦ τυχεῖν καλῆς δόξης ἀποθνῄσκειν ἐν τοῖς πολέμοις ἐθέλοντας, ὅλως δέ τούς μέν τιμῆς ἐπιθυμοῦντας ἀεί μείζονος ἧς ἔχουσιν ὑπό πάντων ἐπαινουμένους, τούς δέ πρός ἄλλο τι τῶν ὄντων ἀπλήστως διακειμένους ἀκρατεστέρους καί φαυλοτέρους εἶναι δοκοῦντας. τό δέ μέγιστον τῶν εἰρημένων: ὅτι συμβαίνει τοῦ μέν πλούτου καί τῶν δυναστειῶν πολλάκις τούς ἐχθρούς κυρίους γίγνεσθαι, τῆς δ' εὐνοίας τῆς παρά τῶν πολλῶν καί τῶν ἄλλων τῶν προειρημένων μηδένας ἄλλους καταλείπεσθαι κληρονόμους πλήν τούς ἐξ ἡμῶν γεγονότας. ὥστ' ᾐσχυνόμην ἄν, εἰ μή τούτων ἕνεκά σοι συνεβούλευον καί τήν στρατείαν ποιεῖσθαι ταύτην καί πολεμεῖν καί κινδυνεύειν. οὕτω δ' ἄριστα βουλεύσει περί τούτων, ἤν ὑπολάβῃς μή μόνον τόν λόγον τοῦτόν σε παρακαλεῖν, ἀλλά καί τούς προγόνους καί τήν τῶν βαρβάρων ἀνανδρίαν καί τούς ὀνομαστούς γενομένους καί δόξαντας ἡμιθέους εἶναι διά τήν στρατείαν τήν ἐπ' ἐκείνους, μάλιστα δέ πάντων τόν καιρόν, ἐν ᾧ σύ μέν τυγχάνεις τοσαύτην δύναμιν κεκτημένος ὅσην οὐδείς τῶν τήν εὐρώπην κατοικησάντων, πρός ὅν δέ πολεμήσεις, οὕτω σφόδρα μεμισημένος καί καταπεφρονημένος ὑφ' ἁπάντων, ὡς οὐδείς πώποτε τῶν βασιλευσάντων. πρό πολλοῦ δ' ἄν ἐποιησάμην οἷόν τ' εἶναι συνερᾶσαι τούς λόγους ἅπαντας τούς ὑπ' ἐμοῦ περί τούτων εἰρημένους: μᾶλλον γάρ ἄν ἀξιόχρεως οὗτος ἔδοξεν εἶναι τῆς ὑποθέσεως. οὐ μήν ἀλλά σέ γε χρή σκοπεῖν ἐξ ἁπάντων τά συντείνοντα καί προτρέποντα πρός τόν πόλεμον τοῦτον: οὕτω γάρ ἄν ἄριστα βουλεύσαιο περί αὐτῶν. οὐκ ἀγνοῶ δ' ὅτι πολλοί τῶν ἑλλήνων τήν βασιλέως δύναμιν ἄμαχον εἶναι νομίζουσιν: ὧν ἄξιον θαυμάζειν, εἰ τήν ὑπ' ἀνθρώπου βαρβάρου καί κακῶς τεθραμμένου καταστραφεῖσαν καί συναχθεῖσαν ἐπί δουλείᾳ, ταύτην ὑπ' ἀνδρός ἕλληνος καί περί τούς πολέμους πολλήν ἐμπειρίαν ἔχοντος μή νομίζουσιν ἄν ἐπ' ἐλευθερίᾳ διαλυθῆναι, καί ταῦτ' εἰδότες ὅτι συστῆσαι μέν ἐστιν ἅπαντα χαλεπόν, διαστῆσαι δέ ῥᾴδιον. ἐνθυμοῦ δ' ὅτι μάλιστα τούτους τιμῶσιν ἅπαντες καί θαυμάζουσιν, οἵτινες ἀμφότερα δύνανται καί πολιτεύεσθαι καί στρατηγεῖν. ὅταν οὖν ὁρᾷς τούς ἐν μιᾷ πόλει ταύτην ἔχοντας τήν φύσιν εὐδοκιμοῦντας, ποίους τινάς χρή προσδοκᾶν τούς ἐπαίνους ἔσεσθαι τούς περί σοῦ ῥηθησομένους, ὅταν φαίνῃ ταῖς μέν εὐεργεσίαις ἐν ἅπασι τοῖς ἕλλησι πεπολιτευμένος, ταῖς δέ στρατηγίαις τούς βαρβάρους κατεστραμμένος; ἐγώ μέν γάρ ἡγοῦμαι ταῦτα πέρας ἕξειν: οὐδένα γάρ ἄλλον ποτέ δυνήσεσθαι μείζω πρᾶξαι τούτων: οὔτε γάρ ἐν τοῖς ἕλλησι γενήσεσθαι τηλικοῦτον ἔργον, ὅσον ἐστίν τό πάντας ἡμᾶς ἐκ τοσούτων πολέμων ἐπί τήν ὁμόνοιαν προαγαγεῖν, οὔτε τοῖς βαρβάροις εἰκός ἐστι συστῆναι τηλικαύτην δύναμιν, ἤν τήν νῦν ὑπάρχουσαν καταλύσῃς. ὥστε τῶν μέν ἐπιγιγνομένων οὐδ' ἤν τις τῶν ἄλλων διενέγκῃ τήν φύσιν, οὐδέν ἕξει ποιῆσαι τοιοῦτον. ἀλλά μήν τῶν γε προγεγενημένων ἔχω μέν ὑπερβαλεῖν τάς πράξεις τοῖς ἤδη διά σοῦ κατειργασμένοις, οὐ γλίσχρως ἀλλ' ἀληθινῶς: ὅστις γάρ ἔθνη τοσαῦτα τυγχάνεις κατεστραμμένος ὅσας οὐδείς πῶποτε τῶν ἄλλων ἑλλήνων πόλεις εἷλεν, πῶς οὐκ ἄν πρός ἕκαστον αὐτῶν ἀντιπαραβάλλων ῥᾳδίως ἄν ἐπέδειξα μείζω σε κἀκείνων διαπεπραγμένον; ἀλλά γάρ εἱλόμην ἀποσχέσθαι τῆς τοιαύτης ἰδέας δι' ἀμφότερα, διά τε τούς οὐκ εὐκαίρως αὐτῇ χρωμένους καί διά τό μή βούλεσθαι ταπεινοτέρους ποιεῖν τῶν νῦν ὄντων τούς ἡμιθέους εἶναι νομιζομένους. ἐνθυμοῦ δ' ἵνα τι καί τῶν ἀρχαίων εἴπωμεν, ὅτι τόν ταντάλου πλοῦτον καί τήν πέλοπος ἀρχήν καί τήν εὐρυσθέως δύναμιν οὐδείς ἄν οὔτε λόγων εὑρετής οὔτε ποιητής ἐπαινέσειεν, ἀλλά μετά γε τήν ἡρακλέους ὑπερβολήν καί τήν θησέως ἀρετήν τούς ἐπί τροίαν στρατευσαμένους καί τούς ἐκείνοις ὁμοίους γενομένους ἅπαντες ἄν εὐλογήσειαν. καίτοι τούς ὀνομαστοτάτους καί τούς ἀρίστους αὐτῶν ἴσμεν ἐν μικροῖς πολιχνίοις καί νησυδρίοις τάς ἀρχάς κατασχόντας. ἀλλ' ὅμως ἰσόθεον καί παρά πᾶσιν ὀνομαστήν τήν αὑτῶν δόξαν κατέλιπον: ἅπαντες γάρ φιλοῦσιν οὐ τούς σφίσιν αὐτοῖς μεγίστην δυναστείαν κτησαμένους, ἀλλά τούς τοῖς ἕλλησι πλείστων ἀγαθῶν αἰτίους γεγενημένους. οὐ μόνον δ' ἐπί τούτων αὐτούς ὄψει τήν γνώμην ταύτην ἔχοντας, ἀλλ' ἐπί πάντων ὁμοίως, ἐπεί καί τήν πόλιν ἡμῶν οὐδείς ἄν ἐπαινέσειεν, οὔθ' ὅτι τῆς θαλάττης ἦρξεν, οὔθ' ὅτι τοσοῦτον πλῆθος χρημάτων εἰσπράξασα τούς συμμάχους εἰς τήν ἀκρόπολιν ἀνήνεγκεν ἀλλά μήν οὐδ' ὅτι πολλῶν πόλεων ἐξουσίαν ἔλαβε τάς μέν ἀναστά τους ποιῆσαι, τάς δ' αὐξῆσαι, τάς δ' ὅπως ἐβουλήθη διοικῆσαι: _ πάντα γάρ ταῦτα παρῆν αὐτῇ πράττειν: _ἀλλ' ἐκ τούτων μέν πολλαί κατηγορίαι κατ' αὐτῆς γεγόνασιν, ἐκ δέ τῆς μαραθῶνι μάχης καί τῆς ἐν σαλαμῖνι ναυμαχίας, καί μάλισθ' ὅτι τήν αὑτῶν ἐξέλιπον ὑπέρ τῆς τῶν ἑλλήνων σωτηρίας, ἅπαντες ἐγκωμιάζουσιν. τήν αὐτήν δέ γνώμην καί περί λακεδαιμονίων ἔχουσιν: καί γάρ ἐκείνων μᾶλλον ἄγανται τήν ἧτταν τήν ἐν θερμοπύλαις ἤ τάς ἄλλας νίκας, καί τό τρόπαιον τό μέν κατ' ἐκείνων ὑπό τῶν βαρβάρων σταθέν ἀγαπῶσι καί θεωροῦσιν τά δ' ὑπό λακεδαιμονίων κατά τῶν ἄλλων οὐκ ἐπαινοῦσιν, ἀλλ' ἀηδῶς ὁρῶσιν: ἡγοῦνται γάρ τό μέν ἀρετῆς εἶναι σημεῖον, τά δέ πλεονεξίας. ταῦτ' οὖν ἐξετάσας ἅπαντα καί διελθών πρός αὑτόν, ἤν μέν τι τῶν εἰρημένων ᾖ μαλακώτερον ἤ καταδεέστερον, αἰτιῶ τήν ἡλικίαν τήν ἐμήν ᾗ δικαίως ἄν ἅπαντες συγγνώμην ἔχοιεν: ἤν δ' ὅμοια τοῖς πρότερον διαδεδομένοις, νομίζειν αὐτά χρή μή τό γῆρας τοὐμόν εὑρεῖν ἀλλά τό δαιμόνιον ὑποβαλεῖν, οὐκ ἐμοῦ φροντίζον, ἀλλά τῆς ἑλλάδος κηδόμενον καί βουλόμενον ταύτην τε τῶν κακῶν ἀπαλλάξαι τῶν παρόντων καί σοί πολύ μείζω περιθεῖναι δόξαν τῆς νῦν ὑπαρχούσης. οἶμαι δέ ς' οὐκ ἀγνοεῖν ὅν τρόπον οἱ θεοί τά τῶν ἀνθρώπων διοικοῦσιν. οὐ γάρ αὐτόχειρες οὔτε τῶν ἀγαθῶν οὔτε τῶν κακῶν γίγνονται τῶν συμβαινόντων αὐτοῖς, ἀλλ' ἑκάστοις τοιαύτην ἔννοιαν ἐμποιοῦσιν ὥστε δι' ἀλλήλων ἡμῖν ἑκάτερα παραγίγνεσθαι τούτων. οἷον ἴσως καί νῦν τούς μέν λόγους ἡμῖν ἀπένειμαν, ἐπί δέ τάς πράξεις σε τάττουσιν, νομίζοντες τούτων μέν σέ κάλλιστ' ἄν ἐπιστατῆσαι, τόν δέ λόγον τόν ἐμόν ἥκιστ' ἄν ὀχληρόν γενέσθαι τοῖς ἀκούουσιν. ἡγοῦμαι δέ καί τά πεπραγμένα πρότερον οὐκ ἄν ποτέ σοι γενέσθαι τηλικαῦτα τό μέγεθος, εἰ μή τις θεῶν αὐτά συγκατώρθωσεν, οὐχ ἵνα τοῖς βαρβάροις μόνον τοῖς ἐπί τῆς εὐρώπης κατοικοῦσιν πολεμῶν διατελῇς, ἀλλ' ὅπως ἄν ἐν τούτοις γυμνασθείς καί λαβών ἐμπειρίαν καί γνωσθείς οἷος εἶ, τούτων ἐπιθυμήσῃς ὧν ἐγώ τυγχάνω συμβεβουλευκώς. αἰσχρόν οὖν ἐστίν καλῶς τῆς τύχης ἡγουμένης ἀπολειφθῆναι καί μή παρασχεῖν σαυτόν εἰς ὅ βούλεταί σε προαγαγεῖν. νομίζω δέ χρῆναί σε πάντας μέν τιμᾶν τούς περί τῶν σοι πεπραγμένων ἀγαθόν τι λέγοντας, κάλλιστα μέντοι νομίζειν ἐκείνους ἐγκωμιάζειν τούς μειζόνων ἔργων ἤ τηλικούτων τήν σήν φύσιν ἀξιοῦντας, καί τούς μή μόνον ἐν τῷ παρόντι κεχαρισμένως διειλεγμένους, ἀλλ' οἵτινες ἄν τούς ἐπιγιγνομένους οὕτω ποιήσωσι τάς σάς πράξεις θαυμάζειν ὡς οὐδενός ἄλλου τῶν προγεγενημένων. πολλά δέ βουλόμενος τοιαῦτα λέγειν οὐ δύναμαι: τήν δ' αἰτίαν δι' ἥν, πλεονάκις τοῦ δέοντος εἴρηκα. λοιπόν οὖν ἐστίν τά προειρημένα συναγαγεῖν, ἵν' ὡς ἐν ἐλαχίστοις κατίδῃς τό κεφάλαιον τῶν συμβεβουλευμένων. φημί γάρ χρῆναί σε τούς μέν ἕλληνας εὐεργετεῖν, μακεδόνων δέ βασιλεύειν, τῶν δέ βαρβάρων ὡς πλείστων ἄρχειν. ἤν γάρ ταῦτα πράττῃς, ἅπαντές σοι χάριν ἕξουσιν, οἱ μέν ἕλληνες ὑπέρ ὧν ἄν εὖ πάσχωσιν, μακεδόνες δ' ἤν βασιλικῶς ἀλλά μή τυραννικῶς αὐτῶν ἐπιστατῇς, τό δέ τῶν ἄλλων γένος, ἤν διά σέ βαρβαρικῆς δεσποτείας ἀπαλλαγέντες ἑλληνικῆς ἐπιμελείας τύχωσιν. ταῦθ' ὅπως μέν γέγραπται τοῖς καιροῖς καί ταῖς ἀκριβείαις, παρ' ὑμῶν τῶν ἀκουόντων πυνθάνεσθαι δίκαιόν ἐστιν: ὅτι μέντοι βελτίω τούτων καί μᾶλλον ἁρμόττοντα τοῖς ὑπάρχουσιν οὐδείς ἄν σοι συμβουλεύσειεν, σαφῶς εἰδέναι νομίζω. [21] {work} {παναθηναικοσ} νεώτερος μέν ὤν προῃρούμην γράφειν τῶν λόγων οὐ τούς μυθώδεις οὐδέ τούς τερατείας καί ψευδολογίας μεστούς, οἷς οἱ πολλοί μᾶλλον χαίρουσιν ἤ τοῖς περί τῆς αὑτῶν σωτηρίας λεγομένοις, οὐδέ τούς τάς παλαιάς πράξεις καί τούς πολέμους τούς ἑλληνικούς ἐξηγουμένους, καίπερ εἰδώς δικαίως αὐτούς ἐπαινουμένους, οὐδ' αὖ τούς ἁπλῶς δοκοῦντας εἰρῆσθαι καί μηδεμιᾶς κομψότητος μετέχοντας, οὕς οἱ δεινοί περί τούς ἀγῶνας παραινοῦσι τοῖς νεωτέροις μελετᾶν, εἴπερ βούλονται πλέον ἔχειν τῶν ἀντιδίκων, ἀλλά πάντας τούτους ἐάσας περί ἐκείνους ἐπραγματευόμην τούς περί τῶν συμφερόντων τῇ τε πόλει καί τοῖς ἄλλοις ἕλλησι συμβουλεύοντας, καί πολλῶν μέν ἐνθυμημάτων γέμοντας, οὐκ ὀλίγων δ' ἀντιθέσεων καί παρισώσεων καί τῶν ἄλλων ἰδεῶν τῶν ἐν ταῖς ῥητορείαις διαλαμπουσῶν καί τούς ἀκούοντας ἐπισημαίνεσθαι καί θορυβεῖν ἀναγκαζουσῶν: νῦν δ' οὐδ' ὁπωσοῦν τούς τοιούτους. ἡγοῦμαι γάρ οὐχ ἁρμόττειν οὔτε τοῖς ἔτεσι τοῖς ἐνενήκοντα καί τέτταρσιν, ἁγώ τυγχάνω γεγονώς, οὔθ' ὅλως τοῖς ἤδη πολιάς ἔχουσιν ἐκεῖνον τόν τρόπον ἔτι λέγειν, ἀλλ' ὡς ἅπαντες μέν ἄν ἐλπίσειαν, εἰ βουληθεῖεν, οὐδείς δ' ἄν δυνηθείη ῥᾳδίως πλήν τῶν πονεῖν ἐθελόντων καί σφόδρα προσεχόντων τόν νοῦν. τούτου δ' ἕνεκα ταῦτα προεῖπον, ἵν' ἤν τισιν ὁ μέλλων δειχθήσεσθαι λόγος μαλακώτερος ὤν φαίνηται τῶν πρότερον διαδεδομένων, μή παραβάλλωσι πρός τήν ἐκείνων ποικιλίαν, ἀλλά πρός τήν ὑπόθεσιν αὐτόν κρίνωσι τήν ἐν τῷ παρόντι δεδοκιμασμένην. διαλέξομαι δέ περί τε τῶν τῇ πόλει πεπραγμένων καί περί τῆς τῶν προγόνων ἀρετῆς, οὐκ ἀπό τούτων ἀρξάμενος, ἀλλ' ἀπό τῶν ἐμοί συμβεβηκότων: ἐντεῦθεν γάρ οἶμαι μᾶλλον κατεπείγειν. πειρώμενος γάρ ἀναμαρτήτως ζῆν καί τοῖς ἄλλοις ἀλύπως, οὐδένα διαλέλοιπα χρόνον ὑπό μέν τῶν σοφιστῶν τῶν ἀδοκίμων καί πονηρῶν διαβαλλόμενος, ὑπ' ἄλλων δέ τινων οὐχ οἷός εἰμι γιγνωσκόμενος, ἀλλά τοιοῦτος ὑπολαμβανόμενος οἷον ἄν παρ' ἑτέρων ἀκούσωσιν. βούλομαι οὖν προδιαλεχθῆναι περί τ' ἐμαυτοῦ καί περί τῶν οὕτω πρός με διακειμένων, ἵν' ἤν πως οἷός τε γένωμαι, τούς μέν παύσω βλασφημοῦντας, τούς δ' εἰδέναι ποιήσω περί ἅ τυγχάνω διατρίβων: ἤν γάρ ταῦτα τῷ λόγῳ δυνηθῶ διοικῆσαι κατά τρόπον, ἐλπίζω τόν ἐπίλοιπον χρόνον αὐτός τ' ἀλύπως διάξειν καί τῷ λόγῳ τῷ μέλλοντι ῥηθήσεσθαι τούς παρόντας μᾶλλον προσέξειν τόν νοῦν. οὐκ ὀκνήσω δέ κατειπεῖν οὔτε τήν νῦν ἐγγιγνομένην ἐν τῇ διανοίᾳ μοι ταραχήν οὔτε τήν ἀτοπίαν ὧν ἐν τῷ παρόντι τυγχάνω γιγνώσκων, οὔτ' εἴ τι πράττω τῶν δεόντων. ἐγώ γάρ μετεσχηκώς τῶν μεγίστων ἀγαθῶν, ὧν ἅπαντες ἄν εὔξαιντο μεταλαβεῖν, πρῶτον μέν τῆς περί τό σῶμα καί τήν ψυχήν ὑγιείας, οὐχ ὡς ἔτυχον, ἀλλ' ἐναμίλλως τοῖς μάλιστα περί ἑκάτερον τούτων εὐτυχηκόσιν, ἔπειτα τῆς περί τόν βίον εὐπορίας, ὥστε μηδενός πώποτ' ἀπορῆσαι τῶν μετρίων, μηδ' ὧν ἄνθρωπος ἄν νοῦν ἔχων ἐπιθυμήσειεν, ἔτι τοῦ μή τῶν καταβεβλημένων εἷς εἶναι, μηδέ τῶν κατημελημένων, ἀλλ' ἐκείνων περί ὧν οἱ χαριέστατοι τῶν ἑλλήνων καί μνησθεῖεν ἄν καί διαλεχθεῖεν ὡς σπουδαίων ὄντων, τούτων ἁπάντων μοι συμβεβηκότων, τῶν μέν ὑπερβαλλόντως, τῶν δ' ἐξαρκούντως, οὐκ ἀγαπῶ ζῶν ἐπί τούτοις, ἀλλ' οὕτω τό γῆράς ἐστι δυσάρεστον καί μικρολόγον καί μεμψίμοιρον ὥστε πολλάκις ἤδη τήν τε φύσιν τήν ἐμαυτοῦ κατεμεμψάμην, ἧς οὐδείς ἄλλος καταπεφρόνηκεν, καί τήν τύχην ὠδυράμην, ταύτῃ μέν οὐδέν ἔχων ἐπικαλεῖν ἄλλο, πλήν ὅτι περί τήν φιλοσοφίαν, ἥν προειλόμην, ἀτυχίαι τινές καί συκοφαντίαι γεγόνασιν, τήν δέ φύσιν εἰδώς πρός μέν τάς πράξεις ἀρρωστοτέραν οὖσαν καί μαλακωτέραν τοῦ δέοντος, πρός δέ τούς λόγους οὔτε τελείαν οὔτε πανταχῇ χρησίμην, ἀλλά δοξάσαι μέν περί ἑκάστου τήν ἀλήθειαν μᾶλλον δυναμένην τῶν εἰδέναι φασκόντων, εἰπεῖν δέ περί τῶν αὐτῶν τούτων ἐν συλλόγῳ πολλῶν ἀνθρώπων ἁπασῶν ὡς ἔπος εἰπεῖν ἀπολελειμμένην. οὕτω γάρ ἐνδεής ἀμφοτέρων ἐγενόμην τῶν μεγίστην δύναμιν ἐχόντων παρ' ἡμῖν, φωνῆς ἱκανῆς καί τόλμης, ὡς οὐκ οἶδ' εἴ τις ἄλλος τῶν πολιτῶν: ὧν οἱ μή τυχόντες ἀτιμότεροι περιέρχονται πρός τό δοκεῖν ἄξιοί τινος εἶναι τῶν ὀφειλόντων τῷ δημοσίῳ: τοῖς μέν γάρ ἐκτείσειν τό καταγνωσθέν ἐλπίδες ὕπεισιν, οἱ δ' οὐδέποτ' ἄν τήν φύσιν μεταβάλοιεν. οὐ μήν ἐπί τούτοις ἀθυμήσας περιεῖδον ἐμαυτόν ἄδοξον οὐδ' ἀφανῆ παντάπασι γενόμενον, ἀλλ' ἐπειδή τοῦ πολιτεύεσθαι διήμαρτον, ἐπί τό φιλοσοφεῖν καί πονεῖν καί γράφειν ἅ διανοηθείην κατέφυγον, οὐ περί μικρῶν τήν προαίρεσιν ποιούμενος οὐδέ περί τῶν ἰδίων συμβολαίων οὐδέ περί ὧν ἄλλοι τινές ληροῦσιν, ἀλλά περί τῶν ἑλληνικῶν καί βασιλικῶν καί πολιτικῶν πραγμάτων, δι' ἅ προσήκειν ᾠόμην μοι τοσούτῳ μᾶλλον τιμᾶσθαι τῶν ἐπί τό βῆμα παριόντων, ὅσῳ περ περί μειζόνων καί καλλιόνων ἤ 'κεῖνοι τούς λόγους ἐποιούμην. ὧν οὐδέν ἡμῖν ἀποβέβηκεν. καίτοι πάντες ἴσασι τῶν μέν ῥητόρων τούς πολλούς οὐχ ὑπέρ τῶν τῇ πόλει συμφερόντων, ἀλλ' ὑπέρ ὧν αὐτοί λήψεσθαι προσδοκῶσι, δημηγορεῖν τολμῶντας, ἐμέ δέ καί τούς ἐμούς οὐ μόνον τῶν κοινῶν ἀπεχομένους μᾶλλον τῶν ἄλλων, ἀλλά καί τῶν ἰδίων εἰς τάς τῆς πόλεως χρείας ὑπέρ τήν δύναμιν τήν ἡμετέραν αὐτῶν δαπανωμένους, ἔτι δέ τούς μέν ἤ λοιδορουμένους ἐν ταῖς ἐκκλησίαις περί μεσεγγυήματος σφίσιν αὐτοῖς ἤ λυμαινομένους τούς συμμάχους ἤ τῶν ἄλλων ὅν ἄν τύχωσι συκοφαντοῦντας, ἐμέ δέ τῶν λόγων ἡγεμόνα τούτων γεγενημένον τῶν παρακαλούντων τούς ἕλληνας ἐπί τε τήν ὁμόνοιαν τήν πρός ἀλλήλους καί τήν στρατείαν τήν ἐπί τούς βαρβάρους, καί τῶν συμβουλευόντων ἀποικίαν ἐκπέμπειν κοινῇ πάντας ἡμᾶς ἐπί τοσαύτην χώραν καί τοιαύτην περί ἧς, ὅσοι περ ἀκηκόασιν, ὁμολογοῦσιν ἡμᾶς τ' εἰ σωφρονήσαιμεν καί παυσαίμεθα τῆς πρός ἀλλήλους μανίας, ταχέως ἄν ἄνευ πόνων καί κινδύνων κατασχεῖν αὐτήν, ἐκείνην τε ῥᾳδίως ἄν ἅπαντας δέξασθαι τούς ἐνδεεῖς ἡμῶν ὄντας τῶν ἐπιτηδείων: ὧν πράξεις, εἰ πάντες συνελθόντες ζητοῖεν, οὐδέποτ' ἄν εὕροιεν καλλίους οὐδέ μείζους οὐδέ μᾶλλον ἅπασιν ἡμῖν συμφερούσας. ἀλλ' ὅμως οὕτω πολύ τῇ διανοίᾳ διεστώτων ἡμῶν καί τοσούτῳ σπουδαιοτέραν ἐμοῦ πεποιημένου τήν αἵρεσιν οὐ δικαίως οἱ πολλοί περί ἡμῶν ὑπειλήφασιν, ἀλλά ταραχωδῶς καί παντάπασιν ἀλογίστως. τῶν μέν γάρ ῥητόρων τόν τρόπον ψέγοντες προστάτας αὐτούς τῆς πόλεως ποιοῦνται καί κυρίους ἁπάντων καθιστᾶσιν, ἐμοῦ δέ τούς λόγους ἐπαινοῦντες αὐτῷ μοι φθονοῦσι δι' οὐδέν ἕτερον ἤ διά τούτους, οὕς ἀποδεχόμενοι τυγχάνουσιν: οὕτως ἀτυχῶς φέρομαι παρ' αὐτοῖς. καί τί δεῖ θαυμάζειν τῶν πρός ἁπάσας τάς ὑπεροχάς οὕτω διακεῖσθαι πεφυκότων, ὅπου καί τῶν οἰομένων διαφέρειν καί ζηλούντων ἐμέ καί μιμεῖσθαι γλιχομένων τινές ἔτι δυσμενέστερον ἔχουσί μοι τῶν ἰδιωτῶν; ὧν τίνας ἄν τις εὕροι πονηροτέρους, _εἰρήσεται γάρ, εἰ καί τισιν δόξω νεώτερα καί βαρύτερα λέγειν τῆς ἡλικίας_, οἵτινες οὔτε φράζειν οὐδέν μέρος ἔχοντες τοῖς μαθηταῖς τῶν εἰρημένων ὑπ' ἐμοῦ, τοῖς τε λόγοις παραδείγμασι χρώμενοι τοῖς ἐμοῖς καί ζῶντες ἐντεῦθεν τοσούτου δέουσι χάριν ἔχειν τούτων, ὥστ' οὐδ' ἀμελεῖν ἡμῶν ἐθέλουσιν, ἀλλ' ἀεί τι φλαῦρον περί ἐμοῦ λέγουσιν; ἕως μέν οὖν τούς λόγους ἡμῶν ἐλυμαίνοντο, παραναγιγνώσκοντες ὡς δυνατόν κάκιστα τοῖς αὑτῶν καί διαιροῦντες οὐκ ὀρθῶς καί κατακνίζοντες καί πάντα τρόπον διαφθείροντες, οὐδέν ἐφρόντιζον τῶν ἀπαγγελλομένων, ἀλλά ῥᾳθύμως εἶχον: μικρόν δέ πρό τῶν παναθηναίων τῶν μεγάλων ἠχθέσθην δι' αὐτούς. ἀπαντήσαντες γάρ τινές μοι τῶν ἐπιτηδείων ἔλεγον ὡς ἐν τῷ λυκείῳ συγκαθεζόμενοι τρεῖς ἤ τέτταρες τῶν ἀγελαίων σοφιστῶν καί πάντα φασκόντων εἰδέναι καί ταχέως πανταχοῦ γιγνομένων διαλέγοιντο περί τε τῶν ἄλλων ποιητῶν καί τῆς ἡσιόδου καί τῆς ὁμήρου ποιήσεως, οὐδέν μέν παρ' αὑτῶν λέγοντες, τά δ' ἐκείνων ῥαψῳδοῦντες καί τῶν πρότερον ἄλλοις τισίν εἰρημένων τά χαριέστατα μνημονεύοντες: ἀποδεξαμένων δέ τῶν περιεστώτων τήν διατριβήν αὐτῶν, ἕνα τόν τολμηρότατον ἐπιχειρῆσαι με διαβάλλειν, λέγονθ' ὡς ἐγώ πάντων καταφρονῶ τῶν τοιούτων, καί τάς τε φιλοσοφίας τάς τῶν ἄλλων καί τάς παιδείας ἁπάσας ἀναιρῶ, καί φημί πάντας ληρεῖν πλήν τούς μετεσχηκότας τῆς ἐμῆς διατριβῆς: τούτων δέ ῥηθέντων ἀηδῶς τινας τῶν παρόντων διατεθῆναι πρός ἡμᾶς. ὡς μέν οὖν ἐλυπήθην καί συνεταράχθην ἀκούσας ἀποδέξασθαί τινας τούς λόγους τούτους, οὐκ ἄν δυναίμην εἰπεῖν: ᾤμην γάρ οὕτως ἐπιφανής εἶναι τοῖς ἀλαζονευομένοις πολεμῶν καί περί ἐμαυτοῦ μετρίως διειλεγμένος, μᾶλλον δέ ταπεινῶς, ὥστε μηδέν' ἄν ποτε γενέσθαι πιστόν τῶν λεγόντων ὡς ἐγώ τοιαύταις ἀλαζονείαις ἐχρησάμην. ἀλλά γάρ οὐκ ἀλόγως ὠδυράμην ἐν ἀρχῇ τήν ἀτυχίαν τήν παρακολουθοῦσάν μοι πάντα τόν χρόνον ἐν τοῖς τοιούτοις: αὕτη γάρ ἐστιν αἰτία καί τῆς ψευδολογίας τῆς περί με γιγνομένης καί τῶν διαβολῶν καί τοῦ φθόνου καί τοῦ μή δύνασθαί με τυχεῖν τῆς δόξης ἧς ἄξιός εἰμι, μηδ' ὁμολογουμένης, μηδ' ἥν ἔχουσί τινες τῶν πεπλησιακότων μοι καί πανταχῇ τεθεωρηκότων ἡμᾶς. ταῦτα μέν οὖν οὐχ οἷόν τ' ἄλλως ἔχειν, ἀλλ' ἀνάγκη στέργειν τοῖς ἤδη συμβεβηκόσιν. πολλῶν δέ μοι λόγων ἐφεστώτων ἀπορῶ πότερον ἀντικατηγορῶ τῶν εἰθισμένων ἀεί τι ψεύδεσθαι περί μου καί λέγειν ἀνεπιτήδειον. ἀλλ' εἰ φανείην σπουδάζων καί πολλούς λόγους ποιούμενος περί ἀνθρώπων οὕς οὐδείς ὑπείληφεν ἀξίους εἶναι λόγου, δικαίως ἄν μωρός εἶναι δοκοίην. ἀλλά τούτους ὑπεριδών ἀπολογῶμαι πρός τούς ἀδίκως μοι τῶν ἰδιωτῶν φθονοῦντας, καί πειρῶμαι διδάσκειν αὐτούς ὡς οὐ δικαίως οὐδέ προσηκόντως περί μου ταύτην ἔχουσι τήν γνώμην; καί τίς οὐκ ἄν καταγνοίη μου πολλήν ἄνοιαν, εἰ τούς μηδέν δι' ἕτερον δυσκόλως πρός με διακειμένους ἤ διά τό δοκεῖν χαριέντως εἰρηκέναι περί τινων, τούτους οἰηθείην ὁμοίως διαλεχθείς ὥσπερ πρότερον παύσειν ἐπί τοῖς λεγομένοις λυπουμένους, ἀλλ' οὐ μᾶλλον ἀλγήσειν, ἄλλως τε κἄν φανῶ μηδέ νῦν πω τηλικοῦτος ὤν [πεπαυμένος] παραληρῶν; ἀλλά μήν οὐδ' ἐκεῖνο ποιεῖν οὐδείς ἄν μοι συμβουλεύσειεν, ἀμελήσαντι τούτων καί μεταξύ καταβαλόντι περαίνειν τόν λόγον ὅν προῄρημαι, βουλόμενος ἐπιδεῖξαι τήν πόλιν ἡμῶν πλειόνων ἀγαθῶν αἰτίαν γεγενημένην τοῖς ἕλλησιν ἤ τήν λακεδαιμονίων: εἰ γάρ τοῦτ' ἤδη ποιοίην, μήτε τέλος ἐπιθείς τοῖς γεγραμμένοις μήτε συγκλείσας τήν ἀρχήν τῶν ῥηθήσεσθαι μελλόντων τῇ τελευτῇ τῶν ἤδη προειρημένων, ὅμοιος ἄν εἶναι δόξαιμι τοῖς εἰκῇ καί φορτικῶς καί χύδην ὅ τι ἄν ἐπέλθῃ λέγουσιν: ἅ φυλακτέον ἡμῖν ἐστιν. κράτιστον οὖν ἐξ ἁπάντων τούτων, περί ὧν τό τελευταῖόν με διέβαλλον ἀποφηνάμενον ἅ δοκεῖ μοι, τότ' ἤδη λέγειν περί ὧν ἐξ ἀρχῆς διενοήθην: οἶμαι γάρ, ἤν ἐξενέγκω γράψας καί ποιήσω φανεράν ἥν ἔχω γνώμην περί τε τῆς παιδείας καί τῶν ποιητῶν, παύσειν αὐτούς ψευδεῖς πλάττοντας αἰτίας καί λέγοντας ὅ τι ἄν τύχωσιν. τῆς μέν οὖν παιδείας τῆς ὑπό τῶν προγόνων καταλειφθείσης τοσούτου δέω καταφρονεῖν ὥστε καί τήν ἐφ' ἡμῶν κατασταθεῖσαν ἐπαινῶ, λέγω δέ τήν τε γεωμετρίαν καί τήν ἀστρολογίαν καί τούς διαλόγους τούς ἐριστικούς καλουμένους, οἷς οἱ μέν νεώτεροι μᾶλλον χαίρουσι τοῦ δέοντος, τῶν δέ πρεσβυτέρων οὐδείς ἔστιν ὅστις <ἄν> ἀνεκτούς αὐτούς εἶναι φήσειεν. ἀλλ' ὅμως ἐγώ τοῖς ὡρμημένοις ἐπί ταῦτα παρακελεύομαι πονεῖν καί προσέχειν τόν νοῦν ἅπασι τούτοις, λέγων ὡς, εἰ καί μηδέν ἄλλο δύναται τά μαθήματα ταῦτα ποιεῖν ἀγαθόν, ἀλλ' οὖν ἀποτρέπει γε τούς νεωτέρους πολλῶν ἄλλων ἁμαρτημάτων. τοῖς μέν οὖν τηλικούτοις οὐδέποτ' ἄν εὑρεθῆναι νομίζω διατριβάς ὠφελιμωτέρας τούτων οὐδέ μᾶλλον πρεπούσας: τοῖς δέ πρεσβυτέροις καί τοῖς εἰς ἄνδρας δεδοκιμασμένοις οὐκέτι φημί τάς μελέτας ταύτας ἁρμόττειν. ὁρῶ γάρ ἐνίους τῶν ἐπί τοῖς μαθήμασι τούτοις οὕτως ἀπηκριβωμένων ὥστε καί τούς ἄλλους διδάσκειν, οὔτ' εὐκαίρως ταῖς ἐπιστήμαις αἷς ἔχουσι χρωμένους, ἔν τε ταῖς ἄλλαις πραγματείαις ταῖς περί τόν βίον ἀφρονεστέρους ὄντας τῶν μαθητῶν: ὀκνῶ γάρ εἰπεῖν τῶν οἰκετῶν. τήν αὐτήν δέ γνώμην ἔχω καί περί τῶν δημηγορεῖν δυναμένων καί τῶν περί τήν γραφήν τήν τῶν λόγων εὐδοκιμούντων, ὅλως δέ περί ἁπάντων τῶν περί τάς τέχνας καί τάς ἐπιστήμας καί τάς δυνάμεις διαφερόντων. οἶδα γάρ καί τούτων τούς πολλούς οὔτε τά περί σφᾶς αὐτούς καλῶς διῳκηκότας οὔτ' ἐν ταῖς ἰδίαις συνουσίαις ἀνεκτούς ὄντας, τῆς τε δόξης τῆς τῶν συμπολιτευομένων ὀλιγωροῦντας, ἄλλων τε πολλῶν καί μεγάλων ἁμαρτημάτων γέμοντας: ὥστ' οὐδέ τούτους ἡγοῦμαι μετέχειν τῆς ἕξεως περί ἧς ἐγώ τυγχάνω διαλεγόμενος. τίνας οὖν καλῶ πεπαιδευμένους, ἐπειδή τάς τέχνας καί τάς ἐπιστήμας καί τάς δυνάμεις ἀποδοκιμάζω; πρῶτον μέν τούς καλῶς χρωμένους τοῖς πράγμασι τοῖς κατά τήν ἡμέραν ἑκάστην προσπίπτουσι, καί τήν δόξαν ἐπιτυχῆ τῶν καιρῶν ἔχοντας καί δυναμένην ὡς ἐπί τό πολύ στοχάζεσθαι τοῦ συμφέροντος: ἔπειτα τούς πρεπόντως καί δικαίως ὁμιλοῦντας τοῖς ἀεί πλησιάζουσι, καί τάς μέν τῶν ἄλλων ἀηδίας καί βαρύτητας εὐκόλως καί ῥᾳδίως φέροντας, σφᾶς δ' αὐτούς ὡς δυνατόν ἐλαφροτάτους καί μετριωτάτους τοῖς συνοῦσι παρέχοντας: ἔτι τούς τῶν μέν ἡδονῶν ἀεί κρατοῦντας, τῶν δέ συμφορῶν μή λίαν ἡττωμένους, ἀλλ' ἀνδρωδῶς ἐν αὐταῖς διακειμένους καί τῆς φύσεως ἀξίως ἧς μετέχοντες τυγχάνομεν: τέταρτον, ὅπερ μέγιστον, τούς μή διαφθειρομένους ὑπό τῶν εὐπραγιῶν μηδ' ἐξισταμένους αὑτῶν μηδ' ὑπερηφάνους γιγνομένους, ἀλλ' ἐμμένοντας τῇ τάξει τῇ τῶν εὖ φρονούντων καί μή μᾶλλον χαίροντας τοῖς διά τύχην ὑπάρξασιν ἀγαθοῖς ἤ τοῖς διά τήν αὑτῶν φύσιν καί φρόνησιν ἐξ ἀρχῆς γιγνομένοις. τούς δέ μή μόνον πρός ἕν τούτων, ἀλλά καί πρός ἅπαντα ταῦτα τήν ἕξιν τῆς ψυχῆς εὐάρμοστον ἔχοντας, τούτους φημί καί φρονίμους εἶναι καί τελέους ἄνδρας καί πάσας ἔχειν τάς ἀρετάς. περί μέν οὖν τῶν πεπαιδευμένων τυγχάνω ταῦτα γιγνώσκων. περί δέ τῆς ὁμήρου καί τῆς ἡσιόδου καί τῆς τῶν ἄλλων ποιήσεως ἐπιθυμῶ μέν εἰπεῖν, οἶμαι γάρ ἄν παῦσαι τούς ἐν τῷ λυκείῳ ῥαψῳδοῦντας τἀκείνων καί ληροῦντας περί αὐτῶν, αἰσθάνομαι δ' ἐμαυτόν ἔξω φερόμενον τῆς συμμετρίας τῆς συντεταγμένης τοῖς προοιμίοις. ἔστι δ' ἀνδρός νοῦν ἔχοντος μή τήν εὐπορίαν ἀγαπᾶν, ἤν ἔχῃ τις περί τῶν αὐτῶν πλείω τῶν ἄλλων εἰπεῖν, ἀλλά τήν εὐκαιρίαν διαφυλάττειν, ὑπέρ ὧν ἄν ἀεί τυγχάνῃ διαλεγόμενος: ὅπερ ἐμοί ποιητέον ἐστίν. περί μέν οὖν τῶν ποιητῶν αὖθις ἐροῦμεν, ἤν μή με προανέλῃ τό γῆρας: περί γάρ σπουδαιοτέρων πραγμάτων ἔχομεν τι λέγειν ἤ τούτων. περί δέ τῶν τῆς πόλεως εὐεργεσιῶν τῶν εἰς τούς ἕλληνας ἤδη ποιήσομαι τούς λόγους, οὐχ ὡς οὐ πλείους ἐπαίνους πεποιημένος περί αὐτῆς ἤ σύμπαντες οἱ περί τήν ποίησιν καί τούς λόγους ὄντες: οὐ μήν ὁμοίως καί νῦν. τότε μέν γάρ ἐν λόγοις περί ἑτέρων πραγμάτων ἐμεμνήμην αὐτῆς, νῦν δέ περί ταύτης τήν ὑπόθεσιν ποιησάμενος. οὐκ ἀγνοῶ δ' ἡλίκος ὤν ὅσον ἔργον ἐνίσταμαι τό μέγεθος, ἀλλ' ἀκριβῶς εἰδώς καί πολλάκις εἰρηκώς ὅτι τά μέν μικρά τῶν πραγμάτων ῥᾴδιον τοῖς λόγοις αὐξῆσαι, τοῖς δ' ὑπερβάλλουσι τῶν ἔργων καί τῷ μεγέθει καί τῷ κάλλει χαλεπόν ἐξισῶσαι τούς ἐπαίνους. ἀλλ' ὅμως οὐδέν μᾶλλον ἀποστατέον αὐτῶν ἐστιν, ἀλλ' ἐπιτελεστέον, ἤν περ ἔτι ζῆν δυνηθῶμεν, ἄλλως τε καί πολλῶν με παροξυνόντων γράφειν αὐτόν, πρῶτον μέν τῶν εἰθισμένων ἀσελγῶς κατηγορεῖν τῆς πόλεως ἡμῶν, ἔπειτα τῶν χαριέντως μέν, ἀπειροτέρως δέ καί καταδεέστερον ἐπαινούντων αὐτήν, ἔτι δέ τῶν ἑτέρων μᾶλλον εὐλογεῖν τολμώντων οὐκ ἀνθρωπίνως, ἀλλ' οὕτως ὥστε πολλούς ἀντιτάττεσθαι πρός αὐτούς, πάντων δέ μάλιστα τῆς ἡλικίας τῆς παρούσης, ἥ τούς ἄλλους πέφυκεν ἀποτρέπειν: ἐλπίζω γάρ, ἤν μέν κατορθώσω, μείζω λήψεσθαι δόξαν τῆς ὑπαρχούσης, ἤν δ' ἐνδεέστερον τύχω διαλεχθείς, πολλῆς συγγνώμης τεύξεσθαι παρά τῶν ἀκουόντων. ἅ μέν οὖν ἐβουλήθην καί περί ἐμαυτοῦ καί περί τῶν ἄλλων ὥσπερ χορός [πρό τοῦ ἀγῶνος] προαναβαλέσθαι, ταῦτ' ἐστιν. ἡγοῦμαι δέ χρῆναι τούς βουλομένους ἐγκωμιάσαι τινά τῶν πόλεων ἀκριβῶς καί δικαίως μή μόνον περί αὐτῆς ποιεῖσθαι τούς λόγους ἧς προῃρημένοι τυγχάνουσιν, ἀλλ' ὥσπερ τήν πορφύραν καί τόν χρυσόν θεωροῦμεν καί δοκιμάζομεν ἕτερα παραδεικνύοντες τῶν καί τήν ὄψιν ὁμοίαν ἐχόντων καί τῆς τιμῆς τῆς αὐτῆς ἀξιουμένων, οὕτω καί ταῖς πόλεσι παριστάναι μή τάς μικράς ταῖς μεγάλαις, μηδέ τάς πάντα τόν χρόνον ὑφ' ἑτέραις οὔσας ταῖς ἄρχειν εἰθισμέναις, μηδέ τάς σῴζεσθαι δεομένας πρός τάς σῴζειν δυναμένας, ἀλλά τάς παραπλησίαν καί τήν δύναμιν ἐχούσας καί περί τάς αὐτάς πράξεις γεγενημένας καί ταῖς ἐξουσίαις ὁμοίαις κεχρημένας: οὕτω γάρ ἄν μάλιστα τῆς ἀληθείας τύχοιεν. ἤν δή τις ἡμᾶς τόν τρόπον τοῦτον σκοπῆται καί παραβάλλῃ μή πρός τήν τυχοῦσαν πόλιν, ἀλλά πρός τήν σπαρτιατῶν, ἥν οἱ μέν πολλοί μετρίως ἐπαινοῦσιν, ἔνιοι δέ τινες ὥσπερ τῶν ἡμιθέων ἐκεῖ πεπολιτευμένων μέμνηνται περί αὐτῶν, φανησόμεθα καί τῇ δυνάμει καί ταῖς πράξεσι καί ταῖς εὐεργεσίαις ταῖς περί τούς ἕλληνας πλέον ἀπολελοιπότες αὐτούς ἤ 'κεῖνοι τούς ἄλλους. τούς μέν οὖν παλαιούς ἀγῶνας τούς ὑπέρ τῶν ἑλλήνων γεγενημένους ὕστερον ἐροῦμεν, νῦν δέ ποιήσομαι περί ἐκείνων τούς λόγους ἀρξάμενος, ἐπειδή κατέσχον τάς πόλεις τάς ἀχαιίδας καί πρός ἀργείους καί μεσσηνίους διείλοντο τήν χώραν: ἐντεῦθεν γάρ προσήκει διαλέγεσθαι περί αὐτῶν. οἱ μέν τοίνυν ἡμέτεροι πρόγονοι φανήσονται τήν τε πρός τούς ἕλληνας ὁμόνοιαν καί τήν πρός τούς βαρβάρους ἔχθραν, ἥν παρέλαβον ἐκ τῶν τρωικῶν, διαφυλάττοντες καί μένοντες ἐν τοῖς αὐτοῖς. καί πρῶτον μέν τάς κυκλάδας νήσους, περί ἅς ἐγένοντο πολλαί πραγματεῖαι κατά τήν μίνω τοῦ κρητός δυναστείαν, ταύτας τό τελευταῖον ὑπό καρῶν κατεχομένας, ἐκβαλόντες ἐκείνους οὐκ ἐξιδιώσασθαι τάς χώρας ἐτόλμησαν, ἀλλά τούς μάλιστα βίου τῶν ἑλλήνων δεομένους κατῴκισαν εἰς αὐτάς: καί μετά ταῦτα πολλάς πόλεις ἐφ' ἑκατέρας τῆς ἠπείρου καί μεγάλας ἔκτισαν, καί τούς μέν βαρβάρους ἀνέστειλαν ἀπό τῆς θαλάττης, τούς δ' ἕλληνας ἐδίδαξαν ὅν τρόπον διοικοῦντες τάς αὑτῶν πατρίδας καί πρός οὕς πολεμοῦντες μεγάλην ἄν τήν ἑλλάδα ποιήσειαν. λακεδαιμόνιοι δέ περί τόν αὐτόν χρόνον τοσοῦτον ἀπέσχον τοῦ πράττειν τι τῶν αὐτῶν τοῖς ἡμετέροις καί τοῦ τοῖς μέν βαρβάροις πολεμεῖν, τούς δ' ἕλληνας εὐεργετεῖν, ὥστ' οὐδ' ἡσυχίαν ἄγειν ἠθέλησαν, ἀλλ' ἔχοντες πόλιν ἀλλοτρίαν καί χώραν οὐ μόνον ἱκανήν, ἀλλ' ὅσην οὐδεμία πόλις τῶν ἑλληνίδων, οὐκ ἔστερξαν ἐπί τούτοις, ἀλλά μαθόντες ἐξ αὐτῶν τῶν συμβεβηκότων κατά μέν τούς νόμους τάς τε πόλεις καί τάς χώρας τούτων εἶναι δοκούσας τῶν ὀρθῶς καί νομίμως κτησαμένων, κατά δέ τήν ἀλήθειαν τούτων γιγνομένας τῶν τά περί τόν πόλεμον μάλιστ' ἀσκούντων καί νικᾶν ἐν ταῖς μάχαις τούς πολεμίους δυναμένων, ταῦτα διανοηθέντες, ἀμελήσαντες γεωργιῶν καί τεχνῶν καί τῶν ἄλλων ἁπάντων, οὐδέν ἐπαύοντο κατά μίαν ἑκάστην τῶν πόλεων τῶν ἐν πελοποννήσῳ πολιορκοῦντες καί κακῶς ποιοῦντες, ἕως ἁπάσας κατεστρέψαντο πλήν τῆς ἀργείων. συνέβαινεν οὖν ἐξ ὧν μέν ἡμεῖς ἐπράττομεν, αὐξάνεσθαί τε τήν ἑλλάδα καί τήν εὐρώπην κρείττω γίγνεσθαι τῆς ἀσίας, καί πρός τούτοις τῶν μέν ἑλλήνων τούς ἀποροῦντας πόλεις λαμβάνειν καί χώρας, τῶν δέ βαρβάρων τούς εἰθισμένους ὑβρίζειν ἐκπίπτειν ἐκ τῆς αὑτῶν καί φρονεῖν ἔλαττον ἤ πρότερον: ἐξ ὧν δέ σπαρτιᾶται, τήν ἐκείνων μόνην μεγάλην γίγνεσθαι, καί πασῶν μέν τῶν ἐν πελοποννήσῳ πόλεων ἄρχειν, ταῖς δ' ἄλλαις φοβεράν εἶναι καί πολλῆς θεραπείας τυγχάνειν παρ' αὐτῶν. ἐπαινεῖν μέν οὖν δίκαιόν ἐστι τήν τοῖς ἄλλοις πολλῶν ἀγαθῶν αἰτίαν γεγενημένην, δεινήν δέ νομίζειν τήν αὑτῇ τά συμφέροντα διαπραττομένην, καί φίλους μέν ποιεῖσθαι τούς ὁμοίως αὑτοῖς τε καί τοῖς ἄλλοις χρωμένους, φοβεῖσθαι δέ καί δεδιέναι τούς πρός σφᾶς μέν αὐτούς ὡς δυνατόν οἰκειότατα διακειμένους, πρός δέ τούς ἄλλους ἀλλοτρίως καί πολεμικῶς τήν αὑτῶν διοικοῦντας. τήν μέν οὖν ἀρχήν ἑκατέρα τοῖν πολέοιν τοιαύτην ἐποιήσατο. χρόνῳ δ' ὕστερον γενομένου τοῦ περσικοῦ πολέμου καί ξέρξου τοῦ τότε βασιλεύοντος τριήρεις μέν συναγαγόντος τριακοσίας καί χιλίας, τῆς δέ πεζῆς στρατιᾶς πεντακοσίας μέν μυριάδας τῶν ἁπάντων, ἑβδομήκοντα δέ τῶν μαχίμων, τηλικαύτῃ δέ δυνάμει στρατεύσαντος ἐπί τούς ἕλληνας, σπαρτιᾶται μέν ἄρχοντες πελοποννησίων εἰς τήν ναυμαχίαν τήν ποιήσασαν ῥοπήν ἅπαντος τοῦ πολέμου δέκα μόνον συνεβάλοντο τριήρεις, οἱ δέ πατέρες ἡμῶν ἀνάστατοι γενόμενοι καί τήν πόλιν ἐκλελοιπότες διά τό μή τετειχίσθαι κατ' ἐκεῖνον τόν χρόνον πλείους ναῦς παρέσχοντο καί μείζω δύναμιν ἐχούσας ἤ σύμπαντες οἱ συγκινδυνεύσαντες: καί στρατηγόν οἱ μέν εὐρυβιάδην, ὅς εἰ τέλος ἐπέθηκεν οἷς διενοήθη πράττειν, οὐδέν ἄν ἐκώλυεν ἀπολωλέναι τούς ἕλληνας, οἱ δ' ἡμέτεροι θεμιστοκλέα τόν ὁμολογουμένως ἅπασιν αἴτιον εἶναι δόξαντα καί τοῦ τήν ναυμαχίαν γενέσθαι κατά τρόπον καί τῶν ἄλλων ἁπάντων τῶν ἐν ἐκείνῳ τῷ χρόνῳ κατορθωθέντων. τεκμήριον δέ μέγιστον: ἀφελόμενοι γάρ λακεδαιμονίους τήν ἡγεμονίαν οἱ συγκινδυνεύσαντες τοῖς ἡμετέροις παρέδοσαν. καίτοι τίνας ἄν τις κριτάς ἱκανωτέρους ποιήσαιτο καί πιστοτέρους τῶν τότε πραχθέντων ἤ τούς ἐν αὐτοῖς τοῖς ἀγῶσι παραγενομένους; τίς δ' ἄν εὐεργεσίαν εἰπεῖν ἔχοι ταύτης μείζω τῆς ἅπασαν τήν ἑλλάδα σῷσαι δυνηθείσης; μετά ταῦτα τοίνυν συνέβη κυρίαν ἑκατέραν εἶναι τῆς ἀρχῆς τῆς κατά θάλατταν, ἥν ὁπότεροι ἄν κατάσχωσιν, ὑπηκόους ἔχουσι τάς πλείστας τῶν πόλεων. ὅλως μέν οὖν οὐδετέραν ἐπαινῶ: πολλά γάρ ἄν τις αὐταῖς ἐπιτιμήσειεν: οὐ μήν ἀλλά καί περί τήν ἐπιμέλειαν ταύτην οὐκ ἔλαττον αὐτῶν διηνέγκαμεν ἤ περί τάς πράξεις τάς ὀλίγῳ πρότερον εἰρημένας. οἱ μέν γάρ ἡμέτεροι πατέρες ἔπειθον τούς συμμάχους ποιεῖσθαι πολιτείαν ταύτην, ἥνπερ αὐτοί διετέλουν ἀγαπῶντες: ὅ σημεῖόν ἐστιν εὐνοίας καί φιλίας, ὅταν τινές παραινῶσι τοῖς ἄλλοις χρῆσθαι τούτοις, ἅπερ ἄν σφίσιν αὐτοῖς συμφέρειν ὑπολάβωσιν: λακεδαιμόνιοι δέ κατέστησαν οὔθ' ὁμοίαν τῇ παρ' αὑτοῖς οὔτε ταῖς ἄλλοθί που γεγενημέναις, ἀλλά δέκα μόνους ἄνδρας κυρίους ἑκάστης τῆς πόλεως ἐποίησαν, ὧν ἐπιχειρήσας ἄν τις κατηγορεῖν τρεῖς ἤ τέτταρας ἡμέρας συνεχῶς οὐδέν ἄν μέρος εἰρηκέναι δόξειε τῶν ἐκείνοις ἡμαρτημένων. καθ' ἕκαστον μέν οὖν διεξιέναι περί τῶν τοιούτων καί τοσούτων τό πλῆθος ἀνόητόν ἐστιν: ὀλίγα δέ καθ' ἁπάντων εἰπεῖν, ἅ τοῖς ἀκούσασιν ὀργήν ἀξίαν ἐμποιήσειεν ἄν τῶν πεπραγμένων, νεώτερος μέν ὤν ἴσως ἄν ἐξεῦρον, νῦν δ' οὐδέν ἐπέρχεταί μοι τοιοῦτον, ἀλλ' ἅπερ ἅπασιν, ὅτι τοσοῦτον ἐκεῖνοι διήνεγκαν ἀνομίᾳ καί πλεονεξίᾳ τῶν προγεγενημένων ὥστ' οὐ μόνον αὑτούς ἀπώλεσαν καί τούς φίλους καί τάς πατρίδας τάς αὑτῶν, ἀλλά καί λακεδαιμονίους πρός τούς συμμάχους διαβαλόντες εἰς τοσαύτας καί τοιαύτας συμφοράς εἰσέβαλον ὅσας οὐδείς πώποτ' αὐτοῖς γενήσεσθαι προσεδόκησεν. μάλιστα μέν οὖν ἐντεῦθεν ἄν τις δυνηθείη κατιδεῖν ὅσῳ μετριώτερον καί πραότερον ἡμεῖς τῶν πραγμάτων ἐπεμελήθημεν, δεύτερον δ' ἐκ τοῦ ῥηθήσεσθαι μέλλοντος. σπαρτιᾶται μέν γάρ ἔτη δέκα μόλις ἐπεστάτησαν αὐτῶν, ἡμεῖς δέ πέντε καί ἑξήκοντα συνεχῶς κατέσχομεν τήν ἀρχήν. καίτοι πάντες ἴσασι τάς πόλεις τάς ὑφ' ἑτέροις γιγνομένας, ὅτι πλεῖστον χρόνον τούτοις παραμένουσιν ὑφ' ὧν ἄν ἐλάχιστα κακά πάσχουσαι τυγχάνωσιν. ἐκ τούτων τοίνυν ἀμφότεραι μισηθεῖσαι κατέστησαν εἰς πόλεμον καί ταραχήν, ἐν ᾗ τήν μέν ἡμετέραν εὕροι τις ἄν, ἁπάντων αὐτῇ καί τῶν ἑλλήνων καί τῶν βαρβάρων ἐπιθεμένων, ἔτη δέκα τούτοις ἀντισχεῖν δυνηθεῖσαν, λακεδαιμονίους δέ κρατοῦντας ἔτι κατά γῆν, πρός θηβαίους μόνους πολεμήσαντας καί μίαν μάχην ἡττηθέντας, ἁπάντων ἀποστερηθέντας ὧν εἶχον, καί παραπλησίαις ἀτυχίαις χρησαμένους καί συμφοραῖς αἷσπερ ἡμεῖς, καί πρός τούτοις τήν μέν ἡμετέραν πόλιν <ἐν> ἐλάττοσιν ἔτεσιν ἀναλαβοῦσαν αὑτήν ἤ κατεπολεμήθη, σπαρτιάτας δέ μετά τήν ἧτταν μηδ' ἐν πολλαπλασίῳ χρόνῳ δυνηθέντας καταστῆσαι σφᾶς αὐτούς εἰς τήν αὐτήν ἕξιν ἐξ ἧσπερ ἐξέπεσον, ἀλλ' ὁμοίως ἔτι καί νῦν ἔχοντας. τά τοίνυν πρός τούς βαρβάρους ὡς ἑκάτεροι προσηνέχθημεν, δηλωτέον: ἔτι γάρ τοῦτο λοιπόν ἐστιν. ἐπί μέν γάρ τῆς ἡμετέρας δυναστείας οὐκ ἐξῆν αὐτοῖς οὔτ' ἐντός ἅλυος πεζῷ στρατοπέδῳ καταβαίνειν οὔτε μακροῖς πλοίοις ἐπί τάδε πλεῖν φασήλιδος: ἐπί δέ τῆς λακεδαιμονίων οὐ μόνον τοῦ πορεύεσθαι καί πλεῖν ὅποι βουληθεῖεν ἐξουσίαν ἔλαβον, ἀλλά καί δεσπόται πολλῶν ἑλληνίδων πόλεων κατέστησαν. τήν δή καί τάς συνθήκας τάς πρός βασιλέα γενναιοτέρας καί μεγαλοφρονεστέρας ποιησαμένην καί τῶν πλείστων καί μεγίστων τοῖς μέν βαρβάροις κακῶν, τοῖς δ' ἕλλησιν ἀγαθῶν αἰτίαν γεγενημένην, ἔτι δέ τῆς ἀσίας τήν παραλίαν καί πολλήν ἄλλην χώραν τούς μέν πολεμίους ἀφελομένην, τοῖς δέ συμμάχοις κτησαμένην, καί τούς μέν ὑβρίζοντας, τούς δ' ἀποροῦντας παύσασαν, πρός δέ τούτοις ὑπέρ αὑτῆς τε πολεμήσασαν ἄμεινον τῆς εὐδοκιμούσης περί τά τοιαῦτα καί τάς συμφοράς θᾶττον διαλυσαμένην τῶν αὐτῶν τούτων, πῶς οὐ δίκαιον ἐπαινεῖν καί τιμᾶν μᾶλλον ἤ τήν ἐν ἅπασι τούτοις ἀπολελειμμένην; περί μέν οὖν τῶν πραχθέντων παρ' ἄλληλα καί τῶν κινδύνων τῶν ἅμα καί πρός τούς αὐτούς γενομένων ἐν τῷ παρόντι ταὐτ' εἶχον εἰπεῖν. οἶμαι δέ τούς ἀηδῶς ἀκούοντας τῶν λόγων τούτων τοῖς μέν εἰρημένοις οὐδέν ἀντερεῖν ὡς οὐκ ἀληθέσιν οὖσιν, οὐδ' αὖ πράξεις ἑτέρας ἕξειν εἰπεῖν, περί ἅς λακεδαιμόνιοι γενόμενοι πολλῶν ἀγαθῶν αἴτιοι τοῖς ἕλλησι κατέστησαν, κατηγορεῖν δέ τῆς πόλεως ἡμῶν ἐπιχειρήσειν, ὅπερ ἀεί ποιεῖν εἰώθασι, καί διεξιέναι τάς δυσχερεστάτας τῶν πράξεων τῶν ἐπί τῆς ἀρχῆς τῆς κατά θάλατταν γεγενημένων, καί τάς τε δίκας καί τάς κρίσεις τάς ἐνθάδε γιγνομένας τοῖς συμμάχοις καί τήν τῶν φόρων εἴσπραξιν διαβαλεῖν, καί μάλιστα διατρίψειν περί τά μηλίων πάθη καί σκιωναίων καί τορωναίων, οἰομένους ταῖς κατηγορίαις ταύταις καταρρυπανεῖν τάς τῆς πόλεως εὐεργεσίας τάς ὀλίγῳ πρότερον εἰρημένας. ἐγώ δέ πρός ἅπαντα μέν τά δικαίως ἄν ῥηθέντα κατά τῆς πόλεως οὔτ' ἄν δυναίμην ἀντειπεῖν οὔτ' ἄν ἐπιχειρήσαιμι τοῦτο ποιεῖν: καί γάρ ἄν αἰσχυνοίμην, ὅπερ εἶπον ἤδη καί πρότερον, εἰ τῶν ἄλλων μηδέ τούς θεούς ἀναμαρτήτους εἶναι νομιζόντων ἐγώ γλιχοίμην καί πειρῴμην πείθειν ὡς περί οὐδέν πώποτε τό κοινόν ἡμῶν πεπλημμέληκεν: οὐ μήν ἀλλ' ἐκεῖνό γ' οἶμαι ποιήσειν, τήν τε πόλιν τήν σπαρτιατῶν ἐπιδείξειν περί τάς πράξεις τάς προειρημένας πολύ πικροτέραν καί χαλεπωτέραν τῆς ἡμετέρας γεγενημένην, τούς θ' ὑπέρ ἐκείνων βλασφημοῦντας καθ' ἡμῶν ὡς δυνατόν ἀφρονέστατα διακειμένους καί τοῦ κακῶς ἀκούειν ὑφ' ἡμῶν τούς φίλους αὐτῶν αἰτίους ὄντας: ἐπειδάν γάρ τά τοιαῦτα κατηγορῶσιν, οἷς ἔνοχοι λακεδαιμόνιοι μᾶλλον τυγχάνουσιν ὄντες, οὐκ ἀποροῦμεν τοῦ περί ἡμῶν ῥηθέντος μεῖζον ἁμάρτημα κατ' ἐκείνων εἰπεῖν. οἷον καί νῦν, ἤν μνησθῶσιν τῶν ἀγώνων τῶν τοῖς συμμάχοις ἐνθάδε γιγνομένων, τίς ἐστιν οὕτως ἀφυής ὅστις οὐχ εὑρήσει πρός τοῦτ' ἀντειπεῖν ὅτι πλείους λακεδαιμόνιοι τῶν ἑλλήνων ἀκρίτους ἀπεκτόνασι τῶν παρ' ἡμῖν, ἐξ οὗ τήν πόλιν οἰκοῦμεν, εἰς ἀγῶνα καί κρίσιν καταστάντων; τοιαῦτα δέ καί περί τῆς εἰσπράξεως τῶν φόρων ἤν τι λέγωσιν, ἕξομεν εἰπεῖν: πολύ γάρ ἐπιδείξομεν συμφορώτερα πράξαντας τούς ἡμετέρους ἤ λακεδαιμονίους ταῖς πόλεσιν ταῖς τόν φόρον ἐνεγκούσαις. πρῶτον μέν γάρ οὐ προσταχθέν ὑφ' ἡμῶν τοῦτ' ἐποίουν, ἀλλ' αὐτοί γνόντες, ὅτε περ τήν ἡγεμονίαν ἡμῖν τήν κατά θάλατταν ἔδοσαν: ἔπειτ' οὐχ ὑπέρ τῆς σωτηρίας τῆς ἡμετέρας ἔφερον, ἀλλ' ὑπέρ τῆς δημοκρατίας καί τῆς ἐλευθερίας τῆς αὑτῶν καί τοῦ μή περιπεσεῖν ὀλιγαρχίας γενομένης τηλικούτοις κακοῖς τό μέγεθος ἡλίκοις ἐπί τῶν δεκαρχιῶν καί τῆς δυναστείας τῆς λακεδαιμονίων. ἔτι δ' οὐκ ἐκ τούτων ἔφερον ἐξ ὧν αὐτοί διέσῳσαν, ἀλλ' ἀφ' ὧν δι' ἡμᾶς εἶχον: ὑπέρ ὧν, εἰ καί μικρός λογισμός ἐνῆν αὐτοῖς, δικαίως ἄν χάριν εἶχον ἡμῖν. παραλαβόντες γάρ τάς πόλεις αὐτῶν τάς μέν παντάπασιν ἀναστάτους γεγενημένας ὑπό τῶν βαρβάρων, τάς δέ πεπορθημένας, εἰς τοῦτο προηγάγομεν ὥστε μικρόν μέρος τῶν γιγνομένων ἡμῖν διδόντας μηδέν ἐλάττους ἔχειν τούς οἴκους πελοποννησίων τῶν οὐδένα φόρον ὑποτελούντων. περί τοίνυν τῶν ἀναστάτων γεγενημένων ὑφ' ἑκα τέρας τῶν πόλεων, ὅ μόνοις τινές ἡμῖν ὀνειδίζουσιν, ἐπιδείξομεν πολύ δεινότερα πεποιηκότας, οὕς ἐπαινοῦντες διατελοῦσιν. ἡμῖν μέν γάρ συνέπεσε περί νησύδρια τοιαῦτα καί τηλικαῦτα τό μέγεθος ἐξαμαρτεῖν, ἅ πολλοί τῶν ἑλλήνων οὐδ' ἴσασιν, ἐκεῖνοι δέ τάς μεγίστας πόλεις τῶν ἐν πελοποννήσῳ καί τάς πανταχῇ προεχούσας τῶν ἄλλων ἀναστάτους ποιήσαντες αὐτοί τἀκείνων ἔχουσιν, ἅς ἄξιον ἦν, εἰ καί μηδέν αὐταῖς πρότερον ὑπῆρχεν ἀγαθόν, τῆς μεγίστης δωρεᾶς παρά τῶν ἑλλήνων τυχεῖν διά τήν στρατείαν τήν ἐπί τροίαν, ἐν ᾗ σφᾶς τ' αὐτάς παρέσχον πρωτευούσας καί τούς ἡγεμόνας ἀρετάς ἔχοντας οὐ μόνον τάς τοιαύτας, ὧν πολλοί καί τῶν φαύλων κοινωνοῦσιν, ἀλλά κἀκείνας, ὧν οὐδείς ἄν πονηρός ὤν δυνηθείη μετασχεῖν. μεσσήνη μέν γάρ νέστορα παρέσχεν τόν φρονιμώτατον ἁπάντων τῶν κατ' ἐκεῖνον τόν χρόνον γενομένων, λακεδαίμων δέ μενέλαον τόν διά σωφροσύνην καί δικαιοσύνην μόνον ἀξιωθέντα διός γενέσθαι κηδεστήν, ἡ δ' ἀργείων πόλις ἀγαμέμνονα τόν οὐ μίαν οὐδέ δύο σχόντα μόνον ἀρετάς, ἀλλά πάσας, ὅσας ἄν ἔχοι τις εἰπεῖν, καί ταύτας οὐ μετρίως, ἀλλ' ὑπερβαλλόντως: οὐδένα γάρ εὑρήσομεν τῶν ἁπάντων οὔτ' ἰδιωτέρας πράξεις μεταχειρισάμενον οὔτε καλλίους οὔτε μείζους οὔτε τοῖς ἕλλησιν ὠφελιμωτέρας οὔτε πλειόνων ἐπαίνων ἀξίας. καί τούτοις οὕτω μέν ἀπηριθμημένοις εἰκότως ἄν τινες ἀπιστήσειαν, μικρῶν δέ περί ἑκάστου ῥηθέντων ἅπαντες ἄν ἀληθῆ με λέγειν ὁμολογήσειαν. οὐ δύναμαι δέ κατιδεῖν, ἀλλ' ἀπορῶ ποίοις ἄν λόγοις μετά ταῦτα χρησάμενος ὀρθῶς εἴην βεβουλευμένος. αἰσχύνομαι μέν γάρ, εἰ τοσαῦτα περί τῆς ἀγαμέμνονος ἀρετῆς προειρηκώς μηδενός μνησθήσομαι τῶν ὑπ' ἐκείνου πεπραγμένων, ἀλλά δόξω τοῖς ἀκούουσιν ὅμοιος εἶναι τοῖς ἀλαζονευομένοις καί λέγουσιν ὅ τι ἄν τύχωσιν: ὁρῶ δέ τάς πράξεις τάς ἔξω λεγομένας τῶν ὑποθέσεων οὐκ ἐπαινουμένας, ἀλλά ταραχώδεις εἶναι δοκούσας, καί πολλούς μέν ὄντας τούς κακῶς χρωμένους αὐταῖς, πολύ δέ πλείους τούς ἐπιτιμῶντας. διό δέδοικα μή καί περί ἐμέ συμβῇ τι τοιοῦτον. οὐ μήν ἀλλ' αἱροῦμαι βοηθῆσαι τῷ ταὐτόν ἐμοί τε καί πολλοῖς πεπονθότι καί διημαρτηκότι τῆς δόξης ἧς προσῆκε τυχεῖν αὐτόν, καί μεγίστων μέν ἀγαθῶν αἰτίῳ γεγενημένῳ περί ἐκεῖνον τόν χρόνον, ἧττον δ' ἐπαινουμένῳ τῶν οὐδέν ἄξιον λόγου διαπεπραγμένων. τί γάρ ἐκεῖνος ἐνέλιπεν, ὅς τηλικαύτην μέν ἔσχεν τιμήν, ἧς εἰ πάντες συνελθόντες μείζω ζητοῖεν, οὐδέποτ' ἄν εὑρεῖν δυνηθεῖεν; μόνος γάρ ἁπάσης τῆς ἑλλάδος ἠξιώθη γενέσθαι στρατηγός. ὁπότερον δ' εἴθ' ὑπό πάντων αἱρεθείς εἴτ' αὐτός κτησάμενος, οὐκ ἔχω λέγειν. ὁποτέρως δ' οὖν συμβέβηκεν, οὐδεμίαν ὑπερβολήν λέλοιπεν τῆς περί αὑτόν δόξης τοῖς ἄλλως πως τιμηθεῖσιν. ταύτην δέ λαβών τήν δύναμιν οὐκ ἔστιν ἥντινα τῶν ἑλληνίδων πόλεων ἐλύπησεν, ἀλλ' οὕτως ἦν πόρρω τοῦ περί τινας ἐξαμαρτεῖν ὥστε παραλαβών τούς ἕλληνας ἐν πολέμῳ καί ταραχαῖς καί πολλοῖς κακοῖς ὄντας τούτων μέν αὐτούς ἀπήλλαξεν, εἰς ὁμόνοιαν δέ καταστήσας τά μέν περιττά τῶν ἔργων καί τερατώδη καί μηδέν ὠφελοῦντα τούς ἄλλους ὑπερεῖδεν, στρατόπεδον δέ συστήσας ἐπί τούς βαρβάρους ἤγαγεν. τούτου δέ κάλλιον στρατήγημα καί τοῖς ἕλλησιν ὠφελιμώτερον οὐδείς φανήσεται πράξας οὔτε τῶν κατ' ἐκεῖνον τόν χρόνον εὐδοκιμησάντων οὔτε τῶν ὕστερον ἐπιγενομένων. ἁκεῖνος πράξας καί τοῖς ἄλλοις ὑποδείξας οὐχ οὕτως εὐδοκίμησεν ὡς προσῆκεν αὐτόν, διά τούς μᾶλλον ἀγαπῶντας τάς θαυματοποιίας τῶν εὐεργεσιῶν καί τάς ψευδολογίας τῆς ἀληθείας, ἀλλά τοιοῦτος γενόμενος ἐλάττω δόξαν ἔχει τῶν οὐδέ μιμήσασθαι τολμησάντων αὐτόν. οὐ μόνον δ' ἐπί τούτοις ἄν τις ἐπαινέσειεν αὐτόν, ἀλλά καί ἐφ' οἷς περί τόν αὐτόν χρόνον ἔπραξεν. εἰς τοῦτο γάρ μεγαλοφροσύνης ἦλθεν, ὥστ' οὐκ ἀπέχρησεν αὐτῷ λαβεῖν στρατιώτας τῶν ἰδιωτῶν ὁπόσους ἐξ ἑκάστης ἐβουλήθη τῆς πόλεως, ἀλλά τούς βασιλέας τούς ποιοῦντας ἐν ταῖς αὑτῶν ὅ τι βουληθεῖεν καί τοῖς ἄλλοις προστάττοντας, τούτους ἔπεισεν ὑφ' αὑτῷ γενέσθαι καί συνακολουθεῖν ἐφ' οὕς ἄν ἡγῆται, καί ποιεῖν τό προσταττόμενον καί, βασιλικόν βίον ἀφέντας, στρατιωτικῶς ζῆν, ἔτι δέ κινδυνεύειν καί πολεμεῖν οὐχ ὑπέρ τῆς σφετέρας αὐτῶν πατρίδος καί βασιλείας, ἀλλά λόγῳ μέν ὑπέρ ἑλένης τῆς μενελάου γυναικός, ἔργῳ δ' ὑπέρ τοῦ μή τήν ἑλλάδα πάσχειν ὑπό τῶν βαρβάρων μήτε τοιαῦτα μήθ' οἷα πρότερον αὐτῇ συνέπεσεν περί τήν πέλοπος μέν ἁπάσης πελοποννήσου κατάληψιν, δαναοῦ δέ τῆς πόλεως τῆς ἀργείων, κάδμου δέ θηβῶν: ὧν τίς ἄλλος φανήσεται προνοηθείς, ἤ τίς ἐμποδών καταστάς τοῦ μηδέν ἔτι γενέσθαι τοιοῦτον, πλήν τῆς ἐκείνου φύσεως καί δυνάμεως; τό τοίνυν ἐχόμενον, ὅ τῶν μέν προειρημένων ἔλαττόν ἐστιν, τῶν δέ πολλάκις ἐγκεκωμιασμένων μεῖζον καί λόγου μᾶλλον ἄξιον: στρατόπεδον γάρ συνεληλυθός ἐξ ἁπασῶν τῶν πόλεων, τοσοῦτον τό πλῆθος ὅσον εἰκός, ὅ πολλούς εἶχεν <ἐν> αὑτῷ τούς μέν ἀπό θεῶν, τούς δ' ἐξ αὐτῶν τῶν θεῶν γεγονότας, οὐχ ὁμοίως διακειμένους τοῖς πολλοῖς οὐδ' ἴσον φρονοῦντας τοῖς ἄλλοις, ἀλλ' ὀργῆς καί θυμοῦ καί φθόνου καί φιλοτιμίας μεστούς, ἀλλ' ὅμως τό τοιοῦτον ἔτη δέκα κατέσχεν οὐ μισθοφοραῖς μεγάλαις οὐδέ χρημάτων δαπάναις, αἷς νῦν ἅπαντες δυναστεύουσιν, ἀλλά τῷ καί τῇ φρονήσει διαφέρειν καί δύνασθαι τροφήν ἐκ τῶν πολεμίων τοῖς στρατιώταις πορίζειν, καί μάλιστα τῷ δοκεῖν ἐκεῖνον ἄμεινον ὑπέρ τῆς τῶν ἄλλων βουλεύεσθαι σωτηρίας ἤ τούς ἄλλους περί σφῶν αὐτῶν. τό τοίνυν τέλος, ὅ πᾶσιν τούτοις ἐπέθηκεν, οὐδενός ἧττον προσήκει θαυμάζειν: οὐ γάρ ἀπρεπές οὐδ' ἀνάξιον τῶν προειρημένων φανήσεται ποιησάμενος, ἀλλά λόγῳ μέν πρός μίαν πόλιν πολεμήσας, ἔργῳ δ' οὐ μόνον πρός ἅπαντας τούς τήν ἀσίαν κατοικοῦντας, ἀλλά καί πρός ἄλλα γένη πολλά τῶν βαρβάρων κινδυνεύων οὐκ ἀπεῖπεν οὐδ' ἀπῆλθεν πρίν τήν τε πόλιν τοῦ τολμήσαντος ἐξαμαρτεῖν ἐξηνδραποδίσατο καί τούς βαρβάρους ἔπαυσεν ὑβρίζοντας. οὐκ ἀγνοῶ δέ τό πλῆθος τῶν εἰρημένων περί τῆς ἀγαμέμνονος ἀρετῆς, οὐδ' ὅτι τούτων τοσούτων ὄντων καθ' ἕν μέν ἕκαστον, εἴ τινες σκοποῖντο τί ἄν ἀποδοκιμάσαιεν, οὐδείς ἄν οὐδέν αὐτῶν ἀφελεῖν τολμήσειεν, ἐφεξῆς δ' ἀναγιγνωσκομένων ἅπαντες ἄν ἐπιτιμήσαιεν ὡς πολύ πλείοσιν εἰρημένοις τοῦ δέοντος. ἐγώ δ' εἰ μέν ἔλαθον ἐμαυτόν πλεονάζων, ᾐσχυνόμην ἄν, εἰ γράφειν ἐπιχειρῶν περί ὧν μηδείς ἄν ἄλλος ἐτόλμησεν, οὕτως ἀναισθήτως διεκείμην: νῦν δ' ἀκριβέστερον ᾔδειν τῶν ἐπιπλήττειν μοι τολμησόντων ὅτι πολλοί τούτοις ἐπιτιμή σουσιν: ἀλλά γάρ ἡγησάμην οὐχ οὕτως ἔσεσθαι δεινόν ἤν ἐπί τοῦ μέρους τούτου δόξω τισί τῶν καιρῶν ἀμελεῖν, ὡς ἤν περί ἀνδρός τοιούτου διαλεγόμενος παραλίπω τι τῶν ἐκείνῳ τε προσόντων ἀγαθῶν κἀμοί προσηκόντων εἰπεῖν. ὤιμην δέ καί παρά τοῖς χαριεστάτοις τῶν ἀκροατῶν εὐδοκιμήσειν, ἤν φαίνωμαι περί ἀρετῆς μέν τούς λόγους ποιούμενος, ὅπως δέ ταύτης ἀξίως ἐρῶ μᾶλλον σπουδάζων ἤ περί τήν τοῦ λόγου συμμετρίαν, καί ταῦτα σαφῶς εἰδώς τήν μέν περί τόν λόγον ἀκαιρίαν ἀδοξότερον ἐμέ ποιήσουσαν, τήν δέ περί τάς πράξεις εὐβουλίαν αὐτούς τούς ἐπαινουμένους ὠφελήσουσαν: ἀλλ' ὅμως ἐγώ τό λυσιτελές ἐάσας τό δίκαιον εἱλόμην. οὐ μόνον δ' ἄν εὑρεθείην ἐπί τοῖς νῦν λεγομένοις ταύτην ἔχων τήν διάνοιαν, ἀλλ' ὁμοίως ἐπί πάντων, ἐπεί καί τῶν πεπλησιακότων μοι φανείην ἄν μᾶλλον χαίρων τοῖς ἐπί τῷ βίῳ καί ταῖς πράξεσιν εὐδοκιμοῦσιν ἤ τοῖς περί τούς λόγους δεινοῖς εἶναι δοκοῦσιν. καίτοι τῶν μέν εὖ ῥηθέντων εἰ καί μηδέν συμβαλοίμην, ἅπαντες ἄν ἐμοί τήν αἰτίαν ἀναθεῖεν, τῶν δ' ὀρθῶς πραττομένων εἰ καί πάντες εἰδεῖέν με σύμβουλον γεγενημένον, οὐδείς ὅστις οὐκ ἄν αὐτόν τόν μεταχειριζόμενον τάς πράξεις ἐπαινέσειεν. ἀλλά γάρ οὐκ οἶδ' ὅποι τυγχάνω φερόμενος: ἀεί γάρ οἰόμενος δεῖν προστιθέναι τό τῶν προειρημένων ἐχόμενον, παντάπασι πόρρω γέγονα τῆς ὑποθέσεως. λοιπόν οὖν ἐστιν οὐδέν ἄλλο πλήν αἰτησάμενον τῷ γήρᾳ συγγνώμην ὑπέρ τῆς λήθης καί τῆς μακρολογίας, τῶν εἰθισμένων παραγίγνεσθαι τοῖς τηλικούτοις, ἐπανελθεῖν εἰς τόν τόπον ἐκεῖνον ἐξ οὗπερ εἰσέπεσον εἰς τήν περιττολογίαν ταύτην. οἶμαι δ' ἤδη καθορᾶν ὅθεν ἐπλανήθην. τοῖς γάρ ὀνειδίζουσιν ἡμῶν τῇ πόλει τάς μηλίων καί τάς τῶν τοιούτων πολιχνίων συμφοράς ἀντέλεγον, οὐχ ὡς οὐχ ἡμαρτημένων τούτων, ἀλλ' ἐπιδεικνύων τούς ἀγαπωμένους ὑπ' αὐτῶν πολύ πλείους πόλεις καί μείζους ἡμῶν ἀναστάτους πεποιηκότας, ἐν οἷς καί περί τῆς ἀρετῆς τῆς ἀγαμέμνονος καί μενελάου καί νέστορος διελέχθην, ψεῦδος μέν οὐδέν λέγων, πλείω δ' ἴσως τῶν μετρίων. τοῦτο δ' ἐποίουν, ὑπολαβών οὐδενός ἔλαττον ἁμάρτημα τοῦτο δόξειν εἶναι τῶν τολμησάντων ἀναστάτους ποιῆσαι τάς πόλεις τάς γεννησάσας καί θρεψάσας τοιούτους ἄνδρας, περί ὧν καί νῦν ἔχοι τις ἄν πολλοῖς καί καλοῖς χρήσασθαι λόγοις. ἀλλά γάρ ἀνόητόν ἐστιν περί μίαν πρᾶξιν διατρίβειν, ὥσπερ ἀπορίας οὔσης τί ἄν ἔχοι τις εἰπεῖν περί τῆς ὠμότητος καί χαλεπότητος τῆς λακεδαιμονίων, ἀλλ' οὐ πολλῆς ἀφθονίας ὑπαρχούσης. οἷς οὐκ ἐξήρκεσεν περί τάς πόλεις ταύτας καί τούς ἄνδρας τούς τοιούτους ἐξαμαρτεῖν, ἀλλά καί περί τούς ἐκ τῶν αὐτῶν ὁρμηθέντας καί κοινήν τήν στρατείαν ποιησαμένους καί τῶν αὐτῶν κινδύνων μετασχόντας, λέγω δέ περί ἀργείων καί μεσσηνίων. καί γάρ τούτους ἐπεθύμησαν ταῖς αὐταῖς συμφοραῖς περιβαλεῖν αἷσπερ ἐκείνους: καί μεσσηνίους μέν πολιορκοῦντες οὐ πρότερον ἐπαύσαντο πρίν ἐξέβαλον ἐκ τῆς χώρας, ἀργείοις δ' ὑπέρ τῶν αὐτῶν τούτων ἔτι καί νῦν πολεμοῦσιν. ἅ τοίνυν περί πλαταιᾶς ἔπραξαν ἄτοπος ἄν εἴην εἰ ταῦτ' εἰρηκώς ἐκείνων μή μνησθείην: ὧν ἐν τῇ χώρᾳ στρατοπεδευσάμενοι μεθ' ἡμῶν καί τῶν ἄλλων συμμάχων καί παραταξάμενοι τοῖς πολεμίοις καί θυσάμενοι τοῖς θεοῖς τοῖς ὑπ' ἐκείνων ἱδρυμένοις οὐ μόνον ἠλευθερώσαμεν τῶν ἑλλήνων τούς μεθ' ἡμῶν ὄντας, ἀλλά καί τούς ἀναγκασθέντας γενέσθαι μετ' ἐκείνων, καί ταῦτ' ἐπράξαμεν πλαταιέας λαβόντες μόνους βοιωτῶν συναγωνιστάς: οὕς οὐ πολύν χρόνον διαλιπόντες λακεδαιμόνιοι, χαριζόμενοι θηβαίοις, ἐκπολιορκήσαντες ἅπαντας ἀπέκτειναν πλήν τῶν ἀποδρᾶναι δυνηθέντων. περί οὕς ἡ πόλις ἡμῶν οὐδέν ὁμοία γέγονεν ἐκείνοις: οἱ μέν γάρ περί τε τούς εὐεργέτας τῆς ἑλλάδος καί τούς συγγενεῖς τούς αὑτῶν τά τοιαῦτ' ἐξαμαρτάνειν ἐτόλμησαν, οἱ δ' ἡμέτεροι μεσσηνίων μέν τούς διασωθέντας εἰς ναύπακτον κατῴκισαν, πλαταιέων δέ τούς περιγενομένους πολίτας ἐποιήσαντο καί τῶν ὑπαρχόντων αὐτοῖς ἁπάντων μετέδοσαν. ὥστ' εἰ μηδέν εἴχομεν ἄλλο περί τοῖν πολέοιν εἰπεῖν, ἐκ τούτων ῥᾴδιον εἶναι καταμαθεῖν τόν τρόπον ἑκατέρας αὐτῶν καί ποτέρα πλείους πόλεις καί μείζους ἀναστάτους πεποίηκεν. αἰσθάνομαι δέ πάθος μοι συμβαῖνον ἐναντίον τοῖς ὀλίγῳ πρότερον εἰρημένοις: τότε μέν γάρ εἰς ἄγνοιαν καί πλάνον καί λήθην ἐνέπεσον, νῦν δ' οἶδα σαφῶς ἐμαυτόν οὐκ ἐμμένοντα τῇ πραότητι τῇ περί τόν λόγον, ἥν εἶχον ὅτ' ἠρχόμην γράφειν αὐτόν, ἀλλά λέγειν τ' ἐπιχειροῦντα περί ὧν οὐκ ᾤμην ἐρεῖν, θρασύτερόν τε διακείμενον ἤ κατ' ἐμαυτόν, ἀκρατῆ τε γιγνόμενον ἐνίων ὧν λέγω διά τό πλῆθος τῶν εἰπεῖν ἐπιρρεόντων. ἐπειδή περ οὖν ἐπελήλυθέ μοι τό παρρησιάζεσθαι καί λέλυκα τό στόμα καί τοιαύτην τήν ὑπόθεσιν ἐποιησάμην ὥστε μήτε καλόν εἶναι μοι μήτε δυνατόν παραλιπεῖν τάς τοιαύτας πράξεις, ἐξ ὧν οἷόν τ' ἐστίν ἐπιδεικνύναι πλείονος ἀξίαν τήν πόλιν ἡμῶν γεγενημένην περί τούς ἕλληνας τῆς λακεδαιμονίων, οὐ κατασιωπητέον οὐδέ περί τῶν ἄλλων κακῶν τῶν οὔπω μέν εἰρημένων, ἐν δέ τοῖς ἕλλησιν γεγενημένων, ἀλλ' ἐπιδεικτέον τούς μέν ἡμετέρους ὀψιμαθεῖς αὐτῶν γεγενημένους, λακεδαιμονίους δέ τά μέν πρώτους, τά δέ μόνους ἐξαμαρτόντας. πλεῖστοι μέν οὖν κατηγοροῦσιν ἀμφοῖν τοῖν πολέοιν, ὅτι προσποιούμεναι κινδυνεῦσαι πρός τούς βαρβάρους ὑπέρ τῶν ἑλλήνων οὐκ εἴασαν τάς πόλεις αὐτονόμους εἶναι καί διοικήσαι τά σφέτερ' αὐτῶν, ὅπως ἑκάστῃ συνέφερεν, ἀλλ' ὥσπερ αἰχμαλώτους εἰληφυῖαι διελόμεναι κατεδουλώσαντο πάσας αὐτάς, καί παραπλήσιον ἐποίησαν τοῖς παρά μέν τῶν ἄλλων τούς οἰκέτας εἰς ἐλευθερίαν ἀφαιρουμένοις, σφίσι δ' αὐτοῖς δουλεύειν ἀναγκάζουσιν. τοῦ δέ λέγεσθαι ταῦτα καί πολύ πλείω καί πικρότερα τούτων οὐχ ἡμεῖς αἴτιοι γεγόναμεν, ἀλλ' οἱ νῦν μέν ἐν τοῖς λεγομένοις ἡμῖν ἀντιτεταγμένοι, τόν δ' ἄλλον χρόνον ἐν τοῖς πραττομένοις ἅπασιν. τούς μέν γάρ ἡμετέρους προγόνους οὐδείς ἄν ἐπιδείξειεν ἐν τοῖς ἐπέκεινα χρόνοις τοῖς ἀναριθμήτοις οὐδεμιᾶς πόλεως οὔτε μείζονος οὔτ' ἐλάττονος ἄρχειν ἐπιχειρήσαντας: λακεδαιμονίους δέ πάντες ἴσασιν, ἐξ οὗπερ εἰς πελοπόννησον εἰσῆλθον, οὐδέν ἄλλο πράττοντας οὐδέ βουλευομένους πλήν ὅπως μάλιστα μέν ἁπάντων ἄρξουσιν, εἰ δέ μή, πελοποννησίων. ἀλλά μήν καί τάς στάσεις καί τάς σφαγάς καί τάς τῶν πολιτειῶν μεταβολάς, ἅς ἀμφοτέροις τινές ἡμῖν ἐπιφέρουσιν, ἐκεῖνοι μέν ἄν φανεῖεν ἁπάσας τάς πόλεις πλήν ὀλίγων μεστάς πεποιηκότες τῶν τοιούτων συμφορῶν καί νοσημάτων, τήν δ' ἡμετέραν πόλιν οὐδείς ἄν οὐδ' εἰπεῖν τολμήσειεν πρό τῆς ἀτυχίας τῆς ἐν ἑλλησπόντῳ γενομένης ὡς τοιοῦτον ἐν τοῖς συμμάχοις τι διαπραξαμένην. ἀλλ' ἐπειδή λακεδαιμόνιοι κύριοι καταστάντες τῶν ἑλλήνων πάλιν ἐξέπιπτον ἐκ τῶν πραγμάτων. ἐν τούτοις τοῖς καιροῖς στασιαζουσῶν τῶν ἄλλων πόλεων δύ' ἤ τρεῖς τῶν στρατηγῶν τῶν ἡμετέρων, _οὐ γάρ ἀποκρύψομαι τἀληθές_, ἐξήμαρτον περί τίνας αὐτῶν ἐλπίζοντες, ἤν μιμήσωνται τάς σπαρτιατῶν πράξεις, μᾶλλον αὐτάς δυνήσεσθαι κατασχεῖν. ὥστε δικαίως ἄν ἐκείνοις μέν ἅπαντες ἐγκαλέσειαν ὡς ἀρχηγοῖς γεγενημένοις καί διδασκάλοις τῶν τοιούτων ἔργων, τοῖς δ' ἡμετέροις ὥσπερ τῶν μαθητῶν τοῖς ὑπό τῶν ὑπισχνουμένων ἐξηπατημένοις καί διημαρτηκόσι τῶν ἐλπίδων εἰκότως ἄν συγγνώμην ἔχοιεν. τό τοίνυν τελευταῖον, ὅ μόνοι καί καθ' αὑτούς ἔπραξαν, τίς οὐκ οἶδεν, ὅτι κοινῆς ἡμῖν τῆς ἔχθρας ὑπαρχούσης τῆς πρός τούς βαρβάρους καί τούς βασιλέας αὐτῶν, ἡμεῖς μέν ἐν πολέμοις πολλοῖς γιγνόμενοι καί μεγάλαις συμφοραῖς ἐνίοτε περιπίπτοντες καί τῆς χώρας ἡμῶν θαμά πορθουμένης καί τεμνομένης οὐδεπώποτ' ἐβλέψαμεν πρός τήν ἐκείνων φιλίαν καί συμμαχίαν, ἀλλ' ὑπέρ ὧν τοῖς ἕλλησιν ἐπεβούλευσαν μισοῦντες αὐτούς διετελέσαμεν μᾶλλον ἤ τούς ἐν τῷ παρόντι κακῶς ἡμᾶς ποιοῦντας: λακεδαιμόνιοι δ' οὔτε πάσχοντες κακόν οὐδέν οὔτε μέλλοντες οὔτε δεδιότες εἰς τοῦτ' ἀπληστίας ἦλθον ὥστ' οὐκ ἐξήρκεσεν αὐτοῖς ἔχειν τήν κατά γῆν ἀρχήν, ἀλλά καί τήν κατά θάλατταν δύναμιν οὕτως ἐπεθύμησαν λαβεῖν ὥστε κατά τούς αὐτούς χρόνους τούς τε συμμάχους τούς ἡμετέρους ἀφίστασαν ἐλευθερώσειν αὐτούς ὑπισχνούμενοι, καί βασιλεῖ περί φιλίας διελέγοντο καί συμμαχίας, παραδώσειν αὐτῷ φάσκοντες ἅπαντας τούς ἐπί τῆς ἀσίας κατοικοῦντας: πίστεις δέ δόντες τούτοις ἀμφοτέροις καί καταπολεμήσαντες ἡμᾶς, οὕς μέν ἐλευθερώσειν ὤμοσαν, κατεδουλώσαντο μᾶλλον ἤ τούς εἵλωτας, βασιλεῖ δέ τοιαύτην χάριν ἀπέδοσαν ὥστ' ἔπεισαν τόν ἀδελφόν αὐτοῦ κῦρον ὄντα νεώτερον ἀμφισβητεῖν τῆς βασιλείας καί, στρατόπεδον αὐτῷ συναγαγόντες καί στρατηγόν κλέαρχον ἐπιστήσαντες, ἀνέπεμψαν ἐπ' ἐκεῖνον: ἀτυχήσαντες δ' ἐν τούτοις καί γνωσθέντες ὧν ἐπεθύμουν καί μισηθέντες ὑπό πάντων, εἰς πόλεμον καί ταραχάς τοσαύτας κατέστησαν, ὅσας εἰκός τούς καί περί τούς ἕλληνας καί τούς βαρβάρους ἐξημαρτηκότας. περί ὧν οὐκ οἶδ' ὅ τι δεῖ πλείω λέγοντα διατρίβειν, πλήν ὅτι καταναυμαχηθέντες ὑπό τε τῆς βασιλέως δυνάμεως καί τῆς κόνωνος στρατηγίας τοιαύτην ἐποιήσαντο τήν εἰρήνην, ἧς οὐδείς ἄν ἐπιδείξειεν οὔτ' αἰσχίω πώποτε γενομένην οὔτ' ἐπονειδιστοτέραν οὔτ' ὀλιγωροτέραν τῶν ἑλλήνων οὔτ' ἐναντιωτέραν τοῖς λεγομένοις ὑπό τινων περί τῆς ἀρετῆς τῆς λακεδαιμονίων: οἵτινες, ὅτε μέν αὐτούς ὁ βασιλεύς δεσπότας τῶν ἑλλήνων κατέστησεν, ἀφελέσθαι τήν βασιλείαν αὐτοῦ καί τήν εὐδαιμονίαν ἅπασαν ἐπεχείρησαν, ἐπειδή δέ καταναυμαχήσας ταπεινούς ἐποίησεν, οὐ μικρόν μέρος αὐτῷ τῶν ἑλλήνων παρέδωκαν, ἀλλά πάντας τούς τήν ἀσίαν οἰκοῦντας, διαρρήδην γράψαντες χρῆσθαι τοῦθ' ὅ τι ἄν αὐτός βούληται, καί οὐκ ᾐσχύνθησαν τοιαύτας ποιούμενοι τάς ὁμολογίας περί ἀνδρῶν οἷς χρώμενοι συμμάχοις ἡμῶν τε περιεγένοντο καί τῶν ἑλλήνων κύριοι κατέστησαν καί τήν ἀσίαν ἅπασαν ἤλπισαν κατασχήσειν, ἀλλά τάς τοιαύτας συνθήκας αὐτοί τ' ἐν τοῖς ἱεροῖς τοῖς σφετέροις αὐτῶν ἀνέγραψαν καί τούς συμμάχους ἠνάγκασαν. τούς μέν οὖν ἄλλους οὐκ οἴομαι πράξεων ἑτέρων ἐπιθυμήσειν ἀκούειν, ἀλλ' ἐκ τῶν εἰρημένων ἱκανῶς μεμαθηκέναι νομιεῖν ὁποία τις τοῖν πολέοιν ἑκατέρα περί τούς ἕλληνας γέγονεν: ἐγώ δ' οὐχ οὕτω τυγχάνω διακείμενος, ἀλλ' ἡγοῦμαι τήν ὑπόθεσιν ἥν ἐποιησάμην ἄλλων τε πολλῶν προσδεῖσθαι λόγων καί μάλιστα τῶν ἐπιδειξόντων τήν ἄνοιαν τῶν ἀντιλέγειν τοῖς εἰρημένοις ἐπιχειρησάντων: οὕς οἴομαι ῥᾳδίως εὑρήσειν. τῶν γάρ ἀποδεχομένων ἁπάσας τάς λακεδαιμονίων πράξεις, τούς μέν βελτίστους αὐτῶν ἡγοῦμαι καί πλεῖστον νοῦν ἔχοντας τήν μέν σπαρτιατῶν πολιτείαν ἐπαινέσεσθαι καί τήν αὐτήν γνώμην ἕξειν περί αὐτῆς ἥνπερ πρότερον, περί δέ τῶν εἰς τούς ἕλληνας πεπραγμένων ὁμονοήσειν τοῖς ὑπ' ἐμοῦ λεγομένοις, τούς δέ φαυλοτέρους οὐ μόνον τούτων ὄντας, ἀλλά καί τῶν πολλῶν, καί περί μέν ἄλλου πράγματος οὐδενός ἄν οἵους τε γενομένους ἀνεκτῶς εἰπεῖν, περί δέ λακεδαιμονίων οὐ δυναμένους σιωπᾶν, ἀλλά προσδοκῶντας, ἤν ὑπερβάλλοντας τούς ἐπαίνους περί ἐκείνων ποιῶνται, τήν αὐτήν λήψεσθαι δόξαν τοῖς ἁδροτέροις αὐτῶν καί πολύ βελτίοσιν εἶναι δοκοῦσιν: τούς δέ τοιούτους, ἐπειδάν αἴσθωνται τούς τόπους ἅπαντας προκατειλημμένους καί μηδέ πρός ἕν ἀντειπεῖν ἔξωσι τῶν εἰρημένων, ἐπί τόν λόγον οἶμαι τρέψεσθαι τόν περί τῶν πολιτειῶν, καί παραβάλλοντας τἀκεῖ καθεστῶτα τοῖς ἐνθάδε, καί μάλιστα τήν σωφροσύνην καί πειθαρχίαν πρός τάς παρ' ἡμῖν ὀλιγωρίας, ἐκ τούτων ἐγκωμιάσειν τήν σπάρτην. ἤν δή τοιοῦτον ἐπιχειρῶσίν τι ποιεῖν, προσήκει τούς εὖ φρονοῦντας ληρεῖν νομίζειν αὐτούς. ἐγώ γάρ ὑπεθέμην οὐχ ὡς περί τῶν πολιτειῶν διαλεξόμενος, ἀλλ' ὡς ἐπιδείξων τήν πόλιν ἡμῶν πολύ πλείονος ἀξίαν λακεδαιμονίων περί τούς ἕλληνας γεγενημένην. ἤν μέν οὖν ἀναιρῶσίν τι τούτων ἤ πράξεις ἑτέρας κοινάς λέγωσι, περί ἅς ἐκεῖνοι βελτίους ἡμῶν γεγόνασιν, εἰκότως ἄν ἐπαίνου τυγχάνοιεν: ἤν δέ λέγειν ἐπιχειρῶσιν περί ὧν ἐγώ μηδεμίαν μνείαν ποιησαίμην, δικαίως ἄν ἅπασιν ἀναισθήτως ἔχειν δοκοῖεν. οὐ μήν ἀλλ' ἐπειδή περ αὐτούς οἴομαι τόν λόγον τόν περί τῶν πολιτειῶν εἰς τό μέσον ἐμβαλεῖν, οὐκ ὀκνήσω διαλεχθῆναι περί αὐτῶν: οἶμαι γάρ ἐν αὐτοῖς τούτοις τήν πόλιν ἡμῶν ἐπιδείξειν πλέον διενεγκοῦσαν ἤ τοῖς ἤδη προειρημένοις. καί μηδείς ὑπολάβῃ με ταῦτ' εἰρηκέναι περί ταύτης τῆς πολιτείας, ἥν ἀναγκασθέντες μετελάβομεν, ἀλλά περί τῆς τῶν προγόνων, ἧς οὐ καταφρονήσαντες οἱ πατέρες ἡμῶν ἐπί τήν νῦν καθεστῶσαν ὥρμησαν, ἀλλά περί μέν τάς ἄλλας πράξεις πολύ σπουδαιοτέραν ἐκείνην προκρίναντες, περί δέ τήν δύναμιν τήν κατά θάλατταν ταύτην χρησιμωτέραν εἶναι νομίζοντες, ἥν λαβόντες καί καλῶς ἐπιμεληθέντες οἷοί τ' ἐγένοντο καί τάς ἐπιβουλάς τάς σπαρτιατῶν ἀμύνασθαι καί τήν πελοποννησίων ἁπάντων ῥώμην, ὧν κατήπειγεν τήν πόλιν περί ἐκεῖνον τόν χρόνον μάλιστα περιγενέσθαι πολεμοῦσαν. ὥστ' οὐδείς ἄν δικαίως ἐπιτιμήσειεν τοῖς ἑλομένοις αὐτήν: οὐ γάρ διήμαρτον τῶν ἐλπίδων, οὐδ' ἠγνόησαν οὐδέν οὔτε τῶν ἀγαθῶν οὔτε τῶν κακῶν τῶν προσόντων ἑκατέρᾳ τῶν δυνάμεων, ἀλλ' ἀκριβῶς ᾔδεσαν τήν μέν κατά γῆν ἡγεμο νίαν ὑπ' εὐταξίας καί σωφροσύνης καί πειθαρχίας καί τῶν ἄλλων τῶν τοιούτων μελετωμένην, τήν δέ κατά θάλατταν δύναμιν οὐκ ἐκ τούτων αὐξανομένην, ἀλλ' ἔκ τε τῶν περί τάς ναῦς καί τῶν ἐλαύνειν αὐτάς δυναμένων καί τῶν τά σφέτερα μέν αὐτῶν ἀπολωλεκότων, ἐκ δέ τῶν ἀλλοτρίων πορίζεσθαι τόν βίον εἰθισμένων: ὧν εἰσπεσόντων εἰς τήν πόλιν οὐκ ἄδηλος ἦν ὅ τε κόσμος ὁ τῆς πολιτείας τῆς πρότερον ὑπαρχούσης λυθησόμενος, ἥ τε τῶν συμμάχων εὔνοια ταχέως ληψομένη μεταβολήν, ὅταν οἷς πρότερον χώρας ἐδίδοσαν καί πόλεις, τούτους ἀναγκάζωσι συντάξεις καί φόρους ὑποτελεῖν, ἵν' ἔχωσι μισθόν διδόναι τοῖς τοιούτοις οἵους ὀλίγῳ πρότερον εἶπον. ἀλλ' ὅμως οὐδέν ἀγνοοῦντες τῶν προειρημένων ἐνόμιζον τῇ πόλει τῇ τηλικαύτῃ μέν τό μέγεθος, τοιαύτην δ' ἐχούσῃ δόξαν, λυσιτελεῖν καί πρέπειν ἁπάσας ὑπομεῖναι τάς δυσχερείας μᾶλλον ἤ τήν λακεδαιμονίων ἀρχήν: δυοῖν γάρ πραγμάτοιν προτεινομένοιν μή σπουδαίοιν, κρείττω τήν αἵρεσιν εἶναι τοῦ δεινά ποιεῖν ἑτέρους ἤ πάσχειν αὐτούς καί τοῦ μή δικαίως τῶν ἄλλων ἄρχειν μᾶλλον ἤ φεύγοντας τήν αἰτίαν ταύτην ἀδίκως λακεδαιμονίοις δουλεύειν. ἅπερ ἅπαντες μέν ἄν οἱ νοῦν ἔχοντες ἕλοιντο καί βουληθεῖεν, ὀλίγοι δ' ἄν τινες τῶν προσποιουμένων εἶναι σοφῶν ἐρωτηθέντες οὐκ ἄν φήσαιεν. αἱ μέν οὖν αἰτίαι, δι' ἅς μετέλαβον τήν πολιτείαν τήν ὑπό τινων ψεγομένην ἀντί τῆς ὑπό πάντων ἐπαινουμένης, διά μακροτέρων μέν αὐτάς διῆλθον, αὗται δ' οὖν ἦσαν. ἤδη δέ περί ἧς θ' ὑπεθέμην καί τῶν προγόνων ποιήσομαι τούς λόγους, ἐκείνων τῶν χρόνων ἐπιλαβόμενος ὅτ' οὐκ ἦν οὔτ' ὀλιγαρχίας οὔτε δημοκρατίας ὄνομά πω λεγόμενον, ἀλλά μοναρχίαι καί τά γένη τά τῶν βαρβάρων καί τάς πόλεις τάς ἑλληνίδας ἁπάσας διῴκουν. διά τοῦτο δέ προειλόμην πορρωτέρωθεν ποιήσασθαι τήν ἀρχήν, πρῶτον μέν ἡγούμενος προσήκειν τοῖς ἀμφισβητοῦσιν ἀρετῆς εὐθύς ἀπό γενεᾶς διαφέροντας εἶναι τῶν ἄλλων, ἔπειτ' αἰσχυνόμενος εἰ περί ἀνδρῶν ἀγαθῶν μέν, οὐδέν δ' ἐμοί προσηκόντων πλείω διαλεχθείς τῶν μετρίων, περί τῶν προγόνων τῶν τήν πόλιν κάλλιστα διοικησάντων μηδέ μικράν ποιήσομαι μνείαν, οἵ τοσοῦτον βελτίους ἐγένοντο τῶν τάς δυναστείας ἐχόντων, ὅσον περ ἄνδρες οἱ φρονιμώτατοι καί πραότατοι διενέγκοιεν ἄν θηρίων τῶν ἀγριωτάτων καί πλείστης ὠμότητος μεστῶν. τί γάρ οὐκ ἄν εὕροιμεν τῶν ὑπερβαλλόντων ἀνοσιότητι καί δεινότητι πεπραγμένον ἐν ταῖς ἄλλαις πόλεσιν, καί μάλιστ' ἐν ταῖς μεγίσταις καί τότε νομιζομέναις καί νῦν εἶναι δοκούσαις; οὐ φόνους ἀδελφῶν καί πατέρων καί ξένων παμπληθεῖς γεγενημένους; οὐ σφαγάς μητέρων καί μίξεις καί παιδοποιΐας ἐξ ὧν ἐτύγχανον αὐτοί πεφυκότες; οὐ παίδων βρῶσιν ὑπό τῶν οἰκειοτάτων ἐπιβεβουλευμένην; οὐκ ἐκβολάς ὧν ἐγέννησαν, καί καταποντισμούς καί τυφλώσεις καί τοσαύτας τό πλῆθος κακοποιΐας ὥστε μηδένα πώποτ' ἀπορῆσαι τῶν εἰθισμένων καθ' ἕκαστον τόν ἐνιαυτόν εἰσφέρειν εἰς τό θέατρον τάς τότε γεγενημένας συμφοράς; ταῦτα δέ διῆλθον, οὐκ ἐκείνους λοιδορῆσαι βουλόμενος, ἀλλ' ἐπιδεῖξαι παρά τοῖς ἡμετέροις οὐ μόνον οὐδέν τοιοῦτον γεγενημένον: τοῦτο μέν γάρ ἄν σημεῖον ἦν οὐκ ἀρετῆς, ἀλλ' ὡς οὐχ ὅμοιοι τάς φύσεις ἦσαν τοῖς ἀνοσιωτάτοις γεγενημένοις: δεῖ δέ τούς ἐπιχειροῦντας καθ' ὑπερβολήν τινας ἐπαινεῖν μή τοῦτο μόνον ἐπιδεικνύναι, μή πονηρούς ὄντας αὐτούς, ἀλλ' ὡς ἁπάσαις ταῖς ἀρεταῖς καί τῶν τότε καί τῶν νῦν διήνεγκαν. ἅπερ ἔχοι τις ἄν καί περί τῶν προγόνων τῶν ἡμετέρων εἰπεῖν. οὕτω γάρ ὁσίως καί καλῶς καί τά περί τήν πόλιν καί τά περί σφᾶς αὐτούς διῴκησαν, ὥσπερ προσῆκον ἦν τούς ἀπό θεῶν μέν γεγονότας, πρώτους δέ καί πόλιν οἰκήσαντας καί νόμοις χρησαμένους, ἅπαντα δέ τόν χρόνον ἠσκηκότας εὐσέβειαν μέν περί τούς θεούς δικαιοσύνην δέ περί τούς ἀνθρώπους, ὄντας δέ μήτε μιγάδας μήτ' ἐπήλυδας, ἀλλά μόνους αὐτόχθονας τῶν ἑλλήνων, καί ταύτην ἔχοντας τήν χώραν τροφόν, ἐξ ἧσπερ ἔφυσαν, καί στέργοντας αὐτήν ὁμοίως ὥσπερ οἱ βέλτιστοι τούς πατέρας καί τάς μητέρας τάς αὑτῶν, πρός δέ τούτοις οὕτω θεοφιλεῖς ὄντας ὥσθ' ὅ δοκεῖ χαλεπώτατον εἶναι καί σπανιώτατον, εὑρεῖν τινάς τῶν οἴκων τῶν τυραννικῶν καί βασιλικῶν ἐπί τέτταρας ἤ πέντε γενεάς διαμείναντας, καί τοῦτο συμβῆναι μόνοις ἐκείνοις. ἐριχθόνιος μέν γάρ ὁ φύς ἐξ ἡφαίστου καί γῆς παρά κέκροπος ἄπαιδος ὄντος ἀρρένων παίδων τόν οἶκον καί τήν βασιλείαν παρέλαβεν: ἐντεῦθεν δ' ἀρξάμενοι πάντες οἱ γενόμενοι μετ' ἐκεῖνον, ὄντες οὐκ ὀλίγοι, τάς κτήσεις τάς αὑτῶν καί τάς δυναστείας τοῖς αὑτῶν παισίν παρέδοσαν μέχρι θησέως. περί οὗ πρό πολλοῦ ἄν ἐποιησάμην μή διειλέχθαι πρότερον περί τῆς ἀρετῆς καί τῶν πεπραγμένων αὐτῷ: πολύ γάρ ἄν μᾶλλον ἥρμοσεν ἐν τῷ λόγῳ τῷ περί τῆς πόλεως διελθεῖν περί αὐτῶν. ἀλλά γάρ χαλεπόν ἦν, μᾶλλον δ' ἀδύνατον, τά κατ' ἐκεῖνον ἐπελθόντα τόν χρόνον εἰς τοῦτον ἀποθέσθαι τόν καιρόν ὅν οὐ προῄδειν ἐσόμενον. ἐκεῖνα μέν οὖν ἐάσομεν, ἐπειδή πρός τό παρόν αὐτοῖς κατεχρησάμην: μιᾶς δέ μόνον μνησθήσομαι πράξεως, ᾗ συμβέβηκεν μήτ' εἰρῆσθαι πρό τερον μήτε πεπρᾶχθαι μηδ' ὑφ' ἑνός ἄλλου πλήν ὑπό θησέως, σημεῖον δ' εἶναι μέγιστον τῆς ἀρετῆς τῆς ἐκείνου καί φρονήσεως. ἔχων γάρ βασιλείαν ἀσφαλεστάτην καί μεγίστην, ἐν ᾗ πολλά καί καλά διαπεπραγμένος ἦν καί κατά πόλεμον καί περί διοίκησιν τῆς πόλεως, ἅπαντα ταῦθ' ὑπερεῖδεν, καί μᾶλλον εἵλετο τήν δόξαν τήν ἀπό τῶν πόνων καί τῶν ἀγώνων εἰς ἅπαντα τόν χρόνον μνημονευθησομένην ἤ τήν ῥᾳθυμίαν καί τήν εὐδαιμονίαν τήν διά τήν βασιλείαν ἐν τῷ παρόντι γιγνομένην. καί ταῦτ' ἔπραξεν, οὐκ ἐπειδή πρεσβύτερος γενόμενος ἀπολελαυκώς ἦν τῶν ἀγαθῶν τῶν παρόντων, ἀλλ' ἀκμάζων τήν μέν πόλιν, ὡς λέγεται, διοικεῖν τῷ πλήθει παρέδωκεν, αὐτός δ' ὑπέρ ταύτης τε καί τῶν ἄλλων ἑλλήνων διετέλει κινδυνεύων. περί μέν οὖν τῆς θησέως ἀρετῆς νῦν μέν ὡς οἷόν τ' ἦν ἀνεμνήσαμεν, πρότερον δ' ἁπάσας αὐτοῦ τάς πράξεις οὐκ ἀμελῶς διήλθομεν: περί δέ τῶν παραλαβόντων τήν τῆς πόλεως διοίκησιν ἥν ἐκεῖνος παρέδωκεν, οὐκ ἔχω τίνας ἐπαίνους εἰπών ἀξίους ἄν εἴην εἰρηκώς τῆς ἐκείνων διανοίας. οἵτινες ἄπειροι πολιτειῶν ὄντες, οὐ διήμαρτον αἱρούμενοι τῆς ὑπό πάντων ἄν ὁμολογηθείσης οὐ μόνον εἶναι κοινοτάτης καί δικαιοτάτης, ἀλλά καί συμφορωτάτης ἅπασιν καί τοῖς χρωμένοις ἡδίστης. κατεστήσαντο γάρ δημοκρατίαν, οὐ τήν εἰκῇ πολιτευομένην καί νομίζουσαν τήν μέν ἀκολασίαν ἐλευθερίαν εἶναι, τήν δ' ἐξουσίαν ὅ τι βούλεταί τις ποιεῖν εὐδαιμονίαν, ἀλλά τήν τοῖς τοιούτοις μέν ἐπιτιμῶσαν, ἀριστοκρατίᾳ δέ χρωμένην: ἥν οἱ μέν πολλοί χρησιμωτάτην οὖσαν ὥσπερ τήν ἀπό τῶν τιμημάτων ἐν ταῖς πολιτείαις ἀριθμοῦσιν, οὐ δι' ἀμαθίαν ἀγνοοῦντες, ἀλλά διά τό μηδέν πώποτ' αὐτοῖς μελῆσαι τῶν δεόντων. ἐγώ δέ φημί τάς μέν ἰδέας τῶν πολιτειῶν τρεῖς εἶναι μόνας, ὀλιγαρχίαν, δημοκρατίαν, μοναρχίαν, τῶν δ' ἐν ταύταις οἰκούντων ὅσοι μέν εἰώθασιν ἐπί τάς ἀρχάς καθιστάναι καί τάς ἄλλας πράξεις τούς ἱκανωτάτους τῶν πολιτῶν καί τούς μέλλοντας ἄριστα καί δικαιότατα τῶν πραγμάτων ἐπιστατήσειν, τούτους μέν ἐν ἁπάσαις ταῖς πολιτείαις καλῶς οἰκήσειν καί πρός σφᾶς αὐτούς καί πρός τούς ἄλλους: τούς δέ τοῖς θρασυτάτοις καί πονηροτάτοις ἐπί ταῦτα χρωμένους, καί τῶν μέν τῇ πόλει συμφερόντων μηδέν φροντίζουσιν, ὑπέρ δέ τῆς αὑτῶν πλεονεξίας ἑτοίμοις οὖσιν ὁτιοῦν πάσχειν, τάς δέ τούτων πόλεις ὁμοίως οἰκήσεσθαι ταῖς τῶν προεστώτων πονηρίαις: τούς δέ μήθ' οὕτω μήθ' ὡς πρότερον εἶπον, ἀλλ' ὅταν μέν θαρρῶσιν, τούτους μάλιστα τιμῶντας τούς πρός χάριν λέγοντας, ὅταν δέ δείσωσιν, ἐπί τούς βελτίστους καί φρονιμωτάτους καταφεύγοντας, τούς δέ τοιούτους ἐναλλάξ τοτέ μέν χεῖρον, τοτέ δέ βέλτιον πράξειν. αἱ μέν οὖν φύσεις καί δυνάμεις τῶν πολιτειῶν οὕτως ἔχουσιν: ἡγοῦμαι δέ ταῦτα μέν ἑτέροις πολύ πλείους λόγους παρέξειν τῶν νῦν εἰρημένων, ἐμοί δ' οὐκέτι περί ἁπασῶν αὐτῶν εἶναι διαλεκτέον, ἀλλά περί μόνης τῆς τῶν προγόνων: ταύτην γάρ ὑπεσχόμην ἐπιδείξειν σπουδαιοτέραν καί πλειόνων ἀγαθῶν αἰτίαν οὖσαν τῆς ἐν σπάρτῃ καθεστηκυίας. ἔσται δ' ὁ λόγος τοῖς μέν ἡδέως ἄν ἀκούσασιν πολιτείαν χρηστήν ἐμοῦ διεξιόντος οὔτ' ὀχληρός οὔτ' ἄκαιρος, ἀλλά σύμμετρος καί προσήκων τοῖς ἔμπροσθεν [εἰρημένοις], τοῖς δέ μή χαίρουσιν τοῖς μετά πολλῆς σπουδῆς εἰρημένοις, ἀλλά τοῖς ἐν ταῖς πανηγύρεσιν μάλιστα μέν λοιδορουμένοις, ἤν δ' ἀπόσχωνται τῆς μανίας ταύτης, ἐγκωμιάζουσιν ἤ τά φαυλότατα τῶν ὄντων ἤ τούς παρανομωτάτους τῶν γεγενημένων, τούτοις δ' αὐτόν οἶμαι δόξειν πολύ μακρότερον εἶναι τοῦ δέοντος. ἐμοί δέ τῶν μέν τοιούτων ἀκροατῶν οὐδέν πώποτ' ἐμέλησεν, οὐδέ τοῖς ἄλλοις τοῖς εὖ φρονοῦσιν, ἐκείνων δέ τῶν ἅ τε προεῖπον πρό ἅπαντος τοῦ λόγου μνημονευσόντων, τῷ τε πλήθει τῶν λεγομένων οὐκ ἐπιτιμησόντων, οὐδ' ἤν μυρίων ἐπῶν ᾖ τό μῆκος, ἀλλ' ἐφ' αὑτοῖς εἶναι νομιούντων τοσοῦτον ἀναγνῶναι μέρος καί διελθεῖν ὁπόσον ἄν αὐτοί βουληθῶσιν, πάντων δέ μάλιστα τῶν οὐδενός ἄν ἥδιον ἀκουόντων ἤ λόγου διεξιόντος ἀνδρῶν ἀρετάς καί πόλεως τρόπον καλῶς οἰκουμένης, ἅπερ εἰ μιμήσασθαί τινες βουληθεῖεν καί δυνηθεῖεν, αὐτοί τ' ἄν ἐν μεγάλῃ δόξῃ τόν βίον διαγάγοιεν καί τάς πόλεις τάς αὑτῶν εὐδαίμονας ποιήσαιεν. οἵους μέν οὖν εὐξαίμην ἄν εἶναι τούς ἀκουσομένους τῶν ἐμῶν, εἴρηκα, δέδοικα δέ μή τοιούτων γενομένων πολύ καταδεέστερον εἴπω τῶν πραγμάτων περί ὧν μέλλω ποιεῖσθαι τούς λόγους. ὅμως δ' οὕτως ὅπως ἄν οἷός τ' ὦ, πειράσομαι διαλεχθῆναι περί αὐτῶν. τοῦ μέν οὖν διαφερόντως τῶν ἄλλων οἰκεῖσθαι τήν πόλιν ἡμῶν κατ' ἐκεῖνον τόν χρόνον δικαίως ἄν ἐπενέγκοιμεν τήν αἰτίαν τοῖς βασιλεύσασιν αὐτῆς, περί ὧν ὀλίγῳ πρότερον διελέχθην. ἐκεῖνοι γάρ ἦσαν οἱ παιδεύσαντες τό πλῆθος ἐν ἀρετῇ καί δικαιοσύνῃ καί πολλῇ σωφροσύνῃ, καί διδάξαντες ἐξ ὧν διῴκουν, ἅπερ ἐγώ φανείην ἄν ὕστερον εἰρηκώς ἤ 'κεῖνοι πράξαντες, ὅτι πᾶσα πολιτεία ψυχή πόλεώς ἐστι, τοσαύτην ἔχουσα δύναμιν ὅσην περ ἐν σώματι φρόνησις: αὕτη γάρ ἐστιν ἡ βουλευομένη περί ἁπάντων καί τά μέν ἀγαθά διαφυλάττουσα, τάς δέ συμφοράς διαφεύγουσα, καί πάντων αἰτία τῶν ταῖς πόλεσι συμβαινόντων. ἅ μαθών ὁ δῆμος οὐκ ἐπελάθετο διά τήν μεταβολήν, ἀλλά μᾶλλον τούτῳ προσεῖχεν ἤ τοῖς ἄλλοις ὅπως λήψεται τούς ἡγεμόνας δημοκρατίας μέν ἐπιθυμοῦντας, τό δ' ἦθος τοιοῦτον ἔχοντας οἷόν περ οἱ πρότερον ἐπιστατοῦντες αὐτῶν, καί μή λήσουσι σφᾶς αὐτούς κυρίους ἁπάντων τῶν κοινῶν καταστήσαντες, οἷς οὐδείς ἄν οὐδέν τῶν ἰδίων ἐπιτρέψειεν, μηδέ περιόψονται πρός τά τῆς πόλεως προσιόντας τούς ὁμολογουμένως ὄντας πονηρούς, μηδ' ἀνέξονται τήν φωνήν τῶν τά μέν σώματα τά σφέτερ' αὐτῶν ἐπονειδίστως διατιθεμένων, συμβουλεύειν δέ τοῖς ἄλλοις ἀξιούντων ὅν τρόπον τήν πόλιν διοικοῦντες σωφρονοῖεν ἄν καί βέλτιον πράττοιεν, μηδέ τῶν ἅ μέν παρά τῶν πατέρων παρέλαβον εἰς αἰσχράς ἡδονάς ἀνηλωκότων, ἐκ δέ τῶν κοινῶν ταῖς ἰδίαις ἀπορίαις βοηθεῖν ζητούντων, μηδέ τῶν πρός χάριν μέν ἀεί λέγειν γλιχομένων, εἰς πολλάς δ' ἀηδίας καί λύπας τούς πειθομένους ἐμβαλλόντων, ἀλλά τούς τε τοιούτους ἅπαντας ἀπείργειν ἀπό τοῦ συμβουλεύειν ἕκαστος οἰήσεται δεῖν, καί πρός τούτοις ἐκείνους τούς τά μέν τῶν ἄλλων κτήματα τῆς πόλεως εἶναι φάσκοντας, τά δέ ταύτης ἴδια κλέπτειν καί διαρπάζειν τολμῶντας, καί φιλεῖν μέν τόν δῆμον προσποιουμένους, ὑπό δέ τῶν ἄλλων ἁπάντων αὐτόν μισεῖσθαι ποιοῦντας, καί λόγῳ μέν δεδιότας ὑπέρ τῶν ἑλλήνων, ἔργῳ δέ λυμαινομένους καί συκοφαντοῦντας καί διατιθέντας αὐτούς οὕτω πρός ἡμᾶς ὥστε τῶν πόλεων τάς εἰς πόλεμον καθισταμένας ἥδιον ἄν καί θᾶττον ἐνίας εἰσδέξασθαι τούς πολιορκοῦντας ἤ τήν παρ' ἡμῶν βοήθειαν. ἀπείποι δ' ἄν τις γράφων, εἰ πάσας τάς κακοηθείας καί πονηρίας ἐξαριθμεῖν ἐπιχειρήσειεν. ἅς ἐκεῖνοι μισήσαντες καί τούς ἔχοντας αὐτάς ἐποιοῦντο συμβούλους καί προστάτας οὐ τούς τυχόντας, ἀλλά τούς βελτίστους καί φρονιμωτάτους καί κάλλιστα βεβιωκότας, καί τούς αὐτούς τούτους στρατηγούς ᾑροῦντο καί πρέσβεις, εἴ που δεήσειεν, ἔπεμπον, καί πάσας τάς ἡγεμονίας τάς τῆς πόλεως αὐτοῖς παρεδίδοσαν, νομίζοντες τούς ἐπί τοῦ βήματος βουλομένους καί δυναμένους τά βέλτιστα συμβουλεύειν, τούτους καί καθ' αὑτούς γενομένους ἐν ἅπασι τοῖς τόποις καί περί ἁπάσας τάς πράξεις τήν αὐτήν γνώμην ἕξειν: ἅπερ αὐτοῖς συνέβαινεν. διά γάρ τό ταῦτα γιγνώσκειν ἐν ὀλίγαις ἡμέραις ἑώρων τούς τε νόμους ἀναγεγραμμένους, οὐχ ὁμοίους τοῖς νῦν κειμένοις, οὐδέ τοσαύτης ταραχῆς καί τοσούτων ἐναντιώσεων μεστούς ὥστε μηδέν' ἄν δυνηθῆναι συνιδεῖν μήτε τούς χρησίμους μήτε τούς ἀχρήστους αὐτῶν, ἀλλά πρῶτον μέν ὀλίγους, ἱκανούς δέ τοῖς χρῆσθαι μέλλουσιν καί ῥᾳδίους συνιδεῖν, ἔπειτα δικαίους καί συμφέροντας καί σφίσιν αὐτοῖς ὁμολογουμένους, καί μᾶλλον ἐσπουδασμένους τούς περί τῶν κοινῶν ἐπιτηδευμάτων ἤ τούς περί τῶν ἰδίων συμβολαίων, οἵους περ εἶναι χρή παρά τοῖς καλῶς πολιτευομένοις. περί δέ τούς αὐτούς χρόνους καθίστασαν ἐπί τάς ἀρχάς τούς προκριθέντας ὑπό τῶν φυλετῶν καί δημοτῶν, οὐ περιμαχήτους αὐτάς ποιήσαντες οὐδ' ἐπιθυμίας ἀξίας, ἀλλά πολύ μᾶλλον λειτουργίαις ὁμοίας ταῖς ἐνοχλούσαις μέν οἷς ἄν προσταχθῶσιν, τιμήν δέ τινα περιτιθείσαις αὐτοῖς: ἔδει γάρ τούς ἄρχειν αἱρεθέντας τῶν τε κτημάτων τῶν ἰδίων ἀμελεῖν καί τῶν λημμάτων τῶν εἰθισμένων δίδοσθαι ταῖς ἀρχαῖς ἀπέχεσθαι μηδέν ἧττον ἤ τῶν ἱερῶν, _ἅ τίς ἄν ἐν τοῖς νῦν καθεστῶσιν ὑπομείνειεν; _ καί τούς μέν ἀκριβεῖς περί ταύτας γιγνομένους μετρίως ἐπαινεθέντας ἐφ' ἑτέραν ἐπιμέλειαν τάττεσθαι τοιαύτην, τούς δέ καί μικρόν παραβάντας ταῖς ἐσχάταις αἰσχύναις καί μεγίσταις ζημίαις περιπίπτειν: ὥστε μηδένα τῶν πολιτῶν ὥσπερ νῦν διακεῖσθαι πρός τάς ἀρχάς, ἀλλά μᾶλλον τότε ταύτας φεύγειν ἤ νῦν διώκειν. καί πάντας νομίζειν μηδέποτ' ἄν γενέσθαι δημοκρατίαν ἀληθεστέραν μηδέ βεβαιοτέραν μηδέ μᾶλλον τῷ πλήθει συμφέρουσαν τῆς τῶν μέν τοιούτων πραγματειῶν ἀτέλειαν τῷ δήμῳ διδούσης, τοῦ δέ τάς ἀρχάς καταστῆσαι καί λαβεῖν δίκην παρά τῶν ἐξαμαρτόντων κύριον ποιούσης, ἅπερ ὑπάρχει καί τῶν τυράννων τοῖς εὐδαιμονεστάτοις. σημεῖον δέ μέγιστον ὅτι ταῦτ' ἠγάπων μᾶλλον ἠγώ λέγω: φαίνεται γάρ ὁ δῆμος ταῖς μέν ἄλλαις πολιτείαις ταῖς οὐκ ἀρεσκούσαις μαχόμενος καί καταλύων καί τούς προεστῶτας αὐτῶν ἀποκτείνων, ταύτῃ δέ χρώμενος οὐκ ἐλάττω χιλίων ἐτῶν, ἀλλ' ἐμμείνας, ἀφ' οὗπερ ἔλαβεν, μέχρι τῆς σόλωνος μέν ἡλικίας, πεισιστράτου δέ δυναστείας, ὅς δημαγωγός γενόμενος καί πολλά τήν πόλιν λυμηνάμενος καί τούς βελτίστους τῶν πολιτῶν ὡς ὀλιγαρχικούς ὄντας ἐκβαλών, τελευτῶν τόν τε δῆμον κατέλυσεν καί τύραννον αὑτόν κατέστησεν. τάχ' οὖν ἄν τινες ἄτοπον εἰναί με φήσειαν, _ οὐδέν γάρ κωλύει διαλαβεῖν τόν λόγον, _ὅτι τολμῶ λέγειν ὡς ἀκριβῶς εἰδώς περί πραγμάτων, οἷς οὐ παρῆν πραττομένοις. ἐγώ δ' οὐδέν τούτων ἄλογον οἶμαι ποιεῖν. εἰ μέν γάρ μόνος ἐπίστευον τοῖς τε λεγομένοις περί τῶν παλαιῶν καί τοῖς γράμμασι τοῖς ἐξ ἐκείνου τοῦ χρόνου παραδεδομένοις ἡμῖν, εἰκότως ἄν ἐπιτιμῴμην: νῦν δέ πολλοί καί νοῦν ἔχοντες ταὐτόν ἐμοί φανεῖεν ἄν πεπονθότες. χωρίς δέ τούτων, εἰ κατασταίην εἰς ἔλεγχον καί λόγον, δυνηθείην ἄν ἐπιδεῖξαι πάντας ἀνθρώπους πλείους ἐπιστήμας ἔχοντας διά τῆς ἀκοῆς ἤ τῆς ὄψεως, καί μείζους πράξεις καί καλλίους εἰδότας ἅς παρ' ἑτέρων ἀκηκόασιν ἤ 'κείνας αἷς αὐτοί παραγεγενημένοι τυγχάνουσιν. ἀλλά γάρ οὔτ' ἀμελεῖν καλῶς ἔχει τῶν τοιούτων ἐπιλήψεων, _τυχόν γάρ μηδενός ἀντειπόντος λυμήναιντ' ἄν τήν ἀλήθειαν, _οὔτ' αὖ πολύν χρόνον ἀντιλέγοντα διατρίβειν ἐν αὐταῖς, ἀλλ' ὅσον ὑποδείξαντα μόνον τοῖς ἄλλοις, ἐξ ὧν ληροῦντας ἄν αὐτούς ἐπιδείξαιμεν, πάλιν ἐπανελθόντα περαίνειν καί λέγειν ὅθεν ἀπέλιπον: ὅπερ ἐγώ ποιήσω. τό μέν οὖν σύνταγμα τῆς τότε πολιτείας καί τόν χρόνον ὅσον αὐτῇ χρώμενοι διετέλεσαν, ἐξαρκούντως δεδηλώκαμεν: λοιπόν δ' ἡμῖν τάς πράξεις τάς ἐκ τοῦ καλῶς πολιτεύεσθαι γεγενημένας διελθεῖν. ἐκ τούτων γάρ ἔτι μᾶλλον ἔσται καταμαθεῖν ὅτι καί τήν πολιτείαν εἶχον ἡμῶν οἱ πρόγονοι βελτίω τῶν ἄλλων καί σωφρονεστέραν, καί προστάταις καί συμβούλοις ἐχρῶντο τοιούτοις οἵοις χρή τούς εὖ φρονοῦντας. οὐ μήν οὐδέ ταῦτά μοι πρότερον λεκτέον ἐστίν, πρίν ἄν μικρά προείπω περί αὐτῶν. ἤν γάρ ὑπεριδών τάς ἐπιτιμήσεις τάς τῶν οὐδέν ἄλλο ποιεῖν ἤ τοῦτο δυναμένων ἐφεξῆς διηγῶμαι περί τε τῶν ἄλλων τῶν πεπραγμένων καί τῶν ἐπιτηδευμάτων τῶν περί τόν πόλεμον, οἷς οἱ πρόγονοι χρώμενοι τῶν τε βαρβάρων περιεγένοντο καί παρά τοῖς ἕλλησιν εὐδοκίμησαν, οὐκ ἔστιν ὅπως οὐ φήσουσίν τινές με διεξιέναι τούς νόμους, οὕς λυκοῦργος μέν ἔθηκεν, σπαρτιᾶται δ' αὐτοῖς χρώμενοι τυγχάνουσιν. ἐγώ δ' ὁμολογῶ μέν ἐρεῖν πολλά τῶν ἐκεῖ καθεστώτων, οὐχ ὡς λυκούργου τι τούτων εὑρόντος ἤ διανοηθέντος, ἀλλ' ὡς μιμησαμένου τήν διοίκησιν ὡς δυνατόν ἄριστα τήν τῶν προγόνων τῶν ἡμετέρων, καί τήν τε δημοκρατίαν καταστήσαντος παρ' αὐτοῖς τήν ἀριστοκρατίᾳ μεμιγμένην, ἥπερ ἦν παρ' ἡμῖν, καί τάς ἀρχάς οὐ κληρωτάς, ἀλλ' αἱρετάς ποιήσαντος, καί τήν τῶν γερόντων αἵρεσιν τῶν ἐπιστατούντων ἅπασι τοῖς πράγμασιν μετά τοσαύτης σπουδῆς ποιεῖσθαι νομοθετήσαντος, μεθ' ὅσης πέρ φασι καί τούς ἡμετέρους περί τῶν εἰς ἄρειον πάγον ἀναβήσεσθαι μελλόντων, ἔτι δέ καί τήν δύναμιν αὐτοῖς περιθέντος τήν αὐτήν ἥνπερ ᾔδει καί τήν βουλήν ἔχουσαν τήν παρ' ἡμῖν. ὅτι μέν οὖν τόν αὐτόν τρόπον τἀκεῖ καθέστηκεν ὥσπερ εἶχεν τό παλαιόν καί τά παρ' ἡμῖν, παρά πολλῶν ἔσται πυθέσθαι τοῖς εἰδέναι βουλομένοις: ὡς δέ καί τήν ἐμπειρίαν τήν περί τόν πόλεμον οὐ πρότερον ἤσκησαν οὐδ' ἄμεινον ἐχρήσαντο σπαρτιᾶται τῶν ἡμετέρων, ἐκ τῶν ἀγώνων καί τῶν πολέμων τῶν ὁμολογουμένων γενέσθαι κατ' ἐκεῖνον τόν χρόνον οὕτως οἶμαι σαφῶς ἐπιδείξειν ὥστε μήτε τούς ἀνοήτως λακωνίζοντας ἀντειπεῖν δυνήσεσθαι τοῖς ῥηθεῖσιν μήτε τούς θαμετέρ' ἅμα τε θαυμάζοντας καί βασκαίνοντας καί μιμεῖσθαι γλιχομένους. ποιήσομαι δέ τήν ἀρχήν τῶν λεχθησομένων ἀκοῦσαι μέν ἴσως τισίν ἀηδῆ, ῥηθῆναι δ' οὐκ ἀσύμφορον. εἰ γάρ τις φαίη τώ πόλεε τούτω πλείστων ἀγαθῶν αἰτίας γεγενῆσθαι τοῖς ἕλλησι καί μεγίστων κακῶν μετά τήν ξέρξου στρατείαν, οὐκ ἔστιν ὅπως οὐκ ἀληθῆ δόξειεν ἄν λέγειν τοῖς εἰδόσιν τι περί τῶν τότε γεγενημένων. ἠγωνίσαντό τε γάρ ὡς δυνατόν ἄριστα πρός τήν ἐκείνου δύναμιν, ταῦτά τε πράξασαι, προσῆκον αὐταῖς καί περί τῶν ἐχομένων βουλεύσασθαι καλῶς, εἰς τοῦτ' ἦλθον οὐκ ἀνοίας, ἀλλά μανίας, ὥστε πρός μέν τόν ἐπιστρατεύσαντα καί βουληθέντα τώ μέν πόλεε τούτω παντάπασιν ἀνελεῖν, τούς δ' ἄλλους ἕλληνας καταδουλώσασθαι, πρός μέν τόν τοιοῦτον, κρατήσασαι ῥᾳδίως ἄν αὐτοῦ καί κατά γῆν καί κατά θάλατταν, εἰρήνην εἰς ἅπαντα συνεγράψαντο τόν χρόνον ὥσπερ πρός εὐεργέτην γεγενημένον, φθονήσασαι δέ ταῖς ἀρεταῖς ταῖς αὑτῶν, εἰς πόλεμον καταστᾶσαι πρός ἀλλήλας καί φιλονικίαν, οὐ πρότερον ἐπαύσαντο σφᾶς τ' αὐτάς ἀπολλύουσαι καί τούς ἄλλους ἕλληνας πρίν κύριον ἐποίησαν τόν κοινόν ἐχθρόν τήν τε πόλιν τήν ἡμετέραν εἰς τούς ἐσχάτους καταστῆσαι κινδύνους διά τῆς δυνάμεως τῆς λακεδαιμονίων, καί πάλιν τήν ἐκείνων διά τῆς πόλεως τῆς ἡμετέρας. καί τοσοῦτον ἀπολειφθέντες τῆς τοῦ βαρβάρου φρονήσεως, οὔτ' ἐν ἐκείνοις τοῖς χρόνοις ἤλγησαν ἀξίως ὧν ἔπαθον οὐδ' ὡς προσῆκεν αὐτούς, οὔτε νῦν αἱ μέγισται τῶν ἑλληνίδων πόλεων αἰσχύνονται διακολακευόμεναι πρός τόν ἐκείνου πλοῦτον, ἀλλ' ἡ μέν ἀργείων καί θηβαίων αἴγυπτον αὐτῷ συγκατεπολέμησεν, ἵν' ὡς μεγίστην ἔχων δύναμιν ἐπιβουλεύῃ τοῖς ἕλλησιν, ἡμεῖς δέ καί σπαρτιᾶται συμμαχίας ἡμῖν ὑπαρχούσης ἀλλοτριώτερον ἔχομεν πρός ἡμᾶς αὐτούς ἤ πρός οὕς ἑκάτεροι πολεμοῦντες τυγχάνομεν. σημεῖον δ' οὐ μικρόν: κοινῇ μέν γάρ οὐδέ περί ἑνός πράγματος βουλευόμεθα, χωρίς δ' ἑκάτεροι πρέσβεις πέμπομεν ὡς ἐκεῖνον, ἐλπίζοντες, ὁποτέροις ἄν οἰκειότερον διατεθῇ, τούτους κυρίους γενήσεσθαι τῆς ἐν τοῖς ἕλλησι πλεονεξίας, κακῶς εἰδότες ὡς τούς μέν θεραπεύοντας αὑτόν ὑβρίζειν εἴθισται, πρός δέ τούς ἀντιταττομένους καί καταφρονοῦντας τῆς ἐκείνου δυνάμεως ἐκ παντός τρόπου διαλύεσθαι πειρᾶται τάς διαφοράς. ταῦτα δέ διῆλθον οὐκ ἀγνοῶν ὅτι λέγειν τινές τολμήσουσιν ὡς ἔξω τῆς ὑποθέσεως τοῖς λόγοις τούτοις ἐχρησάμην. ἐγώ δ' οὐδέποτ' ἄν οἶμαι τοῖς προειρημένοις οἰκειοτέρους λόγους ῥηθῆναι τούτων, οὐδ' ἐξ ὧν ἄν τις σαφέστερον ἐπιδείξειεν τούς προγόνους ἡμῶν φρονιμωτέρους ὄντας περί τά μέγιστα τῶν τήν τε πόλιν τήν ἡμετέραν καί τήν σπαρτιατῶν μετά τόν πόλεμον τόν πρός ξέρξην διοικησάντων. αὗται μέν γάρ ἄν φανεῖεν ἐν ἐκείνοις τε τοῖς χρόνοις πρός μέν τούς βαρβάρους εἰρήνην ποιησάμεναι σφᾶς αὐτάς καί τάς ἄλλας πόλεις ἀπολλύουσαι, νῦν τε τῶν μέν ἑλλήνων ἄρχειν ἀξιοῦσαι, πρός δέ τόν βασιλέα πρέσβεις πέμπουσαι περί φιλίας καί συμμαχίας. οἱ δέ τότε τήν πόλιν οἰκοῦντες οὐδέν τούτων ἔπραττον, ἀλλά πᾶν τοὐναντίον: τῶν μέν γάρ ἑλληνίδων πόλεων οὕτως αὐτοῖς ἀπέχεσθαι σφόδρα δεδογμένον ἦν, ὥσπερ τοῖς εὐσεβεστάτοις τῶν ἐν τοῖς ἱεροῖς ἀνακειμένων, τῶν δέ πολέμων ὑπελάμβανον ἀναγκαιότατον μέν εἶναι καί δικαιότατον τόν μετά πάντων ἀνθρώπων πρός τήν ἀγριότητα τῶν θηρίων γιγνόμενον, ἕτερον δέ τόν μετά τῶν ἑλλήνων πρός τούς βαρβάρους τούς καί φύσει πολεμίους ὄντας καί πάντα τόν χρόνον ἐπιβουλεύοντας ἡμῖν. τοῦτον δ' εἴρηκα τόν λόγον οὐκ αὐτός εὑρών, ἀλλ' ἐκ τῶν ἐκείνοις πεπραγμένων συλλογισάμενος ὁρῶντες γάρ τάς μέν ἄλλας πόλεις ἐν πολλοῖς κακοῖς καί πολέμοις καί ταραχαῖς οὔσας, τήν δ' αὑτῶν μόνην καλῶς διοικουμένην, οὐχ ἡγήσαντο δεῖν τούς ἄμεινον τῶν ἄλλων φρονοῦντας καί πράττοντας ἀμελεῖν, οὐδέ περιορᾶν τάς τῆς αὐτῆς συγγενείας μετεχούσας ἀπολλυμένας, ἀλλά σκεπτέον εἶναι καί πρακτέον ὅπως ἁπάσας ἀπαλλάξουσι τῶν κακῶν τῶν παρόντων. ταῦτα δέ διανοηθέντες τῶν μέν ἧττον νοσουσῶν πρεσβείαις καί λόγοις ἐξαιρεῖν ἐπειρῶντο τάς διαφοράς, εἰς δέ τάς μᾶλλον στασιαζούσας ἐξέπεμπον τῶν πολιτῶν τούς μεγίστην παρ' αὐτοῖς δόξαν ἔχοντας, οἵ περί τε τῶν παρόντων πραγμάτων αὐταῖς συνεβούλευον, καί συγγιγνόμενοι τοῖς τε μή δυναμένοις ἐν ταῖς αὑτῶν ζῆν καί τοῖς χεῖρον γεγονόσιν ὧν οἱ νόμοι προστάττουσιν, οἵπερ ὡς ἐπί τό πολύ λυμαίνονται τάς πόλεις, ἔπειθον μεθ' αὑτῶν στρατεύεσθαι καί βίον ζητεῖν βελτίω τοῦ παρόντος. πολλῶν δέ γιγνομένων τῶν ταῦτα βουλομένων καί πειθομένων, στρατόπεδα συνιστάντες ἐξ αὐτῶν, τούς τε τάς νήσους κατέχοντας τῶν βαρβάρων καί τούς ἐφ' ἑκατέρας τῆς ἠπείρου τήν παραλίαν κατοικοῦντας καταστρεφόμενοι καί πάντας ἐκβαλόντες, τούς μάλιστα βίου δεομένους τῶν ἑλλήνων κατῴκιζον. καί ταῦτα πράττοντες καί τοῖς ἄλλοις ὑποδεικνύοντες διετέλουν, ἕως ἤκουσαν σπαρτιάτας τάς πόλεις τάς ἐν πελοποννήσῳ κατοικούσας, ὥσπερ εἶπον, ὑφ' αὑτοῖς πεποιημένους: μετά δέ ταῦτα τοῖς ἰδίοις ἠναγκάζοντο προσέχειν τόν νοῦν. τί οὖν ἐστίν τό συμβεβηκός ἀγαθόν ἐκ τοῦ πολέμου τοῦ περί τάς ἀποικίας καί <τῆς> πραγματείας; τοῦτο γάρ οἶμαι μάλιστα ποθεῖν ἀκοῦσαι τούς πολλούς. τοῖς μέν ἕλλησιν εὐπορωτέροις γενέσθαι τά περί τόν βίον καί μᾶλλον ὁμονοεῖν τοσούτων τό πλῆθος καί τοιούτων ἀνθρώπων ἀπαλλαγεῖσιν, τοῖς δέ βαρβάροις ἐκπίπτειν ἐκ τῆς αὑτῶν καί φρονεῖν ἔλαττον ἤ πρότερον, τοῖς δ' αἰτίοις τούτων γεγενημένοις εὐδοκιμεῖν καί δοκεῖν διπλασίαν πεποιηκέναι τήν ἑλλάδα τῆς ἐξ ἀρχῆς συστάσης. μεῖζον μέν οὖν εὐεργέτημα τούτου καί κοινότερον τοῖς ἕλλησι γεγενημένον παρά τῶν προγόνων τῶν ἡμετέρων οὐκ ἄν δυναίμην ἐξευρεῖν: οἰκειότερον δέ τῇ περί τόν πόλεμον ἐπιμελείᾳ καί δόξης οὐκ ἐλάττονος ἄξιον καί πᾶσι φανερώτερον ἴσως ἕξομεν εἰπεῖν. τίς γάρ οὐκ οἶδεν ἤ τίς οὐκ ἀκήκοεν τῶν τραγῳδοδιδασκάλων διονυσίοις τάς ἀδράστῳ γενομένας ἐν θήβαις συμφοράς, ὅτι κατάγειν βουληθείς τόν οἰδίπου μέν υἱόν, αὑτοῦ δέ κηδεστήν, παμπληθεῖς μέν ἀργείων ἀπώλεσεν, ἅπαντας δέ τούς λοχαγούς ἐπεῖδεν διαφθαρέντας, αὐτός δ' ἐπονειδίστως σωθείς, ἐπειδή σπονδῶν οὐχ οἷός τ' ἦν τυχεῖν οὐδ' ἀνελέσθαι τούς τετελευτηκότας, ἱκέτης γενόμενος τῆς πόλεως ἔτι θησέως αὐτήν διοικοῦντος ἐδεῖτο μή περιιδεῖν τοιούτους ἄνδρας ἀτάφους γενομένους μηδέ παλαιόν ἔθος καί πάτριον νόμον καταλυόμενον, ᾧ πάντες ἄνθρωποι χρώμενοι διατελοῦσιν οὐχ ὡς ὑπ' ἀνθρωπίνης κειμένῳ φύσεως, ἀλλ' ὡς ὑπό δαιμονίας προστεταγμένῳ δυνάμεως. ὧν ἀκούσας οὐδένα χρόνον ἐπισχών ὁ δῆμος ἔπεμψεν πρεσβείαν εἰς θήβας, περί τε τῆς ἀναιρέσεως συμβουλεύσοντας αὐτοῖς ὁσιώτερον βουλεύσασθαι καί τήν ἀπόκρισιν νομιμωτέραν ποιήσασθαι τῆς πρότερον γενομένης, κἀκεῖν' ὑποδείξοντας, ὡς ἡ πόλις αὐτοῖς οὐκ ἐπιτρέψει παραβαίνουσι τόν νόμον τόν κοινόν ἁπάντων τῶν ἑλλήνων. ὧν ἀκούσαντες οἱ κύριοι τότ' ὄντες θηβῶν οὐχ ὁμοίως ἔγνωσαν οὔτε ταῖς δόξαις αἷς ἔχουσίν τινες περί αὐτῶν, οὔθ' οἷς ἐβουλεύσαντο πρότερον, ἀλλά μετρίως περί αὑτῶν τε διαλεχθέντες καί τῶν ἐπιστρατευσάντων κατηγορήσαντες ἔδοσαν τῇ πόλει τήν ἀναίρεσιν. καί μηδείς οἰέσθω μ' ἀγνοεῖν, ὅτι τἀναντία τυγχάνω λέγων οἷς ἐν τῷ πανηγυρικῷ λόγῳ φανείην ἄν περί τῶν αὐτῶν τούτων γεγραφώς: ἀλλά γάρ οὐδένα νομίζω τῶν ταῦτα συνιδεῖν ἄν δυνηθέντων τοσαύτης ἀμαθίας εἶναι καί φθόνου μεστόν, ὅστις οὐκ ἄν ἐπαινέσειέ με καί σωφρονεῖν ἡγήσαιτο τότε μέν ἐκείνως, νῦν δ' οὕτω διαλεχθέντα περί αὐτῶν. περί μέν οὖν τούτων οἶδ' ὅτι καλῶς γέγραφα καί συμφερόντως: ὅσον δ' ἡ πόλις ἡμῶν διέφερε τά περί τόν πόλεμον κατ' ἐκεῖνον τόν χρόνον, _τοῦτο γάρ ἀποδεῖξαι βουλόμενος διῆλθον τά γενόμενα θήβησιν, _ ἡγοῦμαι τήν πρᾶξιν ἐκείνην ἅπασι σαφῶς δηλοῦν τήν τόν μέν βασιλέα τῶν ἀργείων ἀναγκάσασαν ἱκέτην γενέσθαι τῆς πόλεως τῆς ἡμετέρας, τούς δέ κυρίους ὄντας θηβῶν οὕτω διαθεῖσαν ὥσθ' ἑλέσθαι μᾶλλον αὐτούς ἐμμεῖναι τοῖς λόγοις τοῖς ὑπό τῆς πόλεως πεμφθεῖσιν ἤ τοῖς νόμοις τοῖς ὑπό τοῦ δαιμονίου κατασταθεῖσιν: ὧν οὐδέν ἄν οἵα τ' ἐγένετο διοικῆσαι κατά τρόπον ἡ πόλις ἡμῶν, εἰ μή καί τῇ δόξῃ καί τῇ δυνάμει πολύ διήνεγκε τῶν ἄλλων. ἔχων δέ πολλάς καί καλάς πράξεις περί τῶν προγόνων εἰπεῖν, σκοποῦμαι τίνα τρόπον διαλεχθῶ περί αὐτῶν. μέλει γάρ μοι τούτων μᾶλλον ἤ τῶν ἄλλων: τυγχάνω γάρ ὤν περί τήν ὑπόθεσιν, ἥν ἐποιησάμην τελευταίαν, ἐν ᾗ προεῖπον ὡς ἐπιδείξω τούς προγόνους ἡμῶν ἐν τοῖς πολέμοις καί ταῖς μάχαις πλέον διενεγκόντας σπαρτιατῶν ἤ τοῖς ἄλλοις ἅπασιν. ἔσται δ' ὁ λόγος παράδοξος μέν τοῖς πολλοῖς, ὁμοίως δ' ἀληθής τοῖς ἄλλοις. ἄρτι μέν οὖν ἠπόρουν ποτέρων διεξίω πρότερον τούς κινδύνους καί τάς μάχας, τάς σπαρτιατῶν ἤ τάς τῶν ἡμετέρων: νῦν δέ προαιροῦμαι λέγειν τάς ἐκείνων, ἵν' ἐν ταῖς καλλίοσιν καί δικαιοτέραις καταλύω τόν λόγον τόν περί τούτων. ἐπειδή γάρ δωριέων οἱ στρατεύσαντες εἰς πελοπόννησον τριχά διείλοντο τάς τε πόλεις καί τάς χώρας <ἅς> ἀφείλοντο τούς δικαίως κεκτημένους, οἱ μέν ἄργος λαχόντες καί μεσσήνην παραπλησίως διῴκουν τά σφέτερ' αὐτῶν τοῖς ἄλλοις ἕλλησιν, τό δέ τρίτον μέρος αὐτῶν, οὕς καλοῦμεν νῦν λακεδαιμονίους, στασιάσαι μέν φασιν αὐτούς οἱ τἀκείνων ἀκριβοῦντες ὡς οὐδένας ἄλλους τῶν ἑλλήνων, περιγενομένους δέ τούς μεῖζον τοῦ πλήθους φρονοῦντας οὐδέν τῶν αὐτῶν βουλεύσασθαι περί τῶν συμβεβηκότων τοῖς τοιαῦτα διαπεπραγμένοις: τούς μέν γάρ ἄλλους συνοίκους ἔχειν ἐν τῇ πόλει τούς στασιάσαντας καί κοινωνούς ἁπάντων πλήν τῶν ἀρχῶν καί τῶν τιμῶν: οὕς οὐκ εὖ φρονεῖν ἡγεῖσθαι σπαρτιατῶν τούς νοῦν ἔχοντας, εἰ νομίζουσιν ἀσφαλῶς πολιτεύεσθαι μετά τούτων οἰκοῦντες περί οὕς τά μέγιστα τυγχάνουσιν ἐξημαρτηκότες: αὐτούς δ' οὐδέν τούτων ποιεῖν, ἀλλά παρά σφίσιν μέν αὐτοῖς ἰσονομίαν καταστῆσαι καί δημοκρατίαν τοιαύτην οἵαν περ χρή τούς μέλλοντας ἅπαντα τόν χρόνον ὁμονοήσειν, τόν δέ δῆμον περιοίκους ποιήσασθαι, καταδουλωσαμένους αὐτῶν τάς ψυχάς οὐδέν ἧττον ἤ τάς τῶν οἰκετῶν: ταῦτα δέ πράξαντας τῆς χώρας, ἧς προσῆκεν ἴσον ἔχειν ἕκαστον, αὐτούς μέν λαβεῖν ὀλίγους ὄντας οὐ μόνον τήν ἀρίστην, ἀλλά καί τοσαύτην ὅσην οὐδένες τῶν ἑλλήνων ἔχουσιν, τῷ δέ πλήθει τηλικοῦτον ἀπονεῖμαι μέρος τῆς χειρίστης ὥστ' ἐπιπόνως ἐργαζομένους μόλις ἔχειν τά καθ' ἡμέραν: μετά δέ ταῦτα διελόντας τό πλῆθος αὐτῶν ὡς οἷόν τ' ἦν εἰς ἐλαχίστους εἰς τόπους κατοικίσαι μικρούς καί πολλούς, ὀνόμασι μέν προσαγορευομένους ὡς πόλεις οἰκοῦντας, τήν δέ δύναμιν ἔχοντας ἐλάττω τῶν δήμων τῶν παρ' ἡμῖν: ἁπάντων δ' ἀποστερήσαντας αὐτούς ὧν προσήκει μετέχειν τούς ἐλευθέρους. τούς πλείστους ἐπιθεῖναι τῶν κινδύνων αὐτοῖς: ἔν τε γάρ ταῖς στρατείαις αἷς ἡγεῖται βασιλεύς, κατ' ἄνδρα συμπαρατάττεσθαι σφίσιν αὐτοῖς, ἐνίους δέ καί τῆς πρώτης τάττειν, ἄν τέ που δεῆσαν αὐτούς ἐκπέμψαι βοήθειαν φοβηθῶσιν ἤ τούς πόνους ἤ τούς κινδύνους ἤ τό πλῆθος τοῦ χρόνου, τούτους ἀποστέλλειν προκινδυνεύσοντας τῶν ἄλλων. καί τί δεῖ μακρολογεῖν ἁπάσας διεξιόντα τάς ὕβρεις τάς περί τό πλῆθος γιγνομένας, ἀλλά μή τό μέγιστον εἰπόντα τῶν κακῶν ἀπαλλαγῆναι τῶν ἄλλων; τῶν γάρ οὕτω μέν ἐξ ἀρχῆς δεινά πεπονθότων, ἐν δέ τοῖς παροῦσι καιροῖς χρησίμων ὄντων, ἔξεστι τοῖς ἐφόροις ἀκρίτους ἀποκτεῖναι τοσούτους ὁπόσους ἄν βουληθῶσιν: ἅ τοῖς ἄλλοις ἕλλησιν οὐδέ τούς πονηροτάτους τῶν οἰκετῶν ὅσιόν ἐστι μιαιφονεῖν. τούτου δ' ἕνεκα περί τῆς οἰκειότητος καί τῶν ἡμαρτημένων εἰς αὐτούς διά πλειόνων διῆλθον, ἵν' ἔρωμαι τούς ἀποδεχομένους ἁπάσας τάς σπαρτιατῶν πράξεις, εἰ καί ταύτας ἀποδέχονται, καί τάς μάχας εὐσεβεῖς εἶναι νομίζουσιν καί καλάς τάς πρός τούτους γεγενημένας. ἐγώ μέν γάρ ἡγοῦμαι μεγάλας μέν αὐτάς γεγενῆσθαι καί δεινάς καί πολλῶν αἰτίας τοῖς μέν ἡττηθεῖσιν κακῶν, τοῖς δέ κατορθώσασι λημμάτων, ὧνπερ ἕνεκα πολεμοῦντες ἅπαντα τόν χρόνον διατελοῦσιν, οὐ μήν ὁσίας οὐδέ καλάς οὐδέ πρεπούσας τοῖς ἀρετῆς ἀντιποιουμένοις, μή τῆς ἐπί τῶν τεχνῶν ὀνομαζομένης καί πολλῶν ἄλλων, ἀλλά τῆς τοῖς καλοῖς κἀγαθοῖς τῶν ἀνδρῶν ἐν ταῖς ψυχαῖς μετ' εὐσεβείας καί δικαιοσύνης ἐγγιγνομένης, περί ἧς ἅπας ὁ λόγος ἐστίν. ἧς ὀλιγωροῦντές τινες ἐγκωμιάζουσι τούς πλείω τῶν ἄλλων ἡμαρτηκότας, καί οὐκ αἰσθάνονται τάς διανοίας ἐπιδεικνύντες τάς σφετέρας αὐτῶν ὅτι κἀκείνους ἄν ἐπαινέσειαν τούς πλείω μέν κεκτημένους τῶν ἱκανῶν, ἀποκτεῖναι δ' ἄν τολμήσοντας τούς ἀδελφούς τούς αὑτῶν καί τούς ἑταίρους καί τούς κοινωνούς ὥστε καί τἀκείνων λαβεῖν: ὅμοια γάρ τά τοιαῦτα τῶν ἔργων ἐστίν τοῖς ὑπό σπαρτιατῶν πεπραγμένοις, ἅ τούς ἀπο δεχομένους ἀναγκαῖόν ἐστιν καί περί τῶν εἰρημένων ἄρτι τήν αὐτήν ἔχειν γνώμην. θαυμάζω δ' εἴ τινες τάς μάχας καί τάς νίκας τάς παρά τό δίκαιον γιγνομένας μή νομίζουσιν αἰσχίους εἶναι καί πλειόνων ὀνειδῶν μεστάς ἤ τάς ἥττας τάς ἄνευ κακίας συμβαινούσας, καί ταῦτ' εἰδότες ὅτι μεγάλαι δυνάμεις, πονηραί δέ, πολλάκις γίγνονται κρείττους ἀνδρῶν σπουδαίων καί κινδυνεύειν ὑπέρ τῆς πατρίδος αἱρουμένων. οὕς πολύ ἄν δικαιότερον ἐπαινοῖμεν ἤ τούς περί τῶν ἀλλοτρίων ἑτοίμως ἀποθνήσκειν ἐθέλοντας καί τοῖς ξενικοῖς στρατεύμασιν ὁμοίους ὄντας: ταῦτα μέν γάρ ἐστιν ἔργα πονηρῶν ἀνθρώπων, τό δέ τούς χρηστούς ἐνίοτε χεῖρον ἀγωνίζεσθαι τῶν ἀδικεῖν βουλομένων θεῶν ἄν τις ἀμέλειαν εἶναι φήσειεν. ἔχοιμι δ' ἄν τῷ λόγῳ τούτῳ χρήσασθαι καί περί τῆς συμφορᾶς τῆς σπαρτιάταις ἐν θερμοπύλαις γενομένης, ἥν ἅπαντες ὅσοι περ ἀκηκόασιν ἐπαινοῦσι καί θαυμάζουσι μᾶλλον ἤ τάς μάχας καί τάς νίκας τάς κρατησάσας μέν τῶν ἐναντίων, πρός οὕς δ' οὐκ ἐχρῆν γεγενημένας: ἅς εὐλογεῖν τινες τολμῶσι, κακῶς εἰδότες ὡς οὐδέν οὔθ' ὅσιον οὔτε καλόν ἐστιν τῶν μή μετά δικαιοσύνης καί λεγομένων καί πραττομένων. ὧν σπαρτιάταις μέν οὐδέν πώποτ' ἐμέλησεν: βλέπουσι γάρ εἰς οὐδέν ἄλλο πλήν ὅπως ὡς πλεῖστα τῶν ἀλλοτρίων κατασχήσουσιν. οἱ δ' ἡμέτεροι περί οὐδέν οὕτω τῶν ὄντων ἐσπούδαζον ὡς τό παρά τοῖς ἕλλησιν εὐδοκιμεῖν: ἡγοῦντο γάρ οὐδεμίαν ἄν γενέσθαι κρίσιν οὔτ' ἀληθεστέραν οὔτε δικαιοτέραν τῆς ὑπό παντός τοῦ γένους γνωσθείσης. δῆλοι δ' ἦσαν οὕτως ἔχοντες ἔν τε τοῖς ἄλλοις οἷς διῴκουν τήν πόλιν καί τοῖς μεγίστοις τῶν πραγμάτων. τριῶν γάρ πολέμων γενομένων ἄνευ τοῦ τρωϊκοῦ τοῖς ἕλλησι πρός τούς βαρβάρους, ἐν ἅπασι τούτοις πρωτεύουσαν αὐτήν παρέσχον. ὧν εἷς μέν ἦν ὁ πρός ξέρξην, ἐν ᾧ πλέον διήνεγκαν λακεδαιμονίων ἐν ἅπασι τοῖς κινδύνοις ἤ 'κεῖνοι τῶν ἄλλων, δεύτερος δ' ὁ περί τήν κτίσιν τῶν ἀποικιῶν, εἰς ὅν δωριέων μέν οὐδείς ἦλθεν ἡμῖν συμπολεμήσων, ἡ δέ πόλις ἡμῶν ἡγεμών καταστᾶσα τῶν οὐκ εὐπορούντων καί τῶν ἄλλων τῶν βουλομένων τοσοῦτον τά πράγματα μετέστησεν ὥστ' εἰθισμένων τῶν βαρβάρων τόν ἄλλον χρόνον τάς μεγίστας πόλεις τῶν ἑλληνίδων καταλαμβάνειν ἐποίησε τούς ἕλληνας, ἅ πρότερον ἔπασχον, ταῦτα δύνασθαι ποιεῖν. περί μέν οὖν τοῖν δυοῖν πολέμοιν ἐν τοῖς ἔμπροσθεν ἱκανῶς εἰρήκαμεν, περί δέ τοῦ τρίτου ποιήσομαι τούς λόγους, ὅς ἐγένετο τῶν μέν ἑλληνίδων πόλεων ἄρτι κατῳκισμένων, τῆς δ' ἡμετέρας ἔτι βασιλευομένης. ἐφ' ὧν καί πόλεμοι πλεῖστοι καί κίνδυνοι μέγιστοι συνέπεσον, οὕς ἅπαντας μέν οὔθ' εὑρεῖν οὔτ' εἰπεῖν ἄν δυνηθείην, παραλιπών δέ τόν πλεῖστον ὄχλον τῶν ἐν ἐκείνῳ μέν τῷ χρόνῳ πραχθέντων, ῥηθῆναι δέ νῦν οὐ κατεπειγόντων, ὡς ἄν δύνωμαι συντομώτατα πειράσομαι δηλῶσαι τούς τ' ἐπιστρατεύσαντας τῇ πόλει καί τάς μάχας τάς ἀξίας μνημονευθῆναι καί ῥηθῆναι καί τούς ἡγεμόνας αὐτῶν, ἔτι δέ τάς προφάσεις ἅς ἔλεγον, καί τήν δύναμιν τῶν γενῶν τῶν συνακολουθησάντων αὐτοῖς: ἱκανά γάρ ἔσται ταῦτ' εἰπεῖν πρός οἷς περί τῶν ἐναντίων εἰρήκαμεν. θρᾷκες μέν γάρ μετ' εὐμόλπου τοῦ ποσειδῶνος εἰσέβαλον εἰς τήν χώραν ἡμῶν, ὅς ἠμφισβήτησεν ἐρεχθεῖ τῆς πόλεως, φάσκων ποσειδῶ πρότερον ἀθηνᾶς καταλαβεῖν αὐτήν. σκύθαι δέ μετ' ἀμαζόνων τῶν ἐξ ἄρεως γενομένων, αἵ τήν στρατείαν ἐφ' ἱππολύτην ἐποιήσαντο τήν τούς τε νόμους παραβᾶσαν τούς παρ' αὐταῖς κειμένους, ἐρασθεῖσάν τε θησέως καί συνακολουθήσασαν ἐκεῖθεν καί συνοικήσασαν αὐτῷ. πελοποννήσιοι δέ μετ' εὐρυσθέως, ὅς ἡρακλεῖ μέν οὐκ ἔδωκε δίκην ὧν ἡμάρτανεν εἰς αὐτόν, στρατεύσας δ' ἐπί τούς ἡμετέρους προγόνους ὡς ἐκληψόμενος βίᾳ τούς ἐκείνου παῖδας, _παρ' ἡμῖν γάρ ἦσαν καταπεφευγότες, _ἔπαθεν ἅ προσῆκεν αὐτόν: τοσούτου γάρ ἐδέησεν κύριος γενέσθαι τῶν ἱκετῶν ὥσθ' ἡττηθείς μάχῃ καί ζωγρηθείς ὑπό τῶν ἡμετέρων, αὐτός ἱκέτης γενόμενος τούτων οὕς ἐξαιτῶν ἦλθεν, τόν βίον ἐτελεύτησεν. μετά δέ τοῦτον οἱ πεμφθέντες ὑπό δαρείου τήν ἑλλάδα πορθήσοντες, ἀποβάντες εἰς μαραθῶνα, πλείοσιν κακοῖς καί μείζοσι συμφοραῖς περιπεσόντες ὧν ἤλπισαν τήν πόλιν ἡμῶν ποιήσειν, ᾤχοντο φεύγοντες ἐξ ἁπάσης τῆς ἑλλάδος. τούτους δ' ἅπαντας οὕς διῆλθον, οὐ μετ' ἀλλήλων εἰσβαλόντας οὐδέ κατά τούς αὐτούς χρόνους, ἀλλ' ὡς οἵ τε καιροί καί τό συμφέρον ἑκάστοις καί τό βούλεσθαι συνέπιπτε, μάχῃ νικήσαντες καί τῆς ὕβρεως παύσαντες οὐκ ἐξέστησαν αὑτῶν, τηλικαῦτα διαπραξάμενοι τό μέγεθος, οὐδ' ἔπαθον ταὐτόν τοῖς διά μέν τό καλῶς καί φρονίμως βουλεύσασθαι καί πλούτους μεγάλους καί δόξας καλάς κτησαμένοις, διά δέ τάς ὑπερβολάς τάς τούτων ὑπερηφάνοις γενομένοις καί τήν φρόνησιν διαφθαρεῖσιν καί κατενεχθεῖσιν εἰς χείρω πράγματα καί ταπεινότερα τῶν πρότερον αὐτοῖς ὑπαρχόντων, ἀλλά πάντα τά τοιαῦτα διαφυγόντες ἐνέμειναν τοῖς ἤθεσιν οἷς εἶχον διά τό πολιτεύεσθαι καλῶς, μεῖζον φρονοῦντες ἐπί τῇ τῆς ψυχῆς ἕξει καί ταῖς διανοίαις ταῖς αὑτῶν ἤ ταῖς μάχαις ταῖς γεγενημέναις, καί μᾶλλον ὑπό τῶν ἄλλων θαυμαζόμενοι διά τήν καρτερίαν ταύτην καί σωφροσύνην ἤ διά τήν ἀνδρείαν τήν ἐν τοῖς κινδύνοις αὐτοῖς παραγενομένην: ἑώρων γάρ πάντες τήν μέν εὐψυχίαν τήν πολεμικήν πολλούς ἔχοντας καί τῶν ταῖς κακουργίαις ὑπερβαλλόντων, τῆς δέ χρησίμης ἐπί πᾶσι καί πάντας δυναμένης ὠφελεῖν οὐ κοινωνοῦντας τούς πονηρούς, ἀλλά μόνοις ἐγγιγνομένην τοῖς καλῶς γεγονόσιν καί τεθραμμένοις καί πεπαιδευμένοις, ἅπερ προσῆν τοῖς τότε τήν πόλιν διοικοῦσιν καί τῶν εἰρημένων ἀγαθῶν ἁπάντων αἰτίοις καταστᾶσιν. τούς μέν οὖν ἄλλους ὁρῶ περί τά μέγιστα τῶν ἔργων καί μάλιστα μνημονευθησόμενα τούς λόγους καταλύοντας, ἐγώ δέ σωφρονεῖν μέν νομίζω τούς ταῦτα γιγνώσκοντας καί πράττοντας, οὐ μήν συμβαίνει μοι ταὐτόν ποιεῖν ἐκείνοις, ἀλλ' ἔτι λέγειν ἀναγκάζομαι. τήν δ' αἰτίαν δι' ἥν, ὀλίγον ὕστερον ἐρῶ, μικρά πάνυ προδιαλεχθείς. ἐπηνώρθουν μέν γάρ τόν λόγον τόν μέχρι τῶν ἀναγνωσθέντων γεγραμμένον μετά μειρακίων τριῶν ἤ τεττάρων τῶν εἰθισμένων μοι συνδιατρίβειν: ἐπειδή δέ διεξιοῦσιν ἡμῖν ἐδόκει καλῶς ἔχειν καί προσδεῖσθαι τελευτῆς μόνον, ἔδοξέ μοι μεταπέμψασθαί τινα τῶν ἐμοί μέν πεπλησιακότων, ἐν ὀλιγαρχίᾳ δέ πεπολιτευμένων, προῃρημένων δέ λακεδαιμονίους ἐπαινεῖν, ἵν' εἴ τι παρέλαθεν ἡμᾶς ψεῦδος εἰρημένον, ἐκεῖνος κατιδών δηλώσειεν ἡμῖν. ἐλθών δ' ὁ κληθείς καί διαναγνούς τόν λόγον, _τά γάρ μεταξύ τί δεῖ λέγοντα διατρίβειν; _ἐδυσχέρανε μέν ἐπ' οὐδενί τῶν γεγραμμένων, ἐπῄνεσεν δ' ὡς δυνατόν μάλιστα, καί διελέχθη περί ἑκάστου τῶν μερῶν παραπλησίως οἷς ἡμεῖς ἐγιγνώσκομεν: οὐ μήν ἀλλά φανερός ἦν οὐχ ἡδέως ἔχων ἐπί τοῖς περί λακεδαιμονίων εἰρημένοις ἐδήλωσεν δέ διά ταχέων: ἐτόλμησε γάρ εἰπεῖν ὡς εἰ καί μηδέν ἄλλο πεποιήκασι τούς ἕλληνας ἀγαθόν, ἀλλ' οὖν <δι'> ἐκεῖνό γε δικαίως ἄν αὐτοῖς ἅπαντες χάριν ἔχοιεν ὅτι τά κάλλιστα τῶν ἐπιτηδευμάτων εὑρόντες αὐτοί τε χρῶνται καί τοῖς ἄλλοις κατέδειξαν. τοῦτο δέ ῥηθέν οὕτω βραχύ καί μικρόν αἴτιον ἐγένετο τοῦ μήτε καταλῦσαί με τόν λόγον ἐφ' ὧν ἐβουλήθην, ὑπολαβεῖν θ' ὡς αἰσχρόν ποιήσω καί δεινόν, εἰ παρών περιόψομαί τινα τῶν ἐμοί πεπλησιακότων πονηροῖς λόγοις χρώμενον. ταῦτα δέ διανοηθείς ἠρόμην αὐτόν εἰ μηδέν φροντίζει τῶν παρόντων, μηδ' αἰσχύνεται λόγον εἰρηκώς ἀσεβῆ καί ψευδῆ καί πολλῶν ἐναντιώσεων μεστόν. «γνώσει δ' ὡς ἔστιν τοιοῦτος, ἤν ἐρωτήσῃς τινάς τῶν εὖ φρονούντων, ποῖα τῶν ἐπιτηδευμάτων κάλλιστα νομίζουσιν εἶναι, καί μετά ταῦτα πόσος χρόνος ἐστίν ἐξ οὗ σπαρτιᾶται τυγχάνουσιν ἐν πελοποννήσῳ κατοικοῦντες. οὐδείς γάρ ὅστις οὐ τῶν μέν ἐπιτηδευμάτων προκρίνει τήν εὐσέβειαν τήν περί τούς θεούς καί τήν δικαιοσύνην τήν περί τούς ἀνθρώπους καί τήν φρόνησιν τήν περί τάς ἄλλας πράξεις, σπαρτιάτας δ' ἐνταῦθα κατοικεῖν οὐ πλείω φήσουσιν ἐτῶν ἑπτακοσίων. τούτων δ' οὕτως ἐχόντων εἰ μέν τυγχάνεις ἀληθῆ λέγων, τούτους φάσκων εὑρετάς γεγενῆσθαι τῶν καλλίστων ἐπιτηδευμάτων, ἀναγκαῖόν ἐστι τούς πολλαῖς γενεαῖς πρότερον γεγονότας πρίν σπαρτιάτας ἐνταῦθα κατοικῆσαι, μή μετέχειν αὐτῶν, μήτε τούς ἐπί τροίαν στρατευσαμένους μήτε τούς περί ἡρακλέα καί θησέα γεγονότας μήτε μίνω τόν διός μήτε ῥαδάμανθυν μήτ' αἰακόν μήτε τῶν ἄλλων μηδένα τῶν ὑμνουμένων ἐπί ταῖς ἀρεταῖς ταύταις, ἀλλά ψευδῆ τήν δόξαν ταύτην ἅπαντας ἔχειν: εἰ δέ σύ μέν φλυαρῶν τυγχάνεις, προσήκει δέ τούς ἀπό θεῶν γεγονότας καί χρῆσθαι ταύταις μᾶλλον τῶν ἄλλων καί καταδεῖξαι τοῖς ἐπιγιγνομένοις, οὐκ ἔστιν ὅπως οὐ μαίνεσθαι δόξεις ἅπασι τοῖς ἀκούσασιν, οὕτως εἰκῇ καί παρανόμως οὕς ἄν τύχῃς ἐπαινῶν. »ἔπειτ' εἰ μέν εὐλόγεις αὐτούς μηδέν ἀκηκοώς τῶν ἐμῶν, ἐλήρεις μέν ἄν, οὐ μήν ἐναντία γε λέγων ἐφαίνου σαυτῷ: νῦν δ' ἐπῃνεκότι σοι τόν ἐμόν λόγον, τόν ἐπιδεικνύντα πολλά καί δεινά λακεδαιμονίους περί τε τούς συγγενεῖς τούς αὑτῶν καί περί τούς ἄλλους ἕλληνας διαπεπραγμένους, πῶς οἷόν τ' ἦν ἔτι σοι λέγειν τούς ἐνόχους ὄντας τούτοις ὡς τῶν καλλίστων ἐπιτηδευμάτων ἡγεμόνες γεγόνασιν; πρός δέ τούτοις κἀκεῖνό σε λέληθεν, ὅτι τά παραλελειμμένα τῶν ἐπιτηδευμάτων καί τῶν τεχνῶν καί τῶν ἄλλων ἁπάντων οὐχ οἱ τυχόντες εὑρίσκουσιν, ἀλλ' οἱ τάς τε φύσεις διαφέροντες καί μαθεῖν πλεῖστα τῶν πρότερον εὑρημένων δυνηθέντες καί προσ έχειν τόν νοῦν τῷ ζητεῖν μᾶλλον τῶν ἄλλων ἐθελήσαντες. ὧν λακεδαιμόνιοι πλέον ἀπέχουσι τῶν βαρβάρων: οἱ μέν γάρ ἄν φανεῖεν πολλῶν εὑρημάτων καί μαθηταί καί διδάσκαλοι γεγονότες, οὗτοι δέ τοσοῦτον ἀπολελειμμένοι τῆς κοινῆς παιδείας καί φιλοσοφίας εἰσίν ὥστ' οὐδέ γράμματα μανθάνουσιν, ἅ τηλικαύτην ἔχει δύναμιν ὥστε τούς ἐπισταμένους καί χρωμένους αὐτοῖς μή μόνον ἐμπείρους γίγνεσθαι τῶν ἐπί τῆς ἡλικίας τῆς αὑτῶν πραχθέντων, ἀλλά καί τῶν πώποτε γενομένων. ἀλλ' ὅμως σύ καί τούς τῶν τοιούτων ἀμαθεῖς ὄντας ἐτόλμησας εἰπεῖν ὡς εὑρεταί τῶν καλλίστων ἐπιτηδευμάτων γεγόνασιν, καί ταῦτ' εἰδώς ὅτι τούς παῖδας τούς αὑτῶν ἐθίζουσιν περί τοιαύτας πραγματείας διατρίβειν, ἐξ ὧν ἐλπίζουσιν αὐτούς οὐκ εὐεργέτας γενήσεσθαι τῶν ἄλλων, ἀλλά κακῶς ποιεῖν μάλιστα δυνήσεσθαι τούς ἕλληνας. ἅς πάσας μέν διεξιών πολύν ὄχλον ἐμαυτῷ τ' ἄν παράσχοιμι καί τοῖς ἀκούουσιν, μίαν δέ μόνον εἰπών ἥν ἀγαπῶσι καί περί ἥν μάλιστα σπουδάζουσιν, οἶμαι δηλώσειν ἅπαντα τόν τρόπον αὐτῶν. ἐκεῖνοι γάρ καθ' ἑκάστην τήν ἡμέραν εὐθύς ἐξ εὐνῆς ἐκπέμπουσι τούς παῖδας, μεθ' ὧν ἄν ἕκαστοι βουληθῶσιν λόγῳ μέν ἐπί θήραν, ἔργῳ δ' ἐπί κλωπείαν τῶν ἐν τοῖς ἀγροῖς κατοικούντων: ἐν ᾗ συμβαίνει τούς μέν ληφθέντας ἀργύριον ἀποτίνειν καί πληγάς λαμβάνειν, τούς δέ πλεῖστα κακουργήσαντας καί λαθεῖν δυνηθέντας ἔν τε τοῖς παισίν εὐδοκιμεῖν μᾶλλον τῶν ἄλλων, ἐπειδάν δ' εἰς ἄνδρας συντελῶσιν, ἤν ἐμμείνωσιν τοῖς ἤθεσιν οἷς παῖδες ὄντες ἐμελέτησαν, ἐγγύς εἶναι τῶν μεγίστων ἀρχῶν. καί ταύτης ἤν τις ἐπιδείξῃ παιδείαν μᾶλλον ἀγαπωμένην ἤ σπουδαιοτέραν παρ' αὐτοῖς εἶναι νομιζομένην, ὁμολογῶ μηδέν ἀληθές εἰρηκέναι μηδέ περί ἑνός πώποτε πράγματος. καίτοι τί τῶν τοιούτων ἔργων καλόν ἐστιν ἤ σεμνόν, ἀλλ' οὐκ αἰσχύνης ἄξιον; πῶς δ' οὐκ ἀνοήτους χρή νομίζειν τούς ἐπαινοῦντας τούς τοσοῦτον τῶν νόμων τῶν κοινῶν ἐξεστηκότας καί μηδέν τῶν αὐτῶν μήτε τοῖς ἕλλησι μήτε τοῖς βαρβάροις γιγνώσκοντας; οἱ μέν γάρ ἄλλοι τούς κακουργοῦντας καί κλέπτοντας πονηροτάτους τῶν οἰκετῶν νομίζουσιν, ἐκεῖνοι δέ τούς ἐν τοῖς τοιούτοις τῶν ἔργων πρωτεύοντας βελτίστους εἶναι τῶν παίδων ὑπολαμβάνουσιν καί μάλιστα τιμῶσιν. καίτοι τίς ἄν τῶν εὖ φρονούντων οὐκ ἄν τρίς ἀποθανεῖν ἕλοιτο μᾶλλον ἤ διά τοιούτων ἐπιτηδευμάτων γνωσθῆναι τήν ἄσκησιν τῆς ἀρετῆς ποιούμενος;« ταῦτ' ἀκούσας θρασέως μέν οὐδέ πρός ἕν ἀντεῖπε τῶν εἰρημένων, οὐδ' αὖ παντάπασιν ἀπεσιώπησεν, ἀλλ' ἔλεγεν, ὅτι. »σύ μέν πεποίησαι τούς λόγους«_ἐμέ λέγων_»ὡς ἅπαντ' ἀποδεχομένου μου τἀκεῖ καί καλῶς ἔχειν νομίζοντος: ἐμοί δέ δοκεῖς περί μέν τῆς τῶν παίδων αὐτονομίας καί περί ἄλλων πολλῶν εἰκότως ἐπιτιμᾶν ἐκείνοις, ἐμοῦ δ' οὐ δικαίως κατηγορεῖν. ἐγώ γάρ ἐλυπήθην μέν τόν λόγον ἀναγιγνώσκων ἐπί τοῖς περί λακεδαιμονίων εἰρημένοις, οὐ μήν οὕτως ὡς ἐπί τῷ μηδέν ἀντειπεῖν ὑπέρ αὐτῶν δύνασθαι τοῖς γεγραμμένοις, εἰθισμένος τόν ἄλλον χρόνον ἐπαινεῖν. εἰς τοιαύτην δ' ἀπορίαν καταστάς εἶπον, ὅπερ ἦν λοιπόν, ὡς εἰ καί μηδέν δι' ἄλλο, διά γ' ἐκεῖνο δικαίως ἄν αὐτοῖς ἅπαντες χάριν ἔχοιεν ὅτι τοῖς καλλίστοις τῶν ἐπιτηδευμάτων χρώμενοι τυγχάνουσιν. ταῦτα δ' εἶπον οὐ πρός τήν εὐσέβειαν οὐδέ πρός τήν δικαιοσύνην οὐδέ πρός τήν φρόνησιν ἀποβλέψας, ἅ σύ διῆλθες, ἀλλά πρός τά γυμνάσια τἀκεῖ καθεστηκότα καί πρός τήν ἄσκησιν τῆς ἀνδρείας καί τήν ὁμόνοιαν καί συνόλως τήν περί τόν πόλεμον ἐπιμέλειαν, ἅπερ ἅπαντες ἄν ἐπαινοῖεν, καί μάλιστ' ἄν αὐτοῖς ἐκείνους χρῆσθαι φήσαιεν.« ταῦτα δ' αὐτοῦ διαλεχθέντος ἀπεδεξάμην μέν, οὐχ ὡς διαλυόμενόν τι τῶν κατηγορημένων, ἀλλ' ὡς ἀποκρυπτόμενον τό πικρότατον τῶν τότε ῥηθέντων, οὐκ ἀπαιδεύτως, ἀλλά νοῦν ἐχόντως, καί περί τῶν ἄλλων ἀπολελογημένον σωφρονέστερον ἤ τότε παρρησιασάμενον. οὐ μήν ἀλλ' ἐκεῖν' ἐάσας περί αὐτῶν τούτων ἔφασκον κατηγορίαν ἔχειν πολύ δεινοτέραν ἤ περί τῆς τῶν παίδων κλωπείας. »ἐκείνοις μέν γάρ τοῖς ἐπιτηδεύμασιν ἐλυμαίνοντο τούς αὑτῶν παῖδας, οἷς δ' ὀλίγῳ πρότερον σύ διῆλθες, τούς ἕλληνας ἀπώλλυσαν. ῥᾴδιον δ' ὡς οὕτως εἶχεν ταῦτα συνιδεῖν. οἶμαι γάρ ἅπαντας ἄν ὁμολογῆσαι κακίστους ἄνδρας εἶναι καί μεγίστης ζημίας ἀξίους ὅσοι τοῖς πράγμασιν τοῖς εὑρημένοις ἐπ' ὠφελείᾳ, τούτοις ἐπί βλάβῃ χρώμενοι τυγχάνουσιν, μή πρός τούς βαρβάρους μηδέ πρός τούς ἁμαρτάνοντας μηδέ πρός τούς εἰς τήν αὑτῶν χώραν εἰσβάλλοντας, ἀλλά πρός τούς οἰκειοτάτους καί τῆς αὐτῆς συγγενείας μετέχοντας: ἅπερ ἐποίουν σπαρτιᾶται. καίτοι πῶς ὅσιόν ἐστιν φάσκειν καλῶς χρῆσθαι τοῖς περί τόν πόλεμον ἐπιτηδεύμασιν, οἵτινες οὕς προσῆκεν σῴζειν, τούτους ἀπολλύοντες ἅπαντα τόν χρόνον διετέλεσαν; ἀλλά γάρ οὐ σύ μόνος ἀγνοεῖς τούς καλῶς χρωμένους τοῖς πράγμασιν, ἀλλά σχεδόν οἱ πλεῖστοι τῶν ἑλλήνων. ἐπειδάν γάρ τινας ἴδωσιν ἤ πύθωνται παρά τινων ἐπιμελῶς διατρίβοντας περί τά δοκοῦντ' εἶναι καλά τῶν ἐπιτηδευμάτων, ἐπαινοῦσι καί πολλούς λόγους ποιοῦνται περί αὐτῶν, οὐκ εἰδότες τό συμβησόμενον. χρή δέ τούς ὀρθῶς δοκιμάζειν βουλομένους περί τῶν τοιούτων ἐν ἀρχῇ μέν ἡσυχίαν ἄγειν καί μηδεμίαν δόξαν ἔχειν περί αὐτῶν, ἐπειδάν δ' εἰς τόν χρόνον ἐκεῖνον ἔλθωσιν ἐν ᾧ καί λέγοντας καί πράττοντας αὐτούς ὄψονται καί περί τῶν ἰδίων καί περί τῶν κοινῶν, τότε θεωρεῖν ἀκριβῶς ἕκαστον αὐτῶν, καί τούς μέν νομίμως καί καλῶς χρωμένους οἷς ἐμελέτησαν ἐπαινεῖν καί τιμᾶν, τούς δέ πλημμελοῦντας καί κακουργοῦντας ψέγειν καί μισεῖν καί φυλάττεσθαι τόν τρόπον αὐτῶν, ἐνθυμουμένους ὡς οὐχ αἱ φύσεις αἱ τῶν πραγμάτων οὔτ' ὠφελοῦσιν οὔτε βλάπτουσιν ἡμᾶς, ἀλλ' ὡς αἱ τῶν ἀνθρώπων χρήσεις καί πράξεις ἁπάντων ἡμῖν αἴτιαι τῶν συμβαινόντων εἰσίν. γνοίη δ' ἄν τις ἐκεῖθεν: τά γάρ αὐτά πανταχῇ καί μηδαμῇ διαφέροντα τοῖς μέν ὠφέλιμα, τοῖς δέ βλαβερά γίγνεται. καίτοι τήν μέν φύσιν ἔχειν ἕκαστον τῶν ὄντων ἐναντίαν αὐτήν καί μή τήν αὐτήν οὐκ εὔλογόν ἐστιν: τό δέ μηδέν τῶν αὐτῶν συμβαίνειν τοῖς ὀρθῶς καί δικαίως πράττουσιν καί τοῖς ἀσελγῶς τε καί κακῶς, τίνι τῶν ὀρθῶς λογιζομένων οὐκ ἄν εἰκότως ταῦτα γίγνεσθαι δόξειεν; ὁ δ' αὐτός οὗτος λόγος καί περί τάς ὁμονοίας ἄν ἁρμόσειεν: καί γάρ ἐκεῖναι τήν φύσιν εἰσίν οὐκ ἀνόμοιαι τοῖς εἰρημένοις, ἀλλά τάς μέν αὐτῶν εὕροιμεν ἄν πλείστων ἀγαθῶν αἰτίας γιγνομένας, τάς δέ τῶν μεγίστων κακῶν καί συμφορῶν.« »ὧν μίαν εἶναί φημι καί τήν σπαρτιατῶν: εἰρήσεται γάρ τἀληθές, εἰ καί τισιν δόξω λίαν παράδοξα λέγειν. οὗτοι γάρ τῷ ταὐτά γιγνώσκειν περί τῶν ἔξω πραγμάτων ἀλλήλοις στασιάζειν τούς ἕλληνας ὥσπερ τέχνην ἔχοντες ἐποίουν, καί τό χαλεπώτατον ταῖς ἄλλαις πόλεσιν τῶν κακῶν γιγνόμενον, τοῦθ' αὑτοῖς ἁπάντων συμφορώτατον ἐνόμιζον εἶναι: τάς γάρ οὕτω διακειμένας ἐξῆν αὐτοῖς ὅπως ἠβούλοντο διοικεῖν. ὥστ' οὐδείς ἄν αὐτούς διά γε τήν ὁμόνοιαν δικαίως ἐπαινέσειεν, οὐδέν μᾶλλον ἤ τούς καταποντιστάς καί λῃστάς καί τούς περί τάς ἄλλας ἀδικίας ὄντας: καί γάρ ἐκεῖνοι σφίσιν αὐτοῖς ὁμονοοῦντες τούς ἄλλους ἀπολλύουσιν. εἰ δέ τισιν δοκῶ τήν παραβολήν ἀπρεπῆ πεποιῆσθαι πρός τήν ἐκείνων δόξαν, ταύτην μέν ἐῶ, λέγω δέ τριβαλλούς, οὕς ἅπαντές φασιν ὁμονοεῖν μέν ὡς οὐδένας ἄλλους ἀνθρώπους, ἀπολλύναι δ' οὐ μόνον τούς ὁμόρους καί τούς πλησίον οἰκοῦντας, ἀλλά καί τούς ἄλλους ὅσων ἄν ἐφικέσθαι δυνηθῶσιν. οὕς οὐ χρή μιμεῖσθαι τούς ἀρετῆς ἀντιποιουμένους, ἀλλά πολύ μᾶλλον τήν τῆς σοφίας καί τῆς δικαιοσύνης καί τῶν ἄλλων ἀρετῶν δύναμιν. αὗται μέν γάρ οὐ τάς σφετέρας αὐτῶν φύσεις εὐεργετοῦσιν, ἀλλ' οἷς ἄν παραγενόμεναι παραμείνωσιν, εὐδαίμονας καί μακαρίους ποιοῦσιν: λακεδαιμόνιοι δέ τοὐναντίον, οἷς μέν ἄν πλησιάσωσιν, ἀπολλύουσιν, τά δέ τῶν ἄλλων ἀγαθά πάντα περί σφᾶς αὐτούς ποιοῦνται.« ταῦτ' εἰπών κατέσχον πρός ὅν τούς λόγους ἐποιούμην, ἄνδρα δεινόν καί πολλῶν ἔμπειρον καί περί τό λέγειν γεγυμνασμένον οὐδενός ἧττον τῶν ἐμοί πεπλησιακότων. οὐ μήν τά μειράκια τά πᾶσιν παραγεγενημένα τούτοις τήν αὐτήν ἐμοί γνώμην ἔσχεν, ἀλλ' ἐμέ μέν ἐπῄνεσαν ὡς διειλεγμένον τε νεαρωτέρως ἤ προσεδόκησαν, ἠγωνισμένον τε καλῶς, ἐκείνου δέ κατεφρόνησαν, οὐκ ὀρθῶς γιγνώσκοντες, ἀλλά διημαρτηκότες ἀμφοτέρων ἡμῶν. ὁ μέν γάρ ἀπῄει φρονιμώτερος γεγενημένος καί συνεσταλμένην ἔχων τήν διάνοιαν, ὥσπερ χρή τούς εὖ φρονοῦντας, καί πεπονθώς τό γεγραμμένον ἐν δελφοῖς, αὑτόν τ' ἐγνωκώς καί τήν λακεδαιμονίων φύσιν μᾶλλον ἤ πρότερον: ἐγώ δ' ὑπελειπόμην ἐπιτυχῶς μέν ἴσως διειλεγμένος, ἀνοητότερος δέ δι' αὐτό τοῦτο γεγενημένος καί φρονῶν μεῖζον ἤ προσήκει τούς τηλικούτους καί ταραχῆς μειρακιώδους μεστός ὤν. δῆλος δ' ἦν οὕτω διακείμενος: ἐπειδή γάρ ἡσυχίας ἐπελαβόμην, οὐ πρότερον ἐπαυσάμην, πρίν ὑπέβαλον τῷ παιδί τόν λόγον ὅν ὀλίγῳ μέν πρότερον μεθ' ἡδονῆς διῆλθον, μικρῷ δ' ὕστερον ἤμελλέ με λυπήσειν. τριῶν γάρ ἤ τεττάρων ἡμερῶν διαλειφθεισῶν ἀναγιγνώσκων αὐτά καί διεξιών, ἐπί μέν οἷς περί τῆς πόλεως ἦν εἰρηκώς, οὐκ ἠχθόμην, _καλῶς γάρ καί δικαίως ἦν ἅπαντα περί αὐτῆς γεγραφώς, _ ἐπί δέ τοῖς περί λακεδαιμονίων ἐλυπήθην καί βαρέως ἔφερον: οὐ γάρ μετρίως ἐδόκουν μοι διειλέχθαι περί αὐτῶν οὐδ' ὁμοίως τοῖς ἄλλοις, ἀλλ' ὀλιγώρως καί λίαν πικρῶς καί παντάπασιν ἀνοήτως: ὥστε πολλάκις ὁρμήσας ἐξαλείφειν αὐτόν ἤ κατακάειν μετεγίγνωσκον, ἐλεῶν τό γῆρας τοὐ μαυτοῦ καί τόν πόνον τόν περί τόν λόγον γεγενημένον. ἐν τοιαύτῃ δέ μοι ταραχῇ καθεστηκότι καί μεταβολάς ποιουμένῳ πολλάς ἔδοξε κράτιστον εἶναι παρακαλέσαντι τῶν πεπλησιακότων τούς ἐπιδημοῦντας βουλεύσασθαι μετ' αὐτῶν πότερον ἀφανιστέος παντάπασίν ἐστιν ἤ διαδοτέος τοῖς βουλομένοις λαμβάνειν, ὁπότερα δ' ἄν ἐκείνοις δόξῃ, ταῦτα ποιεῖν. τούτων γνωσθέντων οὐδεμίαν διατριβήν ἐποιησάμην, ἀλλ' εὐθύς παρεκέκληντο μέν, οὕς εἶπον, προειρηκώς δ' ἦν αὐτοῖς ἐφ' ἅ συνεληλυθότες ἦσαν, ἀνέγνωστο δ' ὁ λόγος, ἐπῃνημένος δ' ἦν καί τεθορυβημένος καί τετυχηκώς ὧνπερ οἱ κατορθοῦντες ἐν ταῖς ἐπιδείξεσιν. ἁπάντων δέ τούτων ἐπιτετελεσμένων οἱ μέν ἄλλοι διελέγοντο πρός σφᾶς αὐτούς, δῆλον ὅτι περί τῶν ἀναγνωσθέντων: ὅν δ' ἐξ ἀρχῆς μετεπεμψάμεθα σύμβουλον, τόν τῶν λακεδαιμονίων ἐπαινέτην, πρός ὅν πλείω διελέχθην τοῦ δέοντος, σιωπήν ποιησάμενος καί πρός ἐμέ βλέψας ἀπορεῖν ἔφασκεν ὅ τι χρήσηται τοῖς παροῦσιν: οὔτε γάρ ἀπιστεῖν βούλεσθαι τοῖς ὑπ' ἐμοῦ λεγομένοις οὔτε πιστεύειν δύνασθαι παντάπασιν αὐτοῖς. »θαυμάζω γάρ, εἴθ' οὕτως ἐλυπήθης καί βαρέως ἔσχες, ὥσπερ φῄς, ἐπί τοῖς περί λακεδαιμονίων εἰρημένοις, _οὐδέν γάρ ἐν αὐτοῖς ὁρῶ τοιοῦτον γεγραμμένον, _ εἴτε συμβούλοις περί τοῦ λόγου χρήσασθαι βουλόμενος ἡμᾶς συνήγαγες, οὕς οἶσθ' ἀκριβῶς ἅπαν ὅ τι ἄν σύ λέγῃς ἤ πράττῃς ἐπαινοῦντας. εἰθισμένοι δ' εἰσίν οἱ νοῦν ἔχοντες ἀνακοινοῦσθαι περί ὧν ἄν σπουδάζωσιν μάλιστα μέν τοῖς ἄμεινον αὐτῶν φρονοῦσιν, εἰ δέ μή, τοῖς μέλλουσιν ἀποφαίνεσθαι τήν αὑτῶν γνώμην: ὧν τἀναντία σύ πε ποίηκας. τούτων μέν οὖν οὐδέτερον ἀποδέχομαι τῶν λόγων, δοκεῖς δέ μοι ποιήσασθαι τήν τε παράκλησιν τήν ἡμετέραν καί τόν ἔπαινον τόν τῆς πόλεως οὐχ ἁπλῶς, οὐδ' ὡς διείλεξαι πρός ἡμᾶς, ἀλλ' ἡμῶν μέν πεῖραν λαβεῖν βουλόμενος, εἰ φιλοσοφοῦμεν καί μεμνήμεθα τῶν ἐν ταῖς διατριβαῖς λεγομένων καί συνιδεῖν δυνηθεῖμεν ἄν ὅν τρόπον ὁ λόγος τυγχάνει γεγραμμένος, τήν δέ πόλιν ἐπαινεῖν προελέσθαι τήν σαυτοῦ σωφρονῶν, ἵνα τῷ τε πλήθει τῷ τῶν πολιτῶν χαρίσῃ καί παρά τοῖς εὐνοϊκῶς πρός ὑμᾶς διακειμένοις εὐδοκιμήσῃς. ταῦτα δέ γνούς ὑπέλαβες ὡς, εἰ μέν περί μόνης αὐτῆς ποιήσει τούς λόγους καί τά μυθώδη περί αὐτῆς ἐρεῖς ἅ πάντες θρυλοῦσιν, ὅμοια φανεῖται τά λεγόμενα τοῖς ὑπό τῶν ἄλλων γεγραμμένοις, ἐφ' ᾧ σύ μάλιστ' ἄν αἰσχυνθείης καί λυπηθείης. ἐάν δ' ἐάσας ἐκεῖνα λέγῃς τάς πράξεις τάς ὁμολογουμένας καί πολλῶν ἀγαθῶν αἰτίας τοῖς ἕλλησιν γεγενημένας, καί παραβάλλῃς αὐτάς πρός τάς λακεδαιμονίων, καί τάς μέν τῶν προγόνων ἐπαινῇς, τῶν δ' ἐκείνοις πεπραγμένων κατηγορῇς, ὅ τε λόγος ἐναργέστερος εἶναι δόξει τοῖς ἀκούουσιν καί σύ μενεῖς ἐν τοῖς αὐτοῖς, ὅ μᾶλλον ἄν τινες θαυμάσειαν τῶν τοῖς ἄλλοις γεγραμμένων. ἐν ἀρχῇ μέν οὖν οὕτω μοι φαίνει τάξασθαι καί βουλεύσασθαι περί αὐτῶν. εἰδώς δέ σαυτόν ἐπῃνεκότα τήν σπαρτιατῶν διοίκησιν ὡς οὐδείς ἄλλος, φοβεῖσθαι τούς ἀκηκοότας, μή δόξῃς ὅμοιος εἶναι τοῖς λέγουσιν ὅ τι ἄν τύχωσιν, καί τούτους νῦν ψέγειν οὕς πρότερον ἐπῄνεις μᾶλλον τῶν ἄλλων: ταῦτ' ἐνθυμηθείς σκοπεῖσθαι ποίους τινάς ἄν ἑκατέρους εἶναι φήσας ἀληθῆ τε λέγειν δόξεις περί ἀμφοτέρων, ἔχοις τ' ἄν τούς μέν προγόνους ἐπαινεῖν οὕσπερ βούλει, σπαρτιατῶν δέ δοκεῖν μέν κατηγορεῖν τοῖς ἀηδῶς πρός αὐτούς διακειμένοις, μηδέν δέ ποιεῖν τοιοῦτον ἀλλά λανθάνειν ἐπαινῶν αὐτούς: ζητῶν δέ τά τοιαῦτα ῥᾳδίως εὑρεῖν λόγους ἀμφιβόλους καί μηδέν μᾶλλον μετά τῶν ἐπαινούντων ἤ τῶν ψεγόντων ὄντας, ἀλλ' ἐπαμφοτερίζειν δυναμένους καί πολλάς ἀμφισβητήσεις ἔχοντας, οἷς χρῆσθαι περί μέν συμβολαίων καί περί πλεονεξίας ἀγωνιζόμενον αἰσχρόν καί πονηρίας οὐ μικρόν σημεῖον, περί δέ φύσεως ἀνθρώπων διαλεγόμενον καί πραγμάτων καλόν καί φιλόσοφον. οἷός περ ὁ λόγος ὁ διαναγνωσθείς ἐστιν, ἐν ᾧ πεποίηκας τούς μέν σούς προγόνους εἰρηνικούς καί φιλέλληνας καί τῆς ἰσότητος τῆς ἐν ταῖς πολιτείαις ἡγεμόνας, σπαρτιάτας δ' ὑπεροπτικούς καί πολεμικούς καί πλεονέκτας, οἵους περ αὐτούς εἶναι πάντες ὑπειλήφασιν. τοιαύτην δ' ἑκατέρων ἐχόντων τήν φύσιν τούς μέν ὑπό πάντων ἐπαινεῖσθαι καί δοκεῖν εὔνους εἶναι τῷ πλήθει, τοῖς δέ τούς μέν πολλούς φθονεῖν καί δυσμενῶς ἔχειν, ἔστιν δ' οὕς ἐπαινεῖν αὐτούς καί θαυμάζειν, καί τολμᾶν λέγειν ὡς ἀγαθά μείζω τυγχάνουσιν ἔχοντες τῶν τοῖς προγόνοις τοῖς σοῖς προσόντων: τήν τε γάρ ὑπεροψίαν σεμνότητος μετέχειν, εὐδοκίμου πράγματος, καί δοκεῖν ἅπασι μεγαλοφρονεστέρους εἶναι τούς τοιούτους ἤ τούς τῆς ἰσότητος προεστῶτας, τούς τε πολεμικούς πολύ διαφέρειν τῶν εἰρηνικῶν: τούς μέν γάρ οὔτε κτητικούς εἶναι τῶν οὐκ ὄντων οὔτε φύλακας δεινούς τῶν ὑπαρχόντων, τούς δ' ἀμφότερα δύνασθαι, καί λαμβάνειν ὧν ἄν ἐπιθυ μῶσιν, καί σῴζειν ἅπερ ἄν ἅπαξ κατάσχωσιν: ἅ ποιοῦσιν οἱ τέλειοι δοκοῦντες εἶναι τῶν ἀνδρῶν. ἀλλά μήν καί περί τῆς πλεονεξίας καλλίους ἔχειν οἴονται λόγους τῶν εἰρημένων: τούς μέν γάρ ἀποστεροῦντας τά συμβόλαια καί τούς παρακρουομένους καί παραλογιζομένους οὐχ ἡγοῦνται δικαίως καλεῖσθαι πλεονεκτικούς, διά γάρ τό πονηράν ἔχειν τήν δόξαν ἐν ἅπασιν αὐτούς ἐλαττοῦσθαι τοῖς πράγμασιν, τάς δέ σπαρτιατῶν πλεονεξίας καί τάς τῶν βασιλέων καί τάς τῶν τυράννων εὐκτάς μέν εἶναι, καί πάντας αὐτῶν ἐπιθυμεῖν, οὐ μήν ἀλλά λοιδορεῖσθαι καί καταρᾶσθαι τοῖς τάς τηλικαύτας ἔχουσιν δυναστείας: οὐδένα δέ τοιοῦτον εἶναι τήν φύσιν ὅστις οὐκ ἄν εὔξαιτο τοῖς θεοῖς μάλιστα μέν αὐτός τυχεῖν τῆς ἐξουσίας ταύτης, εἰ δέ μή, τούς οἰκειοτάτους: ᾧ καί φανερόν ἐστιν ὅτι μέγιστον τῶν ἀγαθῶν ἅπαντες εἶναι νομίζομεν τό πλέον ἔχειν τῶν ἄλλων. τήν μέν οὖν περιβολήν τοῦ λόγου δοκεῖς μοι ποιήσασθαι μετά τοιαύτης διανοίας. εἰ μέν οὖν ἡγούμην ἀφέξεσθαί σε τῶν εἰρημένων καί παραλείψειν ἀνεπιτίμητον τόν λόγον τοῦτον, οὐδ' ἄν αὐτός ἔτι λέγειν ἐπεχείρουν: νῦν δ' ὅτι μέν οὐκ ἀπεφηνάμην περί ὧν παρεκλήθην σύμβουλος, οὐδέν οἶμαί σοι μελήσειν, οὐδέ γάρ ὅτε συνῆγες ἡμᾶς, ἐδόκεις μοι σπουδάζειν περί αὐτῶν, ὅτι δέ προελομένου σοῦ συνθεῖναι λόγον μηδέν ὅμοιον τοῖς ἄλλοις, ἀλλά τοῖς μέν ῥᾳθύμως ἀναγιγνώσκουσιν ἁπλοῦν εἶναι δόξοντα καί ῥᾴδιον καταμαθεῖν, τοῖς δ' ἀκριβῶς διεξιοῦσιν αὐτόν καί πειρωμένοις κατιδεῖν ὅ τούς ἄλλους λέληθεν, χαλεπόν φανούμενον καί δυσκατα μάθητον, καί πολλῆς μέν ἱστορίας γέμοντα καί φιλοσοφίας, παντοδαπῆς δέ μεστόν ποικιλίας καί ψευδολογίας, οὐ τῆς εἰθισμένης μετά κακίας βλάπτειν τούς συμπολιτευομένους, ἀλλά τῆς δυναμένης μετά παιδείας ὠφελεῖν ἤ τέρπειν τούς ἀκούοντας: ὧν οὐδέν ἐάσαντά με φήσεις τόν τρόπον τοῦτον ἔχειν, ὡς ἐβουλεύσω σύ περί αὐτῶν, ἀλλά τήν τε δύναμιν τῶν λεγομένων διδάσκοντα καί τήν σήν διάνοιαν ἐξηγούμενον οὐκ αἰσθάνεσθαι τοσούτῳ τόν λόγον ἀδοξότερον δι' ἐμέ γιγνόμενον, ὅσῳ περ αὐτόν φανερώτερον ἐποίουν καί γνωριμώτερον τοῖς ἀναγιγνώσκουσιν: ἐπιστήμην γάρ τοῖς οὐκ εἰδόσιν ἐνεργαζόμενον ἔρημον τόν λόγον με ποιεῖν καί τῆς τιμῆς ἀποστερεῖν τῆς γιγνομένης ἄν αὐτῷ διά τούς πονοῦντας καί πράγματα σφίσιν αὐτοῖς παρέχοντας. ἐγώ δ' ὁμολογῶ μέν ἀπολελεῖφθαι τήν ἐμήν φρόνησιν τῆς σῆς ὡς δυνατόν πλεῖστον, οὐ μήν ἀλλ' ὥσπερ τοῦτ' οἶδα, κἀκεῖνο τυγχάνω γιγνώσκων ὅτι τῆς πόλεως τῆς ὑμετέρας βουλευομένης περί τῶν μεγίστων οἱ μέν ἄριστα φρονεῖν δοκοῦντες ἐνίοτε διαμαρτάνουσιν τοῦ συμφέροντος, τῶν δέ φαύλων νομιζομένων εἶναι καί καταφρονουμένων ἔστιν ὅτε κατώρθωσεν ὁ τυχών καί βέλτιστα λέγειν ἔδοξεν: ὥστ' οὐδέν θαυμαστόν εἰ καί περί τοῦ νῦν ἐνεστῶτος τοιοῦτόν τι συμβέβηκεν, ὅπου σύ μέν οἴει μάλιστ' εὐδοκιμήσειν, ἤν ὡς πλεῖστον χρόνον διαλάθῃς ἥν ἔχων γνώμην τά περί τόν λόγον ἐπραγματεύθης, ἐγώ δ' ἡγοῦμαι βέλτιστά σε πράξειν, ἤν δυνηθῇς τήν διάνοιαν, ᾗ χρώμενος αὐτόν συνέθηκας, ὡς τάχιστα φανεράν ποιῆσαι τοῖς τ' ἄλλοις ἅπασι καί λακεδαιμονίοις περί ὧν πεποίησαι πολλούς λόγους, τούς μέν δικαίους καί σεμνούς, τούς δ' ἀσελγεῖς καί λίαν φιλαπεχθήμονας: οὕς εἴ τις ἐπέδειξεν αὐτοῖς πρίν ἐμέ διαλεχθῆναι περί αὐτῶν, οὐκ ἔστιν ὅπως οὐκ ἄν ἐμίσησαν καί δυσκόλως πρός σέ διετέθησαν ὡς κατηγορίαν γεγραφότα καθ' αὑτῶν. νῦν δ' οἴομαι τούς μέν πλείστους σπαρτιατῶν ἐμμενεῖν τοῖς ἤθεσιν οἷσπερ καί τόν ἄλλον χρόνον, τοῖς δέ λόγοις τοῖς ἐνθάδε γραφομένοις οὐδέν μᾶλλον προσέξειν τόν νοῦν ἤ τοῖς ἔξω τῶν ἡρακλέους στηλῶν λεγομένοις, τούς δέ φρονιμωτάτους αὐτῶν καί τῶν λόγων τινάς ἔχοντας τῶν σῶν καί θαυμάζοντας, τούτους, ἤν λάβωσι τόν ἀναγνωσόμενον καί χρόνον ὥστε συνδιατρῖψαι σφίσιν αὐτοῖς, οὐδέν ἀγνοήσειν τῶν λεγομένων, ἀλλά καί τῶν ἐπαίνων αἰσθήσεσθαι τῶν μετ' ἀποδείξεως εἰρημένων περί τῆς πόλεως τῆς αὑτῶν, καί τῶν λοιδοριῶν καταφρονήσειν τῶν εἰκῇ μέν τοῖς πράγμασιν λεγομένων, πικρῶς δέ τοῖς ὀνόμασι κεχρημένων, καί νομιεῖν τάς μέν βλασφημίας τάς ἐνούσας ἐν τῷ βιβλίῳ τόν φθόνον ὑποβαλεῖν, τάς δέ πράξεις καί τάς μάχας, ἐφ' αἷς αὐτοί τε μέγα φρονοῦσιν καί παρά τοῖς ἄλλοις εὐδοκιμοῦσιν, σέ γεγραφέναι καί μνημονεύεσθαι πεποιηκέναι, συναγαγόντα πάσας αὐτάς καί θέντα παρ' ἀλλήλας, αἴτιον δ' εἶναι καί τοῦ πολλούς ποθεῖν ἀναγνῶναι καί διελθεῖν αὐτάς, οὐ τάς ἐκείνων ἐπιθυμοῦντας ἀκοῦσαι πράξεις, ἀλλά πῶς σύ διείλεξαι περί αὐτῶν μαθεῖν βουλομένους. ταῦτ' ἐνθυμουμένους καί διεξιόντας οὐδέ τῶν παλαιῶν ἔργων ἀμνημονήσειν, δι' ὧν ἐγκεκωμίακας τούς προγόνους αὐτῶν, ἀλλά καί πολλάκις διαλέξεσθαι πρός σφᾶς αὐτούς, πρῶτον μέν ὅτι δωριεῖς ὄντες, ἐπειδή κατεῖδον τάς πόλεις τάς αὑτῶν ἀδόξους καί μικράς καί πολλῶν ἐνδεεῖς οὔσας, ὑπεριδόντες ταύτας ἐστράτευσαν ἐπί τάς ἐν πελοποννήσῳ πρωτευούσας, ἐπ' ἄργος καί λακεδαίμονα καί μεσσήνην, μάχῃ δέ νικήσαντες τούς μέν ἡττηθέντας ἔκ τε τῶν πόλεων καί τῆς χώρας ἐξέβαλον, αὐτοί δέ τάς κτήσεις ἁπάσας τάς ἐκείνων τότε κατασχόντες ἔτι καί νῦν ἔχουσιν, οὗ μεῖζον ἔργον καί θαυμαστότερον οὐδείς ἐπιδείξει κατ' ἐκεῖνον τόν χρόνον γενόμενον, οὐδέ πρᾶξιν εὐτυχεστέραν καί θεοφιλεστέραν τῆς τούς χρησαμένους τῆς μέν οἰκείας ἀπορίας ἀπαλλαξάσης, τῆς δ' ἀλλοτρίας εὐδαιμονίας κυρίους ποιησάσης. καί ταῦτα μέν μετά πάντων τῶν συστρατευσαμένων ἔπραξαν. ἐπειδή δέ πρός ἀργείους καί μεσσηνίους τήν χώραν διείλοντο καί καθ' αὑτούς ἐν σπάρτῃ κατῴκησαν, ἐν τούτοις τοῖς καιροῖς τοσοῦτον φρονῆσαι φῄς αὐτούς ὥστ' ὄντας οὐ πλείους τότε δισχιλίων οὐχ ἡγήσασθαι σφᾶς αὐτούς ἀξίους εἶναι ζῆν εἰ μή δεσπόται πασῶν τῶν ἐν πελοποννήσῳ πόλεων γενέσθαι δυνηθεῖεν, ταῦτα δέ διανοηθέντας καί πολεμεῖν ἐπιχειρήσαντας οὐκ ἀπειπεῖν, ἐν πολλοῖς κακοῖς καί κινδύνοις γιγνομένους, πρίν ἁπάσας ταύτας ὑφ' αὑτοῖς ἐποιήσαντο πλήν τῆς πόλεως τῆς ἀργείων. ἔχοντας δ' ἤδη καί χώραν πλείστην καί δύναμιν μεγίστην καί δόξαν τοσαύτην ὅσην προσήκει τούς τηλικαῦτα διαπεπραγμένους, οὐχ ἧττον διακεῖσθαι φιλοτίμως, ὅτι λόγος ὑπῆρχεν αὐτοῖς ἴδιος καί καλός μόνοις τῶν ἑλλήνων: ἐξεῖναι γάρ εἰπεῖν αὐτοῖς ὅτι σφεῖς μέν ὄντες οὕτως ὀλίγοι τόν ἀριθμόν οὐδεμιᾷ πώποτε τῶν μυριάνδρων πόλεων ἠκολού θησαν οὐδ' ἐποίησαν τό προσταττόμενον, ἀλλ' αὐτόνομοι διετέλεσαν ὄντες, αὐτοί δ' ἐν τῷ πολέμῳ τῷ πρός τούς βαρβάρους πάντων τῶν ἑλλήνων ἡγεμόνες κατέστησαν, καί τῆς τιμῆς ταύτης ἔτυχον οὐκ ἀλόγως, ἀλλά διά τό μάχας ποιησάμενοι πλείστας ἀνθρώπων κατ' ἐκεῖνον τόν χρόνον μηδεμίαν ἡττηθῆναι τούτων ἡγουμένου βασιλέως, ἀλλά νενικηκέναι πάσας: οὗ τεκμήριον οὐδείς ἄν δύναιτο μεῖζον εἰπεῖν ἀνδρείας καί καρτερίας καί τῆς πρός ἀλλήλους ὁμονοίας πλήν ἤ τό ῥηθήσεσθαι μέλλον: τοσούτων γάρ τό πλῆθος τῶν πόλεων τῶν ἑλληνίδων οὐσῶν, τῶν μέν ἄλλων οὐδέν' ἄν εἰπεῖν οὐδ' εὑρεῖν ἥτις οὐ περιπέπτωκεν ταῖς συμφοραῖς ταῖς εἰθισμέναις γίγνεσθαι ταῖς πόλεσιν, ἐν δέ τῇ σπαρτιατῶν οὐδείς ἄν ἐπιδείξειεν οὔτε στάσιν οὔτε σφαγάς οὔτε φυγάς ἀνόμους γεγενημένας, οὐδ' ἁρπαγάς χρημάτων οὐδ' αἰσχύνας γυναικῶν καί παίδων, ἀλλ' οὐδέ πολιτείας μεταβολήν οὐδέ χρεῶν ἀποκοπάς οὐδέ γῆς ἀναδασμόν οὐδ' ἄλλ' οὐδέν τῶν ἀνηκέστων κακῶν. περί ὧν διεξιόντας οὐκ ἔστιν ὅπως οὐ καί σοῦ, τοῦ θ' ἁθροίσαντος καί διαλεχθέντος οὕτω καλῶς περί αὐτῶν, μεμνήσεσθαι καί πολλήν χάριν ἕξειν. οὐ τήν αὐτήν δέ γνώμην ἔχω περί σοῦ νῦν καί πρότερον. ἐν μέν γάρ τοῖς παρελθοῦσι χρόνοις ἐθαύμαζόν σου τήν τε φύσιν καί τήν τοῦ βίου τάξιν καί τήν φιλοπονίαν καί μάλιστα τήν ἀλήθειαν τῆς φιλοσοφίας, νῦν δέ ζηλῶ σε καί μακαρίζω τῆς εὐδαιμονίας: δοκεῖς γάρ μοι ζῶν μέν λήψεσθαι δόξαν οὐ μείζω μέν ἧς ἄξιος εἶ, _χαλεπόν γάρ, _ παρά πλείοσιν δέ καί μᾶλλον ὁμολογουμένην τῆς νῦν ὑπαρχούσης, τελευτήσας δέ τόν βίον μεθέξειν ἀθανασίας, οὐ τῆς τοῖς θεοῖς παρούσης, ἀλλά τῆς τοῖς ἐπιγιγνομένοις περί τῶν διενεγκόντων ἐπί τινι τῶν καλῶν ἔργων μνήμην ἐμποιούσης. καί δικαίως τεύξει τούτων: ἐπῄνεκας γάρ τάς πόλεις ἀμφοτέρας καλῶς καί προσηκόντως, τήν μέν κατά τήν δόξαν τήν τῶν πολλῶν, ἧς οὐδείς τῶν ὀνομαστῶν ἀνδρῶν καταπεφρόνηκεν, ἀλλ' ἐπιθυμοῦντες τυχεῖν αὐτῆς οὐκ ἔστιν ὅντινα κίνδυνον οὐχ ὑπομένουσιν, τήν δέ κατά τόν λογισμόν τῶν πειρωμένων στοχάζεσθαι τῆς ἀληθείας, παρ' οἷς εὐδοκιμεῖν ἄν τινες ἕλοιντο μᾶλλον ἤ παρά τοῖς ἄλλοις διπλασίοις γενομένοις ἤ νῦν εἰσιν. «ἀπλήστως δέ διακείμενος ἐν τῷ παρόντι πρός τό λέγειν καί πόλλ' ἄν εἰπεῖν ἔχων ἔτι καί περί σοῦ καί περί τοῖν πολέοιν καί περί τοῦ λόγου ταῦτα μέν ἐάσω, περί ὧν δέ παρακληθῆναί με σύ φῄς, περί τούτων ἀποφανοῦμαι. συμβουλεύω γάρ σοι μήτε κατακάειν τόν λόγον μήτ' ἀφανίζειν, ἀλλ' εἴ τινος ἐνδεής ἐστιν, διορθώσαντα καί προσγράψαντα πάσας τάς διατριβάς τάς περί αὐτόν γεγενημένας διαδιδόναι τοῖς βουλομένοις λαμβάνειν, εἴπερ βούλει χαρίσασθαι μέν τοῖς ἐπιεικεστάτοις τῶν ἑλλήνων καί τοῖς ὡς ἀληθῶς φιλοσοφοῦσιν, ἀλλά μή προσποιουμένοις, λυπῆσαι δέ τούς θαυμάζοντας μέν τά σά μᾶλλον τῶν ἄλλων, λοιδορουμένους δέ τοῖς λόγοις τοῖς σοῖς ἐν τοῖς ὄχλοις τοῖς πανηγυρικοῖς, ἐν οἷς πλείους εἰσίν οἱ καθεύδοντες τῶν ἀκροωμένων, καί προσδοκῶντας, ἤν παρακρούσωνται τούς τοιούτους, ἐναμίλλους τούς αὑτῶν γενήσεσθαι τοῖς ὑπό σοῦ γεγραμμένοις, κακῶς εἰδότες ὅτι πλέον ἀπολελειμμένοι τῶν σῶν εἰσιν ἤ τῆς ὁμήρου δόξης οἱ περί τήν αὐτήν ἐκείνῳ ποίησιν γεγονότες.» ταῦτ' εἰπόντος αὐτοῦ καί τούς παρόντας ἀξιώσαντος ἀποφήνασθαι περί ὧν παρεκλήθησαν, οὐκ ἐθορύβησαν, ὅ ποιεῖν εἰώθασιν ἐπί τοῖς χαριέντως διειλεγμένοις, ἀλλ' ἀνεβόησαν ὡς ὑπερβαλλόντως εἰρηκότος, καί περιστάντες αὐτόν ἐπῄνουν, ἐζήλουν, ἐμακάριζον, καί προσθεῖναι μέν οὐδέν εἶχον τοῖς εἰρημένοις οὐδ' ἀφελεῖν, συναπεφαίνοντο δέ καί συνεβούλευόν μοι ποιεῖν, ἅπερ ἐκεῖνος παρῄνεσεν. οὐ μήν οὐδ' ἐγώ παρεστώς ἐσιώπων, ἀλλ' ἐπῄνεσα τήν τε φύσιν αὐτοῦ καί τήν ἐπιμέλειαν, περί δέ τῶν ἄλλων οὐδέν ἐφθεγξάμην ὧν εἶπεν, οὔθ' ὡς ἔτυχεν ταῖς ὑπονοίαις τῆς ἐμῆς διανοίας, οὔθ' ὡς διήμαρτεν, ἀλλ' εἴων αὐτόν οὕτως ἔχειν ὥσπερ αὐτός αὑτόν διέθηκεν. περί μέν οὖν ὧν ὑπεθέμην, ἱκανῶς εἰρῆσθαι νομίζω. τό γάρ ἀναμιμνῄσκειν καθ' ἕκαστον τῶν εἰρημένων οὐ πρέπει τοῖς λόγοις τοῖς τοιούτοις: βούλομαι δέ διαλεχθῆναι περί τῶν ἰδίᾳ μοι περί τόν λόγον συμβεβηκότων. ἐγώ γάρ ἐνεστησάμην μέν αὐτόν ἔτη γεγονώς ὅσα περ ἐν ἀρχῇ προεῖπον: ἤδη δέ τῶν ἡμισέων γεγραμμένων, ἐπιγενομένου μοι νοσήματος ῥηθῆναι μέν οὐκ εὐπρεποῦς, δυναμένου δ' ἀναιρεῖν οὐ μόνον τούς πρεσβυτέρους ἐν τρισίν ἤ τέτταρσιν ἡμέραις, ἀλλά καί τῶν ἀκμαζόντων πολλούς, τούτῳ διατελῶ τρί' ἔτη μαχόμενος, οὕτω φιλοπόνως ἑκάστην τήν ἡμέραν διάγων ὥστε τούς εἰδότας καί τούς παρά τούτων πυνθανομένους μᾶλλόν με θαυμάζειν διά τήν καρτερίαν ταύτην ἤ δι' ἅ πρότερον ἐπῃνούμην. ἤδη δ' ἀπειρηκότος καί διά τήν νόσον καί διά τό γῆρας τῶν ἐπισκοπούντων τινές με καί πολλάκις ἀνεγνωκότων τό μέρος τοῦ λόγου τό γεγραμμένον ἐδέοντό μου καί συνεβούλευον μή καταλιπεῖν αὐτόν ἡμιτελῆ μηδ' ἀδιέργαστον, ἀλλά πονῆσαι μικρόν χρόνον καί προσέχειν τοῖς λοιποῖς τόν νοῦν. οὐχ ὁμοίως δέ διελέγοντο περί τούτων τοῖς ἀφοσιουμένοις, ἀλλ' ὑπερεπαινοῦντες μέν τά γεγραμμένα, τοιαῦτα δέ λέγοντες ὧν εἴ τινες ἤκουον μήτε συνήθεις ἡμῖν ὄντες μήτ' εὔνοιαν μηδεμίαν ἔχοντες, οὐκ ἔστιν ὅπως οὐκ ἄν ὑπέλαβον τούς μέν φενακίζειν, ἐμέ δέ διεφθάρθαι καί παντάπασιν εἶναι μωρόν, εἰ πείσομαι τοῖς λεγομένοις. οὕτω δ' ἔχων ἐφ' οἷς εἰπεῖν ἐτόλμησαν, ἐπείσθην, _τί γάρ δεῖ μακρολογεῖν; _γενέσθαι πρός τῇ τῶν λοιπῶν πραγματείᾳ, γεγονώς μέν ἔτη τρία μόνον ἀπολείποντα τῶν ἑκατόν, οὕτω δέ διακείμενος, ὡς ἕτερος ἔχων οὐχ ὅπως γράφειν ἄν λόγον ἐπεχείρησεν, ἀλλ' οὐδ' ἄλλου δεικνύοντος καί πονήσαντος ἠθέλησεν ἀκροατής γενέσθαι. τίνος οὖν ἕνεκα ταῦτα διῆλθον; οὐ συγγνώμης τυχεῖν ἀξιῶν ὑπέρ τῶν εἰρημένων, _οὐ γάρ οὕτως οἶμαι διειλέχθαι περί αὐτῶν, _ἀλλά δηλῶσαι βουλόμενος τά τε περί ἐμέ γεγενημένα, καί τῶν ἀκροατῶν ἐπαινέσαι μέν τούς τόν τε λόγον ἀποδεχομένους τοῦτον καί τῶν ἄλλων σπουδαιοτέρους καί φιλοσοφωτέρους εἶναι νομίζοντας τούς διδασκαλικούς καί τεχνικούς τῶν πρός τάς ἐπιδείξεις καί τούς ἀγῶνας γεγραμμένων, καί τούς τῆς ἀληθείας στοχαζομένους τῶν τάς δόξας τῶν ἀκροωμένων παρακρούεσθαι ζητούντων, καί τούς ἐπιπλήττοντας τοῖς ἁμαρτανομένοις καί νουθετοῦντας τῶν πρός ἡδονήν καί χάριν λεγομένων, συμβουλεῦσαι δέ τοῖς τἀναντία τούτων γιγνώσκουσιν πρῶτον μέν μή πιστεύειν ταῖς αὑτῶν γνώμαις, μηδέ νομίζειν ἀληθεῖς εἶναι τάς κρίσεις τάς ὑπό τῶν ῥᾳθυμούντων γιγνομένας, ἔπειτα μή προπετῶς ἀποφαίνεσθαι περί ὧν οὐκ ἴσασιν, ἀλλά περιμένειν ἕως ἄν ὁμονοῆσαι δυνηθῶσι τοῖς τῶν ἐπιδεικνυμένων πολλήν ἐμπειρίαν ἔχουσιν: τῶν γάρ οὕτω διοικούντων τάς αὑτῶν διανοίας οὐκ ἔστιν ὅστις ἄν τούς τοιούτους ἀνοήτους εἶναι νομίσειεν. [22] {work} {ἐπιστολαί αʹ διονυσιωι} εἰ μέν νεώτερος ἦν, οὐκ ἄν ἐπιστολήν ἔπεμπον, ἀλλ' αὐτός ἄν σοι πλεύσας ἐνταῦθα διελέχθην: ἐπειδή δ' οὐ κατά τούς αὐτούς χρόνους ὅ τε τῆς ἡλικίας τῆς ἐμῆς καιρός καί τῶν σῶν πραγμάτων συμβέβηκεν, ἀλλ' ἐγώ μέν προαπείρηκα, τά δέ πράττεσθαι νῦν ἀκμήν εἴληφεν, ὡς οἷόν τ' ἐστίν ἐκ τῶν παρόντων, οὕτω σοι πειράσομαι δηλῶσαι περί αὐτῶν. οἶδα μέν οὖν ὅτι τοῖς συμβουλεύειν ἐπιχειροῦσιν πολύ διαφέρει μή διά γραμμάτων ποιεῖσθαι τήν συνουσίαν ἀλλ' αὐτούς πλησιάσαντας, οὐ μόνον ὅτι περί τῶν αὐτῶν πραγμάτων ῥᾷον ἄν τις παρών πρός παρόντα φράσειεν ἤ δι' ἐπιστολῆς δηλώσειεν, οὐδ' ὅτι πάντες τοῖς λεγομένοις μᾶλλον ἤ τοῖς γεγραμμένοις πιστεύουσιν, καί τῶν μέν ὡς εἰσηγημάτων, τῶν δ' ὡς ποιημάτων ποιοῦνται τήν ἀκρόασιν: ἔτι δέ πρός τούτοις ἐν μέν ταῖς συνουσίαις, ἤν ἀγνοηθῇ τι τῶν λεγομένων ἤ μή πιστευθῇ, παρών ὁ τόν λόγον διεξιών ἀμφοτέροις τούτοις ἐπήμυνεν, ἐν δέ τοῖς ἐπιστελλομένοις καί γεγραμμένοις, ἤν τι συμβῇ τοιοῦτον, οὐκ ἔστιν ὁ διορθώσων: ἀπόντος γάρ τοῦ γράψαντος ἔρημα τοῦ βοηθήσοντός ἐστιν. οὐ μήν ἀλλ' ἐπειδή σύ μέλλεις αὐτῶν ἔσεσθαι κριτής, πολλάς ἐλπίδας ἔχω φανήσεσθαι λέγοντας ἡμᾶς τι τῶν δεόντων: ἡγοῦμαι γάρ ἁπάσας ἀφέντα <σε> τάς δυσχερείας τάς προειρημένας αὐταῖς ταῖς πράξεσιν προσέξειν τόν νοῦν. καίτοι τινές ἤδη με τῶν σοί πλησιασάντων ἐκφοβεῖν ἐπεχείρησαν, λέγοντες ὡς σύ τούς μέν κολακεύοντας τιμᾷς, τῶν δέ συμβουλευόντων καταφρονεῖς. ἐγώ δ' εἰ μέν ἀπεδεχόμην τούς λόγους τούτους ἐκείνων, πολλήν ἄν ἡσυχίαν εἶχον: νῦν δ' οὐδείς ἄν με πείσειεν ὡς οἷόν τ' ἐστίν τοσοῦτον καί τῇ γνώμῃ καί ταῖς πράξεσιν διενεγκεῖν, ἄν μή τις τῶν μέν μαθητής, τῶν δ' ἀκροατής, τῶν δ' εὑρετής γένηται, καί πανταχόθεν προσαγάγηται καί συλλέξηται, δι' ὧν οἷόν τ' ἐστίν ἀσκῆσαι τήν αὑτοῦ διάνοιαν. ἐπήρθην μέν οὖν ἐπιστέλλειν σοι διά ταῦτα. λέγειν δέ μέλλω περί μεγάλων πραγμάτων καί περί ὧν οὐδενί τῶν ζώντων ἀκοῦσαι μᾶλλον ἤ σοί προσήκει. καί μή νόμιζέ με προθύμως οὕτω σε παρακαλεῖν, ἵνα γένῃ συγγράμματος ἀκροατής: οὐ γάρ οὔτ' ἐγώ τυγχάνω φιλοτίμως διακείμενος πρός τάς ἐπιδείξεις οὔτε σύ λανθάνεις ἡμᾶς ἤδη πλήρης ὤν τῶν τοιούτων. πρός δέ τούτοις κἀκεῖνο πᾶσι φανερόν, ὅτι τοῖς μέν ἐπιδείξεως δεομένοις αἱ πανηγύρεις ἁρμόττουσιν, _ἐκεῖ γάρ ἄν τις ἐν πλείστοις τήν αὑτοῦ δύναμιν διασπείρειεν, _τοῖς δέ διαπράξασθαί τι βουλομένοις πρός τοῦτον διαλεκτέον ὅστις τάχιστα μέλλει τάς πράξεις ἐπιτελεῖν τάς ὑπό τοῦ λόγου δηλωθείσας. εἰ μέν οὖν μιᾷ τινι τῶν πόλεων εἰσηγούμην, πρός τούς ἐκείνης προεστῶτας τούς λόγους ἄν ἐποιούμην: ἐπειδή δ' ὑπέρ τῆς τῶν ἑλλήνων σωτηρίας παρεσκεύασμαι συμβουλεύειν, πρός τίν' ἄν δικαιότερον διαλεχθείην ἤ πρός τόν πρωτεύοντα τοῦ γένους καί μεγίστην ἔχοντα δύναμιν; καί μήν οὐδ' ἀκαίρως φανησόμεθα μεμνημένοι περί τούτων. ὅτε μέν γάρ λακεδαιμόνιοι τήν ἀρχήν εἶχον, οὐ ῥᾴδιον ἦν ἐπιμεληθῆναί σοι τῶν περί τόν τόπον τόν ἡμέτερον, οὐδέ τούτοις ἐναντία πράττειν ἅμα καί καρχηδονίοις πολεμεῖν: ἐπειδή δέ λακεδαιμόνιοι μέν οὕτω πράττουσιν ὥστ' ἀγαπᾶν ἤν τήν χώραν τήν αὑτῶν ἔχωσιν, ἡ δ' ἡμετέρα πόλις ἡδέως ἄν αὑτήν σοι παράσχοι συναγωνιζομένην εἴ τι πράττοις ὑπέρ τῆς ἑλλάδος ἀγαθόν, πῶς ἄν παραπέσοι καλλίων καιρός τοῦ νῦν σοι παρόντος; καί μή θαυμάσῃς, εἰ μήτε δημηγορῶν μήτε στρατηγῶν μήτ' ἄλλως δυνάστης ὤν οὕτως ἐμβριθές αἴρομαι πρᾶγμα καί δυοῖν ἐπιχειρῶ τοῖν μεγίστοιν, ὑπέρ τε τῆς ἑλλάδος λέγειν καί σοί συμβουλεύειν. ἐγώ γάρ τοῦ μέν πράττειν τι τῶν κοινῶν εὐθύς ἐξέστην, _δι' ἅς δέ προφάσεις πολύ ἄν ἔργον εἴη μοι λέγειν, _τῆς δέ παιδεύσεως τῆς τῶν μέν μικρῶν καταφρονούσης, τῶν δέ μεγάλων ἐφικνεῖσθαι πειρωμένης οὐκ ἄν φανείην ἄμοιρος γεγενημένος. ὥστ' οὐδέν ἄτοπον, εἴ τι τῶν συμφερόντων ἰδεῖν ἄν μᾶλλον δυνηθείην τῶν εἰκῇ μέν πολιτευομένων, μεγάλην δέ δόξαν εἰληφότων. δηλώσομεν δ' οὐκ εἰς ἀναβολάς, εἴ τινος ἄξιοι τυγχάνομεν ὄντες, ἀλλ' ἐκ τῶν ῥηθήσεσθαι μελλόντων. . . . . . . . . . . . . . . . . . . . . . . . . . . . . . [23] {work} {ἐπιστολαί ςʹ τοισ ιασονοσ παισιν} ἀπήγγειλέ τίς μοι τῶν πρεσβευσάντων ὡς ὑμᾶς ὅτι καλέσαντες αὐτόν ἄνευ τῶν ἄλλων ἐρωτήσαιτ' εἰ πεισθείην ἄν ἀποδημῆσαι καί διατρῖψαι παρ' ὑμῖν. ἐγώ δ' ἕνεκα μέν τῆς ἰάσονος καί πολυαλκοῦς ξενίας ἡδέως ἄν ἀφικοίμην ὡς ὑμᾶς: οἶμαι γάρ ἄν τήν ὁμιλίαν τήν γενομένην ἅπασιν ἡμῖν συνενεγκεῖν: ἀλλά γάρ ἐμποδίζει με πολλά, μάλιστα μέν τό μή δύνασθαι πλανᾶσθαι καί τό μή πρέπειν ἐπιξενοῦσθαι τοῖς τηλικούτοις, ἔπειθ' ὅτι πάντες οἱ πυθόμενοι τήν ἀποδημίαν δικαίως ἄν μου καταφρονήσειαν, εἰ προῃρημένος τόν ἄλλον χρόνον ἡσυχίαν ἄγειν ἐπί γήρως ἀποδημεῖν ἐπιχειροίην ὅτ' εἰκός ἦν, εἰ καί πρότερον ἄλλοθί που διέτριβον, νῦν οἴκαδε σπεύδειν, οὕτως ὑπογυίου μοι τῆς τελευτῆς οὔσης. πρός δέ τούτοις φοβοῦμαι καί τήν πόλιν: χρή γάρ τἀληθῆ λέγειν. ὁρῶ γάρ τάς συμμαχίας τάς πρός αὐτήν γιγνομένας ταχέως διαλυομένας. εἰ δή τι συμβαίη καί πρός ὑμᾶς τοιοῦτον, εἰ καί τάς αἰτίας καί τούς κινδύνους διαφυγεῖν δυνηθείην, ὅ χαλεπόν ἐστιν, ἀλλ' οὖν αἰσχυνθείην ἄν, εἴτε διά τήν πόλιν δόξαιμί τισιν ὑμῶν ἀμελεῖν, εἴτε δι' ὑμᾶς τῆς πόλεως ὀλιγωρεῖν. μή κοινοῦ δέ τοῦ συμφέροντος ὄντος οὐκ οἶδ' ὅπως ἄν ἀμφοτέροις ἀρέσκειν δυνηθείην. αἱ μέν οὖν αἰτίαι, δι' ἅς οὐκ ἔξεστί μοι ποιεῖν ἅ βούλομαι, τοιαῦται συμβεβήκασιν. οὐ μήν περί τῶν ἐμαυτοῦ μόνον ἐπιστείλας οἶμαι δεῖν ἀμελήσαι τῶν ὑμετέρων, ἀλλ' ἅπερ ἄν παραγενόμενος πρός ὑμᾶς διελέχθην, πειράσομαι καί νῦν περί τῶν αὐτῶν τούτων ὅπως ἄν δύνωμαι διεξελθεῖν. μηδέν δ' ὑπολάβητε τοιοῦτον, ὡς ἄρ' ἐγώ ταύτην ἔγραψα τήν ἐπιστολήν οὐχ ἕνεκα τῆς ὑμετέρας ξενίας, ἀλλ' ἐπίδειξιν ποιήσασθαι βουλόμενος. οὐ γάρ εἰς τοῦθ' ἥκω μανίας ὥστ' ἀγνοεῖν ὅτι κρείττω μέν γράψαι τῶν πρότερον διαδεδομένων οὐκ ἄν δυναίμην, τοσοῦτον τῆς ἀκμῆς ὑστερῶν, χείρω δ' ἐξενεγκών πολύ φαυλοτέραν ἄν λάβοιμι δόξαν τῆς νῦν ἡμῖν ὑπαρχούσης. ἔπειτ' εἴπερ ἐπιδείξει προσεῖχον τόν νοῦν, ἀλλά μή πρός ὑμᾶς ἐσπούδαζον, οὐκ ἄν ταύτην ἐξ ἁπασῶν προειλόμην τήν ὑπόθεσιν, περί ἧς χαλεπόν ἐστιν ἐπιεικῶς εἰπεῖν, ἀλλά πολύ καλλίους ἑτέρας ἄν εὗρον καί μᾶλλον λόγον ἐχούσας. ἀλλά γάρ οὔτε πρότερον οὐδέ πώποτ' ἐφιλοτιμήθην ἐπί τούτοις, ἀλλ' ἐφ' ἑτέροις μᾶλλον, ἅ τούς πολλούς διαλέληθεν, οὔτε νῦν ἔχων ταύτην τήν διάνοιαν ἐπραγματευσάμην, ἀλλ' ὑμᾶς μέν ὁρῶν ἐν πολλοῖς καί μεγάλοις πράγμασιν ὄντας, αὐτός δ' ἀποφήνασθαι βουλόμενος ἥν ἔχω γνώμην περί αὐτῶν. ἡγοῦμαι δέ συμβουλεύειν μέν ἀκμήν ἔχειν, _αἱ γάρ ἐμπειρίαι παιδεύουσι τούς τηλικούτους καί ποιοῦσι μᾶλλον τῶν ἄλλων δύνασθαι καθορᾶν τό βέλτιστον, _εἰπεῖν δέ περί τῶν προτεθέντων ἐπιχαρίτως καί μουσικῶς καί διαπεπονημένως οὐκέτι τῆς ἡμετέρας ἡλικίας ἐστίν, ἀλλ' ἀγαπῴην ἄν εἰ μή παντάπασιν ἐκλελυμένως διαλεχθείην περί αὐτῶν. μή θαυμάζετε δ' ἄν τι φαίνωμαι λέγων ὧν πρότερον ἀκηκόατε: τῷ μέν γάρ ἴσως ἄκων ἄν ἐντύχοιμι, τό δέ καί προειδώς, εἰ πρέπον εἰς τόν λόγον εἴη, προσλάβοιμι: καί γάρ ἄν ἄτοπος εἴην, εἰ τούς ἄλλους ὁρῶν τοῖς ἐμοῖς χρωμένους αὐτός μόνος ἀπεχοίμην τῶν ὑπ' ἐμοῦ πρότερον εἰρημένων. τούτου δ' ἕνεκα ταῦτα προεῖπον, ὅτι τό πρῶτον ἐπιφερόμενον ἕν τῶν τεθρυλημένων ἐστίν. εἴθισμαι γάρ λέγειν πρός τούς περί τήν φιλοσοφίαν τήν ἡμετέραν διατρίβοντας ὅτι τοῦτο πρῶτον δεῖ σκέψασθαι, τί τῷ λόγῳ καί τοῖς τοῦ λόγου μέρεσι διαπρακτέον ἐστίν: ἐπειδάν δέ τοῦθ' εὕρωμεν καί διακριβωσώμεθα, ζητητέον εἶναί φημι τάς ἰδέας, δι' ὧν ταῦτ' ἐξεργασθήσεται καί λήψεται τέλος ὅπερ ὑπεθέμεθα. καί ταῦτα φράζω μέν ἐπί τῶν λόγων, ἔστιν δέ τοῦτο στοιχεῖον καί κατά τῶν ἄλλων ἁπάντων καί κατά τῶν ὑμετέρων πραγμάτων. οὐδέν γάρ οἷόν τ' ἐστί πραχθῆναι νοῦν ἐχόντως, ἄν μή τοῦτο πρῶτον μετά πολλῆς προνοίας λογίσησθε καί βουλεύσησθε, πῶς χρή τόν ἐπίλοιπον χρόνον ὑμῶν αὐτῶν προστῆναι καί τίνα βίον προελέσθαι καί ποίας δόξης ὀριγνηθῆναι καί ποτέρας τῶν τιμῶν ἀγαπῆσαι, τάς παρ' ἑκόντων γιγνομένας ἤ τάς παρ' ἀκόντων τῶν πολιτῶν: ταῦτα δέ διορισαμένους τότ' ἤδη τάς πράξεις τάς καθ' ἑκάστην τήν ἡμέραν σκεπτέον, ὅπως συντενοῦσι πρός τάς ὑποθέσεις τάς ἐξ ἀρχῆς γενομένας. καί τοῦτον μέν τόν τρόπον ζητοῦντες καί φιλοσοφοῦντες ὥσπερ σκοποῦ κειμένου στοχάσεσθε τῇ ψυχῇ καί μᾶλλον ἐπιτεύξεσθε τοῦ συμφέροντος: ἄν δέ μηδεμίαν ποιήσησθε τοιαύτην ὑπόθεσιν, ἀλλά τό προσπῖπτον ἐπιχειρῆτε πράττειν, ἀναγκαῖόν ἐστιν ὑμᾶς ταῖς διανοίαις πλανᾶσθαι καί πολλῶν διαμαρτάνειν πραγμάτων. ἴσως ἄν οὖν τις τῶν εἰκῇ ζῆν προῃρημένων τούς μέν τοιούτους λογισμούς διασύρειν ἐπιχειρήσειεν, ἀξιώσειε δ' ἄν ἤδη με συμβουλεύειν περί τῶν προειρημένων. ἔστιν οὖν οὐκ ὀκνητέον ἀποφήνασθαι περί αὐτῶν ἅ τυγχάνω γιγνώσκων. ἐμοί γάρ αἱρετώτερος ὁ βίος εἶναι δοκεῖ καί βελτίων ὁ τῶν ἰδιωτευόντων ἤ τῶν τυραννούντων, καί τάς τιμάς ἡδίους ἡγοῦμαι τάς ἐν ταῖς πολιτείαις ἤ τάς ἐν ταῖς μοναρχίαις: καί περί τούτων λέγειν ἐπιχειρήσω. καίτοι μ' οὐ λέληθεν ὅτι πολλούς ἕξω τούς ἐναντιουμένους, καί μάλιστα τούς περί ὑμᾶς. οἶμαι γάρ οὐχ ἥκιστα τούτους ἐπί τήν τυραννίδα παροξύνειν ὑμᾶς: σκοποῦσι γάρ οὐ πανταχῇ τήν φύσιν τοῦ πράγματος, ἀλλά πολλά παραλογίζονται σφᾶς αὐτούς. τάς μέν γάρ ἐξουσίας καί τά κέρδη καί τάς ἡδονάς ὁρῶσιν, καί τούτων ἀπολαύσεσθαι προσδοκῶσιν, τάς δέ ταραχάς καί τούς φόβους καί τάς συμφοράς τάς τοῖς ἄρχουσιν συμπιπτούσας καί τοῖς φίλοις αὐτῶν οὐ θεωροῦσιν, ἀλλά πεπόνθασιν ὅπερ οἱ τοῖς αἰσχίστοις καί παρανομωτάτοις τῶν ἔργων ἐπιχειροῦντες. καί γάρ ἐκεῖνοι τάς μέν πονηρίας τάς τῶν πραγμάτων οὐκ ἀγνοοῦσιν, ἐλπίζουσιν δ' ὅσον μέν ἀγαθόν ἐστιν ἐν αὐτοῖς, τοῦτο μέν ἐκλήψεσθαι, τά δέ δεινά πάντα τά προσόντα τῷ πράγματι καί τά κακά διαφεύξεσθαι, καί διοικήσειν τά περί σφᾶς αὐτούς οὕτως ὥστε τῶν μέν κινδύνων εἶναι πόρρω, τῶν δ' ὠφελειῶν ἐγγύς. τούς μέν οὖν ταύτην ἔχοντας τήν διάνοιαν ζηλῶ τῆς ῥᾳθυμίας, αὐτός δ' αἰσχυνθείην ἄν, εἰ συμβουλεύων ἑτέροις ἐκείνων ἀμελήσας τό ἐμαυτῷ συμφέρον ποιοίην καί μή παντάπασιν ἔξω θείς ἐμαυτόν καί τῶν ὠφελειῶν καί τῶν ἄλλων ἁπάντων τά βέλτιστα παραινοίην. ὡς οὖν ἐμοῦ ταύτην ἔχοντος τήν γνώμην, οὕτω μοι προσέχετε τόν νοῦν ... [24] {work} {ἐπιστολαί θʹ αρχιδαμωι} εἰδώς, ὦ ἀρχίδαμε, πολλούς ὡρμημένους ἐγκωμιάζειν σέ καί τόν πατέρα καί τό γένος ὑμῶν, εἱλόμην τοῦτον μέν τόν λόγον, ἐπειδή λίαν ῥᾴδιος ἦν, ἐκείνοις παραλιπεῖν: αὐτός δέ σε διανοοῦμαι παρακαλεῖν ἐπί στρατηγίας καί στρατείας οὐδέν ὁμοίας ταῖς νῦν ἐνεστηκυίαις, ἀλλ' ἐξ ὧν μεγάλων ἀγαθῶν αἴτιος γενήσει καί τῇ πόλει τῇ σαυτοῦ καί τοῖς ἕλλησιν ἅπασιν. ταύτην δ' ἐποιησάμην τήν αἵρεσιν, οὐκ ἀγνοῶν τῶν λόγων τόν εὐμεταχειριστότερον, ἀλλ' ἀκριβῶς εἰδώς ὅτι πράξεις μέν εὑρεῖν καλάς καί μεγάλας καί συμφερούσας χαλεπόν καί σπάνιόν ἐστιν, ἐπαινέσαι δέ τάς ἀρετάς τάς ὑμετέρας ῥᾳδίως οἷός τ' ἄν ἐγενόμην. οὐ γάρ ἔδει με παρ' ἐμαυτοῦ πορίζεσθαι τά λεχθησόμενα περί αὐτῶν, ἀλλ' ἐκ τῶν ὑμῖν πεπραγμένων τοσαύτας ἄν καί τοιαύτας ἀφορμάς ἔλαβον ὥστε τάς περί τῶν ἄλλων εὐλογίας μηδέ κατά μικρόν ἐναμίλλους γενέσθαι τῇ περί ὑμᾶς ῥηθείσῃ. πῶς γάρ ἄν τις ἤ τήν εὐγένειαν ὑπερεβάλετο τῶν γεγονότων ἀφ' ἡρακλέους καί διός, ἥν πάντες ἴσασιν μόνοις ὑμῖν ὁμολογουμένως ὑπάρχουσαν, ἤ τήν ἀρετήν τῶν ἐν πελοποννήσῳ τάς δωρικάς πόλεις κτισάντων καί τήν χώραν ταύτην κατασχόντων, ἤ τό πλῆθος τῶν κινδύνων καί τῶν τροπαίων τῶν διά τήν ὑμετέραν ἡγεμονίαν καί βασιλείαν σταθέντων; τίς δ' ἄν ἠπόρησε, διεξιέναι βουληθείς τήν ἀνδρείαν ὅλης τῆς πόλεως καί σωφροσύνην καί πολιτείαν τήν ὑπό τῶν προγόνων τῶν ὑμετέρων συνταχθεῖσαν; πόσοις δ' ἄν λόγοις ἐξεγένετο χρήσασθαι περί τήν φρόνησιν τοῦ σοῦ πατρός καί τήν ἐν ταῖς συμφοραῖς διοίκησιν καί τήν μάχην τήν ἐν τῇ πόλει γενομένην, ἧς ἡγεμών σύ καταστάς καί μετ' ὀλίγων πρός πολλούς κινδυνεύσας καί πάντων διενεγκών αἴτιος ἐγένου τῇ πόλει τῆς σωτηρίας, οὗ κάλλιον ἔργον οὐδείς ἄν ἐπιδείξειεν; οὔτε γάρ πόλεις ἑλεῖν οὔτε πολλούς ἀποκτεῖναι τῶν πολεμίων οὕτω μέγα καί σεμνόν ἐστιν, ὡς ἐκ τῶν τοιούτων κινδύνων σῶσαι τήν πατρίδα, μή τήν τυχοῦσαν, ἀλλά τήν τοσοῦτον ἐπ' ἀρετῇ διενεγκοῦσαν. περί ὧν μή κομψῶς ἀλλ' ἁπλῶς διελθών, μηδέ τῇ λέξει κοσμήσας, ἀλλ' ἐξαριθμήσας μόνον καί χύδην εἰπών οὐδείς ὅστις οὐκ ἄν εὐδοκιμήσειεν. ἐγώ τοίνυν δυνηθείς ἄν καί περί τούτων ἐξαρκούντως διαλεχθῆναι, κἀκεῖνο γιγνώσκων, πρῶτον μέν ὅτι ῥᾷόν ἐστι περί τῶν γεγενημένων εὐπόρως ἐπιδραμεῖν ἤ περί τῶν μελλόντων νοῦν ἐχόντως εἰπεῖν, ἔπειθ' ὅτι πάντες ἄνθρωποι πλείω χάριν ἔχουσιν τοῖς ἐπαινοῦσιν ἤ τοῖς συμβουλεύουσιν, _τούς μέν γάρ ὡς εὔνους ὄντας ἀποδέχονται, τούς δ' ἄν μή κελευσθέντες παραινῶσιν, ἐνοχλεῖν νομίζουσιν_ ἀλλ' ὅμως ἅπαντα ταῦτα προειδώς, τῶν μέν πρός χάριν ἄν ῥηθησομένων ἀπεσχόμην, περί δέ τοιούτων μέλλω λέγειν, περί ὧν οὐδείς ἄν ἄλλος τολμήσειεν, ἡγούμενος δεῖν τούς ἐπιεικείας καί φρονήσεως ἀμφισβητοῦντας μή τούς ῥᾴστους προαιρεῖσθαι τῶν λόγων, ἀλλά τούς ἐργωδεστάτους, μηδέ τούς ἡδίστους τοῖς ἀκούουσιν, ἀλλ' ἐξ ὧν ὠφελήσουσιν καί τάς πόλεις τάς αὑτῶν καί τούς ἄλλους ἕλληνας: ἐφ' οἷσπερ ἐγώ τυγχάνω νῦν ἐφεστηκώς. θαυμάζω δέ καί τῶν ἄλλων τῶν πράττειν ἤ λέγειν δυναμένων, εἰ μηδέ πώποτ' αὐτοῖς ἐπῆλθεν ἐνθυμηθῆναι περί τῶν κοινῶν πραγμάτων, μηδ' ἐλεῆσαι τάς τῆς ἑλλάδος δυσπραξίας οὕτως αἰσχρῶς καί δεινῶς διατιθεμένης, ἧς οὐδείς παραλέλειπται τόπος ὅς οὐ γέμει καί μεστός ἐστι πολέμου καί στάσεων καί σφαγῶν καί κακῶν ἀναριθμήτων: ὧν πλεῖστον μέρος μετειλήφασιν οἱ τῆς ἀσίας τήν παραλίαν οἰκοῦντες, οὕς ἐν ταῖς συνθήκαις ἅπαντας ἐκδεδώκαμεν οὐ μόνον τοῖς βαρβάροις, ἀλλά καί τῶν ἑλλήνων τοῖς τῆς μέν φωνῆς τῆς ἡμετέρας κοινωνοῦσιν, τῷ δέ τρόπῳ τῷ τῶν βαρβάρων χρωμένοις: οὕς, εἰ νοῦν εἴχομεν, οὐκ ἄν περιεωρῶμεν ἁθροιζομένους οὐδ' ὑπό τῶν τυχόντων στρατηγουμένους, οὐδέ μείζους καί κρείττους συντάξεις στρατοπέδων γιγνομένας ἐκ τῶν πλανωμένων ἤ τῶν πολιτευομένων: οἵ τῆς μέν βασιλέως χώρας μικρόν μέρος λυμαίνονται, τάς δέ πόλεις τάς ἑλληνίδας, εἰς ἥν ἄν εἰσέλθωσιν, ἀναστάτους ποιοῦσιν, τούς μέν ἀποκτείνοντες, τούς δέ φυγαδεύοντες, τῶν δέ τάς οὐσίας διαρπάζοντες, ἔτι δέ παῖδας καί γυναῖκας ὑβρίζοντες, καί τάς μέν εὐπρεπεστάτας καταισχύνοντες, τῶν δ' ἄλλων ἅ περί τοῖς σώμασιν ἔχουσι περισπῶντες, ὥσθ' ἅς πρότερον οὐδέ κεκοσμημένας ἦν ἰδεῖν τοῖς ἀλλοτρίοις, ταύτας ὑπό πολλῶν ὁρᾶσθαι γυμνάς, ἐνίας δ' αὐτῶν ἐν ῥάκεσιν περιφθειρομένας δι' ἔνδειαν τῶν ἀναγκαίων. ὑπέρ ὧν πολύν ἤδη χρόνον γιγνομένων οὔτε πόλις οὐδεμία τῶν προεστάναι τῶν ἑλλήνων ἀξιουσῶν ἠγανάκτησεν, οὔτ' ἀνήρ τῶν πρωτευόντων οὐδείς βαρέως ἤνεγκε, πλήν ὁ σός πατήρ: μόνος γάρ ἀγησίλαος ὧν ἡμεῖς ἴσμεν ἐπιθυμῶν ἅπαντα τόν χρόνον διετέλεσεν τούς μέν ἕλληνας ἐλευθερῶσαι, πρός δέ τούς βαρβάρους πόλεμον ἐξενεγκεῖν. οὐ μήν ἀλλά κἀκεῖνος ἑνός πράγματος διήμαρτεν. καί μή θαυμάσῃς εἰ πρός σέ διαλεγόμενος μνησθήσομαι τῶν οὐκ ὀρθῶς ὑπ' αὐτοῦ γνωσθέντων: εἴθισμαί τε γάρ μετά παρρησίας ἀεί ποιεῖσθαι τούς λόγους, καί δεξαίμην ἄν δικαίως ἐπιτιμήσας ἀπεχθέσθαι μᾶλλον ἤ παρά τό προσῆκον ἐπαινέσας χαρίσασθαι. τό μέν οὖν ἐμόν οὕτως ἔχον ἐστίν. ἐκεῖνος δ' ἐν πᾶσι τοῖς ἄλλοις διενεγκών καί γενόμενος ἐγκρατέστατος καί δικαιότατος καί πολιτικώτατος διττάς ἔσχεν ἐπιθυμίας, χωρίς μέν ἑκατέραν καλήν εἶναι δοκοῦσαν, οὐ συμφωνούσας δ' ἀλλήλαις οὐδ' ἅμα πράττεσθαι δυναμένας: ἠβούλετο γάρ βασιλεῖ τε πολεμεῖν καί τῶν φίλων τούς φεύγοντας εἰς τάς πόλεις καταγαγεῖν καί κυρίους καταστῆσαι τῶν πραγμάτων. συνέβαινεν οὖν ἐκ μέν τῆς πραγματείας τῆς ὑπέρ τῶν ἑταίρων ἐν κακοῖς καί κινδύνοις εἶναι τούς ἕλληνας, διά δέ τήν ταραχήν τήν ἐνθάδε γιγνομένην μή σχολήν ἄγειν μηδέ δύνασθαι πολεμεῖν τοῖς βαρβάροις. ὥστ' ἐκ τῶν ἀγνοηθέντων κατ' ἐκεῖνον τόν χρόνον ῥᾴδιον καταμαθεῖν ὅτι δεῖ τούς ὀρθῶς βουλευομένους μή πρότερον ἐκφέρειν πρός βασιλέα πόλεμον πρίν ἄν διαλλάξῃ τις τούς ἕλληνας καί παύσῃ τῆς μανίας καί τῆς φιλονικίας ἡμᾶς. περί ὧν ἐγώ καί πρότερον εἴρηκα καί νῦν ποιήσομαι τούς λόγους. καίτοι τινές τῶν οὐδεμιᾶς μέν παιδείας μετεσχηκότων, δύνασθαι δέ παιδεύειν τούς ἄλλους ὑπισχνουμένων, καί ψέγειν μέν τἀμά τολμώντων, μιμεῖσθαι δέ γλιχομένων, τάχ' ἄν μανίαν εἶναι φήσειαν τό μέλειν ἐμοί τῶν τῆς ἑλλάδος συμφορῶν, ὥσπερ παρά τούς ἐμούς λόγους ἤ βέλτιον ἤ χεῖρον αὐτήν πράξουσαν. ὧν δικαίως ἄν ἅπαντες πολλήν ἀνανδρίαν καί μικροψυχίαν καταγνοῖεν, ὅτι προσποιούμενοι φιλοσοφεῖν αὐτοί μέν ἐπί μικροῖς φιλοτιμοῦνται, τοῖς δέ δυναμένοις περί τῶν μεγίστων συμβουλεύειν φθονοῦντες διατελοῦσιν. οὗτοι μέν οὖν βοηθοῦντες ταῖς αὑτῶν ἀσθενείαις καί ῥᾳθυμίαις ἴσως τοιαῦτ' ἐροῦσιν: ἐγώ δ' οὕτως ἐπ' ἐμαυτῷ μέγα φρονῶ, καίπερ ἔτη γεγονώς ὀγδοήκοντα καί παντάπασιν ἀπειρηκώς, ὥστ' οἶμαι καί λέγειν ἐμοί προσήκειν μάλιστα περί τούτων καί καλῶς βεβουλεῦσθαι πρός σέ ποιούμενον τούς λόγους, καί τυχόν ἀπ' αὐτῶν γενήσεσθαί τι τῶν δεόντων. ἡγοῦμαι δέ καί τούς ἄλλους ἕλληνας, εἰ δεήσειεν αὐτούς ἐξ ἁπάντων ἐκλέξασθαι τόν τε τῷ λόγῳ κάλλιστ' ἄν δυνηθέντα παρακαλέσαι τούς ἕλληνας ἐπί τήν τῶν βαρβάρων στρατείαν καί τόν τάχιστα μέλλοντα τάς πράξεις ἐπιτελεῖν τάς συμφέρειν δοξάσας, οὐκ ἄν ἄλλους ἀνθ' ἡμῶν προκριθῆναι. καίτοι πῶς οὐκ ἄν αἰσχρόν ποιήσαιμεν, εἰ τούτων ἀμελήσαιμεν οὕτως ἐντίμων ὄντων, ὧν ἅπαντες ἄν ἡμᾶς ἀξιώσαιεν; τό μέν οὖν ἐμόν ἔλαττόν ἐστιν: ἀποφήνασθαι γάρ ἅ γιγνώσκει τις, οὐ πάνυ τῶν χαλεπῶν πέφυκεν: σοί δέ προσήκει προσέχοντι τόν νοῦν τοῖς ὑπ' ἐμοῦ λεγομένοις βουλεύσασθαι πότερον ὀλιγωρητέον ἐστίν τῶν ἑλληνικῶν πραγμάτων γεγονότι μέν, ὥσπερ ὀλίγῳ πρότερον ἐγώ διῆλθον, ἡγεμόνι δέ λακεδαιμονίων ὄντι, βασιλεῖ δέ προσαγορευομένῳ, μεγίστην δέ τῶν ἑλλήνων ἔχοντι δόξαν, ἤ τῶν μέν ἐνεστώτων πραγμάτων ὑπεροπτέον, μείζοσιν δ' ἐπιχειρητέον. ἐγώ μέν γάρ φημι χρῆναί σε πάντων ἀφέμενον τῶν ἄλλων δυοῖν τούτοιν προσέχειν τόν νοῦν, ὅπως τούς μέν ἕλληνας ἀπαλλάξεις τῶν πολέμων καί τῶν ἄλλων κακῶν τῶν νῦν αὐτοῖς παρόντων, τούς δέ βαρβάρους παύσεις ὑβρίζοντας καί πλείω κεκτημένους ἀγαθά τοῦ προσήκοντος. ὡς δ' ἐστί ταῦτα δυνατά καί συμφέροντα καί σοί καί τῇ πόλει καί τοῖς ἄλλοις ἅπασιν, ἐμόν ἔργον ἤδη διδάξαι περί αὐτῶν ἐστιν ... [25] {work} {ἐπιστολαί ηʹ τοισ μυτιληναιων αρχουσιν} οἱ παῖδες οἱ ἀφαρέως, υἱδεῖς δ' ἐμοί, παιδευθέντες ὑπ' ἀγήνορος τά περί τήν μουσικήν, ἐδεήθησάν μου γράμματα πέμψαι πρός ὑμᾶς, ὅπως ἄν, ἐπειδή καί τῶν ἄλλων τινάς κατηγάγετε φυγάδων, καί τοῦτον καταδέξησθε καί τόν πατέρα καί τούς ἀδελφούς. λέγοντος δέ μου πρός αὐτούς ὅτι δέδοικα μή λίαν ἄτοπος εἶναι δόξω καί περίεργος, ζητῶν εὑρίσκεσθαι τηλικαῦτα τό μέγεθος παρ' ἀνδρῶν οἷς οὐδέ πώποτε πρότερον οὔτε διελέχθην οὔτε συνήθης ἐγενόμην, ἀκούσαντες ταῦτα πολύ μᾶλλον ἐλιπάρουν. ὡς δ' οὐδέν αὐτοῖς ἀπέβαινεν ὧν ἤλπιζον, ἅπασιν ἦσαν καταφανεῖς ἀηδῶς διακείμενοι καί χαλεπῶς φέροντες. ὁρῶν δ' αὐτούς λυπουμένους μᾶλλον τοῦ προσήκοντος, τελευτῶν ὑπεσχόμην γράψειν τήν ἐπιστολήν καί πέμψειν ὑμῖν. ὑπέρ μέν οὖν τοῦ μή δικαίως ἄν δοκεῖν μωρός εἶναι μηδ' ὀχληρός ταῦτ' ἔχω λέγειν. ἡγοῦμαι δέ καλῶς ὑμᾶς βεβουλεῦσθαι καί διαλλαττομένους τοῖς πολίταις τοῖς ὑμετέροις καί πειρωμένους τούς μέν φεύγοντας ὀλίγους ποιεῖν, τούς δέ συμπολιτευομένους πολλούς, καί μιμουμένους τά περί τήν στάσιν τήν πόλιν τήν ἡμετέραν. μάλιστα δ' ἄν τις ὑμᾶς ἐπαινέσειεν ὅτι τοῖς κατιοῦσιν ἀποδίδοτε τήν οὐσίαν: ἐπιδείκνυσθε γάρ καί ποιεῖτε πᾶσιν φανερόν ὡς οὐ τῶν κτημάτων ἐπιθυμήσαντες τῶν ἀλλοτρίων, ἀλλ' ὑπέρ τῆς πόλεως δείσαντες ἐποιήσασθε τήν ἐκβολήν αὐτῶν. οὐ μήν ἀλλ' εἰ καί μηδέν ὑμῖν ἔδοξεν τούτων μηδέ προσεδέχεσθε μηδένα τῶν φυγάδων, τούτους γε νομίζω συμφέρειν ὑμῖν κατάγειν. αἰσχρόν γάρ τήν μέν πόλιν ὑμῶν ὑπό πάντων ὁμολογεῖσθαι μουσικωτάτην εἶναι καί τούς ὀνομαστοτάτους ἐν αὐτῇ παρ' ὑμῖν τυγχάνειν γεγονότας, τόν δέ προέχοντα τῶν νῦν ὄντων περί τήν ἱστορίαν τῆς παιδείας ταύτης φεύγειν ἐκ τῆς τοιαύτης πόλεως, καί τούς μέν ἄλλους ἕλληνας τούς διαφέροντας περί <τι> τῶν καλῶν ἐπιτηδευμάτων, κἄν μηδέν προσήκωσιν, ποιεῖσθαι πολίτας, ὑμᾶς δέ τούς εὐδοκιμοῦντάς τε παρά τοῖς ἄλλοις καί μετασχόντας τῆς αὐτῆς φύσεως περιορᾶν παρ' ἑτέροις μετοικοῦντας. θαυμάζω δ' ὅσαι τῶν πόλεων μειζόνων δωρεῶν ἀξιοῦσιν τούς ἐν τοῖς γυμνικοῖς ἀγῶσιν κατορθοῦντας μᾶλλον ἤ τούς τῇ φρονήσει καί τῇ φιλοπονίᾳ τι τῶν χρησίμων εὑρίσκοντας, καί μή συνορῶσιν ὅτι πεφύκασιν αἱ μέν περί τήν ῥώμην καί τό τάχος δυνάμεις συναποθνῄσκειν τοῖς σώμασιν, αἱ δ' ἐπιστῆμαι παραμένειν ἅπαντα τόν χρόνον ὠφελοῦσαι τούς χρωμένους αὐταῖς. ὧν ἐνθυμουμένους χρή τούς νοῦν ἔχοντας περί πλείστου μέν ποιεῖσθαι τούς καλῶς καί δικαίως τῆς αὑτῶν πόλεως ἐπιστατοῦντας, δευτέρους δέ τούς τιμήν καί δόξαν αὐτῇ καλήν συμβαλέσθαι δυναμένους: ἅπαντες γάρ ὥσπερ δείγματι τοῖς τοιούτοις χρώμενοι καί τούς ἄλλους τούς συμπολιτευομένους ὁμοίους εἶναι τούτοις νομίζουσιν. ἴσως οὖν εἴποι τις ἄν, ὅτι προσήκει τούς εὑρέσθαι τι βουλομένους μή τό πρᾶγμα μόνον ἐπαινεῖν, ἀλλά καί σφᾶς αὐτούς ἐπιδεικνύναι δικαίως ἄν τυγχάνοντας περί ὧν ποιοῦνται τούς λόγους. ἔχει δ' οὕτως. ἐγώ τοῦ μέν πολιτεύεσθαι καί ῥητορεύειν ἀπέστην: οὔτε γάρ φωνήν ἔσχον ἱκανήν οὔτε τόλμαν: οὐ μήν παντάπασιν ἄχρηστος ἔφυν οὐδ' ἀδόκιμος, ἀλλά τοῖς τε λέγειν προῃρημένοις ἀγαθόν τι περί ὑμῶν καί τῶν ἄλλων συμμάχων φανείην ἄν καί σύμβουλος καί συναγωνιστής γεγενημένος, αὐτός τε πλείους λόγους πεποιημένος ὑπέρ τῆς ἐλευθερίας καί τῆς αὐτονομίας τῶν ἑλλήνων ἤ σύμπαντες οἱ τά βήματα κατατετριφότες. ὑπέρ ὧν ὑμεῖς ἄν μοι δικαίως πλείστην ἔχοιτε χάριν: μάλιστα γάρ ἐπιθυμοῦντες διατελεῖτε τῆς τοιαύτης καταστάσεως. οἶμαι δ' ἄν, εἰ κόνων μέν καί τιμόθεος ἐτύγχανον ζῶντες, διόφαντος δ' ἧκεν ἐκ τῆς ἀσίας, πολλήν ἄν αὐτούς ποιήσασθαι σπουδήν, εὑρέσθαι με βουλομένους ὧν τυγχάνω δεόμενος. περί ὧν οὐκ οἶδα τί δεῖ πλείω λέγειν: οὐδείς γάρ ὑμῶν οὕτως ἐστί νέος οὐδ' ἐπιλήσμων, ὅστις οὐκ οἶδε τάς ἐκείνων εὐεργεσίας. οὕτω δ' ἄν μοι δοκεῖτε κάλλιστα βουλεύσεσθαι περί τούτων, εἰ σκέψεσθε τίς ἐστιν ὁ δεόμενος καί ὑπέρ ποίων τινῶν ἀνθρώπων. εὑρήσετε γάρ ἐμέ μέν οἰκειότατα κεχρημένον τοῖς μεγίστων ἀγαθῶν αἰτίοις γεγενημένοις ὑμῖν τε καί τοῖς ἄλλοις, ὑπέρ ὧν δέ δέομαι τοιούτους ὄντας, οἵους τούς μέν πρεσβυτέρους καί τούς περί τήν πολιτείαν ὄντας μή λυπεῖν, τοῖς δέ νεωτέροις διατριβήν παρέχειν ἡδεῖαν καί χρησίμην καί πρέπουσαν τοῖς τηλικούτοις. μή θαυμάζετε δ' εἰ προθυμότερον καί διά μακροτέρων τῶν ἄλλων γέγραφα τήν ἐπιστολήν: βούλομαι γάρ ἀμφότερα, τοῖς τε παισίν ἡμῶν χαρίσασθαι καί ποιῆσαι φανερόν αὐτοῖς ὅτι, κἄν μή δημηγορῶσιν μηδέ στρατηγῶσιν, ἀλλά μόνον μιμῶνται τόν τρόπον τόν ἐμόν, οὐκ ἠμελημένως διάξουσιν ἐν τοῖς ἕλλησιν. ἕν ἔτι λοιπόν: ἄν ἄρα δόξῃ τι τούτων ὑμῖν πράττειν, ἀγήνορί τε δηλώσατε καί τοῖς ἀδελφοῖς ὅτι μέρος τι καί δι' ἐμέ τυγχάνουσιν ὧν ἐπεθύμουν. [26] {work} {ἐπιστολαί ζʹ τιμοθεωι} περί μέν τῆς οἰκειότητος τῆς ὑπαρχούσης ἡμῖν πρός ἀλλήλους οἶμαί σε πολλῶν ἀκηκοέναι, συγχαίρω δέ σοι πυνθανόμενος, πρῶτον μέν ὅτι τῇ δυναστείᾳ τῇ παρούσῃ κάλλιον χρῇ τοῦ πατρός καί φρονιμώτερον, ἔπειθ' ὅτι προαιρεῖ δόξαν καλήν κτήσασθαι μᾶλλον ἤ πλοῦτον μέγαν συναγαγεῖν. σημεῖον γάρ οὐ μικρόν ἐκφέρεις ἀρετῆς, ἀλλ' ὡς δυνατόν μέγιστον, ταύτην ἔχων τήν γνώμην: ὥστ' ἤν ἐμμείνῃς τοῖς περί σοῦ νῦν λεγομένοις, οὐκ ἀπορήσεις τῶν ἐγκωμιασομένων τήν τε φρόνησιν τήν σήν καί τήν προαίρεσιν ταύτην. ἡγοῦμαι δέ καί τά διηγγελμένα περί τοῦ πατρός σου συμβαλέσθαι μεγάλην πίστιν πρός τό δοκεῖν εὖ φρονεῖν σε καί διαφέρειν τῶν ἄλλων: εἰώθασι γάρ οἱ πλεῖστοι τῶν ἀνθρώπων οὐχ οὕτως ἐπαινεῖν καί τιμᾶν τούς ἐκ τῶν πατέρων τῶν εὐδοκιμούντων γεγονότας ὡς τούς ἐκ τῶν δυσκόλων καί χαλεπῶν, ἤν περ φαίνωνται μηδέν ὅμοιοι τοῖς γονεῦσιν ὄντες. μᾶλλον γάρ ἐπί πάντων κεχαρισμένον αὐτοῖς ἐστίν τό παρά λόγον συμβαῖνον ἀγαθόν τῶν εἰκότως καί προσηκόντως γιγνομένων. ὧν ἐνθυμούμενον χρή ζητεῖν καί φιλοσοφεῖν ἐξ ὅτου τρόπου καί μετά τίνων καί τίσι συμβούλοις χρώμενος τάς τε τῆς πόλεως ἀτυχίας ἐπανορθώσεις καί τούς πολίτας ἐπί τε τάς ἐργασίας καί τήν σωφροσύνην προτρέψεις καί ποιήσεις αὐτούς ἥδιον ζῆν καί θαρραλεώτερον ἤ τόν παρελθόντα χρόνον: ταῦτα γάρ ἐστιν ἔργα τῶν ὀρθῶς καί φρονίμως τυραννευόντων. ὧν ἔνιοι καταφρονήσαντες οὐδέν ἄλλο σκοποῦσιν, πλήν ὅπως αὐτοί θ' ὡς μετά πλείστης ἀσελγείας τόν βίον διάξουσιν, τῶν τε πολιτῶν τούς βελτίστους καί πλουσιωτάτους καί φρονιμωτάτους λυμανοῦνται καί δασμολογήσουσιν, κακῶς εἰδότες ὅτι προσήκει τούς εὖ φρονοῦντας καί τήν τιμήν ταύτην ἔχοντας μή τοῖς τῶν ἄλλων κακοῖς αὑτοῖς ἡδονάς παρασκευάζειν, ἀλλά ταῖς αὑτῶν ἐπιμελείαις τούς πολίτας εὐδαιμονεστέρους ποιεῖν, μηδέ πικρῶς μέν καί χαλεπῶς διακεῖσθαι πρός ἅπαντας, ἀμελεῖν δέ τῆς αὑτῶν σωτηρίας, ἀλλ' οὕτω μέν πράως καί νομίμως ἐπιστατεῖν τῶν πραγμάτων ὥστε μηδένα τολμᾶν αὐτοῖς ἐπιβουλεύειν, μετά τοσαύτης δ' ἀκριβείας τήν τοῦ σώματος ποιεῖσθαι φυλακήν ὡς ἁπάντων αὐτούς ἀνελεῖν βουλομένων. ταύτην γάρ τήν διάνοιαν ἔχοντες αὐτοί τ' ἄν ἔξω τῶν κινδύνων εἶεν καί παρά τοῖς ἄλλοις εὐδοκιμοῖεν: ὧν ἀγαθά μείζω χαλεπόν εὑρεῖν ἐστίν. ἐνεθυμήθην δέ μεταξύ γράφων, ὡς εὐτυχῶς ἅπαντά σοι συμβέβηκεν. τήν μέν γάρ εὐπορίαν, ἥν ἀναγκαῖον ἦν κτήσασθαι μετά βίας καί τυραννικῶς καί μετά πολλῆς ἀπεχθείας, ὁ πατήρ σοι καταλέλοιπεν, τό δέ χρῆσθαι τούτοις καλῶς καί φιλανθρώπως ἐπί σοί γέγονεν: ὧν χρή σε πολλήν ποιεῖσθαι τήν ἐπιμέλειαν. ἅ μέν οὖν ἐγώ γιγνώσκω, ταῦτ' ἐστίν: ἔχει δ' οὕτως. εἰ μέν ἐρᾷς χρημάτων καί μείζονος δυναστείας καί κινδύνων, δι' ὧν αἱ κτήσεις τούτων εἰσίν, ἑτέρους σοι συμβού λους παρακλητέον: εἰ δέ ταῦτα μέν ἱκανῶς ἔχεις, ἀρετῆς δέ καί δόξης καλῆς καί τῆς παρά τῶν πολλῶν εὐνοίας ἐπιθυμεῖς, τοῖς τε λόγοις τοῖς ἐμοῖς προσεκτέον τόν νοῦν ἐστιν καί τοῖς καλῶς τάς πόλεις τάς αὑτῶν διοικοῦσιν ἁμιλλητέον καί πειρατέον αὐτῶν διενεγκεῖν. ἀκούω δέ κλέομμιν τόν ἐν μηθύμνῃ ταύτην ἔχοντα τήν δυναστείαν περί τε τάς ἄλλας πράξεις καλόν κἀγαθόν εἶναι καί φρόνιμον, καί τοσοῦτον ἀπέχειν τοῦ τῶν πολιτῶν τινας ἀποκτείνειν ἤ φυγαδεύειν ἤ δημεύειν τάς οὐσίας ἤ ποιεῖν ἄλλο τι κακόν ὥστε πολλήν μέν ἀσφάλειαν παρέχειν τοῖς συμπολιτευομένοις, κατάγειν δέ τούς φεύγοντας, ἀποδιδόναι δέ τοῖς μέν κατιοῦσιν τάς κτήσεις, ἐξ ὧν ἐξέπεσον, τοῖς δέ πριαμένοις τάς τιμάς τάς ἑκάστοις γιγνομένας, πρός δέ τούτοις καθοπλίζειν ἅπαντας τούς πολίτας ὡς οὐδενός μέν ἐπιχειρήσοντος περί αὐτόν νεωτερίζειν, ἤν δ' ἄρα τινές τολμήσωσιν, ἡγούμενον λυσιτελεῖν αὑτῷ τεθνάναι τοιαύτην ἀρετήν ἐνδειξαμένῳ τοῖς πολίταις μᾶλλον ἤ ζῆν πλείω χρόνον τῇ πόλει τῶν μεγίστων κακῶν αἴτιον γενόμενον. ἔτι δ' ἄν πλείω σοι περί τούτων διελέχθην, ἴσως δ' ἄν καί χαριέστερον, εἰ μή παντάπασιν ἔδει με διά ταχέων γράψαι σοι τήν ἐπιστολήν. νῦν δέ σοί μέν αὖθις συμβουλεύσομεν, ἄν μή κωλύσῃ με τό γῆρας, ἐν δέ τῷ παρόντι περί τῶν ἰδίων δηλώσομεν. αὐτοκράτωρ γάρ ὁ τά γράμματα φέρων οἰκείως ἡμῖν ἔχει: περί τε γάρ τάς διατριβάς τάς αὐτάς γεγόναμεν καί τῇ τέχνῃ πολλάκις αὐτοῦ κέχρημαι καί τό τελευταῖον περί τῆς ἀποδημίας τῆς ὡς σέ σύμβουλος ἐγενόμην αὐτῷ. διά δή ταῦτα πάντα βουλοίμην ἄν σε καλῶς αὐτῷ χρήσασθαι καί συμφερόντως ἀμφοτέροις ὑμῖν, καί γενέσθαι φανερόν ὅτι μέρος τι καί δι' ἐμέ γίγνεταί τι τῶν δεόντων αὐτῷ. καί μή θαυμάσῃς εἰ σοί μέν οὕτως ἐπιστέλλω προθύμως, κλεάρχου δέ μηδέν πώποτ' ἐδεήθην. σχεδόν γάρ ἅπαντες οἱ παρ' ὑμῶν καταπλέοντες σέ μέν ὅμοιόν φασιν εἶναι τοῖς βελτίστοις τῶν ἐμοί πεπλησιακότων, κλέαρχον δέ κατά μέν ἐκεῖνον τόν χρόνον ὅτ' ἦν παρ' ἡμῖν, ὡμολόγουν, ὅσοι περ ἐνέτυχον, ἐλευθεριώτατον εἶναι καί πραότατον καί φιλανθρωπότατον τῶν μετεχόντων τῆς διατριβῆς: ἐπειδή δέ τήν δύναμιν ἔλαβεν, τοσοῦτον ἔδοξε μεταπεσεῖν ὥστε πάντας θαυμάζειν τούς πρότερον αὐτόν γιγνώσκοντας. πρός μέν οὖν ἐκεῖνον διά ταύτας τάς αἰτίας ἀπηλλοτριώθην: σέ δ' ἀποδέχομαι καί πρό πολλοῦ ποιησαίμην ἄν οἰκείως διατεθῆναι πρός ἡμᾶς. δηλώσεις δέ καί σύ διά ταχέων εἰ τήν αὐτήν γνώμην ἔχεις ἡμῖν. αὐτοκράτορός τε γάρ ἐπιμελήσει καί πέμψεις ἐπιστολήν ὡς ἡμᾶς, ἀνανεούμενος τήν φιλίαν καί ξενίαν τήν πρότερον ὑπάρχουσαν. ἔρρωσο, κἄν του δέῃ τῶν παρ' ἡμῖν, ἐπίστελλε. [27] {work} {ἐπιστολαί βʹ φιλιππωι} οἶδα μέν ὅτι πάντες εἰώθασιν πλείω χάριν ἔχειν τοῖς ἐπαινοῦσιν ἤ τοῖς συμβουλεύουσιν, ἄλλως τε κἄν μή κελευσθείς ἐπιχειρῇ τις τοῦτο ποιεῖν. ἐγώ δ' εἰ μέν μή καί πρότερον ἐτύγχανον σοι παρῃνεκώς μετά πολλῆς εὐνοίας ἐξ ὧν ἐδόκεις μοι τά πρέποντα μάλιστ' ἄν σαυτῷ πράττειν, ἴσως οὐδ' ἄν νῦν ἐπεχείρουν ἀποφαίνεσθαι περί τῶν σοί συμβεβηκότων: ἐπειδή δέ προειλόμην φροντίζειν τῶν σῶν πραγμάτων καί τῆς πόλεως ἕνεκα τῆς ἐμαυτοῦ καί τῶν ἄλλων ἑλλήνων, αἰσχυνθείην ἄν, εἰ περί μέν τῶν ἧττον ἀναγκαίων φαινοίμην σοι συμβεβουλευκώς, ὑπέρ δέ τῶν μᾶλλον κατεπειγόντων μηδένα λόγον ποιοίμην, καί ταῦτ' εἰδώς ἐκεῖνα μέν ὑπέρ δόξης ὄντα, ταῦτα δ' ὑπέρ τῆς σωτηρίας, ἧς ὀλιγωρεῖν ἅπασιν ἔδοξας τοῖς ἀκούσασιν τάς περί σοῦ ῥηθείσας βλασφημίας. οὐδείς γάρ ἔστιν ὅστις οὐ κατέγνω προπετέστερόν σε διακινδυνεύειν ἤ βασιλικώτερον καί μᾶλλόν σοι μέλειν τῶν περί τήν ἀνδρείαν ἐπαίνων ἤ τῶν ὅλων πραγμάτων. ἔστιν δ' ὁμοίως αἰσχρόν περιστάντων τε τῶν πολεμίων μή διαφέροντα γενέσθαι τῶν ἄλλων, μηδεμιᾶς τε συμπεσούσης ἀνάγκης αὑτόν ἐμβαλεῖν εἰς τοιούτους ἀγῶνας, ἐν οἷς κατορθώσας μέν οὐδέν ἄν ἦσθα μέγα διαπεπραγμένος, τελευτήσας δέ τόν βίον ἅπασαν ἄν τήν ὑπάρχουσαν εὐδαιμονίαν συνανεῖλες. χρή δέ μή καλάς ἁπάσας ὑπολαμβάνειν τάς ἐν τοῖς πολέμοις τελευτάς ἀλλά τάς μέν ὑπέρ τῆς πατρίδος καί τῶν γονέων καί τῶν παίδων ἐπαίνων ἀξίας, τάς δέ ταῦτά τε πάντα βλαπτούσας καί τάς πράξεις τάς πρότερον κατωρθωμένας καταρρυπαινούσας αἰσχράς νομίζειν καί φεύγειν ὡς αἰτίας πολλῆς ἀδοξίας γιγνομένας. ἡγοῦμαι δέ σοι συμφέρειν μιμεῖσθαι τάς πόλεις, ὅν τρόπον διοικοῦσιν τά περί τούς πολέμους. ἅπασαι γάρ, ὅταν στρατόπεδον ἐκπέμπωσιν, εἰώθασι τό κοινόν καί τό βουλευσόμενον ὑπέρ τῶν ἐνεστώτων εἰς ἀσφάλειαν καθιστάναι: διό δή συμβαίνει μή μιᾶς ἀτυχίας συμπεσούσης ἀνῃρῆσθαι καί τήν δύναμιν αὐτῶν, ἀλλά πολλάς ὑποφέρειν δύνασθαι συμφοράς καί πάλιν αὑτάς ἐκ τούτων ἀναλαμβάνειν. ὅ καί σέ δεῖ σκοπεῖν, καί μηδέν μεῖζον ἀγαθόν τῆς σωτηρίας ὑπολαμβάνειν, ἵνα καί τάς νίκας τάς συμβαινούσας κατά τρόπον διοικῇς [καί τάς ἀτυχίας τάς συμπιπτούσας ἐπανορθοῦν δύνῃ]. ἴδοις δ' ἄν καί λακεδαιμονίους περί τῆς τῶν βασιλέων σωτηρίας πολλήν ἐπιμέλειαν ποιουμένους καί τούς ἐνδοξοτάτους τῶν πολιτῶν φύλακας αὐτῶν καθιστάντας, οἷς αἴσχιόν ἐστιν ἐκείνους τελευτήσαντας περιιδεῖν ἤ τάς ἀσπίδας ἀποβαλεῖν. ἀλλά μήν οὐδ' ἐκεῖνά σε λέληθεν, ἅ ξέρξῃ τε τῷ καταδουλώσασθαι τούς ἕλληνας βουληθέντι καί κύρῳ τῷ <τῆς> βασιλείας ἀμφισβητήσαντι συνέπεσεν. ὁ μέν γάρ τηλικαύταις ἥτταις καί συμφοραῖς περιπεσών ἡλίκας οὐδείς οἶδεν ἄλλοις γενομένας, διά τό περιποιῆσαι τήν αὑτοῦ ψυχήν τήν τε βασίλειαν κατέσχεν καί τοῖς παισίν τοῖς αὑτοῦ παρέδωκεν καί τήν ἀσίαν οὕτω διῴκησεν ὥστε μηδέν ἧττον αὐτήν εἶναι φοβεράν τοῖς ἕλλησιν ἤ πρότερον: κῦρος δέ νικήσας ἅπασαν τήν βασιλέως δύναμιν καί κρατήσας <ἄν> τῶν πραγμάτων εἰ μή διά τήν αὑτοῦ προπέτειαν, οὐ μόνον αὑτόν ἀπεστέρησεν τηλικαύτης δυναστείας, ἀλλά καί τούς συνακολουθήσαντας εἰς τάς ἐσχάτας συμφοράς κατέστησεν. ἔχοιμι δ' ἄν παμπληθεῖς εἰπεῖν οἵ μεγάλων στρατοπέδων ἡγεμόνες γενόμενοι διά τό προδιαφθαρῆναι πολλάς μυριάδας αὑτοῖς συναπώλεσαν. ὧν ἐνθυμούμενον χρή μή τιμᾶν τήν ἀνδρείαν τήν μετ' ἀνοίας ἀλογίστου καί φιλοτιμίας ἀκαίρου γιγνομένην, μηδέ πολλῶν κινδύνων ἰδίων ὑπαρχόντων ταῖς μοναρχίαις ἑτέρους ἀδόξους καί στρατιωτικούς αὑτῷ προσεξευρίσκειν, μηδ' ἁμιλλᾶσθαι τοῖς ἤ βίου δυστυχοῦς ἀπαλλαγῆναι βουλομένοις ἤ μισθοφορᾶς ἕνεκα μείζονος εἰκῇ τούς κινδύνους προαιρουμένοις, μηδ' ἐπιθυμεῖν τοιαύτης δόξης, ἧς πολλοί καί τῶν ἑλλήνων καί τῶν βαρβάρων τυγχάνουσιν, ἀλλά τῆς τηλικαύτης τό μέγεθος, ἥν μόνος ἄν τῶν νῦν ὄντων κτήσασθαι δυνηθείης: μηδ' ἀγαπᾶν λίαν τάς τοιαύτας ἀρετάς ὧν καί τοῖς φαύλοις μέτεστιν, ἀλλ' ἐκείνας ὧν οὐδείς ἄν πονηρός κοινωνήσειεν: μηδέ ποιεῖσθαι πολέμους ἀδόξους καί χαλεπούς, ἐξόν ἐντίμους καί ῥᾳδίους, μηδ' ἐξ ὧν τούς μέν οἰκειοτάτους εἰς λύπας καί φροντίδας καταστήσεις, τούς δ' ἐχθρούς ἐν ἐλπίσιν μεγάλαις ποιήσεις, οἵας καί νῦν αὐτοῖς παρέσχες ἀλλά τῶν μέν βαρβάρων, πρός οὕς νῦν πολεμεῖς, ἐπί τοσοῦτον ἐξαρκέσει σοι κρατεῖν, ὅσον ἐν ἀσφαλείᾳ καταστῆσαι τήν σαυτοῦ χώραν, τόν δέ <βασιλέα τόν> νῦν μέγαν προσαγορευόμενον καταλύειν ἐπιχειρήσεις, ἵνα τήν τε σαυτοῦ δόξαν μείζω ποιήσῃς καί τοῖς ἕλλησιν ὑποδείξῃς πρός ὅν χρή πολεμεῖν. πρό πολλοῦ δ' ἄν ἐποιησάμην ἐπιστεῖλαί σοι ταῦτα πρό τῆς στρατείας, ἵν' εἰ μέν ἐπείσθης, μή τηλικούτῳ κινδύνῳ περιέπεσες, εἰ δ' ἠπίστησας, μή συμβουλεύειν ἐδόκουν ταὐτά τοῖς ἤδη διά τό πάθος ὑπό πάντων ἐγνωσμένοις, ἀλλά τό συμβεβηκός ἐμαρτύρει τούς λόγους ὀρθῶς ἔχειν τούς ὑπ' ἐμοῦ περί αὐτῶν εἰρημένους. πολλά δ' ἔχων εἰπεῖν διά τήν τοῦ πράγματος φύσιν παύσομαι λέγων: οἶμαι γάρ καί σέ καί τῶν ἑταίρων τούς σπουδαιοτάτους ῥᾳδίως ὁπός' ἄν βούλησθε προσθήσειν τοῖς εἰρημένοις. πρός δέ τούτοις φοβοῦμαι τήν ἀκαιρίαν: καί γάρ νῦν κατά μικρόν προϊών ἔλαθον ἐμαυτόν οὐκ εἰς ἐπιστολῆς συμμετρίαν, ἀλλ' εἰς λόγου μῆκος ἐξοκείλας. οὐ μήν ἀλλά καίπερ τούτων οὕτως ἐχόντων οὐ παραλειπτέον ἐστίν τά περί τῆς πόλεως, ἀλλά πειρατέον παρακαλέσαι σε πρός τήν οἰκειότητα καί τήν χρῆσιν αὐτῆς. οἶμαι γάρ πολλούς εἶναι τούς ἀπαγγέλλοντας καί λέγοντας οὐ μόνον τά δυσχερέστατα τῶν περί σοῦ παρ' ἡμῖν εἰρημένων, ἀλλά καί παρ' αὐτῶν προστιθέντας: οἷς οὐκ εἰκός προσέχειν τόν νοῦν. καί γάρ ἄν ἄτοπον ποιοίης, εἰ τόν μέν δῆμον τόν ἡμέτερον ψέγοις ὅτι ῥᾳδίως πείθεται τοῖς διαβάλλουσιν, αὐτός δέ φαίνοιο πιστεύων τοῖς τήν τέχνην ταύτην ἔχουσιν, καί μή γιγνώσκοις ὡς ὅσῳπερ ἄν τήν πόλιν εὐαγωγοτέραν ὑπό τῶν τυχόντων οὖσαν ἀποφαίνωσιν, τοσούτῳ μᾶλλον σοι συμφερόντως ἔχουσαν αὐτήν ἐπιδεικνύουσιν. εἰ γάρ οἱ μηδέν ἀγαθόν οἷοί τ' ὄντες ποιῆσαι διαπράττονται τοῖς λόγοις ὅτι ἄν βουληθῶσιν, ἦ πού σέ γε προσήκει τόν πλεῖστ' ἄν ἔργῳ δυνάμενον εὐεργετῆσαι μηδενός ἀποτυχεῖν παρ' ἡμῶν. ἡγοῦμαι δέ δεῖν πρός μέν τούς πικρῶς τῆς πόλεως ἡμῶν κατηγοροῦντας ἐκείνους ἀντιτάττεσθαι τούς πάντα τε ταῦτ' εἶναι λέγοντας καί τούς μήτε μεῖζον μήτ' ἔλαττον αὐτήν ἠδικηκέναι φάσκοντας: ἐγώ δ' οὐδέν ἄν εἴποιμι τοιοῦτον: αἰσχυνθείην γάρ ἄν, εἰ τῶν ἄλλων μηδέ τούς θεούς ἀναμαρτήτους εἶναι νομιζόντων αὐτός τολμῴην λέγειν ὡς οὐδέν πώποθ' ἡ πόλις ἡμῶν πεπλημμέληκεν. οὐ μήν ἀλλ' ἐκεῖν' ἔχω περί αὐτῆς εἰπεῖν, ὅτι χρησιμωτέραν οὐκ ἄν εὕροις ταύτης οὔτε τοῖς ἕλλησιν οὔτε τοῖς σοῖς πράγμασιν: ᾧ μάλιστα προσεκτέον τόν νοῦν ἐστιν. οὐ γάρ μόνον συναγωνιζομένη γίγνοιτ' ἄν αἰτία σοι πολλῶν ἀγαθῶν, ἀλλά καί φιλικῶς ἔχειν δοκοῦσα μόνον: τούς τε γάρ ὑπό σοί νῦν ὄντας ῥᾷον ἄν κατέχοις εἰ μηδεμίαν ἔχοιεν ἀποστροφήν, τῶν τε βαρβάρων οὕς βουληθείης θᾶττον ἄν καταστρέψαιο. καίτοι πῶς οὐ χρή προθύμως ὀρέγεσθαι τῆς τοιαύτης εὐνοίας, δι' ἥν οὐ μόνον τήν ὑπάρχουσαν ἀρχήν ἀσφαλῶς καθέξεις, ἀλλά καί πολλήν ἑτέραν ἀκινδύνως προσκτήσει; θαυμάζω δ' ὅσοι τῶν τάς δυνάμεις ἐχόντων τά μέν τῶν ξενιτευομένων στρατόπεδα μισθοῦνται καί χρήματα πολλά δαπανῶσιν, συνειδότες ὅτι πλείους ἠδίκηκε τῶν πιστευσάντων αὐτοῖς ἤ σέσωκεν, τήν δέ πόλιν τήν τηλικαύτην δύναμιν κεκτημένην μή πειρῶνται θεραπεύειν, ἥ καί μίαν ἑκάστην τῶν πόλεων καί σύμπασαν τήν ἑλλάδα πολλάκις ἤδη σέσωκεν. ἐνθυμοῦ δ' ὅτι πολλοῖς καλῶς βεβουλεῦσθαι δοκεῖς ὅτι δικαίως κέχρησαι θετταλοῖς καί συμφερόντως ἐκείνοις, ἀνδράσιν οὐκ εὐμεταχειρίστοις, ἀλλά μεγαλοψύχοις καί στάσεως μεστοῖς. χρή τοίνυν καί περί ἡμᾶς πειρᾶσθαι γίγνεσθαί σε τοιοῦτον, ἐπιστάμενον ὅτι τήν μέν χώραν θετταλοί, τήν δέ δύναμιν ἡμεῖς ὅμορόν σοι τυγχάνομεν ἔχοντες, ἥν ἐκ παντός τρόπου ζήτει προσαγαγέσθαι. πολύ γάρ κάλλιόν ἐστιν τάς εὐνοίας τάς τῶν πόλεων αἱρεῖν ἤ τά τείχη. τά μέν γάρ τοιαῦτα τῶν ἔργων οὐ μόνον ἔχει φθόνον, ἀλλά καί τῶν τοιούτων τήν αἰτίαν τοῖς στρατοπέδοις ἀνατιθέασιν: ἤν δέ τάς οἰκειότητας καί τάς εὐνοίας κτήσασθαι δυνηθῇς, ἅπαντες τήν σήν διάνοιαν ἐπαινέσονται. δικαίως δ' ἄν μοι πιστεύοις οἷς εἴρηκα περί τῆς πόλεως: φανήσομαι γάρ οὔτε κολακεύειν αὐτήν ἐν τοῖς λόγοις εἰθισμένος, ἀλλά πλεῖστα πάντων ἐπιτετιμηκώς, οὔτ' εὖ παρά τοῖς πολλοῖς καί τοῖς εἰκῇ δοκιμάζουσιν φερόμενος, ἀλλ' ἀγνοούμενος ὑπ' αὐτῶν καί φθονούμενος ὥσπερ σύ. πλήν τοσοῦτον διαφέρομεν ὅτι πρός σέ μέν διά τήν δύναμιν καί τήν εὐδαιμονίαν οὕτως ἔχουσιν, πρός δ' ἐμέ διότι προσποιοῦμαι τό βέλτιον αὐτῶν φρονεῖν καί πλείους ὁρῶσιν ἐμοί διαλέγεσθαι βουλομένους ἤ σφίσιν αὐτοῖς. ἠβουλόμην δ' ἄν ἡμῖν ὁμοίως ῥᾴδιον εἶναι τήν δόξαν ἥν ἔχομεν παρ' αὐτοῖς διαφεύγειν. νῦν δέ σύ μέν οὐ χαλεπῶς, ἤν βουληθῇς, αὐτήν διαλύσεις, ἐμοί δ' ἀνάγκη καί διά τό γῆρας καί δι' ἄλλα πολλά στέργειν τοῖς παροῦσιν. οὐκ οἶδ' ὅτι δεῖ πλείω λέγειν, πλήν τοσοῦτον ὅτι καλόν ἐστιν τήν βασιλείαν καί τήν εὐδαιμονίαν τήν ὑπάρχουσαν ὑμῖν παρακαταθέσθαι τῇ τῶν ἑλλήνων εὐνοίᾳ. [28] {work} {ἐπιστολαί εʹ. αλεξανδρωι} πρός τόν πατέρα σου γράφων ἐπιστολήν ἄτοπον ᾤμην ποιήσειν, εἰ περί τόν αὐτόν ὄντα σέ τόπον ἐκείνῳ μήτε προσερῶ μήτ' ἀσπάσομαι μήτε γράψω τι τοιοῦτον ὅ ποιήσει τούς ἀναγνόντας μή νομίζειν ἤδη με παραφρονεῖν διά τό γῆρας μηδέ παντάπασι ληρεῖν, ἀλλ' ἔτι τό καταλελειμμένον μου μέρος καί λοιπόν ὄν οὐκ ἀναξίον εἶναι τῆς δυνάμεως ἥν ἔσχον νεώτερος ὤν. ἀκούω δέ σε πάντων λεγόντων ὡς φιλάνθρωπος εἶ καί φιλαθήναιος καί φιλόσοφος, οὐκ ἀφρόνως ἀλλά νοῦν ἐχόντως. τῶν τε γάρ πολιτῶν ἀποδέχεσθαί σε τῶν ἡμετέρων οὐ τούς ἠμεληκότας αὑτῶν καί πονηρῶν πραγμάτων ἐπιθυμοῦντας, ἀλλ' οἷς συνδιατρίβων τ' οὐκ ἄν λυπηθείης συμβάλλων τε καί κοινωνῶν πραγμάτων οὐδέν ἄν βλαβείης οὐδ' ἀδικηθείης, οἵοις περ χρή πλησιάζειν τούς εὖ φρονοῦντας: τῶν τε φιλοσοφιῶν οὐκ ἀποδοκιμάζειν μέν οὐδέ τήν περί τάς ἔριδας, ἀλλά νομίζειν εἶναι πλεονεκτικήν ἐν ταῖς ἰδίαις διατριβαῖς, οὐ μήν ἁρμόττειν οὔτε τοῖς τοῦ πλήθους προεστῶσιν οὔτε τοῖς τάς μοναρχίας ἔχουσιν: οὐδέ γάρ συμφέρον οὐδέ πρέπον ἐστίν τοῖς μεῖζον τῶν ἄλλων φρονοῦσιν οὔτ' αὐτοῖς ἐρίζειν πρός τούς συμπολιτευομένους οὔτε τοῖς ἄλλοις ἐπιτρέπειν πρός αὑτούς ἀντιλέγειν. ταύτην μέν οὖν οὐκ ἀγαπᾶν σε τήν διατριβήν, προαιρεῖσθαι δέ τήν παιδείαν τήν περί τούς λόγους οἷς χρώμεθα περί τάς πράξεις τάς προσπιπτούσας καθ' ἑκάστην τήν ἡμέραν καί μεθ' ὧν βουλευόμεθα περί τῶν κοινῶν: δι' ἥν νῦν τε δοξάζειν περί τῶν μελλόντων ἐπιεικῶς, τοῖς τ' ἀρχομένοις προστάττειν οὐκ ἀνοήτως ἅ δεῖ πράττειν ἑκάστους ἐπιστήσει, περί δέ τῶν καλῶν καί δικαίων καί τῶν τούτοις ἐναντίων ὀρθῶς κρίνειν, πρός δέ τούτοις τιμᾶν τε καί κολάζειν ὡς προσῆκόν ἐστιν ἑκατέροις. σωφρονεῖς οὖν νῦν ταῦτα μελετῶν: ἐλπίδας γάρ τῷ τε πατρί καί τοῖς ἄλλοις παρέχεις ὡς, ἄν πρεσβύτερος γενόμενος ἐμμείνῃς τούτοις, τοσοῦτον προέξεις τῇ φρονήσει τῶν ἄλλων ὅσον περ ὁ πατήρ σου διενήνοχεν ἁπάντων. [29] {work} {ἐπιστολαί δʹ. αντιπατρωι} ἐγώ, καίπερ ἐπικινδύνου παρ' ἡμῖν ὄντος εἰς μακεδονίαν πέμπειν ἐπιστολήν, οὐ μόνον νῦν ὅτε πολεμοῦμεν πρός ὑμᾶς, ἀλλά καί τῆς εἰρήνης οὔσης, ὅμως γράψαι πρός σέ προειλόμην περί διοδότου, δίκαιον εἶναι νομίζων ἅπαντας μέν περί πολλοῦ ποιεῖσθαι τούς ἐμαυτῷ πεπλησιακότας καί γεγενημένους ἀξίους ἡμῶν, οὐχ ἥκιστα δέ τοῦτον καί διά τήν εὔνοιαν τήν εἰς ἡμᾶς καί διά τήν ἄλλην ἐπιείκειαν. μάλιστα μέν οὖν ἐβουλόμην ἄν αὐτόν συσταθῆναί σοι δι' ἡμῶν: ἐπειδή δέ δι' ἑτέρων ἐντετύχηκέ σοι, λοιπόν ἐστί μοι μαρτυρῆσαι περί αὐτοῦ καί βεβαιῶσαι τήν γεγενημένην αὐτῷ πρός σέ γνῶσιν. ἐμοί γάρ πολλῶν καί παντοδαπῶν συγγεγενημένων ἀνδρῶν καί δόξας ἐνίων μεγάλας ἐχόντων, τῶν μέν ἄλλων ἁπάντων οἱ μέν τινες περί αὐτόν τόν λόγον, οἱ δέ περί τό διανοηθῆναι καί πρᾶξαι δεινοί γεγόνασιν, οἱ δ' ἐπί μέν τοῦ βίου σώφρονες καί χαρίεντες, πρός δέ τάς ἄλλας χρήσεις καί διαγωγάς ἀφυεῖς παντάπασιν: οὗτος δ' οὕτως εὐάρμοστον τήν φύσιν ἔσχηκεν ὥστ' ἐν ἅπασι τοῖς εἰρημένοις τελειότατος εἶναι. καί ταῦτ' οὐκ ἄν ἐτόλμων λέγειν εἰ μή τήν ἀκριβεστάτην πεῖραν αὐτός τ' εἶχον αὐτοῦ καί σέ λήψεσθαι προσεδόκων, τά μέν αὐτόν χρώμενον αὐτῷ, τά δέ καί παρά τῶν ἄλλων τῶν ἐμπείρων αὐτοῦ πυνθανόμενον: ὧν οὐδείς ὅστις οὐκ ἄν ὁμολογήσειεν, εἰ μή λίαν εἴη φθονερός, καί εἰπεῖν καί βουλεύσασθαι μηδενός ἧττον αὐτόν δύνασθαι καί δικαιότατον καί σωφρονέστατον εἶναι καί χρημάτων ἐγκρατέστατον, ἔτι δέ συνημερεῦσαι καί συμβιῶναι πάντων ἥδιστον καί λιγυρώτατον, πρός δέ τούτοις πλείστην ἔχειν παρρησίαν, οὐχ ἥν οὐ προσῆκεν, ἀλλά τήν εἰκότως ἄν μέγιστον γιγνομένην σημεῖον τῆς εὐνοίας τῆς πρός τούς φίλους: ἥν τῶν δυναστῶν οἱ μέν ἀξιόχρεων τόν ὄγκον τόν τῆς ψυχῆς ἔχοντες τιμῶσιν ὡς χρησίμην οὔσαν, οἱ δ' ἀσθενέστεροι τάς φύσεις ὄντες ἤ κατά τάς ὑπαρχούσας ἐξουσίας δυσχεραίνουσιν, ὡς ὧν οὐ προαιροῦνται τι ποιεῖν βιαζομένην αὐτούς, οὐκ εἰδότες ὡς οἱ μάλιστα περί τοῦ συμφέροντος ἀντιλέγειν τολμῶντες, οὗτοι πλείστην ἐξουσίαν αὐτοῖς τοῦ πράττειν ἅ βούλονται παρασκευάζουσιν. εἰκός γάρ διά μέν τούς ἀεί πρός ἡδονήν λέγειν προαιρουμένους οὐχ ὅπως τάς μοναρχίας δύνασθαι διαμένειν αἵ πολλούς τούς ἀναγκαίους ἐφέλκονται κινδύνους, ἀλλ' οὐδέ τάς πολιτείας αἵ μετά πλείονος ἀσφαλείας εἰσίν, διά δέ τούς ἐπί τῷ βελτίστῳ παρρησιαζομένους πολλά σῴζεσθαι καί τῶν ἐπιδόξων διαφθαρήσεσθαι πραγμάτων. ὧν ἕνεκα προσῆκε μέν παρά πᾶσι τοῖς μονάρχοις πλέον φέρεσθαι τούς τήν ἀλήθειαν ἀποφαινομένους τῶν ἅπαντα μέν πρός χάριν, μηδέν δέ χάριτος ἄξιον λεγόντων: συμβαίνει δ' ἔλαττον ἔχειν αὐτούς παρ' ἐνίοις αὐτῶν. ὅ δή καί διοδότῳ παθεῖν συνέπεσεν παρά τισι τῶν περί τήν ἀσίαν δυναστῶν, οἷς περί πολλά χρήσιμος γενόμενος οὐ μόνον τῷ συμβουλεύειν, ἀλλά καί τῷ πράττειν καί κινδυνεύειν, διά τό παρρησιάζεσθαι πρός αὐτούς περί ὧν ἐκείνοις συνέφερεν καί τῶν οἴκοι τιμῶν ἀπεστέρηται καί πολλῶν ἄλλων ἐλπίδων, καί μεῖζον ἴσχυσαν αἱ τῶν τυχόντων ἀνθρώπων κολακεῖαι τῶν εὐεργεσιῶν τῶν τούτου. διό δή καί πρός ὑμᾶς ἀεί προσιέναι διανοούμενος ὀκνηρῶς εἶχεν, οὐχ ὡς ἅπαντας ὁμοίους εἶναι νομίζων τούς ὑπέρ αὑτόν ὄντας, ἀλλά διά τάς πρός ἐκείνους γεγενημένας δυσχερείας καί πρός τάς παρ' ὑμῶν ἐλπίδας ἀθυμότερος ἦν, παραπλήσιον ὡς ἐμοί δοκεῖ πεπονθώς τῶν πεπλευκότων τισίν οἵ, τό πρῶτον ὅταν χρήσωνται χειμῶσιν, οὐκέτι θαρροῦντες εἰσβαίνουσιν εἰς θάλατταν, καίπερ εἰδότες ὅτι καί καλοῦ πλοῦ πολλάκις ἐπιτυχεῖν ἔστιν. οὐ μήν ἀλλ' ἐπειδή συνέστηκέ σοι, καλῶς ποιεῖ. λογίζομαι γάρ αὐτῷ συνοίσειν, μάλιστα μέν τῇ φιλανθρωπίᾳ τῇ σῇ στοχαζόμενος, ἥν ἔχειν ὑπείληψαι παρά τοῖς ἔξωθεν ἀνθρώποις, ἔπειτα νομίζων οὐκ ἀγνοεῖν ὑμᾶς ὅτι πάντων ἥδιστόν ἐστι καί λυσιτελέστατον πιστούς ἅμα καί χρησίμους φίλους κτᾶσθαι ταῖς εὐεργεσίαις καί τούς τοιούτους εὖ ποιεῖν ὑπέρ ὧν πολλοί καί τῶν ἄλλων ὑμῖν χάριν ἕξουσιν. ἅπαντες γάρ οἱ χαριέντες τούς τοῖς σπουδαίοις τῶν ἀνδρῶν καλῶς ὁμιλοῦντας ὁμοίως ἐπαινοῦσι καί τιμῶσιν ὥσπερ αὐτοί τῶν ὠφελειῶν ἀπολαύοντες. ἀλλά γάρ διόδοτον αὐτόν οἶμαι μάλιστά σε προτρέψεσθαι πρός τό φροντίζειν αὑτοῦ. συνέπειθον δέ καί τόν υἱόν αὐτοῦ τῶν ὑμετέρων ἀντέχεσθαι πραγμάτων καί παραδόνθ' ὑμῖν αὑτόν ὥσπερ μαθητήν εἰς τοὔμπροσθεν πειραθῆναι προελθεῖν. ὁ δέ ταῦτά μου λέγοντος ἐπιθυμεῖν μέν ἔφασκεν τῆς ὑμετέρας φιλίας, οὐ μήν ἀλλά παραπλήσιόν τι πεπονθέναι πρός αὐτήν καί πρός τούς στεφανίτας ἀγῶνας. ἐκείνους τε γάρ νικᾶν μέν ἄν βούλεσθαι, καταβῆναι δ' εἰς αὐτούς οὐκ ἄν τολμῆσαι διά τό μή μετεσχηκέναι ῥώμης ἀξίας τῶν στεφάνων, τῶν τε παρ' ὑμῶν τιμῶν εὔξασθαι μέν ἄν τυχεῖν, ἐφίξεσθαι δ' αὐτῶν οὐ προσδοκᾶν: τήν τε γάρ ἀπειρίαν τήν αὑτοῦ καταπεπλῆχθαι καί τήν λαμπρότητα τήν ὑμετέραν, ἔτι δέ καί τό σωμάτιον οὐκ εὐκρινές ὄν, ἀλλ' ἔχον ἄττα σίνη, νομίζειν ἐμποδιεῖν αὐτόν πρός πολλά τῶν πραγμάτων. οὗτος μέν οὖν, ὅτι ἄν αὐτῷ δοκῇ συμφέρειν, τοῦτο πράξει: σύ δ' ἄν τε περί ὑμᾶς ἄν θ' ἡσυχίαν ἔχων διατρίβῃ περί τούτους τούς τόπους, ἐπιμελοῦ καί τῶν ἄλλων μέν ἁπάντων ὧν ἄν τυγχάνῃ δεόμενος, μάλιστα δέ τῆς ἀσφαλείας καί τῆς τούτου καί τῆς τοῦ πατρός αὐτοῦ, νομίσας ὥσπερ παρακαταθήκην ἔχειν τούτους παρά τε τοῦ γήρως ἡμῶν, ὅ προσηκόντως ἄν πολλῆς τυγχάνοι προνοίας, καί τῆς δόξης τῆς ὑπαρχούσης, εἴ τινος ἄρα σπουδῆς ἐστίν ἀξία, καί τῆς εὐνοίας τῆς πρός ὑμᾶς ἥν ἔχων ἅπαντα τόν χρόνον διατετέλεκα. καί μή θαυμάσῃς μήτ' εἰ μακροτέραν γέγραφα τήν ἐπιστολήν μήτ' εἴ τι περιεργότερον καί πρεσβυτικώτερον εἰρήκαμεν ἐν αὐτῇ: πάντων γάρ τῶν ἄλλων ἀμελήσας ἑνός μόνον ἐφρόντισα, τοῦ φανῆναι σπουδάζων ὑπέρ ἀνδρῶν φίλων καί προσφιλεστάτων μοι γεγενημένων. [30] {work} {ἐπιστολαί γʹ φιλιππωι} ἐγώ διελέχθην μέν καί πρός ἀντίπατρον περί τε τῶν τῇ πόλει <καί τῶν> σοί συμφερόντων, ἐξαρκούντως ὡς ἐμαυτόν ἔπειθον, ἠβουλήθην δέ καί πρός σέ γράψαι, περί ὧν μοι δοκεῖ πρακτέον εἶναι μετά τήν εἰρήνην, παραπλήσια μέν τοῖς ἐν τῷ λόγῳ γεγραμμένοις, πολύ δ' ἐκείνων συντομώτερα. κατ' ἐκεῖνον μέν γάρ τόν χρόνον συνεβούλευον ὡς χρή διαλλάξαντά σε τήν πόλιν τήν ἡμετέραν καί τήν λακεδαιμονίων καί τήν θηβαίων καί τήν ἀργείων εἰς ὁμόνοιαν καταστῆσαι τούς ἕλληνας, ἡγούμενος, ἄν τάς προεστώσας πόλεις πείσῃς οὕτω φρονεῖν, ταχέως καί τάς ἄλλας ἐπακολουθήσειν. τότε μέν οὖν ἄλλος ἦν καιρός, νῦν δέ συμβέβηκεν μηκέτι δεῖν πείθειν: διά γάρ τόν ἀγῶνα τόν γεγενημένον ἠναγκασμένοι πάντες εἰσίν εὖ φρονεῖν καί τούτων ἐπιθυμεῖν ὧν ὑπονοοῦσιν σε βούλεσθαι πράττειν καί λέγειν, ὡς δεῖ παυσαμένους τῆς μανίας καί τῆς πλεονεξίας ἥν ἐποιοῦντο πρός ἀλλήλους, εἰς τήν ἀσίαν τόν πόλεμον ἐξενεγκεῖν. καί πολλοί πυνθάνονται παρ' ἐμοῦ πότερον ἐγώ σοι παρῄνεσα ποιεῖσθαι τήν στρατείαν τήν ἐπί τούς βαρβάρους ἤ σοῦ διανοηθέντος συνεῖπον: ἐγώ δ' οὐκ εἰδέναι μέν φημι τό σαφές, οὐ γάρ συγγεγενῆσθαί σοι πρότερον, οὐ μήν ἀλλ' οἴεσθαι σέ μέν ἐγνωκέναι περί τούτων, ἐμέ δέ συνειρηκέναι ταῖς σαῖς ἐπιθυμίαις. ταῦτα δ' ἀκούοντες ἐδέοντό μου πάντες παρακελεύεσθαί σοι καί προτρέπειν ἐπί τῶν αὐτῶν τούτων μένειν, ὡς οὐδέποτ' ἄν γενομένων οὔτε καλλιόνων ἔργων οὔτ' ὠφελιμωτέρων τοῖς ἕλλησιν οὔτ' ἐν καιρῷ μᾶλλον πραχθησομένων. εἰ μέν οὖν εἶχον τήν αὐτήν δύναμιν ἥνπερ πρότερον καί μή παντάπασιν ἦν ἀπειρηκώς, οὐκ ἄν δι' ἐπιστολῆς διελεγόμην, ἀλλά παρών αὐτός παρώξυνον ἄν σε καί παρεκάλουν ἐπί τάς πράξεις ταύτας. νῦν δ' ὡς δύναμαι παρακελεύομαί σοι μή καταμελῆσαι τούτων, πρίν ἄν τέλος ἐπιθῇς αὐτοῖς. ἔστι δέ πρός μέν ἄλλο τι τῶν ὄντων ἀπλήστως ἔχειν οὐ καλόν: αἱ γάρ μετριότητες παρά τοῖς πολλοῖς εὐδοκιμοῦσιν: δόξης δέ μεγάλης καί καλῆς ἐπιθυμεῖν καί μηδέποτ' ἐμπίπλασθαι προσήκει τοῖς πόλυ τῶν ἄλλων διενεγκοῦσιν: ὅπερ σοί συμβέβηκεν. ἡγοῦ δέ τόθ' ἕξειν ἀνυπέρβλητον αὐτήν καί τῶν σοί πεπραγμένων ἀξίαν, ὅταν τούς μέν βαρβάρους ἀναγκάσῃς εἱλωτεύειν τοῖς ἕλλησιν πλήν τῶν σοί συναγωνισαμένων, τόν δέ βασιλέα τόν νῦν μέγαν προσαγορευόμενον ποιήσῃς τοῦτο πράττειν ὅτι ἄν σύ προστάττῃς. οὐδέν γάρ ἔσται λοιπόν ἔτι πλήν θεόν γενέσθαι. ταῦτα δέ κατεργάσασθαι πολύ ῥᾷόν ἐστιν ἐκ τῶν νῦν παρόντων ἤ προελθεῖν ἐπί τήν δύναμιν καί τήν δόξαν ἥν νῦν ἔχεις ἐκ τῆς βασιλείας τῆς ἐξ ἀρχῆς ὑμῖν ὑπαρξάσης. χάριν δ' ἔχω τῷ γήρᾳ ταύτην μόνην, ὅτι προήγαγεν εἰς τοῦτό μου τόν βίον ὥσθ' ἅ νέος ὤν διενοούμην καί γράφειν ἐπεχείρουν ἔν τε τῷ πανηγυρικῷ λόγῳ καί τῷ πρός σέ πεμφθέντι ταῦτα νῦν τά μέν ἤδη γιγνόμενα διά τῶν σῶν ἐφορῶ πράξεων, τά δ' ἐλπίζω γενήσεσθαι. [31] {work} ἰσοκράτης φησί μηδέν ἄλλο ἐπιτηδεύειν τούς ῥητόρας ἤ ἐπιστήμην πειθοῦς. (sextus empiricus, adversus mathematicos, ii, 62, p. 301 f.) καί γάρ ἰσοκράτης ἔργον ἔφασκεν εἶναι ῥητορικῆς τά μέν σμικρά μεγάλως εἰπεῖν, τά δέ μέγαλα σμικρῶς; καί τά μέν καινά παλαιῶς, τά δέ παλαιά καινῶς. (maxime planude, v, p. 455, 1 dans les rhetores graeci de walz, et joannes siceliota, vi, p. 133, 13 walz.) διαιρήσομαι δέ αὐτάς (τάς τοῦ λόγου ἰδέας), ὡς ἰσοκράτει τε καί τοῖς κατ' ἐκεῖνον τόν ἄνδρα κοσμουμένοις ἤρεσεν, ἀρξάμενος ἀπό τῶν προοιμίων. (denys d'halicarnasse, sur lysias, p. 489.) ἐν γάρ ταῖς καταστάσεσι τά τε οἰκεῖα συνιστῶμεν καί τά τῶν ἐναντίων διαβάλλομεν πρός τό οἰκεῖον συμφέρον ἐργαζόμενοι τάς καταστάσεις, ὡς ἰσοκράτης ἐδίδαξεν. (maxime planude et un anonyme dans walz, rhetores graeci, v, p. 552 en note; syrianus in hermog. i, p. 93, 22 sqq. rabe.) καί γάρ ἰσοκράτης ἐν τῇ τέχνῃ φησίν ὡς ἐν τῇ διηγήσει λεκτέον τό τε πρᾶγμα καί τά πρό τοῦ πράγματος καί τά μετά τό πρᾶγμα καί τάς διανοίας, αἷς ἑκάτερος τῶν ἀγωνιζομένων χρώμενος τόδε τι πέπραχεν ἤ μέλλει πράττειν, καί τούτων τοῖς συμβαλλομένοις ἡμῖν χρηστέον. (syrianus et sopater; iv, p. 302 walz [texte du venetus]; deux textes anonymes, vii, p. 721, 17 et 917, 16 walz.) ἀλλά πρῶτον μέν ἐοίκασι τῶν ὀνομάτων τούτων (κῶλον, κόμμα) ἐλθεῖν εἰς ἔννοιαν ἐν ἐξετάσει λόγων οὐ κατά μέτρα προενηνεγμένων, φιλοσόφων μέν ἀριστοτέλης ἐν ταῖς ῥητορικαῖς λεγομέναις τέχναις, σοφιστῶν δέ ἰσοκράτης: τί δέ τούτων ἕκαστος λέγει καί ὅπως μέν ἀριστοτέλης τήν περίοδον ὡρίσατο, ὡς συμπληροῖ τά κῶλα καί τά κόμματα, ὅπως δέ πάλιν ἰσοκράτης, τῷ λαχάρῃ δεόντως ἐν τῷ περί αὐτῶν εἴρηται λόγῳ: πολλούς γάρ ὁρισμούς τῶν ἀρχαίων παρατίθησι: λέγει γάρ καί ἰσοκράτους ὁρισμόν, ὅν οὐ παραδέχεται. (anonyme ad hermog., vii, p. 930, 12 walz.) οἱ ἀττικισταί παντελῶς ἀποτρέπουσι τοῦ ὀνοματοποιεῖν καί μόνοις προστάττουσι κεχρῆσθαι ταῖς εἰρημέναις λέξεσι καί τοῖς τεταγμένοις ὀνόμασιν, ὥς φησιν ἰσοκράτης. (maxime planude, v, p. 497, 26 walz.) ἐκ τῆς ἰσοκράτους τέχνης διδασκόμεθα ποῖαι τῶν λέξεων λέγονται καθαραί: τοσοῦτον γάρ πεφρόντικε τῆς καθαρότητος τῶν λέξεων ὁ ἀνήρ, ὡς καί ἐν τῇ οἰκείᾳ τέχνῃ τοίαδε παραγγέλλειν περί λέξεως: δεῖ δέ <ἐν> τῇ μέν λέξει τά φωνήεντα μή συμπίπτειν (χωλόν γάρ τό τοιόνδε), μηδέ τελευτᾶν καί ἄρχεσθαι ἀπό τῆς αὐτῆς συλλαβῆς, οἷον <εἰποῦσα σαφῆ, ἡλίκα καλά, ἔνθα θαλῆς>: καί τούς συνδέσμους τούς αὐτούς μή σύνεγγυς τιθέναι καί τόν ἑπόμενον τῷ ἡγουμένῳ εὐθύς ἀνταποδιδόναι: ὀνόματι δέ χρῆσθαι ἤ μεταφορᾷ μή σκληρᾷ, <ἀλλ'> ἤ τῷ καλλίστῳ ἤ τῷ ἥκιστα πεποιημένῳ ἤ τῷ γνωριμωτάτῳ: ὅλως δέ ὁ λόγος μή λόγος ἔστω (ξηρόν γάρ) μηδέ ἔμμετρος (καταφανές γάρ), ἀλλά μεμίχθω παντί ῥυθμῷ, μάλιστα ἰαμβικῷ ἤ τροχαϊκῷ ... διηγητέον δέ τό πρῶτον καί τό δεύτερον καί τά λοιπά ἑπομένως: καί μή πρίν ἀποτελέσαι τό πρῶτον ἐπ' ἄλλο ἰέναι, εἶτα ἐπί τό πρῶτον ἐπανιέναι ἀπό τοῦ τέλους: καί αἱ ἐπί μέρος δέ διάνοιαι τελειούσθωσαν ἐφ' ἑαυτάς περιγραφόμεναι. (maxime planude, v, p. 469 walz; joannes siceliota, vi, p. 156, 19.) ἰσοκράτης ὁ ῥήτωρ ἔλεγεν ὑπέρ τῆς ἀθηναίων πόλεως ὁμοίαν εἶναι ταῖς ἑταίραις: καί γάρ τούς ἁλισκομένους ὑπό τῆς ὥρας αὐτῶν βούλεσθαι συνεῖναι αὐταῖς: ὅμως δέ μηδένα ἐντελῶς οὕτως παραφρονεῖν, ὡς ὑπομεῖναι ἄν συνοικῆσαί τινι αὐτῶν: καί οὖν καί τήν ἀθηναίων πόλιν ἐνεπιδημῆσαι μέν εἶναι ἡδίστην καί κατά γε τοῦτο πασῶν τῶν κατά τήν ἑλλάδα διαφέρειν, ἐνοικῆσαι δέ ἀσφαλῆ μηκέτι εἶναι. ἠινίττετο δέ διά τούτων τούς ἐπιχωριάζοντας αὐτῇ συκοφάντας καί τάς ἐκ τῶν δημαγωγούντων ἐπιβουλάς. (elien, histoires variées, xii, 52.) πεφύκασιν αἱ πονηραί φύσεις καί φιλόνεικοι μή πρότερον λήγειν τῆς διαμάχης καί ἔριδος πρίν ἤ καιρίαν δέξασθαι τήν πληγήν καί ἀνεπιλήστου τιμωρίας πεῖραν λαβεῖν. ἰσοκράτους. (antonius melissa, ii, 68, dans migne, patrol. grecque, vol. 136, p. 1164.) ἰσοκράτης, ... ὥς φασιν, ἤδη γέρων γεγονώς, πρός τόν πυθόμενον πῶς διάγει. «οὕτως, εἶπεν, ὡς ἄνθρωπος ὑπέρ ἐνενήκοντα ἔτη γεγονώς καί μέγιστον ἡγούμενος τῶν κακῶν τόν θάνατον.» (plutarque, sur la gloire des athéniens, 8.) κατά ἀμφιβολίαν δέ, οἷον ἰσοκράτης ὁ ῥήτωρ, συνισταμένου αὐτῷ παιδίου καί ἐρωτῶντος τίνος αὐτῷ δεῖ, εἶπε: «πινακιδίου καί νοῦ, καί γραφειδίου καί νοῦ.» ἀμφιβαλλόμενον γάρ πότερον νοῦ καί πινακιδίου λέγει ἤ πινακίδος καινῆς καί καινοῦ γραφειδίου. (théon, i, p. 209, 1 walz.) le même jeu de mots est d'ailleurs attribué à antisthène par diogène laerce, vi, 3. ἰσοκράτης, εἰπόντος αὐτῷ τινος ὅτι ὁ δῆμος ὑπό τῶν ῥητόρων ἁρπάζεται: «τί θαυμαστόν εἰ κόρακος ἐφευρόντος τήν ῥητορικήν οἱ ἀπ' ἐκείνου κόρακές εἰσιν;» (arsenius, p. 506, walz.) ἰσοκράτης ὁ ῥήτωρ, ... καρέωνος ὄντος λάλου καί σχολάζειν παρ' αὐτῷ βουλομένου, διττούς ᾔτησε μισθούς. τοῦ δέ τήν αἰτίαν πυθομένου: «ἕνα μέν, ἔφη, ἵνα λέγειν μάθῃς: τόν δέ ἕτερον ἵνα σιγᾶν.» (maxime le confesseur, dans migne, patrol. grecque, vol. 91, p. 940; antonius melissa, ii, 70, vol. 136, p. 1168 migne; arsenius, p. 307.) ἰσοκράτης ὁ σοφιστής τούς εὐφυεῖς τῶν μαθητῶν θεῶν παῖδας ἔλεγεν εἶναι. (théon, i, p. 203 et 210, 15 walz; le mot est encore discuté à i, p. 215, 5.) ἰσοκράτης ὁ ῥήτωρ παρῄνει τοῖς γνωρίμοις προτιμᾶν τῶν γονέων τούς διδασκάλους, ὅτι οἱ μέν τοῦ ζῆν μόνον, οἱ δέ διδάσκαλοι καί τοῦ καλῶς ζῆν αἴτιοι γεγόνασιν. (théon, i, p. 207, 2; le mot est discuté à i, p. 213, 4.) ὁ ἰσοκράτης ἔφησε τῆς παιδείας τήν μέν ῥίζαν εἶναι πικράν, τόν δέ καρπόν γλυκύν. (libanios, progymnasmata, χρεία γ', hermogène, i, p. 22, 1 walz; aphtonios, i, 63, 14.) ἐρωτηθείς ὑπό τινος, τίνι οἱ φιλόπονοι τῶν ῥᾳθύμων διαφέρουσιν, εἶπεν: «ὡς οἱ εὐσεβεῖς τῶν ἀσεβῶν, ἐλπίσιν ἀγαθαῖς.» (maxime le confesseur, vol. 91, p. 892 migne; arsenius, p. 307.) ἰδών νεανίαν φιλοπονοῦντα, ἔφη: «κάλλιστον ὄψον τῷ γήρατι ἀρτύεις.» (maxime le confesseur, vol. 91, p. 892 migne; arsenius, p. 307.) ἰσοκράτης τοῖς μαθηταῖς παρεκελεύετο μή πράγματα λέγειν, ἀλλά πράγματα παρέχειν τοῖς ἀκροωμένοις. (jean de damas, dans stobée, floril., xvi, 104.) ἰσοκράτης εἶπεν ὅτι τόν χρηστόν καί ἀγαθόν ἄνδρα δεῖ τῶν μέν προγεγενημένων μεμνῆσθαι, τά δέ ἐνεστῶτα πράττειν, περί δέ τῶν μελλόντων φυλάττεσθαι. (stobée, floril., i, 45.) ὁ μεμνημένος τί ἐστιν ἄνθρωπος, ἐπ' οὐδενί τῶν συμβάντων δυσχερανεῖ. (maxime le confesseur, vol. 91, p. 833 migne; antonius melissa, i, 70, vol. 136, p. 984.) εἰς μέν τό εὐπλοῆσαι κυβερνήτου καί πνεύματος, εἰς δέ τό εὐδαιμονῆσαι λογισμοῦ δεῖ καί τέχνης. (maxime le confesseur, vol. 91, p. 833.) καί κυβερνήτης ἀγαθός ἐνίοτε ναυαγεῖ καί ἀνήρ σπουδαῖος ἀτυχεῖ. (maxime le confesseur, vol. 91, p. 832.) εὐτυχίας ὥσπερ μέθης ἄφρων ἐπί πλεῖον ἀπολαύσας ἀνοητότερος γίνεται. (maxime le confesseur, vol. 91, p. 833; antonius melissa, i, 70, vol. 136, p. 984.) τῆς εὐτυχίας ὥσπερ ὀπώρας παρούσης ἀπολαύειν δεῖ. (maxime le confesseur, vol. 91, p. 836.) ἀλόγιστός ἐστιν ὁ ἐν τοῖς συμβαίνουσι κατά φυσικήν ἀνάγκην ἀχθόμενος. (maxime le confesseur, vol. 91, p. 836.) τόν λογισμόν ὥσπερ ἰατρόν ἀγαθόν ἐπικαλεῖσθαι δεῖ ἐν ἀτυχίᾳ βοηθόν. ἰσοκράτους. (maxime le confesseur, vol. 91, p. 590; antonius melissa, i, 71, vol. 136, p. 984.) δεῖ, ὥσπερ ἐξ εὐνομουμένης πόλεως φυγαδεύειν στασιαστήν ἄνθρωπον, οὕτως ἐκ τῆς ψυχῆς τόν πρός τά φαῦλα κεκλικότα λογισμόν. (maxime le confesseur, vol. 91, p. 981; antonius melissa, i, 44, vol. 136, p. 972.) τῷ γάρ πάθει τοῦ σώματος καί τό νοερόν τῆς ψυχῆς συνομολογεῖν ἀνέχεται. (maxime le confesseur, vol. 91, p. 981.) ἡ ἀληθινή φιλία τρία ζητεῖ μάλιστα: τήν ἀρετήν ὡς καλόν, καί τήν συνήθειαν ὡς ἡδύ καί τήν χρείαν ὡς ἀναγκαῖον. δεῖ γάρ ἀποδέξασθαι κρίναντα καί χαίρειν συνόντα καί χρῆσθαι δεόμενον. (maxime le confesseur, vol. 91, p. 760.) οἱ ἄνθρωποι τότε γίνονται βελτίους ὅταν θεῷ προσέρχωνται: ὅμοιον δέ ἔχουσιν θεῷ τό εὐεργετεῖν καί ἀληθεύειν. ἰσοκράτους. (maxime le confesseur, vol. 91, p. 812; antonius melissa, i, 46, vol. 136, p. 925.) οὗτος ἀκούσας παρά τινος ὅτι ὁ δεῖνα ἐπ' ἐμοῦ τάδε κατά σοῦ ἐλοιδόρει: «εἰ μή σύ, εἶπεν, ἡδέως ἤκουσας, οὐκ ἄν ἐκεῖνος ἐλοιδόρει:» (maxime le confesseur, vol. 91, p. 785.) εὖ σοι τό μέλλον ἕξει ἄν τό παρόν εὖ τιθῇς. ἰσοκράτους (antonius melissa, i, 7 vol., 136, p. 793.) ἐάν καλόν ἔχῃς σῶμα καί ψυχήν κακήν, καλήν ἔχεις ναῦν, καί κακόν κυβερνήτην. ἰσοκράτους (antonius melissa, i, 61, vol. 136, p. 961.) ἰσοκράτους. ὕδωρ θολερόν καί ἀπαίδευτον ψυχήν οὐ δεῖ ταράττειν. (georgides, dans les anecdota de boissonade, ii, p. 93.) νόμῳ καί ἄρχοντι καί τῷ σοφωτέρῳ εἴκειν κόσμιον. (maxime le confesseur, vol. 91, p. 945.) ἰσοκράτης κάκιστον ἔλεγεν ἄρχοντα εἶναι τόν ἄρχειν ἑαυτοῦ μή δυνάμενον. (maxime le confesseur, vol. 91, p. 780; antonius melissa, ii, 1, vol. 136, p. 1008; arsenius, p. 307 walz.) οἴδασι γάρ τό ἐφ' ἑκάτερα τρεπτόν καί ἀβέβαιον τῶν ἀνθρωπίνων πραγμάτων. (extrait par sauppe d'un florilège anonyme contenu dans le codex baroccianus 143, fol. 61.) 