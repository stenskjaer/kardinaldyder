[1] {work} {ιλιαδοσ α} μῆνιν ἄειδε θεά πηληϊάδεω ἀχιλῆος {>} οὐλομένην, ἥ μυρί' ἀχαιοῖς ἄλγε' ἔθηκε, {>} πολλάς δ' ἰφθίμους ψυχάς ἄϊδι προΐαψεν ἡρώων, αὐτούς δέ ἑλώρια τεῦχε κύνεσσιν {⸖} οἰωνοῖσί τε πᾶσι, διός δ' ἐτελείετο βουλή, ἐξ οὗ δή τά πρῶτα διαστήτην ἐρίσαντε {⸖} ἀτρεΐδης τε ἄναξ ἀνδρῶν καί δῖος ἀχιλλεύς. τίς τάρ σφωε θεῶν ἔριδι ξυνέηκε μάχεσθαι; λητοῦς καί διός υἱός: ὅ γάρ βασιλῆϊ χολωθείς νοῦσον ἀνά στρατόν ὄρσε κακήν, ὀλέκοντο δέ λαοί, οὕνεκα τόν χρύσην ἠτίμασεν ἀρητῆρα {※} ἀτρεΐδης: ὅ γάρ ἦλθε θοάς ἐπί νῆας ἀχαιῶν {※} λυσόμενός τε θύγατρα φέρων τ' ἀπερείσι' ἄποινα, {※} στέμματ' ἔχων ἐν χερσίν ἑκηβόλου ἀπόλλωνος {※} χρυσέῳ ἀνά σκήπτρῳ, καί λίσσετο πάντας ἀχαιούς, {⸖} ἀτρεΐδα δέ μάλιστα δύω, κοσμήτορε λαῶν: {>} ἀτρεΐδαι τε καί ἄλλοι ἐϋκνήμιδες ἀχαιοί, ὑμῖν μέν θεοί δοῖεν ὀλύμπια δώματ' ἔχοντες ἐκπέρσαι πριάμοιο πόλιν, εὖ δ' οἴκαδ' ἱκέσθαι: παῖδα δ' ἐμοί λύσαιτε φίλην, τά δ' ἄποινα δέχεσθαι, ἁζόμενοι διός υἱόν ἑκηβόλον ἀπόλλωνα. ἔνθ' ἄλλοι μέν πάντες ἐπευφήμησαν ἀχαιοί αἰδεῖσθαί θ' ἱερῆα καί ἀγλαά δέχθαι ἄποινα: ἀλλ' οὐκ ἀτρεΐδῃ ἀγαμέμνονι ἥνδανε θυμῷ, ἀλλά κακῶς ἀφίει, κρατερόν δ' ἐπί μῦθον ἔτελλε: {>} μή σε γέρον κοίλῃσιν ἐγώ παρά νηυσί κιχείω ἤ νῦν δηθύνοντ' ἤ ὕστερον αὖτις ἰόντα, μή νύ τοι οὐ χραίσμῃ σκῆπτρον καί στέμμα θεοῖο: {—} τήν δ' ἐγώ οὐ λύσω: πρίν μιν καί γῆρας ἔπεισιν {—} ἡμετέρῳ ἐνί οἴκῳ ἐν ἄργεϊ τηλόθι πάτρης {—} ἱστόν ἐποιχομένην καί ἐμόν λέχος ἀντιόωσαν: ἀλλ' ἴθι μή μ' ἐρέθιζε σαώτερος ὥς κε νέηαι. ὥς ἔφατ', ἔδεισεν δ' ὅ γέρων καί ἐπείθετο μύθῳ: βῆ δ' ἀκέων παρά θῖνα πολυφλοίσβοιο θαλάσσης: πολλά δ' ἔπειτ' ἀπάνευθε κιών ἠρᾶθ' ὅ γεραιός ἀπόλλωνι ἄνακτι, τόν ἠΰκομος τέκε λητώ: κλῦθί μευ ἀργυρότοξ', ὅς χρύσην ἀμφιβέβηκας κίλλάν τε ζαθέην τενέδοιό τε ἶφι ἀνάσσεις, σμινθεῦ εἴ ποτέ τοι χαρίεντ' ἐπί νηόν ἔρεψα, ἤ εἰ δή ποτέ τοι κατά πίονα μηρί' ἔκηα ταύρων ἠδ' αἰγῶν, τό δέ μοι κρήηνον ἐέλδωρ: {⸖} τίσειαν δαναοί ἐμά δάκρυα σοῖσι βέλεσσιν. ὥς ἔφατ' εὐχόμενος, τοῦ δ' ἔκλυε φοῖβος ἀπόλλων, βῆ δέ κατ' οὐλύμποιο καρήνων χωόμενος κῆρ, τόξ' ὤμοισιν ἔχων ἀμφηρεφέα τε φαρέτρην: ἔκλαγξαν δ' ἄρ' ὀϊστοί ἐπ' ὤμων χωομένοιο, αὐτοῦ κινηθέντος: ὅ δ' ἤϊε νυκτί ἐοικώς. ἕζετ' ἔπειτ' ἀπάνευθε νεῶν, μετά δ' ἰόν ἕηκε: δεινή δέ κλαγγή γένετ' ἀργυρέοιο βιοῖο: οὐρῆας μέν πρῶτον ἐπῴχετο καί κύνας ἀργούς, {>} αὐτάρ ἔπειτ' αὐτοῖσι βέλος ἐχεπευκές ἐφιείς {>} βάλλ': αἰεί δέ πυραί νεκύων καίοντο θαμειαί. ἐννῆμαρ μέν ἀνά στρατόν ᾤχετο κῆλα θεοῖο, τῇ δεκάτῃ δ' ἀγορήν δέ καλέσσατο λαόν ἀχιλλεύς: τῷ γάρ ἐπί φρεσί θῆκε θεά λευκώλενος ἥρη: {⸖} κήδετο γάρ δαναῶν, ὅτι ῥα θνήσκοντας ὁρᾶτο. οἵ δ' ἐπεί οὖν ἤγερθεν ὁμηγερέες τε γένοντο, {⸖} τοῖσι δ' ἀνιστάμενος μετέφη πόδας ὠκύς ἀχιλλεύς: {⸖} ἀτρεΐδη νῦν ἄμμε παλιμπλαγχθέντας ὀΐω {⸖} ἄψ ἀπονοστήσειν, εἴ κεν θάνατόν γε φύγοιμεν, εἰ δή ὁμοῦ πόλεμός τε δαμᾷ καί λοιμός ἀχαιούς: {>} ἀλλ' ἄγε δή τινα μάντιν ἐρείομεν ἤ ἱερῆα ἤ καί ὀνειροπόλον, καί γάρ τ' ὄναρ ἐκ διός ἐστιν, ὅς κ' εἴποι ὅ τι τόσσον ἐχώσατο φοῖβος ἀπόλλων, {⸖} εἴ ταρ ὅ γ' εὐχωλῆς ἐπιμέμφεται ἠδ' ἑκατόμβης, αἴ κέν πως ἀρνῶν κνίσης αἰγῶν τε τελείων βούλεται ἀντιάσας ἡμῖν ἀπό λοιγόν ἀμῦναι. {> corr.} ἤτοι ὅ γ' ὥς εἰπών κατ' ἄρ' ἕζετο: τοῖσι δ' ἀνέστη {⸖} κάλχας θεστορίδης οἰωνοπόλων ὄχ' ἄριστος, ὅς ᾔδη τά τ' ἐόντα τά τ' ἐσσόμενα πρό τ' ἐόντα, καί νήεσς' ἡγήσατ' ἀχαιῶν ἴλιον εἴσω ἥν διά μαντοσύνην, τήν οἱ πόρε φοῖβος ἀπόλλων: {⸖} ὅ σφιν ἐύ φρονέων ἀγορήσατο καί μετέειπεν: ὦ ἀχιλεῦ κέλεαί με διΐ φίλε μυθήσασθαι μῆνιν ἀπόλλωνος ἑκατηβελέταο ἄνακτος: τοί γάρ ἐγών ἐρέω: σύ δέ σύνθεο καί μοι ὄμοσσον ἦ μέν μοι πρόφρων ἔπεσιν καί χερσίν ἀρήξειν: ἦ γάρ ὀΐομαι ἄνδρα χολωσέμεν, ὅς μέγα πάντων ἀργείων κρατέει καί οἱ πείθονται ἀχαιοί: {⸖} κρείσσων γάρ βασιλεύς ὅτε χώσεται ἀνδρί χέρηϊ: εἴ περ γάρ τε χόλον γε καί αὐτῆμαρ καταπέψῃ, ἀλλά τε καί μετόπισθεν ἔχει κότον, ὄφρα τελέσσῃ, ἐν στήθεσσιν ἑοῖσι: σύ δέ φράσαι εἴ με σαώσεις. τόν δ' ἀπαμειβόμενος προσέφη πόδας ὠκύς ἀχιλλεύς: θαρσήσας μάλα εἰπέ θεοπρόπιον ὅ τι οἶσθα: οὐ μά γάρ ἀπόλλωνα διΐ φίλον, ᾧ τε σύ κάλχαν εὐχόμενος δαναοῖσι θεοπροπίας ἀναφαίνεις, οὔ τις ἐμεῦ ζῶντος καί ἐπί χθονί δερκομένοιο σοί κοίλῃς παρά νηυσί βαρείας χεῖρας ἐποίσει συμπάντων δαναῶν, οὐδ' ἤν ἀγαμέμνονα εἴπῃς, ὅς νῦν πολλόν ἄριστος ἀχαιῶν εὔχεται εἶναι. καί τότε δή θάρσησε καί ηὔδα μάντις ἀμύμων: {⸖} οὔ ταρ ὅ γ' εὐχωλῆς ἐπιμέμφεται οὐδ' ἑκατόμβης, ἀλλ' ἕνεκ' ἀρητῆρος ὅν ἠτίμης' ἀγαμέμνων, οὐδ' ἀπέλυσε θύγατρα καί οὐκ ἀπεδέξατ' ἄποινα, {—} τοὔνεκ' ἄρ' ἄλγε' ἔδωκεν ἑκηβόλος ἠδ' ἔτι δώσει: οὐδ' ὅ γε πρίν δαναοῖσιν ἀεικέα λοιγόν ἀπώσει πρίν γ' ἀπό πατρί φίλῳ δόμεναι ἑλικώπιδα κούρην ἀπριάτην ἀνάποινον, ἄγειν θ' ἱερήν ἑκατόμβην {⸖} ἐς χρύσην: τότε κέν μιν ἱλασσάμενοι πεπίθοιμεν. ἤτοι ὅ γ' ὥς εἰπών κατ' ἄρ' ἕζετο: τοῖσι δ' ἀνέστη ἥρως ἀτρεΐδης εὐρύ κρείων ἀγαμέμνων {※} ἀχνύμενος: μένεος δέ μέγα φρένες ἀμφιμέλαιναι {※} πίμπλαντ', ὄσσε δέ οἱ πυρί λαμπετόωντι ἐΐκτην: κάλχαντα πρώτιστα κάκ' ὀσσόμενος προσέειπε: μάντι κακῶν οὐ πώ ποτέ μοι τό κρήγυον εἶπας: αἰεί τοι τά κάκ' ἐστί φίλα φρεσί μαντεύεσθαι, ἐσθλόν δ' οὔτέ τί πω εἶπας ἔπος οὔτ' ἐτέλεσσας: καί νῦν ἐν δαναοῖσι θεοπροπέων ἀγορεύεις {—} ὡς δή τοῦδ' ἕνεκά σφιν ἑκηβόλος ἄλγεα τεύχει, οὕνεκ' ἐγώ κούρης χρυσηΐδος ἀγλά' ἄποινα οὐκ ἔθελον δέξασθαι, ἐπεί πολύ βούλομαι αὐτήν οἴκοι ἔχειν: καί γάρ ῥα κλυταιμνήστρης προβέβουλα κουριδίης ἀλόχου, ἐπεί οὔ ἑθέν ἐστι χερείων, οὐ δέμας οὐδέ φυήν, οὔτ' ἄρ φρένας οὔτέ τι ἔργα. ἀλλά καί ὧς ἐθέλω δόμεναι πάλιν εἰ τό γ' ἄμεινον: βούλομ' ἐγώ λαόν σῶν ἔμμεναι ἤ ἀπολέσθαι: αὐτάρ ἐμοί γέρας αὐτίχ' ἑτοιμάσατ' ὄφρα μή οἶος ἀργείων ἀγέραστος ἔω, ἐπεί οὐδέ ἔοικε: λεύσσετε γάρ τό γε πάντες ὅ μοι γέρας ἔρχεται ἄλλῃ. τόν δ' ἠμείβετ' ἔπειτα ποδάρκης δῖος ἀχιλλεύς: ἀτρεΐδη κύδιστε φιλοκτεανώτατε πάντων, πῶς γάρ τοι δώσουσι γέρας μεγάθυμοι ἀχαιοί; οὐδέ τί που ἴδμεν ξυνήϊα κείμενα πολλά: ἀλλά τά μέν πολίων ἐξεπράθομεν, τά δέδασται, λαούς δ' οὐκ ἐπέοικε παλίλλογα ταῦτ' ἐπαγείρειν. ἀλλά σύ μέν νῦν τῆνδε θεῷ πρόες: αὐτάρ ἀχαιοί τριπλῇ τετραπλῇ τ' ἀποτείσομεν, αἴ κέ ποθι ζεύς δῷσι πόλιν τροίην εὐτείχεον ἐξαλαπάξαι. τόν δ' ἀπαμειβόμενος προσέφη κρείων ἀγαμέμνων: μή δ' οὕτως ἀγαθός περ ἐών θεοείκελ' ἀχιλλεῦ κλέπτε νόῳ, ἐπεί οὐ παρελεύσεαι οὐδέ με πείσεις. {—} ἦ ἐθέλεις ὄφρ' αὐτός ἔχῃς γέρας, αὐτάρ ἔμ' αὔτως ἧσθαι δευόμενον, κέλεαι δέ με τῆνδ' ἀποδοῦναι; ἀλλ' εἰ μέν δώσουσι γέρας μεγάθυμοι ἀχαιοί ἄρσαντες κατά θυμόν ὅπως ἀντάξιον ἔσται: εἰ δέ κε μή δώωσιν ἐγώ δέ κεν αὐτός ἕλωμαι ἤ τεόν ἤ αἴαντος ἰών γέρας, ἤ ὀδυσῆος {—} ἄξω ἑλών: ὅ δέ κεν κεχολώσεται ὅν κεν ἵκωμαι. ἀλλ' ἤτοι μέν ταῦτα μεταφρασόμεσθα καί αὖτις, νῦν δ' ἄγε νῆα μέλαιναν ἐρύσσομεν εἰς ἅλα δῖαν, ἐν δ' ἐρέτας ἐπιτηδές ἀγείρομεν, ἐς δ' ἑκατόμβην θείομεν, ἄν δ' αὐτήν χρυσηΐδα καλλιπάρῃον βήσομεν: εἷς δέ τις ἀρχός ἀνήρ βουληφόρος ἔστω, ἤ αἴας ἤ ἰδομενεύς ἤ δῖος ὀδυσσεύς ἠέ σύ πηλεΐδη πάντων ἐκπαγλότατ' ἀνδρῶν, ὄφρ' ἥμιν ἑκάεργον ἱλάσσεαι ἱερά ῥέξας. {⸖} τόν δ' ἄρ' ὑπόδρα ἰδών προσέφη πόδας ὠκύς ἀχιλλεύς: ὤ μοι ἀναιδείην ἐπιειμένε κερδαλεόφρον πῶς τίς τοι πρόφρων ἔπεσιν πείθηται ἀχαιῶν ἤ ὁδόν ἐλθέμεναι ἤ ἀνδράσιν ἶφι μάχεσθαι; οὐ γάρ ἐγώ τρώων ἕνεκ' ἤλυθον αἰχμητάων δεῦρο μαχησόμενος, ἐπεί οὔ τί μοι αἴτιοί εἰσιν: οὐ γάρ πώποτ' ἐμάς βοῦς ἤλασαν οὐδέ μέν ἵππους, οὐδέ ποτ' ἐν φθίῃ ἐριβώλακι βωτιανείρῃ καρπόν ἐδηλήσαντ', ἐπεί ἦ μάλα πολλά μεταξύ οὔρεά τε σκιόεντα θάλασσά τε ἠχήεσσα: ἀλλά σοί ὦ μέγ' ἀναιδές ἅμ' ἑσπόμεθ' ὄφρα σύ χαίρῃς, τιμήν ἀρνύμενοι μενελάῳ σοί τε κυνῶπα πρός τρώων: τῶν οὔ τι μετατρέπῃ οὐδ' ἀλεγίζεις: καί δή μοι γέρας αὐτός ἀφαιρήσεσθαι ἀπειλεῖς, ᾧ ἔπι πολλά μόγησα, δόσαν δέ μοι υἷες ἀχαιῶν. οὐ μέν σοί ποτε ἶσον ἔχω γέρας ὁππότ' ἀχαιοί τρώων ἐκπέρσως' εὖ ναιόμενον πτολίεθρον: ἀλλά τό μέν πλεῖον πολυάϊκος πολέμοιο χεῖρες ἐμαί διέπους': ἀτάρ ἤν ποτε δασμός ἵκηται, σοί τό γέρας πολύ μεῖζον, ἐγώ δ' ὀλίγον τε φίλον τε ἔρχομ' ἔχων ἐπί νῆας, ἐπεί κε κάμω πολεμίζων. νῦν δ' εἶμι φθίην δ', ἐπεί ἦ πολύ φέρτερόν ἐστιν οἴκαδ' ἴμεν σύν νηυσί κορωνίσιν, οὐδέ ς' ὀΐω ἐνθάδ' ἄτιμος ἐών ἄφενος καί πλοῦτον ἀφύξειν. τόν δ' ἠμείβετ' ἔπειτα ἄναξ ἀνδρῶν ἀγαμέμνων: φεῦγε μάλ' εἴ τοι θυμός ἐπέσσυται, οὐδέ ς' ἔγωγε λίσσομαι εἵνεκ' ἐμεῖο μένειν: πάρ' ἔμοιγε καί ἄλλοι {>} οἵ κέ με τιμήσουσι, μάλιστα δέ μητίετα ζεύς. ἔχθιστος δέ μοί ἐσσι διοτρεφέων βασιλήων: {※} αἰεί γάρ τοι ἔρις τε φίλη πόλεμοί τε μάχαι τε: εἰ μάλα καρτερός ἐσσι, θεός που σοί τό γ' ἔδωκεν: οἴκαδ' ἰών σύν νηυσί τε σῇς καί σοῖς ἑτάροισι μυρμιδόνεσσιν ἄνασσε, σέθεν δ' ἐγώ οὐκ ἀλεγίζω, οὐδ' ὄθομαι κοτέοντος: ἀπειλήσω δέ τοι ὧδε: ὡς ἔμ' ἀφαιρεῖται χρυσηΐδα φοῖβος ἀπόλλων, τήν μέν ἐγώ σύν νηΐ τ' ἐμῇ καί ἐμοῖς ἑτάροισι {⸖} πέμψω, ἐγώ δέ κ' ἄγω βρισηΐδα καλλιπάρῃον αὐτός ἰών κλισίην δέ τό σόν γέρας ὄφρ' ἐΰ εἰδῇς ὅσσον φέρτερός εἰμι σέθεν, στυγέῃ δέ καί ἄλλος ἶσον ἐμοί φάσθαι καί ὁμοιωθήμεναι ἄντην. ὥς φάτο: πηλεΐωνι δ' ἄχος γένετ', ἐν δέ οἱ ἦτορ {>} στήθεσσιν λασίοισι διάνδιχα μερμήριξεν, ἤ ὅ γε φάσγανον ὀξύ ἐρυσσάμενος παρά μηροῦ τούς μέν ἀναστήσειεν, ὅ δ' ἀτρεΐδην ἐναρίζοι, {—} ἦε χόλον παύσειεν ἐρητύσειέ τε θυμόν. ἧος ὅ ταῦθ' ὥρμαινε κατά φρένα καί κατά θυμόν, {⸖} ἕλκετο δ' ἐκ κολεοῖο μέγα ξίφος, ἦλθε δ' ἀθήνη {—} οὐρανόθεν: πρό γάρ ἧκε θεά λευκώλενος ἥρη {—※} ἄμφω ὁμῶς θυμῷ φιλέουσά τε κηδομένη τε: στῆ δ' ὄπιθεν, ξανθῆς δέ κόμης ἕλε πηλεΐωνα {⸖} οἴῳ φαινομένη: τῶν δ' ἄλλων οὔ τις ὁρᾶτο: θάμβησεν δ' ἀχιλεύς, μετά δ' ἐτράπετ', αὐτίκα δ' ἔγνω {>} παλλάδ' ἀθηναίην: δεινώ δέ οἱ ὄσσε φάανθεν: καί μιν φωνήσας ἔπεα πτερόεντα προσηύδα: τίπτ' αὖτ' αἰγιόχοιο διός τέκος εἰλήλουθας; {⸖} ἦ ἵνα ὕβριν ἴδῃ ἀγαμέμνονος ἀτρεΐδαο; {⸖} ἀλλ' ἔκ τοι ἐρέω, τό δέ καί τελέεσθαι ὀΐω: ᾗς ὑπεροπλίῃσι τάχ' ἄν ποτε θυμόν ὀλέσσῃ. τόν δ' αὖτε προσέειπε θεά γλαυκῶπις ἀθήνη: ἦλθον ἐγώ παύσουσα τό σόν μένος, αἴ κε πίθηαι, {※⸖} οὐρανόθεν: πρό δέ μ' ἧκε θεά λευκώλενος ἥρη {※⸖} ἄμφω ὁμῶς θυμῷ φιλέουσά τε κηδομένη τε: ἀλλ' ἄγε λῆγ' ἔριδος, μηδέ ξίφος ἕλκεο χειρί: ἀλλ' ἤτοι ἔπεσιν μέν ὀνείδισον ὡς ἔσεταί περ: ὧδε γάρ ἐξερέω, τό δέ καί τετελεσμένον ἔσται: καί ποτέ τοι τρίς τόσσα παρέσσεται ἀγλαά δῶρα ὕβριος εἵνεκα τῆσδε: σύ δ' ἴσχεο, πείθεο δ' ἡμῖν. τήν δ' ἀπαμειβόμενος προσέφη πόδας ὠκύς ἀχιλλεύς: χρή μέν σφωΐτερόν γε θεά ἔπος εἰρύσσασθαι καί μάλα περ θυμῷ κεχολωμένον: ὧς γάρ ἄμεινον: ὅς κε θεοῖς ἐπιπείθηται μάλα τ' ἔκλυον αὐτοῦ. ἦ καί ἐπ' ἀργυρέῃ κώπῃ σχέθε χεῖρα βαρεῖαν, ἄψ δ' ἐς κουλεόν ὦσε μέγα ξίφος, οὐδ' ἀπίθησε μύθῳ ἀθηναίης: ἥ δ' οὔλυμπον δέ βεβήκει δώματ' ἐς αἰγιόχοιο διός μετά δαίμονας ἄλλους. πηλεΐδης δ' ἐξαῦτις ἀταρτηροῖς ἐπέεσσιν ἀτρεΐδην προσέειπε, καί οὔ πω λῆγε χόλοιο: οἰνοβαρές, κυνός ὄμματ' ἔχων, κραδίην δ' ἐλάφοιο, οὔτέ ποτ' ἐς πόλεμον ἅμα λαῷ θωρηχθῆναι οὔτε λόχον δ' ἰέναι σύν ἀριστήεσσιν ἀχαιῶν τέτληκας θυμῷ: τό δέ τοι κήρ εἴδεται εἶναι. ἦ πολύ λώϊόν ἐστι κατά στρατόν εὐρύν ἀχαιῶν δῶρ' ἀποαιρεῖσθαι ὅς τις σέθεν ἀντίον εἴπῃ: δημοβόρος βασιλεύς ἐπεί οὐτιδανοῖσιν ἀνάσσεις: ἦ γάρ ἄν ἀτρεΐδη νῦν ὕστατα λωβήσαιο. ἀλλ' ἔκ τοι ἐρέω καί ἐπί μέγαν ὅρκον ὀμοῦμαι: ναί μά τόδε σκῆπτρον, τό μέν οὔ ποτε φύλλα καί ὄζους φύσει, ἐπεί δή πρῶτα τομήν ἐν ὄρεσσι λέλοιπεν, οὐδ' ἀναθηλήσει: περί γάρ ῥά ἑ χαλκός ἔλεψε φύλλά τε καί φλοιόν: νῦν αὖτέ μιν υἷες ἀχαιῶν ἐν παλάμῃς φορέουσι δικασπόλοι, οἵ τε θέμιστας πρός διός εἰρύαται: ὅ δέ τοι μέγας ἔσσεται ὅρκος: ἦ ποτ' ἀχιλλῆος ποθή ἵξεται υἷας ἀχαιῶν σύμπαντας: τότε δ' οὔ τι δυνήσεαι ἀχνύμενός περ χραισμεῖν, εὖτ' ἄν πολλοί ὑφ' ἕκτορος ἀνδροφόνοιο θνήσκοντες πίπτωσι: σύ δ' ἔνδοθι θυμόν ἀμύξεις χωόμενος ὅ τ' ἄριστον ἀχαιῶν οὐδέν ἔτισας. ὥς φάτο πηλεΐδης, ποτί δέ σκῆπτρον βάλε γαίῃ χρυσείοις ἥλοισι πεπαρμένον, ἕζετο δ' αὐτός: ἀτρεΐδης δ' ἑτέρωθεν ἐμήνιε: τοῖσι δέ νέστωρ ἡδυεπής ἀνόρουσε λιγύς πυλίων ἀγορητής, {⸖} τοῦ καί ἀπό γλώσσης μέλιτος γλυκίων ῥέεν αὐδή: τῷ δ' ἤδη δύο μέν γενεαί μερόπων ἀνθρώπων {⸖} ἐφθίαθ', οἵ οἱ πρόσθεν ἅμα τράφεν ἠδ' ἐγένοντο ἐν πύλῳ ἠγαθέῃ, μετά δέ τριτάτοισιν ἄνασσεν: ὅ σφιν ἐύ φρονέων ἀγορήσατο καί μετέειπεν: ὦ πόποι ἦ μέγα πένθος ἀχαιΐδα γαῖαν ἱκάνει: ἦ κεν γηθήσαι πρίαμος πριάμοιό τε παῖδες ἄλλοι τε τρῶες μέγα κεν κεχαροίατο θυμῷ εἰ σφῶϊν τάδε πάντα πυθοίατο μαρναμένοιϊν, οἵ περί μέν βουλήν δαναῶν, περί δ' ἐστέ μάχεσθαι. ἀλλά πίθεσθ': ἄμφω δέ νεωτέρω ἐστόν ἐμεῖο: {⸖} ἤδη γάρ ποτ' ἐγώ καί ἀρείοσιν ἠέ περ ὑμῖν ἀνδράσιν ὡμίλησα, καί οὔ ποτέ μ' οἵ γ' ἀθέριζον. {⸖} οὐ γάρ πω τοίους ἴδον ἀνέρας οὐδέ ἴδωμαι, οἷον πειρίθοόν τε δρύαντά τε ποιμένα λαῶν καινέα τ' ἐξάδιόν τε καί ἀντίθεον πολύφημον θησέα τ' αἰγεΐδην, ἐπιείκελον ἀθανάτοισιν: κάρτιστοι δή κεῖνοι ἐπιχθονίων τράφεν ἀνδρῶν: κάρτιστοι μέν ἔσαν καί καρτίστοις ἐμάχοντο φηρσίν ὀρεσκῴοισι καί ἐκπάγλως ἀπόλεσσαν. καί μέν τοῖσιν ἐγώ μεθομίλεον ἐκ πύλου ἐλθών {⸖} τηλόθεν ἐξ ἀπίης γαίης: καλέσαντο γάρ αὐτοί: {⸖} καί μαχόμην κατ' ἔμ' αὐτόν ἐγώ: κείνοισι δ' ἄν οὔ τις {>} τῶν οἵ νῦν βροτοί εἰσιν ἐπιχθόνιοι μαχέοιτο: καί μέν μευ βουλέων ξύνιεν πείθοντό τε μύθῳ: ἀλλά πίθεσθε καί ὔμμες, ἐπεί πείθεσθαι ἄμεινον: {>} μήτε σύ τόνδ' ἀγαθός περ ἐών ἀποαίρεο κούρην, ἀλλ' ἔα ὥς οἱ πρῶτα δόσαν γέρας υἷες ἀχαιῶν: μήτε σύ πηλείδη 'θελ' ἐριζέμεναι βασιλῆϊ ἀντιβίην, ἐπεί οὔ ποθ' ὁμοίης ἔμμορε τιμῆς σκηπτοῦχος βασιλεύς, ᾧ τε ζεύς κῦδος ἔδωκεν. εἰ δέ σύ καρτερός ἐσσι θεά δέ σε γείνατο μήτηρ, ἀλλ' ὅ γε φέρτερός ἐστιν ἐπεί πλεόνεσσιν ἀνάσσει. ἀτρεΐδη σύ δέ παῦε τεόν μένος: αὐτάρ ἔγωγε λίσσομ' ἀχιλλῆϊ μεθέμεν χόλον, ὅς μέγα πᾶσιν ἕρκος ἀχαιοῖσιν πέλεται πολέμοιο κακοῖο. τόν δ' ἀπαμειβόμενος προσέφη κρείων ἀγαμέμνων: ναί δή ταῦτά γε πάντα γέρον κατά μοῖραν ἔειπες: ἀλλ' ὅδ' ἀνήρ ἐθέλει περί πάντων ἔμμεναι ἄλλων, πάντων μέν κρατέειν ἐθέλει, πάντεσσι δ' ἀνάσσειν, πᾶσι δέ σημαίνειν, ἅ τιν' οὐ πείσεσθαι ὀΐω: εἰ δέ μιν αἰχμητήν ἔθεσαν θεοί αἰέν ἐόντες {>} τοὔνεκά οἱ προθέουσιν ὀνείδεα μυθήσασθαι; τόν δ' ἄρ' ὑποβλήδην ἠμείβετο δῖος ἀχιλλεύς: ἦ γάρ κεν δειλός τε καί οὐτιδανός καλεοίμην εἰ δή σοί πᾶν ἔργον ὑπείξομαι ὅττί κεν εἴπῃς: {>} ἄλλοισιν δή ταῦτ' ἐπιτέλλεο, μή γάρ ἔμοιγε σήμαιν': οὐ γάρ ἔγωγ' ἔτι σοί πείσεσθαι ὀΐω. ἄλλο δέ τοι ἐρέω, σύ δ' ἐνί φρεσί βάλλεο σῇσι: χερσί μέν οὔ τοι ἔγωγε μαχήσομαι εἵνεκα κούρης {⸖} οὔτε σοί οὔτέ τῳ ἄλλῳ, ἐπεί μ' ἀφέλεσθέ γε δόντες: τῶν δ' ἄλλων ἅ μοί ἐστι θοῇ παρά νηΐ μελαίνῃ τῶν οὐκ ἄν τι φέροις ἀνελών ἀέκοντος ἐμεῖο: εἰ δ' ἄγε μήν πείρησαι ἵνα γνώωσι καί οἷδε: αἶψά τοι αἷμα κελαινόν ἐρωήσει περί δουρί. ὥς τώ γ' ἀντιβίοισι μαχεσσαμένω ἐπέεσσιν {⸖} ἀνστήτην, λῦσαν δ' ἀγορήν παρά νηυσίν ἀχαιῶν: πηλεΐδης μέν ἐπί κλισίας καί νῆας ἐΐσας {⸖} ἤϊε σύν τε μενοιτιάδῃ καί οἷς ἑτάροισιν: ἀτρεΐδης δ' ἄρα νῆα θοήν ἅλα δέ προέρυσσεν, ἐν δ' ἐρέτας ἔκρινεν ἐείκοσιν, ἐς δ' ἑκατόμβην {⸖} βῆσε θεῷ, ἀνά δέ χρυσηΐδα καλλιπάρῃον εἷσεν ἄγων: ἐν δ' ἀρχός ἔβη πολύμητις ὀδυσσεύς. οἵ μέν ἔπειτ' ἀναβάντες ἐπέπλεον ὑγρά κέλευθα, λαούς δ' ἀτρεΐδης ἀπολυμαίνεσθαι ἄνωγεν: οἵ δ' ἀπελυμαίνοντο καί εἰς ἅλα λύματα βάλλον, ἕρδον δ' ἀπόλλωνι τεληέσσας ἑκατόμβας ταύρων ἠδ' αἰγῶν παρά θῖν' ἁλός ἀτρυγέτοιο: κνίση δ' οὐρανόν ἷκεν ἑλισσομένη περί καπνῷ. ὥς οἵ μέν τά πένοντο κατά στρατόν: οὐδ' ἀγαμέμνων λῆγ' ἔριδος τήν πρῶτον ἐπηπείλης' ἀχιλῆϊ, {⸖} ἀλλ' ὅ γε ταλθύβιόν τε καί εὐρυβάτην προσέειπε, τώ οἱ ἔσαν κήρυκε καί ὀτρηρώ θεράποντε: ἔρχεσθον κλισίην πηληϊάδεω ἀχιλῆος: χειρός ἑλόντ' ἀγέμεν βρισηΐδα καλλιπάρῃον: εἰ δέ κε μή δώῃσιν ἐγώ δέ κεν αὐτός ἕλωμαι ἐλθών σύν πλεόνεσσι: τό οἱ καί ῥίγιον ἔσται. ὥς εἰπών προΐει, κρατερόν δ' ἐπί μῦθον ἔτελλε: τώ δ' ἀέκοντε βάτην παρά θῖν' ἁλός ἀτρυγέτοιο, μυρμιδόνων δ' ἐπί τε κλισίας καί νῆας ἱκέσθην, τόν δ' εὗρον παρά τε κλισίῃ καί νηΐ μελαίνῃ {⸖} ἥμενον: οὐδ' ἄρα τώ γε ἰδών γήθησεν ἀχιλλεύς. τώ μέν ταρβήσαντε καί αἰδομένω βασιλῆα στήτην, οὐδέ τί μιν προσεφώνεον οὐδ' ἐρέοντο: αὐτάρ ὅ ἔγνω ᾗσιν ἐνί φρεσί φώνησέν τε: χαίρετε κήρυκες διός ἄγγελοι ἠδέ καί ἀνδρῶν, ἆσσον ἴτ': οὔ τί μοι ὔμμες ἐπαίτιοι ἀλλ' ἀγαμέμνων, {⸖} ὅ σφῶϊ προΐει βρισηΐδος εἵνεκα κούρης. ἀλλ' ἄγε διογενές πατρόκλεες ἔξαγε κούρην {>} καί σφωϊν δός ἄγειν: τώ δ' αὐτώ μάρτυροι ἔστων πρός τε θεῶν μακάρων πρός τε θνητῶν ἀνθρώπων {>} καί πρός τοῦ βασιλῆος ἀπηνέος εἴ ποτε δ' αὖτε χρειώ ἐμεῖο γένηται ἀεικέα λοιγόν ἀμῦναι τοῖς ἄλλοις: ἦ γάρ ὅ γ' ὀλοιῇσι φρεσί θύει, οὐδέ τι οἶδε νοῆσαι ἅμα πρόσσω καί ὀπίσσω, ὅππως οἱ παρά νηυσί σόοι μαχέοιντο ἀχαιοί. ὥς φάτο, πάτροκλος δέ φίλῳ ἐπεπείθεθ' ἑταίρῳ, ἐκ δ' ἄγαγε κλισίης βρισηΐδα καλλιπάρῃον, δῶκε δ' ἄγειν: τώ δ' αὖτις ἴτην παρά νῆας ἀχαιῶν: ἥ δ' ἀέκους' ἅμα τοῖσι γυνή κίεν: αὐτάρ ἀχιλλεύς δακρύσας ἑτάρων ἄφαρ ἕζετο νόσφι λιασθείς, θῖν' ἔφ' ἁλός πολιῆς, ὁρόων ἐπ' ἀπείρονα πόντον: {⸖} πολλά δέ μητρί φίλῃ ἠρήσατο χεῖρας ὀρεγνύς: μῆτερ ἐπεί μ' ἔτεκές γε μινυνθάδιόν περ ἐόντα, τιμήν πέρ μοι ὄφελλεν ὀλύμπιος ἐγγυαλίξαι ζεύς ὑψιβρεμέτης: νῦν δ' οὐδέ με τυτθόν ἔτισεν: ἦ γάρ μ' ἀτρεΐδης εὐρύ κρείων ἀγαμέμνων ἠτίμησεν: ἑλών γάρ ἔχει γέρας αὐτός ἀπούρας. ὥς φάτο δάκρυ χέων, τοῦ δ' ἔκλυε πότνια μήτηρ ἡμένη ἐν βένθεσσιν ἁλός παρά πατρί γέροντι: καρπαλίμως δ' ἀνέδυ πολιῆς ἁλός ἠΰτ' ὀμίχλη, καί ῥα πάροιθ' αὐτοῖο καθέζετο δάκρυ χέοντος, χειρί τέ μιν κατέρεξεν ἔπος τ' ἔφατ' ἔκ τ' ὀνόμαζε: τέκνον τί κλαίεις; τί δέ σε φρένας ἵκετο πένθος; ἐξαύδα, μή κεῦθε νόῳ, ἵνα εἴδομεν ἄμφω. {>} τήν δέ βαρύ στενάχων προσέφη πόδας ὠκύς ἀχιλλεύς: {>} οἶσθα: τί ἤ τοι ταῦτα ἰδυίῃ πάντ' ἀγορεύω; {—} ᾠχόμεθ' ἐς θήβην ἱερήν πόλιν ἠετίωνος, {—} τήν δέ διεπράθομέν τε καί ἤγομεν ἐνθάδε πάντα: {—} καί τά μέν εὖ δάσσαντο μετά σφίσιν υἷες ἀχαιῶν, {—} ἐκ δ' ἕλον ἀτρεΐδῃ χρυσηΐδα καλλιπάρῃον. {—} χρύσης δ' αὖθ' ἱερεύς ἑκατηβόλου ἀπόλλωνος {—} ἦλθε θοάς ἐπί νῆας ἀχαιῶν χαλκοχιτώνων {—※} λυσόμενός τε θύγατρα φέρων τ' ἀπερείσι' ἄποινα, {—※} στέμματ' ἔχων ἐν χερσίν ἑκηβόλου ἀπόλλωνος {—※} χρυσέῳ ἀνά σκήπτρῳ, καί λίσσετο πάντας ἀχαιούς, {—※} ἀτρεΐδα δέ μάλιστα δύω κοσμήτορε λαῶν. {—※} ἔνθ' ἄλλοι μέν πάντες ἐπευφήμησαν ἀχαιοί {—※} αἰδεῖσθαί θ' ἱερῆα καί ἀγλαά δέχθαι ἄποινα: {—※} ἀλλ' οὐκ ἀτρεΐδῃ ἀγαμέμνονι ἥνδανε θυμῷ, {—※} ἀλλά κακῶς ἀφίει, κρατερόν δ' ἐπί μῦθον ἔτελλε: {—} χωόμενος δ' ὁ γέρων πάλιν ᾤχετο: τοῖο δ' ἀπόλλων {—} εὐξαμένου ἤκουσεν, ἐπεί μάλα οἱ φίλος ἦεν, {—} ἧκε δ' ἐπ' ἀργείοισι κακόν βέλος: οἵ δέ νυ λαοί {—} θνῇσκον ἐπασσύτεροι, τά δ' ἐπῴχετο κῆλα θεοῖο {—} πάντῃ ἀνά στρατόν εὐρύν ἀχαιῶν: ἄμμι δέ μάντις {—} εὖ εἰδώς ἀγόρευε θεοπροπίας ἑκάτοιο. {—} αὐτίκ' ἐγώ πρῶτος κελόμην θεόν ἱλάσκεσθαι: {—} ἀτρεΐωνα δ' ἔπειτα χόλος λάβεν, αἶψα δ' ἀναστάς {—} ἠπείλησεν μῦθον ὅ δή τετελεσμένος ἐστί: {—} τήν μέν γάρ σύν νηΐ θοῇ ἑλίκωπες ἀχαιοί {—} ἐς χρύσην πέμπουσιν, ἄγουσι δέ δῶρα ἄνακτι: {—} τήν δέ νέον κλισίηθεν ἔβαν κήρυκες ἄγοντες {—} κούρην βρισῆος τήν μοι δόσαν υἷες ἀχαιῶν. {⸖} ἀλλά σύ εἰ δύνασαί γε περίσχεο παιδός ἑῆος: ἐλθοῦς' οὔλυμπον δέ δία λίσαι, εἴ ποτε δή τι ἤ ἔπει ὤνησας κραδίην διός ἠέ καί ἔργῳ. πολλάκι γάρ σεο πατρός ἐνί μεγάροισιν ἄκουσα εὐχομένης ὅτ' ἔφησθα κελαινεφέϊ κρονίωνι οἴη ἐν ἀθανάτοισιν ἀεικέα λοιγόν ἀμῦναι, ὁππότε μιν ξυνδῆσαι ὀλύμπιοι ἤθελον ἄλλοι ἥρη τ' ἠδέ ποσειδάων καί παλλάς ἀθήνη: ἀλλά σύ τόν γ' ἐλθοῦσα θεά ὑπελύσαο δεσμῶν, {>} ὦχ' ἑκατόγχειρον καλέσας' ἐς μακρόν ὄλυμπον, {※} ὅν βριάρεων καλέουσι θεοί, ἄνδρες δέ τε πάντες {※} αἰγαίων', ὅ γάρ αὖτε βίην οὗ πατρός ἀμείνων: {※} ὅς ῥα παρά κρονίωνι καθέζετο κύδεϊ γαίων: τόν καί ὑπέδεισαν μάκαρες θεοί οὐδ' ἔτ' ἔδησαν. τῶν νῦν μιν μνήσασα παρέζεο καί λαβέ γούνων αἴ κέν πως ἐθέλῃσιν ἐπί τρώεσσιν ἀρῆξαι, τούς δέ κατά πρύμνας τε καί ἀμφ' ἅλα ἔλσαι ἀχαιούς κτεινομένους, ἵνα πάντες ἐπαύρωνται βασιλῆος, γνῷ δέ καί ἀτρεΐδης εὐρύ κρείων ἀγαμέμνων {>} ἥν ἄτην ὅ τ' ἄριστον ἀχαιῶν οὐδέν ἔτισεν. τόν δ' ἠμείβετ' ἔπειτα θέτις κατά δάκρυ χέουσα: ὤ μοι τέκνον ἐμόν, τί νύ ς' ἔτρεφον αἰνά τεκοῦσα; αἴθ' ὄφελες παρά νηυσίν ἀδάκρυτος καί ἀπήμων ἧσθαι, ἐπεί νύ τοι αἶσα μίνυνθά περ οὔ τι μάλα δήν: νῦν δ' ἅμα τ' ὠκύμορος καί ὀϊζυρός περί πάντων ἔπλεο: τώ σε κακῇ αἴσῃ τέκον ἐν μεγάροισι. τοῦτο δέ τοι ἐρέουσα ἔπος διί τερπικεραύνῳ εἶμ' αὐτή πρός ὄλυμπον ἀγάννιφον αἴ κε πίθηται. ἀλλά σύ μέν νῦν νηυσί παρήμενος ὠκυπόροισι μήνι' ἀχαιοῖσιν, πολέμου δ' ἀποπαύεο πάμπαν: ζεύς γάρ ἐς ὠκεανόν μετ' ἀμύμονας αἰθιοπῆας {—} χθιζός ἔβη κατά δαῖτα, θεοί δ' ἅμα πάντες ἕποντο: {>} δωδεκάτῃ δέ τοι αὖτις ἐλεύσεται οὔλυμπον δέ, καί τότ' ἔπειτά τοι εἶμι διός ποτί χαλκοβατές δῶ, καί μιν γουνάσομαι καί μιν πείσεσθαι ὀΐω. ὥς ἄρα φωνήσας' ἀπεβήσετο, τόν δέ λίπ' αὐτοῦ {>} χωόμενον κατά θυμόν ἐϋζώνοιο γυναικός τήν ῥα βίῃ ἀέκοντος ἀπηύρων: αὐτάρ ὀδυσσεύς ἐς χρύσην ἵκανεν ἄγων ἱερήν ἑκατόμβην. οἵ δ' ὅτε δή λιμένος πολυβενθέος ἐντός ἵκοντο ἱστία μέν στείλαντο, θέσαν δ' ἐν νηΐ μελαίνῃ, ἱστόν δ' ἱστοδόκῃ πέλασαν προτόνοισιν ὑφέντες καρπαλίμως, τήν δ' εἰς ὅρμον προέρεσσαν ἐρετμοῖς. ἐκ δ' εὐνάς ἔβαλον, κατά δέ πρυμνήσι' ἔδησαν: ἐκ δέ καί αὐτοί βαῖνον ἐπί ῥηγμῖνι θαλάσσης, ἐκ δ' ἑκατόμβην βῆσαν ἑκηβόλῳ ἀπόλλωνι: ἐκ δέ χρυσηΐς νηός βῆ ποντοπόροιο. τήν μέν ἔπειτ' ἐπί βωμόν ἄγων πολύμητις ὀδυσσεύς πατρί φίλῳ ἐν χερσί τίθει καί μιν προσέειπεν: ὦ χρύση, πρό μ' ἔπεμψεν ἄναξ ἀνδρῶν ἀγαμέμνων {>} παῖδά τε σοί ἀγέμεν, φοίβῳ θ' ἱερήν ἑκατόμβην {—} ῥέξαι ὑπέρ δαναῶν ὄφρ' ἱλασόμεσθα ἄνακτα, ὅς νῦν ἀργείοισι πολύστονα κήδε' ἐφῆκεν. ὥς εἰπών ἐν χερσί τίθει, ὅ δέ δέξατο χαίρων παῖδα φίλην: τοί δ' ὦκα θεῷ ἱερήν ἑκατόμβην ἑξείης ἔστησαν ἐΰδμητον περί βωμόν, χερνίψαντο δ' ἔπειτα καί οὐλοχύτας ἀνέλοντο. τοῖσιν δέ χρύσης μεγάλ' εὔχετο χεῖρας ἀνασχών: κλῦθί μευ ἀργυρότοξ', ὅς χρύσην ἀμφιβέβηκας κίλλάν τε ζαθέην τενέδοιό τε ἶφι ἀνάσσεις: ἦ μέν δή ποτ' ἐμεῦ πάρος ἔκλυες εὐξαμένοιο, {>} τίμησας μέν ἐμέ, μέγα δ' ἴψαο λαόν ἀχαιῶν: ἠδ' ἔτι καί νῦν μοι τόδ' ἐπικρήηνον ἐέλδωρ: ἤδη νῦν δαναοῖσιν ἀεικέα λοιγόν ἄμυνον. ὥς ἔφατ' εὐχόμενος, τοῦ δ' ἔκλυε φοῖβος ἀπόλλων. αὐτάρ ἐπεί ῥ' εὔξαντο καί οὐλοχύτας προβάλοντο, {>} αὐέρυσαν μέν πρῶτα καί ἔσφαξαν καί ἔδειραν, μηρούς τ' ἐξέταμον κατά τε κνίσῃ ἐκάλυψαν {>} δίπτυχα ποιήσαντες, ἐπ' αὐτῶν δ' ὠμοθέτησαν: καῖε δ' ἐπί σχίζῃς ὁ γέρων, ἐπί δ' αἴθοπα οἶνον λεῖβε: νέοι δέ παρ' αὐτόν ἔχον πεμπώβολα χερσίν. αὐτάρ ἐπεί κατά μῆρε κάη καί σπλάγχνα πάσαντο, μίστυλλόν τ' ἄρα τἆλλα καί ἀμφ' ὀβελοῖσιν ἔπειραν, ὤπτησάν τε περιφραδέως, ἐρύσαντό τε πάντα. {>} αὐτάρ ἐπεί παύσαντο πόνου τετύκοντό τε δαῖτα δαίνυντ', οὐδέ τι θυμός ἐδεύετο δαιτός ἐΐσης. αὐτάρ ἐπεί πόσιος καί ἐδητύος ἐξ ἔρον ἕντο, κοῦροι μέν κρητῆρας ἐπεστέψαντο ποτοῖο, νώμησαν δ' ἄρα πᾶσιν ἐπαρξάμενοι δεπάεσσιν: {>} οἵ δέ πανημέριοι μολπῇ θεόν ἱλάσκοντο {>} καλόν ἀείδοντες παιήονα κοῦροι ἀχαιῶν {—} μέλποντες ἑκάεργον: ὅ δέ φρένα τέρπετ' ἀκούων. ἦμος δ' ἠέλιος κατέδυ καί ἐπί κνέφας ἦλθε, δή τότε κοιμήσαντο παρά πρυμνήσια νηός: {>} ἦμος δ' ἠριγένεια φάνη ῥοδοδάκτυλος ἠώς, καί τότ' ἔπειτ' ἀνάγοντο μετά στρατόν εὐρύν ἀχαιῶν: τοῖσιν δ' ἴκμενον οὖρον ἵει ἑκάεργος ἀπόλλων: οἵ δ' ἱστόν στήσαντ' ἀνά θ' ἱστία λευκά πέτασσαν, ἐν δ' ἄνεμος πρῆσεν μέσον ἱστίον, ἀμφί δέ κῦμα στείρῃ πορφύρεον μεγάλ' ἴαχε νηός ἰούσης: ἥ δ' ἔθεεν κατά κῦμα διαπρήσσουσα κέλευθον. αὐτάρ ἐπεί ῥ' ἵκοντο κατά στρατόν εὐρύν ἀχαιῶν, νῆα μέν οἵ γε μέλαιναν ἐπ' ἠπείροιο ἔρυσσαν ὑψοῦ ἐπί ψαμάθοις, ὑπό δ' ἕρματα μακρά τάνυσσαν: αὐτοί δ' ἐσκίδναντο κατά κλισίας τε νέας τε. αὐτάρ ὅ μήνιε νηυσί παρήμενος ὠκυπόροισι διογενής πηλῆος υἱός πόδας ὠκύς ἀχιλλεύς: οὔτέ ποτ' εἰς ἀγορήν πωλέσκετο κυδιάνειραν οὔτέ ποτ' ἐς πόλεμον, ἀλλά φθινύθεσκε φίλον κῆρ αὖθι μένων, ποθέεσκε δ' ἀϋτήν τε πτόλεμόν τε. {>} ἀλλ' ὅτε δή ῥ' ἐκ τοῖο δυωδεκάτη γένετ' ἠώς, καί τότε δή πρός ὄλυμπον ἴσαν θεοί αἰέν ἐόντες πάντες ἅμα, ζεύς δ' ἦρχε: θέτις δ' οὐ λήθετ' ἐφετμέων παιδός ἑοῦ, ἀλλ' ἥ γ' ἀνεδύσετο κῦμα θαλάσσης. {>} ἠερίη δ' ἀνέβη μέγαν οὐρανόν οὔλυμπόν τε. εὗρεν δ' εὐρύοπα κρονίδην ἄτερ ἥμενον ἄλλων ἀκροτάτῃ κορυφῇ πολυδειράδος οὐλύμποιο: καί ῥα πάροιθ' αὐτοῖο καθέζετο, καί λάβε γούνων σκαιῇ, δεξιτερῇ δ' ἄρ' ὑπ' ἀνθερεῶνος ἑλοῦσα λισσομένη προσέειπε δία κρονίωνα ἄνακτα: ζεῦ πάτερ εἴ ποτε δή σε μετ' ἀθανάτοισιν ὄνησα ἤ ἔπει ἤ ἔργῳ, τόδε μοι κρήηνον ἐέλδωρ: τίμησόν μοι υἱόν ὅς ὠκυμορώτατος ἄλλων ἔπλετ': ἀτάρ μιν νῦν γε ἄναξ ἀνδρῶν ἀγαμέμνων ἠτίμησεν: ἑλών γάρ ἔχει γέρας αὐτός ἀπούρας. ἀλλά σύ πέρ μιν τῖσον ὀλύμπιε μητίετα ζεῦ: τόφρα δ' ἐπί τρώεσσι τίθει κράτος ὄφρ' ἄν ἀχαιοί υἱόν ἐμόν τίσωσιν ὀφέλλωσίν τέ ἑ τιμῇ. ὥς φάτο: τήν δ' οὔ τι προσέφη νεφεληγερέτα ζεύς, ἀλλ' ἀκέων δήν ἧστο: θέτις δ' ὡς ἥψατο γούνων ὥς ἔχετ' ἐμπεφυυῖα, καί εἴρετο δεύτερον αὖτις: νημερτές μέν δή μοι ὑπόσχεο καί κατάνευσον ἤ ἀπόειπ', ἐπεί οὔ τοι ἔπι δέος, ὄφρ' ἐΰ εἰδέω ὅσσον ἐγώ μετά πᾶσιν ἀτιμοτάτη θεός εἰμι. τήν δέ μέγ' ὀχθήσας προσέφη νεφεληγερέτα ζεύς: ἦ δή λοίγια ἔργ' ὅ τέ μ' ἐχθοδοπῆσαι ἐφήσεις ἥρῃ ὅτ' ἄν μ' ἐρέθῃσιν ὀνειδείοις ἐπέεσσιν: ἥ δέ καί αὔτως μ' αἰεί ἐν ἀθανάτοισι θεοῖσι νεικεῖ, καί τέ μέ φησι μάχῃ τρώεσσιν ἀρήγειν. ἀλλά σύ μέν νῦν αὖτις ἀπόστιχε μή τι νοήσῃ ἥρη: ἐμοί δέ κε ταῦτα μελήσεται ὄφρα τελέσσω: εἰ δ' ἄγε τοι κεφαλῇ κατανεύσομαι ὄφρα πεποίθῃς: τοῦτο γάρ ἐξ ἐμέθεν γε μετ' ἀθανάτοισι μέγιστον {>} τέκμωρ: οὐ γάρ ἐμόν παλινάγρετον οὐδ' ἀπατηλόν οὐδ' ἀτελεύτητον ὅ τί κεν κεφαλῇ κατανεύσω. ἦ καί κυανέῃσιν ἐπ' ὀφρύσι νεῦσε κρονίων: ἀμβρόσιαι δ' ἄρα χαῖται ἐπερρώσαντο ἄνακτος {⸖} κρατός ἀπ' ἀθανάτοιο: μέγαν δ' ἐλέλιξεν ὄλυμπον. τώ γ' ὥς βουλεύσαντε διέτμαγεν: ἥ μέν ἔπειτα εἰς ἅλα ἆλτο βαθεῖαν ἀπ' αἰγλήεντος ὀλύμπου, ζεύς δέ ἑόν πρός δῶμα: θεοί δ' ἅμα πάντες ἀνέσταν ἐξ ἑδέων σφοῦ πατρός ἐναντίον: οὐδέ τις ἔτλη μεῖναι ἐπερχόμενον, ἀλλ' ἀντίοι ἔσταν ἅπαντες. ὥς ὅ μέν ἔνθα καθέζετ' ἐπί θρόνου: οὐδέ μιν ἥρη ἠγνοίησεν ἰδοῦς' ὅτι οἱ συμφράσσατο βουλάς ἀργυρόπεζα θέτις θυγάτηρ ἁλίοιο γέροντος. αὐτίκα κερτομίοισι δία κρονίωνα προσηύδα: τίς δ' αὖ τοι δολομῆτα θεῶν συμφράσσατο βουλάς; αἰεί τοι φίλον ἐστίν ἐμεῦ ἀπό νόσφιν ἐόντα κρυπτάδια φρονέοντα δικαζέμεν: οὐδέ τί πώ μοι πρόφρων τέτληκας εἰπεῖν ἔπος ὅττι νοήσῃς. τήν δ' ἠμείβετ' ἔπειτα πατήρ ἀνδρῶν τε θεῶν τε: ἥρη μή δή πάντας ἐμούς ἐπιέλπεο μύθους εἰδήσειν: χαλεποί τοι ἔσοντ' ἀλόχῳ περ ἐούσῃ: ἀλλ' ὅν μέν κ' ἐπιεικές ἀκουέμεν οὔ τις ἔπειτα οὔτε θεῶν πρότερος τόν εἴσεται οὔτ' ἀνθρώπων: ὅν δέ κ' ἐγών ἀπάνευθε θεῶν ἐθέλωμι νοῆσαι μή τι σύ ταῦτα ἕκαστα διείρεο μηδέ μετάλλα. τόν δ' ἠμείβετ' ἔπειτα βοῶπις πότνια ἥρη: αἰνότατε κρονίδη ποῖον τόν μῦθον ἔειπες; καί λίην σε πάρος γ' οὔτ' εἴρομαι οὔτε μεταλλῶ, ἀλλά μάλ' εὔκηλος τά φράζεαι ἅσς' ἐθέλῃσθα. νῦν δ' αἰνῶς δείδοικα κατά φρένα μή σε παρείπῃ ἀργυρόπεζα θέτις θυγάτηρ ἁλίοιο γέροντος: ἠερίη γάρ σοί γε παρέζετο καί λάβε γούνων: τῇ ς' ὀΐω κατανεῦσαι ἐτήτυμον ὡς ἀχιλῆα τιμήσῃς, ὀλέσῃς δέ πολέας ἐπί νηυσίν ἀχαιῶν. τήν δ' ἀπαμειβόμενος προσέφη νεφεληγερέτα ζεύς: δαιμονίη αἰεί μέν ὀΐεαι οὐδέ σε λήθω: πρῆξαι δ' ἔμπης οὔ τι δυνήσεαι, ἀλλ' ἀπό θυμοῦ μᾶλλον ἐμοί ἔσεαι: τό δέ τοι καί ῥίγιον ἔσται. {⸖} εἰ δ' οὕτω τοῦτ' ἐστίν ἐμοί μέλλει φίλον εἶναι: ἀλλ' ἀκέουσα κάθησο, ἐμῷ δ' ἐπιπείθεο μύθῳ, μή νύ τοι οὐ χραίσμωσιν ὅσοι θεοί εἰς' ἐν ὀλύμπῳ {⸖} ἆσσον ἰόνθ', ὅτε κέν τοι ἀάπτους χεῖρας ἐφείω. ὥς ἔφατ' ἔδεισεν δέ βοῶπις πότνια ἥρη, καί ῥ' ἀκέουσα καθῆστο ἐπιγνάμψασα φίλον κῆρ: ὄχθησαν δ' ἀνά δῶμα διός θεοί οὐρανίωνες: τοῖσιν δ' ἥφαιστος κλυτοτέχνης ἦρχ' ἀγορεύειν {⸖} μητρί φίλῃ ἐπίηρα φέρων λευκωλένῳ ἥρῃ: ἦ δή λοίγια ἔργα τάδ' ἔσσεται οὐδ' ἔτ' ἀνεκτά, εἰ δή σφώ ἕνεκα θνητῶν ἐριδαίνετον ὧδε, ἐν δέ θεοῖσι κολῳόν ἐλαύνετον: οὐδέ τι δαιτός ἐσθλῆς ἔσσεται ἦδος, ἐπεί τά χερείονα νικᾷ. μητρί δ' ἐγώ παράφημι καί αὐτῇ περ νοεούσῃ {>} πατρί φίλῳ ἐπίηρα φέρειν διί, ὄφρα μή αὖτε νεικείῃσι πατήρ, σύν δ' ἡμῖν δαῖτα ταράξῃ. εἴ περ γάρ κ' ἐθέλῃσιν ὀλύμπιος ἀστεροπητής ἐξ ἑδέων στυφελίξαι: ὅ γάρ πολύ φέρτατός ἐστιν. ἀλλά σύ τόν ἐπέεσσι καθάπτεσθαι μαλακοῖσιν: αὐτίκ' ἔπειθ' ἵλαος ὀλύμπιος ἔσσεται ἡμῖν. ὥς ἄρ' ἔφη καί ἀναΐξας δέπας ἀμφικύπελλον μητρί φίλῃ ἐν χειρί τίθει καί μιν προσέειπε: τέτλαθι μῆτερ ἐμή, καί ἀνάσχεο κηδομένη περ, μή σε φίλην περ ἐοῦσαν ἐν ὀφθαλμοῖσιν ἴδωμαι θεινομένην, τότε δ' οὔ τι δυνήσομαι ἀχνύμενός περ χραισμεῖν: ἀργαλέος γάρ ὀλύμπιος ἀντιφέρεσθαι: ἤδη γάρ με καί ἄλλοτ' ἀλεξέμεναι μεμαῶτα ῥῖψε ποδός τετάγων ἀπό βηλοῦ θεσπεσίοιο, πᾶν δ' ἦμαρ φερόμην, ἅμα δ' ἠελίῳ καταδύντι κάππεσον ἐν λήμνῳ, ὀλίγος δ' ἔτι θυμός ἐνῆεν: ἔνθά με σίντιες ἄνδρες ἄφαρ κομίσαντο πεσόντα. ὥς φάτο, μείδησεν δέ θεά λευκώλενος ἥρη, μειδήσασα δέ παιδός ἐδέξατο χειρί κύπελλον: αὐτάρ ὅ τοῖς ἄλλοισι θεοῖς ἐνδέξια πᾶσιν οἰνοχόει γλυκύ νέκταρ ἀπό κρητῆρος ἀφύσσων: ἄσβεστος δ' ἄρ' ἐνῶρτο γέλως μακάρεσσι θεοῖσιν ὡς ἴδον ἥφαιστον διά δώματα ποιπνύοντα. ὥς τότε μέν πρόπαν ἦμαρ ἐς ἠέλιον καταδύντα δαίνυντ', οὐδέ τι θυμός ἐδεύετο δαιτός ἐΐσης, οὐ μέν φόρμιγγος περικαλλέος ἥν ἔχ' ἀπόλλων, μουσάων θ' αἵ ἄειδον ἀμειβόμεναι ὀπί καλῇ. αὐτάρ ἐπεί κατέδυ λαμπρόν φάος ἠελίοιο, οἵ μέν κακκείοντες ἔβαν οἶκον δέ ἕκαστος, ἧχι ἑκάστῳ δῶμα περικλυτός ἀμφιγυήεις ἥφαιστος ποίησεν ἰδυίῃσι πραπίδεσσι: ζεύς δέ πρός ὅν λέχος ἤϊ' ὀλύμπιος ἀστεροπητής, ἔνθα πάρος κοιμᾶθ' ὅτε μιν γλυκύς ὕπνος ἱκάνοι: ἔνθα καθεῦδ' ἀναβάς, παρά δέ χρυσόθρονος ἥρη. {ιλιαδοσ β} ἄλλοι μέν ῥα θεοί τε καί ἀνέρες ἱπποκορυσταί {>} εὗδον παννύχιοι, δία δ' οὐκ ἔχε νήδυμος ὕπνος, ἀλλ' ὅ γε μερμήριζε κατά φρένα ὡς ἀχιλῆα τιμήσῃ, ὀλέσῃ δέ πολέας ἐπί νηυσίν ἀχαιῶν. ἧδε δέ οἱ κατά θυμόν ἀρίστη φαίνετο βουλή, {>} πέμψαι ἐπ' ἀτρεΐδῃ ἀγαμέμνονι οὖλον ὄνειρον: καί μιν φωνήσας ἔπεα πτερόεντα προσηύδα: {>} βάσκ' ἴθι οὖλε ὄνειρε θοάς ἐπί νῆας ἀχαιῶν: ἐλθών ἐς κλισίην ἀγαμέμνονος ἀτρεΐδαο {>} πάντα μάλ' ἀτρεκέως ἀγορευέμεν ὡς ἐπιτέλλω: θωρῆξαί ἑ κέλευε κάρη κομόωντας ἀχαιούς πανσυδίῃ: νῦν γάρ κεν ἕλοι πόλιν εὐρυάγυιαν τρώων: οὐ γάρ ἔτ' ἀμφίς ὀλύμπια δώματ' ἔχοντες ἀθάνατοι φράζονται: ἐπέγναμψεν γάρ ἅπαντας ἥρη λισσομένη, τρώεσσι δέ κήδε' ἐφῆπται. ὥς φάτο, βῆ δ' ἄρ' ὄνειρος ἐπεί τόν μῦθον ἄκουσε: καρπαλίμως δ' ἵκανε θοάς ἐπί νῆας ἀχαιῶν, βῆ δ' ἄρ' ἐπ' ἀτρεΐδην ἀγαμέμνονα: τόν δέ κίχανεν εὕδοντ' ἐν κλισίῃ, περί δ' ἀμβρόσιος κέχυθ' ὕπνος. στῆ δ' ἄρ' ὑπέρ κεφαλῆς νηληΐῳ υἷι ἐοικώς νέστορι, τόν ῥα μάλιστα γερόντων τῖ' ἀγαμέμνων: τῷ μιν ἐεισάμενος προσεφώνεε θεῖος ὄνειρος: εὕδεις ἀτρέος υἱέ δαΐφρονος ἱπποδάμοιο: οὐ χρή παννύχιον εὕδειν βουληφόρον ἄνδρα ᾧ λαοί τ' ἐπιτετράφαται καί τόσσα μέμηλε: νῦν δ' ἐμέθεν ξύνες ὦκα: διός δέ τοι ἄγγελός εἰμι, {※—} ὅς σεῦ ἄνευθεν ἐών μέγα κήδεται ἠδ' ἐλεαίρει. θωρῆξαί σε κέλευσε κάρη κομόωντας ἀχαιούς πανσυδίῃ: νῦν γάρ κεν ἕλοις πόλιν εὐρυάγυιαν τρώων: οὐ γάρ ἔτ' ἀμφίς ὀλύμπια δώματ' ἔχοντες ἀθάνατοι φράζονται: ἐπέγναμψεν γάρ ἅπαντας ἥρη λισσομένη, τρώεσσι δέ κήδε' ἐφῆπται ἐκ διός: ἀλλά σύ σῇσιν ἔχε φρεσί, μηδέ σε λήθη αἱρείτω εὖτ' ἄν σε μελίφρων ὕπνος ἀνήῃ. ὥς ἄρα φωνήσας ἀπεβήσετο, τόν δέ λίπ' αὐτοῦ {>} τά φρονέοντ' ἀνά θυμόν ἅ ῥ' οὐ τελέεσθαι ἔμελλον: φῆ γάρ ὅ γ' αἱρήσειν πριάμου πόλιν ἤματι κείνῳ νήπιος, οὐδέ τά ᾔδη ἅ ῥα ζεύς μήδετο ἔργα: θήσειν γάρ ἔτ' ἔμελλεν ἐπ' ἄλγεά τε στοναχάς τε τρωσί τε καί δαναοῖσι διά κρατεράς ὑσμίνας. {>} ἔγρετο δ' ἐξ ὕπνου, θείη δέ μιν ἀμφέχυτ' ὀμφή: ἕζετο δ' ὀρθωθείς, μαλακόν δ' ἔνδυνε χιτῶνα καλόν νηγάτεον, περί δέ μέγα βάλλετο φᾶρος: ποσσί δ' ὑπό λιπαροῖσιν ἐδήσατο καλά πέδιλα, {>} ἀμφί δ' ἄρ' ὤμοισιν βάλετο ξίφος ἀργυρόηλον: εἵλετο δέ σκῆπτρον πατρώϊον ἄφθιτον αἰεί σύν τῷ ἔβη κατά νῆας ἀχαιῶν χαλκοχιτώνων: ἠώς μέν ῥα θεά προσεβήσετο μακρόν ὄλυμπον {>} ζηνί φόως ἐρέουσα καί ἄλλοις ἀθανάτοισιν: αὐτάρ ὅ κηρύκεσσι λιγυφθόγγοισι κέλευσε κηρύσσειν ἀγορήν δέ κάρη κομόωντας ἀχαιούς: οἵ μέν ἐκήρυσσον, τοί δ' ἠγείροντο μάλ' ὦκα: βουλήν δέ πρῶτον μεγαθύμων ἷζε γερόντων νεστορέῃ παρά νηΐ πυλοιγενέος βασιλῆος: {>} τούς ὅ γε συγκαλέσας πυκινήν ἀρτύνετο βουλήν: {※} κλῦτε φίλοι: θεῖός μοι ἐνύπνιον ἦλθεν ὄνειρος ἀμβροσίην διά νύκτα: μάλιστα δέ νέστορι δίῳ εἶδός τε μέγεθός τε φυήν τ' ἄγχιστα ἐῴκει: στῆ δ' ἄρ' ὑπέρ κεφαλῆς καί με πρός μῦθον ἔειπεν: εὕδεις ἀτρέος υἱέ δαΐφρονος ἱπποδάμοιο: οὐ χρή παννύχιον εὕδειν βουληφόρον ἄνδρα, ᾧ λαοί τ' ἐπιτετράφαται καί τόσσα μέμηλε: νῦν δ' ἐμέθεν ξύνες ὦκα: διός δέ τοι ἄγγελός εἰμι, {※—} ὅς σεῦ ἄνευθεν ἐών μέγα κήδεται ἠδ' ἐλεαίρει: θωρῆξαί σε κέλευσε κάρη κομόωντας ἀχαιούς πανσυδίῃ: νῦν γάρ κεν ἕλοις πόλιν εὐρυάγυιαν τρώων: οὐ γάρ ἔτ' ἀμφίς ὀλύμπια δώματ' ἔχοντες ἀθάνατοι φράζονται: ἐπέγναμψεν γάρ ἅπαντας ἥρη λισσομένη, τρώεσσι δέ κήδε' ἐφῆπται {>} ἐκ διός: ἀλλά σύ σῇσιν ἔχε φρεσίν: ὥς ὅ μέν εἰπών ᾤχετ' ἀποπτάμενος, ἐμέ δέ γλυκύς ὕπνος ἀνῆκεν. ἀλλ' ἄγετ' αἴ κέν πως θωρήξομεν υἷας ἀχαιῶν: πρῶτα δ' ἐγών ἔπεσιν πειρήσομαι, ἥ θέμις ἐστί, καί φεύγειν σύν νηυσί πολυκλήϊσι κελεύσω: ὑμεῖς δ' ἄλλοθεν ἄλλος ἐρητύειν ἐπέεσσιν. {—} ἤτοι ὅ γ' ὥς εἰπών κατ' ἄρ' ἕζετο, τοῖσι δ' ἀνέστη {—} νέστωρ, ὅς ῥα πύλοιο ἄναξ ἦν ἠμαθόεντος, {—} ὅ σφιν ἐύ φρονέων ἀγορήσατο καί μετέειπεν: {—} ὦ φίλοι ἀργείων ἡγήτορες ἠδέ μέδοντες {—} εἰ μέν τις τόν ὄνειρον ἀχαιῶν ἄλλος ἔνισπε {—} ψεῦδός κεν φαῖμεν καί νοσφιζοίμεθα μᾶλλον: {—} νῦν δ' ἴδεν ὅς μέγ' ἄριστος ἀχαιῶν εὔχεται εἶναι: ἀλλ' ἄγετ' αἴ κέν πως θωρήξομεν υἷας ἀχαιῶν. ὥς ἄρα φωνήσας βουλῆς ἐξῆρχε νέεσθαι, οἵ δ' ἐπανέστησαν πείθοντό τε ποιμένι λαῶν σκηπτοῦχοι βασιλῆες: ἐπεσσεύοντο δέ λαοί. {※} ἠΰτε ἔθνεα εἶσι μελισσάων ἁδινάων πέτρης ἐκ γλαφυρῆς αἰεί νέον ἐρχομενάων, {⸖} βοτρυδόν δέ πέτονται ἐπ' ἄνθεσιν εἰαρινοῖσιν: αἵ μέν τ' ἔνθα ἅλις πεποτήαται, αἵ δέ τε ἔνθα: ὥς τῶν ἔθνεα πολλά νεῶν ἄπο καί κλισιάων ἠϊόνος προπάροιθε βαθείης ἐστιχόωντο {⸖} ἰλαδόν εἰς ἀγορήν: μετά δέ σφισιν ὄσσα δεδήει ὀτρύνους' ἰέναι διός ἄγγελος: οἵ δ' ἀγέροντο. τετρήχει δ' ἀγορή, ὑπό δέ στεναχίζετο γαῖα λαῶν ἱζόντων, ὅμαδος δ' ἦν: ἐννέα δέ σφεας κήρυκες βοόωντες ἐρήτυον, εἴ ποτ' ἀϋτῆς σχοίατ', ἀκούσειαν δέ διοτρεφέων βασιλήων. σπουδῇ δ' ἕζετο λαός, ἐρήτυθεν δέ καθ' ἕδρας παυσάμενοι κλαγγῆς: ἀνά δέ κρείων ἀγαμέμνων ἔστη σκῆπτρον ἔχων τό μέν ἥφαιστος κάμε τεύχων. ἥφαιστος μέν δῶκε διί κρονίωνι ἄνακτι, αὐτάρ ἄρα ζεύς δῶκε διακτόρῳ ἀργεϊφόντῃ: ἑρμείας δέ ἄναξ δῶκεν πέλοπι πληξίππῳ, αὐτάρ ὅ αὖτε πέλοψ δῶκ' ἀτρέϊ ποιμένι λαῶν, {>} ἀτρεύς δέ θνῄσκων ἔλιπεν πολύαρνι θυέστῃ, {>} αὐτάρ ὅ αὖτε θυέστ' ἀγαμέμνονι λεῖπε φορῆναι, {>} πολλῇσιν νήσοισι καί ἄργεϊ παντί ἀνάσσειν. {>} τῷ ὅ γ' ἐρεισάμενος ἔπε' ἀργείοισι μετηύδα: {⸖} ὦ φίλοι ἥρωες δαναοί θεράποντες ἄρηος {⸖} ζεύς με μέγα κρονίδης ἄτῃ ἐνέδησε βαρείῃ σχέτλιος, ὅς πρίν μέν μοι ὑπέσχετο καί κατένευσεν ἴλιον ἐκπέρσαντ' εὐτείχεον ἀπονέεσθαι, νῦν δέ κακήν ἀπάτην βουλεύσατο, καί με κελεύει {⸖} δυσκλέα ἄργος ἱκέσθαι, ἐπεί πολύν ὤλεσα λαόν. {※⸖} οὕτω που διί μέλλει ὑπερμενέϊ φίλον εἶναι, ὅς δή πολλάων πολίων κατέλυσε κάρηνα ἠδ' ἔτι καί λύσει: τοῦ γάρ κράτος ἐστί μέγιστον. {⸖} αἰσχρόν γάρ τόδε γ' ἐστί καί ἐσσομένοισι πυθέσθαι μάψ οὕτω τοιόνδε τοσόνδε τε λαόν ἀχαιῶν ἄπρηκτον πόλεμον πολεμίζειν ἠδέ μάχεσθαι {⸖} ἀνδράσι παυροτέροισι, τέλος δ' οὔ πώ τι πέφανται: εἴ περ γάρ κ' ἐθέλοιμεν ἀχαιοί τε τρῶές τε {—} ὅρκια πιστά ταμόντες ἀριθμηθήμεναι ἄμφω, {>} τρῶας μέν λέξασθαι ἐφέστιοι ὅσσοι ἔασιν, ἡμεῖς δ' ἐς δεκάδας διακοσμηθεῖμεν ἀχαιοί, τρώων δ' ἄνδρα ἕκαστοι ἑλοίμεθα οἰνοχοεύειν, πολλαί κεν δεκάδες δευοίατο οἰνοχόοιο. τόσσον ἐγώ φημι πλέας ἔμμεναι υἷας ἀχαιῶν {—} τρώων, οἵ ναίουσι κατά πτόλιν: ἀλλ' ἐπίκουροι {—} πολλέων ἐκ πολίων ἐγχέσπαλοι ἄνδρες ἔασιν, {—} οἵ με μέγα πλάζουσι καί οὐκ εἰῶς' ἐθέλοντα {—} ἰλίου ἐκπέρσαι εὖ ναιόμενον πτολίεθρον. ἐννέα δή βεβάασι διός μεγάλου ἐνιαυτοί, καί δή δοῦρα σέσηπε νεῶν καί σπάρτα λέλυνται: αἵ δέ που ἡμέτεραί τ' ἄλοχοι καί νήπια τέκνα εἵατ' ἐνί μεγάροις ποτιδέγμεναι: ἄμμι δέ ἔργον αὔτως ἀκράαντον οὗ εἵνεκα δεῦρ' ἱκόμεσθα. ἀλλ' ἄγεθ' ὡς ἄν ἐγώ εἴπω πειθώμεθα πάντες: φεύγωμεν σύν νηυσί φίλην ἐς πατρίδα γαῖαν: οὐ γάρ ἔτι τροίην αἱρήσομεν εὐρυάγυιαν. ὥς φάτο, τοῖσι δέ θυμόν ἐνί στήθεσσιν ὄρινε {—} πᾶσι μετά πληθύν ὅσοι οὐ βουλῆς ἐπάκουσαν: {⸖} κινήθη δ' ἀγορή φή κύματα μακρά θαλάσσης πόντου ἰκαρίοιο, τά μέν τ' εὖρός τε νότος τε ὤρορ' ἐπαΐξας πατρός διός ἐκ νεφελάων. ὡς δ' ὅτε κινήσῃ ζέφυρος βαθύ λήϊον ἐλθών {>} λάβρος ἐπαιγίζων, ἐπί τ' ἠμύει ἀσταχύεσσιν, ὥς τῶν πᾶς' ἀγορή κινήθη: τοί δ' ἀλαλητῷ νῆας ἔπ' ἐσσεύοντο, ποδῶν δ' ὑπένερθε κονίη ἵστατ' ἀειρομένη: τοί δ' ἀλλήλοισι κέλευον ἅπτεσθαι νηῶν ἠδ' ἑλκέμεν εἰς ἅλα δῖαν, οὐρούς τ' ἐξεκάθαιρον: ἀϋτή δ' οὐρανόν ἷκεν οἴκαδε ἱεμένων: ὑπό δ' ᾕρεον ἕρματα νηῶν. ἔνθά κεν ἀργείοισιν ὑπέρμορα νόστος ἐτύχθη εἰ μή ἀθηναίην ἥρη πρός μῦθον ἔειπεν: ὤ πόποι αἰγιόχοιο διός τέκος ἀτρυτώνη, οὕτω δή οἶκον δέ φίλην ἐς πατρίδα γαῖαν ἀργεῖοι φεύξονται ἐπ' εὐρέα νῶτα θαλάσσης, {※—} κάδ δέ κεν εὐχωλήν πριάμῳ καί τρωσί λίποιεν {>※—} ἀργείην ἑλένην, ἧς εἵνεκα πολλοί ἀχαιῶν {※—} ἐν τροίῃ ἀπόλοντο φίλης ἀπό πατρίδος αἴης: ἀλλ' ἴθι νῦν κατά λαόν ἀχαιῶν χαλκοχιτώνων: {※—} σοῖς ἀγανοῖς ἐπέεσσιν ἐρήτυε φῶτα ἕκαστον, μηδέ ἔα νῆας ἅλα δ' ἑλκέμεν ἀμφιελίσσας. ὥς ἔφατ', οὐδ' ἀπίθησε θεά γλαυκῶπις ἀθήνη, {> corr.} βῆ δέ κατ' οὐλύμποιο καρήνων ἀΐξασα: καρπαλίμως δ' ἵκανε θοάς ἐπί νῆας ἀχαιῶν. εὗρεν ἔπειτ' ὀδυσῆα διί μῆτιν ἀτάλαντον ἐσταότ': οὐδ' ὅ γε νηός ἐϋσσέλμοιο μελαίνης ἅπτετ', ἐπεί μιν ἄχος κραδίην καί θυμόν ἵκανεν: ἀγχοῦ δ' ἱσταμένη προσέφη γλαυκῶπις ἀθήνη: διογενές λαερτιάδη πολυμήχαν' ὀδυσσεῦ, οὕτω δή οἶκον δέ φίλην ἐς πατρίδα γαῖαν φεύξεσθ' ἐν νήεσσι πολυκλήϊσι πεσόντες, {※} κάδ δέ κεν εὐχωλήν πριάμῳ καί τρωσί λίποιτε {※} ἀργείην ἑλένην, ἧς εἵνεκα πολλοί ἀχαιῶν {※} ἐν τροίῃ ἀπόλοντο φίλης ἀπό πατρίδος αἴης; ἀλλ' ἴθι νῦν κατά λαόν ἀχαιῶν, μηδ' ἔτ' ἐρώει, {※} σοῖς δ' ἀγανοῖς ἐπέεσσιν ἐρήτυε φῶτα ἕκαστον, μηδέ ἔα νῆας ἅλα δ' ἑλκέμεν ἀμφιελίσσας. ὥς φάθ', ὅ δέ ξυνέηκε θεᾶς ὄπα φωνησάσης, βῆ δέ θέειν, ἀπό δέ χλαῖναν βάλε: τήν δέ κόμισσε {> corr.} κῆρυξ εὐρυβάτης ἰθακήσιος ὅς οἱ ὀπήδει: αὐτός δ' ἀτρεΐδεω ἀγαμέμνονος ἀντίος ἐλθών {> corr.} δέξατό οἱ σκῆπτρον πατρώϊον ἄφθιτον αἰεί: {>} σύν τῷ ἔβη κατά νῆας ἀχαιῶν χαλκοχιτώνων. {ͽ} ὅν τινα μέν βασιλῆα καί ἔξοχον ἄνδρα κιχείη {>} τόν δ' ἀγανοῖς ἐπέεσσιν ἐρητύσασκε παραστάς: δαιμόνι' οὔ σε ἔοικε κακόν ὥς δειδίσσεσθαι, ἀλλ' αὐτός τε κάθησο καί ἄλλους ἵδρυε λαούς: {ͽ} οὐ γάρ πω σάφα οἶσθ' οἷος νόος ἀτρεΐωνος: {—} νῦν μέν πειρᾶται, τάχα δ' ἴψεται υἷας ἀχαιῶν. {—} ἐν βουλῇ δ' οὐ πάντες ἀκούσαμεν οἷον ἔειπε. {—} μή τι χολωσάμενος ῥέξῃ κακόν υἷας ἀχαιῶν: {⸖—} θυμός δέ μέγας ἐστί διοτρεφέων βασιλήων, {—} τιμή δ' ἐκ διός ἐστι, φιλεῖ δέ ἑ μητίετα ζεύς. ὅν δ' αὖ δήμου τ' ἄνδρα ἴδοι βοόωντά τ' ἐφεύροι, τόν σκήπτρῳ ἐλάσασκεν ὁμοκλήσασκέ τε μύθῳ: δαιμόνι' ἀτρέμας ἧσο καί ἄλλων μῦθον ἄκουε, οἵ σέο φέρτεροί εἰσι, σύ δ' ἀπτόλεμος καί ἄναλκις οὔτέ ποτ' ἐν πολέμῳ ἐναρίθμιος οὔτ' ἐνί βουλῇ: {ϲ} οὐ μέν πως πάντες βασιλεύσομεν ἐνθάδ' ἀχαιοί: {ϲ} οὐκ ἀγαθόν πολυκοιρανίη: εἷς κοίρανος ἔστω, {ϲ} εἷς βασιλεύς, ᾧ δῶκε κρόνου πάϊς ἀγκυλομήτεω σκῆπτρόν τ' ἠδέ θέμιστας, ἵνά σφισι βουλεύῃσι. ὥς ὅ γε κοιρανέων δίεπε στρατόν: οἵ δ' ἀγορήν δέ αὖτις ἐπεσσεύοντο νεῶν ἄπο καί κλισιάων ἠχῇ, ὡς ὅτε κῦμα πολυφλοίσβοιο θαλάσσης αἰγιαλῷ μεγάλῳ βρέμεται, σμαραγεῖ δέ τε πόντος. ἄλλοι μέν ῥ' ἕζοντο, ἐρήτυθεν δέ καθ' ἕδρας: θερσίτης δ' ἔτι μοῦνος ἀμετροεπής ἐκολῴα, ὅς ἔπεα φρεσίν ᾗσιν ἄκοσμά τε πολλά τε ᾔδη μάψ, ἀτάρ οὐ κατά κόσμον, ἐριζέμεναι βασιλεῦσιν, ἀλλ' ὅ τι οἱ εἴσαιτο γελοίϊον ἀργείοισιν ἔμμεναι: αἴσχιστος δέ ἀνήρ ὑπό ἴλιον ἦλθε: {>} φολκός ἔην, χωλός δ' ἕτερον πόδα: τώ δέ οἱ ὤμω κυρτώ ἐπί στῆθος συνοχωκότε: αὐτάρ ὕπερθε φοξός ἔην κεφαλήν, ψεδνή δ' ἐπενήνοθε λάχνη. {⸖} ἔχθιστος δ' ἀχιλῆϊ μάλιστ' ἦν ἠδ' ὀδυσῆϊ: τώ γάρ νεικείεσκε: τότ' αὖτ' ἀγαμέμνονι δίῳ ὀξέα κεκλήγων λέγ' ὀνείδεα: τῷ δ' ἄρ' ἀχαιοί ἐκπάγλως κοτέοντο νεμέσσηθέν τ' ἐνί θυμῷ. αὐτάρ ὅ μακρά βοῶν ἀγαμέμνονα νείκεε μύθῳ: ἀτρεΐδη τέο δ' αὖτ' ἐπιμέμφεαι ἠδέ χατίζεις; {⸖} πλεῖαί τοι χαλκοῦ κλισίαι, πολλαί δέ γυναῖκες {⸖} εἰσίν ἐνί κλισίῃς ἐξαίρετοι, ἅς τοι ἀχαιοί πρωτίστῳ δίδομεν εὖτ' ἄν πτολίεθρον ἕλωμεν. {>} ἦ ἔτι καί χρυσοῦ ἐπιδεύεαι, ὅν κέ τις οἴσει τρώων ἱπποδάμων ἐξ ἰλίου υἷος ἄποινα, {⸖} ὅν κεν ἐγώ δήσας ἀγάγω ἤ ἄλλος ἀχαιῶν, ἠέ γυναῖκα νέην, ἵνα μίσγεαι ἐν φιλότητι, ἥν τ' αὐτός ἀπονόσφι κατίσχεαι; οὐ μέν ἔοικεν ἀρχόν ἐόντα κακῶν ἐπιβασκέμεν υἷας ἀχαιῶν. ὦ πέπονες κάκ' ἐλέγχε' ἀχαιΐδες οὐκέτ' ἀχαιοί οἴκαδέ περ σύν νηυσί νεώμεθα, τόνδε δ' ἐῶμεν αὐτοῦ ἐνί τροίῃ γέρα πεσσέμεν, ὄφρα ἴδηται {>} ἤ ῥά τί οἱ χἠμεῖς προσαμύνομεν ἦε καί οὐκί: {⸖} ὅς καί νῦν ἀχιλῆα ἕο μέγ' ἀμείνονα φῶτα ἠτίμησεν: ἑλών γάρ ἔχει γέρας αὐτός ἀπούρας. ἀλλά μάλ' οὐκ ἀχιλῆϊ χόλος φρεσίν, ἀλλά μεθήμων: ἦ γάρ ἄν ἀτρεΐδη νῦν ὕστατα λωβήσαιο: ὥς φάτο νεικείων ἀγαμέμνονα ποιμένα λαῶν, θερσίτης: τῷ δ' ὦκα παρίστατο δῖος ὀδυσσεύς, καί μιν ὑπόδρα ἰδών χαλεπῷ ἠνίπαπε μύθῳ: θερσῖτ' ἀκριτόμυθε, λιγύς περ ἐών ἀγορητής, {>} ἴσχεο, μηδ' ἔθελ' οἶος ἐριζέμεναι βασιλεῦσιν: οὐ γάρ ἐγώ σέο φημί χερειότερον βροτόν ἄλλον ἔμμεναι, ὅσσοι ἅμ' ἀτρεΐδῃς ὑπό ἴλιον ἦλθον. τώ οὐκ ἄν βασιλῆας ἀνά στόμ' ἔχων ἀγορεύοις, καί σφιν ὀνείδεά τε προφέροις, νόστόν τε φυλάσσοις. {—} οὐδέ τί πω σάφα ἴδμεν ὅπως ἔσται τάδε ἔργα, {—} ἤ εὖ ἦε κακῶς νοστήσομεν υἷες ἀχαιῶν. {—} τώ νῦν ἀτρεΐδῃ ἀγαμέμνονι ποιμένι λαῶν {—} ἧσαι ὀνειδίζων, ὅτι οἱ μάλα πολλά διδοῦσιν {—} ἥρωες δαναοί: σύ δέ κερτομέων ἀγορεύεις. ἀλλ' ἔκ τοι ἐρέω, τό δέ καί τετελεσμένον ἔσται: {>} εἴ κ' ἔτι ς' ἀφραίνοντα κιχήσομαι ὥς νύ περ ὧδε, μηκέτ' ἔπειτ' ὀδυσῆϊ κάρη ὤμοισιν ἐπείη, {>} μηδ' ἔτι τηλεμάχοιο πατήρ κεκλημένος εἴην, εἰ μή ἐγώ σε λαβών ἀπό μέν φίλα εἵματα δύσω, χλαῖνάν τ' ἠδέ χιτῶνα, τά τ' αἰδῶ ἀμφικαλύπτει, αὐτόν δέ κλαίοντα θοάς ἐπί νῆας ἀφήσω {>} πεπλήγων ἀγορῆθεν ἀεικέσσι πληγῇσιν. ὥς ἄρ' ἔφη, σκήπτρῳ δέ μετάφρενον ἠδέ καί ὤμω πλῆξεν: ὅ δ' ἰδνώθη, θαλερόν δέ οἱ ἔκπεσε δάκρυ: σμῶδιξ δ' αἱματόεσσα μεταφρένου ἐξυπανέστη σκήπτρου ὕπο χρυσέου: ὅ δ' ἄρ' ἕζετο τάρβησέν τε, {>} ἀλγήσας δ' ἀχρεῖον ἰδών ἀπομόρξατο δάκρυ. οἵ δέ καί ἀχνύμενοί περ ἐπ' αὐτῷ ἡδύ γέλασσαν: ὧδε δέ τις εἴπεσκεν ἰδών ἐς πλησίον ἄλλον: ὤ πόποι ἦ δή μυρί' ὀδυσσεύς ἐσθλά ἔοργε βουλάς τ' ἐξάρχων ἀγαθάς πόλεμόν τε κορύσσων: νῦν δέ τόδε μέγ' ἄριστον ἐν ἀργείοισιν ἔρεξεν, ὅς τόν λωβητῆρα ἐπεσβόλον ἔσχ' ἀγοράων. {>} οὔ θήν μιν πάλιν αὖτις ἀνήσει θυμός ἀγήνωρ νεικείειν βασιλῆας ὀνειδείοις ἐπέεσσιν. {>} ὥς φάσαν ἥ πληθύς: ἀνά δ' ὅ πτολίπορθος ὀδυσσεύς ἔστη σκῆπτρον ἔχων: παρά δέ γλαυκῶπις ἀθήνη εἰδομένη κήρυκι σιωπᾶν λαόν ἀνώγει, ὡς ἅμα θ' οἵ πρῶτοί τε καί ὕστατοι υἷες ἀχαιῶν μῦθον ἀκούσειαν καί ἐπιφρασσαίατο βουλήν: ὅ σφιν ἐύ φρονέων ἀγορήσατο καί μετέειπεν: ἀτρεΐδη νῦν δή σε ἄναξ ἐθέλουσιν ἀχαιοί πᾶσιν ἐλέγχιστον θέμεναι μερόπεσσι βροτοῖσιν, {>} οὐδέ τοι ἐκτελέουσιν ὑπόσχεσιν ἥν περ ὑπέσταν ἐνθάδ' ἔτι στείχοντες ἀπ' ἄργεος ἱπποβότοιο ἴλιον ἐκπέρσαντ' εὐτείχεον ἀπονέεσθαι. ὥς τε γάρ ἤ παῖδες νεαροί χῆραί τε γυναῖκες ἀλλήλοισιν ὀδύρονται οἶκον δέ νέεσθαι. {>} ἦ μήν καί πόνος ἐστίν ἀνιηθέντα νέεσθαι: καί γάρ τίς θ' ἕνα μῆνα μένων ἀπό ἧς ἀλόχοιο ἀσχαλάᾳ σύν νηΐ πολυζύγῳ, ὅν περ ἄελλαι χειμέριαι εἰλέωσιν ὀρινομένη τε θάλασσα: ἡμῖν δ' εἴνατός ἐστι περιτροπέων ἐνιαυτός ἐνθάδε μιμνόντεσσι: τώ οὐ νεμεσίζομ' ἀχαιούς {⸖} ἀσχαλάαν παρά νηυσί κορωνίσιν: ἀλλά καί ἔμπης αἰσχρόν τοι δηρόν τε μένειν κενεόν τε νέεσθαι. {⸖} τλῆτε φίλοι, καί μείνατ' ἐπί χρόνον ὄφρα δαῶμεν {>} ἤ ἐτεόν κάλχας μαντεύεται ἦε καί οὐκί. εὖ γάρ δή τόδε ἴδμεν ἐνί φρεσίν, ἐστέ δέ πάντες {⸖} μάρτυροι, οὕς μή κῆρες ἔβαν θανάτοιο φέρουσαι: χθιζά τε καί πρωΐζ' ὅτ' ἐς αὐλίδα νῆες ἀχαιῶν ἠγερέθοντο κακά πριάμῳ καί τρωσί φέρουσαι, ἡμεῖς δ' ἀμφί περί κρήνην ἱερούς κατά βωμούς ἕρδομεν ἀθανάτοισι τεληέσσας ἑκατόμβας καλῇ ὑπό πλατανίστῳ ὅθεν ῥέεν ἀγλαόν ὕδωρ: ἔνθ' ἐφάνη μέγα σῆμα: δράκων ἐπί νῶτα δαφοινός σμερδαλέος, τόν ῥ' αὐτός ὀλύμπιος ἧκε φόως δέ, βωμοῦ ὑπαΐξας πρός ῥα πλατάνιστον ὄρουσεν. ἔνθα δ' ἔσαν στρουθοῖο νεοσσοί, νήπια τέκνα, ὄζῳ ἐπ' ἀκροτάτῳ πετάλοις ὑποπεπτηῶτες ὀκτώ, ἀτάρ μήτηρ ἐνάτη ἦν ἥ τέκε τέκνα: {⸖} ἔνθ' ὅ γε τούς ἐλεεινά κατήσθιε τετριγῶτας: μήτηρ δ' ἀμφεποτᾶτο ὀδυρομένη φίλα τέκνα: τήν δ' ἐλελιξάμενος πτέρυγος λάβεν ἀμφιαχυῖαν. αὐτάρ ἐπεί κατά τέκνα φάγε στρουθοῖο καί αὐτήν, {⸖} τόν μέν ἀρίζηλον θῆκεν θεός ὅς περ ἔφηνε: {—} λᾶαν γάρ μιν ἔθηκε κρόνου πάϊς ἀγκυλομήτεω: {> corr.} ἡμεῖς δ' ἑσταότες θαυμάζομεν οἷον ἐτύχθη. ὡς οὖν δεινά πέλωρα θεῶν εἰσῆλθ' ἑκατόμβας, κάλχας δ' αὐτίκ' ἔπειτα θεοπροπέων ἀγόρευε: τίπτ' ἄνεῳ ἐγένεσθε κάρη κομόωντες ἀχαιοί; ἡμῖν μέν τόδ' ἔφηνε τέρας μέγα μητίετα ζεύς ὄψιμον ὀψιτέλεστον, ὅου κλέος οὔ ποτ' ὀλεῖται. ὡς οὗτος κατά τέκνα φάγε στρουθοῖο καί αὐτήν ὀκτώ, ἀτάρ μήτηρ ἐνάτη ἦν ἥ τέκε τέκνα, {>} ὥς ἡμεῖς τοσσαῦτ' ἔτεα πτολεμίξομεν αὖθι, τῷ δεκάτῳ δέ πόλιν αἱρήσομεν εὐρυάγυιαν. κεῖνος τώς ἀγόρευε: τά δή νῦν πάντα τελεῖται. ἀλλ' ἄγε μίμνετε πάντες ἐϋκνήμιδες ἀχαιοί αὐτοῦ εἰς ὅ κεν ἄστυ μέγα πριάμοιο ἕλωμεν. ὥς ἔφατ', ἀργεῖοι δέ μέγ' ἴαχον, ἀμφί δέ νῆες σμερδαλέον κονάβησαν ἀϋσάντων ὑπ' ἀχαιῶν, μῦθον ἐπαινήσαντες ὀδυσσῆος θείοιο: τοῖσι δέ καί μετέειπε γερήνιος ἱππότα νέστωρ: ὦ πόποι ἦ δή παισίν ἐοικότες ἀγοράασθε νηπιάχοις οἷς οὔ τι μέλει πολεμήϊα ἔργα. πῇ δή συνθεσίαι τε καί ὅρκια βήσεται ἥμιν; ἐν πυρί δή βουλαί τε γενοίατο μήδεά τ' ἀνδρῶν {>} σπονδαί τ' ἄκρητοι καί δεξιαί, ᾗς ἐπέπιθμεν: αὔτως γάρ ἐπέεσς' ἐριδαίνομεν, οὐδέ τι μῆχος εὑρέμεναι δυνάμεσθα, πολύν χρόνον ἐνθάδ' ἐόντες. ἀτρεΐδη σύ δ' ἔθ' ὡς πρίν ἔχων ἀστεμφέα βουλήν ἄρχευ' ἀργείοισι κατά κρατεράς ὑσμίνας, τοῦσδε δ' ἔα φθινύθειν ἕνα καί δύο, τοί κεν ἀχαιῶν νόσφιν βουλεύως': ἄνυσις δ' οὐκ ἔσσεται αὐτῶν: πρίν ἄργος δ' ἰέναι πρίν καί διός αἰγιόχοιο {>} γνώμεναι εἴ τε ψεῦδος ὑπόσχεσις εἴ τε καί οὐκί. φημί γάρ οὖν κατανεῦσαι ὑπερμενέα κρονίωνα ἤματι τῷ ὅτε νηυσίν ἐν ὠκυπόροισιν ἔβαινον ἀργεῖοι τρώεσσι φόνον καί κῆρα φέροντες {>} ἀστράπτων ἐπιδέξι' ἐναίσιμα σήματα φαίνων. τώ μή τις πρίν ἐπειγέσθω οἶκον δέ νέεσθαι πρίν τινα πάρ τρώων ἀλόχῳ κατακοιμηθῆναι, {>} τίσασθαι δ' ἑλένης ὁρμήματά τε στοναχάς τε. εἰ δέ τις ἐκπάγλως ἐθέλει οἶκον δέ νέεσθαι ἁπτέσθω ἧς νηός ἐϋσσέλμοιο μελαίνης, ὄφρα πρόσθ' ἄλλων θάνατον καί πότμον ἐπίσπῃ. ἀλλά ἄναξ αὐτός τ' εὖ μήδεο πείθεό τ' ἄλλῳ: οὔ τοι ἀπόβλητον ἔπος ἔσσεται ὅττί κεν εἴπω: κρῖν' ἄνδρας κατά φῦλα κατά φρήτρας ἀγάμεμνον, ὡς φρήτρη φρήτρηφιν ἀρήγῃ, φῦλα δέ φύλοις. εἰ δέ κεν ὥς ἕρξῃς καί τοι πείθωνται ἀχαιοί, γνώσῃ ἔπειθ' ὅς θ' ἡγεμόνων κακός ὅς τέ νυ λαῶν ἠδ' ὅς κ' ἐσθλός ἔῃσι: κατά σφέας γάρ μαχέονται. γνώσεαι δ' εἰ καί θεσπεσίῃ πόλιν οὐκ ἀλαπάξεις, ἦ ἀνδρῶν κακότητι καί ἀφραδίῃ πολέμοιο. τόν δ' ἀπαμειβόμενος προσέφη κρείων ἀγαμέμνων: ἦ μάν αὖτ' ἀγορῇ νικᾷς γέρον υἷας ἀχαιῶν. αἴ γάρ ζεῦ τε πάτερ καί ἀθηναίη καί ἄπολλον τοιοῦτοι δέκα μοι συμφράδμονες εἶεν ἀχαιῶν: τώ κε τάχ' ἠμύσειε πόλις πριάμοιο ἄνακτος χερσίν ὑφ' ἡμετέρῃσιν ἁλοῦσά τε περθομένη τε. ἀλλά μοι αἰγίοχος κρονίδης ζεύς ἄλγε' ἔδωκεν, ὅς με μετ' ἀπρήκτους ἔριδας καί νείκεα βάλλει. καί γάρ ἐγών ἀχιλεύς τε μαχεσσάμεθ' εἵνεκα κούρης ἀντιβίοις ἐπέεσσιν, ἐγώ δ' ἦρχον χαλεπαίνων: εἰ δέ ποτ' ἔς γε μίαν βουλεύσομεν, οὐκέτ' ἔπειτα τρωσίν ἀνάβλησις κακοῦ ἔσσεται οὐδ' ἠβαιόν. {>} νῦν δ' ἔρχεσθ' ἐπί δεῖπνον ἵνα ξυνάγωμεν ἄρηα. εὖ μέν τις δόρυ θηξάσθω, εὖ δ' ἀσπίδα θέσθω, εὖ δέ τις ἵπποισιν δεῖπνον δότω ὠκυπόδεσσιν, εὖ δέ τις ἅρματος ἀμφίς ἰδών πολέμοιο μεδέσθω, {>} ὥς κε πανημέριοι στυγερῷ κρινώμεθ' ἄρηϊ. οὐ γάρ παυσωλή γε μετέσσεται οὐδ' ἠβαιόν εἰ μή νύξ ἐλθοῦσα διακρινέει μένος ἀνδρῶν. ἱδρώσει μέν τευ τελαμών ἀμφί στήθεσφιν ἀσπίδος ἀμφιβρότης, περί δ' ἔγχεϊ χεῖρα καμεῖται: ἱδρώσει δέ τευ ἵππος ἐΰξοον ἅρμα τιταίνων. ὅν δέ κ' ἐγών ἀπάνευθε μάχης ἐθέλοντα νοήσω μιμνάζειν παρά νηυσί κορωνίσιν, οὔ οἱ ἔπειτα ἄρκιον ἐσσεῖται φυγέειν κύνας ἠδ' οἰωνούς. ὥς ἔφατ', ἀργεῖοι δέ μέγ' ἴαχον ὡς ὅτε κῦμα ἀκτῇ ἐφ' ὑψηλῇ, ὅτε κινήσῃ νότος ἐλθών, προβλῆτι σκοπέλῳ: τόν δ' οὔ ποτε κύματα λείπει {>} παντοίων ἀνέμων, ὅτ' ἄν ἔνθ' ἤ ἔνθα γένωνται. ἀνστάντες δ' ὀρέοντο κεδασθέντες κατά νῆας, κάπνισσάν τε κατά κλισίας, καί δεῖπνον ἕλοντο. ἄλλος δ' ἄλλῳ ἔρεζε θεῶν αἰειγενετάων εὐχόμενος θάνατόν τε φυγεῖν καί μῶλον ἄρηος. αὐτάρ ὅ βοῦν ἱέρευσε ἄναξ ἀνδρῶν ἀγαμέμνων πίονα πενταέτηρον ὑπερμενέϊ κρονίωνι, κίκλησκεν δέ γέροντας ἀριστῆας παναχαιῶν, νέστορα μέν πρώτιστα καί ἰδομενῆα ἄνακτα, αὐτάρ ἔπειτ' αἴαντε δύω καί τυδέος υἱόν, ἕκτον δ' αὖτ' ὀδυσῆα διί μῆτιν ἀτάλαντον. αὐτόματος δέ οἱ ἦλθε βοήν ἀγαθός μενέλαος: ᾔδεε γάρ κατά θυμόν ἀδελφεόν ὡς ἐπονεῖτο. βοῦν δέ περιστήσαντο καί οὐλοχύτας ἀνέλοντο: τοῖσιν δ' εὐχόμενος μετέφη κρείων ἀγαμέμνων: {>} ζεῦ κύδιστε μέγιστε κελαινεφές αἰθέρι ναίων μή πρίν ἐπ' ἠέλιον δῦναι καί ἐπί κνέφας ἐλθεῖν πρίν με κατά πρηνές βαλέειν πριάμοιο μέλαθρον αἰθαλόεν, πρῆσαι δέ πυρός δηΐοιο θύρετρα, ἑκτόρεον δέ χιτῶνα περί στήθεσσι δαΐξαι {>} χαλκῷ ῥωγαλέον: πολέες δ' ἀμφ' αὐτόν ἑταῖροι πρηνέες ἐν κονίῃσιν ὀδάξ λαζοίατο γαῖαν. ὥς ἔφατ', οὐδ' ἄρα πώ οἱ ἐπεκραίαινε κρονίων, ἀλλ' ὅ γε δέκτο μέν ἱρά, πόνον δ' ἀμέγαρτον ὄφελλεν. αὐτάρ ἐπεί ῥ' εὔξαντο καί οὐλοχύτας προβάλοντο, {>} αὐέρυσαν μέν πρῶτα καί ἔσφαξαν καί ἔδειραν, μηρούς τ' ἐξέταμον κατά τε κνίσῃ ἐκάλυψαν {>} δίπτυχα ποιήσαντες, ἐπ' αὐτῶν δ' ὠμοθέτησαν. καί τά μέν ἄρ σχίζῃσιν ἀφύλλοισιν κατέκαιον, σπλάγχνα δ' ἄρ' ἀμπείραντες ὑπείρεχον ἡφαίστοιο. αὐτάρ ἐπεί κατά μῆρε κάη καί σπλάγχνα πάσαντο, μίστυλλόν τ' ἄρα τἆλλα καί ἀμφ' ὀβελοῖσιν ἔπειραν, ὤπτησάν τε περιφραδέως, ἐρύσαντό τε πάντα. αὐτάρ ἐπεί παύσαντο πόνου τετύκοντό τε δαῖτα δαίνυντ', οὐδέ τι θυμός ἐδεύετο δαιτός ἐΐσης. αὐτάρ ἐπεί πόσιος καί ἐδητύος ἐξ ἔρον ἕντο, τοῖς ἄρα μύθων ἦρχε γερήνιος ἱππότα νέστωρ: ἀτρεΐδη κύδιστε ἄναξ ἀνδρῶν ἀγάμεμνον, {⸖} μηκέτι νῦν δήθ' αὖθι λεγώμεθα, μηδ' ἔτι δηρόν ἀμβαλλώμεθα ἔργον ὅ δή θεός ἐγγυαλίζει. ἀλλ' ἄγε κήρυκες μέν ἀχαιῶν χαλκοχιτώνων {>} λαόν κηρύσσοντες ἀγειρόντων κατά νῆας, ἡμεῖς δ' ἀθρόοι ὧδε κατά στρατόν εὐρύν ἀχαιῶν {⸖} ἴομεν ὄφρα κε θᾶσσον ἐγείρομεν ὀξύν ἄρηα. ὥς ἔφατ', οὐδ' ἀπίθησεν ἄναξ ἀνδρῶν ἀγαμέμνων. αὐτίκα κηρύκεσσι λιγυφθόγγοισι κέλευσε κηρύσσειν πόλεμον δέ κάρη κομόωντας ἀχαιούς: οἵ μέν ἐκήρυσσον, τοί δ' ἠγείροντο μάλ' ὦκα. οἵ δ' ἀμφ' ἀτρεΐωνα διοτρεφέες βασιλῆες θῦνον κρίνοντες, μετά δέ γλαυκῶπις ἀθήνη αἰγίδ' ἔχους' ἐρίτιμον ἀγήρων ἀθανάτην τε, τῆς ἑκατόν θύσανοι παγχρύσεοι ἠερέθονται, πάντες ἐϋπλεκέες, ἑκατόμβοιος δέ ἕκαστος: σύν τῇ παιφάσσουσα διέσσυτο λαόν ἀχαιῶν ὀτρύνους' ἰέναι: ἐν δέ σθένος ὦρσεν ἑκάστῳ καρδίῃ ἄλληκτον πολεμίζειν ἠδέ μάχεσθαι. {※} τοῖσι δ' ἄφαρ πόλεμος γλυκίων γένετ' ἠέ νέεσθαι {※} ἐν νηυσί γλαφυρῇσι φίλην ἐς πατρίδα γαῖαν. {※} ἠΰτε πῦρ ἀΐδηλον ἐπιφλέγει ἄσπετον ὕλην οὔρεος ἐν κορυφῇς, ἕκαθεν δέ τε φαίνεται αὐγή, ὥς τῶν ἐρχομένων ἀπό χαλκοῦ θεσπεσίοιο αἴγλη παμφανόωσα δι' αἰθέρος οὐρανόν ἷκε. τῶν δ' ὥς τ' ὀρνίθων πετεηνῶν ἔθνεα πολλά χηνῶν ἤ γεράνων ἤ κύκνων δουλιχοδείρων ἀσίω ἐν λειμῶνι καϋστρίου ἀμφί ῥέεθρα ἔνθα καί ἔνθα ποτῶνται ἀγαλλόμενα πτερύγεσσι κλαγγηδόν προκαθιζόντων, σμαραγεῖ δέ τε λειμών, ὥς τῶν ἔθνεα πολλά νεῶν ἄπο καί κλισιάων ἐς πεδίον προχέοντο σκαμάνδριον: αὐτάρ ὑπό χθών σμερδαλέον κονάβιζε ποδῶν αὐτῶν τε καί ἵππων. ἔσταν δ' ἐν λειμῶνι σκαμανδρίῳ ἀνθεμόεντι μυρίοι, ὅσσά τε φύλλα καί ἄνθεα γίγνεται ὥρῃ. ἠΰτε μυιάων ἁδινάων ἔθνεα πολλά αἵ τε κατά σταθμόν ποιμνήϊον ἠλάσκουσιν ὥρῃ ἐν εἰαρινῇ ὅτε τε γλάγος ἄγγεα δεύει, τόσσοι ἐπί τρώεσσι κάρη κομόωντες ἀχαιοί ἐν πεδίῳ ἵσταντο διαρραῖσαι μεμαῶτες. τούς δ' ὥς τ' αἰπόλια πλατέ' αἰγῶν αἰπόλοι ἄνδρες ῥεῖα διακρίνωσιν ἐπεί κε νομῷ μιγέωσιν, ὥς τούς ἡγεμόνες διεκόσμεον ἔνθα καί ἔνθα ὑσμίνην δ' ἰέναι, μετά δέ κρείων ἀγαμέμνων ὄμματα καί κεφαλήν ἴκελος διί τερπικεραύνῳ, ἄρεϊ δέ ζώνην, στέρνον δέ ποσειδάωνι. {>} ἠΰτε βοῦς ἀγέληφι μέγ' ἔξοχος ἔπλετο πάντων ταῦρος: ὅ γάρ τε βόεσσι μεταπρέπει ἀγρομένῃσι: τοῖον ἄρ' ἀτρεΐδην θῆκε ζεύς ἤματι κείνῳ ἐκπρεπέ' ἐν πολλοῖσι καί ἔξοχον ἡρώεσσιν. ἔσπετε νῦν μοι μοῦσαι ὀλύμπια δώματ' ἔχουσαι: {⸖} ὑμεῖς γάρ θεαί ἐστε πάρεστέ τε ἴστέ τε πάντα, {⸖} ἡμεῖς δέ κλέος οἶον ἀκούομεν οὐδέ τι ἴδμεν: οἵ τινες ἡγεμόνες δαναῶν καί κοίρανοι ἦσαν: πληθύν δ' οὐκ ἄν ἐγώ μυθήσομαι οὐδ' ὀνομήνω, οὐδ' εἴ μοι δέκα μέν γλῶσσαι, δέκα δέ στόματ' εἶεν, φωνή δ' ἄρρηκτος, χάλκεον δέ μοι ἦτορ ἐνείη, εἰ μή ὀλυμπιάδες μοῦσαι διός αἰγιόχοιο θυγατέρες μνησαίαθ' ὅσοι ὑπό ἴλιον ἦλθον: ἀρχούς αὖ νηῶν ἐρέω νῆάς τε προπάσας. βοιωτῶν μέν πηνέλεως καί λήϊτος ἦρχον ἀρκεσίλαός τε προθοήνωρ τε κλονίος τε, οἵ θ' ὑρίην ἐνέμοντο καί αὐλίδα πετρήεσσαν σχοῖνόν τε σκῶλόν τε πολύκνημόν τ' ἐτεωνόν, {>} θέσπειαν γραῖάν τε καί εὐρύχορον μυκαλησσόν, οἵ τ' ἀμφ' ἅρμ' ἐνέμοντο καί εἰλέσιον καί ἐρυθράς, {>} οἵ τ' ἐλεῶν' εἶχον ἠδ' ὕλην καί πετεῶνα, ὠκαλέην μεδεῶνά τ' ἐϋκτίμενον πτολίεθρον, {⸖} κώπας εὔτρησίν τε πολυτρήρωνά τε θίσβην, οἵ τε κορώνειαν καί ποιήενθ' ἁλίαρτον, οἵ τε πλάταιαν ἔχον ἠδ' οἵ γλισᾶντ' ἐνέμοντο, οἵ θ' ὑποθήβας εἶχον ἐϋκτίμενον πτολίεθρον, ὀγχηστόν θ' ἱερόν ποσιδήϊον ἀγλαόν ἄλσος, {⸖} οἵ τε πολυστάφυλον ἄρνην ἔχον, οἵ τε μίδειαν νῖσάν τε ζαθέην ἀνθηδόνα τ' ἐσχατόωσαν: τῶν μέν πεντήκοντα νέες κίον, ἐν δέ ἑκάστῃ κοῦροι βοιωτῶν ἑκατόν καί εἴκοσι βαῖνον. {>} οἵ δ' ἀσπληδόνα ναῖον ἰδ' ὀρχομενόν μινύειον, τῶν ἦρχ' ἀσκάλαφος καί ἰάλμενος υἷες ἄρηος οὕς τέκεν ἀστυόχη δόμῳ ἄκτορος ἀζεΐδαο, παρθένος αἰδοίη ὑπερώϊον εἰσαναβᾶσα ἄρηϊ κρατερῷ: ὅ δέ οἱ παρελέξατο λάθρῃ: τοῖς δέ τριήκοντα γλαφυραί νέες ἐστιχόωντο. {>} αὐτάρ φωκήων σχεδίος καί ἐπίστροφος ἦρχον υἷες ἰφίτου μεγαθύμου ναυβολίδαο, οἵ κυπάρισσον ἔχον πυθῶνά τε πετρήεσσαν {⸖} κρῖσάν τε ζαθέην καί δαυλίδα καί πανοπῆα, οἵ τ' ἀνεμώρειαν καί ὑάμπολιν ἀμφενέμοντο, οἵ τ' ἄρα πάρ ποταμόν κηφισόν δῖον ἔναιον, οἵ τε λίλαιαν ἔχον πηγῇς ἔπι κηφισοῖο: τοῖς δ' ἅμα τεσσαράκοντα μέλαιναι νῆες ἕποντο. οἵ μέν φωκήων στίχας ἵστασαν ἀμφιέποντες, βοιωτῶν δ' ἔμπλην ἐπ' ἀριστερά θωρήσσοντο. {>} λοκρῶν δ' ἡγεμόνευεν ὀϊλῆος ταχύς αἴας {⸖} μείων, οὔ τι τόσος γε ὅσος τελαμώνιος αἴας {—} ἀλλά πολύ μείων: ὀλίγος μέν ἔην λινοθώρηξ, {—} ἐγχείῃ δ' ἐκέκαστο πανέλληνας καί ἀχαιούς: οἵ κῦνόν τ' ἐνέμοντ' ὀπόεντά τε καλλίαρόν τε {⸖} βῆσσάν τε σκάρφην τε καί αὐγειάς ἐρατεινάς τάρφην τε θρόνιον τε βοαγρίου ἀμφί ῥέεθρα: τῷ δ' ἅμα τεσσαράκοντα μέλαιναι νῆες ἕποντο λοκρῶν, οἵ ναίουσι πέρην ἱερῆς εὐβοίης. οἵ δ' εὔβοιαν ἔχον μένεα πνείοντες ἄβαντες χαλκίδα τ' εἰρέτριάν τε πολυστάφυλόν θ' ἱστίαιαν κήρινθόν τ' ἔφαλον δίου τ' αἰπύ πτολίεθρον, οἵ τε κάρυστον ἔχον ἠδ' οἵ στύρα ναιετάασκον, τῶν αὖθ' ἡγεμόνευ' ἐλεφήνωρ ὄζος ἄρηος χαλκωδοντιάδης μεγαθύμων ἀρχός ἀβάντων. τῷ δ' ἅμ' ἄβαντες ἕποντο θοοί ὄπιθεν κομόωντες αἰχμηταί μεμαῶτες ὀρεκτῇσιν μελίῃσι θώρηκας ῥήξειν δηΐων ἀμφί στήθεσσι: τῷ δ' ἅμα τεσσαράκοντα μέλαιναι νῆες ἕποντο. οἵ δ' ἄρ' ἀθήνας εἶχον ἐϋκτίμενον πτολίεθρον {>} δῆμον ἐρεχθῆος μεγαλήτορος, ὅν ποτ' ἀθήνη θρέψε διός θυγάτηρ, τέκε δέ ζείδωρος ἄρουρα, κάδ δ' ἐν ἀθήνῃς εἷσεν ἑῷ ἐν πίονι νηῷ: ἔνθα δέ μιν ταύροισι καί ἀρνειοῖς ἱλάονται κοῦροι ἀθηναίων περιτελλομένων ἐνιαυτῶν: τῶν αὖθ' ἡγεμόνευ' υἱός πετεῶο μενεσθεύς. {⸖} τῷ δ' οὔ πώ τις ὁμοῖος ἐπιχθόνιος γένετ' ἀνήρ κοσμῆσαι ἵππους τε καί ἀνέρας ἀσπιδιώτας: νέστωρ οἶος ἔριζεν: ὅ γάρ προγενέστερος ἦεν: τῷ δ' ἅμα πεντήκοντα μέλαιναι νῆες ἕποντο. αἴας δ' ἐκ σαλαμῖνος ἄγεν δυοκαίδεκα νῆας, στῆσε δ' ἄγων ἵν' ἀθηναίων ἵσταντο φάλαγγες. οἵ δ' ἄργός τ' εἶχον τίρυνθά τε τειχιόεσσαν ἑρμιόνην ἀσίνην τε, βαθύν κατά κόλπον ἐχούσας, τροιζῆν' ἠϊόνας τε καί ἀμπελόεντ' ἐπίδαυρον, οἵ τ' ἔχον αἴγιναν μάσητά τε κοῦροι ἀχαιῶν, τῶν αὖθ' ἡγεμόνευε βοήν ἀγαθός διομήδης καί σθένελος, καπανῆος ἀγακλειτοῦ φίλος υἱός: τοῖσι δ' ἅμ' εὐρύαλος τρίτατος κίεν ἰσόθεος φώς μηκιστέος υἱός ταλαϊονίδαο ἄνακτος: συμπάντων δ' ἡγεῖτο βοήν ἀγαθός διομήδης: τοῖσι δ' ἅμ' ὀγδώκοντα μέλαιναι νῆες ἕποντο. οἵ δέ μυκήνας εἶχον ἐϋκτίμενον πτολίεθρον {>} ἀφνειόν τε κόρινθον ἐϋκτιμένας τε κλεωνάς, {⸖} ὀρνειάς τ' ἐνέμοντο ἀραιθυρέην τ' ἐρατεινήν καί σικυῶν', ὅθ' ἄρ' ἄδρηστος πρῶτ' ἐμβασίλευεν, οἵ θ' ὑπερησίην τε καί αἰπεινήν γονόεσσαν πελλήνην τ' εἶχον ἠδ' αἴγιον ἀμφενέμοντο αἰγιαλόν τ' ἀνά πάντα καί ἀμφ' ἑλίκην εὐρεῖαν, τῶν ἑκατόν νηῶν ἦρχε κρείων ἀγαμέμνων ἀτρεΐδης: ἅμα τῷ γε πολύ πλεῖστοι καί ἄριστοι λαοί ἕποντ': ἐν δ' αὐτός ἐδύσετο νώροπα χαλκόν {⸖} κυδιόων, πᾶσιν δέ μετέπρεπεν ἡρώεσσιν {⸖} οὕνεκ' ἄριστος ἔην πολύ δέ πλείστους ἄγε λαούς. {⸖} οἵ δ' εἶχον κοίλην λακεδαίμονα κητώεσσαν, {>} φᾶρίν τε σπάρτην τε πολυτρήρωνά τε μέσσην, βρυσειάς τ' ἐνέμοντο καί αὐγειάς ἐρατεινάς, οἵ τ' ἄρ' ἀμύκλας εἶχον ἕλος τ' ἔφαλον πτολίεθρον, οἵ τε λάαν εἶχον ἠδ' οἴτυλον ἀμφενέμοντο, τῶν οἱ ἀδελφεός ἦρχε βοήν ἀγαθός μενέλαος ἑξήκοντα νεῶν: ἀπάτερθε δέ θωρήσσοντο: ἐν δ' αὐτός κίεν ᾗσι προθυμίῃσι πεποιθώς ὀτρύνων πόλεμον δέ: μάλιστα δέ ἵετο θυμῷ {>} τίσασθαι ἑλένης ὁρμήματά τε στοναχάς τε. οἵ δέ πύλον τ' ἐνέμοντο καί ἀρήνην ἐρατεινήν {>} καί θρύον ἀλφειοῖο πόρον καί ἐΰκτιτον αἰπύ καί κυπαρισσήεντα καί ἀμφιγένειαν ἔναιον καί πτελεόν καί ἕλος καί δώριον, ἔνθά τε μοῦσαι ἀντόμεναι θάμυριν τόν θρήϊκα παῦσαν ἀοιδῆς {>} οἰχαλίηθεν ἰόντα παρ' εὐρύτου οἰχαλιῆος: {>} στεῦτο γάρ εὐχόμενος νικησέμεν εἴ περ ἄν αὐταί μοῦσαι ἀείδοιεν κοῦραι διός αἰγιόχοιο: {>} αἵ δέ χολωσάμεναι πηρόν θέσαν, αὐτάρ ἀοιδήν θεσπεσίην ἀφέλοντο καί ἐκλέλαθον κιθαριστύν: τῶν αὖθ' ἡγεμόνευε γερήνιος ἱππότα νέστωρ: τῷ δ' ἐνενήκοντα γλαφυραί νέες ἐστιχόωντο. {—} οἵ δ' ἔχον ἀρκαδίην ὑπό κυλλήνης ὄρος αἰπύ αἰπύτιον παρά τύμβον ἵν' ἀνέρες ἀγχιμαχηταί, {>} οἵ φενεόν τ' ἐνέμοντο καί ὀρχομενόν πολύμηλον ῥίπην τε στρατίην τε καί ἠνεμόεσσαν ἐνίσπην καί τεγέην εἶχον καί μαντινέην ἐρατεινήν στύμφηλόν τ' εἶχον καί παρρασίην ἐνέμοντο, τῶν ἦρχ' ἀγκαίοιο πάϊς κρείων ἀγαπήνωρ ἑξήκοντα νεῶν: πολέες δ' ἐν νηΐ ἑκάστῃ ἀρκάδες ἄνδρες ἔβαινον ἐπιστάμενοι πολεμίζειν. {⸖} αὐτός γάρ σφιν δῶκεν ἄναξ ἀνδρῶν ἀγαμέμνων {⸖} νῆας ἐϋσσέλμους περάαν ἐπί οἴνοπα πόντον {⸖} ἀτρεΐδης, ἐπεί οὔ σφι θαλάσσια ἔργα μεμήλει. οἵ δ' ἄρα βουπράσιόν τε καί ἤλιδα δῖαν ἔναιον {⸖} ὅσσον ἐφ' ὑρμίνη καί μύρσινος ἐσχατόωσα πέτρη τ' ὠλενίη καί ἀλήσιον ἐντός ἐέργει, τῶν αὖ τέσσαρες ἀρχοί ἔσαν, δέκα δ' ἀνδρί ἑκάστῳ νῆες ἕποντο θοαί, πολέες δ' ἔμβαινον ἐπειοί. τῶν μέν ἄρ' ἀμφίμαχος καί θάλπιος ἡγησάσθην {>} υἷες ὅ μέν κτεάτου, ὅ δ' ἄρ' εὐρύτου, ἀκτορίωνε: τῶν δ' ἀμαρυγκεΐδης ἦρχε κρατερός διώρης: τῶν δέ τετάρτων ἦρχε πολύξεινος θεοειδής υἱός ἀγασθένεος αὐγηϊάδαο ἄνακτος. {> corr.} οἵ δ' ἐκ δουλιχίοιο ἐχινάων θ' ἱεράων {⸖} νήσων, αἵ ναίουσι πέρην ἁλός ἤλιδος ἄντα, τῶν αὖθ' ἡγεμόνευε μέγης ἀτάλαντος ἄρηϊ φυλεΐδης, ὅν τίκτε διΐ φίλος ἱππότα φυλεύς, {> corr.} ὅς ποτε δουλίχιον δ' ἀπενάσσατο πατρί χολωθείς: τῷ δ' ἅμα τεσσαράκοντα μέλαιναι νῆες ἕποντο. {—} αὐτάρ ὀδυσσεύς ἦγε κεφαλλῆνας μεγαθύμους, οἵ ῥ' ἰθάκην εἶχον καί νήριτον εἰνοσίφυλλον καί κροκύλει' ἐνέμοντο καί αἰγίλιπα τρηχεῖαν, {⸖} οἵ τε ζάκυνθον ἔχον ἠδ' οἵ σάμον ἀμφενέμοντο, οἵ τ' ἤπειρον ἔχον ἠδ' ἀντιπέραι' ἐνέμοντο: τῶν μέν ὀδυσσεύς ἦρχε διί μῆτιν ἀτάλαντος: τῷ δ' ἅμα νῆες ἕποντο δυώδεκα μιλτοπάρῃοι. αἰτωλῶν δ' ἡγεῖτο θόας ἀνδραίμονος υἱός, οἵ πλευρῶν' ἐνέμοντο καί ὤλενον ἠδέ πυλήνην χαλκίδα τ' ἀγχίαλον καλυδῶνά τε πετρήεσσαν: {⸖} οὐ γάρ ἔτ' οἰνῆος μεγαλήτορος υἱέες ἦσαν, {⸖} οὐδ' ἄρ' ἔτ' αὐτός ἔην, θάνε δέ ξανθός μελέαγρος: τῷ δ' ἐπί πάντ' ἐτέταλτο ἀνασσέμεν αἰτωλοῖσι: τῷ δ' ἅμα τεσσαράκοντα μέλαιναι νῆες ἕποντο. κρητῶν δ' ἰδομενεύς δουρί κλυτός ἡγεμόνευεν, οἵ κνωσόν τ' εἶχον γόρτυνά τε τειχιόεσσαν, λύκτον μίλητόν τε καί ἀργινόεντα λύκαστον φαιστόν τε ῥύτιόν τε, πόλεις εὖ ναιετοώσας, {>} ἄλλοι θ' οἵ κρήτην ἑκατόμπολιν ἀμφενέμοντο. τῶν μέν ἄρ' ἰδομενεύς δουρί κλυτός ἡγεμόνευε μηριόνης τ' ἀτάλαντος ἐνυαλίῳ ἀνδρειφόντῃ: τοῖσι δ' ἅμ' ὀγδώκοντα μέλαιναι νῆες ἕποντο. τληπόλεμος δ' ἡρακλεΐδης ἠΰς τε μέγας τε ἐκ ῥόδου ἐννέα νῆας ἄγεν ῥοδίων ἀγερώχων, οἵ ῥόδον ἀμφενέμοντο διά τρίχα κοσμηθέντες λίνδον ἰηλυσόν τε καί ἀργινόεντα κάμειρον. τῶν μέν τληπόλεμος δουρί κλυτός ἡγεμόνευεν, {⸖} ὅν τέκεν ἀστυόχεια βίῃ ἡρακληείῃ, {>} τήν ἄγετ' ἐξ ἐφύρης ποταμοῦ ἄπο σελλήεντος πέρσας ἄστεα πολλά διοτρεφέων αἰζηῶν. τληπόλεμος δ' ἐπεί οὖν τράφ' ἐνί μεγάρῳ εὐπήκτῳ, αὐτίκα πατρός ἑοῖο φίλον μήτρωα κατέκτα ἤδη γηράσκοντα λικύμνιον ὄζον ἄρηος: αἶψα δέ νῆας ἔπηξε, πολύν δ' ὅ γε λαόν ἀγείρας βῆ φεύγων ἐπί πόντον: ἀπείλησαν γάρ οἱ ἄλλοι υἱέες υἱωνοί τε βίης ἡρακληείης. {⸖} αὐτάρ ὅ γ' ἐς ῥόδον ἷξεν ἀλώμενος ἄλγεα πάσχων: {> corr.} τριχθά δέ ᾤκηθεν καταφυλαδόν, ἠδέ φίληθεν {—} ἐκ διός, ὅς τε θεοῖσι καί ἀνθρώποισιν ἀνάσσει, {> corr.} καί σφιν θεσπέσιον πλοῦτον κατέχευε κρονίων. νιρεύς αὖ σύμηθεν ἄγε τρεῖς νῆας ἐΐσας νιρεύς ἀγλαΐης υἱός χαρόποιό τ' ἄνακτος {⸖} νιρεύς, ὅς κάλλιστος ἀνήρ ὑπό ἴλιον ἦλθε {⸖} τῶν ἄλλων δαναῶν μετ' ἀμύμονα πηλεΐωνα: {⸖} ἀλλ' ἀλαπαδνός ἔην, παῦρος δέ οἱ εἵπετο λαός. οἵ δ' ἄρα νίσυρόν τ' εἶχον κράπαθόν τε κάσον τε καί κῶν εὐρυπύλοιο πόλιν νήσους τε καλύδνας, τῶν αὖ φείδιππός τε καί ἄντιφος ἡγησάσθην θεσσαλοῦ υἷε δύω ἡρακλεΐδαο ἄνακτος: τοῖς δέ τριήκοντα γλαφυραί νέες ἐστιχόωντο. {>} νῦν αὖ τούς ὅσσοι τό πελασγικόν ἄργος ἔναιον, οἵ τ' ἄλον οἵ τ' ἀλόπην οἵ τε τρηχῖνα νέμοντο, οἵ τ' εἶχον φθίην ἠδ' ἑλλάδα καλλιγύναικα, {>} μυρμιδόνες δέ καλεῦντο καί ἕλληνες καί ἀχαιοί, τῶν αὖ πεντήκοντα νεῶν ἦν ἀρχός ἀχιλλεύς. ἀλλ' οἵ γ' οὐ πολέμοιο δυσηχέος ἐμνώοντο: οὐ γάρ ἔην ὅς τίς σφιν ἐπί στίχας ἡγήσαιτο: κεῖτο γάρ ἐν νήεσσι ποδάρκης δῖος ἀχιλλεύς {>} κούρης χωόμενος βρισηΐδος ἠϋκόμοιο, {⸖} τήν ἐκ λυρνησσοῦ ἐξείλετο πολλά μογήσας λυρνησσόν διαπορθήσας καί τείχεα θήβης, κάδ δέ μύνητ' ἔβαλεν καί ἐπίστροφον ἐγχεσιμώρους, υἱέας εὐηνοῖο σεληπιάδαο ἄνακτος: {⸖} τῆς ὅ γε κεῖτ' ἀχέων, τάχα δ' ἀνστήσεσθαι ἔμελλεν. οἵ δ' εἶχον φυλάκην καί πύρασον ἀνθεμόεντα {>} δήμητρος τέμενος, ἴτωνά τε μητέρα μήλων, {⸖} ἀγχίαλόν τ' ἀντρῶνα ἰδέ πτελεόν λεχεποίην, τῶν αὖ πρωτεσίλαος ἀρήϊος ἡγεμόνευε ζωός ἐών: τότε δ' ἤδη ἔχεν κάτα γαῖα μέλαινα. τοῦ δέ καί ἀμφιδρυφής ἄλοχος φυλάκῃ ἐλέλειπτο {>} καί δόμος ἡμιτελής: τόν δ' ἔκτανε δάρδανος ἀνήρ νηός ἀποθρῴσκοντα πολύ πρώτιστον ἀχαιῶν. οὐδέ μέν οὐδ' οἵ ἄναρχοι ἔσαν, πόθεόν γε μέν ἀρχόν: ἀλλά σφεας κόσμησε ποδάρκης ὄζος ἄρηος ἰφίκλου υἱός πολυμήλου φυλακίδαο αὐτοκασίγνητος μεγαθύμου πρωτεσιλάου ὁπλότερος γενεῇ: ὁ δ' ἅμα πρότερος καί ἀρείων ἥρως πρωτεσίλαος ἀρήϊος: οὐδέ τι λαοί δεύονθ' ἡγεμόνος, πόθεόν γε μέν ἐσθλόν ἐόντα: τῷ δ' ἅμα τεσσαράκοντα μέλαιναι νῆες ἕποντο. οἵ δέ φεράς ἐνέμοντο παραί βοιβηΐδα λίμνην βοίβην καί γλαφύρας καί ἐϋκτιμένην ἰαωλκόν, τῶν ἦρχ' ἀδμήτοιο φίλος πάϊς ἕνδεκα νηῶν εὔμηλος, τόν ὑπ' ἀδμήτῳ τέκε δῖα γυναικῶν ἄλκηστις πελίαο θυγατρῶν εἶδος ἀρίστη. οἵ δ' ἄρα μηθώνην καί θαυμακίην ἐνέμοντο καί μελίβοιαν ἔχον καί ὀλιζῶνα τρηχεῖαν, {⸖} τῶν δέ φιλοκτήτης ἦρχεν τόξων ἐΰ εἰδώς ἑπτά νεῶν: ἐρέται δ' ἐν ἑκάστῃ πεντήκοντα ἐμβέβασαν τόξων εὖ εἰδότες ἶφι μάχεσθαι. ἀλλ' ὅ μέν ἐν νήσῳ κεῖτο κρατέρ' ἄλγεα πάσχων {>} λήμνῳ ἐν ἠγαθέῃ, ὅθι μιν λίπον υἷες ἀχαιῶν ἕλκεϊ μοχθίζοντα κακῷ ὀλοόφρονος ὕδρου: {⸖} ἔνθ' ὅ γε κεῖτ' ἀχέων: τάχα δέ μνήσεσθαι ἔμελλον {⸖} ἀργεῖοι παρά νηυσί φιλοκτήταο ἄνακτος. οὐδέ μέν οὐδ' οἵ ἄναρχοι ἔσαν, πόθεόν γε μέν ἀρχόν: {⸖} ἀλλά μέδων κόσμησεν ὀϊλῆος νόθος υἱός, τόν ῥ' ἔτεκεν ῥήνη ὑπ' ὀϊλῆϊ πτολιπόρθῳ. οἵ δ' εἶχον τρίκκην καί ἰθώμην κλωμακόεσσαν, {>} οἵ τ' ἔχον οἰχαλίην πόλιν εὐρύτου οἰχαλιῆος, τῶν αὖθ' ἡγείσθην ἀσκληπιοῦ δύο παῖδε ἰητῆρ' ἀγαθώ ποδαλείριος ἠδέ μαχάων: τοῖς δέ τριήκοντα γλαφυραί νέες ἐστιχόωντο. οἵ δ' ἔχον ὀρμένιον, οἵ τε κρήνην ὑπέρειαν, οἵ τ' ἔχον ἀστέριον τιτάνοιό τε λευκά κάρηνα, τῶν ἦρχ' εὐρύπυλος εὐαίμονος ἀγλαός υἱός: τῷ δ' ἅμα τεσσαράκοντα μέλαιναι νῆες ἕποντο. οἵ δ' ἄργισσαν ἔχον καί γυρτώνην ἐνέμοντο, ὄρθην ἠλώνην τε πόλιν τ' ὀλοοσσόνα λευκήν, τῶν αὖθ' ἡγεμόνευε μενεπτόλεμος πολυποίτης {>} υἱός πειριθόοιο τόν ἀθάνατος τέκετο ζεύς: {>} τόν ῥ' ὑπό πειριθόῳ τέκετο κλυτός ἱπποδάμεια ἤματι τῷ ὅτε φῆρας ἐτίσατο λαχνήεντας, τούς δ' ἐκ πηλίου ὦσε καί αἰθίκεσσι πέλασσεν: {>} οὐκ οἶος, ἅμα τῷ γε λεοντεύς ὄζος ἄρηος υἱός ὑπερθύμοιο κορώνου καινεΐδαο: τοῖς δ' ἅμα τεσσαράκοντα μέλαιναι νῆες ἕποντο. γουνεύς δ' ἐκ κύφου ἦγε δύω καί εἴκοσι νῆας: τῷ δ' ἐνιῆνες ἕποντο μενεπτόλεμοί τε περαιβοί οἵ περί δωδώνην δυσχείμερον οἰκί' ἔθεντο, οἵ τ' ἀμφ' ἱμερτόν τιταρησσόν ἔργα νέμοντο ὅς ῥ' ἐς πηνειόν προΐει καλλίρροον ὕδωρ, οὐδ' ὅ γε πηνειῷ συμμίσγεται ἀργυροδίνῃ, ἀλλά τέ μιν καθύπερθεν ἐπιρρέει ἠΰτ' ἔλαιον: ὅρκου γάρ δεινοῦ στυγός ὕδατός ἐστιν ἀπορρώξ. μαγνήτων δ' ἦρχε πρόθοος τενθρηδόνος υἱός, οἵ περί πηνειόν καί πήλιον εἰνοσίφυλλον ναίεσκον: τῶν μέν πρόθοος θοός ἡγεμόνευε, τῷ δ' ἅμα τεσσαράκοντα μέλαιναι νῆες ἕποντο. οὗτοι ἄρ' ἡγεμόνες δαναῶν καί κοίρανοι ἦσαν: τίς τάρ τῶν ὄχ' ἄριστος ἔην σύ μοι ἔννεπε μοῦσα αὐτῶν ἠδ' ἵππων, οἵ ἅμ' ἀτρεΐδῃσιν ἕποντο. {>} ἵπποι μέν μέγ' ἄρισται ἔσαν φηρητιάδαο, τάς εὔμηλος ἔλαυνε ποδώκεας ὄρνιθας ὥς ὄτριχας οἰέτεας σταφύλῃ ἐπί νῶτον ἐΐσας: τάς ἐν πηρείῃ θρέψ' ἀργυρότοξος ἀπόλλων {>} ἄμφω θηλείας, φόβον ἄρηος φορεούσας. ἀνδρῶν αὖ μέγ' ἄριστος ἔην τελαμώνιος αἴας ὄφρ' ἀχιλεύς μήνιεν: ὅ γάρ πολύ φέρτατος ἦεν, ἵπποι θ' οἵ φορέεσκον ἀμύμονα πηλεΐωνα. ἀλλ' ὅ μέν ἐν νήεσσι κορωνίσι ποντοπόροισι κεῖτ' ἀπομηνίσας ἀγαμέμνονι ποιμένι λαῶν ἀτρεΐδῃ: λαοί δέ παρά ῥηγμῖνι θαλάσσης δίσκοισιν τέρποντο καί αἰγανέῃσιν ἱέντες τόξοισίν θ': ἵπποι δέ παρ' ἅρμασιν οἷσιν ἕκαστος λωτόν ἐρεπτόμενοι ἐλεόθρεπτόν τε σέλινον ἕστασαν: ἅρματα δ' εὖ πεπυκασμένα κεῖτο ἀνάκτων ἐν κλισίῃς: οἵ δ' ἀρχόν ἀρηΐφιλον ποθέοντες φοίτων ἔνθα καί ἔνθα κατά στρατόν οὐδέ μάχοντο. οἵ δ' ἄρ' ἴσαν ὡς εἴ τε πυρί χθών πᾶσα νέμοιτο: γαῖα δ' ὑπεστενάχιζε διί ὥς τερπικεραύνῳ χωομένῳ ὅτε τ' ἀμφί τυφωέϊ γαῖαν ἱμάσσῃ εἰν ἀρίμοις, ὅθι φασί τυφωέος ἔμμεναι εὐνάς: ὥς ἄρα τῶν ὑπό ποσσί μέγα στεναχίζετο γαῖα ἐρχομένων: μάλα δ' ὦκα διέπρησσον πεδίοιο. τρωσίν δ' ἄγγελος ἦλθε ποδήνεμος ὠκέα ἶρις πάρ διός αἰγιόχοιο σύν ἀγγελίῃ ἀλεγεινῇ: οἵ δ' ἀγοράς ἀγόρευον ἐπί πριάμοιο θύρῃσι πάντες ὁμηγερέες ἠμέν νέοι ἠδέ γέροντες: ἀγχοῦ δ' ἱσταμένη προσέφη πόδας ὠκέα ἶρις: {—} εἴσατο δέ φθογγήν υἷϊ πριάμοιο πολίτῃ, {—} ὅς τρώων σκοπός ἷζε ποδωκείῃσι πεποιθώς {—} τύμβῳ ἐπ' ἀκροτάτῳ αἰσυήταο γέροντος, {—} δέγμενος ὁππότε ναῦφιν ἀφορμηθεῖεν ἀχαιοί: {—} τῷ μιν ἐεισαμένη προσέφη πόδας ὠκέα ἶρις: ὦ γέρον αἰεί τοι μῦθοι φίλοι ἄκριτοί εἰσιν, ὥς ποτ' ἐπ' εἰρήνης: πόλεμος δ' ἀλίαστος ὄρωρεν. ἤδη μέν μάλα πολλά μάχας εἰσήλυθον ἀνδρῶν, ἀλλ' οὔ πω τοιόνδε τοσόνδέ τε λαόν ὄπωπα: λίην γάρ φύλλοισιν ἐοικότες ἤ ψαμάθοισιν {>} ἔρχονται πεδίοιο μαχησόμενοι προτί ἄστυ. {>} ἕκτορ σοί δέ μάλιστ' ἐπιτέλλομαι, ὧδε δέ ῥέξαι: πολλοί γάρ κατά ἄστυ μέγα πριάμου ἐπίκουροι, ἄλλη δ' ἄλλων γλῶσσα πολυσπερέων ἀνθρώπων: τοῖσιν ἕκαστος ἀνήρ σημαινέτω οἷσί περ ἄρχει, τῶν δ' ἐξηγείσθω κοσμησάμενος πολιήτας. {>} ὥς ἔφαθ', ἕκτωρ δ' οὔ τι θεᾶς ἔπος ἠγνοίησεν, αἶψα δ' ἔλυς' ἀγορήν: ἐπί τεύχεα δ' ἐσσεύοντο: {>} πᾶσαι δ' ὠΐγνυντο πύλαι, ἐκ δ' ἔσσυτο λαός πεζοί θ' ἱππῆές τε: πολύς δ' ὀρυμαγδός ὀρώρει. ἔστι δέ τις προπάροιθε πόλιος αἰπεῖα κολώνη ἐν πεδίῳ ἀπάνευθε περίδρομος ἔνθα καί ἔνθα, τήν ἤτοι ἄνδρες βατίειαν κικλήσκουσιν, ἀθάνατοι δέ τε σῆμα πολυσκάρθμοιο μυρίνης: ἔνθα τότε τρῶές τε διέκριθεν ἠδ' ἐπίκουροι. τρωσί μέν ἡγεμόνευε μέγας κορυθαίολος ἕκτωρ πριαμίδης: ἅμα τῷ γε πολύ πλεῖστοι καί ἄριστοι λαοί θωρήσσοντο μεμαότες ἐγχείῃσι. {> corr.} δαρδανίων αὖτ' ἦρχεν ἐΰς πάϊς ἀγχίσαο {>} αἰνείας, τόν ὑπ' ἀγχίσῃ τέκε δῖ' ἀφροδίτη ἴδης ἐν κνημοῖσι θεά βροτῷ εὐνηθεῖσα, οὐκ οἶος, ἅμα τῷ γε δύω ἀντήνορος υἷε ἀρχέλοχός τ' ἀκάμας τε μάχης εὖ εἰδότε πάσης. οἵ δέ ζέλειαν ἔναιον ὑπαί πόδα νείατον ἴδης ἀφνειοί πίνοντες ὕδωρ μέλαν αἰσήποιο τρῶες, τῶν αὖτ' ἦρχε λυκάονος ἀγλαός υἱός {>} πάνδαρος, ᾧ καί τόξον ἀπόλλων αὐτός ἔδωκεν. οἵ δ' ἀδρήστειάν τ' εἶχον καί δῆμον ἀπαισοῦ καί πιτύειαν ἔχον καί τηρείης ὄρος αἰπύ, τῶν ἦρχ' ἄδρηστός τε καί ἄμφιος λινοθώρηξ υἷε δύω μέροπος περκωσίου, ὅς περί πάντων ᾔδεε μαντοσύνας, οὐδέ οὕς παῖδας ἔασκε στείχειν ἐς πόλεμον φθισήνορα: τώ δέ οἱ οὔ τι πειθέσθην: κῆρες γάρ ἄγον μέλανος θανάτοιο. οἵ δ' ἄρα περκώτην καί πράκτιον ἀμφενέμοντο καί σηστόν καί ἄβυδον ἔχον καί δῖαν ἀρίσβην, {>} τῶν αὖθ' ὑρτακίδης ἦρχ' ἄσιος ὄρχαμος ἀνδρῶν, {>} ἄσιος ὑρτακίδης ὅν ἀρίσβηθεν φέρον ἵπποι {⸖} αἴθωνες μεγάλοι ποταμοῦ ἄπο σελλήεντος. ἱππόθοος δ' ἄγε φῦλα πελασγῶν ἐγχεσιμώρων τῶν οἵ λάρισαν ἐριβώλακα ναιετάασκον: τῶν ἦρχ' ἱππόθοός τε πύλαιός τ' ὄζος ἄρηος, υἷε δύω λήθοιο πελασγοῦ τευταμίδαο. αὐτάρ θρήϊκας ἦγ' ἀκάμας καί πείροος ἥρως ὅσσους ἑλλήσποντος ἀγάρροος ἐντός ἐέργει. εὔφημος δ' ἀρχός κικόνων ἦν αἰχμητάων υἱός τροιζήνοιο διοτρεφέος κεάδαο. αὐτάρ πυραίχμης ἄγε παίονας ἀγκυλοτόξους τηλόθεν ἐξ ἀμυδῶνος ἀπ' ἀξιοῦ εὐρύ ῥέοντος, {>} ἀξιοῦ οὗ κάλλιστον ὕδωρ ἐπικίδναται αἶαν. {>} παφλαγόνων δ' ἡγεῖτο πυλαιμένεος λάσιον κῆρ {⸖} ἐξ ἐνετῶν, ὅθεν ἡμιόνων γένος ἀγροτεράων, οἵ ῥα κύτωρον ἔχον καί σήσαμον ἀμφενέμοντο ἀμφί τε παρθένιον ποταμόν κλυτά δώματ' ἔναιον κρῶμνάν τ' αἰγιαλόν τε καί ὑψηλούς ἐρυθίνους. {>} αὐτάρ ἁλιζώνων ὀδίος καί ἐπίστροφος ἦρχον τηλόθεν ἐξ ἀλύβης, ὅθεν ἀργύρου ἐστί γενέθλη. μυσῶν δέ χρόμις ἦρχε καί ἔννομος οἰωνιστής: ἀλλ' οὐκ οἰωνοῖσιν ἐρύσατο κῆρα μέλαιναν, {—} ἀλλ' ἐδάμη ὑπό χερσί ποδώκεος αἰακίδαο {—} ἐν ποταμῷ, ὅθι περ τρῶας κεράϊζε καί ἄλλους. φόρκυς αὖ φρύγας ἦγε καί ἀσκάνιος θεοειδής {>} τῆλ' ἐξ ἀσκανίης: μέμασαν δ' ὑσμῖνι μάχεσθαι. μῄοσιν αὖ μέσθλης τε καί ἄντιφος ἡγησάσθην υἷε ταλαιμένεος τώ γυγαίη τέκε λίμνη, οἵ καί μῄονας ἦγον ὑπό τμώλῳ γεγαῶτας. {>} νάστης αὖ καρῶν ἡγήσατο βαρβαροφώνων, οἵ μίλητον ἔχον φθιρῶν τ' ὄρος ἀκριτόφυλλον μαιάνδρου τε ῥοάς μυκάλης τ' αἰπεινά κάρηνα: τῶν μέν ἄρ' ἀμφίμαχος καί νάστης ἡγησάσθην, {>} νάστης ἀμφίμαχός τε νομίονος ἀγλαά τέκνα, {>} ὅς καί χρυσόν ἔχων πόλεμον δ' ἴεν ἠΰτε κούρη νήπιος, οὐδέ τί οἱ τό γ' ἐπήρκεσε λυγρόν ὄλεθρον, {—} ἀλλ' ἐδάμη ὑπό χερσί ποδώκεος αἰακίδαο {—} ἐν ποταμῷ, χρυσόν δ' ἀχιλεύς ἐκόμισσε δαΐφρων. σαρπηδών δ' ἦρχεν λυκίων καί γλαῦκος ἀμύμων τηλόθεν ἐκ λυκίης, ξάνθου ἄπο δινήεντος. {ιλιαδοσ γ} αὐτάρ ἐπεί κόσμηθεν ἅμ' ἡγεμόνεσσιν ἕκαστοι, τρῶες μέν κλαγγῇ τ' ἐνοπῇ τ' ἴσαν ὄρνιθες ὥς {>} ἠΰτε περ κλαγγή γεράνων πέλει οὐρανόθι πρό: {>} αἵ τ' ἐπεί οὖν χειμῶνα φύγον καί ἀθέσφατον ὄμβρον {> corr.} κλαγγῇ ταί γε πέτονται ἐπ' ὠκεανοῖο ῥοάων {> corr.} ἀνδράσι πυγμαίοισι φόνον καί κῆρα φέρουσαι: ἠέριαι δ' ἄρα ταί γε κακήν ἔριδα προφέρονται. οἵ δ' ἄρ' ἴσαν σιγῇ μένεα πνείοντες ἀχαιοί ἐν θυμῷ μεμαῶτες ἀλεξέμεν ἀλλήλοισιν. {>} εὖτ' ὄρεος κορυφῇσι νότος κατέχευεν ὀμίχλην {>} ποιμέσιν οὔ τι φίλην, κλέπτῃ δέ τε νυκτός ἀμείνω, τόσσόν τίς τ' ἐπιλεύσσει ὅσον τ' ἐπί λᾶαν ἵησιν: {>} ὥς ἄρα τῶν ὑπό ποσσί κονίσαλος ὄρνυτ' ἀελλής ἐρχομένων: μάλα δ' ὦκα διέπρησσον πεδίοιο. οἵ δ' ὅτε δή σχεδόν ἦσαν ἐπ' ἀλλήλοισιν ἰόντες, τρωσίν μέν προμάχιζεν ἀλέξανδρος θεοειδής παρδαλέην ὤμοισιν ἔχων καί καμπύλα τόξα {⸖} καί ξίφος: αὐτάρ δοῦρε δύω κεκορυθμένα χαλκῷ {—} πάλλων ἀργείων προκαλίζετο πάντας ἀρίστους {—} ἀντίβιον μαχέσασθαι ἐν αἰνῇ δηϊοτῆτι. τόν δ' ὡς οὖν ἐνόησεν ἀρηΐφιλος μενέλαος ἐρχόμενον προπάροιθεν ὁμίλου μακρά βιβάντα, ὥς τε λέων ἐχάρη μεγάλῳ ἐπί σώματι κύρσας εὑρών ἤ ἔλαφον κεραόν ἤ ἄγριον αἶγα {>} πεινάων: μάλα γάρ τε κατεσθίει, εἴ περ ἄν αὐτόν σεύωνται ταχέες τε κύνες θαλεροί τ' αἰζηοί: ὥς ἐχάρη μενέλαος ἀλέξανδρον θεοειδέα {⸖} ὀφθαλμοῖσιν ἰδών: φάτο γάρ τίσεσθαι ἀλείτην: αὐτίκα δ' ἐξ ὀχέων σύν τεύχεσιν ἆλτο χαμᾶζε. τόν δ' ὡς οὖν ἐνόησεν ἀλέξανδρος θεοειδής {> corr.} ἐν προμάχοισι φανέντα, κατεπλήγη φίλον ἦτορ, ἄψ δ' ἑτάρων εἰς ἔθνος ἐχάζετο κῆρ' ἀλεείνων. ὡς δ' ὅτε τίς τε δράκοντα ἰδών παλίνορσος ἀπέστη οὔρεος ἐν βήσσῃς, ὑπό τε τρόμος ἔλλαβε γυῖα, ἄψ δ' ἀνεχώρησεν, ὦχρός τέ μιν εἷλε παρειάς, {>} ὥς αὖτις καθ' ὅμιλον ἔδυ τρώων ἀγερώχων δείσας ἀτρέος υἱόν ἀλέξανδρος θεοειδής. τόν δ' ἕκτωρ νείκεσσεν ἰδών αἰσχροῖς ἐπέεσσιν: δύσπαρι εἶδος ἄριστε γυναιμανές ἠπεροπευτά αἴθ' ὄφελες ἄγονός τ' ἔμεναι ἄγαμός τ' ἀπολέσθαι: καί κε τό βουλοίμην, καί κεν πολύ κέρδιον ἦεν ἤ οὕτω λώβην τ' ἔμεναι καί ὑπόψιον ἄλλων. ἦ που καγχαλόωσι κάρη κομόωντες ἀχαιοί {>} φάντες ἀριστῆα πρόμον ἔμμεναι, οὕνεκα καλόν εἶδος ἔπ', ἀλλ' οὐκ ἔστι βίη φρεσίν οὐδέ τις ἀλκή. ἦ τοιόσδε ἐών ἐν ποντοπόροισι νέεσσι πόντον ἐπιπλώσας, ἑτάρους ἐρίηρας ἀγείρας, {>} μιχθείς ἀλλοδαποῖσι γυναῖκ' εὐειδέ' ἀνῆγες {>} ἐξ ἀπίης γαίης νυόν ἀνδρῶν αἰχμητάων πατρί τε σῷ μέγα πῆμα πόληΐ τε παντί τε δήμῳ, δυσμενέσιν μέν χάρμα, κατηφείην δέ σοί αὐτῷ; οὐκ ἄν δή μείνειας ἀρηΐφιλον μενέλαον; γνοίης χ' οἵου φωτός ἔχεις θαλερήν παράκοιτιν: {>} οὐκ ἄν τοι χραίσμῃ κίθαρις τά τε δῶρ' ἀφροδίτης ἥ τε κόμη τό τε εἶδος ὅτ' ἐν κονίῃσι μιγείης. {⸖} ἀλλά μάλα τρῶες δειδήμονες: ἦ τέ κεν ἤδη λάϊνον ἕσσο χιτῶνα κακῶν ἕνεχ' ὅσσα ἔοργας. τόν δ' αὖτε προσέειπεν ἀλέξανδρος θεοειδής: ἕκτορ ἐπεί με κατ' αἶσαν ἐνείκεσας οὐδ' ὑπέρ αἶσαν: αἰεί τοι κραδίη πέλεκυς ὥς ἐστιν ἀτειρής ὅς τ' εἶσιν διά δουρός ὑπ' ἀνέρος ὅς ῥά τε τέχνῃ νήϊον ἐκτάμνῃσιν, ὀφέλλει δ' ἀνδρός ἐρωήν: ὥς σοί ἐνί στήθεσσιν ἀτάρβητος νόος ἐστί: μή μοι δῶρ' ἐρατά πρόφερε χρυσέης ἀφροδίτης: {>} οὔ τοι ἀπόβλητ' ἐστί θεῶν ἐρικυδέα δῶρα ὅσσά κεν αὐτοί δῶσιν, ἑκών δ' οὐκ ἄν τις ἕλοιτο: νῦν αὖτ' εἴ μ' ἐθέλεις πολεμίζειν ἠδέ μάχεσθαι, ἄλλους μέν κάθισον τρῶας καί πάντας ἀχαιούς, αὐτάρ ἔμ' ἐν μέσσῳ καί ἀρηΐφιλον μενέλαον συμβάλετ' ἀμφ' ἑλένῃ καί κτήμασι πᾶσι μάχεσθαι: {⸖} ὁππότερος δέ κε νικήσῃ κρείσσων τε γένηται, κτήμαθ' ἑλών εὖ πάντα γυναῖκά τε οἴκαδ' ἀγέσθω: οἵ δ' ἄλλοι φιλότητα καί ὅρκια πιστά ταμόντες {⸖} ναίοιτε τροίην ἐριβώλακα, τοί δέ νεέσθων ἄργος ἐς ἱππόβοτον καί ἀχαιΐδα καλλιγύναικα. ὥς ἔφαθ', ἕκτωρ δ' αὖτ' ἐχάρη μέγα μῦθον ἀκούσας, καί ῥ' ἐς μέσσον ἰών τρώων ἀνέεργε φάλαγγας μέσσου δουρός ἑλών: τοί δ' ἱδρύνθησαν ἅπαντες. τῷ δ' ἐπετοξάζοντο κάρη κομόωντες ἀχαιοί {>} ἰοῖσίν τε τιτυσκόμενοι λάεσσί τ' ἔβαλλον: αὐτάρ ὅ μακρόν ἄϋσεν ἄναξ ἀνδρῶν ἀγαμέμνων: {>} ἴσχεσθ' ἀργεῖοι, μή βάλλετε κοῦροι ἀχαιῶν: {>} στεῦται γάρ τι ἔπος ἐρέειν κορυθαίολος ἕκτωρ. ὥς ἔφαθ', οἵ δ' ἔσχοντο μάχης ἄνεῴ τ' ἐγένοντο ἐσσυμένως: ἕκτωρ δέ μετ' ἀμφοτέροισιν ἔειπε: κέκλυτέ μευ τρῶες καί ἐϋκνήμιδες ἀχαιοί μῦθον ἀλεξάνδροιο, τοῦ εἵνεκα νεῖκος ὄρωρεν. ἄλλους μέν κέλεται τρῶας καί πάντας ἀχαιούς τεύχεα κάλ' ἀποθέσθαι ἐπί χθονί πουλυβοτείρῃ, αὐτόν δ' ἐν μέσσῳ καί ἀρηΐφιλον μενέλαον οἴους ἀμφ' ἑλένῃ καί κτήμασι πᾶσι μάχεσθαι. {⸖} ὁππότερος δέ κε νικήσῃ κρείσσων τε γένηται κτήμαθ' ἑλών εὖ πάντα γυναῖκά τε οἴκαδ' ἀγέσθω: οἵ δ' ἄλλοι φιλότητα καί ὅρκια πιστά τάμωμεν. ὥς ἔφαθ', οἵ δ' ἄρα πάντες ἀκήν ἐγένοντο σιωπῇ: τοῖσι δέ καί μετέειπε βοήν ἀγαθός μενέλαος: κέκλυτε νῦν καί ἐμεῖο: μάλιστα γάρ ἄλγος ἱκάνει θυμόν ἐμόν, φρονέω δέ διακρινθήμεναι ἤδη {⸖} ἀργείους καί τρῶας, ἐπεί κακά πολλά πέπασθε {⸖} εἵνεκ' ἐμῆς ἔριδος καί ἀλεξάνδρου ἕνεκ' ἀρχῆς: ἡμέων δ' ὁπποτέρῳ θάνατος καί μοῖρα τέτυκται τεθναίη: ἄλλοι δέ διακρινθεῖτε τάχιστα. {>} οἴσετε ἄρν', ἕτερον λευκόν, ἑτέρην δέ μέλαιναν, {>} γῇ τε καί ἠελίῳ: διί δ' ἡμεῖς οἴσομεν ἄλλον: {>} ἄξετε δέ πριάμοιο βίην, ὄφρ' ὅρκια τάμνῃ αὐτός, ἐπεί οἱ παῖδες ὑπερφίαλοι καί ἄπιστοι, μή τις ὑπερβασίῃ διός ὅρκια δηλήσηται. {—} αἰεί δ' ὁπλοτέρων ἀνδρῶν φρένες ἠερέθονται: {—} οἷς δ' ὁ γέρων μετέῃσιν ἅμα πρόσσω καί ὀπίσσω {—} λεύσσει, ὅπως ὄχ' ἄριστα μετ' ἀμφοτέροισι γένηται. ὥς ἔφαθ', οἵ δ' ἐχάρησαν ἀχαιοί τε τρῶές τε ἐλπόμενοι παύσασθαι ὀϊζυροῦ πολέμοιο. καί ῥ' ἵππους μέν ἔρυξαν ἐπί στίχας, ἐκ δ' ἔβαν αὐτοί, τεύχεά τ' ἐξεδύοντο: τά μέν κατέθεντ' ἐπί γαίῃ πλησίον ἀλλήλων, ὀλίγη δ' ἦν ἀμφίς ἄρουρα: ἕκτωρ δέ προτί ἄστυ δύω κήρυκας ἔπεμπε καρπαλίμως ἄρνάς τε φέρειν πρίαμόν τε καλέσσαι: αὐτάρ ὅ ταλθύβιον προΐει κρείων ἀγαμέμνων νῆας ἔπι γλαφυράς ἰέναι, ἠδ' ἄρν' ἐκέλευεν οἰσέμεναι: ὅ δ' ἄρ' οὐκ ἀπίθης' ἀγαμέμνονι δίῳ. ἶρις δ' αὖθ' ἑλένῃ λευκωλένῳ ἄγγελος ἦλθεν {>} εἰδομένη γαλόῳ ἀντηνορίδαο δάμαρτι, τήν ἀντηνορίδης εἶχε κρείων ἑλικάων λαοδίκην πριάμοιο θυγατρῶν εἶδος ἀρίστην. τήν δ' εὗρ' ἐν μεγάρῳ: ἥ δέ μέγαν ἱστόν ὕφαινε {>} δίπλακα πορφυρέην, πολέας δ' ἐνέπασσεν ἀέθλους τρώων θ' ἱπποδάμων καί ἀχαιῶν χαλκοχιτώνων, οὕς ἑθεν εἵνεκ' ἔπασχον ὑπ' ἄρηος παλαμάων: ἀγχοῦ δ' ἱσταμένη προσέφη πόδας ὠκέα ἶρις: δεῦρ' ἴθι νύμφα φίλη, ἵνα θέσκελα ἔργα ἴδηαι τρώων θ' ἱπποδάμων καί ἀχαιῶν χαλκοχιτώνων, οἵ πρίν ἐπ' ἀλλήλοισι φέρον πολύδακρυν ἄρηα ἐν πεδίῳ ὀλοοῖο λιλαιόμενοι πολέμοιο: οἵ δή νῦν ἕαται σιγῇ, πόλεμος δέ πέπαυται, ἀσπίσι κεκλιμένοι, παρά δ' ἔγχεα μακρά πέπηγεν. αὐτάρ ἀλέξανδρος καί ἀρηΐφιλος μενέλαος μακρῇς ἐγχείῃσι μαχήσονται περί σεῖο: {>} τῷ δέ κε νικήσαντι φίλη κεκλήσῃ ἄκοιτις. ὥς εἰποῦσα θεά γλυκύν ἵμερον ἔμβαλε θυμῷ ἀνδρός τε προτέρου καί ἄστεος ἠδέ τοκήων: αὐτίκα δ' ἀργεννῇσι καλυψαμένη ὀθόνῃσιν ὁρμᾶτ' ἐκ θαλάμοιο τέρεν κατά δάκρυ χέουσα οὐκ οἴη, ἅμα τῇ γε καί ἀμφίπολοι δύ' ἕποντο, {—>} αἴθρη πιτθῆος θυγάτηρ, κλυμένη τε βοῶπις: αἶψα δ' ἔπειθ' ἵκανον ὅθι σκαιαί πύλαι ἦσαν. οἵ δ' ἀμφί πρίαμον καί πάνθοον ἠδέ θυμοίτην λάμπόν τε κλυτίον θ' ἱκετάονά τ' ὄζον ἄρηος οὐκαλέγων τε καί ἀντήνωρ πεπνυμένω ἄμφω ἥατο δημογέροντες ἐπί σκαιῇσι πύλῃσι, γήραϊ δή πολέμοιο πεπαυμένοι, ἀλλ' ἀγορηταί ἐσθλοί, τεττίγεσσιν ἐοικότες οἵ τε καθ' ὕλην {⸖} δενδρέῳ ἐφεζόμενοι ὄπα λειριόεσσαν ἱεῖσι: τοῖοι ἄρα τρώων ἡγήτορες ἧντ' ἐπί πύργῳ. οἵ δ' ὡς οὖν εἴδονθ' ἑλένην ἐπί πύργον ἰοῦσαν, {⸖} ἦκα πρός ἀλλήλους ἔπεα πτερόεντ' ἀγόρευον: οὐ νέμεσις τρῶας καί ἐϋκνήμιδας ἀχαιούς τοιῇδ' ἀμφί γυναικί πολύν χρόνον ἄλγεα πάσχειν: αἰνῶς ἀθανάτῃσι θεῇς εἰς ὦπα ἔοικεν: ἀλλά καί ὧς τοίη περ ἐοῦς' ἐν νηυσί νεέσθω, μηδ' ἡμῖν τεκέεσσί τ' ὀπίσσω πῆμα λίποιτο. ὥς ἄρ' ἔφαν, πρίαμος δ' ἑλένην ἐκαλέσσατο φωνῇ: δεῦρο πάροιθ' ἐλθοῦσα φίλον τέκος ἵζευ ἐμεῖο, {>} ὄφρα ἴδῃ πρότερόν τε πόσιν πηούς τε φίλους τε: οὔ τί μοι αἰτίη ἐσσί, θεοί νύ μοι αἴτιοί εἰσιν οἵ μοι ἐφώρμησαν πόλεμον πολύδακρυν ἀχαιῶν: ὥς μοι καί τόνδ' ἄνδρα πελώριον ἐξονομήνῃς ὅς τις ὅδ' ἐστίν ἀχαιός ἀνήρ ἠΰς τε μέγας τε. ἤτοι μέν κεφαλῇ καί μείζονες ἄλλοι ἔασι, καλόν δ' οὕτω ἐγών οὔ πω ἴδον ὀφθαλμοῖσιν, οὐδ' οὕτω γεραρόν: βασιλῆϊ γάρ ἀνδρί ἔοικε. τόν δ' ἑλένη μύθοισιν ἀμείβετο δῖα γυναικῶν: αἰδοῖός τέ μοί ἐσσι φίλε ἑκυρέ δεινός τε: ὡς ὄφελεν θάνατός μοι ἁδεῖν κακός ὁππότε δεῦρο υἱέϊ σῷ ἑπόμην θάλαμον γνωτούς τε λιποῦσα παῖδά τε τηλυγέτην καί ὁμηλικίην ἐρατεινήν. ἀλλά τά γ' οὐκ ἐγένοντο: τό καί κλαίουσα τέτηκα. τοῦτο δέ τοι ἐρέω ὅ μ' ἀνείρεαι ἠδέ μεταλλᾷς: οὗτός γ' ἀτρεΐδης εὐρύ κρείων ἀγαμέμνων, ἀμφότερον βασιλεύς τ' ἀγαθός κρατερός τ' αἰχμητής: δαήρ αὖτ' ἐμός ἔσκε κυνώπιδος, εἴ ποτ' ἔην γε. ὥς φάτο, τόν δ' ὁ γέρων ἠγάσσατο φώνησέν τε: ὦ μάκαρ ἀτρεΐδη μοιρηγενές ὀλβιόδαιμον, ἦ ῥά νύ τοι πολλοί δεδμήατο κοῦροι ἀχαιῶν. {>} ἤδη καί φρυγίην εἰσήλυθον ἀμπελόεσσαν, ἔνθα ἴδον πλείστους φρύγας ἀνέρας αἰολοπώλους λαούς ὀτρῆος καί μυγδόνος ἀντιθέοιο, οἵ ῥα τότ' ἐστρατόωντο παρ' ὄχθας σαγγαρίοιο: καί γάρ ἐγών ἐπίκουρος ἐών μετά τοῖσιν ἐλέχθην ἤματι τῷ ὅτε τ' ἦλθον ἀμαζόνες ἀντιάνειραι: ἀλλ' οὐδ' οἵ τόσοι ἦσαν ὅσοι ἑλίκωπες ἀχαιοί. δεύτερον αὖτ' ὀδυσῆα ἰδών ἐρέειν' ὁ γεραιός: εἴπ' ἄγε μοι καί τόνδε φίλον τέκος ὅς τις ὅδ' ἐστί: μείων μέν κεφαλῇ ἀγαμέμνονος ἀτρεΐδαο, εὐρύτερος δ' ὤμοισιν ἰδέ στέρνοισιν ἰδέσθαι. τεύχεα μέν οἱ κεῖται ἐπί χθονί πουλυβοτείρῃ, αὐτός δέ κτίλος ὥς ἐπιπωλεῖται στίχας ἀνδρῶν: ἀρνειῷ μιν ἔγωγε ἐΐσκω πηγεσιμάλλῳ, ὅς τ' οἰῶν μέγα πῶϋ διέρχεται ἀργεννάων. τόν δ' ἠμείβετ' ἔπειθ' ἑλένη διός ἐκγεγαυῖα: οὗτος δ' αὖ λαερτιάδης πολύμητις ὀδυσσεύς, ὅς τράφη ἐν δήμῳ ἰθάκης κραναῆς περ ἐούσης εἰδώς παντοίους τε δόλους καί μήδεα πυκνά. τήν δ' αὖτ' ἀντήνωρ πεπνυμένος ἀντίον ηὔδα: ὦ γύναι ἦ μάλα τοῦτο ἔπος νημερτές ἔειπες: {>} ἤδη γάρ καί δεῦρό ποτ' ἤλυθε δῖος ὀδυσσεύς {>} σεῦ ἕνεκ' ἀγγελίης σύν ἀρηϊφίλῳ μενελάῳ: {>} τούς δ' ἐγώ ἐξείνισσα καί ἐν μεγάροισι φίλησα, ἀμφοτέρων δέ φυήν ἐδάην καί μήδεα πυκνά. ἀλλ' ὅτε δή τρώεσσιν ἐν ἀγρομένοισιν ἔμιχθεν στάντων μέν μενέλαος ὑπείρεχεν εὐρέας ὤμους, {⸖} ἄμφω δ' ἑζομένω γεραρώτερος ἦεν ὀδυσσεύς: ἀλλ' ὅτε δή μύθους καί μήδεα πᾶσιν ὕφαινον ἤτοι μέν μενέλαος ἐπιτροχάδην ἀγόρευε, παῦρα μέν ἀλλά μάλα λιγέως, ἐπεί οὐ πολύμυθος οὐδ' ἀφαμαρτοεπής: ἦ καί γένει ὕστερος ἦεν. ἀλλ' ὅτε δή πολύμητις ἀναΐξειεν ὀδυσσεύς στάσκεν, ὑπαί δέ ἴδεσκε κατά χθονός ὄμματα πήξας, σκῆπτρον δ' οὔτ' ὀπίσω οὔτε προπρηνές ἐνώμα, {>} ἀλλ' ἀστεμφές ἔχεσκεν ἀΐδρεϊ φωτί ἐοικώς: φαίης κε ζάκοτόν τέ τιν' ἔμμεναι ἄφρονά τ' αὔτως. ἀλλ' ὅτε δή ὄπα τε μεγάλην ἐκ στήθεος εἵη καί ἔπεα νιφάδεσσιν ἐοικότα χειμερίῃσιν, οὐκ ἄν ἔπειτ' ὀδυσῆΐ γ' ἐρίσσειε βροτός ἄλλος: {>} οὐ τότε γ' ὧδ' ὀδυσῆος ἀγασσάμεθ' εἶδος ἰδόντες. τό τρίτον αὖτ' αἴαντα ἰδών ἐρέειν' ὅ γεραιός: τίς τάρ ὅδ' ἄλλος ἀχαιός ἀνήρ ἠΰς τε μέγας τε ἔξοχος ἀργείων κεφαλήν τε καί εὐρέας ὤμους; τόν δ' ἑλένη τανύπεπλος ἀμείβετο δῖα γυναικῶν: οὗτος δ' αἴας ἐστί πελώριος ἕρκος ἀχαιῶν: {>} ἰδομενεύς δ' ἑτέρωθεν ἐνί κρήτεσσι θεός ὥς ἕστηκ', ἀμφί δέ μιν κρητῶν ἀγοί ἠγερέθονται. πολλάκι μιν ξείνισσεν ἀρηΐφιλος μενέλαος οἴκῳ ἐν ἡμετέρῳ ὁπότε κρήτηθεν ἵκοιτο. νῦν δ' ἄλλους μέν πάντας ὁρῶ ἑλίκωπας ἀχαιούς, οὕς κεν ἐΰ γνοίην καί τ' οὔνομα μυθησαίμην: δοιώ δ' οὐ δύναμαι ἰδέειν κοσμήτορε λαῶν κάστορά θ' ἱππόδαμον καί πύξ ἀγαθόν πολυδεύκεα αὐτοκασιγνήτω, τώ μοι μία γείνατο μήτηρ. ἤ οὐχ ἑσπέσθην λακεδαίμονος ἐξ ἐρατεινῆς, ἤ δεύρω μέν ἕποντο νέεσς' ἔνι ποντοπόροισι, νῦν αὖτ' οὐκ ἐθέλουσι μάχην καταδύμεναι ἀνδρῶν αἴσχεα δειδιότες καί ὀνείδεα πόλλ' ἅ μοί ἐστιν. ὥς φάτο, τούς δ' ἤδη κάτεχεν φυσίζοος αἶα {⸖} ἐν λακεδαίμονι αὖθι φίλῃ ἐν πατρίδι γαίῃ. κήρυκες δ' ἀνά ἄστυ θεῶν φέρον ὅρκια πιστά ἄρνε δύω καί οἶνον ἐΰφρονα καρπόν ἀρούρης ἀσκῷ ἐν αἰγείῳ: φέρε δέ κρητῆρα φαεινόν κῆρυξ ἰδαῖος ἠδέ χρύσεια κύπελλα: ὄτρυνεν δέ γέροντα παριστάμενος ἐπέεσσιν: {⸖} ὄρσεο λαομεδοντιάδη, καλέουσιν ἄριστοι τρώων θ' ἱπποδάμων καί ἀχαιῶν χαλκοχιτώνων ἐς πεδίον καταβῆναι ἵν' ὅρκια πιστά τάμητε: αὐτάρ ἀλέξανδρος καί ἀρηΐφιλος μενέλαος μακρῇς ἐγχείῃσι μαχήσοντ' ἀμφί γυναικί: τῷ δέ κε νικήσαντι γυνή καί κτήμαθ' ἕποιτο: οἵ δ' ἄλλοι φιλότητα καί ὅρκια πιστά ταμόντες {※} ναίοιμεν τροίην ἐριβώλακα, τοί δέ νέονται ἄργος ἐς ἱππόβοτον καί ἀχαιΐδα καλλιγύναικα. ὥς φάτο ῥίγησεν δ' ὅ γέρων, ἐκέλευσε δ' ἑταίρους ἵππους ζευγνύμεναι: τοί δ' ὀτραλέως ἐπίθοντο. {>} ἄν δ' ἄρ' ἔβη πρίαμος, κατά δ' ἡνία τεῖνεν ὀπίσσω: πάρ δέ οἱ ἀντήνωρ περικαλλέα βήσετο δίφρον: {>} τώ δέ διά σκαιῶν πεδίον δ' ἔχον ὠκέας ἵππους. ἀλλ' ὅτε δή ῥ' ἵκοντο μετά τρῶας καί ἀχαιούς, ἐξ ἵππων ἀποβάντες ἐπί χθόνα πουλυβότειραν ἐς μέσσον τρώων καί ἀχαιῶν ἐστιχόωντο. ὄρνυτο δ' αὐτίκ' ἔπειτα ἄναξ ἀνδρῶν ἀγαμέμνων, ἄν δ' ὀδυσεύς πολύμητις: ἀτάρ κήρυκες ἀγαυοί ὅρκια πιστά θεῶν σύναγον, κρητῆρι δέ οἶνον {>} μίσγον, ἀτάρ βασιλεῦσιν ὕδωρ ἐπί χεῖρας ἔχευαν. {>} ἀτρεΐδης δέ ἐρυσσάμενος χείρεσσι μάχαιραν, ἥ οἱ πάρ ξίφεος μέγα κουλεόν αἰέν ἄωρτο, {⸖} ἀρνῶν ἐκ κεφαλέων τάμνε τρίχας: αὐτάρ ἔπειτα κήρυκες τρώων καί ἀχαιῶν νεῖμαν ἀρίστοις. τοῖσιν δ' ἀτρεΐδης μεγάλ' εὔχετο χεῖρας ἀνασχών: {> corr.} ζεῦ πάτερ ἴδηθεν μεδέων κύδιστε μέγιστε, {⸖} ἠέλιός θ', ὅς πάντ' ἐφορᾷς καί πάντ' ἐπακούεις, {>} καί ποταμοί καί γαῖα, καί οἵ ὑπένερθε καμόντας {⸖} ἀνθρώπους τίνυσθον ὅτις κ' ἐπίορκον ὀμόσσῃ, {⸖} ὑμεῖς μάρτυροι ἔστε, φυλάσσετε δ' ὅρκια πιστά: εἰ μέν κεν μενέλαον ἀλέξανδρος καταπέφνῃ αὐτός ἔπειθ' ἑλένην ἐχέτω καί κτήματα πάντα, ἡμεῖς δ' ἐν νήεσσι νεώμεθα ποντοπόροισιν: εἰ δέ κ' ἀλέξανδρον κτείνῃ ξανθός μενέλαος, τρῶας ἔπειθ' ἑλένην καί κτήματα πάντ' ἀποδοῦναι, {> corr.} τιμήν δ' ἀργείοις ἀποτινέμεν ἥν τιν' ἔοικεν, ἥ τε καί ἐσσομένοισι μετ' ἀνθρώποισι πέληται. εἰ δ' ἄν ἐμοί τιμήν πρίαμος πριάμοιό τε παῖδες τίνειν οὐκ ἐθέλωσιν ἀλεξάνδροιο πεσόντος, αὐτάρ ἐγώ καί ἔπειτα μαχήσομαι εἵνεκα ποινῆς αὖθι μένων, ἧός κε τέλος πολέμοιο κιχείω. ἦ, καί ἀπό στομάχους ἀρνῶν τάμε νηλέϊ χαλκῷ: καί τούς μέν κατέθηκεν ἐπί χθονός ἀσπαίροντας θυμοῦ δευομένους: ἀπό γάρ μένος εἵλετο χαλκός. οἶνον δ' ἐκ κρητῆρος ἀφυσσόμενοι δεπάεσσιν ἔκχεον, ἠδ' εὔχοντο θεοῖς αἰειγενέτῃσιν. {> corr.} ὧδε δέ τις εἴπεσκεν ἀχαιῶν τε τρώων τε: ζεῦ κύδιστε μέγιστε καί ἀθάνατοι θεοί ἄλλοι ὁππότεροι πρότεροι ὑπέρ ὅρκια πημήνειαν ὧδέ σφ' ἐγκέφαλος χαμάδις ῥέοι ὡς ὅδε οἶνος αὐτῶν καί τεκέων, ἄλοχοι δ' ἄλλοισι δαμεῖεν. ὥς ἔφαν, οὐδ' ἄρα πώ σφιν ἐπεκραίαινε κρονίων. τοῖσι δέ δαρδανίδης πρίαμος μετά μῦθον ἔειπε: κέκλυτέ μευ τρῶες καί ἐϋκνήμιδες ἀχαιοί: {>} ἤτοι ἐγών εἶμι προτί ἴλιον ἠνεμόεσσαν ἄψ, ἐπεί οὔ πω τλήσομ' ἐν ὀφθαλμοῖσιν ὁρᾶσθαι μαρνάμενον φίλον υἱόν ἀρηϊφίλῳ μενελάῳ: ζεύς μέν που τό γε οἶδε καί ἀθάνατοι θεοί ἄλλοι ὁπποτέρῳ θανάτοιο τέλος πεπρωμένον ἐστίν. ἦ ῥα καί ἐς δίφρον ἄρνας θέτο ἰσόθεος φώς, ἄν δ' ἄρ' ἔβαιν' αὐτός, κατά δ' ἡνία τεῖνεν ὀπίσσω: πάρ δέ οἱ ἀντήνωρ περικαλλέα βήσετο δίφρον. τώ μέν ἄρ' ἄψορροι προτί ἴλιον ἀπονέοντο: ἕκτωρ δέ πριάμοιο πάϊς καί δῖος ὀδυσσεύς χῶρον μέν πρῶτον διεμέτρεον, αὐτάρ ἔπειτα κλήρους ἐν κυνέῃ χαλκήρεϊ πάλλον ἑλόντες, ὁππότερος δή πρόσθεν ἀφείη χάλκεον ἔγχος. λαοί δ' ἠρήσαντο, θεοῖσι δέ χεῖρας ἀνέσχον, ὧδε δέ τις εἴπεσκεν ἀχαιῶν τε τρώων τε: ζεῦ πάτερ ἴδηθεν μεδέων κύδιστε μέγιστε ὁππότερος τάδε ἔργα μετ' ἀμφοτέροισιν ἔθηκε, τόν δός ἀποφθίμενον δῦναι δόμον ἄϊδος εἴσω, ἡμῖν δ' αὖ φιλότητα καί ὅρκια πιστά γενέσθαι. ὥς ἄρ' ἔφαν, πάλλεν δέ μέγας κορυθαίολος ἕκτωρ {⸖} ἄψ ὁρόων: πάριος δέ θοῶς ἐκ κλῆρος ὄρουσεν. οἵ μέν ἔπειθ' ἵζοντο κατά στίχας, ἧχι ἑκάστῳ ἵπποι ἀερσίποδες καί ποικίλα τεύχε' ἔκειτο: αὐτάρ ὅ γ' ἀμφ' ὤμοισιν ἐδύσετο τεύχεα καλά δῖος ἀλέξανδρος ἑλένης πόσις ἠϋκόμοιο. κνημῖδας μέν πρῶτα περί κνήμῃσιν ἔθηκε καλάς, ἀργυρέοισιν ἐπισφυρίοις ἀραρυίας: δεύτερον αὖ θώρηκα περί στήθεσσιν ἔδυνεν {⸖} οἷο κασιγνήτοιο λυκάονος: ἥρμοσε δ' αὐτῷ. {⸖} ἀμφί δ' ἄρ' ὤμοισιν βάλετο ξίφος ἀργυρόηλον {⸖} χάλκεον, αὐτάρ ἔπειτα σάκος μέγα τε στιβαρόν τε: κρατί δ' ἐπ' ἰφθίμῳ κυνέην εὔτυκτον ἔθηκεν ἵππουριν: δεινόν δέ λόφος καθύπερθεν ἔνευεν: εἵλετο δ' ἄλκιμον ἔγχος, ὅ οἱ παλάμηφιν ἀρήρει. {>} ὥς δ' αὔτως μενέλαος ἀρήϊος ἔντε' ἔδυνεν. οἵ δ' ἐπεί οὖν ἑκάτερθεν ὁμίλου θωρήχθησαν, ἐς μέσσον τρώων καί ἀχαιῶν ἐστιχόωντο δεινόν δερκόμενοι: θάμβος δ' ἔχεν εἰσορόωντας τρῶάς θ' ἱπποδάμους καί ἐϋκνήμιδας ἀχαιούς. καί ῥ' ἐγγύς στήτην διαμετρητῷ ἐνί χώρῳ σείοντ' ἐγχείας ἀλλήλοισιν κοτέοντε. πρόσθε δ' ἀλέξανδρος προΐει δολιχόσκιον ἔγχος, καί βάλεν ἀτρεΐδαο κατ' ἀσπίδα πάντοσε ἴσην, οὐδ' ἔρρηξεν χαλκός, ἀνεγνάμφθη δέ οἱ αἰχμή ἀσπίδ' ἐνί κρατερῇ: ὅ δέ δεύτερον ὄρνυτο χαλκῷ ἀτρεΐδης μενέλαος ἐπευξάμενος διί πατρί: ζεῦ ἄνα δός τίσασθαι ὅ με πρότερος κάκ' ἔοργε {—} δῖον ἀλέξανδρον, καί ἐμῇς ὑπό χερσί δάμασσον, ὄφρα τις ἐρρίγῃσι καί ὀψιγόνων ἀνθρώπων {>} ξεινοδόκον κακά ῥέξαι, ὅ κεν φιλότητα παράσχῃ. ἦ ῥα καί ἀμπεπαλών προΐει δολιχόσκιον ἔγχος, καί βάλε πριαμίδαο κατ' ἀσπίδα πάντοσε ἴσην: διά μέν ἀσπίδος ἦλθε φαεινῆς ὄβριμον ἔγχος, καί διά θώρηκος πολυδαιδάλου ἠρήρειστο: ἀντικρύ δέ παραί λαπάρην διάμησε χιτῶνα ἔγχος: ὅ δ' ἐκλίνθη καί ἀλεύατο κῆρα μέλαιναν. {>} ἀτρεΐδης δέ ἐρυσσάμενος ξίφος ἀργυρόηλον πλῆξεν ἀνασχόμενος κόρυθος φάλον: ἀμφί δ' ἄρ' αὐτῷ τριχθά τε καί τετραχθά διατρυφέν ἔκπεσε χειρός. {⸖} ἀτρεΐδης δ' ᾤμωξεν ἰδών εἰς οὐρανόν εὐρύν: ζεῦ πάτερ οὔ τις σεῖο θεῶν ὀλοώτερος ἄλλος: ἦ τ' ἐφάμην τίσασθαι ἀλέξανδρον κακότητος: νῦν δέ μοι ἐν χείρεσσιν ἄγη ξίφος, ἐκ δέ μοι ἔγχος {>} ἠΐχθη παλάμηφιν ἐτώσιον, οὐδ' ἔβαλόν μιν. ἦ καί ἐπαΐξας κόρυθος λάβεν ἱπποδασείης, ἕλκε δ' ἐπιστρέψας μετ' ἐϋκνήμιδας ἀχαιούς: ἄγχε δέ μιν πολύκεστος ἱμάς ἁπαλήν ὑπό δειρήν, ὅς οἱ ὑπ' ἀνθερεῶνος ὀχεύς τέτατο τρυφαλείης. καί νύ κεν εἴρυσσέν τε καί ἄσπετον ἤρατο κῦδος, εἰ μή ἄρ' ὀξύ νόησε διός θυγάτηρ ἀφροδίτη, ἥ οἱ ῥῆξεν ἱμάντα βοός ἶφι κταμένοιο: κεινή δέ τρυφάλεια ἅμ' ἕσπετο χειρί παχείῃ. τήν μέν ἔπειθ' ἥρως μετ' ἐϋκνήμιδας ἀχαιούς ῥῖψ' ἐπιδινήσας, κόμισαν δ' ἐρίηρες ἑταῖροι: αὐτάρ ὅ ἄψ ἐπόρουσε κατακτάμεναι μενεαίνων {>} ἔγχεϊ χαλκείῳ: τόν δ' ἐξήρπαξ' ἀφροδίτη ῥεῖα μάλ' ὥς τε θεός, ἐκάλυψε δ' ἄρ' ἠέρι πολλῇ, κάδ δ' εἷς' ἐν θαλάμῳ εὐώδεϊ κηώεντι. αὐτή δ' αὖ ἑλένην καλέους' ἴε: τήν δέ κίχανε πύργῳ ἐφ' ὑψηλῷ, περί δέ τρῳαί ἅλις ἦσαν: χειρί δέ νεκταρέου ἑανοῦ ἐτίναξε λαβοῦσα, γρηΐ δέ μιν ἐϊκυῖα παλαιγενέϊ προσέειπεν εἰροκόμῳ, ἥ οἱ λακεδαίμονι ναιετοώσῃ ἤσκειν εἴρια καλά, μάλιστα δέ μιν φιλέεσκε: τῇ μιν ἐεισαμένη προσεφώνεε δῖ' ἀφροδίτη: δεῦρ' ἴθ': ἀλέξανδρός σε καλεῖ οἶκον δέ νέεσθαι. {>} κεῖνος ὅ γ' ἐν θαλάμῳ καί δινωτοῖσι λέχεσσι {>} κάλλεΐ τε στίλβων καί εἵμασιν: οὐδέ κε φαίης ἀνδρί μαχεσσάμενον τόν γ' ἐλθεῖν, ἀλλά χορόν δέ ἔρχεσθ', ἠέ χοροῖο νέον λήγοντα καθίζειν. {⸖} ὥς φάτο, τῇ δ' ἄρα θυμόν ἐνί στήθεσσιν ὄρινε: {—} καί ῥ' ὡς οὖν ἐνόησε θεᾶς περικαλλέα δειρήν {—} στήθεά θ' ἱμερόεντα καί ὄμματα μαρμαίροντα, {—} θάμβησέν τ' ἄρ' ἔπειτα ἔπος τ' ἔφατ' ἔκ τ' ὀνόμαζε: {—} δαιμονίη, τί με ταῦτα λιλαίεαι ἠπεροπεύειν; {—} ἦ πῄ με προτέρω πολίων εὖ ναιομενάων {—} ἄξεις, ἤ φρυγίης ἤ μῃονίης ἐρατεινῆς, {—} εἴ τίς τοι καί κεῖθι φίλος μερόπων ἀνθρώπων: {—} οὕνεκα δή νῦν δῖον ἀλέξανδρον μενέλαος {—} νικήσας ἐθέλει στυγερήν ἐμέ οἴκαδ' ἄγεσθαι, {—} τοὔνεκα δή νῦν δεῦρο δολοφρονέουσα παρέστης; {—} ἧσο παρ' αὐτόν ἰοῦσα, θεῶν δ' ἀπόεικε κελεύθου, {—} μηδ' ἔτι σοῖσι πόδεσσιν ὑποστρέψειας ὄλυμπον, {—} ἀλλ' αἰεί περί κεῖνον ὀΐζυε καί ἑ φύλασσε, {—} εἰς ὅ κέ ς' ἤ ἄλοχον ποιήσεται ἤ ὅ γε δούλην. {—} κεῖσε δ' ἐγών οὐκ εἶμι: νεμεσσητόν δέ κεν εἴη: {—} κείνου πορσανέουσα λέχος: τρῳαί δέ μ' ὀπίσσω {—} πᾶσαι μωμήσονται: ἔχω δ' ἄχε' ἄκριτα θυμῷ. {—} τήν δέ χολωσαμένη προσεφώνεε δῖ' ἀφροδίτη: {—} μή μ' ἔρεθε σχετλίη, μή χωσαμένη σε μεθείω, {—} τώς δέ ς' ἀπεχθήρω ὡς νῦν ἔκπαγλ' ἐφίλησα, {—} μέσσῳ δ' ἀμφοτέρων μητίσομαι ἔχθεα λυγρά {—} τρώων καί δαναῶν, σύ δέ κεν κακόν οἶτον ὄληαι. {—} ὥς ἔφατ', ἔδεισεν δ' ἑλένη διός ἐκγεγαυῖα, βῆ δέ κατασχομένη ἑανῷ ἀργῆτι φαεινῷ σιγῇ, πάσας δέ τρῳάς λάθεν: ἦρχε δέ δαίμων. αἵ δ' ὅτ' ἀλεξάνδροιο δόμον περικαλλέ' ἵκοντο, ἀμφίπολοι μέν ἔπειτα θοῶς ἐπί ἔργα τράποντο, {⸖ corr.} ἥ δ' εἰς ὑψόροφον θάλαμον κίε δῖα γυναικῶν. {⸖} τῇ δ' ἄρα δίφρον ἑλοῦσα φιλομειδής ἀφροδίτη {⸖} ἀντί' ἀλεξάνδροιο θεά κατέθηκε φέρουσα: {⸖} ἔνθα κάθιζ' ἑλένη κούρη διός αἰγιόχοιο ὄσσε πάλιν κλίνασα, πόσιν δ' ἠνίπαπε μύθῳ: ἤλυθες ἐκ πολέμου: ὡς ὤφελες αὐτόθ' ὀλέσθαι ἀνδρί δαμείς κρατερῷ, ὅς ἐμός πρότερος πόσις ἦεν. ἦ μέν δή πρίν γ' εὔχε' ἀρηϊφίλου μενελάου σῇ τε βίῃ καί χερσί καί ἔγχεϊ φέρτερος εἶναι: {—} ἀλλ' ἴθι νῦν προκάλεσσαι ἀρηΐφιλον μενέλαον {—} ἐξαῦτις μαχέσασθαι ἐναντίον: ἀλλά ς' ἔγωγε {—} παύεσθαι κέλομαι, μηδέ ξανθῷ μενελάῳ {—} ἀντίβιον πόλεμον πολεμίζειν ἠδέ μάχεσθαι {—} ἀφραδέως, μή πως τάχ' ὑπ' αὐτοῦ δουρί δαμήῃς. τήν δέ πάρις μύθοισιν ἀμειβόμενος προσέειπε: μή με γύναι χαλεποῖσιν ὀνείδεσι θυμόν ἔνιπτε: νῦν μέν γάρ μενέλαος ἐνίκησεν σύν ἀθήνῃ, κεῖνον δ' αὖτις ἐγώ: πάρα γάρ θεοί εἰσι καί ἡμῖν. ἀλλ' ἄγε δή φιλότητι τραπείομεν εὐνηθέντε: οὐ γάρ πώ ποτέ μ' ὧδέ γ' ἔρως φρένας ἀμφεκάλυψεν, οὐδ' ὅτε σε πρῶτον λακεδαίμονος ἐξ ἐρατεινῆς ἔπλεον ἁρπάξας ἐν ποντοπόροισι νέεσσι, {> corr.} νήσῳ δ' ἐν κραναῇ ἐμίγην φιλότητι καί εὐνῇ, ὥς σεο νῦν ἔραμαι καί με γλυκύς ἵμερος αἱρεῖ. ἦ ῥα, καί ἄρχε λέχος δέ κιών: ἅμα δ' εἵπετ' ἄκοιτις. τώ μέν ἄρ' ἐν τρητοῖσι κατεύνασθεν λεχέεσσιν, ἀτρεΐδης δ' ἀν' ὅμιλον ἐφοίτα θηρί ἐοικώς εἴ που ἐσαθρήσειεν ἀλέξανδρον θεοειδέα. ἀλλ' οὔ τις δύνατο τρώων κλειτῶν τ' ἐπικούρων δεῖξαι ἀλέξανδρον τότ' ἀρηϊφίλῳ μενελάῳ: οὐ μέν γάρ φιλότητί γ' ἐκεύθανον εἴ τις ἴδοιτο: ἶσον γάρ σφιν πᾶσιν ἀπήχθετο κηρί μελαίνῃ. τοῖσι δέ καί μετέειπεν ἄναξ ἀνδρῶν ἀγαμέμνων: κέκλυτέ μευ τρῶες καί δάρδανοι ἠδ' ἐπίκουροι: νίκη μέν δή φαίνετ' ἀρηϊφίλου μενελάου, ὑμεῖς δ' ἀργείην ἑλένην καί κτήμαθ' ἅμ' αὐτῇ {⸖} ἔκδοτε, καί τιμήν ἀποτινέμεν ἥν τιν' ἔοικεν, {> corr.} ἥ τε καί ἐσσομένοισι μετ' ἀνθρώποισι πέληται. ὥς ἔφατ' ἀτρεΐδης, ἐπί δ' ᾔνεον ἄλλοι ἀχαιοί. {ιλιαδοσ δ} οἵ δέ θεοί πάρ ζηνί καθήμενοι ἠγορόωντο {>} χρυσέῳ ἐν δαπέδῳ, μετά δέ σφισι πότνια ἥβη {⸖} νέκταρ ἐοινοχόει: τοί δέ χρυσέοις δεπάεσσι {>} δειδέχατ' ἀλλήλους, τρώων πόλιν εἰσορόωντες: αὐτίκ' ἐπειρᾶτο κρονίδης ἐρεθιζέμεν ἥρην κερτομίοις ἐπέεσσι παραβλήδην ἀγορεύων: δοιαί μέν μενελάῳ ἀρηγόνες εἰσί θεάων ἥρη τ' ἀργείη καί ἀλαλκομενηΐς ἀθήνη. ἀλλ' ἤτοι ταί νόσφι καθήμεναι εἰσορόωσαι τέρπεσθον: τῷ δ' αὖτε φιλομειδής ἀφροδίτη αἰεί παρμέμβλωκε καί αὐτοῦ κῆρας ἀμύνει: καί νῦν ἐξεσάωσεν ὀϊόμενον θανέεσθαι. ἀλλ' ἤτοι νίκη μέν ἀρηϊφίλου μενελάου: ἡμεῖς δέ φραζώμεθ' ὅπως ἔσται τάδε ἔργα, ἤ ῥ' αὖτις πόλεμόν τε κακόν καί φύλοπιν αἰνήν ὄρσομεν, ἦ φιλότητα μετ' ἀμφοτέροισι βάλωμεν. εἰ δ' αὖ πως τόδε πᾶσι φίλον καί ἡδύ γένοιτο, ἤτοι μέν οἰκέοιτο πόλις πριάμοιο ἄνακτος, αὖτις δ' ἀργείην ἑλένην μενέλαος ἄγοιτο. ὥς ἔφαθ', αἵ δ' ἐπέμυξαν ἀθηναίη τε καί ἥρη: {>} πλησίαι αἵ γ' ἥσθην, κακά δέ τρώεσσι μεδέσθην. {>} ἤτοι ἀθηναίη ἀκέων ἦν οὐδέ τι εἶπε σκυζομένη διί πατρί, χόλος δέ μιν ἄγριος ᾕρει: ἥρῃ δ' οὐκ ἔχαδε στῆθος χόλον, ἀλλά προσηύδα: αἰνότατε κρονίδη ποῖον τόν μῦθον ἔειπες: πῶς ἐθέλεις ἅλιον θεῖναι πόνον ἠδ' ἀτέλεστον, ἱδρῶ θ' ὅν ἵδρωσα μόγῳ, καμέτην δέ μοι ἵπποι λαόν ἀγειρούσῃ, πριάμῳ κακά τοῖό τε παισίν. ἕρδ': ἀτάρ οὔ τοι πάντες ἐπαινέομεν θεοί ἄλλοι. τήν δέ μέγ' ὀχθήσας προσέφη νεφεληγερέτα ζεύς: δαιμονίη τί νύ σε πρίαμος πριάμοιό τε παῖδες τόσσα κακά ῥέζουσιν, ὅ τ' ἀσπερχές μενεαίνεις ἰλίου ἐξαλαπάξαι ἐϋκτίμενον πτολίεθρον; εἰ δέ σύ γ' εἰσελθοῦσα πύλας καί τείχεα μακρά ὠμόν βεβρώθοις πρίαμον πριάμοιό τε παῖδας ἄλλους τε τρῶας, τότε κεν χόλον ἐξακέσαιο. ἕρξον ὅπως ἐθέλεις: μή τοῦτό γε νεῖκος ὀπίσσω σοί καί ἐμοί μέγ' ἔρισμα μετ' ἀμφοτέροισι γένηται. ἄλλο δέ τοι ἐρέω, σύ δ' ἐνί φρεσί βάλλεο σῇσιν: ὁππότε κεν καί ἐγώ μεμαώς πόλιν ἐξαλαπάξαι τήν ἐθέλω ὅθι τοι φίλοι ἀνέρες ἐγγεγάασι, μή τι διατρίβειν τόν ἐμόν χόλον, ἀλλά μ' ἐᾶσαι: καί γάρ ἐγώ σοί δῶκα ἑκών ἀέκοντί γε θυμῷ: αἵ γάρ ὑπ' ἠελίῳ τε καί οὐρανῷ ἀστερόεντι {>} ναιετάουσι πόληες ἐπιχθονίων ἀνθρώπων, {>} τάων μοι περί κῆρι τιέσκετο ἴλιος ἱρή καί πρίαμος καί λαός ἐϋμμελίω πριάμοιο. οὐ γάρ μοί ποτε βωμός ἐδεύετο δαιτός ἐΐσης λοιβῆς τε κνίσης τε: τό γάρ λάχομεν γέρας ἡμεῖς. τόν δ' ἠμείβετ' ἔπειτα βοῶπις πότνια ἥρη: ἤτοι ἐμοί τρεῖς μέν πολύ φίλταταί εἰσι πόληες {>} ἄργός τε σπάρτη τε καί εὐρυάγυια μυκήνη: τάς διαπέρσαι ὅτ' ἄν τοι ἀπέχθωνται περί κῆρι: τάων οὔ τοι ἐγώ πρόσθ' ἵσταμαι οὐδέ μεγαίρω. {—} εἴ περ γάρ φθονέω τε καί οὐκ εἰῶ διαπέρσαι, {—} οὐκ ἀνύω φθονέους' ἐπεί ἦ πολύ φέρτερός ἐσσι. ἀλλά χρή καί ἐμόν θέμεναι πόνον οὐκ ἀτέλεστον: καί γάρ ἐγώ θεός εἰμι, γένος δέ μοι ἔνθεν ὅθεν σοί, {>} καί με πρεσβυτάτην τέκετο κρόνος ἀγκυλομήτης, {>} ἀμφότερον γενεῇ τε καί οὕνεκα σή παράκοιτις κέκλημαι, σύ δέ πᾶσι μετ' ἀθανάτοισιν ἀνάσσεις. ἀλλ' ἤτοι μέν ταῦθ' ὑποείξομεν ἀλλήλοισι, σοί μέν ἐγώ, σύ δ' ἐμοί: ἐπί δ' ἕψονται θεοί ἄλλοι {>} ἀθάνατοι: σύ δέ θᾶσσον ἀθηναίῃ ἐπιτεῖλαι ἐλθεῖν ἐς τρώων καί ἀχαιῶν φύλοπιν αἰνήν, πειρᾶν δ' ὥς κε τρῶες ὑπερκύδαντας ἀχαιούς ἄρξωσι πρότεροι ὑπέρ ὅρκια δηλήσασθαι. ὥς ἔφατ', οὐδ' ἀπίθησε πατήρ ἀνδρῶν τε θεῶν τε: αὐτίκ' ἀθηναίην ἔπεα πτερόεντα προσηύδα: αἶψα μάλ' ἐς στρατόν ἐλθέ μετά τρῶας καί ἀχαιούς, {>} πειρᾶν δ' ὥς κε τρῶες ὑπερκύδαντας ἀχαιούς ἄρξωσι πρότεροι ὑπέρ ὅρκια δηλήσασθαι. ὥς εἰπών ὄτρυνε πάρος μεμαυῖαν ἀθήνην, {>} βῆ δέ κατ' οὐλύμποιο καρήνων ἀΐξασα. οἷον δ' ἀστέρα ἧκε κρόνου πάϊς ἀγκυλομήτεω ἤ ναύτῃσι τέρας ἠέ στρατῷ εὐρέϊ λαῶν λαμπρόν: τοῦ δέ τε πολλοί ἀπό σπινθῆρες ἵενται: τῷ ἐϊκυῖ' ἤϊξεν ἐπί χθόνα παλλάς ἀθήνη, κάδ δ' ἔθορ' ἐς μέσσον: θάμβος δ' ἔχεν εἰσορόωντας τρῶάς θ' ἱπποδάμους καί ἐϋκνήμιδας ἀχαιούς: ὧδε δέ τις εἴπεσκεν ἰδών ἐς πλησίον ἄλλον: ἦ ῥ' αὖτις πόλεμός τε κακός καί φύλοπις αἰνή ἔσσεται, ἤ φιλότητα μετ' ἀμφοτέροισι τίθησι ζεύς, ὅς τ' ἀνθρώπων ταμίης πολέμοιο τέτυκται. ὥς ἄρα τις εἴπεσκεν ἀχαιῶν τε τρώων τε. ἥ δ' ἀνδρί ἰκέλη τρώων κατεδύσεθ' ὅμιλον λαοδόκῳ ἀντηνορίδῃ κρατερῷ αἰχμητῇ, {⸖} πάνδαρον ἀντίθεον διζημένη εἴ που ἐφεύροι. {⸖} εὗρε λυκάονος υἱόν ἀμύμονά τε κρατερόν τε ἑσταότ': ἀμφί δέ μιν κρατεραί στίχες ἀσπιστάων λαῶν, οἵ οἱ ἕποντο ἀπ' αἰσήποιο ῥοάων: ἀγχοῦ δ' ἱσταμένη ἔπεα πτερόεντα προσηύδα: ἦ ῥά νύ μοί τι πίθοιο λυκάονος υἱέ δαΐφρον. τλαίης κεν μενελάῳ ἐπιπροέμεν ταχύν ἰόν, πᾶσι δέ κε τρώεσσι χάριν καί κῦδος ἄροιο, ἐκ πάντων δέ μάλιστα ἀλεξάνδρῳ βασιλῆϊ. τοῦ κεν δή πάμπρωτα παρ' ἀγλαά δῶρα φέροιο, αἴ κεν ἴδῃ μενέλαον ἀρήϊον ἀτρέος υἱόν σῷ βέλεϊ δμηθέντα πυρῆς ἐπιβάντ' ἀλεγεινῆς. {>} ἀλλ' ἄγ' ὀΐστευσον μενελάου κυδαλίμοιο, {>} εὔχεο δ' ἀπόλλωνι λυκηγενέϊ κλυτοτόξῳ {>} ἀρνῶν πρωτογόνων ῥέξειν κλειτήν ἑκατόμβην οἴκαδε νοστήσας ἱερῆς εἰς ἄστυ ζελείης. ὥς φάτ' ἀθηναίη, τῷ δέ φρένας ἄφρονι πεῖθεν: αὐτίκ' ἐσύλα τόξον ἐΰξοον ἰξάλου αἰγός ἀγρίου, ὅν ῥά ποτ' αὐτός ὑπό στέρνοιο τυχήσας πέτρης ἐκβαίνοντα δεδεγμένος ἐν προδοκῇσι {>} βεβλήκει πρός στῆθος: ὅ δ' ὕπτιος ἔμπεσε πέτρῃ. τοῦ κέρα ἐκ κεφαλῆς ἑκκαιδεκάδωρα πεφύκει: καί τά μέν ἀσκήσας κεραοξόος ἤραρε τέκτων, πᾶν δ' εὖ λειήνας χρυσέην ἐπέθηκε κορώνην. καί τό μέν εὖ κατέθηκε τανυσσάμενος ποτί γαίῃ ἀγκλίνας: πρόσθεν δέ σάκεα σχέθον ἐσθλοί ἑταῖροι μή πρίν ἀναΐξειαν ἀρήϊοι υἷες ἀχαιῶν πρίν βλῆσθαι μενέλαον ἀρήϊον ἀτρέος υἱόν. αὐτάρ ὁ σύλα πῶμα φαρέτρης, ἐκ δ' ἕλετ' ἰόν {—} ἀβλῆτα πτερόεντα μελαινέων ἕρμ' ὀδυνάων: αἶψα δ' ἐπί νευρῇ κατεκόσμει πικρόν ὀϊστόν, εὔχετο δ' ἀπόλλωνι λυκηγενέϊ κλυτοτόξῳ ἀρνῶν πρωτογόνων ῥέξειν κλειτήν ἑκατόμβην οἴκαδε νοστήσας ἱερῆς εἰς ἄστυ ζελείης. ἕλκε δ' ὁμοῦ γλυφίδας τε λαβών καί νεῦρα βόεια: {>} νευρήν μέν μαζῷ πέλασεν, τόξῳ δέ σίδηρον. αὐτάρ ἐπεί δή κυκλοτερές μέγα τόξον ἔτεινε, λίγξε βιός, νευρή δέ μέγ' ἴαχεν, ἆλτο δ' ὀϊστός ὀξυβελής καθ' ὅμιλον ἐπιπτέσθαι μενεαίνων. οὐδέ σέθεν μενέλαε θεοί μάκαρες λελάθοντο ἀθάνατοι, πρώτη δέ διός θυγάτηρ ἀγελείη, ἥ τοι πρόσθε στᾶσα βέλος ἐχεπευκές ἄμυνεν. ἥ δέ τόσον μέν ἔεργεν ἀπό χροός ὡς ὅτε μήτηρ παιδός ἐέργῃ μυῖαν ὅθ' ἡδέϊ λέξαται ὕπνῳ, αὐτή δ' αὖτ' ἴθυνεν ὅθι ζωστῆρος ὀχῆες {>} χρύσειοι σύνεχον καί διπλόος ἤντετο θώρηξ. ἐν δ' ἔπεσε ζωστῆρι ἀρηρότι πικρός ὀϊστός: {>} διά μέν ἄρ ζωστῆρος ἐλήλατο δαιδαλέοιο, καί διά θώρηκος πολυδαιδάλου ἠρήρειστο μίτρης θ', ἥν ἐφόρει ἔρυμα χροός ἕρκος ἀκόντων, {>} ἥ οἱ πλεῖστον ἔρυτο: διά πρό δέ εἴσατο καί τῆς. {>} ἀκρότατον δ' ἄρ' ὀϊστός ἐπέγραψε χρόα φωτός: {—} αὐτίκα δ' ἔρρεεν αἷμα κελαινεφές ἐξ ὠτειλῆς. {>} ὡς δ' ὅτε τίς τ' ἐλέφαντα γυνή φοίνικι μιήνῃ μῃονίς ἠέ κάειρα παρήϊον ἔμμεναι ἵππων: κεῖται δ' ἐν θαλάμῳ, πολέες τέ μιν ἠρήσαντο ἱππῆες φορέειν: βασιλῆϊ δέ κεῖται ἄγαλμα, ἀμφότερον κόσμός θ' ἵππῳ ἐλατῆρί τε κῦδος: τοῖοί τοι μενέλαε μιάνθην αἵματι μηροί εὐφυέες κνῆμαί τε ἰδέ σφυρά κάλ' ὑπένερθε. ῥίγησεν δ' ἄρ' ἔπειτα ἄναξ ἀνδρῶν ἀγαμέμνων ὡς εἶδεν μέλαν αἷμα καταρρέον ἐξ ὠτειλῆς: ῥίγησεν δέ καί αὐτός ἀρηΐφιλος μενέλαος. ὡς δέ ἴδεν νεῦρόν τε καί ὄγκους ἐκτός ἐόντας ἄψορρόν οἱ θυμός ἐνί στήθεσσιν ἀγέρθη. τοῖς δέ βαρύ στενάχων μετέφη κρείων ἀγαμέμνων {>} χειρός ἔχων μενέλαον, ἐπεστενάχοντο δ' ἑταῖροι: φίλε κασίγνητε θάνατόν νύ τοι ὅρκι' ἔταμνον οἶον προστήσας πρό ἀχαιῶν τρωσί μάχεσθαι, {>} ὥς ς' ἔβαλον τρῶες, κατά δ' ὅρκια πιστά πάτησαν. οὐ μέν πως ἅλιον πέλει ὅρκιον αἷμά τε ἀρνῶν {>} σπονδαί τ' ἄκρητοι καί δεξιαί ᾗς ἐπέπιθμεν. εἴ περ γάρ τε καί αὐτίκ' ὀλύμπιος οὐκ ἐτέλεσσεν, {⸖} ἔκ τε καί ὀψέ τελεῖ, σύν τε μεγάλῳ ἀπέτισαν σύν σφῇσιν κεφαλῇσι γυναιξί τε καί τεκέεσσιν. εὖ γάρ ἐγώ τόδε οἶδα κατά φρένα καί κατά θυμόν: {>} ἔσσεται ἦμαρ ὅτ' ἄν ποτ' ὀλώλῃ ἴλιος ἱρή καί πρίαμος καί λαός ἐϋμμελίω πριάμοιο, ζεύς δέ σφι κρονίδης ὑψίζυγος αἰθέρι ναίων {>} αὐτός ἐπισσείῃσιν ἐρεμνήν αἰγίδα πᾶσι τῆσδ' ἀπάτης κοτέων: τά μέν ἔσσεται οὐκ ἀτέλεστα: ἀλλά μοι αἰνόν ἄχος σέθεν ἔσσεται ὦ μενέλαε αἴ κε θάνῃς καί πότμον ἀναπλήσῃς βιότοιο. {>} καί κεν ἐλέγχιστος πολυδίψιον ἄργος ἱκοίμην: αὐτίκα γάρ μνήσονται ἀχαιοί πατρίδος αἴης: κάδ δέ κεν εὐχωλήν πριάμῳ καί τρωσί λίποιμεν {>} ἀργείην ἑλένην: σέο δ' ὀστέα πύσει ἄρουρα κειμένου ἐν τροίῃ ἀτελευτήτῳ ἐπί ἔργῳ. {>} καί κέ τις ὧδ' ἐρέει τρώων ὑπερηνορεόντων τύμβῳ ἐπιθρῴσκων μενελάου κυδαλίμοιο: αἴθ' οὕτως ἐπί πᾶσι χόλον τελέσει' ἀγαμέμνων, ὡς καί νῦν ἅλιον στρατόν ἤγαγεν ἐνθάδ' ἀχαιῶν, καί δή ἔβη οἶκον δέ φίλην ἐς πατρίδα γαῖαν σύν κεινῇσιν νηυσί λιπών ἀγαθόν μενέλαον. {⸖} ὥς ποτέ τις ἐρέει: τότε μοι χάνοι εὐρεῖα χθών. τόν δ' ἐπιθαρσύνων προσέφη ξανθός μενέλαος: θάρσει, μηδέ τί πω δειδίσσεο λαόν ἀχαιῶν: οὐκ ἐν καιρίῳ ὀξύ πάγη βέλος, ἀλλά πάροιθεν εἰρύσατο ζωστήρ τε παναίολος ἠδ' ὑπένερθε {⸖} ζῶμά τε καί μίτρη, τήν χαλκῆες κάμον ἄνδρες. τόν δ' ἀπαμειβόμενος προσέφη κρείων ἀγαμέμνων: αἴ γάρ δή οὕτως εἴη φίλος ὦ μενέλαε: ἕλκος δ' ἰητήρ ἐπιμάσσεται ἠδ' ἐπιθήσει {>} φάρμαχ' ἅ κεν παύσῃσι μελαινάων ὀδυνάων. ἦ καί ταλθύβιον θεῖον κήρυκα προσηύδα: ταλθύβι' ὅττι τάχιστα μαχάονα δεῦρο κάλεσσον φῶτ' ἀσκληπιοῦ υἱόν ἀμύμονος ἰητῆρος, {※—} ὄφρα ἴδῃ μενέλαον ἀρήϊον ἀτρέος υἱόν, {※} ὅν τις ὀϊστεύσας ἔβαλεν τόξων ἐΰ εἰδώς {※—} τρώων ἤ λυκίων, τῷ μέν κλέος, ἄμμι δέ πένθος. ὥς ἔφατ', οὐδ' ἄρα οἱ κῆρυξ ἀπίθησεν ἀκούσας, βῆ δ' ἰέναι κατά λαόν ἀχαιῶν χαλκοχιτώνων παπταίνων ἥρωα μαχάονα: τόν δέ νόησεν ἑσταότ': ἀμφί δέ μιν κρατεραί στίχες ἀσπιστάων λαῶν, οἵ οἱ ἕποντο τρίκης ἐξ ἱπποβότοιο. ἀγχοῦ δ' ἱστάμενος ἔπεα πτερόεντα προσηύδα: ὄρς' ἀσκληπιάδη, καλέει κρείων ἀγαμέμνων, {※} ὄφρα ἴδῃς μενέλαον ἀρήϊον ἀρχόν ἀχαιῶν, {>} ὅν τις ὀϊστεύσας ἔβαλεν τόξων ἐΰ εἰδώς τρώων ἤ λυκίων, τῷ μέν κλέος, ἄμμι δέ πένθος. {>} ὥς φάτο, τῷ δ' ἄρα θυμόν ἐνί στήθεσσιν ὄρινε: βάν δ' ἰέναι καθ' ὅμιλον ἀνά στρατόν εὐρύν ἀχαιῶν. ἀλλ' ὅτε δή ῥ' ἵκανον ὅθι ξανθός μενέλαος βλήμενος ἦν, περί δ' αὐτόν ἀγηγέραθ' ὅσσοι ἄριστοι κυκλός', ὅ δ' ἐν μέσσοισι παρίστατο ἰσόθεος φώς, αὐτίκα δ' ἐκ ζωστῆρος ἀρηρότος ἕλκεν ὀϊστόν: τοῦ δ' ἐξελκομένοιο πάλιν ἄγεν ὀξέες ὄγκοι. λῦσε δέ οἱ ζωστῆρα παναίολον ἠδ' ὑπένερθε {> corr.} ζῶμά τε καί μίτρην, τήν χαλκῆες κάμον ἄνδρες. αὐτάρ ἐπεί ἴδεν ἕλκος ὅθ' ἔμπεσε πικρός ὀϊστός, αἷμ' ἐκμυζήσας ἐπ' ἄρ' ἤπια φάρμακα εἰδώς πάσσε, τά οἵ ποτε πατρί φίλα φρονέων πόρε χείρων. ὄφρα τοί ἀμφεπένοντο βοήν ἀγαθόν μενέλαον, τόφρα δ' ἐπί τρώων στίχες ἤλυθον ἀσπιστάων: οἵ δ' αὖτις κατά τεύχε' ἔδυν, μνήσαντο δέ χάρμης. ἔνθ' οὐκ ἄν βρίζοντα ἴδοις ἀγαμέμνονα δῖον οὐδέ καταπτώσσοντ' οὐδ' οὐκ ἐθέλοντα μάχεσθαι, ἀλλά μάλα σπεύδοντα μάχην ἐς κυδιάνειραν. {>} ἵππους μέν γάρ ἔασε καί ἅρματα ποικίλα χαλκῷ: καί τούς μέν θεράπων ἀπάνευθ' ἔχε φυσιόωντας {>} εὐρυμέδων υἱός πτολεμαίου πειραΐδαο: τῷ μάλα πόλλ' ἐπέτελλε παρισχέμεν ὁππότε κέν μιν γυῖα λάβῃ κάματος πολέας διά κοιρανέοντα: αὐτάρ ὅ πεζός ἐών ἐπεπωλεῖτο στίχας ἀνδρῶν: {⸖} καί ῥ' οὕς μέν σπεύδοντας ἴδοι δαναῶν ταχυπώλων, τούς μάλα θαρσύνεσκε παριστάμενος ἐπέεσσιν: ἀργεῖοι μή πώ τι μεθίετε θούριδος ἀλκῆς: οὐ γάρ ἐπί ψευδέσσι πατήρ ζεύς ἔσσετ' ἀρωγός, ἀλλ' οἵ περ πρότεροι ὑπέρ ὅρκια δηλήσαντο τῶν ἤτοι αὐτῶν τέρενα χρόα γῦπες ἔδονται, ἡμεῖς αὖτ' ἀλόχους τε φίλας καί νήπια τέκνα ἄξομεν ἐν νήεσσιν, ἐπήν πτολίεθρον ἕλωμεν. οὕς τινας αὖ μεθιέντας ἴδοι στυγεροῦ πολέμοιο, τούς μάλα νεικείεσκε χολωτοῖσιν ἐπέεσσιν: ἀργεῖοι ἰόμωροι ἐλεγχέες οὔ νυ σέβεσθε; {> corr.} τίφθ' οὕτως ἔστητε τεθηπότες ἠΰτε νεβροί, {> corr.} αἵ τ' ἐπεί οὖν ἔκαμον πολέος πεδίοιο θέουσαι ἑστᾶς', οὐδ' ἄρα τίς σφι μετά φρεσί γίγνεται ἀλκή: {> corr.} ὥς ὑμεῖς ἔστητε τεθηπότες οὐδέ μάχεσθε. ἦ μένετε τρῶας σχεδόν ἐλθέμεν ἔνθά τε νῆες εἰρύατ' εὔπρυμνοι πολιῆς ἐπί θινί θαλάσσης, ὄφρα ἴδητ' αἴ κ' ὔμμιν ὑπέρσχῃ χεῖρα κρονίων; ὥς ὅ γε κοιρανέων ἐπεπωλεῖτο στίχας ἀνδρῶν: {> corr.} ἦλθε δ' ἐπί κρήτεσσι κιών ἀνά οὐλαμόν ἀνδρῶν. οἵ δ' ἀμφ' ἰδομενῆα δαΐφρονα θωρήσσοντο: ἰδομενεύς μέν ἐνί προμάχοις συΐ εἴκελος ἀλκήν, μηριόνης δ' ἄρα οἱ πυμάτας ὄτρυνε φάλαγγας. τούς δέ ἰδών γήθησεν ἄναξ ἀνδρῶν ἀγαμέμνων, αὐτίκα δ' ἰδομενῆα προσηύδα μειλιχίοισιν: ἰδομενεῦ περί μέν σε τίω δαναῶν ταχυπώλων ἠμέν ἐνί πτολέμῳ ἠδ' ἀλλοίῳ ἐπί ἔργῳ ἠδ' ἐν δαίθ', ὅτε πέρ τε γερούσιον αἴθοπα οἶνον ἀργείων οἵ ἄριστοι ἐνί κρητῆρι κέρωνται. εἴ περ γάρ τ' ἄλλοι γε κάρη κομόωντες ἀχαιοί {>} δαιτρόν πίνωσιν, σόν δέ πλεῖον δέπας αἰεί ἕστηχ', ὥς περ ἐμοί, πιέειν ὅτε θυμός ἀνώγοι. ἀλλ' ὄρσευ πόλεμον δ' οἷος πάρος εὔχεαι εἶναι. τόν δ' αὖτ' ἰδομενεύς κρητῶν ἀγός ἀντίον ηὔδα: ἀτρεΐδη μάλα μέν τοι ἐγών ἐρίηρος ἑταῖρος ἔσσομαι, ὡς τό πρῶτον ὑπέστην καί κατένευσα: ἀλλ' ἄλλους ὄτρυνε κάρη κομόωντας ἀχαιούς ὄφρα τάχιστα μαχώμεθ', ἐπεί σύν γ' ὅρκι' ἔχευαν τρῶες: τοῖσιν δ' αὖ θάνατος καί κήδε' ὀπίσσω ἔσσετ' ἐπεί πρότεροι ὑπέρ ὅρκια δηλήσαντο. ὥς ἔφατ', ἀτρεΐδης δέ παρῴχετο γηθόσυνος κῆρ: {> corr.} ἦλθε δ' ἐπ' αἰάντεσσι κιών ἀνά οὐλαμόν ἀνδρῶν: τώ δέ κορυσσέσθην, ἅμα δέ νέφος εἵπετο πεζῶν. ὡς δ' ὅτ' ἀπό σκοπιῆς εἶδεν νέφος αἰπόλος ἀνήρ ἐρχόμενον κατά πόντον ὑπό ζεφύροιο ἰωῆς: {⸖} τῷ δέ τ' ἄνευθεν ἐόντι μελάντερον ἠΰτε πίσσα φαίνετ' ἰόν κατά πόντον, ἄγει δέ τε λαίλαπα πολλήν, ῥίγησέν τε ἰδών, ὑπό τε σπέος ἤλασε μῆλα: τοῖαι ἅμ' αἰάντεσσι διοτρεφέων αἰζηῶν δήϊον ἐς πόλεμον πυκιναί κίνυντο φάλαγγες {⸖} κυάνεαι, σάκεσίν τε καί ἔγχεσι πεφρικυῖαι. καί τούς μέν γήθησεν ἰδών κρείων ἀγαμέμνων, καί σφεας φωνήσας ἔπεα πτερόεντα προσηύδα: αἴαντ' ἀργείων ἡγήτορε χαλκοχιτώνων, σφῶϊ μέν: οὐ γάρ ἔοικ' ὀτρυνέμεν: οὔ τι κελεύω: αὐτώ γάρ μάλα λαόν ἀνώγετον ἶφι μάχεσθαι. αἴ γάρ ζεῦ τε πάτερ καί ἀθηναίη καί ἄπολλον τοῖος πᾶσιν θυμός ἐνί στήθεσσι γένοιτο: τώ κε τάχ' ἠμύσειε πόλις πριάμοιο ἄνακτος χερσίν ὑφ' ἡμετέρῃσιν ἁλοῦσά τε περθομένη τε. ὥς εἰπών τούς μέν λίπεν αὐτοῦ, βῆ δέ μετ' ἄλλους: ἔνθ' ὅ γε νέστορ' ἔτετμε λιγύν πυλίων ἀγορητήν οὕς ἑτάρους στέλλοντα καί ὀτρύνοντα μάχεσθαι {>} ἀμφί μέγαν πελάγοντα ἀλάστορά τε χρομίον τε αἵμονά τε κρείοντα βίαντά τε ποιμένα λαῶν: ἱππῆας μέν πρῶτα σύν ἵπποισιν καί ὄχεσφι, πεζούς δ' ἐξόπιθε στῆσεν πολέας τε καί ἐσθλούς ἕρκος ἔμεν πολέμοιο: κακούς δ' ἐς μέσσον ἔλασσεν, ὄφρα καί οὐκ ἐθέλων τις ἀναγκαίῃ πολεμίζοι. ἱππεῦσιν μέν πρῶτ' ἐπετέλλετο: τούς γάρ ἀνώγει {>} σφούς ἵππους ἐχέμεν μηδέ κλονέεσθαι ὁμίλῳ: μηδέ τις ἱπποσύνῃ τε καί ἠνορέηφι πεποιθώς οἶος πρόσθ' ἄλλων μεμάτω τρώεσσι μάχεσθαι, μηδ' ἀναχωρείτω: ἀλαπαδνότεροι γάρ ἔσεσθε. ὅς δέ κ' ἀνήρ ἀπό ὧν ὀχέων ἕτερ' ἅρμαθ' ἵκηται {>} ἔγχει ὀρεξάσθω, ἐπεί ἦ πολύ φέρτερον οὕτω. ὧδε καί οἱ πρότεροι πόλεας καί τείχε' ἐπόρθεον τόνδε νόον καί θυμόν ἐνί στήθεσσιν ἔχοντες. ὥς ὅ γέρων ὄτρυνε πάλαι πολέμων ἐΰ εἰδώς: καί τόν μέν γήθησεν ἰδών κρείων ἀγαμέμνων, καί μιν φωνήσας ἔπεα πτερόεντα προσηύδα: ὦ γέρον εἴθ' ὡς θυμός ἐνί στήθεσσι φίλοισιν ὥς τοι γούναθ' ἕποιτο, βίη δέ τοι ἔμπεδος εἴη: {>} ἀλλά σε γῆρας τείρει ὁμοίϊον: ὡς ὄφελέν τις ἀνδρῶν ἄλλος ἔχειν, σύ δέ κουροτέροισι μετεῖναι. τόν δ' ἠμείβετ' ἔπειτα γερήνιος ἱππότα νέστωρ: ἀτρεΐδη μάλα μέν τοι ἐγών ἐθέλοιμι καί αὐτός ὥς ἔμεν ὡς ὅτε δῖον ἐρευθαλίωνα κατέκταν. {—※} ἀλλ' οὔ πως ἅμα πάντα θεοί δόσαν ἀνθρώποισιν: εἰ τότε κοῦρος ἔα νῦν αὖτέ με γῆρας ὀπάζει. ἀλλά καί ὧς ἱππεῦσι μετέσσομαι ἠδέ κελεύσω βουλῇ καί μύθοισι: τό γάρ γέρας ἐστί γερόντων. αἰχμάς δ' αἰχμάσσουσι νεώτεροι, οἵ περ ἐμεῖο {>} ὁπλότεροι γεγάασι πεποίθασίν τε βίηφιν. ὥς ἔφατ', ἀτρεΐδης δέ παρῴχετο γηθόσυνος κῆρ. εὗρ' υἱόν πετεῶο μενεσθῆα πλήξιππον ἑσταότ': ἀμφί δ' ἀθηναῖοι μήστωρες ἀϋτῆς: αὐτάρ ὅ πλησίον ἑστήκει πολύμητις ὀδυσσεύς, πάρ δέ κεφαλλήνων ἀμφί στίχες οὐκ ἀλαπαδναί {>} ἕστασαν: οὐ γάρ πώ σφιν ἀκούετο λαός ἀϋτῆς, ἀλλά νέον συνορινόμεναι κίνυντο φάλαγγες τρώων ἱπποδάμων καί ἀχαιῶν: οἵ δέ μένοντες ἕστασαν ὁππότε πύργος ἀχαιῶν ἄλλος ἐπελθών τρώων ὁρμήσειε καί ἄρξειαν πολέμοιο. τούς δέ ἰδών νείκεσσεν ἄναξ ἀνδρῶν ἀγαμέμνων, καί σφεας φωνήσας ἔπεα πτερόεντα προσηύδα: ὦ υἱέ πετεῶο διοτρεφέος βασιλῆος, {⸖} καί σύ κακοῖσι δόλοισι κεκασμένε κερδαλεόφρον τίπτε καταπτώσσοντες ἀφέστατε, μίμνετε δ' ἄλλους; σφῶϊν μέν τ' ἐπέοικε μετά πρώτοισιν ἐόντας ἑστάμεν ἠδέ μάχης καυστειρῆς ἀντιβολῆσαι: {>} πρώτω γάρ καί δαιτός ἀκουάζεσθον ἐμεῖο, ὁππότε δαῖτα γέρουσιν ἐφοπλίζωμεν ἀχαιοί. {>} ἔνθα φίλ' ὀπταλέα κρέα ἔδμεναι ἠδέ κύπελλα {>} οἴνου πινέμεναι μελιηδέος ὄφρ' ἐθέλητον: νῦν δέ φίλως χ' ὁρόῳτε καί εἰ δέκα πύργοι ἀχαιῶν ὑμείων προπάροιθε μαχοίατο νηλέϊ χαλκῷ. τόν δ' ἄρ' ὑπόδρα ἰδών προσέφη πολύμητις ὀδυσσεύς: ἀτρεΐδη ποῖόν σε ἔπος φύγεν ἕρκος ὀδόντων; πῶς δή φῄς πολέμοιο μεθιέμεν ὁππότ' ἀχαιοί τρωσίν ἐφ' ἱπποδάμοισιν ἐγείρομεν ὀξύν ἄρηα; ὄψεαι αἴ κ' ἐθέλῃσθα καί αἴ κέν τοι τά μεμήλῃ {>} τηλεμάχοιο φίλον πατέρα προμάχοισι μιγέντα τρώων ἱπποδάμων: σύ δέ ταῦτ' ἀνεμώλια βάζεις. τόν δ' ἐπιμειδήσας προσέφη κρείων ἀγαμέμνων {>} ὡς γνῶ χωομένοιο: πάλιν δ' ὅ γε λάζετο μῦθον: διογενές λαερτιάδη πολυμήχαν' ὀδυσσεῦ οὔτέ σε νεικείω περιώσιον οὔτε κελεύω: οἶδα γάρ ὥς τοι θυμός ἐνί στήθεσσι φίλοισιν ἤπια δήνεα οἶδε: τά γάρ φρονέεις ἅ τ' ἐγώ περ. ἀλλ' ἴθι ταῦτα δ' ὄπισθεν ἀρεσσόμεθ' εἴ τι κακόν νῦν εἴρηται, τά δέ πάντα θεοί μεταμώνια θεῖεν. ὥς εἰπών τούς μέν λίπεν αὐτοῦ, βῆ δέ μετ' ἄλλους. εὗρε δέ τυδέος υἱόν ὑπέρθυμον διομήδεα ἑσταότ' ἔν θ' ἵπποισι καί ἅρμασι κολλητοῖσι: πάρ δέ οἱ ἑστήκει σθένελος καπανήϊος υἱός. καί τόν μέν νείκεσσεν ἰδών κρείων ἀγαμέμνων, καί μιν φωνήσας ἔπεα πτερόεντα προσηύδα: ὤ μοι τυδέος υἱέ δαΐφρονος ἱπποδάμοιο τί πτώσσεις, τί δ' ὀπιπεύεις πολέμοιο γεφύρας; οὐ μέν τυδέϊ γ' ὧδε φίλον πτωσκαζέμεν ἦεν, ἀλλά πολύ πρό φίλων ἑτάρων δηΐοισι μάχεσθαι, ὡς φάσαν οἵ μιν ἴδοντο πονεύμενον: οὐ γάρ ἔγωγε ἤντης' οὐδέ ἴδον: περί δ' ἄλλων φασί γενέσθαι. ἤτοι μέν γάρ ἄτερ πολέμου εἰσῆλθε μυκήνας {>} ξεῖνος ἅμ' ἀντιθέῳ πολυνείκεϊ λαόν ἀγείρων: οἵ δέ τότ' ἐστρατόωνθ' ἱερά πρός τείχεα θήβης, καί ῥα μάλα λίσσοντο δόμεν κλειτούς ἐπικούρους: οἵ δ' ἔθελον δόμεναι καί ἐπῄνεον ὡς ἐκέλευον: ἀλλά ζεύς ἔτρεψε παραίσια σήματα φαίνων. οἵ δ' ἐπεί οὖν ᾤχοντο ἰδέ πρό ὁδοῦ ἐγένοντο, ἀσωπόν δ' ἵκοντο βαθύσχοινον λεχεποίην, {⸖} ἔνθ' αὖτ' ἀγγελίην ἐπί τυδῆ στεῖλαν ἀχαιοί. αὐτάρ ὅ βῆ, πολέας δέ κιχήσατο καδμεΐωνας δαινυμένους κατά δῶμα βίης ἐτεοκληείης. ἔνθ' οὐδέ ξεῖνός περ ἐών ἱππηλάτα τυδεύς τάρβει, μοῦνος ἐών πολέσιν μετά καδμείοισιν, ἀλλ' ὅ γ' ἀεθλεύειν προκαλίζετο, πάντα δ' ἐνίκα {※} ῥηϊδίως: τοίη οἱ ἐπίρροθος ἦεν ἀθήνη. οἵ δέ χολωσάμενοι καδμεῖοι κέντορες ἵππων ἄψ ἄρ' ἀνερχομένῳ πυκινόν λόχον εἷσαν ἄγοντες κούρους πεντήκοντα: δύω δ' ἡγήτορες ἦσαν, μαίων αἱμονίδης ἐπιείκελος ἀθανάτοισιν, υἱός τ' αὐτοφόνοιο μενεπτόλεμος πολυφόντης. τυδεύς μέν καί τοῖσιν ἀεικέα πότμον ἐφῆκε: πάντας ἔπεφν', ἕνα δ' οἶον ἵει οἶκον δέ νέεσθαι: μαίον' ἄρα προέηκε θεῶν τεράεσσι πιθήσας. τοῖος ἔην τυδεύς αἰτώλιος: ἀλλά τόν υἱόν γείνατο εἷο χέρεια μάχῃ, ἀγορῇ δέ τ' ἀμείνω. ὥς φάτο, τόν δ' οὔ τι προσέφη κρατερός διομήδης αἰδεσθείς βασιλῆος ἐνιπήν αἰδοίοιο: τόν δ' υἱός καπανῆος ἀμείψατο κυδαλίμοιο: ἀτρεΐδη μή ψεύδε' ἐπιστάμενος σάφα εἰπεῖν: ἡμεῖς τοι πατέρων μέγ' ἀμείνονες εὐχόμεθ' εἶναι: ἡμεῖς καί θήβης ἕδος εἵλομεν ἑπταπύλοιο {—} παυρότερον λαόν ἀγαγόνθ' ὑπό τεῖχος ἄρειον, {—} πειθόμενοι τεράεσσι θεῶν καί ζηνός ἀρωγῇ: {—} κεῖνοι δέ σφετέρῃσιν ἀτασθαλίῃσιν ὄλοντο: τώ μή μοι πατέρας ποθ' ὁμοίῃ ἔνθεο τιμῇ. τόν δ' ἄρ' ὑπόδρα ἰδών προσέφη κρατερός διομήδης: {>} τέττα, σιωπῇ ἧσο, ἐμῷ δ' ἐπιπείθεο μύθῳ: οὐ γάρ ἐγώ νεμεσῶ ἀγαμέμνονι ποιμένι λαῶν ὀτρύνοντι μάχεσθαι ἐϋκνήμιδας ἀχαιούς: τούτῳ μέν γάρ κῦδος ἅμ' ἕψεται εἴ κεν ἀχαιοί {>} τρῶας δῃώσωσιν ἕλωσί τε ἴλιον ἱρήν, τούτῳ δ' αὖ μέγα πένθος ἀχαιῶν δῃωθέντων. ἀλλ' ἄγε δή καί νῶϊ μεδώμεθα θούριδος ἀλκῆς. ἦ ῥα καί ἐξ ὀχέων σύν τεύχεσιν ἆλτο χαμᾶζε: δεινόν δ' ἔβραχε χαλκός ἐπί στήθεσσιν ἄνακτος ὀρνυμένου: ὑπό κεν ταλασίφρονά περ δέος εἷλεν. ὡς δ' ὅτ' ἐν αἰγιαλῷ πολυηχέϊ κῦμα θαλάσσης ὄρνυτ' ἐπασσύτερον ζεφύρου ὕπο κινήσαντος: πόντῳ μέν τε πρῶτα κορύσσεται, αὐτάρ ἔπειτα χέρσῳ ῥηγνύμενον μεγάλα βρέμει, ἀμφί δέ τ' ἄκρας κυρτόν ἐόν κορυφοῦται, ἀποπτύει δ' ἁλός ἄχνην: ὥς τότ' ἐπασσύτεραι δαναῶν κίνυντο φάλαγγες νωλεμέως πόλεμον δέ: κέλευε δέ οἷσιν ἕκαστος {>} ἡγεμόνων: οἵ δ' ἄλλοι ἀκήν ἴσαν, οὐδέ κε φαίης τόσσον λαόν ἕπεσθαι ἔχοντ' ἐν στήθεσιν αὐδήν, σιγῇ δειδιότες σημάντορας: ἀμφί δέ πᾶσι τεύχεα ποικίλ' ἔλαμπε, τά εἱμένοι ἐστιχόωντο. τρῶες δ', ὥς τ' ὄϊες πολυπάμονος ἀνδρός ἐν αὐλῇ μυρίαι ἑστήκασιν ἀμελγόμεναι γάλα λευκόν ἀζηχές μεμακυῖαι ἀκούουσαι ὄπα ἀρνῶν, ὥς τρώων ἀλαλητός ἀνά στρατόν εὐρύν ὀρώρει: οὐ γάρ πάντων ἦεν ὁμός θρόος οὐδ' ἴα γῆρυς, ἀλλά γλῶσσα μέμικτο, πολύκλητοι δ' ἔσαν ἄνδρες. {>} ὄρσε δέ τούς μέν ἄρης, τούς δέ γλαυκῶπις ἀθήνη {>} δεῖμός τ' ἠδέ φόβος καί ἔρις ἄμοτον μεμαυῖα, ἄρεος ἀνδροφόνοιο κασιγνήτη ἑτάρη τε, ἥ τ' ὀλίγη μέν πρῶτα κορύσσεται, αὐτάρ ἔπειτα οὐρανῷ ἐστήριξε κάρη καί ἐπί χθονί βαίνει: ἥ σφιν καί τότε νεῖκος ὁμοίϊον ἔμβαλε μέσσῳ ἐρχομένη καθ' ὅμιλον ὀφέλλουσα στόνον ἀνδρῶν. οἵ δ' ὅτε δή ῥ' ἐς χῶρον ἕνα ξυνιόντες ἵκοντο, σύν ῥ' ἔβαλον ῥινούς, σύν δ' ἔγχεα καί μένε' ἀνδρῶν {>} χαλκεοθωρήκων: ἀτάρ ἀσπίδες ὀμφαλόεσσαι ἔπληντ' ἀλλήλῃσι, πολύς δ' ὀρυμαγδός ὀρώρει. ἔνθα δ' ἅμ' οἰμωγή τε καί εὐχωλή πέλεν ἀνδρῶν {>} ὀλλύντων τε καί ὀλλυμένων, ῥέε δ' αἵματι γαῖα. ὡς δ' ὅτε χείμαρροι ποταμοί κατ' ὄρεσφι ῥέοντες ἐς μισγάγκειαν συμβάλλετον ὄβριμον ὕδωρ κρουνῶν ἐκ μεγάλων κοίλης ἔντοσθε χαράδρης, τῶν δέ τε τηλόσε δοῦπον ἐν οὔρεσιν ἔκλυε ποιμήν: {>} ὥς τῶν μισγομένων γένετο ἰαχή τε πόνος τε. {>} πρῶτος δ' ἀντίλοχος τρώων ἕλεν ἄνδρα κορυστήν {>} ἐσθλόν ἐνί προμάχοισι θαλυσιάδην ἐχέπωλον: τόν ῥ' ἔβαλε πρῶτος κόρυθος φάλον ἱπποδασείης, ἐν δέ μετώπῳ πῆξε, πέρησε δ' ἄρ' ὀστέον εἴσω αἰχμή χαλκείη: τόν δέ σκότος ὄσσε κάλυψεν, ἤριπε δ' ὡς ὅτε πύργος ἐνί κρατερῇ ὑσμίνῃ. {>} τόν δέ πεσόντα ποδῶν ἔλαβε κρείων ἐλεφήνωρ χαλκωδοντιάδης μεγαθύμων ἀρχός ἀβάντων, ἕλκε δ' ὑπ' ἐκ βελέων, λελιημένος ὄφρα τάχιστα τεύχεα συλήσειε: μίνυνθα δέ οἱ γένεθ' ὁρμή. νεκρόν γάρ ἐρύοντα ἰδών μεγάθυμος ἀγήνωρ πλευρά, τά οἱ κύψαντι παρ' ἀσπίδος ἐξεφαάνθη, οὔτησε ξυστῷ χαλκήρεϊ, λῦσε δέ γυῖα. ὥς τόν μέν λίπε θυμός, ἐπ' αὐτῷ δ' ἔργον ἐτύχθη ἀργαλέον τρώων καί ἀχαιῶν: οἵ δέ λύκοι ὥς ἀλλήλοις ἐπόρουσαν, ἀνήρ δ' ἄνδρ' ἐδνοπάλιζεν. ἔνθ' ἔβαλ' ἀνθεμίωνος υἱόν τελαμώνιος αἴας ἠΐθεον θαλερόν σιμοείσιον, ὅν ποτε μήτηρ ἴδηθεν κατιοῦσα παρ' ὄχθῃσιν σιμόεντος γείνατ', ἐπεί ῥα τοκεῦσιν ἅμ' ἕσπετο μῆλα ἰδέσθαι: τοὔνεκά μιν κάλεον σιμοείσιον: οὐδέ τοκεῦσι {⸖} θρέπτρα φίλοις ἀπέδωκε, μινυνθάδιος δέ οἱ αἰών ἔπλεθ' ὑπ' αἴαντος μεγαθύμου δουρί δαμέντι. πρῶτον γάρ μιν ἰόντα βάλε στῆθος παρά μαζόν δεξιόν: ἀντικρύ δέ δι' ὤμου χάλκεον ἔγχος ἦλθεν: ὅ δ' ἐν κονίῃσι χαμαί πέσεν αἴγειρος ὥς ἥ ῥά τ' ἐν εἱαμενῇ ἕλεος μεγάλοιο πεφύκει λείη, ἀτάρ τέ οἱ ὄζοι ἐπ' ἀκροτάτῃ πεφύασι: τήν μέν θ' ἁρματοπηγός ἀνήρ αἴθωνι σιδήρῳ ἐξέταμ', ὄφρα ἴτυν κάμψῃ περικαλλέϊ δίφρῳ: {>} ἥ μέν τ' ἀζομένη κεῖται ποταμοῖο παρ' ὄχθας. τοῖον ἄρ' ἀνθεμίδην σιμοείσιον ἐξενάριξεν αἴας διογενής: τοῦ δ' ἄντιφος αἰολοθώρηξ πριαμίδης καθ' ὅμιλον ἀκόντισεν ὀξέϊ δουρί. {>} τοῦ μέν ἅμαρθ', ὅ δέ λεῦκον ὀδυσσέος ἐσθλόν ἑταῖρον βεβλήκει βουβῶνα, νέκυν ἑτέρως' ἐρύοντα: ἤριπε δ' ἀμφ' αὐτῷ, νεκρός δέ οἱ ἔκπεσε χειρός. τοῦ δ' ὀδυσεύς μάλα θυμόν ἀποκταμένοιο χολώθη, βῆ δέ διά προμάχων κεκορυθμένος αἴθοπι χαλκῷ, στῆ δέ μάλ' ἐγγύς ἰών καί ἀκόντισε δουρί φαεινῷ ἀμφί ἕ παπτήνας: ὑπό δέ τρῶες κεκάδοντο ἀνδρός ἀκοντίσσαντος: ὅ δ' οὐχ ἅλιον βέλος ἧκεν, ἀλλ' υἱόν πριάμοιο νόθον βάλε δημοκόωντα {>} ὅς οἱ ἀβυδόθεν ἦλθε παρ' ἵππων ὠκειάων. τόν ῥ' ὀδυσεύς ἑτάροιο χολωσάμενος βάλε δουρί {>} κόρσην: ἥ δ' ἑτέροιο διά κροτάφοιο πέρησεν αἰχμή χαλκείη: τόν δέ σκότος ὄσσε κάλυψε, δούπησεν δέ πεσών, ἀράβησε δέ τεύχε' ἐπ' αὐτῷ. χώρησαν δ' ὑπό τε πρόμαχοι καί φαίδιμος ἕκτωρ: ἀργεῖοι δέ μέγα ἴαχον, ἐρύσαντο δέ νεκρούς, ἴθυσαν δέ πολύ προτέρω: νεμέσησε δ' ἀπόλλων περγάμου ἐκκατιδών, τρώεσσι δέ κέκλετ' ἀΰσας: ὄρνυσθ' ἱππόδαμοι τρῶες μηδ' εἴκετε χάρμης ἀργείοις, ἐπεί οὔ σφι λίθος χρώς οὐδέ σίδηρος χαλκόν ἀνασχέσθαι ταμεσίχροα βαλλομένοισιν: οὐ μάν οὐδ' ἀχιλεύς θέτιδος πάϊς ἠϋκόμοιο {>} μάρναται, ἀλλ' ἐπί νηυσί χόλον θυμαλγέα πέσσει. ὥς φάτ' ἀπό πτόλιος δεινός θεός: αὐτάρ ἀχαιούς ὦρσε διός θυγάτηρ κυδίστη τριτογένεια ἐρχομένη καθ' ὅμιλον, ὅθι μεθιέντας ἴδοιτο. ἔνθ' ἀμαρυγκείδην διώρεα μοῖρα πέδησε: χερμαδίῳ γάρ βλῆτο παρά σφυρόν ὀκριόεντι κνήμην δεξιτερήν: βάλε δέ θρῃκῶν ἀγός ἀνδρῶν πείρως ἰμβρασίδης ὅς ἄρ' αἰνόθεν εἰληλούθει. {>} ἀμφοτέρω δέ τένοντε καί ὀστέα λᾶας ἀναιδής ἄχρις ἀπηλοίησεν: ὅ δ' ὕπτιος ἐν κονίῃσι κάππεσεν ἄμφω χεῖρε φίλοις ἑτάροισι πετάσσας θυμόν ἀποπνείων: ὅ δ' ἐπέδραμεν ὅς ῥ' ἔβαλέν περ πείροος, οὖτα δέ δουρί παρ' ὀμφαλόν: ἐκ δ' ἄρα πᾶσαι χύντο χαμαί χολάδες, τόν δέ σκότος ὄσσε κάλυψε. {>} τόν δέ θόας αἰτωλός ἀπεσσύμενον βάλε δουρί στέρνον ὑπέρ μαζοῖο, πάγη δ' ἐν πνεύμονι χαλκός: ἀγχίμολον δέ οἱ ἦλθε θόας, ἐκ δ' ὄβριμον ἔγχος ἐσπάσατο στέρνοιο, ἐρύσσατο δέ ξίφος ὀξύ, τῷ ὅ γε γαστέρα τύψε μέσην, ἐκ δ' αἴνυτο θυμόν. τεύχεα δ' οὐκ ἀπέδυσε: περίστησαν γάρ ἑταῖροι θρήϊκες ἀκρόκομοι δολίχ' ἔγχεα χερσίν ἔχοντες, οἵ ἑ μέγαν περ ἐόντα καί ἴφθιμον καί ἀγαυόν {>} ὦσαν ἀπό σφείων: ὅ δέ χασσάμενος πελεμίχθη. ὥς τώ γ' ἐν κονίῃσι παρ' ἀλλήλοισι τετάσθην, ἤτοι ὅ μέν θρῃκῶν, ὅ δ' ἐπειῶν χαλκοχιτώνων ἡγεμόνες: πολλοί δέ περί κτείνοντο καί ἄλλοι. {>} ἔνθά κεν οὐκέτι ἔργον ἀνήρ ὀνόσαιτο μετελθών, {>} ὅς τις ἔτ' ἄβλητος καί ἀνούτατος ὀξέϊ χαλκῷ δινεύοι κατά μέσσον, ἄγοι δέ ἑ παλλάς ἀθήνη χειρός ἑλοῦς', αὐτάρ βελέων ἀπερύκοι ἐρωήν: πολλοί γάρ τρώων καί ἀχαιῶν ἤματι κείνῳ πρηνέες ἐν κονίῃσι παρ' ἀλλήλοισι τέταντο. {ιλιαδοσ ε} ἔνθ' αὖ τυδεΐδῃ διομήδεϊ παλλάς ἀθήνη δῶκε μένος καί θάρσος, ἵν' ἔκδηλος μετά πᾶσιν ἀργείοισι γένοιτο ἰδέ κλέος ἐσθλόν ἄροιτο: δαῖέ οἱ ἐκ κόρυθός τε καί ἀσπίδος ἀκάματον πῦρ {>} ἀστέρ' ὀπωρινῷ ἐναλίγκιον, ὅς τε μάλιστα {>} λαμπρόν παμφαίνῃσι λελουμένος ὠκεανοῖο: τοῖόν οἱ πῦρ δαῖεν ἀπό κρατός τε καί ὤμων, ὦρσε δέ μιν κατά μέσσον ὅθι πλεῖστοι κλονέοντο. ἦν δέ τις ἐν τρώεσσι δάρης ἀφνειός ἀμύμων ἱρεύς ἡφαίστοιο: δύω δέ οἱ υἱέες ἤστην φηγεύς ἰδαῖός τε μάχης εὖ εἰδότε πάσης. τώ οἱ ἀποκρινθέντε ἐναντίω ὁρμηθήτην: τώ μέν ἀφ' ἵπποιιν, ὅ δ' ἀπό χθονός ὄρνυτο πεζός. {>} οἵ δ' ὅτε δή σχεδόν ἦσαν ἐπ' ἀλλήλοισιν ἰόντες φηγεύς ῥα πρότερος προΐει δολιχόσκιον ἔγχος: τυδεΐδεω δ' ὑπέρ ὦμον ἀριστερόν ἤλυθ' ἀκωκή {>} ἔγχεος, οὐδ' ἔβαλ' αὐτόν: ὅ δ' ὕστερος ὄρνυτο χαλκῷ τυδεΐδης: τοῦ δ' οὐχ ἅλιον βέλος ἔκφυγε χειρός, ἀλλ' ἔβαλε στῆθος μεταμάζιον, ὦσε δ' ἀφ' ἵππων. ἰδαῖος δ' ἀπόρουσε λιπών περικαλλέα δίφρον, {>} οὐδ' ἔτλη περιβῆναι ἀδελφειοῦ κταμένοιο: οὐδέ γάρ οὐδέ κεν αὐτός ὑπέκφυγε κῆρα μέλαιναν, ἀλλ' ἥφαιστος ἔρυτο, σάωσε δέ νυκτί καλύψας, ὡς δή οἱ μή πάγχυ γέρων ἀκαχήμενος εἴη. ἵππους δ' ἐξελάσας μεγαθύμου τυδέος υἱός δῶκεν ἑταίροισιν κατάγειν κοίλας ἐπί νῆας. τρῶες δέ μεγάθυμοι ἐπεί ἴδον υἷε δάρητος {>} τόν μέν ἀλευάμενον, τόν δέ κτάμενον παρ' ὄχεσφι, πᾶσιν ὀρίνθη θυμός: ἀτάρ γλαυκῶπις ἀθήνη χειρός ἑλοῦς' ἐπέεσσι προσηύδα θοῦρον ἄρηα: {⸖} ἆρες ἄρες βροτολοιγέ μιαιφόνε τειχεσιπλῆτα οὐκ ἄν δή τρῶας μέν ἐάσαιμεν καί ἀχαιούς μάρνασθ', ὁπποτέροισι πατήρ ζεύς κῦδος ὀρέξῃ, νῶϊ δέ χαζώμεσθα, διός δ' ἀλεώμεθα μῆνιν; ὥς εἰποῦσα μάχης ἐξήγαγε θοῦρον ἄρηα: τόν μέν ἔπειτα καθεῖσεν ἐπ' ἠϊόεντι σκαμάνδρῳ, {>} τρῶας δ' ἔκλιναν δαναοί: ἕλε δ' ἄνδρα ἕκαστος ἡγεμόνων: πρῶτος δέ ἄναξ ἀνδρῶν ἀγαμέμνων {>} ἀρχόν ἁλιζώνων ὀδίον μέγαν ἔκβαλε δίφρου: πρώτῳ γάρ στρεφθέντι μεταφρένῳ ἐν δόρυ πῆξεν ὤμων μεσσηγύς, διά δέ στήθεσφιν ἔλασσε, δούπησεν δέ πεσών, ἀράβησε δέ τεύχε' ἐπ' αὐτῷ. ἰδομενεύς δ' ἄρα φαῖστον ἐνήρατο μῄονος υἱόν βώρου, ὅς ἐκ τάρνης ἐριβώλακος εἰληλούθει. τόν μέν ἄρ' ἰδομενεύς δουρικλυτός ἔγχεϊ μακρῷ νύξ' ἵππων ἐπιβησόμενον κατά δεξιόν ὦμον: ἤριπε δ' ἐξ ὀχέων, στυγερός δ' ἄρα μιν σκότος εἷλε. τόν μέν ἄρ' ἰδομενῆος ἐσύλευον θεράποντες: υἱόν δέ στροφίοιο σκαμάνδριον αἵμονα θήρης ἀτρεΐδης μενέλαος ἕλ' ἔγχεϊ ὀξυόεντι ἐσθλόν θηρητῆρα: δίδαξε γάρ ἄρτεμις αὐτή {>} βάλλειν ἄγρια πάντα, τά τε τρέφει οὔρεσιν ὕλη: {⸖} ἀλλ' οὔ οἱ τότε γε χραῖσμ' ἄρτεμις ἰοχέαιρα, οὐδέ ἑκηβολίαι ᾗσιν τό πρίν γε κέκαστο: ἀλλά μιν ἀτρεΐδης δουρικλειτός μενέλαος πρόσθεν ἕθεν φεύγοντα μετάφρενον οὔτασε δουρί ὤμων μεσσηγύς, διά δέ στήθεσφιν ἔλασσεν, {>} ἤριπε δέ πρηνής, ἀράβησε δέ τεύχε' ἐπ' αὐτῷ. μηριόνης δέ φέρεκλον ἐνήρατο, τέκτονος υἱόν {>} ἁρμονίδεω, ὅς χερσίν ἐπίστατο δαίδαλα πάντα τεύχειν: ἔξοχα γάρ μιν ἐφίλατο παλλάς ἀθήνη: ὅς καί ἀλεξάνδρῳ τεκτήνατο νῆας ἐΐσας ἀρχεκάκους, αἵ πᾶσι κακόν τρώεσσι γένοντο {—} οἷ τ' αὐτῷ, ἐπεί οὔ τι θεῶν ἐκ θέσφατα ᾔδη. τόν μέν μηριόνης ὅτε δή κατέμαρπτε διώκων βεβλήκει γλουτόν κατά δεξιόν: ἥ δέ διαπρό ἀντικρύ κατά κύστιν ὑπ' ὀστέον ἤλυθ' ἀκωκή: {>} γνύξ δ' ἔριπ' οἰμώξας, θάνατος δέ μιν ἀμφεκάλυψε. πήδαιον δ' ἄρ' ἔπεφνε μέγης ἀντήνορος υἱόν {>} ὅς ῥα νόθος μέν ἔην, πύκα δ' ἔτρεφε δῖα θεανώ ἶσα φίλοισι τέκεσσι χαριζομένη πόσεϊ ᾧ. τόν μέν φυλεΐδης δουρί κλυτός ἐγγύθεν ἐλθών βεβλήκει κεφαλῆς κατά ἰνίον ὀξέϊ δουρί: ἀντικρύ δ' ἀν' ὀδόντας ὑπό γλῶσσαν τάμε χαλκός: ἤριπε δ' ἐν κονίῃ, ψυχρόν δ' ἕλε χαλκόν ὀδοῦσιν. εὐρύπυλος δ' εὐαιμονίδης ὑψήνορα δῖον υἱόν ὑπερθύμου δολοπίονος, ὅς ῥα σκαμάνδρου ἀρητήρ ἐτέτυκτο, θεός δ' ὥς τίετο δήμῳ, {>} τόν μέν ἄρ' εὐρύπυλος, εὐαίμονος ἀγλαός υἱός, πρόσθεν ἕθεν φεύγοντα μεταδρομάδην ἔλας' ὦμον φασγάνῳ ἀΐξας, ἀπό δ' ἔξεσε χεῖρα βαρεῖαν: αἱματόεσσα δέ χείρ πεδίῳ πέσε: τόν δέ κατ' ὄσσε {>} ἔλλαβε πορφύρεος θάνατος καί μοῖρα κραταιή. ὥς οἵ μέν πονέοντο κατά κρατερήν ὑσμίνην: {>} τυδεΐδην δ' οὐκ ἄν γνοίης ποτέροισι μετείη ἠέ μετά τρώεσσιν ὁμιλέοι ἦ μετ' ἀχαιοῖς. θῦνε γάρ ἄμ πεδίον ποταμῷ πλήθοντι ἐοικώς χειμάρρῳ, ὅς τ' ὦκα ῥέων ἐκέδασσε γεφύρας: τόν δ' οὔτ' ἄρ τε γέφυραι ἐεργμέναι ἰσχανόωσιν, οὔτ' ἄρα ἕρκεα ἴσχει ἀλωάων ἐριθηλέων ἐλθόντ' ἐξαπίνης ὅτ' ἐπιβρίσῃ διός ὄμβρος: πολλά δ' ὑπ' αὐτοῦ ἔργα κατήριπε κάλ' αἰζηῶν: ὥς ὑπό τυδεΐδῃ πυκιναί κλονέοντο φάλαγγες τρώων, οὐδ' ἄρα μιν μίμνον πολέες περ ἐόντες. τόν δ' ὡς οὖν ἐνόησε λυκάονος ἀγλαός υἱός θύνοντ' ἄμ πεδίον πρό ἕθεν κλονέοντα φάλαγγας, αἶψ' ἐπί τυδεΐδῃ ἐτιταίνετο καμπύλα τόξα, καί βάλ' ἐπαΐσσοντα τυχών κατά δεξιόν ὦμον {>} θώρηκος γύαλον: διά δ' ἔπτατο πικρός ὀϊστός, ἀντικρύ δέ διέσχε, παλάσσετο δ' αἵματι θώρηξ. τῷ δ' ἐπί μακρόν ἄϋσε λυκάονος ἀγλαός υἱός: ὄρνυσθε τρῶες μεγάθυμοι κέντορες ἵππων: βέβληται γάρ ἄριστος ἀχαιῶν, οὐδέ ἕ φημι δήθ' ἀνσχήσεσθαι κρατερόν βέλος, εἰ ἐτεόν με {>} ὦρσεν ἄναξ διός υἱός ἀπορνύμενον λυκίηθεν. ὥς ἔφατ' εὐχόμενος: τόν δ' οὐ βέλος ὠκύ δάμασσεν, ἀλλ' ἀναχωρήσας πρόσθ' ἵπποιιν καί ὄχεσφιν ἔστη, καί σθένελον προσέφη καπανήϊον υἱόν: ὄρσο πέπον καπανηϊάδη, καταβήσεο δίφρου, ὄφρά μοι ἐξ ὤμοιο ἐρύσσῃς πικρόν ὀϊστόν. ὥς ἄρ' ἔφη, σθένελος δέ καθ' ἵππων ἆλτο χαμᾶζε, πάρ δέ στάς βέλος ὠκύ διαμπερές ἐξέρυς' ὤμου: αἷμα δ' ἀνηκόντιζε διά στρεπτοῖο χιτῶνος. δή τότ' ἔπειτ' ἠρᾶτο βοήν ἀγαθός διομήδης: κλῦθί μευ αἰγιόχοιο διός τέκος ἀτρυτώνη, εἴ ποτέ μοι καί πατρί φίλα φρονέουσα παρέστης δηΐῳ ἐν πολέμῳ, νῦν αὖτ' ἐμέ φῖλαι ἀθήνη: δός δέ τέ μ' ἄνδρα ἑλεῖν καί ἐς ὁρμήν ἔγχεος ἐλθεῖν ὅς μ' ἔβαλε φθάμενος καί ἐπεύχεται, οὐδέ μέ φησι δηρόν ἔτ' ὄψεσθαι λαμπρόν φάος ἠελίοιο. {>} ὥς ἔφατ' εὐχόμενος: τοῦ δ' ἔκλυε παλλάς ἀθήνη, {※} γυῖα δ' ἔθηκεν ἐλαφρά, πόδας καί χεῖρας ὕπερθεν: ἀγχοῦ δ' ἱσταμένη ἔπεα πτερόεντα προσηύδα: θαρσῶν νῦν διόμηδες ἐπί τρώεσσι μάχεσθαι: ἐν γάρ τοι στήθεσσι μένος πατρώϊον ἧκα ἄτρομον, οἷον ἔχεσκε σακέσπαλος ἱππότα τυδεύς: ἀχλύν δ' αὖ τοι ἀπ' ὀφθαλμῶν ἕλον ἥ πρίν ἐπῆεν, {⸖} ὄφρ' εὖ γιγνώσκῃς ἠμέν θεόν ἠδέ καί ἄνδρα. τώ νῦν αἴ κε θεός πειρώμενος ἐνθάδ' ἵκηται μή τι σύ γ' ἀθανάτοισι θεοῖς ἀντικρύ μάχεσθαι τοῖς ἄλλοις: ἀτάρ εἴ κε διός θυγάτηρ ἀφροδίτη ἔλθῃς' ἐς πόλεμον, τήν γ' οὐτάμεν ὀξέϊ χαλκῷ. ἥ μέν ἄρ' ὥς εἰποῦς' ἀπέβη γλαυκῶπις ἀθήνη, τυδεΐδης δ' ἐξαῦτις ἰών προμάχοισιν ἐμίχθη καί πρίν περ θυμῷ μεμαώς τρώεσσι μάχεσθαι: δή τότε μιν τρίς τόσσον ἕλεν μένος ὥς τε λέοντα ὅν ῥά τε ποιμήν ἀγρῷ ἐπ' εἰροπόκοις ὀΐεσσι {⸖} χραύσῃ μέν τ' αὐλῆς ὑπεράλμενον οὐδέ δαμάσσῃ: τοῦ μέν τε σθένος ὦρσεν, ἔπειτα δέ τ' οὐ προσαμύνει, {>} ἀλλά κατά σταθμούς δύεται, τά δ' ἐρῆμα φοβεῖται: {>} αἵ μέν τ' ἀγχιστῖναι ἐπ' ἀλλήλῃσι κέχυνται, αὐτάρ ὅ ἐμμεμαώς βαθέης ἐξάλλεται αὐλῆς: ὥς μεμαώς τρώεσσι μίγη κρατερός διομήδης. ἔνθ' ἕλεν ἀστύνοον καί ὑπείρονα ποιμένα λαῶν, {>} τόν μέν ὑπέρ μαζοῖο βαλών χαλκήρεϊ δουρί, {⸖} τόν δ' ἕτερον ξίφεϊ μεγάλῳ κληῗδα παρ' ὦμον {>} πλῆξ', ἀπό δ' αὐχένος ὦμον ἐέργαθεν ἠδ' ἀπό νώτου. {>} τούς μέν ἔας', ὅ δ' ἄβαντα μετῴχετο καί πολύειδον {>} υἱέας εὐρυδάμαντος ὀνειροπόλοιο γέροντος: {>} τοῖς οὐκ ἐρχομένοις ὅ γέρων ἐκρίνατ' ὀνείρους, ἀλλά σφεας κρατερός διομήδης ἐξενάριξε: βῆ δέ μετά ξάνθόν τε θόωνά τε φαίνοπος υἷε {>} ἄμφω τηλυγέτω: ὅ δέ τείρετο γήραϊ λυγρῷ, υἱόν δ' οὐ τέκετ' ἄλλον ἐπί κτεάτεσσι λιπέσθαι. ἔνθ' ὅ γε τούς ἐνάριζε, φίλον δ' ἐξαίνυτο θυμόν {⸖} ἀμφοτέρω, πατέρι δέ γόον καί κήδεα λυγρά λεῖπ', ἐπεί οὐ ζώοντε μάχης ἐκνοστήσαντε δέξατο: χηρωσταί δέ διά κτῆσιν δατέοντο. ἔνθ' υἷας πριάμοιο δύω λάβε δαρδανίδαο εἰν ἑνί δίφρῳ ἐόντας ἐχέμμονά τε χρομίον τε. ὡς δέ λέων ἐν βουσί θορών ἐξ αὐχένα ἄξῃ {⸖} πόρτιος ἠέ βοός ξύλοχον κάτα βοσκομενάων, ὥς τούς ἀμφοτέρους ἐξ ἵππων τυδέος υἱός βῆσε κακῶς ἀέκοντας, ἔπειτα δέ τεύχε' ἐσύλα: ἵππους δ' οἷς ἑτάροισι δίδου μετά νῆας ἐλαύνειν. τόν δ' ἴδεν αἰνείας ἀλαπάζοντα στίχας ἀνδρῶν, βῆ δ' ἴμεν ἄν τε μάχην καί ἀνά κλόνον ἐγχειάων πάνδαρον ἀντίθεον διζήμενος εἴ που ἐφεύροι: {>} εὗρε λυκάονος υἱόν ἀμύμονά τε κρατερόν τε, στῆ δέ πρόσθ' αὐτοῖο ἔπος τέ μιν ἀντίον ηὔδα: πάνδαρε ποῦ τοι τόξον ἰδέ πτερόεντες ὀϊστοί καί κλέος; ᾧ οὔ τίς τοι ἐρίζεται ἐνθάδε γ' ἀνήρ, {>} οὐδέ τις ἐν λυκίῃ σέο γ' εὔχεται εἶναι ἀμείνων. ἀλλ' ἄγε τῷδ' ἔφες ἀνδρί βέλος διί χεῖρας ἀνασχών ὅς τις ὅδε κρατέει καί δή κακά πολλά ἔοργε τρῶας, ἐπεί πολλῶν τε καί ἐσθλῶν γούνατ' ἔλυσεν: {>} εἰ μή τις θεός ἐστι κοτεσσάμενος τρώεσσιν ἱρῶν μηνίσας: χαλεπή δέ θεοῦ ἔπι μῆνις. τόν δ' αὖτε προσέειπε λυκάονος ἀγλαός υἱός: αἰνεία τρώων βουληφόρε χαλκοχιτώνων τυδεΐδῃ μιν ἔγωγε δαΐφρονι πάντα ἐΐσκω, ἀσπίδι γιγνώσκων αὐλώπιδί τε τρυφαλείῃ, {—} ἵππους τ' εἰσορόων: σάφα δ' οὐκ οἶδ' εἰ θεός ἐστιν. εἰ δ' ὅ γ' ἀνήρ ὅν φημι δαΐφρων τυδέος υἱός οὐχ ὅ γ' ἄνευθε θεοῦ τάδε μαίνεται, ἀλλά τις ἄγχι ἕστηκ' ἀθανάτων νεφέλῃ εἰλυμένος ὤμους, {⸖} ὅς τούτου βέλος ὠκύ κιχήμενον ἔτραπεν ἄλλῃ. {>} ἤδη γάρ οἱ ἐφῆκα βέλος, καί μιν βάλον ὦμον {>} δεξιόν ἀντικρύ διά θώρηκος γυάλοιο: καί μιν ἔγωγ' ἐφάμην ἀϊδωνῆϊ προϊάψειν, {>} ἔμπης δ' οὐκ ἐδάμασσα: θεός νύ τίς ἐστι κοτήεις. ἵπποι δ' οὐ παρέασι καί ἅρματα τῶν κ' ἐπιβαίην: ἀλλά που ἐν μεγάροισι λυκάονος ἕνδεκα δίφροι {⸖} καλοί πρωτοπαγεῖς νεοτευχέες: ἀμφί δέ πέπλοι {>} πέπτανται: παρά δέ σφιν ἑκάστῳ δίζυγες ἵπποι ἑστᾶσι κρῖ λευκόν ἐρεπτόμενοι καί ὀλύρας. {>} ἦ μέν μοι μάλα πολλά γέρων αἰχμητά λυκάων ἐρχομένῳ ἐπέτελλε δόμοις ἔνι ποιητοῖσιν: ἵπποισίν μ' ἐκέλευε καί ἅρμασιν ἐμβεβαῶτα {>} ἀρχεύειν τρώεσσι κατά κρατεράς ὑσμίνας: ἀλλ' ἐγώ οὐ πιθόμην: ἦ τ' ἄν πολύ κέρδιον ἦεν: ἵππων φειδόμενος, μή μοι δευοίατο φορβῆς ἀνδρῶν εἰλομένων εἰωθότες ἔδμεναι ἄδην. ὥς λίπον, αὐτάρ πεζός ἐς ἴλιον εἰλήλουθα τόξοισιν πίσυνος: τά δέ μ' οὐκ ἄρ' ἔμελλον ὀνήσειν. ἤδη γάρ δοιοῖσιν ἀριστήεσσιν ἐφῆκα τυδεΐδῃ τε καί ἀτρεΐδῃ, ἐκ δ' ἀμφοτέροιιν {>} ἀτρεκές αἷμ' ἔσσευα βαλών, ἤγειρα δέ μᾶλλον. τώ ῥα κακῇ αἴσῃ ἀπό πασσάλου ἀγκύλα τόξα {>} ἤματι τῷ ἑλόμην ὅτε ἴλιον εἰς ἐρατεινήν {>} ἡγεόμην τρώεσσι φέρων χάριν ἕκτορι δίῳ. {>} εἰ δέ κε νοστήσω καί ἐσόψομαι ὀφθαλμοῖσι πατρίδ' ἐμήν ἄλοχόν τε καί ὑψερεφές μέγα δῶμα, αὐτίκ' ἔπειτ' ἀπ' ἐμεῖο κάρη τάμοι ἀλλότριος φώς εἰ μή ἐγώ τάδε τόξα φαεινῷ ἐν πυρί θείην χερσί διακλάσσας: ἀνεμώλια γάρ μοι ὀπηδεῖ. τόν δ' αὖτ' αἰνείας τρώων ἀγός ἀντίον ηὔδα: μή δ' οὕτως ἀγόρευε: πάρος δ' οὐκ ἔσσεται ἄλλως, πρίν γ' ἐπί νώ τῷδ' ἀνδρί σύν ἵπποισιν καί ὄχεσφιν ἀντιβίην ἐλθόντε σύν ἔντεσι πειρηθῆναι. ἀλλ' ἄγ' ἐμῶν ὀχέων ἐπιβήσεο, ὄφρα ἴδηαι {>} οἷοι τρώϊοι ἵπποι ἐπιστάμενοι πεδίοιο {>} κραιπνά μάλ' ἔνθα καί ἔνθα διωκέμεν ἠδέ φέβεσθαι: {>} τώ καί νῶϊ πόλιν δέ σαώσετον, εἴ περ ἄν αὖτε ζεύς ἐπί τυδεΐδῃ διομήδεϊ κῦδος ὀρέξῃ. ἀλλ' ἄγε νῦν μάστιγα καί ἡνία σιγαλόεντα δέξαι, ἐγώ δ' ἵππων ἀποβήσομαι ὄφρα μάχωμαι: {>} ἠέ σύ τόνδε δέδεξο, μελήσουσιν δ' ἐμοί ἵπποι. τόν δ' αὖτε προσέειπε λυκάονος ἀγλαός υἱός: {>} αἰνεία σύ μέν αὐτός ἔχ' ἡνία καί τεώ ἵππω: μᾶλλον ὑφ' ἡνιόχῳ εἰωθότι καμπύλον ἅρμα οἴσετον, εἴ περ ἄν αὖτε φεβώμεθα τυδέος υἱόν: {>} μή τώ μέν δείσαντε ματήσετον, οὐδ' ἐθέλητον ἐκφερέμεν πολέμοιο τεόν φθόγγον ποθέοντε, νῶϊ δ' ἐπαΐξας μεγαθύμου τυδέος υἱός αὐτώ τε κτείνῃ καί ἐλάσσῃ μώνυχας ἵππους. ἀλλά σύ γ' αὐτός ἔλαυνε τέ' ἅρματα καί τεώ ἵππω, {>} τόν δέ δ' ἐγών ἐπιόντα δεδέξομαι ὀξέϊ δουρί. ὥς ἄρα φωνήσαντες ἐς ἅρματα ποικίλα βάντες ἐμμεμαῶτ' ἐπί τυδεΐδῃ ἔχον ὠκέας ἵππους. τούς δέ ἴδε σθένελος καπανήϊος ἀγλαός υἱός, αἶψα δέ τυδεΐδην ἔπεα πτερόεντα προσηύδα: τυδεΐδη διόμηδες ἐμῷ κεχαρισμένε θυμῷ, ἄνδρ' ὁρόω κρατερώ ἐπί σοί μεμαῶτε μάχεσθαι {>} ἶν' ἀπέλεθρον ἔχοντας: ὅ μέν τόξων ἐΰ εἰδώς πάνδαρος, υἱός δ' αὖτε λυκάονος εὔχεται εἶναι: αἰνείας δ' υἱός μέν ἀμύμονος ἀγχίσαο εὔχεται ἐκγεγάμεν, μήτηρ δέ οἵ ἐστ' ἀφροδίτη. {>} ἀλλ' ἄγε δή χαζώμεθ' ἐφ' ἵππων, μηδέ μοι οὕτω θῦνε διά προμάχων, μή πως φίλον ἦτορ ὀλέσσῃς. τόν δ' ἄρ' ὑπόδρα ἰδών προσέφη κρατερός διομήδης: {>} μή τι φόβον δ' ἀγόρευ', ἐπεί οὐδέ σέ πεισέμεν οἴω. {>} οὐ γάρ μοι γενναῖον ἀλυσκάζοντι μάχεσθαι οὐδέ καταπτώσσειν: ἔτι μοι μένος ἔμπεδόν ἐστιν: {>} ὀκνείω δ' ἵππων ἐπιβαινέμεν, ἀλλά καί αὔτως ἀντίον εἶμ' αὐτῶν: τρεῖν μ' οὐκ ἐᾷ παλλάς ἀθήνη. {>} τούτω δ' οὐ πάλιν αὖτις ἀποίσετον ὠκέες ἵπποι ἄμφω ἀφ' ἡμείων, εἴ γ' οὖν ἕτερός γε φύγῃσιν. ἄλλο δέ τοι ἐρέω, σύ δ' ἐνί φρεσί βάλλεο σῇσιν: αἴ κέν μοι πολύβουλος ἀθήνη κῦδος ὀρέξῃ {>} ἀμφοτέρω κτεῖναι, σύ δέ τούσδε μέν ὠκέας ἵππους {>} αὐτοῦ ἐρυκακέειν ἐξ ἄντυγος ἡνία τείνας, {>} αἰνείαο δ' ἐπαΐξαι μεμνημένος ἵππων, ἐκ δ' ἐλάσαι τρώων μετ' ἐϋκνήμιδας ἀχαιούς. τῆς γάρ τοι γενεῆς ἧς τρωΐ περ εὐρύοπα ζεύς {>} δῶχ' υἷος ποινήν γανυμήδεος, οὕνεκ' ἄριστοι ἵππων ὅσσοι ἔασιν ὑπ' ἠῶ τ' ἠέλιόν τε, τῆς γενεῆς ἔκλεψεν ἄναξ ἀνδρῶν ἀγχίσης {>} λάθρῃ λαομέδοντος ὑποσχών θήλεας ἵππους: τῶν οἱ ἕξ ἐγένοντο ἐνί μεγάροισι γενέθλη. τούς μέν τέσσαρας αὐτός ἔχων ἀτίταλλ' ἐπί φάτνῃ, {>} τώ δέ δύ' αἰνείᾳ δῶκεν μήστωρε φόβοιο. εἰ τούτω κε λάβοιμεν, ἀροίμεθά κε κλέος ἐσθλόν. ὥς οἵ μέν τοιαῦτα πρός ἀλλήλους ἀγόρευον, τώ δέ τάχ' ἐγγύθεν ἦλθον ἐλαύνοντ' ὠκέας ἵππους. τόν πρότερος προσέειπε λυκάονος ἀγλαός υἱός: καρτερόθυμε δαΐφρον ἀγαυοῦ τυδέος υἱέ {>} ἦ μάλα ς' οὐ βέλος ὠκύ δαμάσσατο πικρός ὀϊστός: νῦν αὖτ' ἐγχείῃ πειρήσομαι αἴ κε τύχωμι. ἦ ῥα καί ἀμπεπαλών προΐει δολιχόσκιον ἔγχος καί βάλε τυδεΐδαο κατ' ἀσπίδα: τῆς δέ διά πρό αἰχμή χαλκείη πταμένη θώρηκι πελάσθη: τῷ δ' ἐπί μακρόν ἄϋσε λυκάονος ἀγλαός υἱός: βέβληαι κενεῶνα διαμπερές, οὐδέ ς' ὀΐω δηρόν ἔτ' ἀνσχήσεσθαι: ἐμοί δέ μέγ' εὖχος ἔδωκας. τόν δ' οὐ ταρβήσας προσέφη κρατερός διομήδης: ἤμβροτες οὐδ' ἔτυχες: ἀτάρ οὐ μέν σφῶΐ γ' ὀΐω πρίν γ' ἀποπαύσεσθαι πρίν γ' ἤ ἕτερόν γε πεσόντα {>} αἵματος ἆσαι ἄρηα, ταλαύρινον πολεμιστήν. ὥς φάμενος προέηκε: βέλος δ' ἴθυνεν ἀθήνη ῥῖνα παρ' ὀφθαλμόν, λευκούς δ' ἐπέρησεν ὀδόντας. τοῦ δ' ἀπό μέν γλῶσσαν πρυμνήν τάμε χαλκός ἀτειρής, αἰχμή δ' ἐξελύθη παρά νείατον ἀνθερεῶνα: ἤριπε δ' ἐξ ὀχέων, ἀράβησε δέ τεύχε' ἐπ' αὐτῷ αἰόλα παμφανόωντα, παρέτρεσσαν δέ οἱ ἵπποι ὠκύποδες: τοῦ δ' αὖθι λύθη ψυχή τε μένος τε. αἰνείας δ' ἀπόρουσε σύν ἀσπίδι δουρί τε μακρῷ {>} δείσας μή πώς οἱ ἐρυσαίατο νεκρόν ἀχαιοί. {>} ἀμφί δ' ἄρ' αὐτῷ βαῖνε λέων ὥς ἀλκί πεποιθώς, {>} πρόσθε δέ οἱ δόρυ τ' ἔσχε καί ἀσπίδα πάντος' ἐΐσην, τόν κτάμεναι μεμαώς ὅς τις τοῦ γ' ἀντίος ἔλθοι σμερδαλέα ἰάχων: ὅ δέ χερμάδιον λάβε χειρί τυδεΐδης μέγα ἔργον ὅ οὐ δύο γ' ἄνδρε φέροιεν, οἷοι νῦν βροτοί εἰς': ὅ δέ μιν ῥέα πάλλε καί οἶος. τῷ βάλεν αἰνείαο κατ' ἰσχίον ἔνθά τε μηρός ἰσχίῳ ἐνστρέφεται, κοτύλην δέ τέ μιν καλέουσι: θλάσσε δέ οἱ κοτύλην, πρός δ' ἄμφω ῥῆξε τένοντε: ὦσε δ' ἀπό ῥινόν τρηχύς λίθος: αὐτάρ ὅ γ' ἥρως {>} ἔστη γνύξ ἐριπών καί ἐρείσατο χειρί παχείῃ {※} γαίης: ἀμφί δέ ὄσσε κελαινή νύξ ἐκάλυψε. καί νύ κεν ἔνθ' ἀπόλοιτο ἄναξ ἀνδρῶν αἰνείας, εἰ μή ἄρ' ὀξύ νόησε διός θυγάτηρ ἀφροδίτη μήτηρ, ἥ μιν ὑπ' ἀγχίσῃ τέκε βουκολέοντι: ἀμφί δ' ἑόν φίλον υἱόν ἐχεύατο πήχεε λευκώ, πρόσθε δέ οἱ πέπλοιο φαεινοῦ πτύγμα κάλυψεν ἕρκος ἔμεν βελέων, μή τις δαναῶν ταχυπώλων χαλκόν ἐνί στήθεσσι βαλών ἐκ θυμόν ἕλοιτο. ἥ μέν ἑόν φίλον υἱόν ὑπεξέφερεν πολέμοιο: {>} οὐδ' υἱός καπανῆος ἐλήθετο συνθεσιάων τάων ἅς ἐπέτελλε βοήν ἀγαθός διομήδης, ἀλλ' ὅ γε τούς μέν ἑούς ἠρύκακε μώνυχας ἵππους νόσφιν ἀπό φλοίσβου ἐξ ἄντυγος ἡνία τείνας, {⸖} αἰνείαο δ' ἐπαΐξας καλλίτριχας ἵππους ἐξέλασε τρώων μετ' ἐϋκνήμιδας ἀχαιούς. δῶκε δέ δηϊπύλῳ ἑτάρῳ φίλῳ, ὅν περί πάσης τῖεν ὁμηλικίης ὅτι οἱ φρεσίν ἄρτια ᾔδη, νηυσίν ἔπι γλαφυρῇσιν ἐλαυνέμεν: αὐτάρ ὅ γ' ἥρως ὧν ἵππων ἐπιβάς ἔλαβ' ἡνία σιγαλόεντα, {⸖} αἶψα δέ τυδεΐδην μέθεπε κρατερώνυχας ἵππους ἐμμεμαώς: ὅ δέ κύπριν ἐπῴχετο νηλέϊ χαλκῷ γιγνώσκων ὅ τ' ἄναλκις ἔην θεός, οὐδέ θεάων τάων αἵ τ' ἀνδρῶν πόλεμον κάτα κοιρανέουσιν, {>} οὔτ' ἄρ' ἀθηναίη οὔτε πτολίπορθος ἐνυώ. ἀλλ' ὅτε δή ῥ' ἐκίχανε πολύν καθ' ὅμιλον ὀπάζων, ἔνθ' ἐπορεξάμενος μεγαθύμου τυδέος υἱός ἄκρην οὔτασε χεῖρα μετάλμενος ὀξέϊ δουρί ἀβληχρήν: εἶθαρ δέ δόρυ χροός ἀντετόρησεν ἀμβροσίου διά πέπλου, ὅν οἱ χάριτες κάμον αὐταί, πρυμνόν ὕπερ θέναρος: ῥέε δ' ἄμβροτον αἷμα θεοῖο ἰχώρ, οἷός πέρ τε ῥέει μακάρεσσι θεοῖσιν: οὐ γάρ σῖτον ἔδους', οὐ πίνους' αἴθοπα οἶνον, τοὔνεκ' ἀναίμονές εἰσι καί ἀθάνατοι καλέονται. ἥ δέ μέγα ἰάχουσα ἀπό ἕο κάββαλεν υἱόν: καί τόν μέν μετά χερσίν ἐρύσατο φοῖβος ἀπόλλων κυανέῃ νεφέλῃ, μή τις δαναῶν ταχυπώλων χαλκόν ἐνί στήθεσσι βαλών ἐκ θυμόν ἕλοιτο: τῇ δ' ἐπί μακρόν ἄϋσε βοήν ἀγαθός διομήδης: εἶκε διός θύγατερ πολέμου καί δηϊοτῆτος: ἦ οὐχ ἅλις ὅττι γυναῖκας ἀνάλκιδας ἠπεροπεύεις; εἰ δέ σύ γ' ἐς πόλεμον πωλήσεαι, ἦ τέ ς' ὀΐω ῥιγήσειν πόλεμόν γε καί εἴ χ' ἑτέρωθι πύθηαι. ὥς ἔφαθ', ἥ δ' ἀλύους' ἀπεβήσετο, τείρετο δ' αἰνῶς: τήν μέν ἄρ' ἶρις ἑλοῦσα ποδήνεμος ἔξαγ' ὁμίλου ἀχθομένην ὀδύνῃσι, μελαίνετο δέ χρόα καλόν. εὗρεν ἔπειτα μάχης ἐπ' ἀριστερά θοῦρον ἄρηα ἥμενον: ἠέρι δ' ἔγχος ἐκέκλιτο καί ταχέ' ἵππω: ἥ δέ γνύξ ἐριποῦσα κασιγνήτοιο φίλοιο πολλά λισσομένη χρυσάμπυκας ᾔτεεν ἵππους: φίλε κασίγνητε κόμισαί τέ με δός τέ μοι ἵππους, ὄφρ' ἐς ὄλυμπον ἵκωμαι ἵν' ἀθανάτων ἕδος ἐστί. λίην ἄχθομαι ἕλκος ὅ με βροτός οὔτασεν ἀνήρ τυδεΐδης, ὅς νῦν γε καί ἄν διί πατρί μάχοιτο. ὥς φάτο, τῇ δ' ἄρ' ἄρης δῶκε χρυσάμπυκας ἵππους: ἥ δ' ἐς δίφρον ἔβαινεν ἀκηχεμένη φίλον ἦτορ, πάρ δέ οἱ ἶρις ἔβαινε καί ἡνία λάζετο χερσί, μάστιξεν δ' ἐλάαν, τώ δ' οὐκ ἀέκοντε πετέσθην. αἶψα δ' ἔπειθ' ἵκοντο θεῶν ἕδος αἰπύν ὄλυμπον: ἔνθ' ἵππους ἔστησε ποδήνεμος ὠκέα ἶρις λύσας' ἐξ ὀχέων, παρά δ' ἀμβρόσιον βάλεν εἶδαρ: ἥ δ' ἐν γούνασι πῖπτε διώνης δῖ' ἀφροδίτη μητρός ἑῆς: ἥ δ' ἀγκάς ἐλάζετο θυγατέρα ἥν, χειρί τέ μιν κατέρεξεν ἔπος τ' ἔφατ' ἐκ τ' ὀνόμαζε: τίς νύ σε τοιάδ' ἔρεξε φίλον τέκος οὐρανιώνων μαψιδίως, ὡς εἴ τι κακόν ῥέζουσαν ἐνωπῇ; τήν δ' ἠμείβετ' ἔπειτα φιλομμειδής ἀφροδίτη: οὖτά με τυδέος υἱός ὑπέρθυμος διομήδης, οὕνεκ' ἐγώ φίλον υἱόν ὑπεξέφερον πολέμοιο αἰνείαν, ὅς ἐμοί πάντων πολύ φίλτατός ἐστιν. οὐ γάρ ἔτι τρώων καί ἀχαιῶν φύλοπις αἰνή, ἀλλ' ἤδη δαναοί γε καί ἀθανάτοισι μάχονται. τήν δ' ἠμείβετ' ἔπειτα διώνη, δῖα θεάων: τέτλαθι τέκνον ἐμόν, καί ἀνάσχεο κηδομένη περ: πολλοί γάρ δή τλῆμεν ὀλύμπια δώματ' ἔχοντες ἐξ ἀνδρῶν χαλέπ' ἄλγε' ἐπ' ἀλλήλοισι τιθέντες. τλῆ μέν ἄρης ὅτε μιν ὦτος κρατερός τ' ἐφιάλτης παῖδες ἀλωῆος, δῆσαν κρατερῷ ἐνί δεσμῷ: χαλκέῳ δ' ἐν κεράμῳ δέδετο τρισκαίδεκα μῆνας: καί νύ κεν ἔνθ' ἀπόλοιτο ἄρης ἆτος πολέμοιο, εἰ μή μητρυιή περικαλλής ἠερίβοια ἑρμέᾳ ἐξήγγειλεν: ὅ δ' ἐξέκλεψεν ἄρηα ἤδη τειρόμενον, χαλεπός δέ ἑ δεσμός ἐδάμνα. τλῆ δ' ἥρη, ὅτε μιν κρατερός πάϊς ἀμφιτρύωνος δεξιτερόν κατά μαζόν ὀϊστῷ τριγλώχινι βεβλήκει: τότε καί μιν ἀνήκεστον λάβεν ἄλγος. τλῆ δ' ἀΐδης ἐν τοῖσι πελώριος ὠκύν ὀϊστόν, εὖτέ μιν ωὐτός ἀνήρ υἱός διός αἰγιόχοιο ἐν πύλῳ ἐν νεκύεσσι βαλών ὀδύνῃσιν ἔδωκεν: αὐτάρ ὅ βῆ πρός δῶμα διός καί μακρόν ὄλυμπον κῆρ ἀχέων ὀδύνῃσι πεπαρμένος: αὐτάρ ὀϊστός ὤμῳ ἔνι στιβαρῷ ἠλήλατο, κῆδε δέ θυμόν. τῷ δ' ἐπί παιήων ὀδυνήφατα φάρμακα πάσσων ἠκέσατ': οὐ μέν γάρ τι καταθνητός γε τέτυκτο. σχέτλιος ὀβριμοεργός ὅς οὐκ ὄθετ' αἴσυλα ῥέζων, ὅς τόξοισιν ἔκηδε θεούς οἵ ὄλυμπον ἔχουσι. σοί δ' ἐπί τοῦτον ἀνῆκε θεά γλαυκῶπις ἀθήνη: νήπιος, οὐδέ τό οἶδε κατά φρένα τυδέος υἱός ὅττι μάλ' οὐ δηναιός ὅς ἀθανάτοισι μάχηται, οὐδέ τί μιν παῖδες ποτί γούνασι παππάζουσιν ἐλθόντ' ἐκ πολέμοιο καί αἰνῆς δηϊοτῆτος. τώ νῦν τυδεΐδης, εἰ καί μάλα καρτερός ἐστι, φραζέσθω μή τίς οἱ ἀμείνων σεῖο μάχηται, μή δήν αἰγιάλεια περίφρων ἀδρηστίνη ἐξ ὕπνου γοόωσα φίλους οἰκῆας ἐγείρῃ κουρίδιον ποθέουσα πόσιν τόν ἄριστον ἀχαιῶν ἰφθίμη ἄλοχος διομήδεος ἱπποδάμοιο. ἦ ῥα καί ἀμφοτέρῃσιν ἀπ' ἰχῶ χειρός ὀμόργνυ: ἄλθετο χείρ, ὀδύναι δέ κατηπιόωντο βαρεῖαι. αἵ δ' αὖτ' εἰσορόωσαι ἀθηναίη τε καί ἥρη κερτομίοις ἐπέεσσι δία κρονίδην ἐρέθιζον. τοῖσι δέ μύθων ἦρχε θεά γλαυκῶπις ἀθήνη: ζεῦ πάτερ ἦ ῥά τί μοι κεχολώσεαι ὅττι κεν εἴπω; ἦ μάλα δή τινα κύπρις ἀχαιϊάδων ἀνιεῖσα τρωσίν ἅμα σπέσθαι, τούς νῦν ἔκπαγλα φίλησε, τῶν τινα καρρέζουσα ἀχαιϊάδων ἐϋπέπλων πρός χρυσῇ περόνῃ καταμύξατο χεῖρα ἀραιήν. ὥς φάτο, μείδησεν δέ πατήρ ἀνδρῶν τε θεῶν τε, καί ῥα καλεσσάμενος προσέφη χρυσῆν ἀφροδίτην: οὔ τοι τέκνον ἐμόν δέδοται πολεμήϊα ἔργα, ἀλλά σύ γ' ἱμερόεντα μετέρχεο ἔργα γάμοιο, ταῦτα δ' ἄρηϊ θοῷ καί ἀθήνῃ πάντα μελήσει. ὥς οἵ μέν τοιαῦτα πρός ἀλλήλους ἀγόρευον, αἰνείᾳ δ' ἐπόρουσε βοήν ἀγαθός διομήδης, γιγνώσκων ὅ οἱ αὐτός ὑπείρεχε χεῖρας ἀπόλλων: ἀλλ' ὅ γ' ἄρ' οὐδέ θεόν μέγαν ἅζετο, ἵετο δ' αἰεί αἰνείαν κτεῖναι καί ἀπό κλυτά τεύχεα δῦσαι. τρίς μέν ἔπειτ' ἐπόρουσε κατακτάμεναι μενεαίνων, τρίς δέ οἱ ἐστυφέλιξε φαεινήν ἀσπίδ' ἀπόλλων: ἀλλ' ὅτε δή τό τέταρτον ἐπέσσυτο δαίμονι ἶσος, δεινά δ' ὁμοκλήσας προσέφη ἑκάεργος ἀπόλλων: φράζεο τυδεΐδη καί χάζεο, μηδέ θεοῖσιν ἶς' ἔθελε φρονέειν, ἐπεί οὔ ποτε φῦλον ὁμοῖον ἀθανάτων τε θεῶν χαμαί ἐρχομένων τ' ἀνθρώπων. ὥς φάτο, τυδεΐδης δ' ἀνεχάζετο τυτθόν ὀπίσσω μῆνιν ἀλευάμενος ἑκατηβόλου ἀπόλλωνος. αἰνείαν δ' ἀπάτερθεν ὁμίλου θῆκεν ἀπόλλων περγάμῳ εἰν ἱερῇ, ὅθι οἱ νηός γε τέτυκτο. ἤτοι τόν λητώ τε καί ἄρτεμις ἰοχέαιρα ἐν μεγάλῳ ἀδύτῳ ἀκέοντό τε κύδαινόν τε: αὐτάρ ὅ εἴδωλον τεῦξ' ἀργυρότοξος ἀπόλλων αὐτῷ τ' αἰνείᾳ ἴκελον καί τεύχεσι τοῖον, ἀμφί δ' ἄρ' εἰδώλῳ τρῶες καί δῖοι ἀχαιοί δῄουν ἀλλήλων ἀμφί στήθεσσι βοείας ἀσπίδας εὐκύκλους λαισήϊά τε πτερόεντα. δή τότε θοῦρον ἄρηα προσηύδα φοῖβος ἀπόλλων: ἆρες ἄρες βροτολοιγέ μιαιφόνε τειχεσιπλῆτα, οὐκ ἄν δή τόνδ' ἄνδρα μάχης ἐρύσαιο μετελθών τυδεΐδην, ὅς νῦν γε καί ἄν διί πατρί μάχοιτο; κύπριδα μέν πρῶτα σχεδόν οὔτασε χεῖρ' ἐπί καρπῷ, αὐτάρ ἔπειτ' αὐτῷ μοι ἐπέσσυτο δαίμονι ἶσος. ὥς εἰπών αὐτός μέν ἐφέζετο περγάμῳ ἄκρῃ, τρῳάς δέ στίχας οὖλος ἄρης ὄτρυνε μετελθών εἰδόμενος ἀκάμαντι θοῷ ἡγήτορι θρῃκῶν: υἱάσι δέ πριάμοιο διοτρεφέεσσι κέλευεν: ὦ υἱεῖς πριάμοιο διοτρεφέος βασιλῆος ἐς τί ἔτι κτείνεσθαι ἐάσετε λαόν ἀχαιοῖς; ἦ εἰς ὅ κεν ἀμφί πύλῃς εὖ ποιητῇσι μάχωνται; κεῖται ἀνήρ ὅν ἶσον ἐτίομεν ἕκτορι δίῳ αἰνείας υἱός μεγαλήτορος ἀγχίσαο: ἀλλ' ἄγετ' ἐκ φλοίσβοιο σαώσομεν ἐσθλόν ἑταῖρον. ὥς εἰπών ὄτρυνε μένος καί θυμόν ἑκάστου. ἔνθ' αὖ σαρπηδών μάλα νείκεσεν ἕκτορα δῖον: ἕκτορ πῇ δή τοι μένος οἴχεται ὅ πρίν ἔχεσκες; φῆς που ἄτερ λαῶν πόλιν ἑξέμεν ἠδ' ἐπικούρων οἶος σύν γαμβροῖσι κασιγνήτοισί τε σοῖσι. τῶν νῦν οὔ τιν' ἐγώ ἰδέειν δύναμ' οὐδέ νοῆσαι, ἀλλά καταπτώσσουσι κύνες ὥς ἀμφί λέοντα: ἡμεῖς δέ μαχόμεσθ' οἵ πέρ τ' ἐπίκουροι ἔνειμεν. καί γάρ ἐγών ἐπίκουρος ἐών μάλα τηλόθεν ἥκω: τηλοῦ γάρ λυκίη ξάνθῳ ἔπι δινήεντι, ἔνθ' ἄλοχόν τε φίλην ἔλιπον καί νήπιον υἱόν, κάδ δέ κτήματα πολλά, τά ἔλδεται ὅς κ' ἐπιδευής. ἀλλά καί ὧς λυκίους ὀτρύνω καί μέμον' αὐτός ἀνδρί μαχήσασθαι: ἀτάρ οὔ τί μοι ἐνθάδε τοῖον οἷόν κ' ἠέ φέροιεν ἀχαιοί ἤ κεν ἄγοιεν: τύνη δ' ἕστηκας, ἀτάρ οὐδ' ἄλλοισι κελεύεις λαοῖσιν μενέμεν καί ἀμυνέμεναι ὤρεσσι. μή πως ὡς ἀψῖσι λίνου ἁλόντε πανάγρου ἀνδράσι δυσμενέεσσιν ἕλωρ καί κύρμα γένησθε: οἵ δέ τάχ' ἐκπέρσους' εὖ ναιομένην πόλιν ὑμήν. σοί δέ χρή τάδε πάντα μέλειν νύκτάς τε καί ἦμαρ ἀρχούς λισσομένῳ τηλεκλειτῶν ἐπικούρων νωλεμέως ἐχέμεν, κρατερήν δ' ἀποθέσθαι ἐνιπήν. ὥς φάτο σαρπηδών, δάκε δέ φρένας ἕκτορι μῦθος: αὐτίκα δ' ἐξ ὀχέων σύν τεύχεσιν ἆλτο χαμᾶζε, πάλλων δ' ὀξέα δοῦρα κατά στρατόν ᾤχετο πάντῃ ὀτρύνων μαχέσασθαι, ἔγειρε δέ φύλοπιν αἰνήν. οἵ δ' ἐλελίχθησαν καί ἐναντίοι ἔσταν ἀχαιῶν: ἀργεῖοι δ' ὑπέμειναν ἀολλέες οὐδέ φόβηθεν. ὡς δ' ἄνεμος ἄχνας φορέει ἱεράς κατ' ἀλωάς ἀνδρῶν λικμώντων, ὅτε τε ξανθή δημήτηρ κρίνῃ ἐπειγομένων ἀνέμων καρπόν τε καί ἄχνας, αἵ δ' ὑπολευκαίνονται ἀχυρμιαί: ὥς τότ' ἀχαιοί λευκοί ὕπερθε γένοντο κονισάλῳ, ὅν ῥα δι' αὐτῶν οὐρανόν ἐς πολύχαλκον ἐπέπληγον πόδες ἵππων ἄψ ἐπιμισγομένων: ὑπό δ' ἔστρεφον ἡνιοχῆες. οἵ δέ μένος χειρῶν ἰθύς φέρον: ἀμφί δέ νύκτα θοῦρος ἄρης ἐκάλυψε μάχῃ τρώεσσιν ἀρήγων πάντος' ἐποιχόμενος: τοῦ δ' ἐκραίαινεν ἐφετμάς φοίβου ἀπόλλωνος χρυσαόρου, ὅς μιν ἀνώγει τρωσίν θυμόν ἐγεῖραι, ἐπεί ἴδε παλλάδ' ἀθήνην οἰχομένην: ἥ γάρ ῥα πέλεν δαναοῖσιν ἀρηγών. αὐτός δ' αἰνείαν μάλα πίονος ἐξ ἀδύτοιο ἧκε, καί ἐν στήθεσσι μένος βάλε ποιμένι λαῶν. αἰνείας δ' ἑτάροισι μεθίστατο: τοί δέ χάρησαν, ὡς εἶδον ζωόν τε καί ἀρτεμέα προσιόντα καί μένος ἐσθλόν ἔχοντα: μετάλλησάν γε μέν οὔ τι. οὐ γάρ ἔα πόνος ἄλλος, ὅν ἀργυρότοξος ἔγειρεν ἄρης τε βροτολοιγός ἔρις τ' ἄμοτον μεμαυῖα. τούς δ' αἴαντε δύω καί ὀδυσσεύς καί διομήδης ὄτρυνον δαναούς πολεμιζέμεν: οἵ δέ καί αὐτοί οὔτε βίας τρώων ὑπεδείδισαν οὔτε ἰωκάς, ἀλλ' ἔμενον νεφέλῃσιν ἐοικότες ἅς τε κρονίων νηνεμίης ἔστησεν ἐπ' ἀκροπόλοισιν ὄρεσσιν ἀτρέμας, ὄφρ' εὕδῃσι μένος βορέαο καί ἄλλων ζαχρειῶν ἀνέμων, οἵ τε νέφεα σκιόεντα πνοιῇσιν λιγυρῇσι διασκιδνᾶσιν ἀέντες: ὥς δαναοί τρῶας μένον ἔμπεδον οὐδέ φέβοντο. ἀτρεΐδης δ' ἀν' ὅμιλον ἐφοίτα πολλά κελεύων: ὦ φίλοι ἀνέρες ἔστε καί ἄλκιμον ἦτορ ἕλεσθε, ἀλλήλους τ' αἰδεῖσθε κατά κρατεράς ὑσμίνας: αἰδομένων ἀνδρῶν πλέονες σόοι ἠέ πέφανται: φευγόντων δ' οὔτ' ἄρ κλέος ὄρνυται οὔτε τις ἀλκή. ἦ καί ἀκόντισε δουρί θοῶς, βάλε δέ πρόμον ἄνδρα αἰνείω ἕταρον μεγαθύμου δηϊκόωντα περγασίδην, ὅν τρῶες ὁμῶς πριάμοιο τέκεσσι τῖον, ἐπεί θοός ἔσκε μετά πρώτοισι μάχεσθαι. τόν ῥα κατ' ἀσπίδα δουρί βάλε κρείων ἀγαμέμνων: ἥ δ' οὐκ ἔγχος ἔρυτο, διά πρό δέ εἴσατο χαλκός, νειαίρῃ δ' ἐν γαστρί διά ζωστῆρος ἔλασσε: δούπησεν δέ πεσών, ἀράβησε δέ τεύχε' ἐπ' αὐτῷ. ἔνθ' αὖτ' αἰνείας δαναῶν ἕλεν ἄνδρας ἀρίστους υἷε διοκλῆος κρήθωνά τε ὀρσίλοχόν τε, τῶν ῥα πατήρ μέν ἔναιεν ἐϋκτιμένῃ ἐνί φηρῇ ἀφνειός βιότοιο, γένος δ' ἦν ἐκ ποταμοῖο ἀλφειοῦ, ὅς τ' εὐρύ ῥέει πυλίων διά γαίης, ὅς τέκετ' ὀρτίλοχον πολέεσς' ἄνδρεσσιν ἄνακτα: ὀρτίλοχος δ' ἄρ' ἔτικτε διοκλῆα μεγάθυμον, ἐκ δέ διοκλῆος διδυμάονε παῖδε γενέσθην, κρήθων ὀρσίλοχός τε μάχης εὖ εἰδότε πάσης. τώ μέν ἄρ' ἡβήσαντε μελαινάων ἐπί νηῶν ἴλιον εἰς εὔπωλον ἅμ' ἀργείοισιν ἑπέσθην, τιμήν ἀτρεΐδῃς ἀγαμέμνονι καί μενελάῳ ἀρνυμένω: τώ δ' αὖθι τέλος θανάτοιο κάλυψεν. οἵω τώ γε λέοντε δύω ὄρεος κορυφῇσιν ἐτραφέτην ὑπό μητρί βαθείης τάρφεσιν ὕλης: τώ μέν ἄρ' ἁρπάζοντε βόας καί ἴφια μῆλα σταθμούς ἀνθρώπων κεραΐζετον, ὄφρα καί αὐτώ ἀνδρῶν ἐν παλάμῃσι κατέκταθεν ὀξέϊ χαλκῷ: τοίω τώ χείρεσσιν ὑπ' αἰνείαο δαμέντε καππεσέτην, ἐλάτῃσιν ἐοικότες ὑψηλῇσι. τώ δέ πεσόντ' ἐλέησεν ἀρηΐφιλος μενέλαος, βῆ δέ διά προμάχων κεκορυθμένος αἴθοπι χαλκῷ σείων ἐγχείην: τοῦ δ' ὄτρυνεν μένος ἄρης, τά φρονέων ἵνα χερσίν ὑπ' αἰνείαο δαμείη. τόν δ' ἴδεν ἀντίλοχος μεγαθύμου νέστορος υἱός, βῆ δέ διά προμάχων: περί γάρ δίε ποιμένι λαῶν μή τι πάθοι, μέγα δέ σφας ἀποσφήλειε πόνοιο. τώ μέν δή χεῖράς τε καί ἔγχεα ὀξυόεντα ἀντίον ἀλλήλων ἐχέτην μεμαῶτε μάχεσθαι: ἀντίλοχος δέ μάλ' ἄγχι παρίστατο ποιμένι λαῶν. αἰνείας δ' οὐ μεῖνε θοός περ ἐών πολεμιστής ὡς εἶδεν δύο φῶτε παρ' ἀλλήλοισι μένοντε. οἵ δ' ἐπεί οὖν νεκρούς ἔρυσαν μετά λαόν ἀχαιῶν, τώ μέν ἄρα δειλώ βαλέτην ἐν χερσίν ἑταίρων, αὐτώ δέ στρεφθέντε μετά πρώτοισι μαχέσθην. ἔνθα πυλαιμένεα ἑλέτην ἀτάλαντον ἄρηϊ ἀρχόν παφλαγόνων μεγαθύμων ἀσπιστάων. τόν μέν ἄρ' ἀτρεΐδης δουρικλειτός μενέλαος ἑσταότ' ἔγχεϊ νύξε κατά κληῗδα τυχήσας: ἀντίλοχος δέ μύδωνα βάλ' ἡνίοχον θεράποντα ἐσθλόν ἀτυμνιάδην: ὅ δ' ὑπέστρεφε μώνυχας ἵππους: χερμαδίῳ ἀγκῶνα τυχών μέσον: ἐκ δ' ἄρα χειρῶν ἡνία λεύκ' ἐλέφαντι χαμαί πέσον ἐν κονίῃσιν. ἀντίλοχος δ' ἄρ' ἐπαΐξας ξίφει ἤλασε κόρσην: αὐτάρ ὅ γ' ἀσθμαίνων εὐεργέος ἔκπεσε δίφρου κύμβαχος ἐν κονίῃσιν ἐπί βρεχμόν τε καί ὤμους. δηθά μάλ' ἑστήκει: τύχε γάρ ῥ' ἀμάθοιο βαθείης: ὄφρ' ἵππω πλήξαντε χαμαί βάλον ἐν κονίῃσι: τούς ἵμας' ἀντίλοχος, μετά δέ στρατόν ἤλας' ἀχαιῶν. τούς δ' ἕκτωρ ἐνόησε κατά στίχας, ὦρτο δ' ἐπ' αὐτούς κεκλήγων: ἅμα δέ τρώων εἵποντο φάλαγγες καρτεραί: ἦρχε δ' ἄρα σφιν ἄρης καί πότνι' ἐνυώ, ἥ μέν ἔχουσα κυδοιμόν ἀναιδέα δηϊοτῆτος, ἄρης δ' ἐν παλάμῃσι πελώριον ἔγχος ἐνώμα, φοίτα δ' ἄλλοτε μέν πρόσθ' ἕκτορος, ἄλλοτ' ὄπισθε. τόν δέ ἰδών ῥίγησε βοήν ἀγαθός διομήδης: ὡς δ' ὅτ' ἀνήρ ἀπάλαμνος ἰών πολέος πεδίοιο στήῃ ἐπ' ὠκυρόῳ ποταμῷ ἅλα δέ προρέοντι ἀφρῷ μορμύροντα ἰδών, ἀνά τ' ἔδραμ' ὀπίσσω, ὥς τότε τυδεΐδης ἀνεχάζετο, εἶπέ τε λαῷ: ὦ φίλοι οἷον δή θαυμάζομεν ἕκτορα δῖον αἰχμητήν τ' ἔμεναι καί θαρσαλέον πολεμιστήν: τῷ δ' αἰεί πάρα εἷς γε θεῶν, ὅς λοιγόν ἀμύνει: καί νῦν οἱ πάρα κεῖνος ἄρης βροτῷ ἀνδρί ἐοικώς. ἀλλά πρός τρῶας τετραμμένοι αἰέν ὀπίσσω εἴκετε, μηδέ θεοῖς μενεαινέμεν ἶφι μάχεσθαι. ὥς ἄρ' ἔφη, τρῶες δέ μάλα σχεδόν ἤλυθον αὐτῶν. ἔνθ' ἕκτωρ δύο φῶτε κατέκτανεν εἰδότε χάρμης εἰν ἑνί δίφρῳ ἐόντε, μενέσθην ἀγχίαλόν τε. τώ δέ πεσόντ' ἐλέησε μέγας τελαμώνιος αἴας: στῆ δέ μάλ' ἐγγύς ἰών, καί ἀκόντισε δουρί φαεινῷ, καί βάλεν ἄμφιον σελάγου υἱόν, ὅς ῥ' ἐνί παισῷ ναῖε πολυκτήμων πολυλήϊος: ἀλλά ἑ μοῖρα ἦγ' ἐπικουρήσοντα μετά πρίαμόν τε καί υἷας. τόν ῥα κατά ζωστῆρα βάλεν τελαμώνιος αἴας, νειαίρῃ δ' ἐν γαστρί πάγη δολιχόσκιον ἔγχος, δούπησεν δέ πεσών: ὅ δ' ἐπέδραμε φαίδιμος αἴας τεύχεα συλήσων: τρῶες δ' ἐπί δούρατ' ἔχευαν ὀξέα παμφανόωντα: σάκος δ' ἀνεδέξατο πολλά. αὐτάρ ὅ λάξ προσβάς ἐκ νεκροῦ χάλκεον ἔγχος ἐσπάσατ': οὐδ' ἄρ' ἔτ' ἄλλα δυνήσατο τεύχεα καλά ὤμοιιν ἀφελέσθαι: ἐπείγετο γάρ βελέεσσι. δεῖσε δ' ὅ γ' ἀμφίβασιν κρατερήν τρώων ἀγερώχων, οἵ πολλοί τε καί ἐσθλοί ἐφέστασαν ἔγχε' ἔχοντες, οἵ ἑ μέγαν περ ἐόντα καί ἴφθιμον καί ἀγαυόν ὦσαν ἀπό σφείων: ὅ δέ χασσάμενος πελεμίχθη. ὥς οἵ μέν πονέοντο κατά κρατερήν ὑσμίνην: τληπόλεμον δ' ἡρακλεΐδην ἠΰν τε μέγαν τε ὦρσεν ἐπ' ἀντιθέῳ σαρπηδόνι μοῖρα κραταιή. οἵ δ' ὅτε δή σχεδόν ἦσαν ἐπ' ἀλλήλοισιν ἰόντες υἱός θ' υἱωνός τε διός νεφεληγερέταο, τόν καί τληπόλεμος πρότερος πρός μῦθον ἔειπε: σαρπῆδον λυκίων βουληφόρε, τίς τοι ἀνάγκη πτώσσειν ἐνθάδ' ἐόντι μάχης ἀδαήμονι φωτί; ψευδόμενοι δέ σέ φασι διός γόνον αἰγιόχοιο εἶναι, ἐπεί πολλόν κείνων ἐπιδεύεαι ἀνδρῶν οἵ διός ἐξεγένοντο ἐπί προτέρων ἀνθρώπων: {>} ἀλλ' οἷόν τινά φασι βίην ἡρακληείην εἶναι, ἐμόν πατέρα θρασυμέμνονα θυμολέοντα: ὅς ποτε δεῦρ' ἐλθών ἕνεχ' ἵππων λαομέδοντος ἕξ οἴῃς σύν νηυσί καί ἀνδράσι παυροτέροισιν ἰλίου ἐξαλάπαξε πόλιν, χήρωσε δ' ἀγυιάς: σοί δέ κακός μέν θυμός, ἀποφθινύθουσι δέ λαοί. οὐδέ τί σε τρώεσσιν ὀΐομαι ἄλκαρ ἔσεσθαι ἐλθόντ' ἐκ λυκίης, οὐδ' εἰ μάλα καρτερός ἐσσι, ἀλλ' ὑπ' ἐμοί δμηθέντα πύλας ἀΐδαο περήσειν. τόν δ' αὖ σαρπηδών λυκίων ἀγός ἀντίον ηὔδα: {>} τληπόλεμ' ἤτοι κεῖνος ἀπώλεσεν ἴλιον ἱρήν ἀνέρος ἀφραδίῃσιν ἀγαυοῦ λαομέδοντος, ὅς ῥά μιν εὖ ἕρξαντα κακῷ ἠνίπαπε μύθῳ, οὐδ' ἀπέδωχ' ἵππους, ὧν εἵνεκα τηλόθεν ἦλθε. σοί δ' ἐγώ ἐνθάδε φημί φόνον καί κῆρα μέλαιναν ἐξ ἐμέθεν τεύξεσθαι, ἐμῷ δ' ὑπό δουρί δαμέντα εὖχος ἐμοί δώσειν, ψυχήν δ' ἄϊδι κλυτοπώλῳ. ὥς φάτο σαρπηδών, ὅ δ' ἀνέσχετο μείλινον ἔγχος τληπόλεμος: καί τῶν μέν ἁμαρτῇ δούρατα μακρά {>} ἐκ χειρῶν ἤϊξαν: ὅ μέν βάλεν αὐχένα μέσσον σαρπηδών, αἰχμή δέ διαμπερές ἦλθ' ἀλεγεινή: τόν δέ κατ' ὀφθαλμῶν ἐρεβεννή νύξ ἐκάλυψε. τληπόλεμος δ' ἄρα μηρόν ἀριστερόν ἔγχεϊ μακρῷ {>} βεβλήκειν, αἰχμή δέ διέσσυτο μαιμώωσα {>} ὀστέω ἐγχριμφθεῖσα, πατήρ δ' ἔτι λοιγόν ἄμυνεν. οἵ μέν ἄρ' ἀντίθεον σαρπηδόνα δῖοι ἑταῖροι ἐξέφερον πολέμοιο: βάρυνε δέ μιν δόρυ μακρόν ἑλκόμενον: τό μέν οὔ τις ἐπεφράσατ' οὐδέ νόησε μηροῦ ἐξερύσαι δόρυ μείλινον ὄφρ' ἐπιβαίη {>} σπευδόντων: τοῖον γάρ ἔχον πόνον ἀμφιέποντες. τληπόλεμον δ' ἑτέρωθεν ἐϋκνήμιδες ἀχαιοί ἐξέφερον πολέμοιο: νόησε δέ δῖος ὀδυσσεύς {>} τλήμονα θυμόν ἔχων, μαίμησε δέ οἱ φίλον ἦτορ: μερμήριξε δ' ἔπειτα κατά φρένα καί κατά θυμόν ἤ προτέρω διός υἱόν ἐριγδούποιο διώκοι, ἦ ὅ γε τῶν πλεόνων λυκίων ἀπό θυμόν ἕλοιτο. οὐδ' ἄρ' ὀδυσσῆϊ μεγαλήτορι μόρσιμον ἦεν ἴφθιμον διός υἱόν ἀποκτάμεν ὀξέϊ χαλκῷ: τώ ῥα κατά πληθύν λυκίων τράπε θυμόν ἀθήνη. ἔνθ' ὅ γε κοίρανον εἷλεν ἀλάστορά τε χρομίον τε ἄλκανδρόν θ' ἅλιόν τε νοήμονά τε πρύτανίν τε. καί νύ κ' ἔτι πλέονας λυκίων κτάνε δῖος ὀδυσσεύς εἰ μή ἄρ' ὀξύ νόησε μέγας κορυθαίολος ἕκτωρ: βῆ δέ διά προμάχων κεκορυθμένος αἴθοπι χαλκῷ δεῖμα φέρων δαναοῖσι: χάρη δ' ἄρα οἱ προσιόντι σαρπηδών διός υἱός, ἔπος δ' ὀλοφυδνόν ἔειπε: {>} πριαμίδη, μή δή με ἕλωρ δαναοῖσιν ἐάσῃς κεῖσθαι, ἀλλ' ἐπάμυνον: ἔπειτά με καί λίποι αἰών ἐν πόλει ὑμετέρῃ, ἐπεί οὐκ ἄρ' ἔμελλον ἔγωγε νοστήσας οἶκον δέ φίλην ἐς πατρίδα γαῖαν εὐφρανέειν ἄλοχόν τε φίλην καί νήπιον υἱόν. ὥς φάτο, τόν δ' οὔ τι προσέφη κορυθαίολος ἕκτωρ, ἀλλά παρήϊξεν λελιημένος ὄφρα τάχιστα ὤσαιτ' ἀργείους, πολέων δ' ἀπό θυμόν ἕλοιτο. οἵ μέν ἄρ' ἀντίθεον σαρπηδόνα δῖοι ἑταῖροι εἷσαν ὑπ' αἰγιόχοιο διός περικαλλέϊ φηγῷ: ἐκ δ' ἄρα οἱ μηροῦ δόρυ μείλινον ὦσε θύραζε ἴφθιμος πελάγων, ὅς οἱ φίλος ἦεν ἑταῖρος. τόν δ' ἔλιπε ψυχή, κατά δ' ὀφθαλμῶν κέχυτ' ἀχλύς: αὖτις δ' ἐμπνύνθη, περί δέ πνοιή βορέαο ζώγρει ἐπιπνείουσα κακῶς κεκαφηότα θυμόν. ἀργεῖοι δ' ὑπ' ἄρηϊ καί ἕκτορι χαλκοκορυστῇ {>} οὔτε ποτέ προτρέποντο μελαινάων ἐπί νηῶν οὔτε ποτ' ἀντεφέροντο μάχῃ, ἀλλ' αἰέν ὀπίσσω χάζονθ', ὡς ἐπύθοντο μετά τρώεσσιν ἄρηα. ἔνθα τίνα πρῶτον τίνα δ' ὕστατον ἐξενάριξαν ἕκτωρ τε πριάμοιο πάϊς καί χάλκεος ἄρης; {>} ἀντίθεον τεύθραντ', ἐπί δέ πλήξιππον ὀρέστην, {>} τρῆχόν τ' αἰχμητήν αἰτώλιον οἰνόμαόν τε, οἰνοπίδην θ' ἕλενον καί ὀρέσβιον αἰολομίτρην, {⸖} ὅς ῥ' ἐν ὕλῃ ναίεσκε μέγα πλούτοιο μεμηλώς, λίμνῃ κεκλιμένος κηφισίδι: πάρ δέ οἱ ἄλλοι ναῖον βοιωτοί μάλα πίονα δῆμον ἔχοντες. τούς δ' ὡς οὖν ἐνόησε θεά λευκώλενος ἥρη ἀργείους ὀλέκοντας ἐνί κρατερῇ ὑσμίνῃ, αὐτίκ' ἀθηναίην ἔπεα πτερόεντα προσηύδα: ὤ πόποι αἰγιόχοιο διός τέκος ἀτρυτώνη, ἦ ῥ' ἅλιον τόν μῦθον ὑπέστημεν μενελάῳ ἴλιον ἐκπέρσαντ' εὐτείχεον ἀπονέεσθαι, εἰ οὕτω μαίνεσθαι ἐάσομεν οὖλον ἄρηα. ἀλλ' ἄγε δή καί νῶϊ μεδώμεθα θούριδος ἀλκῆς. ὥς ἔφατ', οὐδ' ἀπίθησε θεά γλαυκῶπις ἀθήνη. ἥ μέν ἐποιχομένη χρυσάμπυκας ἔντυεν ἵππους ἥρη πρέσβα θεά θυγάτηρ μεγάλοιο κρόνοιο: ἥβη δ' ἀμφ' ὀχέεσσι θοῶς βάλε καμπύλα κύκλα χάλκεα ὀκτάκνημα σιδηρέῳ ἄξονι ἀμφίς. τῶν ἤτοι χρυσέη ἴτυς ἄφθιτος, αὐτάρ ὕπερθε χάλκε' ἐπίσσωτρα προσαρηρότα, θαῦμα ἰδέσθαι: πλῆμναι δ' ἀργύρου εἰσί περίδρομοι ἀμφοτέρωθεν: δίφρος δέ χρυσέοισι καί ἀργυρέοισιν ἱμᾶσιν ἐντέταται, δοιαί δέ περίδρομοι ἄντυγές εἰσι. {>} τοῦ δ' ἐξ ἀργύρεος ῥυμός πέλεν: αὐτάρ ἐπ' ἄκρῳ δῆσε χρύσειον καλόν ζυγόν, ἐν δέ λέπαδνα κάλ' ἔβαλε χρύσει': ὑπό δέ ζυγόν ἤγαγεν ἥρη ἵππους ὠκύποδας, μεμαυῖ' ἔριδος καί ἀϋτῆς. αὐτάρ ἀθηναίη κούρη διός αἰγιόχοιο {※} πέπλον μέν κατέχευεν ἑανόν πατρός ἐπ' οὔδει {※} ποικίλον, ὅν ῥ' αὐτή ποιήσατο καί κάμε χερσίν: {※>} ἥ δέ χιτῶν' ἐνδῦσα διός νεφεληγερέταο τεύχεσιν ἐς πόλεμον θωρήσσετο δακρυόεντα. ἀμφί δ' ἄρ' ὤμοισιν βάλετ' αἰγίδα θυσσανόεσσαν δεινήν, ἥν περί μέν πάντῃ φόβος ἐστεφάνωται, ἐν δ' ἔρις, ἐν δ' ἀλκή, ἐν δέ κρυόεσσα ἰωκή, ἐν δέ τε γοργείη κεφαλή δεινοῖο πελώρου δεινή τε σμερδνή τε, διός τέρας αἰγιόχοιο. κρατί δ' ἐπ' ἀμφίφαλον κυνέην θέτο τετραφάληρον {>} χρυσείην, ἑκατόν πολίων πρυλέεσς' ἀραρυῖαν: ἐς δ' ὄχεα φλόγεα ποσί βήσετο, λάζετο δ' ἔγχος {※} βριθύ μέγα στιβαρόν, τῷ δάμνησι στίχας ἀνδρῶν {※} ἡρώων, οἷσίν τε κοτέσσεται ὀβριμοπάτρη. ἥρη δέ μάστιγι θοῶς ἐπεμαίετ' ἄρ' ἵππους: {>} αὐτόμαται δέ πύλαι μύκον οὐρανοῦ ἅς ἔχον ὧραι, τῇς ἐπιτέτραπται μέγας οὐρανός οὔλυμπός τε ἠμέν ἀνακλῖναι πυκινόν νέφος ἠδ' ἐπιθεῖναι. τῇ ῥα δι' αὐτάων κεντρηνεκέας ἔχον ἵππους: εὗρον δέ κρονίωνα θεῶν ἄτερ ἥμενον ἄλλων {>} ἀκροτάτῃ κορυφῇ πολυδειράδος οὐλύμποιο. ἔνθ' ἵππους στήσασα θεά λευκώλενος ἥρη ζῆν' ὕπατον κρονίδην ἐξείρετο καί προσέειπε: ζεῦ πάτερ οὐ νεμεσίζῃ ἄρῃ τάδε καρτερά ἔργα ὁσσάτιόν τε καί οἷον ἀπώλεσε λαόν ἀχαιῶν μάψ ἀτάρ οὐ κατά κόσμον ἐμοί δ' ἄχος, οἵ δέ ἕκηλοι τέρπονται κύπρίς τε καί ἀργυρότοξος ἀπόλλων ἄφρονα τοῦτον ἀνέντες, ὅς οὔ τινα οἶδε θέμιστα; ζεῦ πάτερ ἦ ῥά τί μοι κεχολώσεαι, αἴ κεν ἄρηα {>} λυγρῶς πεπληγυῖα μάχης ἐξαποδίωμαι; {>} τήν δ' ἀπαμειβόμενος προσέφη νεφεληγερέτα ζεύς: ἄγρει μάν οἱ ἔπορσον ἀθηναίην ἀγελείην, ἥ ἑ μάλιστ' εἴωθε κακῇς ὀδύνῃσι πελάζειν. ὥς ἔφατ', οὐδ' ἀπίθησε θεά λευκώλενος ἥρη, μάστιξεν δ' ἵππους: τώ δ' οὐκ ἀέκοντε πετέσθην μεσσηγύς γαίης τε καί οὐρανοῦ ἀστερόεντος. ὅσσον δ' ἠεροειδές ἀνήρ ἴδεν ὀφθαλμοῖσιν ἥμενος ἐν σκοπιῇ, λεύσσων ἐπί οἴνοπα πόντον, τόσσον ἐπιθρῴσκουσι θεῶν ὑψηχέες ἵπποι. ἀλλ' ὅτε δή τροίην ἷξον ποταμώ τε ῥέοντε, {>} ἧχι ῥοάς σιμόεις συμβάλλετον ἠδέ σκάμανδρος, ἔνθ' ἵππους ἔστησε θεά λευκώλενος ἥρη λύσας' ἐξ ὀχέων, περί δ' ἠέρα πουλύν ἔχευε: τοῖσιν δ' ἀμβροσίην σιμόεις ἀνέτειλε νέμεσθαι. αἵ δέ βάτην τρήρωσι πελειάσιν ἴθμαθ' ὁμοῖαι ἀνδράσιν ἀργείοισιν ἀλεξέμεναι μεμαυῖαι: ἀλλ' ὅτε δή ῥ' ἵκανον ὅθι πλεῖστοι καί ἄριστοι ἕστασαν ἀμφί βίην διομήδεος ἱπποδάμοιο εἰλόμενοι λείουσιν ἐοικότες ὠμοφάγοισιν ἤ συσί κάπροισιν, τῶν τε σθένος οὐκ ἀλαπαδνόν, ἔνθα στᾶς' ἤϋσε θεά λευκώλενος ἥρη {>} στέντορι εἰσαμένη μεγαλήτορι χαλκεοφώνῳ, ὅς τόσον αὐδήσασχ' ὅσον ἄλλοι πεντήκοντα: αἰδώς ἀργεῖοι κάκ' ἐλέγχεα εἶδος ἀγητοί: ὄφρα μέν ἐς πόλεμον πωλέσκετο δῖος ἀχιλλεύς, οὐδέ ποτε τρῶες πρό πυλάων δαρδανιάων οἴχνεσκον: κείνου γάρ ἐδείδισαν ὄβριμον ἔγχος: νῦν δέ ἑκάς πόλιος κοίλῃς ἐπί νηυσί μάχονται. ὥς εἰποῦς' ὄτρυνε μένος καί θυμόν ἑκάστου. τυδεΐδῃ δ' ἐπόρουσε θεά γλαυκῶπις ἀθήνη: εὗρε δέ τόν γε ἄνακτα παρ' ἵπποισιν καί ὄχεσφιν {>} ἕλκος ἀναψύχοντα τό μιν βάλε πάνδαρος ἰῷ. {>} ἱδρώς γάρ μιν ἔτειρεν ὑπό πλατέος τελαμῶνος ἀσπίδος εὐκύλου: τῷ τείρετο, κάμνε δέ χεῖρα, ἄν δ' ἴσχων τελαμῶνα κελαινεφές αἷμ' ἀπομόργνυ. ἱππείου δέ θεά ζυγοῦ ἥψατο φώνησέν τε: {>} ἦ ὀλίγον οἷ παῖδα ἐοικότα γείνατο τυδεύς. τυδεύς τοι μικρός μέν ἔην δέμας, ἀλλά μαχητής: καί ῥ' ὅτε πέρ μιν ἐγώ πολεμίζειν οὐκ εἴασκον οὐδ' ἐκπαιφάσσειν, ὅτε τ' ἤλυθε νόσφιν ἀχαιῶν ἄγγελος ἐς θήβας πολέας μετά καδμείωνας: δαίνυσθαί μιν ἄνωγον ἐνί μεγάροισιν ἕκηλον: αὐτάρ ὅ θυμόν ἔχων ὅν καρτερόν ὡς τό πάρος περ {⸖} κούρους καδμείων προκαλίζετο, πάντα δ' ἐνίκα ῥηϊδίως: τοίη οἱ ἐγών ἐπιτάρροθος ἦα. σοί δ' ἤτοι μέν ἐγώ παρά θ' ἵσταμαι ἠδέ φυλάσσω, καί σε προφρονέως κέλομαι τρώεσσι μάχεσθαι: ἀλλά σευ ἤ κάματος πολυᾶϊξ γυῖα δέδυκεν {>} ἤ νύ σέ που δέος ἴσχει ἀκήριον: οὐ σύ γ' ἔπειτα τυδέος ἔκγονός ἐσσι δαΐφρονος οἰνεΐδαο. {>} τήν δ' ἀπαμειβόμενος προσέφη κρατερός διομήδης: γιγνώσκω σε θεά θύγατερ διός αἰγιόχοιο: τώ τοι προφρονέως ἐρέω ἔπος οὐδ' ἐπικεύσω. οὔτέ τί με δέος ἴσχει ἀκήριον οὔτέ τις ὄκνος, ἀλλ' ἔτι σέων μέμνημαι ἐφετμέων ἅς ἐπέτειλας: οὔ μ' εἴας μακάρεσσι θεοῖς ἀντικρύ μάχεσθαι τοῖς ἄλλοις: ἀτάρ εἴ κε διός θυγάτηρ ἀφροδίτη ἔλθῃς' ἐς πόλεμον, τήν γ' οὐτάμεν ὀξέϊ χαλκῷ. τοὔνεκα νῦν αὐτός τ' ἀναχάζομαι ἠδέ καί ἄλλους ἀργείους ἐκέλευσα ἀλήμεναι ἐνδάδε πάντας: γιγνώσκω γάρ ἄρηα μάχην ἀνά κοιρανέοντα. τόν δ' ἠμείβετ' ἔπειτα θεά γλαυκῶπις ἀθήνη: τυδεΐδη διόμηδες ἐμῷ κεχαρισμένε θυμῷ μήτε σύ γ' ἄρηα τό γε δείδιθι μήτε τιν' ἄλλον ἀθανάτων, τοίη τοι ἐγών ἐπιτάρροθός εἰμι: ἀλλ' ἄγ' ἐπ' ἄρηϊ πρώτῳ ἔχε μώνυχας ἵππους, τύψον δέ σχεδίην μηδ' ἅζεο θοῦρον ἄρηα τοῦτον μαινόμενον, τυκτόν κακόν, ἀλλοπρόσαλλον, {>} ὅς πρῴην μέν ἐμοί τε καί ἥρῃ στεῦτ' ἀγορεύων τρωσί μαχήσεσθαι, ἀτάρ ἀργείοισιν ἀρήξειν, {>} νῦν δέ μετά τρώεσσιν ὁμιλεῖ, τῶν δέ λέλασται. ὥς φαμένη σθένελον μέν ἀφ' ἵππων ὦσε χαμᾶζε, {>} χειρί πάλιν ἐρύσας', ὅ δ' ἄρ' ἐμμαπέως ἀπόρουσεν: ἥ δ' ἐς δίφρον ἔβαινε παραί διομήδεα δῖον {—} ἐμμεμαυῖα θεά: μέγα δ' ἔβραχε φήγινος ἄξων {—} βριθοσύνῃ: δεινήν γάρ ἄγεν θεόν ἄνδρά τ' ἄριστον. λάζετο δέ μάστιγα καί ἡνία παλλάς ἀθήνη: αὐτίκ' ἐπ' ἄρηϊ πρώτῳ ἔχε μώνυχας ἵππους. {>} ἤτοι ὅ μέν περίφαντα πελώριον ἐξενάριζεν αἰτωλῶν ὄχ' ἄριστον ὀχησίου ἀγλαόν υἱόν: τόν μέν ἄρης ἐνάριζε μιαιφόνος: αὐτάρ ἀθήνη δῦν' ἄϊδος κυνέην, μή μιν ἴδοι ὄβριμος ἄρης. ὡς δέ ἴδε βροτολοιγός ἄρης διομήδεα δῖον, ἤτοι ὅ μέν περίφαντα πελώριον αὐτόθ' ἔασε κεῖσθαι ὅθι πρῶτον κτείνων ἐξαίνυτο θυμόν, αὐτάρ ὅ βῆ ῥ' ἰθύς διομήδεος ἱπποδάμοιο. οἵ δ' ὅτε δή σχεδόν ἦσαν ἐπ' ἀλλήλοισιν ἰόντες, πρόσθεν ἄρης ὠρέξαθ' ὑπέρ ζυγόν ἡνία θ' ἵππων ἔγχεϊ χαλκείῳ μεμαώς ἀπό θυμόν ἑλέσθαι: καί τό γε χειρί λαβοῦσα θεά γλαυκῶπις ἀθήνη ὦσεν ὑπέκ δίφροιο ἐτώσιον ἀϊχθῆναι. δεύτερος αὖθ' ὡρμᾶτο βοήν ἀγαθός διομήδης ἔγχεϊ χαλκείῳ: ἐπέρεισε δέ παλλάς ἀθήνη {>} νείατον ἐς κενεῶνα ὅθι ζωννύσκετο μίτρῃ: τῇ ῥά μιν οὖτα τυχών, διά δέ χρόα καλόν ἔδαψεν, ἐκ δέ δόρυ σπάσεν αὖτις: ὅ δ' ἔβραχε χάλκεος ἄρης ὅσσόν τ' ἐννεάχιλοι ἐπίαχον ἤ δεκάχιλοι ἀνέρες ἐν πολέμῳ ἔριδα ξυνάγοντες ἄρηος. τούς δ' ἄρ' ὑπό τρόμος εἷλεν ἀχαιούς τε τρῶάς τε δείσαντας: τόσον ἔβραχ' ἄρης ἆτος πολέμοιο. {>} οἵη δ' ἐκ νεφέων ἐρεβεννή φαίνεται ἀήρ καύματος ἐξ ἀνέμοιο δυσαέος ὀρνυμένοιο, τοῖος τυδεΐδῃ διομήδεϊ χάλκεος ἄρης φαίνεθ' ὁμοῦ νεφέεσσιν ἰών εἰς οὐρανόν εὐρύν. καρπαλίμως δ' ἵκανε θεῶν ἕδος αἰπύν ὄλυμπον, πάρ δέ διί κρονίωνι καθέζετο θυμόν ἀχεύων, δεῖξεν δ' ἄμβροτον αἷμα καταρρέον ἐξ ὠτειλῆς, καί ῥ' ὀλοφυρόμενος ἔπεα πτερόεντα προσηύδα: ζεῦ πάτερ οὐ νεμεσίζῃ ὁρῶν τάδε καρτερά ἔργα; αἰεί τοι ῥίγιστα θεοί τετληότες εἰμέν ἀλλήλων ἰότητι, χάριν ἄνδρεσσι φέροντες. {>} σοί πάντες μαχόμεσθα: σύ γάρ τέκες ἄφρονα κούρην οὐλομένην, ᾗ τ' αἰέν ἀήσυλα ἔργα μέμηλεν. ἄλλοι μέν γάρ πάντες ὅσοι θεοί εἰς' ἐν ὀλύμπῳ {>} σοί τ' ἐπιπείθονται καί δεδμήμεσθα ἕκαστος: ταύτην δ' οὔτ' ἔπεϊ προτιβάλλεαι οὔτέ τι ἔργῳ, ἀλλ' ἀνιεῖς, ἐπεί αὐτός ἐγείναο παῖδ' ἀΐδηλον: ἥ νῦν τυδέος υἱόν ὑπερφίαλον διομήδεα μαργαίνειν ἀνέηκεν ἐπ' ἀθανάτοισι θεοῖσι. κύπριδα μέν πρῶτον σχεδόν οὔτασε χεῖρ' ἐπί καρπῷ, αὐτάρ ἔπειτ' αὐτῷ μοι ἐπέσσυτο δαίμονι ἶσος: ἀλλά μ' ὑπήνεικαν ταχέες πόδες: ἦ τέ κε δηρόν αὐτοῦ πήματ' ἔπασχον ἐν αἰνῇσιν νεκάδεσσιν, ἤ κε ζώς ἀμενηνός ἔα χαλκοῖο τυπῇσι. τόν δ' ἄρ' ὑπόδρα ἰδών προσέφη νεφεληγερέτα ζεύς. μή τί μοι ἀλλοπρόσαλλε παρεζόμενος μινύριζε. ἔχθιστος δέ μοί ἐσσι θεῶν οἵ ὄλυμπον ἔχουσιν: {※} αἰεί γάρ τοι ἔρις τε φίλη πόλεμοί τε μάχαι τε. {>} μητρός τοι μένος ἐστίν ἀάσχετον οὐκ ἐπιεικτόν {>} ἥρης: τήν μέν ἐγώ σπουδῇ δάμνημ' ἐπέεσσι: τώ ς' ὀΐω κείνης τάδε πάσχειν ἐννεσίῃσιν. {—} ἀλλ' οὐ μάν ς' ἔτι δηρόν ἀνέξομαι ἄλγε' ἔχοντα: ἐκ γάρ ἐμεῦ γένος ἐσσί, ἐμοί δέ σε γείνατο μήτηρ: εἰ δέ τευ ἐξ ἄλλου γε θεῶν γένευ ὧδ' ἀΐδηλος {⸖} καί κεν δή πάλαι ἦσθα ἐνέρτερος οὐρανιώνων. {>} ὥς φάτο, καί παιήον' ἀνώγειν ἰήσασθαι. τῷ δ' ἐπί παιήων ὀδυνήφατα φάρμακα πάσσων ἠκέσατ': οὐ μέν γάρ τι καταθνητός γ' ἐτέτυκτο. ὡς δ' ὅτ' ὀπός γάλα λευκόν ἐπειγόμενος συνέπηξεν ὑγρόν ἐόν, μάλα δ' ὦκα περιτρέφεται κυκόωντι, ὥς ἄρα καρπαλίμως ἰήσατο θοῦρον ἄρηα. {>} τόν δ' ἥβη λοῦσεν, χαρίεντα δέ εἵματα ἕσσε: {※>} πάρ δέ διί κρονίωνι καθέζετο κύδεϊ γαίων. αἵ δ' αὖτις πρός δῶμα διός μεγάλοιο νέοντο ἥρη τ' ἀργείη καί ἀλαλκομενηΐς ἀθήνη παύσασαι βροτολοιγόν ἄρη' ἀνδροκτασιάων. {ιλιαδοσ ζ} τρώων δ' οἰώθη καί ἀχαιῶν φύλοπις αἰνή: {>} πολλά δ' ἄρ' ἔνθα καί ἔνθ' ἴθυσε μάχη πεδίοιο {>} ἀλλήλων ἰθυνομένων χαλκήρεα δοῦρα {>} μεσσηγύς σιμόεντος ἰδέ ξάνθοιο ῥοάων. αἴας δέ πρῶτος τελαμώνιος ἕρκος ἀχαιῶν τρώων ῥῆξε φάλαγγα, φόως δ' ἑτάροισιν ἔθηκεν, ἄνδρα βαλών ὅς ἄριστος ἐνί θρῄκεσσι τέτυκτο υἱόν ἐϋσσώρου ἀκάμαντ' ἠΰν τε μέγαν τε. {>} τόν ῥ' ἔβαλε πρῶτος κόρυθος φάλον ἱπποδασείης, ἐν δέ μετώπῳ πῆξε, πέρησε δ' ἄρ' ὀστέον εἴσω αἰχμή χαλκείη: τόν δέ σκότος ὄσσε κάλυψεν. ἄξυλον δ' ἄρ' ἔπεφνε βοήν ἀγαθός διομήδης τευθρανίδην, ὅς ἔναιεν ἐϋκτιμένῃ ἐν ἀρίσβῃ ἀφνειός βιότοιο, φίλος δ' ἦν ἀνθρώποισι. {>} πάντας γάρ φιλέεσκεν ὁδῷ ἔπι οἰκία ναίων. ἀλλά οἱ οὔ τις τῶν γε τότ' ἤρκεσε λυγρόν ὄλεθρον {>} πρόσθεν ὑπαντιάσας, ἀλλ' ἄμφω θυμόν ἀπηύρα {>} αὐτόν καί θεράποντα καλήσιον, ὅς ῥα τόθ' ἵππων {>} ἔσκεν ὑφηνίοχος: τώ δ' ἄμφω γαῖαν ἐδύτην. δρῆσον δ' εὐρύαλος καί ὀφέλτιον ἐξενάριξε: βῆ δέ μετ' αἴσηπον καί πήδασον, οὕς ποτε νύμφη νηΐς ἀβαρβαρέη τέκ' ἀμύμονι βουκολίωνι. βουκολίων δ' ἦν υἱός ἀγαυοῦ λαομέδοντος {>} πρεσβύτατος γενεῇ, σκότιον δέ ἑ γείνατο μήτηρ: {>} ποιμαίνων δ' ἐπ' ὄεσσι μίγη φιλότητι καί εὐνῇ, ἥ δ' ὑποκυσαμένη διδυμάονε γείνατο παῖδε. καί μέν τῶν ὑπέλυσε μένος καί φαίδιμα γυῖα μηκιστηϊάδης καί ἀπ' ὤμων τεύχε' ἐσύλα. ἀστύαλον δ' ἄρ' ἔπεφνε μενεπτόλεμος πολυποίτης: πιδύτην δ' ὀδυσεύς περκώσιον ἐξενάριξεν ἔγχεϊ χαλκείῳ, τεῦκρος δ' ἀρετάονα δῖον. ἀντίλοχος δ' ἄβληρον ἐνήρατο δουρί φαεινῷ νεστορίδης, ἔλατον δέ ἄναξ ἀνδρῶν ἀγαμέμνων: {⸖} ναῖε δέ σατνιόεντος ἐϋρρείταο παρ' ὄχθας πήδασον αἰπεινήν. φύλακον δ' ἕλε λήϊτος ἥρως φεύγοντ': εὐρύπυλος δέ μελάνθιον ἐξενάριξεν. ἄδρηστον δ' ἄρ' ἔπειτα βοήν ἀγαθός μενέλαος {>} ζωόν ἕλ': ἵππω γάρ οἱ ἀτυζομένω πεδίοιο ὄζῳ ἔνι βλαφθέντε μυρικίνῳ ἀγκύλον ἅρμα {>} ἄξαντ' ἐν πρώτῳ ῥυμῷ αὐτώ μέν ἐβήτην {>} πρός πόλιν, ᾗ περ οἱ ἄλλοι ἀτυζόμενοι φοβέοντο, αὐτός δ' ἐκ δίφροιο παρά τροχόν ἐξεκυλίσθη {>} πρηνής ἐν κονίῃσιν ἐπί στόμα: πάρ δέ οἱ ἔστη ἀτρεΐδης μενέλαος ἔχων δολιχόσκιον ἔγχος. ἄδρηστος δ' ἄρ' ἔπειτα λαβών ἐλίσσετο γούνων: ζώγρει ἀτρέος υἱέ, σύ δ' ἄξια δέξαι ἄποινα: πολλά δ' ἐν ἀφνειοῦ πατρός κειμήλια κεῖται χαλκός τε χρυσός τε πολύκμητός τε σίδηρος, τῶν κέν τοι χαρίσαιτο πατήρ ἀπερείσι' ἄποινα {>} εἴ κεν ἐμέ ζωόν πεπύθοιτ' ἐπί νηυσίν ἀχαιῶν. ὥς φάτο, τῷ δ' ἄρα θυμόν ἐνί στήθεσσιν ἔπειθε: καί δή μιν τάχ' ἔμελλε θοάς ἐπί νῆας ἀχαιῶν δώσειν ᾧ θεράποντι καταξέμεν: ἀλλ' ἀγαμέμνων ἀντίος ἦλθε θέων, καί ὁμοκλήσας ἔπος ηὔδα: ὦ πέπον ὦ μενέλαε, τί ἤ δέ σύ κήδεαι οὕτως ἀνδρῶν; ἦ σοί ἄριστα πεποίηται κατά οἶκον πρός τρώων; τῶν μή τις ὑπεκφύγοι αἰπύν ὄλεθρον χεῖράς θ' ἡμετέρας, μηδ' ὅν τινα γαστέρι μήτηρ κοῦρον ἐόντα φέροι, μηδ' ὅς φύγοι, ἀλλ' ἅμα πάντες ἰλίου ἐξαπολοίατ' ἀκήδεστοι καί ἄφαντοι. ὥς εἰπών ἔτρεψεν ἀδελφειοῦ φρένας ἥρως αἴσιμα παρειπών: ὅ δ' ἀπό ἕθεν ὤσατο χειρί ἥρω' ἄδρηστον: τόν δέ κρείων ἀγαμέμνων {>} οὖτα κατά λαπάρην: ὅ δ' ἀνετράπετ', ἀτρεΐδης δέ λάξ ἐν στήθεσι βάς ἐξέσπασε μείλινον ἔγχος. νέστωρ δ' ἀργείοισιν ἐκέκλετο μακρόν ἀΰσας: ὦ φίλοι ἥρωες δαναοί θεράποντες ἄρηος μή τις νῦν ἐνάρων ἐπιβαλλόμενος μετόπισθε μιμνέτω ὥς κε πλεῖστα φέρων ἐπί νῆας ἵκηται, ἀλλ' ἄνδρας κτείνωμεν: ἔπειτα δέ καί τά ἕκηλοι {>} νεκρούς ἄμ πεδίον συλήσετε τεθνηῶτας. ὥς εἰπών ὄτρυνε μένος καί θυμόν ἑκάστου. ἔνθά κεν αὖτε τρῶες ἀρηϊφίλων ὑπ' ἀχαιῶν ἴλιον εἰσανέβησαν ἀναλκείῃσι δαμέντες, εἰ μή ἄρ' αἰνείᾳ τε καί ἕκτορι εἶπε παραστάς πριαμίδης ἕλενος οἰωνοπόλων ὄχ' ἄριστος: {>} αἰνεία τε καί ἕκτορ, ἐπεί πόνος ὔμμι μάλιστα τρώων καί λυκίων ἐγκέκλιται, οὕνεκ' ἄριστοι πᾶσαν ἐπ' ἰθύν ἐστε μάχεσθαί τε φρονέειν τε, στῆτ' αὐτοῦ, καί λαόν ἐρυκάκετε πρό πυλάων πάντῃ ἐποιχόμενοι πρίν αὖτ' ἐν χερσί γυναικῶν φεύγοντας πεσέειν, δηΐοισι δέ χάρμα γενέσθαι. αὐτάρ ἐπεί κε φάλαγγας ἐποτρύνητον ἁπάσας, ἡμεῖς μέν δαναοῖσι μαχησόμεθ' αὖθι μένοντες, καί μάλα τειρόμενοί περ: ἀναγκαίη γάρ ἐπείγει: ἕκτορ ἀτάρ σύ πόλιν δέ μετέρχεο, εἰπέ δ' ἔπειτα {>} μητέρι σῇ καί ἐμῇ: ἥ δέ ξυνάγουσα γεραιάς νηόν ἀθηναίης γλαυκώπιδος ἐν πόλει ἄκρῃ οἴξασα κληῗδι θύρας ἱεροῖο δόμοιο πέπλον, ὅς οἱ δοκέει χαριέστατος ἠδέ μέγιστος εἶναι ἐνί μεγάρῳ καί οἱ πολύ φίλτατος αὐτῇ, {>} θεῖναι ἀθηναίης ἐπί γούνασιν ἠϋκόμοιο, καί οἱ ὑποσχέσθαι δυοκαίδεκα βοῦς ἐνί νηῷ ἤνις ἠκέστας ἱερευσέμεν, αἴ κ' ἐλεήσῃ ἄστύ τε καί τρώων ἀλόχους καί νήπια τέκνα, {>} ὥς κεν τυδέος υἱόν ἀπόσχῃ ἰλίου ἱρῆς {>} ἄγριον αἰχμητήν κρατερόν μήστωρα φόβοιο, ὅν δή ἐγώ κάρτιστον ἀχαιῶν φημι γενέσθαι. οὐδ' ἀχιλῆά ποθ' ὧδέ γ' ἐδείδιμεν ὄρχαμον ἀνδρῶν, ὅν πέρ φασι θεᾶς ἐξέμμεναι: ἀλλ' ὅδε λίην μαίνεται, οὐδέ τίς οἱ δύναται μένος ἰσοφαρίζειν. ὥς ἔφαθ', ἕκτωρ δ' οὔ τι κασιγνήτῳ ἀπίθησεν. αὐτίκα δ' ἐξ ὀχέων σύν τεύχεσιν ἆλτο χαμᾶζε, πάλλων δ' ὀξέα δοῦρα κατά στρατόν ᾤχετο πάντῃ ὀτρύνων μαχέσασθαι, ἔγειρε δέ φύλοπιν αἰνήν. οἵ δ' ἐλελίχθησαν καί ἐναντίοι ἔσταν ἀχαιῶν: ἀργεῖοι δ' ὑπεχώρησαν, λῆξαν δέ φόνοιο, φάν δέ τιν' ἀθανάτων ἐξ οὐρανοῦ ἀστερόεντος τρωσίν ἀλεξήσοντα κατελθέμεν, ὡς ἐλέλιχθεν. ἕκτωρ δέ τρώεσσιν ἐκέκλετο μακρόν ἀΰσας: τρῶες ὑπέρθυμοι τηλεκλειτοί τ' ἐπίκουροι {⸖} ἀνέρες ἔστε φίλοι, μνήσασθε δέ θούριδος ἀλκῆς, ὄφρ' ἄν ἐγώ βείω προτί ἴλιον, ἠδέ γέρουσιν εἴπω βουλευτῇσι καί ἡμετέρῃς ἀλόχοισι δαίμοσιν ἀρήσασθαι, ὑποσχέσθαι δ' ἑκατόμβας. ὥς ἄρα φωνήσας ἀπέβη κορυθαίολος ἕκτωρ: {>} ἀμφί δέ μιν σφυρά τύπτε καί αὐχένα δέρμα κελαινόν ἄντυξ ἥ πυμάτη θέεν ἀσπίδος ὀμφαλοέσσης. {>} γλαῦκος δ' ἱππολόχοιο πάϊς καί τυδέος υἱός ἐς μέσον ἀμφοτέρων συνίτην μεμαῶτε μάχεσθαι. οἵ δ' ὅτε δή σχεδόν ἦσαν ἐπ' ἀλλήλοισιν ἰόντε, τόν πρότερος προσέειπε βοήν ἀγαθός διομήδης: τίς δέ σύ ἐσσι φέριστε καταθνητῶν ἀνθρώπων; οὐ μέν γάρ ποτ' ὄπωπα μάχῃ ἔνι κυδιανείρῃ τό πρίν: ἀτάρ μέν νῦν γε πολύ προβέβηκας ἁπάντων σῷ θάρσει, ὅ τ' ἐμόν δολιχόσκιον ἔγχος ἔμεινας: δυστήνων δέ τε παῖδες ἐμῷ μένει ἀντιόωσιν. {>} εἰ δέ τις ἀθανάτων γε κατ' οὐρανοῦ εἰλήλουθας, οὐκ ἄν ἔγωγε θεοῖσιν ἐπουρανίοισι μαχοίμην. {>} οὐδέ γάρ οὐδέ δρύαντος υἱός κρατερός λυκόοργος δήν ἦν, ὅς ῥα θεοῖσιν ἐπουρανίοισιν ἔριζεν: {>} ὅς ποτε μαινομένοιο διωνύσοιο τιθήνας σεῦε κατ' ἠγάθεον νυσήϊον: αἵ δ' ἅμα πᾶσαι θύσθλα χαμαί κατέχευαν ὑπ' ἀνδροφόνοιο λυκούργου {>} θεινόμεναι βουπλῆγι: διώνυσος δέ φοβηθείς δύσεθ' ἁλός κατά κῦμα, θέτις δ' ὑπεδέξατο κόλπῳ δειδιότα: κρατερός γάρ ἔχε τρόμος ἀνδρός ὁμοκλῇ. τῷ μέν ἔπειτ' ὀδύσαντο θεοί ῥεῖα ζώοντες, καί μιν τυφλόν ἔθηκε κρόνου πάϊς: οὐδ' ἄρ' ἔτι δήν ἦν, ἐπεί ἀθανάτοισιν ἀπήχθετο πᾶσι θεοῖσιν: οὐδ' ἄν ἐγώ μακάρεσσι θεοῖς ἐθέλοιμι μάχεσθαι. εἰ δέ τίς ἐσσι βροτῶν οἵ ἀρούρης καρπόν ἔδουσιν, ἆσσον ἴθ' ὥς κεν θᾶσσον ὀλέθρου πείραθ' ἵκηαι. τόν δ' αὖθ' ἱππολόχοιο προσηύδα φαίδιμος υἱός: τυδεΐδη μεγάθυμε τί ἤ γενεήν ἐρεείνεις; {>} οἵη περ φύλλων γενεή τοίη δέ καί ἀνδρῶν. φύλλα τά μέν τ' ἄνεμος χαμάδις χέει, ἄλλα δέ θ' ὕλη τηλεθόωσα φύει, ἔαρος δ' ἐπιγίγνεται ὥρη: ὥς ἀνδρῶν γενεή ἥ μέν φύει ἥ δ' ἀπολήγει. {>} εἰ δ' ἐθέλεις καί ταῦτα δαήμεναι ὄφρ' ἐΰ εἰδῇς ἡμετέρην γενεήν, πολλοί δέ μιν ἄνδρες ἴσασιν: {>} ἔστι πόλις ἐφύρη μυχῷ ἄργεος ἱπποβότοιο, {>} ἔνθα δέ σίσυφος ἔσκεν, ὅ κέρδιστος γένετ' ἀνδρῶν, {>} σίσυφος αἰολίδης: ὅ δ' ἄρα γλαῦκον τέκεθ' υἱόν, αὐτάρ γλαῦκος τίκτεν ἀμύμονα βελλεροφόντην: τῷ δέ θεοί κάλλός τε καί ἠνορέην ἐρατεινήν ὤπασαν: αὐτάρ οἱ προῖτος κακά μήσατο θυμῷ, ὅς ῥ' ἐκ δήμου ἔλασσεν, ἐπεί πολύ φέρτερος ἦεν, ἀργείων: ζεύς γάρ οἱ ὑπό σκήπτρῳ ἐδάμασσε. {>} τῷ δέ γυνή προίτου ἐπεμήνατο δῖ' ἄντεια κρυπταδίῃ φιλότητι μιγήμεναι: ἀλλά τόν οὔ τι πεῖθ' ἀγαθά φρονέοντα δαΐφρονα βελλεροφόντην. ἥ δέ ψευσαμένη προῖτον βασιλῆα προσηύδα: τεθναίης ὦ προῖτ', ἤ κάκτανε βελλεροφόντην, ὅς μ' ἔθελεν φιλότητι μιγήμεναι οὐκ ἐθελούσῃ. ὥς φάτο, τόν δέ ἄνακτα χόλος λάβεν οἷον ἄκουσε: κτεῖναι μέν ῥ' ἀλέεινε, σεβάσσατο γάρ τό γε θυμῷ, πέμπε δέ μιν λυκίην δέ, πόρεν δ' ὅ γε σήματα λυγρά {>} γράψας ἐν πίνακι πτυκτῷ θυμοφθόρα πολλά, {>} δεῖξαι δ' ἠνώγειν ᾧ πενθερῷ ὄφρ' ἀπόλοιτο. αὐτάρ ὁ βῆ λυκίην δέ θεῶν ὑπ' ἀμύμονι πομπῇ. ἀλλ' ὅτε δή λυκίην ἷξε ξάνθόν τε ῥέοντα, προφρονέως μιν τῖεν ἄναξ λυκίης εὐρείης: {>} ἐννῆμαρ ξείνισσε καί ἐννέα βοῦς ἱέρευσεν. ἀλλ' ὅτε δή δεκάτη ἐφάνη ῥοδοδάκτυλος ἠώς {>} καί τότε μιν ἐρέεινε καί ᾔτεε σῆμα ἰδέσθαι ὅττί ῥά οἱ γαμβροῖο πάρα προίτοιο φέροιτο. {>} αὐτάρ ἐπεί δή σῆμα κακόν παρεδέξατο γαμβροῦ, πρῶτον μέν ῥα χίμαιραν ἀμαιμακέτην ἐκέλευσε πεφνέμεν: ἥ δ' ἄρ' ἔην θεῖον γένος οὐδ' ἀνθρώπων, {>} πρόσθε λέων, ὄπιθεν δέ δράκων, μέσση δέ χίμαιρα, δεινόν ἀποπνείουσα πυρός μένος αἰθομένοιο, {>} καί τήν μέν κατέπεφνε θεῶν τεράεσσι πιθήσας. δεύτερον αὖ σολύμοισι μαχέσσατο κυδαλίμοισι: καρτίστην δή τήν γε μάχην φάτο δύμεναι ἀνδρῶν. τό τρίτον αὖ κατέπεφνεν ἀμαζόνας ἀντιανείρας. τῷ δ' ἄρ' ἀνερχομένῳ πυκινόν δόλον ἄλλον ὕφαινε: κρίνας ἐκ λυκίης εὐρείης φῶτας ἀρίστους {>} εἷσε λόχον: τοί δ' οὔ τι πάλιν οἶκον δέ νέοντο: πάντας γάρ κατέπεφνεν ἀμύμων βελλεροφόντης. {>} ἀλλ' ὅτε δή γίγνωσκε θεοῦ γόνον ἠΰν ἐόντα αὐτοῦ μιν κατέρυκε, δίδου δ' ὅ γε θυγατέρα ἥν, δῶκε δέ οἱ τιμῆς βασιληΐδος ἥμισυ πάσης: {>} καί μέν οἱ λύκιοι τέμενος τάμον ἔξοχον ἄλλων καλόν φυταλιῆς καί ἀρούρης, ὄφρα νέμοιτο. ἥ δ' ἔτεκε τρία τέκνα δαΐφρονι βελλεροφόντῃ ἴσανδρόν τε καί ἱππόλοχον καί λαοδάμειαν. {>} λαοδαμείῃ μέν παρελέξατο μητίετα ζεύς, {>} ἥ δ' ἔτεκ' ἀντίθεον σαρπηδόνα χαλκοκορυστήν. ἀλλ' ὅτε δή καί κεῖνος ἀπήχθετο πᾶσι θεοῖσιν, {>} ἤτοι ὅ κάπ πεδίον τό ἀλήϊον οἶος ἀλᾶτο ὅν θυμόν κατέδων, πάτον ἀνθρώπων ἀλεείνων: ἴσανδρον δέ οἱ υἱόν ἄρης ἆτος πολέμοιο μαρνάμενον σολύμοισι κατέκτανε κυδαλίμοισι: τήν δέ χολωσαμένη χρυσήνιος ἄρτεμις ἔκτα. ἱππόλοχος δέ μ' ἔτικτε, καί ἐκ τοῦ φημι γενέσθαι: πέμπε δέ μ' ἐς τροίην, καί μοι μάλα πόλλ' ἐπέτελλεν αἰέν ἀριστεύειν καί ὑπείροχον ἔμμεναι ἄλλων, μηδέ γένος πατέρων αἰσχυνέμεν, οἵ μέγ' ἄριστοι {>} ἔν τ' ἐφύρῃ ἐγένοντο καί ἐν λυκίῃ εὐρείῃ. ταύτης τοι γενεῆς τε καί αἵματος εὔχομαι εἶναι. ὥς φάτο, γήθησεν δέ βοήν ἀγαθός διομήδης: ἔγχος μέν κατέπηξεν ἐπί χθονί πουλυβοτείρῃ, αὐτάρ ὅ μειλιχίοισι προσηύδα ποιμένα λαῶν: ἦ ῥά νύ μοι ξεῖνος πατρώϊός ἐσσι παλαιός: οἰνεύς γάρ ποτε δῖος ἀμύμονα βελλεροφόντην ξείνις' ἐνί μεγάροισιν ἐείκοσιν ἤματ' ἐρύξας: {>} οἵ δέ καί ἀλλήλοισι πόρον ξεινήϊα καλά: οἰνεύς μέν ζωστῆρα δίδου φοίνικι φαεινόν, βελλεροφόντης δέ χρύσεον δέπας ἀμφικύπελλον καί μιν ἐγώ κατέλειπον ἰών ἐν δώμας' ἐμοῖσι. τυδέα δ' οὐ μέμνημαι, ἐπεί μ' ἔτι τυτθόν ἐόντα κάλλιφ', ὅτ' ἐν θήβῃσιν ἀπώλετο λαός ἀχαιῶν. τώ νῦν σοί μέν ἐγώ ξεῖνος φίλος ἄργεϊ μέσσῳ εἰμί, σύ δ' ἐν λυκίῃ ὅτε κεν τῶν δῆμον ἵκωμαι. ἔγχεα δ' ἀλλήλων ἀλεώμεθα καί δι' ὁμίλου: πολλοί μέν γάρ ἐμοί τρῶες κλειτοί τ' ἐπίκουροι κτείνειν ὅν κε θεός γε πόρῃ καί ποσσί κιχείω, πολλοί δ' αὖ σοί ἀχαιοί ἐναιρέμεν ὅν κε δύνηαι. τεύχεα δ' ἀλλήλοις ἐπαμείψομεν, ὄφρα καί οἷδε γνῶσιν ὅτι ξεῖνοι πατρώϊοι εὐχόμεθ' εἶναι. ὥς ἄρα φωνήσαντε καθ' ἵππων ἀΐξαντε χεῖράς τ' ἀλλήλων λαβέτην καί πιστώσαντο: ἔνθ' αὖτε γλαύκῳ κρονίδης φρένας ἐξέλετο ζεύς, ὅς πρός τυδεΐδην διομήδεα τεύχε' ἄμειβε χρύσεα χαλκείων, ἑκατόμβοι' ἐννεαβοίων. {>} ἕκτωρ δ' ὡς σκαιάς τε πύλας καί φηγόν ἵκανεν, ἀμφ' ἄρα μιν τρώων ἄλοχοι θέον ἠδέ θύγατρες {>} εἰρόμεναι παῖδάς τε κασιγνήτους τε ἔτας τε καί πόσιας: ὅ δ' ἔπειτα θεοῖς εὔχεσθαι ἀνώγει {>} πάσας ἑξείης: πολλῇσι δέ κήδε' ἐφῆπτο. ἀλλ' ὅτε δή πριάμοιο δόμον περικαλλέ' ἵκανε ξεστῇς αἰθούσῃσι τετυγμένον: αὐτάρ ἐν αὐτῷ πεντήκοντ' ἔνεσαν θάλαμοι ξεστοῖο λίθοιο πλησίον ἀλλήλων δεδμημένοι, ἔνθα δέ παῖδες κοιμῶντο πριάμοιο παρά μνηστῇς ἀλόχοισι, κουράων δ' ἑτέρωθεν ἐναντίοι ἔνδοθεν αὐλῆς {>} δώδεκ' ἔσαν τέγεοι θάλαμοι ξεστοῖο λίθοιο πλησίον ἀλλήλων δεδμημένοι, ἔνθα δέ γαμβροί κοιμῶντο πριάμοιο παρ' αἰδοίῃς ἀλόχοισιν: ἔνθά οἱ ἠπιόδωρος ἐναντίη ἤλυθε μήτηρ {>} λαοδίκην ἐσάγουσα θυγατρῶν εἶδος ἀρίστην: ἔν τ' ἄρα οἱ φῦ χειρί ἔπος τ' ἔφατ' ἔκ τ' ὀνόμαζε: τέκνον τίπτε λιπών πόλεμον θρασύν εἰλήλουθας; ἦ μάλα δή τείρουσι δυσώνυμοι υἷες ἀχαιῶν μαρνάμενοι περί ἄστυ: σέ δ' ἐνθάδε θυμός ἀνῆκεν {>} ἐλθόντ' ἐξ ἄκρης πόλιος διί χεῖρας ἀνασχεῖν. ἀλλά μέν' ὄφρά κέ τοι μελιηδέα οἶνον ἐνείκω, ὡς σπείσῃς διί πατρί καί ἄλλοις ἀθανάτοισι {>} πρῶτον, ἔπειτα δέ καὐτός ὀνήσεαι αἴ κε πίῃσθα. ἀνδρί δέ κεκμηῶτι μένος μέγα οἶνος ἀέξει, {>} ὡς τύνη κέκμηκας ἀμύνων σοῖσιν ἔτῃσι. τήν δ' ἠμείβετ' ἔπειτα μέγας κορυθαίολος ἕκτωρ: {>} μή μοι οἶνον ἄειρε μελίφρονα πότνια μῆτερ, {>} μή μ' ἀπογυιώσῃς μένεος, ἀλκῆς τε λάθωμαι: {⸖} χερσί δ' ἀνίπτοισιν διί λείβειν αἴθοπα οἶνον ἅζομαι: οὐδέ πῃ ἔστι κελαινεφέϊ κρονίωνι αἵματι καί λύθρῳ πεπαλαγμένον εὐχετάασθαι. ἀλλά σύ μέν πρός νηόν ἀθηναίης ἀγελείης ἔρχεο σύν θυέεσσιν ἀολλίσσασα γεραιάς: πέπλον δ', ὅς τίς τοι χαριέστατος ἠδέ μέγιστος ἔστιν ἐνί μεγάρῳ καί τοι πολύ φίλτατος αὐτῇ, {>} τόν θές ἀθηναίης ἐπί γούνασιν ἠϋκόμοιο, καί οἱ ὑποσχέσθαι δυοκαίδεκα βοῦς ἐνί νηῷ ἤνις ἠκέστας ἱερευσέμεν, αἴ κ' ἐλεήσῃ ἄστύ τε καί τρώων ἀλόχους καί νήπια τέκνα, {>} αἴ κεν τυδέος υἱόν ἀπόσχῃ ἰλίου ἱρῆς {>} ἄγριον αἰχμητήν κρατερόν μήστωρα φόβοιο. ἀλλά σύ μέν πρός νηόν ἀθηναίης ἀγελείης ἔρχευ, ἐγώ δέ πάριν μετελεύσομαι ὄφρα καλέσσω αἴ κ' ἐθέλῃς' εἰπόντος ἀκουέμεν: ὥς κέ οἱ αὖθι γαῖα χάνοι: μέγα γάρ μιν ὀλύμπιος ἔτρεφε πῆμα τρωσί τε καί πριάμῳ μεγαλήτορι τοῖό τε παισίν. εἰ κεῖνόν γε ἴδοιμι κατελθόντ' ἄϊδος εἴσω {>} φαίην κε φρέν' ἀτέρπου ὀϊζύος ἐκλελαθέσθαι. ὥς ἔφαθ', ἥ δέ μολοῦσα ποτί μέγαρ' ἀμφιπόλοισι κέκλετο: ταί δ' ἄρ' ἀόλλισσαν κατά ἄστυ γεραιάς. αὐτή δ' ἐς θάλαμον κατεβήσετο κηώεντα, {>} ἔνθ' ἔσάν οἱ πέπλοι παμποίκιλα ἔργα γυναικῶν σιδονίων, τάς αὐτός ἀλέξανδρος θεοειδής {>} ἤγαγε σιδονίηθεν ἐπιπλώς εὐρέα πόντον, {>} τήν ὁδόν ἥν ἑλένην περ ἀνήγαγεν εὐπατέρειαν: τῶν ἕν' ἀειραμένη ἑκάβη φέρε δῶρον ἀθήνῃ, ὅς κάλλιστος ἔην ποικίλμασιν ἠδέ μέγιστος, ἀστήρ δ' ὥς ἀπέλαμπεν: ἔκειτο δέ νείατος ἄλλων. βῆ δ' ἰέναι, πολλαί δέ μετεσσεύοντο γεραιαί. αἵ δ' ὅτε νηόν ἵκανον ἀθήνης ἐν πόλει ἄκρῃ, τῇσι θύρας ὤϊξε θεανώ καλλιπάρῃος κισσηΐς ἄλοχος ἀντήνορος ἱπποδάμοιο: τήν γάρ τρῶες ἔθηκαν ἀθηναίης ἱέρειαν. αἵ δ' ὀλολυγῇ πᾶσαι ἀθήνῃ χεῖρας ἀνέσχον: ἥ δ' ἄρα πέπλον ἑλοῦσα θεανώ καλλιπάρῃος {>} θῆκεν ἀθηναίης ἐπί γούνασιν ἠϋκόμοιο, εὐχομένη δ' ἠρᾶτο διός κούρῃ μεγάλοιο: πότνι' ἀθηναίη ἐρυσίπτολι δῖα θεάων ἆξον δή ἔγχος διομήδεος, ἠδέ καί αὐτόν πρηνέα δός πεσέειν σκαιῶν προπάροιθε πυλάων, ὄφρά τοι αὐτίκα νῦν δυοκαίδεκα βοῦς ἐνί νηῷ ἤνις ἠκέστας ἱερεύσομεν, αἴ κ' ἐλεήσῃς ἄστύ τε καί τρώων ἀλόχους καί νήπια τέκνα. {—} ὥς ἔφατ' εὐχομένη, ἀνένευε δέ παλλάς ἀθήνη. ὥς αἵ μέν ῥ' εὔχοντο διός κούρῃ μεγάλοιο, ἕκτωρ δέ πρός δώματ' ἀλεξάνδροιο βεβήκει καλά, τά ῥ' αὐτός ἔτευξε σύν ἀνδράσιν οἵ τότ' ἄριστοι ἦσαν ἐνί τροίῃ ἐριβώλακι τέκτονες ἄνδρες, οἵ οἱ ἐποίησαν θάλαμον καί δῶμα καί αὐλήν {>} ἐγγύθι τε πριάμοιο καί ἕκτορος ἐν πόλει ἄκρῃ. ἔνθ' ἕκτωρ εἰσῆλθε διΐ φίλος, ἐν δ' ἄρα χειρί {>} ἔγχος ἔχ' ἑνδεκάπηχυ: πάροιθε δέ λάμπετο δουρός αἰχμή χαλκείη, περί δέ χρύσεος θέε πόρκης. τόν δ' εὗρ' ἐν θαλάμῳ περικαλλέα τεύχε' ἕποντα ἀσπίδα καί θώρηκα, καί ἀγκύλα τόξ' ἁφόωντα: ἀργείη δ' ἑλένη μετ' ἄρα δμῳῇσι γυναιξίν ἧστο καί ἀμφιπόλοισι περικλυτά ἔργα κέλευε. {>} τόν δ' ἕκτωρ νείκεσσεν ἰδών αἰσχροῖς ἐπέεσσι: {>} δαιμόνι' οὐ μέν καλά χόλον τόνδ' ἔνθεο θυμῷ, λαοί μέν φθινύθουσι περί πτόλιν αἰπύ τε τεῖχος μαρνάμενοι: σέο δ' εἵνεκ' ἀϋτή τε πτόλεμός τε ἄστυ τόδ' ἀμφιδέδηε: σύ δ' ἄν μαχέσαιο καί ἄλλῳ, ὅν τινά που μεθιέντα ἴδοις στυγεροῦ πολέμοιο. {>} ἀλλ' ἄνα μή τάχα ἄστυ πυρός δηΐοιο θέρηται. τόν δ' αὖτε προσέειπεν ἀλέξανδρος θεοειδής: ἕκτορ ἐπεί με κατ' αἶσαν ἐνείκεσας οὐδ' ὑπέρ αἶσαν, τοὔνεκά τοι ἐρέω: σύ δέ σύνθεο καί μευ ἄκουσον: {>} οὔ τοι ἐγώ τρώων τόσσον χόλῳ οὐδέ νεμέσσι ἥμην ἐν θαλάμῳ, ἔθελον δ' ἄχεϊ προτραπέσθαι. {>} νῦν δέ με παρειποῦς' ἄλοχος μαλακοῖς ἐπέεσσιν ὅρμης' ἐς πόλεμον: δοκέει δέ μοι ὧδε καί αὐτῷ λώϊον ἔσσεσθαι: νίκη δ' ἐπαμείβεται ἄνδρας. ἀλλ' ἄγε νῦν ἐπίμεινον, ἀρήϊα τεύχεα δύω: ἤ ἴθ', ἐγώ δέ μέτειμι: κιχήσεσθαι δέ ς' ὀΐω. ὥς φάτο, τόν δ' οὔ τι προσέφη κορυθαίολος ἕκτωρ: τόν δ' ἑλένη μύθοισι προσηύδα μειλιχίοισι: δᾶερ ἐμεῖο κυνός κακομηχάνου ὀκρυοέσσης, ὥς μ' ὄφελ' ἤματι τῷ ὅτε με πρῶτον τέκε μήτηρ οἴχεσθαι προφέρουσα κακή ἀνέμοιο θύελλα εἰς ὄρος ἤ εἰς κῦμα πολυφλοίσβοιο θαλάσσης, ἔνθά με κῦμ' ἀπόερσε πάρος τάδε ἔργα γενέσθαι. αὐτάρ ἐπεί τάδε γ' ὧδε θεοί κακά τεκμήραντο, ἀνδρός ἔπειτ' ὤφελλον ἀμείνονος εἶναι ἄκοιτις, ὅς ᾔδη νέμεσίν τε καί αἴσχεα πόλλ' ἀνθρώπων. τούτῳ δ' οὔτ' ἄρ νῦν φρένες ἔμπεδοι οὔτ' ἄρ' ὀπίσσω ἔσσονται: τώ καί μιν ἐπαυρήσεσθαι ὀΐω. ἀλλ' ἄγε νῦν εἴσελθε καί ἕζεο τῷδ' ἐπί δίφρῳ δᾶερ, ἐπεί σε μάλιστα πόνος φρένας ἀμφιβέβηκεν εἵνεκ' ἐμεῖο κυνός καί ἀλεξάνδρου ἕνεκ' ἄτης, οἷσιν ἐπί ζεύς θῆκε κακόν μόρον, ὡς καί ὀπίσσω ἀνθρώποισι πελώμεθ' ἀοίδιμοι ἐσσομένοισι. τήν δ' ἠμείβετ' ἔπειτα μέγας κορυθαίολος ἕκτωρ {>} μή με κάθιζ' ἑλένη φιλέουσά περ: οὐδέ με πείσεις: ἤδη γάρ μοι θυμός ἐπέσσυται ὄφρ' ἐπαμύνω τρώεσς', οἵ μέγ' ἐμεῖο ποθήν ἀπεόντος ἔχουσιν. ἀλλά σύ γ' ὄρνυθι τοῦτον, ἐπειγέσθω δέ καί αὐτός, ὥς κεν ἔμ' ἔντοσθεν πόλιος καταμάρψῃ ἐόντα. καί γάρ ἐγών οἶκον δέ ἐλεύσομαι ὄφρα ἴδωμαι οἰκῆας ἄλοχόν τε φίλην καί νήπιον υἱόν. οὐ γάρ οἶδ' εἰ ἔτι σφιν ὑπότροπος ἵξομαι αὖτις, ἦ ἤδη μ' ὑπό χερσί θεοί δαμόωσιν ἀχαιῶν. ὥς ἄρα φωνήσας ἀπέβη κορυθαίολος ἕκτωρ: {>} αἶψα δ' ἔπειθ' ἵκανε δόμους εὖ ναιετάοντας, οὐδ' εὗρ' ἀνδρομάχην λευκώλενον ἐν μεγάροισιν, ἀλλ' ἥ γε ξύν παιδί καί ἀμφιπόλῳ ἐϋπέπλῳ πύργῳ ἐφεστήκει γοόωσά τε μυρομένη τε. ἕκτωρ δ' ὡς οὐκ ἔνδον ἀμύμονα τέτμεν ἄκοιτιν ἔστη ἐπ' οὐδόν ἰών, μετά δέ δμῳῇσιν ἔειπεν: εἰ δ' ἄγε μοι δμῳαί νημερτέα μυθήσασθε: πῇ ἔβη ἀνδρομάχη λευκώλενος ἐκ μεγάροιο; ἠέ πῃ ἐς γαλόων ἤ εἰνατέρων ἐϋπέπλων ἤ ἐς ἀθηναίης ἐξοίχεται, ἔνθά περ ἄλλαι τρῳαί ἐϋπλόκαμοι δεινήν θεόν ἱλάσκονται; τόν δ' αὖτ' ὀτρηρή ταμίη πρός μῦθον ἔειπεν: ἕκτορ ἐπεί μάλ' ἄνωγας ἀληθέα μυθήσασθαι, οὔτέ πῃ ἐς γαλόων οὔτ' εἰνατέρων ἐϋπέπλων οὔτ' ἐς ἀθηναίης ἐξοίχεται, ἔνθά περ ἄλλαι τρῳαί ἐϋπλόκαμοι δεινήν θεόν ἱλάσκονται, ἀλλ' ἐπί πύργον ἔβη μέγαν ἰλίου, οὕνεκ' ἄκουσε τείρεσθαι τρῶας, μέγα δέ κράτος εἶναι ἀχαιῶν. ἥ μέν δή πρός τεῖχος ἐπειγομένη ἀφικάνει μαινομένῃ ἐϊκυῖα: φέρει δ' ἅμα παῖδα τιθήνη. ἦ ῥα γυνή ταμίη, ὅ δ' ἀπέσσυτο δώματος ἕκτωρ τήν αὐτήν ὁδόν αὖτις ἐϋκτιμένας κατ' ἀγυιάς. εὖτε πύλας ἵκανε διερχόμενος μέγα ἄστυ σκαιάς, τῇ ἄρ' ἔμελλε διεξίμεναι πεδίον δέ, ἔνθ' ἄλοχος πολύδωρος ἐναντίη ἦλθε θέουσα ἀνδρομάχη θυγάτηρ μεγαλήτορος ἠετίωνος {>} ἠετίων ὅς ἔναιεν ὑπό πλάκῳ ὑληέσσῃ θήβῃ ὑποπλακίῃ κιλίκεσς' ἄνδρεσσιν ἀνάσσων: {>} τοῦ περ δή θυγάτηρ ἔχεθ' ἕκτορι χαλκοκορυστῇ. ἥ οἱ ἔπειτ' ἤντης', ἅμα δ' ἀμφίπολος κίεν αὐτῇ {>} παῖδ' ἐπί κόλπῳ ἔχους' ἀταλάφρονα νήπιον αὔτως ἑκτορίδην ἀγαπητόν ἀλίγκιον ἀστέρι καλῷ, τόν ῥ' ἕκτωρ καλέεσκε σκαμάνδριον, αὐτάρ οἱ ἄλλοι {>} ἀστυάνακτ': οἶος γάρ ἐρύετο ἴλιον ἕκτωρ. ἤτοι ὅ μέν μείδησεν ἰδών ἐς παῖδα σιωπῇ: ἀνδρομάχη δέ οἱ ἄγχι παρίστατο δάκρυ χέουσα, ἔν τ' ἄρα οἱ φῦ χειρί ἔπος τ' ἔφατ' ἔκ τ' ὀνόμαζε: δαιμόνιε φθίσει σε τό σόν μένος, οὐδ' ἐλεαίρεις {>} παῖδά τε νηπίαχον καί ἔμ' ἄμμορον, ἥ τάχα χήρη σεῦ ἔσομαι: τάχα γάρ σε κατακτανέουσιν ἀχαιοί πάντες ἐφορμηθέντες: ἐμοί δέ κε κέρδιον εἴη σεῦ ἀφαμαρτούσῃ χθόνα δύμεναι: οὐ γάρ ἔτ' ἄλλη ἔσται θαλπωρή ἐπεί ἄν σύ γε πότμον ἐπίσπῃς ἀλλ' ἄχε': οὐδέ μοι ἔστι πατήρ καί πότνια μήτηρ. ἤτοι γάρ πατέρ' ἁμόν ἀπέκτανε δῖος ἀχιλλεύς, {>} ἐκ δέ πόλιν πέρσεν κιλίκων εὖ ναιετάουσαν θήβην ὑψίπυλον: κατά δ' ἔκτανεν ἠετίωνα, {>} οὐδέ μιν ἐξενάριξε, σεβάσσατο γάρ τό γε θυμῷ, ἀλλ' ἄρα μιν κατέκηε σύν ἔντεσι δαιδαλέοισιν ἠδ' ἐπί σῆμ' ἔχεεν: περί δέ πτελέας ἐφύτευσαν νύμφαι ὀρεστιάδες κοῦραι διός αἰγιόχοιο. οἵ δέ μοι ἑπτά κασίγνητοι ἔσαν ἐν μεγάροισιν οἵ μέν πάντες ἰῷ κίον ἤματι ἄϊδος εἴσω: πάντας γάρ κατέπεφνε ποδάρκης δῖος ἀχιλλεύς βουσίν ἐπ' εἰλιπόδεσσι καί ἀργεννῇς ὀΐεσσι. μητέρα δ', ἥ βασίλευεν ὑπό πλάκῳ ὑληέσσῃ, τήν ἐπεί ἄρ δεῦρ' ἤγαγ' ἅμ' ἄλλοισι κτεάτεσσιν, ἄψ ὅ γε τήν ἀπέλυσε λαβών ἀπερείσι' ἄποινα, πατρός δ' ἐν μεγάροισι βάλ' ἄρτεμις ἰοχέαιρα. ἕκτορ ἀτάρ σύ μοί ἐσσι πατήρ καί πότνια μήτηρ ἠδέ κασίγνητος, σύ δέ μοι θαλερός παρακοίτης: ἀλλ' ἄγε νῦν ἐλέαιρε καί αὐτοῦ μίμν' ἐπί πύργῳ, μή παῖδ' ὀρφανικόν θήῃς χήρην τε γυναῖκα: {—} λαόν δέ στῆσον παρ' ἐρινεόν, ἔνθα μάλιστα {—} ἀμβατός ἐστι πόλις καί ἐπίδρομον ἔπλετο τεῖχος. {—} τρίς γάρ τῇ γ' ἐλθόντες ἐπειρήσανθ' οἱ ἄριστοι {—} ἀμφ' αἴαντε δύω καί ἀγακλυτόν ἰδομενῆα {—} ἠδ' ἀμφ' ἀτρεΐδας καί τυδέος ἄλκιμον υἱόν: {—} ἤ πού τίς σφιν ἔνισπε θεοπροπίων ἐΰ εἰδώς, {—} ἤ νυ καί αὐτῶν θυμός ἐποτρύνει καί ἀνώγει. τήν δ' αὖτε προσέειπε μέγας κορυθαίολος ἕκτωρ: ἦ καί ἐμοί τάδε πάντα μέλει γύναι: ἀλλά μάλ' αἰνῶς αἰδέομαι τρῶας καί τρῳάδας ἑλκεσιπέπλους, αἴ κε κακός ὥς νόσφιν ἀλυσκάζω πολέμοιο: οὐδέ με θυμός ἄνωγεν, ἐπεί μάθον ἔμμεναι ἐσθλός αἰεί καί πρώτοισι μετά τρώεσσι μάχεσθαι ἀρνύμενος πατρός τε μέγα κλέος ἠδ' ἐμόν αὐτοῦ. εὖ γάρ ἐγώ τόδε οἶδα κατά φρένα καί κατά θυμόν: {>} ἔσσεται ἦμαρ ὅτ' ἄν ποτ' ὀλώλῃ ἴλιος ἱρή καί πρίαμος καί λαός ἐϋμμελίω πριάμοιο. ἀλλ' οὔ μοι τρώων τόσσον μέλει ἄλγος ὀπίσσω, οὔτ' αὐτῆς ἑκάβης οὔτε πριάμοιο ἄνακτος οὔτε κασιγνήτων, οἵ κεν πολέες τε καί ἐσθλοί ἐν κονίῃσι πέσοιεν ὑπ' ἀνδράσι δυσμενέεσσιν, ὅσσον σεῦ, ὅτε κέν τις ἀχαιῶν χαλκοχιτώνων δακρυόεσσαν ἄγηται ἐλεύθερον ἦμαρ ἀπούρας: καί κεν ἐν ἄργει ἐοῦσα πρός ἄλλης ἱστόν ὑφαίνοις, {>} καί κεν ὕδωρ φορέοις μεσσηΐδος ἤ ὑπερείης πόλλ' ἀεκαζομένη, κρατερή δ' ἐπικείσετ' ἀνάγκη: {>} καί ποτέ τις εἴπῃσιν ἰδών κατά δάκρυ χέουσαν: ἕκτορος ἧδε γυνή ὅς ἀριστεύεσκε μάχεσθαι τρώων ἱπποδάμων ὅτε ἴλιον ἀμφεμάχοντο. ὥς ποτέ τις ἐρέει: σοί δ' αὖ νέον ἔσσεται ἄλγος χήτεϊ τοιοῦδ' ἀνδρός ἀμύνειν δούλιον ἦμαρ. {>} ἀλλά με τεθνηῶτα χυτή κατά γαῖα καλύπτοι πρίν γέ τι σῆς τε βοῆς σοῦ θ' ἑλκηθμοῖο πυθέσθαι. ὥς εἰπών οὗ παιδός ὀρέξατο φαίδιμος ἕκτωρ: ἄψ δ' ὅ πάϊς πρός κόλπον ἐϋζώνοιο τιθήνης ἐκλίνθη ἰάχων πατρός φίλου ὄψιν ἀτυχθείς ταρβήσας χαλκόν τε ἰδέ λόφον ἱππιοχαίτην, δεινόν ἀπ' ἀκροτάτης κόρυθος νεύοντα νοήσας. ἐκ δ' ἐγέλασσε πατήρ τε φίλος καί πότνια μήτηρ: {>} αὐτίκ' ἀπό κρατός κόρυθ' εἵλετο φαίδιμος ἕκτωρ, καί τήν μέν κατέθηκεν ἐπί χθονί παμφανόωσαν: αὐτάρ ὅ γ' ὅν φίλον υἱόν ἐπεί κύσε πῆλέ τε χερσίν εἶπε δ' ἐπευξάμενος διί τ' ἄλλοισίν τε θεοῖσι: ζεῦ ἄλλοι τε θεοί δότε δή καί τόνδε γενέσθαι παῖδ' ἐμόν ὡς καί ἐγώ περ ἀριπρεπέα τρώεσσιν, ὧδε βίην τ' ἀγαθόν, καί ἰλίου ἶφι ἀνάσσειν: καί ποτέ τις εἴποι πατρός γ' ὅδε πολλόν ἀμείνων ἐκ πολέμου ἀνιόντα: φέροι δ' ἔναρα βροτόεντα κτείνας δήϊον ἄνδρα, χαρείη δέ φρένα μήτηρ. ὥς εἰπών ἀλόχοιο φίλης ἐν χερσίν ἔθηκε παῖδ' ἑόν: ἥ δ' ἄρα μιν κηώδεϊ δέξατο κόλπῳ δακρυόεν γελάσασα: πόσις δ' ἐλέησε νοήσας, χειρί τέ μιν κατέρεξεν ἔπος τ' ἔφατ' ἔκ τ' ὀνόμαζε: δαιμονίη μή μοί τι λίην ἀκαχίζεο θυμῷ: οὐ γάρ τίς μ' ὑπέρ αἶσαν ἀνήρ ἄϊδι προϊάψει: μοῖραν δ' οὔ τινά φημι πεφυγμένον ἔμμεναι ἀνδρῶν, οὐ κακόν οὐδέ μέν ἐσθλόν, ἐπήν τά πρῶτα γένηται. {※} ἀλλ' εἰς οἶκον ἰοῦσα τά ς' αὐτῆς ἔργα κόμιζε {※} ἱστόν τ' ἠλακάτην τε, καί ἀμφιπόλοισι κέλευε {※} ἔργον ἐποίχεσθαι: πόλεμος δ' ἄνδρεσσι μελήσει {※} πᾶσι, μάλιστα δ' ἐμοί, τοί ἰλίῳ ἐγγεγάασιν. ὥς ἄρα φωνήσας κόρυθ' εἵλετο φαίδιμος ἕκτωρ ἵππουριν: ἄλοχος δέ φίλη οἶκον δέ βεβήκει ἐντροπαλιζομένη, θαλερόν κατά δάκρυ χέουσα. αἶψα δ' ἔπειθ' ἵκανε δόμους εὖ ναιετάοντας ἕκτορος ἀνδροφόνοιο, κιχήσατο δ' ἔνδοθι πολλάς ἀμφιπόλους, τῇσιν δέ γόον πάσῃσιν ἐνῶρσεν. αἵ μέν ἔτι ζωόν γόον ἕκτορα ᾧ ἐνί οἴκῳ: οὐ γάρ μιν ἔτ' ἔφαντο ὑπότροπον ἐκ πολέμοιο ἵξεσθαι προφυγόντα μένος καί χεῖρας ἀχαιῶν. οὐδέ πάρις δήθυνεν ἐν ὑψηλοῖσι δόμοισιν, ἀλλ' ὅ γ', ἐπεί κατέδυ κλυτά τεύχεα ποικίλα χαλκῷ, σεύατ' ἔπειτ' ἀνά ἄστυ ποσί κραιπνοῖσι πεποιθώς. {>※} ὡς δ' ὅτε τις στατός ἵππος ἀκοστήσας ἐπί φάτνῃ {>※} δεσμόν ἀπορρήξας θείῃ πεδίοιο κροαίνων {※} εἰωθώς λούεσθαι ἐϋρρεῖος ποταμοῖο {※} κυδιόων: ὑψοῦ δέ κάρη ἔχει, ἀμφί δέ χαῖται {>} ὤμοις ἀΐσσονται: ὅ δ' ἀγλαΐηφι πεποιθώς {⸖} ῥίμφά ἑ γοῦνα φέρει μετά τ' ἤθεα καί νομόν ἵππων: {>} ὥς υἱός πριάμοιο πάρις κατά περγάμου ἄκρης τεύχεσι παμφαίνων ὥς τ' ἠλέκτωρ ἐβεβήκει {>} καγχαλόων, ταχέες δέ πόδες φέρον: αἶψα δ' ἔπειτα ἕκτορα δῖον ἔτετμεν ἀδελφεόν εὖτ' ἄρ' ἔμελλε στρέψεσθ' ἐκ χώρης ὅθι ᾗ ὀάριζε γυναικί. τόν πρότερος προσέειπεν ἀλέξανδρος θεοειδής: {>} ἠθεῖ' ἦ μάλα δή σε καί ἐσσύμενον κατερύκω δηθύνων, οὐδ' ἦλθον ἐναίσιμον ὡς ἐκέλευες; τόν δ' ἀπαμειβόμενος προσέφη κορυθαίολος ἕκτωρ: δαιμόνι' οὐκ ἄν τίς τοι ἀνήρ ὅς ἐναίσιμος εἴη ἔργον ἀτιμήσειε μάχης, ἐπεί ἄλκιμός ἐσσι: ἀλλά ἑκών μεθιεῖς τε καί οὐκ ἐθέλεις: τό δ' ἐμόν κῆρ ἄχνυται ἐν θυμῷ, ὅθ' ὑπέρ σέθεν αἴσχε' ἀκούω πρός τρώων, οἵ ἔχουσι πολύν πόνον εἵνεκα σεῖο. ἀλλ' ἴομεν: τά δ' ὄπισθεν ἀρεσσόμεθ', αἴ κέ ποθι ζεύς δώῃ ἐπουρανίοισι θεοῖς αἰειγενέτῃσι κρητῆρα στήσασθαι ἐλεύθερον ἐν μεγάροισιν ἐκ τροίης ἐλάσαντας ἐϋκνήμιδας ἀχαιούς. {ιλιαδοσ η} ὥς εἰπών πυλέων ἐξέσσυτο φαίδιμος ἕκτωρ, τῷ δ' ἅμ' ἀλέξανδρος κί' ἀδελφεός: ἐν δ' ἄρα θυμῷ ἀμφότεροι μέμασαν πολεμίζειν ἠδέ μάχεσθαι. ὡς δέ θεός ναύτῃσιν ἐελδομένοισιν ἔδωκεν {>} οὖρον, ἐπεί κε κάμωσιν ἐϋξέστῃς ἐλάτῃσι {>} πόντον ἐλαύνοντες, καμάτῳ δ' ὑπό γυῖα λέλυνται, ὥς ἄρα τώ τρώεσσιν ἐελδομένοισι φανήτην. {>} ἔνθ' ἑλέτην ὅ μέν υἱόν ἀρηϊθόοιο ἄνακτος {⸖} ἄρνῃ ναιετάοντα μενέσθιον, ὅν κορυνήτης {>} γείνατ' ἀρηΐθοος καί φυλομέδουσα βοῶπις: ἕκτωρ δ' ἠϊονῆα βάλ' ἔγχεϊ ὀξυόεντι {>} αὐχέν' ὑπό στεφάνης εὐχάλκου, λύντο δέ γυῖα. γλαῦκος δ' ἱππολόχοιο πάϊς λυκίων ἀγός ἀνδρῶν ἰφίνοον βάλε δουρί κατά κρατερήν ὑσμίνην δεξιάδην ἵππων ἐπιάλμενον ὠκειάων {>} ὦμον: ὅ δ' ἐξ ἵππων χαμάδις πέσε, λύντο δέ γυῖα. τούς δ' ὡς οὖν ἐνόησε θεά γλαυκῶπις ἀθήνη ἀργείους ὀλέκοντας ἐνί κρατερῇ ὑσμίνῃ, βῆ ῥα κατ' οὐλύμποιο καρήνων ἀΐξασα {>} ἴλιον εἰς ἱερήν: τῇ δ' ἀντίος ὄρνυτ' ἀπόλλων περγάμου ἐκκατιδών, τρώεσσι δέ βούλετο νίκην: {>} ἀλλήλοισι δέ τώ γε συναντέσθην παρά φηγῷ. τήν πρότερος προσέειπεν ἄναξ διός υἱός ἀπόλλων: τίπτε σύ δ' αὖ μεμαυῖα διός θύγατερ μεγάλοιο ἦλθες ἀπ' οὐλύμποιο, μέγας δέ σε θυμός ἀνῆκεν; ἦ ἵνα δή δαναοῖσι μάχης ἑτεραλκέα νίκην δῷς; ἐπεί οὔ τι τρῶας ἀπολλυμένους ἐλεαίρεις. ἀλλ' εἴ μοί τι πίθοιο τό κεν πολύ κέρδιον εἴη: νῦν μέν παύσωμεν πόλεμον καί δηϊοτῆτα σήμερον: ὕστερον αὖτε μαχήσοντ' εἰς ὅ κε τέκμωρ ἰλίου εὕρωσιν, ἐπεί ὥς φίλον ἔπλετο θυμῷ {⸖} ὑμῖν ἀθανάτῃσι, διαπραθέειν τόδε ἄστυ. τόν δ' αὖτε προσέειπε θεά γλαυκῶπις ἀθήνη: ὧδ' ἔστω ἑκάεργε: τά γάρ φρονέουσα καί αὐτή ἦλθον ἀπ' οὐλύμποιο μετά τρῶας καί ἀχαιούς. ἀλλ' ἄγε πῶς μέμονας πόλεμον καταπαυσέμεν ἀνδρῶν; τήν δ' αὖτε προσέειπεν ἄναξ διός υἱός ἀπόλλων: ἕκτορος ὄρσωμεν κρατερόν μένος ἱπποδάμοιο, {>} ἤν τινά που δαναῶν προκαλέσσεται οἰόθεν οἶος ἀντίβιον μαχέσασθαι ἐν αἰνῇ δηϊοτῆτι, {>} οἵ δέ κ' ἀγασσάμενοι χαλκοκνήμιδες ἀχαιοί οἶον ἐπόρσειαν πολεμίζειν ἕκτορι δίῳ. ὥς ἔφατ', οὐδ' ἀπίθησε θεά γλαυκῶπις ἀθήνη. {>} τῶν δ' ἕλενος πριάμοιο φίλος παῖς σύνθετο θυμῷ βουλήν, ἥ ῥα θεοῖσιν ἐφήνδανε μητιόωσι: {>} στῆ δέ παρ' ἕκτορ' ἰών καί μιν πρός μῦθον ἔειπεν: ἕκτορ υἱέ πριάμοιο διί μῆτιν ἀτάλαντε ἦ ῥά νύ μοί τι πίθοιο, κασίγνητος δέ τοί εἰμι: ἄλλους μέν κάθισον τρῶας καί πάντας ἀχαιούς, αὐτός δέ προκάλεσσαι ἀχαιῶν ὅς τις ἄριστος ἀντίβιον μαχέσασθαι ἐν αἰνῇ δηϊοτῆτι: οὐ γάρ πώ τοι μοῖρα θανεῖν καί πότμον ἐπισπεῖν: {—} ὥς γάρ ἐγώ ὄπ' ἄκουσα θεῶν αἰειγενετάων. ὥς ἔφαθ', ἕκτωρ δ' αὖτε χάρη μέγα μῦθον ἀκούσας, καί ῥ' ἐς μέσσον ἰών τρώων ἀνέεργε φάλαγγας, μέσσου δουρός ἑλών: οἵ δ' ἱδρύνθησαν ἅπαντες. κάδ δ' ἀγαμέμνων εἷσεν ἐϋκνήμιδας ἀχαιούς: κάδ δ' ἄρ' ἀθηναίη τε καί ἀργυρότοξος ἀπόλλων ἑζέσθην ὄρνισιν ἐοικότες αἰγυπιοῖσι φηγῷ ἐφ' ὑψηλῇ πατρός διός αἰγιόχοιο ἀνδράσι τερπόμενοι: τῶν δέ στίχες εἵατο πυκναί ἀσπίσι καί κορύθεσσι καί ἔγχεσι πεφρικυῖαι. οἵη δέ ζεφύροιο ἐχεύατο πόντον ἔπι φρίξ {>} ὀρνυμένοιο νέον, μελάνει δέ τε πόντος ὑπ' αὐτῆς, τοῖαι ἄρα στίχες εἵατ' ἀχαιῶν τε τρώων τε ἐν πεδίῳ: ἕκτωρ δέ μετ' ἀμφοτέροισιν ἔειπε: κέκλυτέ μευ τρῶες καί ἐϋκνήμιδες ἀχαιοί ὄφρ' εἴπω τά με θυμός ἐνί στήθεσσι κελεύει. ὅρκια μέν κρονίδης ὑψίζυγος οὐκ ἐτέλεσσεν, ἀλλά κακά φρονέων τεκμαίρεται ἀμφοτέροισιν εἰς ὅ κεν ἤ ὑμεῖς τροίην εὔπυργον ἕλητε ἤ αὐτοί παρά νηυσί δαμείετε ποντοπόροισιν. ὑμῖν δ' ἐν γάρ ἔασιν ἀριστῆες παναχαιῶν: τῶν νῦν ὅν τινα θυμός ἐμοί μαχέσασθαι ἀνώγει {>} δεῦρ' ἴτω ἐκ πάντων πρόμος ἔμμεναι ἕκτορι δίῳ. ὧδε δέ μυθέομαι, ζεύς δ' ἄμμ' ἐπιμάρτυρος ἔστω: εἰ μέν κεν ἐμέ κεῖνος ἕλῃ ταναήκεϊ χαλκῷ, τεύχεα συλήσας φερέτω κοίλας ἐπί νῆας, {>} σῶμα δέ οἴκαδ' ἐμόν δόμεναι πάλιν, ὄφρα πυρός με {>} τρῶες καί τρώων ἄλοχοι λελάχωσι θανόντα. εἰ δέ κ' ἐγώ τόν ἕλω, δώῃ δέ μοι εὖχος ἀπόλλων, {>} τεύχεα σύλησας οἴσω προτί ἴλιον ἱρήν, καί κρεμόω προτί νηόν ἀπόλλωνος ἑκάτοιο, τόν δέ νέκυν ἐπί νῆας ἐϋσσέλμους ἀποδώσω, ὄφρά ἑ ταρχύσωσι κάρη κομόωντες ἀχαιοί, {>} σῆμά τέ οἱ χεύωσιν ἐπί πλατεῖ ἑλλησπόντῳ. καί ποτέ τις εἴπῃσι καί ὀψιγόνων ἀνθρώπων νηΐ πολυκλήϊδι πλέων ἐπί οἴνοπα πόντον: {>} ἀνδρός μέν τόδε σῆμα πάλαι κατατεθνηῶτος, ὅν ποτ' ἀριστεύοντα κατέκτανε φαίδιμος ἕκτωρ. ὥς ποτέ τις ἐρέει: τό δ' ἐμόν κλέος οὔ ποτ' ὀλεῖται. ὥς ἔφαθ', οἱ δ' ἄρα πάντες ἀκήν ἐγένοντο σιωπῇ: αἴδεσθεν μέν ἀνήνασθαι, δεῖσαν δ' ὑποδέχθαι: ὀψέ δέ δή μενέλαος ἀνίστατο καί μετέειπε νείκει ὀνειδίζων, μέγα δέ στεναχίζετο θυμῷ: ὤ μοι ἀπειλητῆρες ἀχαιΐδες οὐκέτ' ἀχαιοί: ἦ μέν δή λώβη τάδε γ' ἔσσεται αἰνόθεν αἰνῶς εἰ μή τις δαναῶν νῦν ἕκτορος ἀντίος εἶσιν. ἀλλ' ὑμεῖς μέν πάντες ὕδωρ καί γαῖα γένοισθε ἥμενοι αὖθι ἕκαστοι ἀκήριοι ἀκλεές αὔτως: τῷδε δ' ἐγών αὐτός θωρήξομαι: αὐτάρ ὕπερθε {>} νίκης πείρατ' ἔχονται ἐν ἀθανάτοισι θεοῖσιν. ὥς ἄρα φωνήσας κατεδύσετο τεύχεα καλά. ἔνθά κέ τοι μενέλαε φάνη βιότοιο τελευτή ἕκτορος ἐν παλάμῃσιν, ἐπεί πολύ φέρτερος ἦεν, εἰ μή ἀναΐξαντες ἕλον βασιλῆες ἀχαιῶν, αὐτός τ' ἀτρεΐδης εὐρύ κρείων ἀγαμέμνων δεξιτερῆς ἕλε χειρός ἔπος τ' ἔφατ' ἔκ τ' ὀνόμαζεν: ἀφραίνεις μενέλαε διοτρεφές, οὐδέ τί σε χρή ταύτης ἀφροσύνης: ἀνά δέ σχέο κηδόμενός περ, {>} μηδ' ἔθελ' ἐξ ἔριδος σεῦ ἀμείνονι φωτί μάχεσθαι ἕκτορι πριαμίδῃ, τόν τε στυγέουσι καί ἄλλοι. καί δ' ἀχιλεύς τούτῳ γε μάχῃ ἔνι κυδιανείρῃ {⸖} ἔρριγ' ἀντιβολῆσαι, ὅ περ σέο πολλόν ἀμείνων. ἀλλά σύ μέν νῦν ἵζευ ἰών μετά ἔθνος ἑταίρων, {>} τούτῳ δέ πρόμον ἄλλον ἀναστήσουσιν ἀχαιοί. εἴ περ ἀδειής τ' ἐστί καί εἰ μόθου ἔστ' ἀκόρητος, φημί μιν ἀσπασίως γόνυ κάμψειν, αἴ κε φύγῃσι δηΐου ἐκ πολέμοιο καί αἰνῆς δηϊοτῆτος. ὥς εἰπών παρέπεισεν ἀδελφειοῦ φρένας ἥρως αἴσιμα παρειπών, ὅ δ' ἐπείθετο: τοῦ μέν ἔπειτα γηθόσυνοι θεράποντες ἀπ' ὤμων τεύχε' ἕλοντο: νέστωρ δ' ἀργείοισιν ἀνίστατο καί μετέειπεν: ὤ πόποι ἦ μέγα πένθος ἀχαιΐδα γαῖαν ἱκάνει. ἦ κε μέγ' οἰμώξειε γέρων ἱππηλάτα πηλεύς ἐσθλός μυρμιδόνων βουληφόρος ἠδ' ἀγορητής, {⸖} ὅς ποτέ μ' εἰρόμενος μέγ' ἐγήθεεν ᾧ ἐνί οἴκῳ πάντων ἀργείων ἐρέων γενεήν τε τόκον τε. τούς νῦν εἰ πτώσσοντας ὑφ' ἕκτορι πάντας ἀκούσαι, πολλά κεν ἀθανάτοισι φίλας ἀνά χεῖρας ἀείραι θυμόν ἀπό μελέων δῦναι δόμον ἄϊδος εἴσω. αἴ γάρ ζεῦ τε πάτερ καί ἀθηναίη καί ἄπολλον {>} ἡβῷμ' ὡς ὅτ' ἐπ' ὠκυρόῳ κελάδοντι μάχοντο ἀγρόμενοι πύλιοί τε καί ἀρκάδες ἐγχεσίμωροι {>} φειᾶς πάρ τείχεσσιν ἰαρδάνου ἀμφί ῥέεθρα. {>} τοῖσι δ' ἐρευθαλίων πρόμος ἵστατο ἰσόθεος φώς τεύχε' ἔχων ὤμοισιν ἀρηϊθόοιο ἄνακτος {>} δίου ἀρηϊθόου, τόν ἐπίκλησιν κορυνήτην ἄνδρες κίκλησκον καλλίζωνοί τε γυναῖκες οὕνεκ' ἄρ' οὐ τόξοισι μαχέσκετο δουρί τε μακρῷ, ἀλλά σιδηρείῃ κορύνῃ ῥήγνυσκε φάλαγγας. τόν λυκόοργος ἔπεφνε δόλῳ, οὔ τι κράτεΐ γε, στεινωπῷ ἐν ὁδῷ ὅθ' ἄρ' οὐ κορύνη οἱ ὄλεθρον χραῖσμε σιδηρείη: πρίν γάρ λυκόοργος ὑποφθάς δουρί μέσον περόνησεν, ὅ δ' ὕπτιος οὔδει ἐρείσθη: {>} τεύχεα δ' ἐξενάριξε, τά οἱ πόρε χάλκεος ἄρης. καί τά μέν αὐτός ἔπειτα φόρει μετά μῶλον ἄρηος: {>} αὐτάρ ἐπεί λυκόοργος ἐνί μεγάροισιν ἐγήρα, {>} δῶκε δ' ἐρευθαλίωνι φίλῳ θεράποντι φορῆναι: τοῦ ὅ γε τεύχε' ἔχων προκαλίζετο πάντας ἀρίστους. οἵ δέ μάλ' ἐτρόμεον καί ἐδείδισαν, οὐδέ τις ἔτλη: ἀλλ' ἐμέ θυμός ἀνῆκε πολυτλήμων πολεμίζειν {⸖} θάρσεϊ ᾧ: γενεῇ δέ νεώτατος ἔσκον ἁπάντων: καί μαχόμην οἱ ἐγώ, δῶκεν δέ μοι εὖχος ἀθήνη. τόν δή μήκιστον καί κάρτιστον κτάνον ἄνδρα: {>} πολλός γάρ τις ἔκειτο παρήορος ἔνθα καί ἔνθα. εἴθ' ὥς ἡβώοιμι, βίη δέ μοι ἔμπεδος εἴη: τώ κε τάχ' ἀντήσειε μάχης κορυθαίολος ἕκτωρ. ὑμέων δ' οἵ περ ἔασιν ἀριστῆες παναχαιῶν οὐδ' οἵ προφρονέως μέμαθ' ἕκτορος ἀντίον ἐλθεῖν. {>} ὥς νείκεσς' ὅ γέρων, οἵ δ' ἐννέα πάντες ἀνέσταν. ὦρτο πολύ πρῶτος μέν ἄναξ ἀνδρῶν ἀγαμέμνων, τῷ δ' ἐπί τυδεΐδης ὦρτο κρατερός διομήδης, τοῖσι δ' ἐπ' αἴαντες θοῦριν ἐπιειμένοι ἀλκήν, τοῖσι δ' ἐπ' ἰδομενεύς καί ὀπάων ἰδομενῆος μηριόνης ἀτάλαντος ἐνυαλίῳ ἀνδρειφόντῃ, τοῖσι δ' ἐπ' εὐρύπυλος εὐαίμονος ἀγλαός υἱός, ἄν δέ θόας ἀνδραιμονίδης καί δῖος ὀδυσσεύς: πάντες ἄρ' οἵ γ' ἔθελον πολεμίζειν ἕκτορι δίῳ. τοῖς δ' αὖτις μετέειπε γερήνιος ἱππότα νέστωρ: {>} κλήρῳ νῦν πεπάλασθε διαμπερές ὅς κε λάχῃσιν: οὗτος γάρ δή ὀνήσει ἐϋκνήμιδας ἀχαιούς, καί δ' αὐτός ὅν θυμόν ὀνήσεται αἴ κε φύγῃσι δηΐου ἐκ πολέμοιο καί αἰνῆς δηϊοτῆτος. {>} ὥς ἔφαθ', οἵ δέ κλῆρον ἐσημήναντο ἕκαστος, ἐν δ' ἔβαλον κυνέῃ ἀγαμέμνονος ἀτρεΐδαο. λαοί δ' ἠρήσαντο, θεοῖσι δέ χεῖρας ἀνέσχον: ὧδε δέ τις εἴπεσκεν ἰδών εἰς οὐρανόν εὐρύν: ζεῦ πάτερ ἤ αἴαντα λαχεῖν, ἤ τυδέος υἱόν, {>} ἤ αὐτόν βασιλῆα πολυχρύσοιο μυκήνης. ὥς ἄρ' ἔφαν, πάλλεν δέ γερήνιος ἱππότα νέστωρ, {>} ἐκ δ' ἔθορε κλῆρος κυνέης ὅν ἄρ' ἤθελον αὐτοί αἴαντος: κῆρυξ δέ φέρων ἀν' ὅμιλον ἁπάντῃ δεῖξ' ἐνδέξια πᾶσιν ἀριστήεσσιν ἀχαιῶν. οἵ δ' οὐ γιγνώσκοντες ἀπηνήναντο ἕκαστος. ἀλλ' ὅτε δή τόν ἵκανε φέρων ἀν' ὅμιλον ἁπάντῃ {>} ὅς μιν ἐπιγράψας κυνέῃ βάλε φαίδιμος αἴας, ἤτοι ὑπέσχεθε χεῖρ', ὅ δ' ἄρ' ἔμβαλεν ἄγχι παραστάς, γνῶ δέ κλήρου σῆμα ἰδών, γήθησε δέ θυμῷ. τόν μέν πάρ πόδ' ἑόν χαμάδις βάλε φώνησέν τε: ὦ φίλοι ἤτοι κλῆρος ἐμός, χαίρω δέ καί αὐτός θυμῷ, ἐπεί δοκέω νικησέμεν ἕκτορα δῖον. ἀλλ' ἄγετ' ὄφρ' ἄν ἐγώ πολεμήϊα τεύχεα δύω, τόφρ' ὑμεῖς εὔχεσθε διί κρονίωνι ἄνακτι {—} σιγῇ ἐφ' ὑμείων ἵνα μή τρῶές γε πύθωνται, {—} ἠέ καί ἀμφαδίην, ἐπεί οὔ τινα δείδιμεν ἔμπης: {—} οὐ γάρ τίς με βίῃ γε ἑκών ἀέκοντα δίηται {—} οὐδέ τι ἰδρείῃ, ἐπεί οὐδ' ἐμέ νήϊδά γ' οὕτως {—} ἔλπομαι ἐν σαλαμῖνι γενέσθαι τε τραφέμεν τε. ὥς ἔφαθ', οἵ δ' εὔχοντο διί κρονίωνι ἄνακτι: ὧδε δέ τις εἴπεσκεν ἰδών εἰς οὐρανόν εὐρύν: {>} ζεῦ πάτερ ἴδηθεν μεδέων κύδιστε μέγιστε δός νίκην αἴαντι καί ἀγλαόν εὖχος ἀρέσθαι: εἰ δέ καί ἕκτορά περ φιλέεις καί κήδεαι αὐτοῦ, ἴσην ἀμφοτέροισι βίην καί κῦδος ὄπασσον. ὥς ἄρ' ἔφαν, αἴας δέ κορύσσετο νώροπι χαλκῷ. αὐτάρ ἐπεί δή πάντα περί χροΐ ἕσσατο τεύχεα, σεύατ' ἔπειθ' οἷός τε πελώριος ἔρχεται ἄρης, ὅς τ' εἶσιν πόλεμον δέ μετ' ἀνέρας οὕς τε κρονίων θυμοβόρου ἔριδος μένεϊ ξυνέηκε μάχεσθαι. τοῖος ἄρ' αἴας ὦρτο πελώριος ἕρκος ἀχαιῶν μειδιόων βλοσυροῖσι προσώπασι: νέρθε δέ ποσσίν ἤϊε μακρά βιβάς, κραδάων δολιχόσκιον ἔγχος. τόν δέ καί ἀργεῖοι μέν ἐγήθεον εἰσορόωντες, τρῶας δέ τρόμος αἰνός ὑπήλυθε γυῖα ἕκαστον, ἕκτορί τ' αὐτῷ θυμός ἐνί στήθεσσι πάτασσεν: ἀλλ' οὔ πως ἔτι εἶχεν ὑποτρέσαι οὐδ' ἀναδῦναι ἄψ λαῶν ἐς ὅμιλον, ἐπεί προκαλέσσατο χάρμῃ. αἴας δ' ἐγγύθεν ἦλθε φέρων σάκος ἠΰτε πύργον χάλκεον ἑπταβόειον, ὅ οἱ τυχίος κάμε τεύχων {>} σκυτοτόμων ὄχ' ἄριστος ὕλῃ ἔνι οἰκία ναίων, ὅς οἱ ἐποίησεν σάκος αἰόλον ἑπταβόειον ταύρων ζατρεφέων, ἐπί δ' ὄγδοον ἤλασε χαλκόν. τό πρόσθε στέρνοιο φέρων τελαμώνιος αἴας στῆ ῥα μάλ' ἕκτορος ἐγγύς, ἀπειλήσας δέ προσηύδα: ἕκτορ νῦν μέν δή σάφα εἴσεαι οἰόθεν οἶος οἷοι καί δαναοῖσιν ἀριστῆες μετέασι καί μετ' ἀχιλλῆα ῥηξήνορα θυμολέοντα. ἀλλ' ὅ μέν ἐν νήεσσι κορωνίσι ποντοπόροισι κεῖτ' ἀπομηνίσας ἀγαμέμνονι ποιμένι λαῶν: ἡμεῖς δ' εἰμέν τοῖοι οἵ ἄν σέθεν ἀντιάσαιμεν καί πολέες: ἀλλ' ἄρχε μάχης ἠδέ πτολέμοιο. τόν δ' αὖτε προσέειπε μέγας κορυθαίολος ἕκτωρ: αἶαν διογενές τελαμώνιε κοίρανε λαῶν μή τί μευ ἠΰτε παιδός ἀφαυροῦ πειρήτιζε ἠέ γυναικός, ἥ οὐκ οἶδεν πολεμήϊα ἔργα. αὐτάρ ἐγών εὖ οἶδα μάχας τ' ἀνδροκτασίας τε: οἶδ' ἐπί δεξιά, οἶδ' ἐπ' ἀριστερά νωμῆσαι βῶν {>} ἀζαλέην, τό μοι ἔστι ταλαύρινον πολεμίζειν: οἶδα δ' ἐπαΐξαι μόθον ἵππων ὠκειάων: οἶδα δ' ἐνί σταδίῃ δηΐῳ μέλπεσθαι ἄρηϊ. ἀλλ' οὐ γάρ ς' ἐθέλω βαλέειν τοιοῦτον ἐόντα λάθρῃ ὀπιπεύσας, ἀλλ' ἀμφαδόν, αἴ κε τύχωμι. ἦ ῥα, καί ἀμπεπαλών προΐει δολιχόσκιον ἔγχος, καί βάλεν αἴαντος δεινόν σάκος ἑπταβόειον ἀκρότατον κατά χαλκόν, ὅς ὄγδοος ἦεν ἐπ' αὐτῷ. ἕξ δέ διά πτύχας ἦλθε δαΐζων χαλκός ἀτειρής, ἐν τῇ δ' ἑβδομάτῃ ῥινῷ σχέτο: δεύτερος αὖτε αἴας διογενής προΐει δολιχόσκιον ἔγχος, {⸖} καί βάλε πριαμίδαο κατ' ἀσπίδα πάντος' ἐΐσην. διά μέν ἀσπίδος ἦλθε φαεινῆς ὄβριμον ἔγχος, καί διά θώρηκος πολυδαιδάλου ἠρήρειστο: ἀντικρύ δέ παραί λαπάρην διάμησε χιτῶνα ἔγχος: ὅ δ' ἐκλίνθη καί ἀλεύατο κῆρα μέλαιναν. {>} τώ δ' ἐκσπασσαμένω δολίχ' ἔγχεα χερσίν ἅμ' ἄμφω σύν ῥ' ἔπεσον λείουσιν ἐοικότες ὠμοφάγοισιν ἤ συσί κάπροισιν, τῶν τε σθένος οὐκ ἀλαπαδνόν. πριαμίδης μέν ἔπειτα μέσον σάκος οὔτασε δουρί, οὐδ' ἔρρηξεν χαλκός, ἀνεγνάμφθη δέ οἱ αἰχμή. αἴας δ' ἀσπίδα νύξεν ἐπάλμενος: ἥ δέ διαπρό ἤλυθεν ἐγχείη, στυφέλιξε δέ μιν μεμαῶτα, τμήδην δ' αὐχέν' ἐπῆλθε, μέλαν δ' ἀνεκήκιεν αἷμα, ἀλλ' οὐδ' ὧς ἀπέληγε μάχης κορυθαίολος ἕκτωρ, ἀλλ' ἀναχασσάμενος λίθον εἵλετο χειρί παχείῃ κείμενον ἐν πεδίῳ μέλανα τρηχύν τε μέγαν τε: τῷ βάλεν αἴαντος δεινόν σάκος ἑπταβόειον μέσσον ἐπομφάλιον: περιήχησεν δ' ἄρα χαλκός. δεύτερος αὖτ' αἴας πολύ μείζονα λᾶαν ἀείρας ἧκ' ἐπιδινήσας, ἐπέρεισε δέ ἶν' ἀπέλεθρον, εἴσω δ' ἀσπίδ' ἔαξε βαλών μυλοειδέϊ πέτρῳ, βλάψε δέ οἱ φίλα γούναθ': ὅ δ' ὕπτιος ἐξετανύσθη ἀσπίδι ἐγχριμφθείς: τόν δ' αἶψ' ὤρθωσεν ἀπόλλων. {>} καί νύ κε δή ξιφέεσς' αὐτοσχεδόν οὐτάζοντο, εἰ μή κήρυκες διός ἄγγελοι ἠδέ καί ἀνδρῶν ἦλθον, ὅ μέν τρώων, ὅ δ' ἀχαιῶν χαλκοχιτώνων, {>} ταλθύβιός τε καί ἰδαῖος πεπνυμένω ἄμφω: μέσσῳ δ' ἀμφοτέρων σκῆπτρα σχέθον, εἶπέ τε μῦθον κῆρυξ ἰδαῖος πεπνυμένα μήδεα εἰδώς: μηκέτι παῖδε φίλω πολεμίζετε μηδέ μάχεσθον: ἀμφοτέρω γάρ σφῶϊ φιλεῖ νεφεληγερέτα ζεύς, ἄμφω δ' αἰχμητά: τό γε δή καί ἴδμεν ἅπαντες. {※} νύξ δ' ἤδη τελέθει: ἀγαθόν καί νυκτί πιθέσθαι. τόν δ' ἀπαμειβόμενος προσέφη τελαμώνιος αἴας: ἰδαῖ' ἕκτορα ταῦτα κελεύετε μυθήσασθαι: αὐτός γάρ χάρμῃ προκαλέσσατο πάντας ἀρίστους. ἀρχέτω: αὐτάρ ἐγώ μάλα πείσομαι ᾗ περ ἄν οὗτος. τόν δ' αὖτε προσέειπε μέγας κορυθαίολος ἕκτωρ: αἶαν ἐπεί τοι δῶκε θεός μέγεθός τε βίην τε καί πινυτήν, περί δ' ἔγχει ἀχαιῶν φέρτατός ἐσσι, νῦν μέν παυσώμεσθα μάχης καί δηϊοτῆτος σήμερον: ὕστερον αὖτε μαχησόμεθ' εἰς ὅ κε δαίμων ἄμμε διακρίνῃ, δώῃ δ' ἑτέροισί γε νίκην. {—※} νύξ δ' ἤδη τελέθει: ἀγαθόν καί νυκτί πιθέσθαι, ὡς σύ τ' ἐϋφρήνῃς πάντας παρά νηυσίν ἀχαιούς, {—} σούς τε μάλιστα ἔτας καί ἑταίρους, οἵ τοι ἔασιν: αὐτάρ ἐγώ κατά ἄστυ μέγα πριάμοιο ἄνακτος τρῶας ἐϋφρανέω καί τρῳάδας ἑλκεσιπέπλους, αἵ τέ μοι εὐχόμεναι θεῖον δύσονται ἀγῶνα. δῶρα δ' ἄγ' ἀλλήλοισι περικλυτά δώομεν ἄμφω, ὄφρά τις ὧδ' εἴπῃσιν ἀχαιῶν τε τρώων τε: ἠμέν ἐμαρνάσθην ἔριδος πέρι θυμοβόροιο, ἠδ' αὖτ' ἐν φιλότητι διέτμαγεν ἀρθμήσαντε. {>} ὥς ἄρα φωνήσας δῶκε ξίφος ἀργυρόηλον σύν κολεῷ τε φέρων καί ἐϋτμήτῳ τελαμῶνι: {>} αἴας δέ ζωστῆρα δίδου φοίνικι φαεινόν. {>} τώ δέ διακρινθέντε ὅ μέν μετά λαόν ἀχαιῶν ἤϊ', ὅ δ' ἐς τρώων ὅμαδον κίε: τοί δέ χάρησαν, ὡς εἶδον ζωόν τε καί ἀρτεμέα προσιόντα, αἴαντος προφυγόντα μένος καί χεῖρας ἀάπτους: καί ῥ' ἦγον προτί ἄστυ ἀελπτέοντες σόον εἶναι. αἴαντ' αὖθ' ἑτέρωθεν ἐϋκνήμιδες ἀχαιοί {>} εἰς ἀγαμέμνονα δῖον ἄγον κεχαρηότα νίκῃ. οἵ δ' ὅτε δή κλισίῃσιν ἐν ἀτρεΐδαο γένοντο, {>} τοῖσι δέ βοῦν ἱέρευσεν ἄναξ ἀνδρῶν ἀγαμέμνων ἄρσενα πενταέτηρον ὑπερμενέϊ κρονίωνι. τόν δέρον ἀμφί θ' ἕπον, καί μιν διέχευαν ἅπαντα, μίστυλλόν τ' ἄρ' ἐπισταμένως πεῖράν τ' ὀβελοῖσιν, ὄπτησάν τε περιφραδέως, ἐρύσαντό τε πάντα. {>} αὐτάρ ἐπεί παύσαντο πόνου τετύκοντό τε δαῖτα, δαίνυντ', οὐδέ τι θυμός ἐδεύετο δαιτός ἐΐσης: νώτοισιν δ' αἴαντα διηνεκέεσσι γέραιρεν ἥρως ἀτρεΐδης εὐρύ κρείων ἀγαμέμνων. αὐτάρ ἐπεί πόσιος καί ἐδητύος ἐξ ἔρον ἕντο, τοῖς ὁ γέρων πάμπρωτος ὑφαίνειν ἤρχετο μῆτιν νέστωρ, οὗ καί πρόσθεν ἀρίστη φαίνετο βουλή: ὅ σφιν ἐϋφρονέων ἀγορήσατο καί μετέειπεν: ἀτρεΐδη τε καί ἄλλοι ἀριστῆες παναχαιῶν, {>} πολλοί γάρ τεθνᾶσι κάρη κομόωντες ἀχαιοί, τῶν νῦν αἷμα κελαινόν ἐΰρροον ἀμφί σκάμανδρον {>} ἐσκέδας' ὀξύς ἄρης, ψυχαί δ' ἄϊδος δέ κατῆλθον: τώ σε χρή πόλεμον μέν ἅμ' ἠοῖ παῦσαι ἀχαιῶν, αὐτοί δ' ἀγρόμενοι κυκλήσομεν ἐνθάδε νεκρούς {>} βουσί καί ἡμιόνοισιν: ἀτάρ κατακήομεν αὐτούς {—} τυτθόν ἀπό πρό νεῶν, ὥς κ' ὀστέα παισίν ἕκαστος {—} οἴκαδ' ἄγῃ ὅτ' ἄν αὖτε νεώμεθα πατρίδα γαῖαν. τύμβον δ' ἀμφί πυρήν ἕνα χεύομεν ἐξαγαγόντες ἄκριτον ἐκ πεδίου: ποτί δ' αὐτόν δείμομεν ὦκα πύργους ὑψηλούς εἶλαρ νηῶν τε καί αὐτῶν. {>} ἐν δ' αὐτοῖσι πύλας ποιήσομεν εὖ ἀραρυίας, ὄφρα δι' αὐτάων ἱππηλασίη ὁδός εἴη: ἔκτοσθεν δέ βαθεῖαν ὀρύξομεν ἐγγύθι τάφρον, ἥ χ' ἵππον καί λαόν ἐρυκάκοι ἀμφίς ἐοῦσα, μή ποτ' ἐπιβρίση πόλεμος τρώων ἀγερώχων. ὥς ἔφαθ', οἵ δ' ἄρα πάντες ἐπῄνησαν βασιλῆες. {>} τρώων αὖτ' ἀγορή γένετ' ἰλίου ἐν πόλει ἄκρῃ δεινή τετρηχυῖα, παρά πριάμοιο θύρῃσι: τοῖσιν δ' ἀντήνωρ πεπνυμένος ἦρχ' ἀγορεύειν: κέκλυτέ μευ τρῶες καί δάρδανοι ἠδ' ἐπίκουροι, ὄφρ' εἴπω τά με θυμός ἐνί στήθεσσι κελεύει. δεῦτ' ἄγετ' ἀργείην ἑλένην καί κτήμαθ' ἅμ' αὐτῇ δώομεν ἀτρεΐδῃσιν ἄγειν: νῦν δ' ὅρκια πιστά ψευσάμενοι μαχόμεσθα: τώ οὔ νύ τι κέρδιον ἡμῖν {—} ἔλπομαι ἐκτελέεσθαι, ἵνα μή ῥέξομεν ὧδε. ἤτοι ὅ γ' ὥς εἰπών κατ' ἄρ' ἕζετο: τοῖσι δ' ἀνέστη δῖος ἀλέξανδρος ἑλένης πόσις ἠϋκόμοιο, ὅς μιν ἀμειβόμενος ἔπεα πτερόεντα προσηύδα: ἀντῆνορ σύ μέν οὐκέτ' ἐμοί φίλα ταῦτ' ἀγορεύεις: οἶσθα καί ἄλλον μῦθον ἀμείνονα τοῦδε νοῆσαι. εἰ δ' ἐτεόν δή τοῦτον ἀπό σπουδῆς ἀγορεύεις, ἐξ ἄρα δή τοι ἔπειτα θεοί φρένας ὤλεσαν αὐτοί. αὐτάρ ἐγώ τρώεσσι μεθ' ἱπποδάμοις ἀγορεύσω: ἀντικρύ δ' ἀπόφημι γυναῖκα μέν οὐκ ἀποδώσω: κτήματα δ' ὅσς' ἀγόμην ἐξ ἄργεος ἡμέτερον δῶ πάντ' ἐθέλω δόμεναι καί οἴκοθεν ἄλλ' ἐπιθεῖναι. ἤτοι ὅ γ' ὥς εἰπών κατ' ἄρ' ἕζετο: τοῖσι δ' ἀνέστη δαρδανίδης πρίαμος, θεόφιν μήστωρ ἀτάλαντος, ὅ σφιν ἐϋφρονέων ἀγορήσατο καί μετέειπε: κέκλυτέ μευ τρῶες καί δάρδανοι ἠδ' ἐπίκουροι, ὄφρ' εἴπω τά με θυμός ἐνί στήθεσσι κελεύει. νῦν μέν δόρπον ἕλεσθε κατά πτόλιν ὡς τό πάρος περ, καί φυλακῆς μνήσασθε καί ἐγρήγορθε ἕκαστος: ἠῶθεν δ' ἰδαῖος ἴτω κοίλας ἐπί νῆας εἰπέμεν ἀτρεΐδῃς ἀγαμέμνονι καί μενελάῳ μῦθον ἀλεξάνδροιο, τοῦ εἵνεκα νεῖκος ὄρωρε: καί δέ τόδ' εἰπέμεναι πυκινόν ἔπος, αἴ κ' ἐθέλωσι παύσασθαι πολέμοιο δυσηχέος, εἰς ὅ κε νεκρούς κήομεν: ὕστερον αὖτε μαχησόμεθ' εἰς ὅ κε δαίμων ἄμμε διακρίνῃ, δώῃ δ' ἑτέροισί γε νίκην. ὥς ἔφαθ', οἵ δ' ἄρα τοῦ μάλα μέν κλύον ἠδ' ἐπίθοντο: δόρπον ἔπειθ' εἵλοντο κατά στρατόν ἐν τελέεσσιν: ἠῶθεν δ' ἰδαῖος ἔβη κοίλας ἐπί νῆας: τούς δ' εὗρ' εἰν ἀγορῇ δαναούς θεράποντας ἄρηος νηΐ πάρα πρύμνῃ ἀγαμέμνονος: αὐτάρ ὅ τοῖσι στάς ἐν μέσσοισιν μετεφώνεεν ἠπύτα κῆρυξ: ἀτρεΐδη τε καί ἄλλοι ἀριστῆες παναχαιῶν ἠνώγει πρίαμός τε καί ἄλλοι τρῶες ἀγαυοί εἰπεῖν, αἴ κέ περ ὔμμι φίλον καί ἡδύ γένοιτο, μῦθον ἀλεξάνδροιο, τοῦ εἵνεκα νεῖκος ὄρωρε: κτήματα μέν ὅς' ἀλέξανδρος κοίλῃς ἐνί νηυσίν {>} ἠγάγετο τροίηνδ': ὡς πρίν ὤφελλ' ἀπολέσθαι: πάντ' ἐθέλει δόμεναι καί οἴκοθεν ἄλλ' ἐπιθεῖναι: {>} κουριδίην δ' ἄλοχον μενελάου κυδαλίμοιο {>} οὔ φησιν δώσειν: ἦ μήν τρῶές γε κέλονται. καί δέ τόδ' ἠνώγεον εἰπεῖν ἔπος αἴ κ' ἐθέλητε παύσασθαι πολέμοιο δυσηχέος εἰς ὅ κε νεκρούς κήομεν: ὕστερον αὖτε μαχησόμεθ' εἰς ὅ κε δαίμων ἄμμε διακρίνῃ, δώῃ δ' ἑτέροισί γε νίκην. {※} ὥς ἔφαθ', οἵ δ' ἄρα πάντες ἀκήν ἐγένοντο σιωπῇ: {※} ὀψέ δέ δή μετέειπε βοήν ἀγαθός διομήδης: μήτ' ἄρ τις νῦν κτήματ' ἀλεξάνδροιο δεχέσθω μήθ' ἑλένην: γνωτόν δέ καί ὅς μάλα νήπιός ἐστιν ὡς ἤδη τρώεσσιν ὀλέθρου πείρατ' ἐφῆπται. ὥς ἔφαθ', οἵ δ' ἄρα πάντες ἐπίαχον υἷες ἀχαιῶν μῦθον ἀγασσάμενοι διομήδεος ἱπποδάμοιο: καί τότ' ἄρ' ἰδαῖον προσέφη κρείων ἀγαμέμνων: ἰδαῖ' ἤτοι μῦθον ἀχαιῶν αὐτός ἀκούεις {>} ὥς τοι ὑποκρίνονται: ἐμοί δ' ἐπιανδάνει οὕτως ἀμφί δέ νεκροῖσιν κατακαιέμεν οὔ τι μεγαίρω: οὐ γάρ τις φειδώ νεκύων κατατεθνηώτων γίγνετ' ἐπεί κε θάνωσι πυρός μειλισσέμεν ὦκα. ὅρκια δέ ζεύς ἴστω ἐρίγδουπος πόσις ἥρης. ὥς εἰπών τό σκῆπτρον ἀνέσχεθε πᾶσι θεοῖσιν, {>} ἄψορρον δ' ἰδαῖος ἔβη προτί ἴλιον ἱρήν. οἵ δ' ἕατ' εἰν ἀγορῇ τρῶες καί δαρδανίωνες πάντες ὁμηγερέες, ποτιδέγμενοι ὁππότ' ἄρ' ἔλθοι ἰδαῖος: ὅ δ' ἄρ' ἦλθε καί ἀγγελίην ἀπέειπε στάς ἐν μέσσοισιν: τοί δ' ὁπλίζοντο μάλ' ὦκα, ἀμφότερον νέκυάς τ' ἀγέμεν ἕτεροι δέ μεθ' ὕλην: ἀργεῖοι δ' ἑτέρωθεν ἐϋσσέλμων ἀπό νηῶν ὀτρύνοντο νέκυς τ' ἀγέμεν, ἕτεροι δέ μεθ' ὕλην. ἠέλιος μέν ἔπειτα νέον προσέβαλλεν ἀρούρας ἐξ ἀκαλαρρείταο βαθυρρόου ὠκεανοῖο οὐρανόν εἰσανιών: οἵ δ' ἤντεον ἀλλήλοισιν. ἔνθα διαγνῶναι χαλεπῶς ἦν ἄνδρα ἕκαστον: ἀλλ' ὕδατι νίζοντες ἄπο βρότον αἱματόεντα δάκρυα θερμά χέοντες ἀμαξάων ἐπάειραν. οὐδ' εἴα κλαίειν πρίαμος μέγας: οἵ δέ σιωπῇ νεκρούς πυρκαϊῆς ἐπινήνεον ἀχνύμενοι κῆρ, {>} ἐν δέ πυρί πρήσαντες ἔβαν προτί ἴλιον ἱρήν. ὥς δ' αὔτως ἑτέρωθεν ἐϋκνήμιδες ἀχαιοί νεκρούς πυρκαϊῆς ἐπινήνεον ἀχνύμενοι κῆρ, ἐν δέ πυρί πρήσαντες ἔβαν κοίλας ἐπί νῆας. {>} ἦμος δ' οὔτ' ἄρ πω ἠώς, ἔτι δ' ἀμφιλύκη νύξ, τῆμος ἄρ' ἀμφί πυρήν κριτός ἔγρετο λαός ἀχαιῶν, τύμβον δ' ἀμφ' αὐτήν ἕνα ποίεον ἐξαγαγόντες {>} ἄκριτον ἐκ πεδίου, ποτί δ' αὐτόν τεῖχος ἔδειμαν πύργους θ' ὑψηλούς, εἶλαρ νηῶν τε καί αὐτῶν. ἐν δ' αὐτοῖσι πύλας ἐνεποίεον εὖ ἀραρυίας, ὄφρα δι' αὐτάων ἱππηλασίη ὁδός εἴη: ἔκτοσθεν δέ βαθεῖαν ἐπ' αὐτῷ τάφρον ὄρυξαν εὐρεῖαν μεγάλην, ἐν δέ σκόλοπας κατέπηξαν. ὥς οἵ μέν πονέοντο κάρη κομόωντες ἀχαιοί: {—} οἵ δέ θεοί πάρ ζηνί καθήμενοι ἀστεροπητῇ {—} θηεῦντο μέγα ἔργον ἀχαιῶν χαλκοχιτώνων. {—} τοῖσι δέ μύθων ἦρχε ποσειδάων ἐνοσίχθων: {—} ζεῦ πάτερ, ἦ ῥά τίς ἐστι βροτῶν ἐπ' ἀπείρονα γαῖαν {>—} ὅς τις ἔτ' ἀθανάτοισι νόον καί μῆτιν ἐνίψει; {—} οὐχ ὁράᾳς ὅτι δ' αὖτε κάρη κομόωντες ἀχαιοί {—} τεῖχος ἐτειχίσσαντο νεῶν ὕπερ, ἀμφί δέ τάφρον {—} ἤλασαν, οὐδέ θεοῖσι δόσαν κλειτάς ἑκατόμβας; {—} τοῦ δ' ἤτοι κλέος ἔσται ὅσον τ' ἐπικίδναται ἠώς: {—} τοῦ δ' ἐπιλήσονται τό ἐγώ καί φοῖβος ἀπόλλων {—>} ἥρῳ λαομέδοντι πολίσσαμεν ἀθλήσαντε. {—} τόν δέ μέγ' ὀχθήσας προσέφη νεφεληγερέτα ζεύς: {—} ὤ πόποι ἐννοσίγαι' εὐρυσθενές, οἷον ἔειπες. {—} ἄλλός κέν τις τοῦτο θεῶν δείσειε νόημα, {—} ὅς σέο πολλόν ἀφαυρότερος χεῖράς τε μένος τε: {—} σόν δ' ἤτοι κλέος ἔσται ὅσον τ' ἐπικίδναται ἠώς. {—} ἄγρει μάν ὅτ' ἄν αὖτε κάρη κομόωντες ἀχαιοί {—} οἴχωνται σύν νηυσί φίλην ἐς πατρίδα γαῖαν {—} τεῖχος ἀναρρήξας τό μέν εἰς ἅλα πᾶν καταχεῦαι, {—} αὖτις δ' ἠϊόνα μεγάλην ψαμάθοισι καλύψαι, {—} ὥς κέν τοι μέγα τεῖχος ἀμαλδύνηται ἀχαιῶν. {—} ὥς οἵ μέν τοιαῦτα πρός ἀλλήλους ἀγόρευον, {>} δύσετο δ' ἠέλιος, τετέλεστο δέ ἔργον ἀχαιῶν, βουφόνεον δέ κατά κλισίας καί δόρπον ἕλοντο. νῆες δ' ἐκ λήμνοιο παρέσταν οἶνον ἄγουσαι πολλαί, τάς προέηκεν ἰησονίδης εὔνηος, τόν ῥ' ἔτεχ' ὑψιπύλη ὑπ' ἰήσονι ποιμένι λαῶν. χωρίς δ' ἀτρεΐδῃς ἀγαμέμνονι καί μενελάῳ δῶκεν ἰησονίδης ἀγέμεν μέθυ χίλια μέτρα. ἔνθεν οἰνίζοντο κάρη κομόωντες ἀχαιοί, {>} ἄλλοι μέν χαλκῷ, ἄλλοι δ' αἴθωνι σιδήρῳ, {>} ἄλλοι δέ ῥινοῖς, ἄλλοι δ' αὐτῇσι βόεσσιν, {—} ἄλλοι δ' ἀνδραπόδεσσι: τίθεντο δέ δαῖτα θάλειαν. παννύχιοι μέν ἔπειτα κάρη κομόωντες ἀχαιοί δαίνυντο, τρῶες δέ κατά πτόλιν ἠδ' ἐπίκουροι: παννύχιος δέ σφιν κακά μήδετο μητίετα ζεύς σμερδαλέα κτυπέων: τούς δέ χλωρόν δέος ᾕρει: οἶνον δ' ἐκ δεπάων χαμάδις χέον, οὐδέ τις ἔτλη πρίν πιέειν πρίν λεῖψαι ὑπερμενέϊ κρονίωνι. κοιμήσαντ' ἄρ' ἔπειτα καί ὕπνου δῶρον ἕλοντο. {ιλιαδοσ θ} {⸖} ἠώς μέν κροκόπεπλος ἐκίδνατο πᾶσαν ἐπ' αἶαν, ζεύς δέ θεῶν ἀγορήν ποιήσατο τερπικέραυνος {>} ἀκροτάτῃ κορυφῇ πολυδειράδος οὐλύμποιο: αὐτός δέ σφ' ἀγόρευε, θεοί δ' ὑπό πάντες ἄκουον: κέκλυτέ μευ πάντές τε θεοί πᾶσαί τε θέαιναι, ὄφρ' εἴπω τά με θυμός ἐνί στήθεσσι κελεύει. μήτέ τις οὖν θήλεια θεός τό γε μήτέ τις ἄρσην πειράτω διακέρσαι ἐμόν ἔπος, ἀλλ' ἅμα πάντες αἰνεῖτ', ὄφρα τάχιστα τελευτήσω τάδε ἔργα. ὅν δ' ἄν ἐγών ἀπάνευθε θεῶν ἐθέλοντα νοήσω ἐλθόντ' ἤ τρώεσσιν ἀρηγέμεν ἤ δαναοῖσι πληγείς οὐ κατά κόσμον ἐλεύσεται οὔλυμπον δέ: ἤ μιν ἑλών ῥίψω ἐς τάρταρον ἠερόεντα τῆλε μάλ', ἧχι βάθιστον ὑπό χθονός ἐστι βέρεθρον, ἔνθα σιδήρειαί τε πύλαι καί χάλκεος οὐδός, {>} τόσσον ἔνερθ' ἀΐδεω ὅσον οὐρανός ἐστ' ἀπό γαίης: γνώσετ' ἔπειθ' ὅσον εἰμί θεῶν κάρτιστος ἁπάντων. εἰ δ' ἄγε πειρήσασθε θεοί ἵνα εἴδετε πάντες: {>} σειρήν χρυσείην ἐξ οὐρανόθεν κρεμάσαντες πάντές τ' ἐξάπτεσθε θεοί πᾶσαί τε θέαιναι: ἀλλ' οὐκ ἄν ἐρύσαιτ' ἐξ οὐρανόθεν πεδίον δέ {>} ζῆν' ὕπατον μήστωρ', οὐδ' εἰ μάλα πολλά κάμοιτε. ἀλλ' ὅτε δή καί ἐγώ πρόφρων ἐθέλοιμι ἐρύσσαι, αὐτῇ κεν γαίῃ ἐρύσαιμ' αὐτῇ τε θαλάσσῃ: {⸖} σειρήν μέν κεν ἔπειτα περί ῥίον οὐλύμποιο {⸖} δησαίμην, τά δέ κ' αὖτε μετήορα πάντα γένοιτο. τόσσον ἐγώ περί τ' εἰμί θεῶν περί τ' εἴμ' ἀνθρώπων. {※—} ὥς ἔφαθ', οἱ δ' ἄρα πάντες ἀκήν ἐγένοντο σιωπῇ {※—} μῦθον ἀγασσάμενοι: μάλα γάρ κρατερῶς ἀγόρευσεν. {※—} ὀψέ δέ δή μετέειπε θεά γλαυκῶπις ἀθήνη: {※—} ὦ πάτερ ἡμέτερε κρονίδη ὕπατε κρειόντων {※—} εὖ νυ καί ἡμεῖς ἴδμεν ὅ τοι σθένος οὐκ ἐπιεικτόν: {※—} ἀλλ' ἔμπης δαναῶν ὀλοφυρόμεθ' αἰχμητάων, {※—} οἵ κεν δή κακόν οἶτον ἀναπλήσαντες ὄλωνται. {—} ἀλλ' ἤτοι πολέμου μέν ἀφεξόμεθ' ὡς σύ κελεύεις: {—} βουλήν δ' ἀργείοις ὑποθησόμεθ' ἥ τις ὀνήσει, {—} ὡς μή πάντες ὄλωνται ὀδυσσαμένοιο τεοῖο. {—} τήν δ' ἐπιμειδήσας προσέφη νεφεληγερέτα ζεύς: {※—} θάρσει τριτογένεια φίλον τέκος: οὔ νύ τι θυμῷ {※—} πρόφρονι μυθέομαι, ἐθέλω δέ τοι ἤπιος εἶναι. ὥς εἰπών ὑπ' ὄχεσφι τιτύσκετο χαλκόποδ' ἵππω ὠκυπέτα χρυσέῃσιν ἐθείρῃσιν κομόωντε, {>} χρυσόν δ' αὐτός ἔδυνε περί χροΐ, γέντο δ' ἱμάσθλην χρυσείην εὔτυκτον, ἑοῦ δ' ἐπεβήσετο δίφρου, μάστιξεν δ' ἐλάαν: τώ δ' οὐκ ἀέκοντε πετέσθην {>} μεσσηγύς γαίης τε καί οὐρανοῦ ἀστερόεντος. {>} ἴδην δ' ἵκανεν πολυπίδακα μητέρα θηρῶν γάργαρον, ἔνθά τέ οἱ τέμενος βωμός τε θυήεις. ἔνθ' ἵππους ἔστησε πατήρ ἀνδρῶν τε θεῶν τε λύσας ἐξ ὀχέων, κατά δ' ἠέρα πουλύν ἔχευεν. αὐτός δ' ἐν κορυφῇσι καθέζετο κύδεϊ γαίων εἰσορόων τρώων τε πόλιν καί νῆας ἀχαιῶν. {⸖} οἵ δ' ἄρα δεῖπνον ἕλοντο κάρη κομόωντες ἀχαιοί ῥίμφα κατά κλισίας, ἀπό δ' αὐτοῦ θωρήσσοντο. τρῶες δ' αὖθ' ἑτέρωθεν ἀνά πτόλιν ὁπλίζοντο {>} παυρότεροι: μέμασαν δέ καί ὧς ὑσμῖνι μάχεσθαι χρειοῖ ἀναγκαίῃ, πρό τε παίδων καί πρό γυναικῶν. {>} πᾶσαι δ' ὠΐγνυντο πύλαι, ἐκ δ' ἔσσυτο λαός, πεζοί θ' ἱππῆές τε: πολύς δ' ὀρυμαγδός ὀρώρει. {>} οἵ δ' ὅτε δή ῥ' ἐς χῶρον ἕνα ξυνιόντες ἵκοντο σύν ῥ' ἔβαλον ῥινούς, σύν δ' ἔγχεα καί μένε' ἀνδρῶν {>} χαλκεοθωρήκων: ἀτάρ ἀσπίδες ὀμφαλόεσσαι ἔπληντ' ἀλλήλῃσι, πολύς δ' ὀρυμαγδός ὀρώρει. ἔνθα δ' ἅμ' οἰμωγή τε καί εὐχωλή πέλεν ἀνδρῶν {>} ὀλλύντων τε καί ὀλλυμένων, ῥέε δ' αἵματι γαῖα. {>} ὄφρα μέν ἠώς ἦν καί ἀέξετο ἱερόν ἦμαρ, τόφρα μάλ' ἀμφοτέρων βέλε' ἥπτετο, πῖπτε δέ λαός. {>} ἦμος δ' ἠέλιος μέσον οὐρανόν ἀμφιβεβήκει, καί τότε δή χρύσεια πατήρ ἐτίταινε τάλαντα: {>} ἐν δ' ἐτίθει δύο κῆρε τανηλεγέος θανάτοιο τρώων θ' ἱπποδάμων καί ἀχαιῶν χαλκοχιτώνων, ἕλκε δέ μέσσα λαβών: ῥέπε δ' αἴσιμον ἦμαρ ἀχαιῶν. {—} αἵ μέν ἀχαιῶν κῆρες ἐπί χθονί πουλυβοτείρῃ {—} ἑζέσθην, τρώων δέ πρός οὐρανόν εὐρύν ἄερθεν: αὐτός δ' ἐξ ἴδης μεγάλ' ἔκτυπε, δαιόμενον δέ ἧκε σέλας μετά λαόν ἀχαιῶν: οἵ δέ ἰδόντες θάμβησαν, καί πάντας ὑπό χλωρόν δέος εἷλεν. ἔνθ' οὔτ' ἰδομενεύς τλῆ μίμνειν οὔτ' ἀγαμέμνων, οὔτε δύ' αἴαντες μενέτην θεράποντες ἄρηος: νέστωρ οἶος ἔμιμνε γερήνιος οὖρος ἀχαιῶν οὔ τι ἑκών, ἀλλ' ἵππος ἐτείρετο, τόν βάλεν ἰῷ δῖος ἀλέξανδρος ἑλένης πόσις ἠϋκόμοιο ἄκρην κάκ κορυφήν, ὅθι τε πρῶται τρίχες ἵππων κρανίῳ ἐμπεφύασι, μάλιστα δέ καίριόν ἐστιν. ἀλγήσας δ' ἀνέπαλτο, βέλος δ' εἰς ἐγκέφαλον δῦ, σύν δ' ἵππους ἐτάραξε κυλινδόμενος περί χαλκῷ. ὄφρ' ὁ γέρων ἵπποιο παρηορίας ἀπέταμνε φασγάνῳ ἀΐσσων, τόφρ' ἕκτορος ὠκέες ἵπποι {>} ἦλθον ἀν' ἰωχμόν θρασύν ἡνίοχον φορέοντες ἕκτορα: καί νύ κεν ἔνθ' ὁ γέρων ἀπό θυμόν ὄλεσσεν εἰ μή ἄρ' ὀξύ νόησε βοήν ἀγαθός διομήδης: σμερδαλέον δ' ἐβόησεν ἐποτρύνων ὀδυσῆα: {— ras.} διογενές λαερτιάδη πολυμήχαν' ὀδυσσεῦ πῇ φεύγεις μετά νῶτα βαλών κακός ὥς ἐν ὁμίλῳ; μή τίς τοι φεύγοντι μεταφρένῳ ἐν δόρυ πήξῃ: ἀλλά μέν' ὄφρα γέροντος ἀπώσομεν ἄγριον ἄνδρα. {>} ὥς ἔφατ', οὐδ' ἐσάκουσε πολύτλας δῖος ὀδυσσεύς, ἀλλά παρήϊξεν κοίλας ἐπί νῆας ἀχαιῶν. {>} τυδεΐδης δ' αὐτός περ ἐών προμάχοισιν ἐμίχθη, στῆ δέ πρόσθ' ἵππων νηληϊάδαο γέροντος, καί μιν φωνήσας ἔπεα πτερόεντα προσηύδα: ὦ γέρον ἦ μάλα δή σε νέοι τείρουσι μαχηταί, σή δέ βίη λέλυται, χαλεπόν δέ σε γῆρας ὀπάζει, ἠπεδανός δέ νύ τοι θεράπων, βραδέες δέ τοι ἵπποι. ἀλλ' ἄγ' ἐμῶν ὀχέων ἐπιβήσεο, ὄφρα ἴδηαι {>} οἷοι τρώϊοι ἵπποι ἐπιστάμενοι πεδίοιο {>} κραιπνά μάλ' ἔνθα καί ἔνθα διωκέμεν ἠδέ φέβεσθαι, {—} οὕς ποτ' ἀπ' αἰνείαν ἑλόμην μήστωρε φόβοιο. {>} τούτω μέν θεράποντε κομείτων, τώδε δέ νῶϊ τρωσίν ἐφ' ἱπποδάμοις ἰθύνομεν, ὄφρα καί ἕκτωρ εἴσεται εἰ καί ἐμόν δόρυ μαίνεται ἐν παλάμῃσιν. ὥς ἔφατ', οὐδ' ἀπίθησε γερήνιος ἱππότα νέστωρ. νεστορέας μέν ἔπειθ' ἵππους θεράποντε κομείτην {>} ἴφθιμοι σθένελός τε καί εὐρυμέδων ἀγαπήνωρ. τώ δ' εἰς ἀμφοτέρω διομήδεος ἅρματα βήτην: νέστωρ δ' ἐν χείρεσσι λάβ' ἡνία σιγαλόεντα, μάστιξεν δ' ἵππους: τάχα δ' ἕκτορος ἄγχι γένοντο. τοῦ δ' ἰθύς μεμαῶτος ἀκόντισε τυδέος υἱός: καί τοῦ μέν ῥ' ἀφάμαρτεν, ὅ δ' ἡνίοχον θεράποντα υἱόν ὑπερθύμου θηβαίου ἠνιοπῆα ἵππων ἡνί' ἔχοντα βάλε στῆθος παρά μαζόν. ἤριπε δ' ἐξ ὀχέων, ὑπερώησαν δέ οἱ ἵπποι ὠκύποδες: τοῦ δ' αὖθι λύθη ψυχή τε μένος τε. {>} ἕκτορα δ' αἰνόν ἄχος πύκασε φρένας ἡνιόχοιο: {>} τόν μέν ἔπειτ' εἴασε καί ἀχνύμενός περ ἑταίρου κεῖσθαι, ὅ δ' ἡνίοχον μέθεπε θρασύν: οὐδ' ἄρ' ἔτι δήν ἵππω δευέσθην σημάντορος: αἶψα γάρ εὗρεν {⸖} ἰφιτίδην ἀρχεπτόλεμον θρασύν, ὅν ῥα τόθ' ἵππων ὠκυπόδων ἐπέβησε, δίδου δέ οἱ ἡνία χερσίν. {>} ἔνθά κε λοιγός ἔην καί ἀμήχανα ἔργα γένοντο, {>} καί νύ κε σήκασθεν κατά ἴλιον ἠΰτε ἄρνες, εἰ μή ἄρ' ὀξύ νόησε πατήρ ἀνδρῶν τε θεῶν τε: βροντήσας δ' ἄρα δεινόν ἀφῆκ' ἀργῆτα κεραυνόν, κάδ δέ πρόσθ' ἵππων διομήδεος ἧκε χαμᾶζε: δεινή δέ φλόξ ὦρτο θεείου καιομένοιο, τώ δ' ἵππω δείσαντε καταπτήτην ὑπ' ὄχεσφι: νέστορα δ' ἐκ χειρῶν φύγον ἡνία σιγαλόεντα, δεῖσε δ' ὅ γ' ἐν θυμῷ, διομήδεα δέ προσέειπε: {⸖} τυδεΐδη ἄγε δ' αὖτε φόβον δ' ἔχε μώνυχας ἵππους. ἦ οὐ γιγνώσκεις ὅ τοι ἐκ διός οὐχ ἕπετ' ἀλκή; νῦν μέν γάρ τούτῳ κρονίδης ζεύς κῦδος ὀπάζει σήμερον: ὕστερον αὖτε καί ἡμῖν, αἴ κ' ἐθέλῃσι, δώσει: ἀνήρ δέ κεν οὔ τι διός νόον εἰρύσσαιτο οὐδέ μάλ' ἴφθιμος, ἐπεί ἦ πολύ φέρτερός ἐστι. τόν δ' ἠμείβετ' ἔπειτα βοήν ἀγαθός διομήδης: ναί δή ταῦτά γε πάντα γέρον κατά μοῖραν ἔειπες: ἀλλά τόδ' αἰνόν ἄχος κραδίην καί θυμόν ἱκάνει: ἕκτωρ γάρ ποτε φήσει ἐνί τρώεσς' ἀγορεύων: {>} τυδεΐδης ὑπ' ἐμεῖο φοβεύμενος ἵκετο νῆας. {>} ὥς ποτ' ἀπειλήσει: τότε μοι χάνοι εὐρεῖα χθών. τόν δ' ἠμείβετ' ἔπειτα γερήνιος ἱππότα νέστωρ: ὤ μοι τυδέος υἱέ δαΐφρονος, οἷον ἔειπες. εἴ περ γάρ ς' ἕκτωρ γε κακόν καί ἀνάλκιδα φήσει, ἀλλ' οὐ πείσονται τρῶες καί δαρδανίωνες καί τρώων ἄλοχοι μεγαθύμων ἀσπιστάων, τάων ἐν κονίῃσι βάλες θαλερούς παρακοίτας. ὥς ἄρα φωνήσας φύγαδε τράπε μώνυχας ἵππους αὖτις ἀν' ἰωχμόν: ἐπί δέ τρῶές τε καί ἕκτωρ ἠχῇ θεσπεσίῃ βέλεα στονόεντα χέοντο. τῷ δ' ἐπί μακρόν ἄϋσε μέγας κορυθαίολος ἕκτωρ: τυδεΐδη περί μέν σε τίον δαναοί ταχύπωλοι ἕδρῃ τε κρέασίν τε ἰδέ πλείοις δεπάεσσι: {>} νῦν δέ ς' ἀτιμήσουσι: γυναικός ἄρ' ἀντί τέτυξο. {—} ἔρρε κακή γλήνη, ἐπεί οὐκ εἴξαντος ἐμεῖο {—} πύργων ἡμετέρων ἐπιβήσεαι, οὐδέ γυναῖκας {—} ἄξεις ἐν νήεσσι: πάρος τοι δαίμονα δώσω. ὥς φάτο, τυδεΐδης δέ διάνδιχα μερμήριξεν {>} ἵππους τε στρέψαι καί ἐναντίβιον μαχέσασθαι. τρίς μέν μερμήριξε κατά φρένα καί κατά θυμόν, τρίς δ' ἄρ' ἀπ' ἰδαίων ὀρέων κτύπε μητίετα ζεύς σῆμα τιθείς τρώεσσι μάχης ἑτεραλκέα νίκην. ἕκτωρ δέ τρώεσσιν ἐκέκλετο μακρόν ἀΰσας: τρῶες καί λύκιοι καί δάρδανοι ἀγχιμαχηταί ἀνέρες ἔστε φίλοι, μνήσασθε δέ θούριδος ἀλκῆς. γιγνώσκω δ' ὅτι μοι πρόφρων κατένευσε κρονίων νίκην καί μέγα κῦδος, ἀτάρ δαναοῖσί γε πῆμα: νήπιοι οἵ ἄρα δή τάδε τείχεα μηχανόωντο ἀβλήχρ' οὐδενόσωρα: τά δ' οὐ μένος ἁμόν ἐρύξει: ἵπποι δέ ῥέα τάφρον ὑπερθορέονται ὀρυκτήν. ἀλλ' ὅτε κεν δή νηυσίν ἔπι γλαφυρῇσι γένωμαι, μνημοσύνη τις ἔπειτα πυρός δηΐοιο γενέσθω, ὡς πυρί νῆας ἐνιπρήσω, κτείνω δέ καί αὐτούς ἀργείους παρά νηυσίν ἀτυζομένους ὑπό καπνοῦ. ὥς εἰπών ἵπποισιν ἐκέκλετο φώνησέν τε: {—} ξάνθέ τε καί σύ πόδαργε καί αἴθων λάμπέ τε δῖε {>} νῦν μοι τήν κομιδήν ἀποτίνετον, ἥν μάλα πολλήν ἀνδρομάχη θυγάτηρ μεγαλήτορος ἠετίωνος ὑμῖν πάρ προτέροισι μελίφρονα πυρόν ἔθηκεν {—} οἶνόν τ' ἐγκεράσασα πιεῖν, ὅτε θυμός ἀνώγοι, ἤ ἐμοί, ὅς πέρ οἱ θαλερός πόσις εὔχομαι εἶναι. ἀλλ' ἐφομαρτεῖτον καί σπεύδετον ὄφρα λάβωμεν ἀσπίδα νεστορέην, τῆς νῦν κλέος οὐρανόν ἵκει {>} πᾶσαν χρυσείην ἔμεναι, κανόνας τε καί αὐτήν, αὐτάρ ἀπ' ὤμοιιν διομήδεος ἱπποδάμοιο δαιδάλεον θώρηκα, τόν ἥφαιστος κάμε τεύχων. εἰ τούτω κε λάβοιμεν, ἐελποίμην κεν ἀχαιούς αὐτονυχί νηῶν ἐπιβησέμεν ὠκειάων. ὥς ἔφατ' εὐχόμενος, νεμέσησε δέ πότνια ἥρη, {>} σείσατο δ' εἰνί θρόνῳ, ἐλέλιξε δέ μακρόν ὄλυμπον, καί ῥα ποσειδάωνα μέγαν θεόν ἀντίον ηὔδα: ὤ πόποι ἐννοσίγαι' εὐρυσθενές, οὐδέ νυ σοί περ ὀλλυμένων δαναῶν ὀλοφύρεται ἐν φρεσί θυμός. οἵ δέ τοι εἰς ἑλίκην τε καί αἰγάς δῶρ' ἀνάγουσι πολλά τε καί χαρίεντα: σύ δέ σφισι βούλεο νίκην. εἴ περ γάρ κ' ἐθέλοιμεν, ὅσοι δαναοῖσιν ἀρωγοί, {>} τρῶας ἀπώσασθαι καί ἐρυκέμεν εὐρύοπα ζῆν, {⸖} αὐτοῦ κ' ἔνθ' ἀκάχοιτο καθήμενος οἶος ἐν ἴδῃ. τήν δέ μέγ' ὀχθήσας προσέφη κρείων ἐνοσίχθων: {>} ἥρη ἀπτοεπές ποῖον τόν μῦθον ἔειπες. οὐκ ἄν ἔγωγ' ἐθέλοιμι διί κρονίωνι μάχεσθαι ἡμέας τούς ἄλλους, ἐπεί ἦ πολύ φέρτερός ἐστιν. ὥς οἵ μέν τοιαῦτα πρός ἀλλήλους ἀγόρευον: τῶν δ' ὅσον ἐκ νηῶν ἀπό πύργου τάφρος ἔεργε πλῆθεν ὁμῶς ἵππων τε καί ἀνδρῶν ἀσπιστάων εἰλομένων: εἴλει δέ θοῷ ἀτάλαντος ἄρηϊ ἕκτωρ πριαμίδης, ὅτε οἱ ζεύς κῦδος ἔδωκε. καί νύ κ' ἐνέπρησεν πυρί κηλέῳ νῆας ἐΐσας, εἰ μή ἐπί φρεσί θῆκ' ἀγαμέμνονι πότνια ἥρη αὐτῷ ποιπνύσαντι θοῶς ὀτρῦναι ἀχαιούς. βῆ δ' ἰέναι παρά τε κλισίας καί νῆας ἀχαιῶν {>} πορφύρεον μέγα φᾶρος ἔχων ἐν χειρί παχείῃ, στῆ δ' ἐπ' ὀδυσσῆος μεγακήτεϊ νηΐ μελαίνῃ, ἥ ῥ' ἐν μεσσάτῳ ἔσκε γεγωνέμεν ἀμφοτέρωσε, ἠμέν ἐπ' αἴαντος κλισίας τελαμωνιάδαο ἠδ' ἐπ' ἀχιλλῆος, τοί ῥ' ἔσχατα νῆας ἐΐσας εἴρυσαν, ἠνορέῃ πίσυνοι καί κάρτεϊ χειρῶν: ἤϋσεν δέ διαπρύσιον δαναοῖσι γεγωνώς: αἰδώς ἀργεῖοι, κάκ' ἐλέγχεα, εἶδος ἀγητοί: πῇ ἔβαν εὐχωλαί, ὅτε δή φάμεν εἶναι ἄριστοι, {>} ἅς ὁπότ' ἐν λήμνῳ κενεαυχέες ἠγοράασθε, {—} ἔσθοντες κρέα πολλά βοῶν ὀρθοκραιράων πίνοντες κρητῆρας ἐπιστεφέας οἴνοιο, {>} τρώων ἄνθ' ἑκατόν τε διηκοσίων τε ἕκαστος στήσεσθ' ἐν πολέμῳ: νῦν δ' οὐδ' ἑνός ἄξιοί εἰμεν {—} ἕκτορος, ὅς τάχα νῆας ἐνιπρήσει πυρί κηλέῳ. ζεῦ πάτερ, ἦ ῥά τιν' ἤδη ὑπερμενέων βασιλήων τῇδ' ἄτῃ ἄασας καί μιν μέγα κῦδος ἀπηύρας; οὐ μέν δή ποτέ φημι τεόν περικαλλέα βωμόν {>} νηΐ πολυκλήϊδι παρελθέμεν ἐνθάδε ἔρρων, ἀλλ' ἐπί πᾶσι βοῶν δημόν καί μηρί' ἔκηα ἱέμενος τροίην εὐτείχεον ἐξαλαπάξαι. ἀλλά ζεῦ τόδε πέρ μοι ἐπικρήηνον ἐέλδωρ: αὐτούς δή περ ἔασον ὑπεκφυγέειν καί ἀλύξαι, μηδ' οὕτω τρώεσσιν ἔα δάμνασθαι ἀχαιούς. ὥς φάτο, τόν δέ πατήρ ὀλοφύρατο δάκρυ χέοντα, νεῦσε δέ οἱ λαόν σόον ἔμμεναι οὐδ' ἀπολέσθαι. αὐτίκα δ' αἰετόν ἧκε τελειότατον πετεηνῶν, νεβρόν ἔχοντ' ὀνύχεσσι τέκος ἐλάφοιο ταχείης: πάρ δέ διός βωμῷ περικαλλέϊ κάββαλε νεβρόν, {>} ἔνθα πανομφαίῳ ζηνί ῥέζεσκον ἀχαιοί. οἵ δ' ὡς οὖν εἴδονθ' ὅ τ' ἄρ' ἐκ διός ἤλυθεν ὄρνις, μᾶλλον ἐπί τρώεσσι θόρον, μνήσαντο δέ χάρμης. ἔνθ' οὔ τις πρότερος δαναῶν πολλῶν περ ἐόντων εὔξατο τυδεΐδαο πάρος σχέμεν ὠκέας ἵππους τάφρου τ' ἐξελάσαι καί ἐναντίβιον μαχέσασθαι, ἀλλά πολύ πρῶτος τρώων ἕλεν ἄνδρα κορυστήν {>} φραδμονίδην ἀγέλαον: ὅ μέν φύγαδ' ἔτραπεν ἵππους: τῷ δέ μεταστρεφθέντι μεταφρένῳ ἐν δόρυ πῆξεν ὤμων μεσσηγύς, διά δέ στήθεσφιν ἔλασσεν: ἤριπε δ' ἐξ ὀχέων, ἀράβησε δέ τεύχε' ἐπ' αὐτῷ. τόν δέ μετ' ἀτρεΐδαι ἀγαμέμνων καί μενέλαος, τοῖσι δ' ἐπ' αἴαντες θοῦριν ἐπιειμένοι ἀλκήν, τοῖσι δ' ἐπ' ἰδομενεύς καί ὀπάων ἰδομενῆος μηριόνης ἀτάλαντος ἐνυαλίῳ ἀνδρειφόντῃ, τοῖσι δ' ἐπ' εὐρύπυλος εὐαίμονος ἀγλαός υἱός: {>} τεῦκρος δ' εἴνατος ἦλθε παλίντονα τόξα τιταίνων, στῆ δ' ἄρ' ὑπ' αἴαντος σάκεϊ τελαμωνιάδαο. ἔνθ' αἴας μέν ὑπεξέφερεν σάκος: αὐτάρ ὅ γ' ἥρως παπτήνας, ἐπεί ἄρ τιν' ὀϊστεύσας ἐν ὁμίλῳ {>} βεβλήκοι, ὅ μέν αὖθι πεσών ἀπό θυμόν ὄλεσσεν, αὐτάρ ὅ αὖτις ἰών πάϊς ὥς ὑπό μητέρα δύσκεν εἰς αἴανθ': ὅ δέ μιν σάκεϊ κρύπτασκε φαεινῷ. ἔνθα τίνα πρῶτον τρώων ἕλε τεῦκρος ἀμύμων; ὀρσίλοχον μέν πρῶτα καί ὄρμενον ἠδ' ὀφελέστην δαίτορά τε χρομίον τε καί ἀντίθεον λυκοφόντην {>} καί πολυαιμονίδην ἀμοπάονα καί μελάνιππον, πάντας ἐπασσυτέρους πέλασε χθονί πουλυβοτείρῃ. τόν δέ ἰδών γήθησεν ἄναξ ἀνδρῶν ἀγαμέμνων τόξου ἄπο κρατεροῦ τρώων ὀλέκοντα φάλαγγας: στῆ δέ παρ' αὐτόν ἰών καί μιν πρός μῦθον ἔειπε: τεῦκρε φίλη κεφαλή, τελαμώνιε κοίρανε λαῶν βάλλ' οὕτως, αἴ κέν τι φόως δαναοῖσι γένηαι πατρί τε σῷ τελαμῶνι, ὅ ς' ἔτρεφε τυτθόν ἐόντα, {—} καί σε νόθον περ ἐόντα κομίσσατο ᾧ ἐνί οἴκῳ: τόν καί τηλόθ' ἐόντα ἐϋκλείης ἐπίβησον. σοί δ' ἐγώ ἐξερέω ὡς καί τετελεσμένον ἔσται: αἴ κέν μοι δώῃ ζεύς τ' αἰγίοχος καί ἀθήνη ἰλίου ἐξαλαπάξαι ἐϋκτίμενον πτολίεθρον, πρώτῳ τοι μετ' ἐμέ πρεσβήϊον ἐν χερί θήσω, {>} ἤ τρίποδ' ἠέ δύω ἵππους αὐτοῖσιν ὄχεσφιν ἠέ γυναῖχ', ἥ κέν τοι ὁμόν λέχος εἰσαναβαίνοι. τόν δ' ἀπαμειβόμενος προσεφώνεε τεῦκρος ἀμύμων: {>} ἀτρεΐδη κύδιστε τί με σπεύδοντα καί αὐτόν ὀτρύνεις; οὐ μέν τοι ὅση δύναμίς γε πάρεστι παύομαι, ἀλλ' ἐξ οὗ προτί ἴλιον ὠσάμεθ' αὐτούς ἐκ τοῦ δή τόξοισι δεδεγμένος ἄνδρας ἐναίρω. ὀκτώ δή προέηκα τανυγλώχινας ὀϊστούς, πάντες δ' ἐν χροΐ πῆχθεν ἀρηϊθόων αἰζηῶν: {>} τοῦτον δ' οὐ δύναμαι βαλέειν κύνα λυσσητῆρα. ἦ ῥα καί ἄλλον ὀϊστόν ἀπό νευρῆφιν ἴαλλεν {>} ἕκτορος ἀντικρύ, βαλέειν δέ ἑ ἵετο θυμός: καί τοῦ μέν ῥ' ἀφάμαρθ', ὅ δ' ἀμύμονα γοργυθίωνα {>} υἱόν ἐΰν πριάμοιο κατά στῆθος βάλεν ἰῷ, τόν ῥ' ἐξ αἰσύμηθεν ὀπυιομένη τέκε μήτηρ καλή καστιάνειρα δέμας ἐϊκυῖα θεῇσι. {>} μήκων δ' ὡς ἑτέρωσε κάρη βάλεν, ἥ τ' ἐνί κήπῳ {>} καρπῷ βριθομένη νοτίῃσί τε εἰαρινῇσιν, {>} ὥς ἑτέρως' ἤμυσε κάρη πήληκι βαρυνθέν. τεῦκρος δ' ἄλλον ὀϊστόν ἀπό νευρῆφιν ἴαλλεν ἕκτορος ἀντικρύ, βαλέειν δέ ἑ ἵετο θυμός. ἀλλ' ὅ γε καί τόθ' ἅμαρτε: παρέσφηλεν γάρ ἀπόλλων: {⸖} ἀλλ' ἀρχεπτόλεμον θρασύν ἕκτορος ἡνιοχῆα {>} ἱέμενον πόλεμον δέ βάλε στῆθος παρά μαζόν: ἤριπε δ' ἐξ ὀχέων, ὑπερώησαν δέ οἱ ἵπποι ὠκύποδες: τοῦ δ' αὖθι λύθη ψυχή τε μένος τε. {>} ἕκτορα δ' αἰνόν ἄχος πύκασε φρένας ἡνιόχοιο: {>} τόν μέν ἔπειτ' εἴασε καί ἀχνύμενός περ ἑταίρου, κεβριόνην δ' ἐκέλευσεν ἀδελφεόν ἐγγύς ἐόντα ἵππων ἡνί' ἑλεῖν: ὅ δ' ἄρ' οὐκ ἀπίθησεν ἀκούσας. αὐτός δ' ἐκ δίφροιο χαμαί θόρε παμφανόωντος {>} σμερδαλέα ἰάχων: ὅ δέ χερμάδιον λάβε χειρί, {>} βῆ δ' ἰθύς τεύκρου, βαλέειν δέ ἑ θυμός ἀνώγει. ἤτοι ὅ μέν φαρέτρης ἐξείλετο πικρόν ὀϊστόν, θῆκε δ' ἐπί νευρῇ: τόν δ' αὖ κορυθαίολος ἕκτωρ {>} αὐερύοντα παρ' ὦμον, ὅθι κληΐς ἀποέργει αὐχένα τε στῆθός τε, μάλιστα δέ καίριόν ἐστι, τῇ ῥ' ἐπί οἷ μεμαῶτα βάλεν λίθῳ ὀκριόεντι, {>} ῥῆξε δέ οἱ νευρήν: νάρκησε δέ χείρ ἐπί καρπῷ, στῆ δέ γνύξ ἐριπών, τόξον δέ οἱ ἔκπεσε χειρός. αἴας δ' οὐκ ἀμέλησε κασιγνήτοιο πεσόντος, {>} ἀλλά θέων περίβη καί οἱ σάκος ἀμφεκάλυψε. τόν μέν ἔπειθ' ὑποδύντε δύω ἐρίηρες ἑταῖροι μηκιστεύς ἐχίοιο πάϊς καί δῖος ἀλάστωρ νῆας ἔπι γλαφυράς φερέτην βαρέα στενάχοντα. ἄψ δ' αὖτις τρώεσσιν ὀλύμπιος ἐν μένος ὦρσεν: οἵ δ' ἰθύς τάφροιο βαθείης ὦσαν ἀχαιούς: ἕκτωρ δ' ἐν πρώτοισι κίε σθένεϊ βλεμεαίνων. ὡς δ' ὅτε τίς τε κύων συός ἀγρίου ἠέ λέοντος ἅπτηται κατόπισθε ποσίν ταχέεσσι διώκων {>} ἰσχία τε γλουτούς τε, ἑλισσόμενόν τε δοκεύει, ὥς ἕκτωρ ὤπαζε κάρη κομόωντας ἀχαιούς, αἰέν ἀποκτείνων τόν ὀπίστατον: οἵ δέ φέβοντο. αὐτάρ ἐπεί διά τε σκόλοπας καί τάφρον ἔβησαν φεύγοντες, πολλοί δέ δάμεν τρώων ὑπό χερσίν, οἵ μέν δή παρά νηυσίν ἐρητύοντο μένοντες, ἀλλήλοισί τε κεκλόμενοι καί πᾶσι θεοῖσι χεῖρας ἀνίσχοντες μεγάλ' εὐχετόωντο ἕκαστος: ἕκτωρ δ' ἀμφιπεριστρώφα καλλίτριχας ἵππους {>} γοργοῦς ὄμματ' ἔχων ἠδέ βροτολοιγοῦ ἄρηος. τούς δέ ἰδοῦς' ἐλέησε θεά λευκώλενος ἥρη, αἶψα δ' ἀθηναίην ἔπεα πτερόεντα προσηύδα: ὤ πόποι αἰγιόχοιο διός τέκος οὐκέτι νῶϊ ὀλλυμένων δαναῶν κεκαδησόμεθ' ὑστάτιόν περ; οἵ κεν δή κακόν οἶτον ἀναπλήσαντες ὄλωνται ἀνδρός ἑνός ῥιπῇ, ὅ δέ μαίνεται οὐκέτ' ἀνεκτῶς ἕκτωρ πριαμίδης, καί δή κακά πολλά ἔοργε. τήν δ' αὖτε προσέειπε θεά γλαυκῶπις ἀθήνη: καί λίην οὗτός γε μένος θυμόν τ' ὀλέσειε χερσίν ὑπ' ἀργείων φθίμενος ἐν πατρίδι γαίῃ: ἀλλά πατήρ οὑμός φρεσί μαίνεται οὐκ ἀγαθῇσι {>} σχέτλιος, αἰέν ἀλιτρός, ἐμῶν μενέων ἀπερωεύς: οὐδέ τι τῶν μέμνηται, ὅ οἱ μάλα πολλάκις υἱόν τειρόμενον σώεσκον ὑπ' εὐρυσθῆος ἀέθλων. ἤτοι ὅ μέν κλαίεσκε πρός οὐρανόν, αὐτάρ ἐμέ ζεύς τῷ ἐπαλεξήσουσαν ἀπ' οὐρανόθεν προΐαλλεν. εἰ γάρ ἐγώ τάδε ᾔδε' ἐνί φρεσί πευκαλίμῃσιν εὖτέ μιν εἰς ἀΐδαο πυλάρταο προὔπεμψεν {>} ἐξ ἐρέβευς ἄξοντα κύνα στυγεροῦ ἀΐδαο, οὐκ ἄν ὑπεξέφυγε στυγός ὕδατος αἰπά ῥέεθρα. νῦν δ' ἐμέ μέν στυγέει, θέτιδος δ' ἐξήνυσε βουλάς, {—} ἥ οἱ γούνατ' ἔκυσσε καί ἔλλαβε χειρί γενείου, {—} λισσομένη τιμῆσαι ἀχιλλῆα πτολίπορθον. {> corr.} ἔσται μάν ὅτ' ἄν αὖτε φίλην γλαυκώπιδα εἴπῃ. ἀλλά σά μέν νῦν νῶϊν ἐπέντυε μώνυχας ἵππους, ὄφρ' ἄν ἐγώ καταδῦσα διός δόμον αἰγιόχοιο τεύχεσιν ἐς πόλεμον θωρήξομαι, ὄφρα ἴδωμαι {⸖} ἤ νῶϊ πριάμοιο πάϊς κορυθαίολος ἕκτωρ {⸖} γηθήσει προφανέντε ἀνά πτολέμοιο γεφύρας, ἦ τις καί τρώων κορέει κύνας ἠδ' οἰωνούς δημῷ καί σάρκεσσι, πεσών ἐπί νηυσίν ἀχαιῶν. ὥς ἔφατ', οὐδ' ἀπίθησε θεά λευκώλενος ἥρη. ἥ μέν ἐποιχομένη χρυσάμπυκας ἔντυεν ἵππους ἥρη πρέσβα θεά θυγάτηρ μεγάλοιο κρόνοιο: αὐτάρ ἀθηναίη κούρη διός αἰγιόχοιο {—} πέπλον μέν κατέχευεν ἑανόν πατρός ἐπ' οὔδει {—} ποικίλον, ὅν ῥ' αὐτή ποιήσατο καί κάμε χερσίν, {—} ἥ δέ χιτῶν' ἐνδῦσα διός νεφεληγερέταο τεύχεσιν ἐς πόλεμον θωρήσσετο δακρυόεντα. ἐς δ' ὄχεα φλόγεα ποσί βήσετο, λάζετο δ' ἔγχος {—} βριθύ μέγα στιβαρόν, τῷ δάμνησι στίχας ἀνδρῶν {—} ἡρώων, τοῖσίν τε κοτέσσεται ὀβριμοπάτρη. ἥρη δέ μάστιγι θοῶς ἐπεμαίετ' ἄρ' ἵππους: {>} αὐτόμαται δέ πύλαι μύκον οὐρανοῦ ἅς ἔχον ὧραι, τῇς ἐπιτέτραπται μέγας οὐρανός οὔλυμπός τε ἠμέν ἀνακλῖναι πυκινόν νέφος ἠδ' ἐπιθεῖναι. τῇ ῥα δι' αὐτάων κεντρηνεκέας ἔχον ἵππους. ζεύς δέ πατήρ ἴδηθεν ἐπεί ἴδε χώσατ' ἄρ' αἰνῶς, ἶριν δ' ὄτρυνε χρυσόπτερον ἀγγελέουσαν: {>} βάσκ' ἴθι ἶρι ταχεῖα, πάλιν τρέπε μηδ' ἔα ἄντην ἔρχεσθ': οὐ γάρ καλά συνοισόμεθα πτόλεμον δέ. ὧδε γάρ ἐξερέω, τό δέ καί τετελεσμένον ἔσται: γυιώσω μέν σφωϊν ὑφ' ἅρμασιν ὠκέας ἵππους, αὐτάς δ' ἐκ δίφρου βαλέω κατά θ' ἅρματα ἄξω: οὐδέ κεν ἐς δεκάτους περιτελλομένους ἐνιαυτούς ἕλκε' ἀπαλθήσεσθον, ἅ κεν μάρπτῃσι κεραυνός: {※} ὄφρα ἰδῇ γλαυκῶπις ὅτ' ἄν ᾧ πατρί μάχηται. {※} ἥρῃ δ' οὔ τι τόσον νεμεσίζομαι οὐδέ χολοῦμαι: {※} αἰεί γάρ μοι ἔωθεν ἐνικλᾶν ὅττί κεν εἴπω. ὥς ἔφατ', ὦρτο δέ ἶρις ἀελλόπος ἀγγελέουσα, βῆ δ' ἐξ ἰδαίων ὀρέων ἐς μακρόν ὄλυμπον. {>} πρώτῃσιν δέ πύλῃσι πολυπτύχου οὐλύμποιο ἀντομένη κατέρυκε, διός δέ σφ' ἔννεπε μῦθον: πῇ μέματον; τί σφῶϊν ἐνί φρεσί μαίνεται ἦτορ; οὐκ ἐάᾳ κρονίδης ἐπαμυνέμεν ἀργείοισιν. ὧδε γάρ ἠπείλησε κρόνου πάϊς, ᾗ τελέει περ, γυιώσειν μέν σφῶϊν ὑφ' ἅρμασιν ὠκέας ἵππους, αὐτάς δ' ἐκ δίφρου βαλέειν κατά θ' ἅρματα ἄξειν: οὐδέ κεν ἐς δεκάτους περιτελλομένους ἐνιαυτούς ἕλκε' ἀπαλθήσεσθον, ἅ κεν μάρπτῃσι κεραυνός: {—} ὄφρα ἰδῇς γλαυκῶπι ὅτ' ἄν σῷ πατρί μάχηαι. {—} ἥρῃ δ' οὔ τι τόσον νεμεσίζεται οὐδέ χολοῦται: {—} αἰεί γάρ οἱ ἔωθεν ἐνικλᾶν ὅττι κεν εἴπῃ: {—} ἀλλά σύ γ' αἰνοτάτη κύον ἀδεές εἰ ἐτεόν γε {—} τολμήσεις διός ἄντα πελώριον ἔγχος ἀεῖραι. ἥ μέν ἄρ' ὥς εἰποῦς' ἀπέβη πόδας ὠκέα ἶρις, αὐτάρ ἀθηναίην ἥρη πρός μῦθον ἔειπεν: ὤ πόποι αἰγιόχοιο διός τέκος, οὐκέτ' ἔγωγε {>} νῶϊ ἐῶ διός ἄντα βροτῶν ἕνεκα πτολεμίζειν: τῶν ἄλλος μέν ἀποφθίσθω, ἄλλος δέ βιώτω, ὅς κε τύχῃ: κεῖνος δέ τά ἅ φρονέων ἐνί θυμῷ τρωσί τε καί δαναοῖσι δικαζέτω, ὡς ἐπιεικές. ὥς ἄρα φωνήσασα πάλιν τρέπε μώνυχας ἵππους: τῇσιν δ' ὧραι μέν λῦσαν καλλίτριχας ἵππους, καί τούς μέν κατέδησαν ἐπ' ἀμβροσίῃσι κάπῃσιν, {>} ἅρματα δ' ἔκλιναν πρός ἐνώπια παμφανόωντα: αὐταί δέ χρυσέοισιν ἐπί κλισμοῖσι κάθιζον μίγδ' ἄλλοισι θεοῖσι, φίλον τετιημέναι ἦτορ. ζεύς δέ πατήρ ἴδηθεν ἐΰτροχον ἅρμα καί ἵππους {>} οὔλυμπον δέ δίωκε, θεῶν δ' ἐξίκετο θώκους. τῷ δέ καί ἵππους μέν λῦσε κλυτός ἐννοσίγαιος, {>} ἅρματα δ' ἄμ βωμοῖσι τίθει κατά λῖτα πετάσσας: αὐτός δέ χρύσειον ἐπί θρόνον εὐρύοπα ζεύς {>} ἕζετο, τῷ δ' ὑπό ποσσί μέγας πελεμίζετ' ὄλυμπος. {>} αἵ δ' οἶαι διός ἀμφίς ἀθηναίη τε καί ἥρη ἥσθην, οὐδέ τί μιν προσεφώνεον οὐδ' ἐρέοντο: αὐτάρ ὅ ἔγνω ᾗσιν ἐνί φρεσί φώνησέν τε: τίφθ' οὕτω τετίησθον ἀθηναίη τε καί ἥρη; {⸖} οὐ μέν θην κάμετόν γε μάχῃ ἔνι κυδιανείρῃ ὀλλῦσαι τρῶας, τοῖσιν κότον αἰνόν ἔθεσθε. πάντως, οἷον ἐμόν γε μένος καί χεῖρες ἄαπτοι, οὐκ ἄν με τρέψειαν ὅσοι θεοί εἰς' ἐν ὀλύμπῳ. σφῶϊν δέ πρίν περ τρόμος ἔλλαβε φαίδιμα γυῖα πρίν πόλεμόν τε ἰδεῖν πολέμοιό τε μέρμερα ἔργα. ὧδε γάρ ἐξερέω, τό δέ κεν τετελεσμένον ἦεν: {>} οὐκ ἄν ἐφ' ὑμετέρων ὀχέων πληγέντε κεραυνῷ ἄψ ἐς ὄλυμπον ἵκεσθον, ἵν' ἀθανάτων ἕδος ἐστίν. ὥς ἔφαθ', αἵ δ' ἐπέμυξαν ἀθηναίη τε καί ἥρη: πλησίαι αἵ γ' ἥσθην, κακά δέ τρώεσσι μεδέσθην. {>} ἤτοι ἀθηναίη ἀκέων ἦν οὐδέ τι εἶπε σκυζομένη διί πατρί, χόλος δέ μιν ἄγριος ᾕρει: ἥρῃ δ' οὐκ ἔχαδε στῆθος χόλον, ἀλλά προσηύδα: αἰνότατε κρονίδη ποῖον τόν μῦθον ἔειπες. {※} εὖ νυ καί ἡμεῖς ἴδμεν ὅ τοι σθένος οὐκ ἀλαπαδνόν: {※} ἀλλ' ἔμπης δαναῶν ὀλοφυρόμεθ' αἰχμητάων, {※} οἵ κεν δή κακόν οἶτον ἀναπλήσαντες ὄλωνται. ἀλλ' ἤτοι πολέμου μέν ἀφεξόμεθ', εἰ σύ κελεύεις: βουλήν δ' ἀργείοις ὑποθησόμεθ' ἥ τις ὀνήσει, ὡς μή πάντες ὄλωνται ὀδυσσαμένοιο τεοῖο. τήν δ' ἀπαμειβόμενος προσέφη νεφεληγερέτα ζεύς: ἠοῦς δή καί μᾶλλον ὑπερμενέα κρονίωνα ὄψεαι, αἴ κ' ἐθέλῃσθα, βοῶπις πότνια ἥρη ὀλλύντ' ἀργείων πουλύν στρατόν αἰχμητάων: οὐ γάρ πρίν πολέμου ἀποπαύσεται ὄβριμος ἕκτωρ πρίν ὄρθαι παρά ναῦφι ποδώκεα πηλεΐωνα, {—} ἤματι τῷ ὅτ' ἄν οἵ μέν ἐπί πρύμνῃσι μάχωνται {—} στείνει ἐν αἰνοτάτῳ περί πατρόκλοιο θανόντος: ὥς γάρ θέσφατόν ἐστι: σέθεν δ' ἐγώ οὐκ ἀλεγίζω χωομένης, οὐδ' εἴ κε τά νείατα πείραθ' ἵκηαι γαίης καί πόντοιο, ἵν' ἰάπετός τε κρόνος τε ἥμενοι οὔτ' αὐγῇς ὑπερίονος ἠελίοιο τέρποντ' οὔτ' ἀνέμοισι, βαθύς δέ τε τάρταρος ἀμφίς: οὐδ' ἤν ἔνθ' ἀφίκηαι ἀλωμένη, οὔ σευ ἔγωγε σκυζομένης ἀλέγω, ἐπεί οὐ σέο κύντερον ἄλλο. ὥς φάτο, τόν δ' οὔ τι προσέφη λευκώλενος ἥρη. {>} ἐν δ' ἔπες' ὠκεανῷ λαμπρόν φάος ἠελίοιο ἕλκον νύκτα μέλαιναν ἐπί ζείδωρον ἄρουραν. τρωσίν μέν ῥ' ἀέκουσιν ἔδυ φάος, αὐτάρ ἀχαιοῖς {> corr.} ἀσπασίη τρίλλιστος ἐπήλυθε νύξ ἐρεβεννή. τρώων αὖτ' ἀγορήν ποιήσατο φαίδιμος ἕκτωρ νόσφι νεῶν ἀγαγών ποταμῷ ἔπι δινήεντι, {>} ἐν καθαρῷ ὅθι δή νεκύων διεφαίνετο χῶρος. ἐξ ἵππων δ' ἀποβάντες ἐπί χθόνα μῦθον ἄκουον {⸖} τόν ῥ' ἕκτωρ ἀγόρευε διΐ φίλος: ἐν δ' ἄρα χειρί {⸖} ἔγχος ἔχ' ἑνδεκάπηχυ: πάροιθε δέ λάμπετο δουρός {⸖} αἰχμή χαλκείη, περί δέ χρύσεος θέε πόρκης, τῷ ὅ γ' ἐρεισάμενος ἔπεα τρώεσσι μετηύδα: κέκλυτέ μευ τρῶες καί δάρδανοι ἠδ' ἐπίκουροι: νῦν ἐφάμην νῆάς τ' ὀλέσας καί πάντας ἀχαιούς {>} ἄψ ἀπονοστήσειν προτί ἴλιον ἠνεμόεσσαν: ἀλλά πρίν κνέφας ἦλθε, τό νῦν ἐσάωσε μάλιστα {⸖} ἀργείους καί νῆας ἐπί ῥηγμῖνι θαλάσσης. ἀλλ' ἤτοι νῦν μέν πειθώμεθα νυκτί μελαίνῃ {⸖} δόρπά τ' ἐφοπλισόμεσθα: ἀτάρ καλλίτριχας ἵππους λύσαθ' ὑπέξ ὀχέων, παρά δέ σφισι βάλλετ' ἐδωδήν: {>} ἐκ πόλιος δ' ἄξεσθε βόας καί ἴφια μῆλα καρπαλίμως, οἶνον δέ μελίφρονα οἰνίζεσθε σῖτόν τ' ἐκ μεγάρων, ἐπί δέ ξύλα πολλά λέγεσθε, ὥς κεν παννύχιοι μέσφ' ἠοῦς ἠριγενείης καίωμεν πυρά πολλά, σέλας δ' εἰς οὐρανόν ἵκῃ, μή πως καί διά νύκτα κάρη κομόωντες ἀχαιοί φεύγειν ὁρμήσωνται ἐπ' εὐρέα νῶτα θαλάσσης. {>} μή μάν ἀσπουδί γε νεῶν ἐπιβαῖεν ἕκηλοι, {>} ἀλλ' ὥς τις τούτων γε βέλος καί οἴκοθι πέσσῃ βλήμενος ἤ ἰῷ ἤ ἔγχεϊ ὀξυόεντι νηός ἐπιθρῴσκων, ἵνα τις στυγέῃσι καί ἄλλος τρωσίν ἐφ' ἱπποδάμοισι φέρειν πολύδακρυν ἄρηα. {>} κήρυκες δ' ἀνά ἄστυ διΐ φίλοι ἀγγελλόντων παῖδας πρωθήβας πολιοκροτάφους τε γέροντας {>} λέξασθαι περί ἄστυ θεοδμήτων ἐπί πύργων: θηλύτεραι δέ γυναῖκες ἐνί μεγάροισιν ἑκάστη {>} πῦρ μέγα καιόντων: φυλακή δέ τις ἔμπεδος ἔστω μή λόχος εἰσέλθῃσι πόλιν λαῶν ἀπεόντων. ὧδ' ἔστω τρῶες μεγαλήτορες ὡς ἀγορεύω: {—} μῦθος δ' ὅς μέν νῦν ὑγιής εἰρημένος ἔστω, {—} τόν δ' ἠοῦς τρώεσσι μεθ' ἱπποδάμοις ἀγορεύσω. {⸖} ἔλπομαι εὐχόμενος διί τ' ἄλλοισίν τε θεοῖσιν ἐξελάαν ἐνθένδε κύνας κηρεσσιφορήτους, {—} οὕς κῆρες φορέουσι μελαινάων ἐπί νηῶν. ἀλλ' ἤτοι ἐπί νυκτί φυλάξομεν ἡμέας αὐτούς, πρῶϊ δ' ὑπηοῖοι σύν τεύχεσι θωρηχθέντες νηυσίν ἔπι γλαφυρῇσιν ἐγείρομεν ὀξύν ἄρηα. {>} εἴσομαι εἴ κέ μ' ὁ τυδεΐδης κρατερός διομήδης πάρ νηῶν πρός τεῖχος ἀπώσεται, ἤ κεν ἐγώ τόν χαλκῷ δῃώσας ἔναρα βροτόεντα φέρωμαι. {ͻ} αὔριον ἥν ἀρετήν διαείσεται, εἴ κ' ἐμόν ἔγχος {ͻ} μείνῃ ἐπερχόμενον: ἀλλ' ἐν πρώτοισιν ὀΐω {ͻ} κείσεται οὐτηθείς, πολέες δ' ἀμφ' αὐτόν ἑταῖροι · ἠελίου ἀνιόντος ἐς αὔριον: εἰ γάρ ἐγών ὥς · εἴην ἀθάνατος καί ἀγήρως ἤματα πάντα, · τιοίμην δ' ὡς τίετ' ἀθηναίη καί ἀπόλλων, ὡς νῦν ἡμέρη ἧδε κακόν φέρει ἀργείοισιν. ὥς ἕκτωρ ἀγόρευ', ἐπί δέ τρῶες κελάδησαν. οἵ δ' ἵππους μέν λῦσαν ὑπό ζυγοῦ ἱδρώοντας, δῆσαν δ' ἱμάντεσσι παρ' ἅρμασιν οἷσιν ἕκαστος: ἐκ πόλιος δ' ἄξοντο βόας καί ἴφια μῆλα καρπαλίμως, οἶνον δέ μελίφρονα οἰνίζοντο, σῖτόν τ' ἐκ μεγάρων, ἐπί δέ ξύλα πολλά λέγοντο. κνίσην δ' ἐκ πεδίου ἄνεμοι φέρον οὐρανόν εἴσω. οἵ δέ μέγα φρονέοντες ἐπί πτολέμοιο γεφύρας εἴατο παννύχιοι, πυρά δέ σφισι καίετο πολλά. {>} ὡς δ' ὅτ' ἐν οὐρανῷ ἄστρα φαεινήν ἀμφί σελήνην φαίνετ' ἀριπρεπέα, ὅτε τ' ἔπλετο νήνεμος αἰθήρ: {※—} ἔκ τ' ἔφανεν πᾶσαι σκοπιαί καί πρώονες ἄκροι {※—} καί νάπαι: οὐρανόθεν δ' ἄρ' ὑπερράγη ἄσπετος αἰθήρ, πάντα δέ εἴδεται ἄστρα, γέγηθε δέ τε φρένα ποιμήν: {⸖} τόσσα μεσηγύ νεῶν ἠδέ ξάνθοιο ῥοάων τρώων καιόντων πυρά φαίνετο ἰλιόθι πρό. {⸖} χίλι' ἄρ' ἐν πεδίῳ πυρά καίετο, πάρ δέ ἑκάστῳ εἴατο πεντήκοντα σέλᾳ πυρός αἰθομένοιο. ἵπποι δέ κρῖ λευκόν ἐρεπτόμενοι καί ὀλύρας ἑσταότες παρ' ὄχεσφιν ἐΰθρονον ἠῶ μίμνον. {ιλιαδοσ ι} ὥς οἵ μέν τρῶες φυλακάς ἔχον: αὐτάρ ἀχαιούς {>} θεσπεσίη ἔχε φύζα φόβου κρυόεντος ἑταίρη, {>} πένθεϊ δ' ἀτλήτῳ βεβολήατο πάντες ἄριστοι. ὡς δ' ἄνεμοι δύο πόντον ὀρίνετον ἰχθυόεντα βορέης καί ζέφυρος, τώ τε θρῄκηθεν ἄητον ἐλθόντ' ἐξαπίνης: ἄμυδις δέ τε κῦμα κελαινόν κορθύεται, πολλόν δέ παρέξ ἅλα φῦκος ἔχευεν: ὥς ἐδαΐζετο θυμός ἐνί στήθεσσιν ἀχαιῶν. {>} ἀτρεΐδης δ' ἄχεϊ μεγάλῳ βεβολημένος ἦτορ φοίτα κηρύκεσσι λιγυφθόγγοισι κελεύων κλήδην εἰς ἀγορήν κικλήσκειν ἄνδρα ἕκαστον, {>} μή δέ βοᾶν: αὐτός δέ μετά πρώτοισι πονεῖτο. ἷζον δ' εἰν ἀγορῇ τετιηότες: ἄν δ' ἀγαμέμνων {⸖} ἵστατο δάκρυ χέων ὥς τε κρήνη μελάνυδρος ἥ τε κατ' αἰγίλιπος πέτρης δνοφερόν χέει ὕδωρ: {>} ὥς ὅ βαρύ στενάχων ἔπε' ἀργείοισι μετηύδα: {>} ὦ φίλοι ἀργείων ἡγήτορες ἠδέ μέδοντες {>} ζεύς με μέγα κρονίδης ἄτῃ ἐνέδησε βαρείῃ {>} σχέτλιος, ὅς τότε μέν μοι ὑπέσχετο καί κατένευσεν ἴλιον ἐκπέρσαντ' εὐτείχεον ἀπονέεσθαι, νῦν δέ κακήν ἀπάτην βουλεύσατο, καί με κελεύει δυσκλέα ἄργος ἱκέσθαι, ἐπεί πολύν ὤλεσα λαόν. {※—} οὕτω που διί μέλλει ὑπερμενέϊ φίλον εἶναι, {※—} ὅς δή πολλάων πολίων κατέλυσε κάρηνα {※—} ἠδ' ἔτι καί λύσει: τοῦ γάρ κράτος ἐστί μέγιστον. ἀλλ' ἄγεθ' ὡς ἄν ἐγώ εἴπω πειθώμεθα πάντες: φεύγωμεν σύν νηυσί φίλην ἐς πατρίδα γαῖαν: οὐ γάρ ἔτι τροίην αἱρήσομεν εὐρυάγυιαν. {⸖} ὥς ἔφαθ', οἵ δ' ἄρα πάντες ἀκήν ἐγένοντο σιωπῇ. {⸖} δήν δ' ἄνεῳ ἦσαν τετιηότες υἷες ἀχαιῶν: {⸖} ὀψέ δέ δή μετέειπε βοήν ἀγαθός διομήδης: ἀτρεΐδη σοί πρῶτα μαχήσομαι ἀφραδέοντι, ἥ θέμις ἐστίν ἄναξ ἀγορῇ: σύ δέ μή τι χολωθῇς. {>} ἀλκήν μέν μοι πρῶτον ὀνείδισας ἐν δαναοῖσι φάς ἔμεν ἀπτόλεμον καί ἀνάλκιδα: ταῦτα δέ πάντα ἴσας' ἀργείων ἠμέν νέοι ἠδέ γέροντες. σοί δέ διάνδιχα δῶκε κρόνου πάϊς ἀγκυλομήτεω: σκήπτρῳ μέν τοι δῶκε τετιμῆσθαι περί πάντων, ἀλκήν δ' οὔ τοι δῶκεν, ὅ τε κράτος ἐστί μέγιστον. δαιμόνι' οὕτω που μάλα ἔλπεαι υἷας ἀχαιῶν ἀπτολέμους τ' ἔμεναι καί ἀνάλκιδας ὡς ἀγορεύεις; εἰ δέ τοι αὐτῷ θυμός ἐπέσσυται ὥς τε νέεσθαι {>} ἔρχεο: πάρ τοι ὁδός, νῆες δέ τοι ἄγχι θαλάσσης {—} ἑστᾶς', αἵ τοι ἕποντο μυκήνηθεν μάλα πολλαί. ἀλλ' ἄλλοι μενέουσι κάρη κομόωντες ἀχαιοί εἰς ὅ κέ περ τροίην διαπέρσομεν. εἰ δέ καί αὐτοί {>} φευγόντων σύν νηυσί φίλην ἐς πατρίδα γαῖαν: νῶϊ δ' ἐγώ σθένελός τε μαχησόμεθ' εἰς ὅ κε τέκμωρ ἰλίου εὕρωμεν: σύν γάρ θεῷ εἰλήλουθμεν. ὥς ἔφαθ', οἵ δ' ἄρα πάντες ἐπίαχον υἷες ἀχαιῶν μῦθον ἀγασσάμενοι διομήδεος ἱπποδάμοιο. τοῖσι δ' ἀνιστάμενος μετεφώνεεν ἱππότα νέστωρ: {>} τυδεΐδη περί μέν πολέμῳ ἔνι καρτερός ἐσσι, καί βουλῇ μετά πάντας ὁμήλικας ἔπλευ ἄριστος. οὔ τίς τοι τόν μῦθον ὀνόσσεται ὅσσοι ἀχαιοί, {>} οὐδέ πάλιν ἐρέει: ἀτάρ οὐ τέλος ἵκεο μύθων. {>} ἦ μέν καί νέος ἐσσί, ἐμός δέ κε καί πάϊς εἴης ὁπλότατος γενεῆφιν: ἀτάρ πεπνυμένα βάζεις ἀργείων βασιλῆας, ἐπεί κατά μοῖραν ἔειπες. ἀλλ' ἄγ' ἐγών, ὅς σεῖο γεραίτερος εὔχομαι εἶναι, ἐξείπω καί πάντα διίξομαι: οὐδέ κέ τίς μοι μῦθον ἀτιμήσει', οὐδέ κρείων ἀγαμέμνων. ἀφρήτωρ ἀθέμιστος ἀνέστιός ἐστιν ἐκεῖνος ὅς πολέμου ἔραται ἐπιδημίου ὀκρυόεντος. ἀλλ' ἤτοι νῦν μέν πειθώμεθα νυκτί μελαίνῃ δόρπά τ' ἐφοπλισόμεσθα: φυλακτῆρες δέ ἕκαστοι {>} λεξάσθων παρά τάφρον ὀρυκτήν τείχεος ἐκτός. κούροισιν μέν ταῦτ' ἐπιτέλλομαι: αὐτάρ ἔπειτα ἀτρεΐδη σύ μέν ἄρχε: σύ γάρ βασιλεύτατός ἐσσι. δαίνυ δαῖτα γέρουσιν: ἔοικέ τοι, οὔ τοι ἀεικές. {>} πλεῖαί τοι οἴνου κλισίαι, τόν νῆες ἀχαιῶν ἠμάτιαι θρῄκηθεν ἐπ' εὐρέα πόντον ἄγουσι: πᾶσά τοί ἐσθ' ὑποδεξίη, πολέεσσι δ' ἀνάσσεις. πολλῶν δ' ἀγρομένων τῷ πείσεαι ὅς κεν ἀρίστην βουλήν βουλεύσῃ: μάλα δέ χρεώ πάντας ἀχαιούς ἐσθλῆς καί πυκινῆς, ὅτι δήϊοι ἐγγύθι νηῶν {>} καίουσιν πυρά πολλά: τίς ἄν τάδε γηθήσειε; νύξ δ' ἧδ' ἠέ διαρραίσει στρατόν ἠέ σαώσει. ὥς ἔφαθ', οἵ δ' ἄρα τοῦ μάλα μέν κλύον ἠδέ πίθοντο. ἐκ δέ φυλακτῆρες σύν τεύχεσιν ἐσσεύοντο ἀμφί τε νεστορίδην θρασυμήδεα ποιμένα λαῶν, ἠδ' ἀμφ' ἀσκάλαφον καί ἰάλμενον υἷας ἄρηος ἀμφί τε μηριόνην ἀφαρῆά τε δηΐπυρόν τε, ἠδ' ἀμφί κρείοντος υἱόν λυκομήδεα δῖον. ἕπτ' ἔσαν ἡγεμόνες φυλάκων, ἑκατόν δέ ἑκάστῳ κοῦροι ἅμα στεῖχον δολίχ' ἔγχεα χερσίν ἔχοντες: κάδ δέ μέσον τάφρου καί τείχεος ἷζον ἰόντες: ἔνθα δέ πῦρ κήαντο, τίθεντο δέ δόρπα ἕκαστος. ἀτρεΐδης δέ γέροντας ἀολλέας ἦγεν ἀχαιῶν ἐς κλισίην, παρά δέ σφι τίθει μενοεικέα δαῖτα. οἵ δ' ἐπ' ὀνείαθ' ἑτοῖμα προκείμενα χεῖρας ἴαλλον. αὐτάρ ἐπεί πόσιος καί ἐδητύος ἐξ ἔρον ἕντο, τοῖς ὁ γέρων πάμπρωτος ὑφαίνειν ἤρχετο μῆτιν νέστωρ, οὗ καί πρόσθεν ἀρίστη φαίνετο βουλή: ὅ σφιν ἐϋφρονέων ἀγορήσατο καί μετέειπεν: ἀτρεΐδη κύδιστε ἄναξ ἀνδρῶν ἀγάμεμνον ἐν σοί μέν λήξω, σέο δ' ἄρξομαι, οὕνεκα πολλῶν λαῶν ἐσσι ἄναξ καί τοι ζεύς ἐγγυάλιξε {>} σκῆπτρόν τ' ἠδέ θέμιστας, ἵνά σφισι βουλεύῃσθα. τώ σε χρή περί μέν φάσθαι ἔπος ἠδ' ἐπακοῦσαι, κρηῆναι δέ καί ἄλλῳ, ὅτ' ἄν τινα θυμός ἀνώγῃ εἰπεῖν εἰς ἀγαθόν: σέο δ' ἕξεται ὅττί κεν ἄρχῃ. αὐτάρ ἐγών ἐρέω ὥς μοι δοκεῖ εἶναι ἄριστα. οὐ γάρ τις νόον ἄλλος ἀμείνονα τοῦδε νοήσει οἷον ἐγώ νοέω ἠμέν πάλαι ἠδ' ἔτι καί νῦν ἐξ ἔτι τοῦ ὅτε διογενές βρισηΐδα κούρην χωομένου ἀχιλῆος ἔβης κλισίηθεν ἀπούρας οὔ τι καθ' ἡμέτερόν γε νόον: μάλα γάρ τοι ἔγωγε πόλλ' ἀπεμυθεόμην: σύ δέ σῷ μεγαλήτορι θυμῷ εἴξας ἄνδρα φέριστον, ὅν ἀθάνατοί περ ἔτισαν, ἠτίμησας, ἑλών γάρ ἔχεις γέρας: ἀλλ' ἔτι καί νῦν φραζώμεσθ' ὥς κέν μιν ἀρεσσάμενοι πεπίθωμεν δώροισίν τ' ἀγανοῖσιν ἔπεσσί τε μειλιχίοισι. τόν δ' αὖτε προσέειπεν ἄναξ ἀνδρῶν ἀγαμέμνων: ὦ γέρον οὔ τι ψεῦδος ἐμάς ἄτας κατέλεξας: {>} ἀασάμην, οὐδ' αὐτός ἀναίνομαι. ἀντί νυ πολλῶν λαῶν ἐστίν ἀνήρ ὅν τε ζεύς κῆρι φιλήσῃ, ὡς νῦν τοῦτον ἔτισε, δάμασσε δέ λαόν ἀχαιῶν. {>} ἀλλ' ἐπεί ἀασάμην φρεσί λευγαλέῃσι πιθήσας, ἄψ ἐθέλω ἀρέσαι δόμεναί τ' ἀπερείσι' ἄποινα. ὑμῖν δ' ἐν πάντεσσι περικλυτά δῶρ' ὀνομήνω ἕπτ' ἀπύρους τρίποδας, δέκα δέ χρυσοῖο τάλαντα, αἴθωνας δέ λέβητας ἐείκοσι, δώδεκα δ' ἵππους πηγούς ἀθλοφόρους, οἵ ἀέθλια ποσσίν ἄροντο. οὔ κεν ἀλήϊος εἴη ἀνήρ ᾧ τόσσα γένοιτο, οὐδέ κεν ἀκτήμων ἐριτίμοιο χρυσοῖο, ὅσσά μοι ἠνείκαντο ἀέθλια μώνυχες ἵπποι. {>} δώσω δ' ἑπτά γυναῖκας ἀμύμονα ἔργα ἰδυίας λεσβίδας, ἅς ὅτε λέσβον ἐϋκτιμένην ἕλεν αὐτός ἐξελόμην, αἵ κάλλει ἐνίκων φῦλα γυναικῶν. {⸖} τάς μέν οἱ δώσω, μετά δ' ἔσσεται ἥν τότ' ἀπηύρων κούρη βρισῆος: ἐπί δέ μέγαν ὅρκον ὀμοῦμαι {>} μή ποτε τῆς εὐνῆς ἐπιβήμεναι ἠδέ μιγῆναι, ἥ θέμις ἀνθρώπων πέλει ἀνδρῶν ἠδέ γυναικῶν. ταῦτα μέν αὐτίκα πάντα παρέσσεται: εἰ δέ κεν αὖτε ἄστυ μέγα πριάμοιο θεοί δώως' ἀλαπάξαι, {>} νῆα ἅλις χρυσοῦ καί χαλκοῦ νηησάσθω εἰσελθών, ὅτε κεν δατεώμεθα ληΐδ' ἀχαιοί, τρωϊάδας δέ γυναῖκας ἐείκοσιν αὐτός ἑλέσθω, {>} αἴ κε μετ' ἀργείην ἑλένην κάλλισται ἔωσιν. {>} εἰ δέ κεν ἄργος ἱκοίμεθ' ἀχαιϊκόν οὖθαρ ἀρούρης γαμβρός κέν μοι ἔοι: τίσω δέ μιν ἶσον ὀρέστῃ, ὅς μοι τηλύγετος τρέφεται θαλίῃ ἔνι πολλῇ. τρεῖς δέ μοί εἰσι θύγατρες ἐνί μεγάρῳ εὐπήκτῳ {>} χρυσόθεμις καί λαοδίκη καί ἰφιάνασσα, {>} τάων ἥν κ' ἐθέλῃσι φίλην ἀνάεδνον ἀγέσθω {>} πρός οἶκον πηλῆος: ἐγώ δ' ἐπί μείλια δώσω {>} πολλά μάλ', ὅσς' οὔ πώ τις ἑῇ ἐπέδωκε θυγατρί: ἑπτά δέ οἱ δώσω εὖ ναιόμενα πτολίεθρα καρδαμύλην ἐνόπην τε καί ἱρήν ποιήεσσαν φηράς τε ζαθέας ἠδ' ἄνθειαν βαθύλειμον καλήν τ' αἴπειαν καί πήδασον ἀμπελόεσσαν. {>} πᾶσαι δ' ἐγγύς ἁλός, νέαται πύλου ἠμαθόεντος: ἐν δ' ἄνδρες ναίουσι πολύρρηνες πολυβοῦται, οἵ κέ ἑ δωτίνῃσι θεόν ὥς τιμήσουσι {>} καί οἱ ὑπό σκήπτρῳ λιπαράς τελέουσι θέμιστας. ταῦτά κέ οἱ τελέσαιμι μεταλήξαντι χόλοιο. δμηθήτω: ἀΐδης τοι ἀμείλιχος ἠδ' ἀδάμαστος, τοὔνεκα καί τε βροτοῖσι θεῶν ἔχθιστος ἁπάντων: {>} καί μοι ὑποστήτω ὅσσον βασιλεύτερός εἰμι ἠδ' ὅσσον γενεῇ προγενέστερος εὔχομαι εἶναι. τόν δ' ἠμείβετ' ἔπειτα γερήνιος ἱππότα νέστωρ: ἀτρεΐδη κύδιστε ἄναξ ἀνδρῶν ἀγάμεμνον δῶρα μέν οὐκέτ' ὀνοστά διδοῖς ἀχιλῆϊ ἄνακτι: {>} ἀλλ' ἄγετε κλητούς ὀτρύνομεν, οἵ κε τάχιστα ἔλθως' ἐς κλισίην πηληϊάδεω ἀχιλῆος. εἰ δ' ἄγε τούς ἄν ἐγώ ἐπιόψομαι οἵ δέ πιθέσθων. {>} φοῖνιξ μέν πρώτιστα διΐ φίλος ἡγησάσθω, {>} αὐτάρ ἔπειτ' αἴας τε μέγας καί δῖος ὀδυσσεύς: {>} κηρύκων δ' ὀδίος τε καί εὐρυβάτης ἅμ' ἑπέσθων. {>} φέρτε δέ χερσίν ὕδωρ, εὐφημῆσαί τε κέλεσθε, ὄφρα διί κρονίδῃ ἀρησόμεθ', αἴ κ' ἐλεήσῃ. ὥς φάτο, τοῖσι δέ πᾶσιν ἑαδότα μῦθον ἔειπεν. αὐτίκα κήρυκες μέν ὕδωρ ἐπί χεῖρας ἔχευαν, κοῦροι δέ κρητῆρας ἐπεστέψαντο ποτοῖο, νώμησαν δ' ἄρα πᾶσιν ἐπαρξάμενοι δεπάεσσιν. αὐτάρ ἐπεί σπεῖσάν τ' ἔπιόν θ' ὅσον ἤθελε θυμός, ὁρμῶντ' ἐκ κλισίης ἀγαμέμνονος ἀτρεΐδαο. τοῖσι δέ πόλλ' ἐπέτελλε γερήνιος ἱππότα νέστωρ {>} δενδίλλων ἐς ἕκαστον, ὀδυσσῆϊ δέ μάλιστα, πειρᾶν ὡς πεπίθοιεν ἀμύμονα πηλεΐωνα. {>} τώ δέ βάτην παρά θῖνα πολυφλοίσβοιο θαλάσσης πολλά μάλ' εὐχομένω γαιηόχῳ ἐννοσιγαίῳ ῥηϊδίως πεπιθεῖν μεγάλας φρένας αἰακίδαο. μυρμιδόνων δ' ἐπί τε κλισίας καί νῆας ἱκέσθην, τόν δ' εὗρον φρένα τερπόμενον φόρμιγγι λιγείῃ καλῇ δαιδαλέῃ, ἐπί δ' ἀργύρεον ζυγόν ἦεν, {>} τήν ἄρετ' ἐξ ἐνάρων πόλιν ἠετίωνος ὀλέσσας: τῇ ὅ γε θυμόν ἔτερπεν, ἄειδε δ' ἄρα κλέα ἀνδρῶν. {>} πάτροκλος δέ οἱ οἶος ἐναντίος ἧστο σιωπῇ, δέγμενος αἰακίδην ὁπότε λήξειεν ἀείδων, {>} τώ δέ βάτην προτέρω, ἡγεῖτο δέ δῖος ὀδυσσεύς, στάν δέ πρόσθ' αὐτοῖο: ταφών δ' ἀνόρουσεν ἀχιλλεύς αὐτῇ σύν φόρμιγγι λιπών ἕδος ἔνθα θάασσεν. ὥς δ' αὔτως πάτροκλος, ἐπεί ἴδε φῶτας, ἀνέστη. τώ καί δεικνύμενος προσέφη πόδας ὠκύς ἀχιλλεύς: {>} χαίρετον: ἦ φίλοι ἄνδρες ἱκάνετον ἦ τι μάλα χρεώ, οἵ μοι σκυζομένῳ περ ἀχαιῶν φίλτατοί ἐστον. ὥς ἄρα φωνήσας προτέρω ἄγε δῖος ἀχιλλεύς, εἷσεν δ' ἐν κλισμοῖσι τάπησί τε πορφυρέοισιν. αἶψα δέ πάτροκλον προσεφώνεεν ἐγγύς ἐόντα: μείζονα δή κρητῆρα μενοιτίου υἱέ καθίστα, ζωρότερον δέ κέραιε, δέπας δ' ἔντυνον ἑκάστῳ: οἵ γάρ φίλτατοι ἄνδρες ἐμῷ ὑπέασι μελάθρῳ. ὥς φάτο, πάτροκλος δέ φίλῳ ἐπεπείθεθ' ἑταίρῳ. {>} αὐτάρ ὅ γε κρεῖον μέγα κάββαλεν ἐν πυρός αὐγῇ, ἐν δ' ἄρα νῶτον ἔθηκ' ὄϊος καί πίονος αἰγός, ἐν δέ συός σιάλοιο ῥάχιν τεθαλυῖαν ἀλοιφῇ. {>} τῷ δ' ἔχεν αὐτομέδων, τάμνεν δ' ἄρα δῖος ἀχιλλεύς. καί τά μέν εὖ μίστυλλε καί ἀμφ' ὀβελοῖσιν ἔπειρε, πῦρ δέ μενοιτιάδης δαῖεν μέγα ἰσόθεος φώς. {>} αὐτάρ ἐπεί κατά πῦρ ἐκάη καί φλόξ ἐμαράνθη, ἀνθρακιήν στορέσας ὀβελούς ἐφύπερθε τάνυσσε, πάσσε δ' ἁλός θείοιο κρατευτάων ἐπαείρας. αὐτάρ ἐπεί ῥ' ὤπτησε καί εἰν ἐλεοῖσιν ἔχευε, πάτροκλος μέν σῖτον ἑλών ἐπένειμε τραπέζῃ καλοῖς ἐν κανέοισιν, ἀτάρ κρέα νεῖμεν ἀχιλλεύς. αὐτός δ' ἀντίον ἷζεν ὀδυσσῆος θείοιο {>} τοίχου τοῦ ἑτέροιο, θεοῖσι δέ θῦσαι ἀνώγει πάτροκλον ὅν ἑταῖρον: ὅ δ' ἐν πυρί βάλλε θυηλάς. οἵ δ' ἐπ' ὀνείαθ' ἑτοῖμα προκείμενα χεῖρας ἴαλλον. {>} αὐτάρ ἐπεί πόσιος καί ἐδητύος ἐξ ἔρον ἕντο, νεῦς' αἴας φοίνικι: νόησε δέ δῖος ὀδυσσεύς, {>} πλησάμενος δ' οἴνοιο δέπας δείδεκτ' ἀχιλῆα: {>} χαῖρ' ἀχιλεῦ: δαιτός μέν ἐΐσης οὐκ ἐπιδευεῖς ἠμέν ἐνί κλισίῃ ἀγαμέμνονος ἀτρεΐδαο ἠδέ καί ἐνθάδε νῦν, πάρα γάρ μενοεικέα πολλά δαίνυσθ': ἀλλ' οὐ δαιτός ἐπηράτου ἔργα μέμηλεν, ἀλλά λίην μέγα πῆμα διοτρεφές εἰσορόωντες δείδιμεν: ἐν δοιῇ δέ σαωσέμεν ἤ ἀπολέσθαι νῆας ἐϋσσέλμους, εἰ μή σύ γε δύσεαι ἀλκήν. ἐγγύς γάρ νηῶν καί τείχεος αὖλιν ἔθεντο τρῶες ὑπέρθυμοι τηλεκλειτοί τ' ἐπίκουροι κηάμενοι πυρά πολλά κατά στρατόν, οὐδ' ἔτι φασί σχήσεσθ', ἀλλ' ἐν νηυσί μελαίνῃσιν πεσέεσθαι. {>} ζεύς δέ σφι κρονίδης ἐνδέξια σήματα φαίνων ἀστράπτει: ἕκτωρ δέ μέγα σθένεϊ βλεμεαίνων μαίνεται ἐκπάγλως πίσυνος διί, οὐδέ τι τίει ἀνέρας οὐδέ θεούς: κρατερή δέ ἑ λύσσα δέδυκεν. ἀρᾶται δέ τάχιστα φανήμεναι ἠῶ δῖαν: {>} στεῦται γάρ νηῶν ἀποκόψειν ἄκρα κόρυμβα {>} αὐτάς τ' ἐμπρήσειν μαλεροῦ πυρός, αὐτάρ ἀχαιούς δῃώσειν παρά τῇσιν ὀρινομένους ὑπό καπνοῦ. ταῦτ' αἰνῶς δείδοικα κατά φρένα, μή οἱ ἀπειλάς ἐκτελέσωσι θεοί, ἡμῖν δέ δή αἴσιμον εἴη {>} φθίσθαι ἐνί τροίῃ ἑκάς ἄργεος ἱπποβότοιο. ἀλλ' ἄνα εἰ μέμονάς γε καί ὀψέ περ υἷας ἀχαιῶν τειρομένους ἐρύεσθαι ὑπό τρώων ὀρυμαγδοῦ. αὐτῷ τοι μετόπισθ' ἄχος ἔσσεται, οὐδέ τι μῆχος ῥεχθέντος κακοῦ ἔστ' ἄκος εὑρεῖν: ἀλλά πολύ πρίν φράζευ ὅπως δαναοῖσιν ἀλεξήσεις κακόν ἦμαρ. ὦ πέπον ἦ μέν σοί γε πατήρ ἐπετέλλετο πηλεύς ἤματι τῷ ὅτε ς' ἐκ φθίης ἀγαμέμνονι πέμπε: {>} τέκνον ἐμόν κάρτος μέν ἀθηναίη τε καί ἥρη δώσους' αἴ κ' ἐθέλωσι, σύ δέ μεγαλήτορα θυμόν ἴσχειν ἐν στήθεσσι: φιλοφροσύνη γάρ ἀμείνων: ληγέμεναι δ' ἔριδος κακομηχάνου, ὄφρά σε μᾶλλον τίως' ἀργείων ἠμέν νέοι ἠδέ γέροντες. ὥς ἐπέτελλ' ὅ γέρων, σύ δέ λήθεαι: ἀλλ' ἔτι καί νῦν παύε', ἔα δέ χόλον θυμαλγέα: σοί δ' ἀγαμέμνων {>} ἄξια δῶρα δίδωσι μεταλήξαντι χόλοιο. {>} εἰ δέ σύ μέν μευ ἄκουσον, ἐγώ δέ κέ τοι καταλέξω ὅσσά τοι ἐν κλισίῃσιν ὑπέσχετο δῶρ' ἀγαμέμνων: ἕπτ' ἀπύρους τρίποδας, δέκα δέ χρυσοῖο τάλαντα, αἴθωνας δέ λέβητας ἐείκοσι, δώδεκα δ' ἵππους πηγούς ἀθλοφόρους, οἵ ἀέθλια ποσσίν ἄροντο. οὔ κεν ἀλήϊος εἴη ἀνήρ ᾧ τόσσα γένοιτο οὐδέ κεν ἀκτήμων ἐριτίμοιο χρυσοῖο, ὅσς' ἀγαμέμνονος ἵπποι ἀέθλια ποσσίν ἄροντο. δώσει δ' ἑπτά γυναῖκας ἀμύμονα ἔργα ἰδυίας {>} λεσβίδας, ἅς ὅτε λέσβον ἐϋκτιμένην ἕλες αὐτός ἐξέλεθ', αἵ τότε κάλλει ἐνίκων φῦλα γυναικῶν. τάς μέν τοι δώσει, μετά δ' ἔσσεται ἥν τότ' ἀπηύρα κούρη βρισῆος: ἐπί δέ μέγαν ὅρκον ὀμεῖται μή ποτε τῆς εὐνῆς ἐπιβήμεναι ἠδέ μιγῆναι ἥ θέμις ἐστίν ἄναξ ἤτ' ἀνδρῶν ἤτε γυναικῶν. ταῦτα μέν αὐτίκα πάντα παρέσσεται: εἰ δέ κεν αὖτε ἄστυ μέγα πριάμοιο θεοί δώως' ἀλαπάξαι, νῆα ἅλις χρυσοῦ καί χαλκοῦ νηήσασθαι εἰσελθών, ὅτε κεν δατεώμεθα ληΐδ' ἀχαιοί, τρωϊάδας δέ γυναῖκας ἐείκοσιν αὐτός ἑλέσθαι, αἵ κε μετ' ἀργείην ἑλένην κάλλισται ἔωσιν. εἰ δέ κεν ἄργος ἱκοίμεθ' ἀχαιϊκόν οὖθαρ ἀρούρης γαμβρός κέν οἱ ἔοις: τίσει δέ σε ἶσον ὀρέστῃ, ὅς οἱ τηλύγετος τρέφεται θαλίῃ ἔνι πολλῇ. τρεῖς δέ οἵ εἰσι θύγατρες ἐνί μεγάρῳ εὐπήκτῳ χρυσόθεμις καί λαοδίκη καί ἰφιάνασσα, τάων ἥν κ' ἐθέλῃσθα φίλην ἀνάεδνον ἄγεσθαι πρός οἶκον πηλῆος: ὅ δ' αὖτ' ἐπί μείλια δώσει πολλά μάλ', ὅσς' οὔ πώ τις ἑῇ ἐπέδωκε θυγατρί: ἑπτά δέ τοι δώσει εὖ ναιόμενα πτολίεθρα καρδαμύλην ἐνόπην τε καί ἱρήν ποιήεσσαν φηράς τε ζαθέας ἠδ' ἄνθειαν βαθύλειμον καλήν τ' αἴπειαν καί πήδασον ἀμπελόεσσαν. πᾶσαι δ' ἐγγύς ἁλός, νέαται πύλου ἠμαθόεντος: ἐν δ' ἄνδρες ναίουσι πολύρρηνες πολυβοῦται, {>} οἵ κέ σε δωτίνῃσι θεόν ὥς τιμήσουσι καί τοι ὑπό σκήπτρῳ λιπαράς τελέουσι θέμιστας. ταῦτά κέ τοι τελέσειε μεταλήξαντι χόλοιο. εἰ δέ τοι ἀτρεΐδης μέν ἀπήχθετο κηρόθι μᾶλλον αὐτός καί τοῦ δῶρα, σύ δ' ἄλλους περ παναχαιούς τειρομένους ἐλέαιρε κατά στρατόν, οἵ σε θεόν ὥς τίσους': ἦ γάρ κέ σφι μάλα μέγα κῦδος ἄροιο: νῦν γάρ χ' ἕκτορ' ἕλοις, ἐπεί ἄν μάλα τοι σχεδόν ἔλθοι λύσσαν ἔχων ὀλοήν, ἐπεί οὔ τινά φησιν ὁμοῖον οἷ ἔμεναι δαναῶν οὕς ἐνθάδε νῆες ἔνεικαν. τόν δ' ἀπαμειβόμενος προσέφη πόδας ὠκύς ἀχιλλεύς: διογενές λαερτιάδη πολυμήχαν' ὀδυσσεῦ χρή μέν δή τόν μῦθον ἀπηλεγέως ἀποειπεῖν, ᾗ περ δή φρονέω τε καί ὡς τετελεσμένον ἔσται, ὡς μή μοι τρύζητε παρήμενοι ἄλλοθεν ἄλλος. ἐχθρός γάρ μοι κεῖνος ὁμῶς ἀΐδαο πύλῃσιν {>} ὅς χ' ἕτερον μέν κεύθῃ ἐνί φρεσίν, ἄλλο δέ εἴπῃ. αὐτάρ ἐγών ἐρέω ὥς μοι δοκεῖ εἶναι ἄριστα: οὔτ' ἔμεγ' ἀτρεΐδην ἀγαμέμνονα πεισέμεν οἴω οὔτ' ἄλλους δαναούς, ἐπεί οὐκ ἄρα τις χάρις ἦεν μάρνασθαι δηΐοισιν ἐπ' ἀνδράσι νωλεμές αἰεί. ἴση μοῖρα μένοντι καί εἰ μάλα τις πολεμίζοι: ἐν δέ ἰῇ τιμῇ ἠμέν κακός ἠδέ καί ἐσθλός: κάτθαν' ὁμῶς ὅ τ' ἀεργός ἀνήρ ὅ τε πολλά ἐοργώς. οὐδέ τί μοι περίκειται, ἐπεί πάθον ἄλγεα θυμῷ αἰεί ἐμήν ψυχήν παραβαλλόμενος πολεμίζειν. ὡς δ' ὄρνις ἀπτῆσι νεοσσοῖσι προφέρῃσι μάστακ' ἐπεί κε λάβῃσι, κακῶς δ' ἄρα οἱ πέλει αὐτῇ, {>} ὥς καί ἐγώ πολλάς μέν ἀΰπνους νύκτας ἴαυον, ἤματα δ' αἱματόεντα διέπρησσον πολεμίζων {>} ἀνδράσι μαρνάμενος ὀάρων ἕνεκα σφετεράων. δώδεκα δή σύν νηυσί πόλεις ἀλάπαξ' ἀνθρώπων, πεζός δ' ἕνδεκά φημι κατά τροίην ἐρίβωλον: τάων ἐκ πασέων κειμήλια πολλά καί ἐσθλά ἐξελόμην, καί πάντα φέρων ἀγαμέμνονι δόσκον ἀτρεΐδῃ: ὅ δ' ὄπισθε μένων παρά νηυσί θοῇσι δεξάμενος διά παῦρα δασάσκετο, πολλά δ' ἔχεσκεν. ἄλλα δ' ἀριστήεσσι δίδου γέρα καί βασιλεῦσι: τοῖσι μέν ἔμπεδα κεῖται, ἐμεῦ δ' ἀπό μούνου ἀχαιῶν εἵλετ', ἔχει δ' ἄλοχον θυμαρέα: τῇ παριαύων τερπέσθω. τί δέ δεῖ πολεμιζέμεναι τρώεσσιν {>} ἀργείους; τί δέ λαόν ἀνήγαγεν ἐνθάδ' ἀγείρας ἀτρεΐδης; ἦ οὐχ ἑλένης ἕνεκ' ἠϋκόμοιο; ἦ μοῦνοι φιλέους' ἀλόχους μερόπων ἀνθρώπων ἀτρεΐδαι; ἐπεί ὅς τις ἀνήρ ἀγαθός καί ἐχέφρων τήν αὐτοῦ φιλέει καί κήδεται, ὡς καί ἐγώ τήν ἐκ θυμοῦ φίλεον δουρικτητήν περ ἐοῦσαν. νῦν δ' ἐπεί ἐκ χειρῶν γέρας εἵλετο καί μ' ἀπάτησε μή μευ πειράτω εὖ εἰδότος: οὐδέ με πείσει. ἀλλ' ὀδυσεῦ σύν σοί τε καί ἄλλοισιν βασιλεῦσι {>} φραζέσθω νήεσσιν ἀλεξέμεναι δήϊον πῦρ. ἦ μέν δή μάλα πολλά πονήσατο νόσφιν ἐμεῖο, καί δή τεῖχος ἔδειμε, καί ἤλασε τάφρον ἐπ' αὐτῷ εὐρεῖαν μεγάλην, ἐν δέ σκόλοπας κατέπηξεν: ἀλλ' οὐδ' ὧς δύναται σθένος ἕκτορος ἀνδροφόνοιο ἴσχειν: ὄφρα δ' ἐγώ μετ' ἀχαιοῖσιν πολέμιζον οὐκ ἐθέλεσκε μάχην ἀπό τείχεος ὀρνύμεν ἕκτωρ, {>} ἀλλ' ὅσον ἐς σκαιάς τε πύλας καί φηγόν ἵκανεν: ἔνθά ποτ' οἶον ἔμιμνε, μόγις δέ μευ ἔκφυγεν ὁρμήν. νῦν δ' ἐπεί οὐκ ἐθέλω πολεμιζέμεν ἕκτορι δίῳ αὔριον ἱρά διί ῥέξας καί πᾶσι θεοῖσι νηήσας εὖ νῆας, ἐπήν ἅλα δέ προερύσσω, ὄψεαι, αἴ κ' ἐθέλῃσθα καί αἴ κέν τοι τά μεμήλῃ, ἦρι μάλ' ἑλλήσποντον ἐπ' ἰχθυόεντα πλεούσας νῆας ἐμάς, ἐν δ' ἄνδρας ἐρεσσέμεναι μεμαῶτας: εἰ δέ κεν εὐπλοίην δώῃ κλυτός ἐννοσίγαιος ἤματί κε τριτάτῳ φθίην ἐρίβωλον ἱκοίμην. {>} ἔστι δέ μοι μάλα πολλά, τά κάλλιπον ἐνθάδε ἔρρων: ἄλλον δ' ἐνθένδε χρυσόν καί χαλκόν ἐρυθρόν ἠδέ γυναῖκας ἐϋζώνους πολιόν τε σίδηρον {>} ἄξομαι, ἅσς' ἔλαχόν γε: γέρας δέ μοι, ὅς περ ἔδωκεν, αὖτις ἐφυβρίζων ἕλετο κρείων ἀγαμέμνων ἀτρεΐδης: τῷ πάντ' ἀγορευέμεν ὡς ἐπιτέλλω ἀμφαδόν, ὄφρα καί ἄλλοι ἐπισκύζωνται ἀχαιοί εἴ τινά που δαναῶν ἔτι ἔλπεται ἐξαπατήσειν αἰέν ἀναιδείην ἐπιειμένος: οὐδ' ἄν ἔμοιγε τετλαίη κύνεός περ ἐών εἰς ὦπα ἰδέσθαι: οὐδέ τί οἱ βουλάς συμφράσσομαι, οὐδέ μέν ἔργον: ἐκ γάρ δή μ' ἀπάτησε καί ἤλιτεν: οὐδ' ἄν ἔτ' αὖτις ἐξαπάφοιτ' ἐπέεσσιν: ἅλις δέ οἱ: ἀλλά ἕκηλος ἐρρέτω: ἐκ γάρ εὑ φρένας εἵλετο μητίετα ζεύς. {>} ἐχθρά δέ μοι τοῦ δῶρα, τίω δέ μιν ἐν καρός αἴσῃ. οὐδ' εἴ μοι δεκάκις τε καί εἰκοσάκις τόσα δοίη ὅσσά τέ οἱ νῦν ἔστι, καί εἴ ποθεν ἄλλα γένοιτο, οὐδ' ὅς' ἐς ὀρχομενόν ποτινίσεται, οὐδ' ὅσα θήβας αἰγυπτίας, ὅθι πλεῖστα δόμοις ἐν κτήματα κεῖται, {>} αἵ θ' ἑκατόμπυλοί εἰσι, διηκόσιοι δ' ἀν' ἑκάστας ἀνέρες ἐξοιχνεῦσι σύν ἵπποισιν καί ὄχεσφιν: {>} οὐδ' εἴ μοι τόσα δοίη ὅσα ψάμαθός τε κόνις τε, οὐδέ κεν ὧς ἔτι θυμόν ἐμόν πείσει' ἀγαμέμνων πρίν γ' ἀπό πᾶσαν ἐμοί δόμεναι θυμαλγέα λώβην. κούρην δ' οὐ γαμέω ἀγαμέμνονος ἀτρεΐδαο, οὐδ' εἰ χρυσείῃ ἀφροδίτῃ κάλλος ἐρίζοι, ἔργα δ' ἀθηναίῃ γλαυκώπιδι ἰσοφαρίζοι: οὐδέ μιν ὧς γαμέω: ὅ δ' ἀχαιῶν ἄλλον ἑλέσθω, {>} ὅς τις οἷ τ' ἐπέοικε καί ὅς βασιλεύτερός ἐστιν. ἤν γάρ δή με σαῶσι θεοί καί οἴκαδ' ἵκωμαι, πηλεύς θήν μοι ἔπειτα γυναῖκά γε μάσσεται αὐτός. {>} πολλαί ἀχαιΐδες εἰσίν ἀν' ἑλλάδα τε φθίην τε κοῦραι ἀριστήων, οἵ τε πτολίεθρα ῥύονται, τάων ἥν κ' ἐθέλωμι φίλην ποιήσομ' ἄκοιτιν. ἔνθα δέ μοι μάλα πολλόν ἐπέσσυτο θυμός ἀγήνωρ γήμαντα μνηστήν ἄλοχον ἐϊκυῖαν ἄκοιτιν κτήμασι τέρπεσθαι τά γέρων ἐκτήσατο πηλεύς: {>} οὐ γάρ ἐμοί ψυχῆς ἀντάξιον οὐδ' ὅσα φασίν ἴλιον ἐκτῆσθαι εὖ ναιόμενον πτολίεθρον τό πρίν ἐπ' εἰρήνης, πρίν ἐλθεῖν υἷας ἀχαιῶν, {>} οὐδ' ὅσα λάϊνος οὐδός ἀφήτορος ἐντός ἐέργει {⸖} φοίβου ἀπόλλωνος πυθοῖ ἔνι πετρηέσσῃ. ληϊστοί μέν γάρ τε βόες καί ἴφια μῆλα, κτητοί δέ τρίποδές τε καί ἵππων ξανθά κάρηνα, ἀνδρός δέ ψυχή πάλιν ἐλθεῖν οὔτε λεϊστή οὔθ' ἑλετή, ἐπεί ἄρ κεν ἀμείψεται ἕρκος ὀδόντων. μήτηρ γάρ τέ μέ φησι θεά θέτις ἀργυρόπεζα διχθαδίας κῆρας φερέμεν θανάτοιο τέλος δέ. εἰ μέν κ' αὖθι μένων τρώων πόλιν ἀμφιμάχωμαι, ὤλετο μέν μοι νόστος, ἀτάρ κλέος ἄφθιτον ἔσται: εἰ δέ κεν οἴκαδ' ἵκωμι φίλην ἐς πατρίδα γαῖαν, ὤλετό μοι κλέος ἐσθλόν, ἐπί δηρόν δέ μοι αἰών {—} ἔσσεται, οὐδέ κέ μ' ὦκα τέλος θανάτοιο κιχείη. καί δ' ἄν τοῖς ἄλλοισιν ἐγώ παραμυθησαίμην οἴκαδ' ἀποπλείειν, ἐπεί οὐκέτι δήετε τέκμωρ {>} ἰλίου αἰπεινῆς: μάλα γάρ ἑθεν εὐρύοπα ζεύς χεῖρα ἑήν ὑπερέσχε, τεθαρσήκασι δέ λαοί. ἀλλ' ὑμεῖς μέν ἰόντες ἀριστήεσσιν ἀχαιῶν ἀγγελίην ἀπόφασθε: τό γάρ γέρας ἐστί γερόντων: ὄφρ' ἄλλην φράζωνται ἐνί φρεσί μῆτιν ἀμείνω, ἥ κέ σφιν νῆάς τε σαῷ καί λαόν ἀχαιῶν νηυσίν ἔπι γλαφυρῇς, ἐπεί οὔ σφισιν ἧδέ γ' ἑτοίμη ἥν νῦν ἐφράσσαντο ἐμεῦ ἀπομηνίσαντος: φοῖνιξ δ' αὖθι παρ' ἄμμι μένων κατακοιμηθήτω, ὄφρά μοι ἐν νήεσσι φίλην ἐς πατρίδ' ἕπηται αὔριον ἤν ἐθέλῃσιν: ἀνάγκῃ δ' οὔ τί μιν ἄξω. ὥς ἔφαθ', οἵ δ' ἄρα πάντες ἀκήν ἐγένοντο σιωπῇ μῦθον ἀγασσάμενοι: μάλα γάρ κρατερῶς ἀπέειπεν: ὀψέ δέ δή μετέειπε γέρων ἱππηλάτα φοῖνιξ δάκρυ' ἀναπρήσας: περί γάρ δίε νηυσίν ἀχαιῶν: εἰ μέν δή νόστόν γε μετά φρεσί φαίδιμ' ἀχιλλεῦ βάλλεαι, οὐδέ τι πάμπαν ἀμύνειν νηυσί θοῇσι πῦρ ἐθέλεις ἀΐδηλον, ἐπεί χόλος ἔμπεσε θυμῷ, πῶς ἄν ἔπειτ' ἀπό σεῖο φίλον τέκος αὖθι λιποίμην οἶος; σοί δέ μ' ἔπεμπε γέρων ἱππηλάτα πηλεύς ἤματι τῷ ὅτε ς' ἐκ φθίης ἀγαμέμνονι πέμπε νήπιον οὔ πω εἰδόθ' ὁμοιΐου πολέμοιο οὐδ' ἀγορέων, ἵνα τ' ἄνδρες ἀριπρεπέες τελέθουσι. τοὔνεκά με προέηκε διδασκέμεναι τάδε πάντα, μύθων τε ῥητῆρ' ἔμεναι πρηκτῆρά τε ἔργων. ὡς ἄν ἔπειτ' ἀπό σεῖο φίλον τέκος οὐκ ἐθέλοιμι λείπεσθ', οὐδ' εἴ κέν μοι ὑποσταίη θεός αὐτός {>} γῆρας ἀποξύσας θήσειν νέον ἡβώοντα, {>} οἷον ὅτε πρῶτον λίπον ἑλλάδα καλλιγύναικα φεύγων νείκεα πατρός ἀμύντορος ὀρμενίδαο, ὅς μοι παλλακίδος περιχώσατο καλλικόμοιο, τήν αὐτός φιλέεσκεν, ἀτιμάζεσκε δ' ἄκοιτιν μητέρ' ἐμήν: ἥ δ' αἰέν ἐμέ λισσέσκετο γούνων παλλακίδι προμιγῆναι, ἵν' ἐχθήρειε γέροντα. τῇ πιθόμην καί ἔρεξα: πατήρ δ' ἐμός αὐτίκ' ὀϊσθείς πολλά κατηρᾶτο, στυγεράς δ' ἐπεκέκλετ' ἐρινῦς, {>} μή ποτε γούνασιν οἷσιν ἐφέσσεσθαι φίλον υἱόν {>} ἐξ ἐμέθεν γεγαῶτα: θεοί δ' ἐτέλειον ἐπαράς {>} ζεύς τε καταχθόνιος καί ἐπαινή περσεφόνεια. ἔνθ' ἐμοί οὐκέτι πάμπαν ἐρητύετ' ἐν φρεσί θυμός πατρός χωομένοιο κατά μέγαρα στρωφᾶσθαι. ἦ μέν πολλά ἔται καί ἀνεψιοί ἀμφίς ἐόντες αὐτοῦ λισσόμενοι κατερήτυον ἐν μεγάροισι, πολλά δέ ἴφια μῆλα καί εἰλίποδας ἕλικας βοῦς ἔσφαζον, πολλοί δέ σύες θαλέθοντες ἀλοιφῇ εὑόμενοι τανύοντο διά φλογός ἡφαίστοιο, πολλόν δ' ἐκ κεράμων μέθυ πίνετο τοῖο γέροντος. εἰνάνυχες δέ μοι ἀμφ' αὐτῷ παρά νύκτας ἴαυον: οἵ μέν ἀμειβόμενοι φυλακάς ἔχον, οὐδέ ποτ' ἔσβη πῦρ, ἕτερον μέν ὑπ' αἰθούσῃ εὐερκέος αὐλῆς, {>} ἄλλο δ' ἐνί προδόμῳ, πρόσθεν θαλάμοιο θυράων. ἀλλ' ὅτε δή δεκάτη μοι ἐπήλυθε νύξ ἐρεβεννή, {>} καί τότ' ἐγώ θαλάμοιο θύρας πυκινῶς ἀραρυίας ῥήξας ἐξῆλθον, καί ὑπέρθορον ἑρκίον αὐλῆς ῥεῖα, λαθών φύλακάς τ' ἄνδρας δμῳάς τε γυναῖκας. {>} φεῦγον ἔπειτ' ἀπάνευθε δι' ἑλλάδος εὐρυχόροιο, φθίην δ' ἐξικόμην ἐριβώλακα μητέρα μήλων ἐς πηλῆα ἄναχθ': ὅ δέ με πρόφρων ὑπέδεκτο, {>} καί μ' ἐφίλης' ὡς εἴ τε πατήρ ὅν παῖδα φιλήσῃ μοῦνον τηλύγετον πολλοῖσιν ἐπί κτεάτεσσι, καί μ' ἀφνειόν ἔθηκε, πολύν δέ μοι ὤπασε λαόν: ναῖον δ' ἐσχατιήν φθίης δολόπεσσιν ἀνάσσων. καί σε τοσοῦτον ἔθηκα θεοῖς ἐπιείκελ' ἀχιλλεῦ, ἐκ θυμοῦ φιλέων, ἐπεί οὐκ ἐθέλεσκες ἅμ' ἄλλῳ οὔτ' ἐς δαῖτ' ἰέναι οὔτ' ἐν μεγάροισι πάσασθαι, πρίν γ' ὅτε δή ς' ἐπ' ἐμοῖσιν ἐγώ γούνεσσι καθίσσας ὄψου τ' ἄσαιμι προταμών καί οἶνον ἐπισχών. πολλάκι μοι κατέδευσας ἐπί στήθεσσι χιτῶνα οἴνου ἀποβλύζων ἐν νηπιέῃ ἀλεγεινῇ. ὥς ἐπί σοί μάλα πολλά πάθον καί πολλά μόγησα, τά φρονέων ὅ μοι οὔ τι θεοί γόνον ἐξετέλειον ἐξ ἐμεῦ: ἀλλά σέ παῖδα θεοῖς ἐπιείκελ' ἀχιλλεῦ ποιεύμην, ἵνα μοί ποτ' ἀεικέα λοιγόν ἀμύνῃς. ἀλλ' ἀχιλεῦ δάμασον θυμόν μέγαν: οὐδέ τί σε χρή νηλεές ἦτορ ἔχειν: στρεπτοί δέ τε καί θεοί αὐτοί, τῶν περ καί μείζων ἀρετή τιμή τε βίη τε. καί μέν τούς θυέεσσι καί εὐχωλῇς ἀγανῇσι λοιβῇ τε κνίσῃ τε παρατρωπῶς' ἄνθρωποι λισσόμενοι, ὅτε κέν τις ὑπερβήῃ καί ἁμάρτῃ. καί γάρ τε λιταί εἰσι διός κοῦραι μεγάλοιο χωλαί τε ῥυσαί τε παραβλῶπές τ' ὀφθαλμώ, αἵ ῥά τε καί μετόπισθ' ἄτης ἀλέγουσι κιοῦσαι. {>} ἥ δ' ἄτη σθεναρή τε καί ἀρτίπος, οὕνεκα πάσας {⸖} πολλόν ὑπεκπροθέει, φθάνει δέ τε πᾶσαν ἐπ' αἶαν βλάπτους' ἀνθρώπους: αἵ δ' ἐξακέονται ὀπίσσω. ὅς μέν τ' αἰδέσεται κούρας διός ἆσσον ἰούσας, {>} τόν δέ μέγ' ὤνησαν καί τ' ἔκλυον εὐχομένοιο: ὅς δέ κ' ἀνήνηται καί τε στερεῶς ἀποείπῃ, λίσσονται δ' ἄρα ταί γε δία κρονίωνα κιοῦσαι τῷ ἄτην ἅμ' ἕπεσθαι, ἵνα βλαφθείς ἀποτίσῃ. ἀλλ' ἀχιλεῦ πόρε καί σύ διός κούρῃσιν ἕπεσθαι τιμήν, ἥ τ' ἄλλων περ ἐπιγνάμπτει νόον ἐσθλῶν. εἰ μέν γάρ μή δῶρα φέροι τά δ' ὄπισθ' ὀνομάζοι ἀτρεΐδης, ἀλλ' αἰέν ἐπιζαφελῶς χαλεπαίνοι, οὐκ ἄν ἔγωγέ σε μῆνιν ἀπορρίψαντα κελοίμην ἀργείοισιν ἀμυνέμεναι χατέουσί περ ἔμπης: νῦν δ' ἅμα τ' αὐτίκα πολλά διδοῖ τά δ' ὄπισθεν ὑπέστη, {>} ἄνδρας δέ λίσσεσθαι ἐπιπροέηκεν ἀρίστους κρινάμενος κατά λαόν ἀχαιϊκόν, οἵ τε σοί αὐτῷ φίλτατοι ἀργείων: τῶν μή σύ γε μῦθον ἐλέγξῃς μηδέ πόδας: πρίν δ' οὔ τι νεμεσσητόν κεχολῶσθαι. οὕτω καί τῶν πρόσθεν ἐπευθόμεθα κλέα ἀνδρῶν ἡρώων, ὅτε κέν τιν' ἐπιζάφελος χόλος ἵκοι: δωρητοί τε πέλοντο παράρρητοί τ' ἐπέεσσι. {>} μέμνημαι τόδε ἔργον ἐγώ πάλαι οὔ τι νέον γε {>} ὡς ἦν: ἐν δ' ὑμῖν ἐρέω πάντεσσι φίλοισι. κουρῆτές τ' ἐμάχοντο καί αἰτωλοί μενεχάρμαι ἀμφί πόλιν καλυδῶνα καί ἀλλήλους ἐνάριζον, {>} αἰτωλοί μέν ἀμυνόμενοι καλυδῶνος ἐραννῆς, κουρῆτες δέ διαπραθέειν μεμαῶτες ἄρηϊ. καί γάρ τοῖσι κακόν χρυσόθρονος ἄρτεμις ὦρσε χωσαμένη ὅ οἱ οὔ τι θαλύσια γουνῷ ἀλωῆς οἰνεύς ῥέξ': ἄλλοι δέ θεοί δαίνυνθ' ἑκατόμβας, οἴῃ δ' οὐκ ἔρρεξε διός κούρῃ μεγάλοιο. {⸖} ἤ λάθετ' ἤ οὐκ ἐνόησεν: ἀάσατο δέ μέγα θυμῷ. ἥ δέ χολωσαμένη δῖον γένος ἰοχέαιρα ὦρσεν ἔπι χλούνην σῦν ἄγριον ἀργιόδοντα, {>} ὅς κακά πόλλ' ἕρδεσκεν ἔθων οἰνῆος ἀλωήν: {>} πολλά δ' ὅ γε προθέλυμνα χαμαί βάλε δένδρεα μακρά {>} αὐτῇσιν ῥίζῃσι καί αὐτοῖς ἄνθεσι μήλων. τόν δ' υἱός οἰνῆος ἀπέκτεινεν μελέαγρος πολλέων ἐκ πολίων θηρήτορας ἄνδρας ἀγείρας καί κύνας: οὐ μέν γάρ κε δάμη παύροισι βροτοῖσι: {>} τόσσος ἔην, πολλούς δέ πυρῆς ἐπέβης' ἀλεγεινῆς. ἥ δ' ἀμφ' αὐτῷ θῆκε πολύν κέλαδον καί ἀϋτήν ἀμφί συός κεφαλῇ καί δέρματι λαχνήεντι, κουρήτων τε μεσηγύ καί αἰτωλῶν μεγαθύμων. ὄφρα μέν οὖν μελέαγρος ἄρηι φίλος πολέμιζε, τόφρα δέ κουρήτεσσι κακῶς ἦν, οὐδέ δύναντο τείχεος ἔκτοσθεν μίμνειν πολέες περ ἐόντες: ἀλλ' ὅτε δή μελέαγρον ἔδυ χόλος, ὅς τε καί ἄλλων {>} οἰδάνει ἐν στήθεσσι νόον πύκα περ φρονεόντων, ἤτοι ὅ μητρί φίλῃ ἀλθαίῃ χωόμενος κῆρ κεῖτο παρά μνηστῇ ἀλόχῳ καλῇ κλεοπάτρῃ κούρῃ μαρπήσσης καλλισφύρου εὐηνίνης ἴδεώ θ', ὅς κάρτιστος ἐπιχθονίων γένετ' ἀνδρῶν τῶν τότε: καί ῥα ἄνακτος ἐναντίον εἵλετο τόξον φοίβου ἀπόλλωνος καλλισφύρου εἵνεκα νύμφης, τήν δέ τότ' ἐν μεγάροισι πατήρ καί πότνια μήτηρ {>} ἀλκυόνην καλέεσκον ἐπώνυμον, οὕνεκ' ἄρ' αὐτῆς μήτηρ ἀλκυόνος πολυπενθέος οἶτον ἔχουσα κλαῖεν ὅ μιν ἑκάεργος ἀνήρπασε φοῖβος ἀπόλλων: τῇ ὅ γε παρκατέλεκτο χόλον θυμαλγέα πέσσων ἐξ ἀρέων μητρός κεχολωμένος, ἥ ῥα θεοῖσι {>} πόλλ' ἀχέους' ἠρᾶτο κασιγνήτοιο φόνοιο, {>} πολλά δέ καί γαῖαν πολυφόρβην χερσίν ἀλοία {>} κικλήσκους' ἀΐδην καί ἐπαινήν περσεφόνειαν πρόχνυ καθεζομένη, δεύοντο δέ δάκρυσι κόλποι, {>} παιδί δόμεν θάνατον: τῆς δ' ἠεροφοῖτις ἐρινύς ἔκλυεν ἐξ ἐρέβεσφιν ἀμείλιχον ἦτορ ἔχουσα. τῶν δέ τάχ' ἀμφί πύλας ὅμαδος καί δοῦπος ὀρώρει πύργων βαλλομένων: τόν δέ λίσσοντο γέροντες {>} αἰτωλῶν, πέμπον δέ θεῶν ἱερῆας ἀρίστους, ἐξελθεῖν καί ἀμῦναι ὑποσχόμενοι μέγα δῶρον: ὁππόθι πιότατον πεδίον καλυδῶνος ἐραννῆς, {>} ἔνθά μιν ἤνωγον τέμενος περικαλλές ἑλέσθαι πεντηκοντόγυον, τό μέν ἥμισυ οἰνοπέδοιο, ἥμισυ δέ ψιλήν ἄροσιν πεδίοιο ταμέσθαι. πολλά δέ μιν λιτάνευε γέρων ἱππηλάτα οἰνεύς οὐδοῦ ἐπεμβεβαώς ὑψηρεφέος θαλάμοιο σείων κολλητάς σανίδας γουνούμενος υἱόν: πολλά δέ τόν γε κασίγνηται καί πότνια μήτηρ ἐλλίσσονθ': ὅ δέ μᾶλλον ἀναίνετο: πολλά δ' ἑταῖροι, {>} οἵ οἱ κεδνότατοι καί φίλτατοι ἦσαν ἁπάντων: ἀλλ' οὐδ' ὧς τοῦ θυμόν ἐνί στήθεσσιν ἔπειθον, πρίν γ' ὅτε δή θάλαμος πύκ' ἐβάλλετο, τοί δ' ἐπί πύργων βαῖνον κουρῆτες καί ἐνέπρηθον μέγα ἄστυ. καί τότε δή μελέαγρον ἐΰζωνος παράκοιτις λίσσετ' ὀδυρομένη, καί οἱ κατέλεξεν ἅπαντα κήδε', ὅς' ἀνθρώποισι πέλει τῶν ἄστυ ἁλώῃ: {>} ἄνδρας μέν κτείνουσι, πόλιν δέ τε πῦρ ἀμαθύνει, {>} τέκνα δέ τ' ἄλλοι ἄγουσι βαθυζώνους τε γυναῖκας. τοῦ δ' ὠρίνετο θυμός ἀκούοντος κακά ἔργα, βῆ δ' ἰέναι, χροΐ δ' ἔντε' ἐδύσετο παμφανόωντα. ὥς ὅ μέν αἰτωλοῖσιν ἀπήμυνεν κακόν ἦμαρ {>} εἴξας ᾧ θυμῷ: τῷ δ' οὐκέτι δῶρα τέλεσσαν πολλά τε καί χαρίεντα, κακόν δ' ἤμυνε καί αὔτως. ἀλλά σύ μή μοι ταῦτα νόει φρεσί, μή δέ σε δαίμων ἐνταῦθα τρέψειε φίλος: κάκιον δέ κεν εἴη νηυσίν καιομένῃσιν ἀμυνέμεν: ἀλλ' ἐπί δώρων ἔρχεο: ἶσον γάρ σε θεῷ τίσουσιν ἀχαιοί. εἰ δέ κ' ἄτερ δώρων πόλεμον φθισήνορα δύῃς {>} οὐκέθ' ὁμῶς τιμῆς ἔσεαι πόλεμόν περ ἀλαλκών, τόν δ' ἀπαμειβόμενος προσέφη πόδας ὠκύς ἀχιλλεύς: {>} φοῖνιξ ἄττα γεραιέ διοτρεφές οὔ τί με ταύτης χρεώ τιμῆς: φρονέω δέ τετιμῆσθαι διός αἴσῃ, ἥ μ' ἕξει παρά νηυσί κορωνίσιν εἰς ὅ κ' ἀϋτμή ἐν στήθεσσι μένῃ καί μοι φίλα γούνατ' ὀρώρῃ. ἄλλο δέ τοι ἐρέω, σύ δ' ἐνί φρεσί βάλλεο σῇσι: {⸖} μή μοι σύγχει θυμόν ὀδυρόμενος καί ἀχεύων ἀτρεΐδῃ ἥρωϊ φέρων χάριν: οὐδέ τί σε χρή τόν φιλέειν, ἵνα μή μοι ἀπέχθηαι φιλέοντι. καλόν τοι σύν ἐμοί τόν κήδειν ὅς κ' ἐμέ κήδῃ: {>} ἶσον ἐμοί βασίλευε καί ἥμισυ μείρεο τιμῆς. οὗτοι δ' ἀγγελέουσι, σύ δ' αὐτόθι λέξεο μίμνων εὐνῇ ἔνι μαλακῇ: ἅμα δ' ἠοῖ φαινομένηφι {>} φρασσόμεθ' ἤ κε νεώμεθ' ἐφ' ἡμέτερ' ἦ κε μένωμεν. ἦ καί πατρόκλῳ ὅ γ' ἐπ' ὀφρύσι νεῦσε σιωπῇ {>} φοίνικι στορέσαι πυκινόν λέχος, ὄφρα τάχιστα {>} ἐκ κλισίης νόστοιο μεδοίατο: τοῖσι δ' ἄρ' αἴας ἀντίθεος τελαμωνιάδης μετά μῦθον ἔειπε: διογενές λαερτιάδη πολυμήχαν' ὀδυσσεῦ {>} ἴομεν: οὐ γάρ μοι δοκέει μύθοιο τελευτή τῇδέ γ' ὁδῷ κρανέεσθαι: ἀπαγγεῖλαι δέ τάχιστα χρή μῦθον δαναοῖσι καί οὐκ ἀγαθόν περ ἐόντα οἵ που νῦν ἕαται ποτιδέγμενοι. αὐτάρ ἀχιλλεύς ἄγριον ἐν στήθεσσι θέτο μεγαλήτορα θυμόν σχέτλιος, οὐδέ μετατρέπεται φιλότητος ἑταίρων τῆς ᾗ μιν παρά νηυσίν ἐτίομεν ἔξοχον ἄλλων {>} νηλής: καί μέν τίς τε κασιγνήτοιο φονῆος ποινήν ἤ οὗ παιδός ἐδέξατο τεθνηῶτος: καί ῥ' ὅ μέν ἐν δήμῳ μένει αὐτοῦ πόλλ' ἀποτίσας, τοῦ δέ τ' ἐρητύεται κραδίη καί θυμός ἀγήνωρ ποινήν δεξαμένῳ: σοί δ' ἄληκτόν τε κακόν τε θυμόν ἐνί στήθεσσι θεοί θέσαν εἵνεκα κούρης {>} οἴης: νῦν δέ τοι ἑπτά παρίσχομεν ἔξοχ' ἀρίστας, ἄλλά τε πόλλ' ἐπί τῇσι: σύ δ' ἵλαον ἔνθεο θυμόν, αἴδεσσαι δέ μέλαθρον: ὑπωρόφιοι δέ τοί εἰμεν {⸖} πληθύος ἐκ δαναῶν, μέμαμεν δέ τοι ἔξοχον ἄλλων κήδιστοί τ' ἔμεναι καί φίλτατοι ὅσσοι ἀχαιοί. τόν δ' ἀπαμειβόμενος προσέφη πόδας ὠκύς ἀχιλλεύς: αἶαν διογενές τελαμώνιε κοίρανε λαῶν πάντά τί μοι κατά θυμόν ἐείσαο μυθήσασθαι: ἀλλά μοι οἰδάνεται κραδίη χόλῳ ὁππότε κείνων μνήσομαι ὥς μ' ἀσύφηλον ἐν ἀργείοισιν ἔρεξεν ἀτρεΐδης ὡς εἴ τιν' ἀτίμητον μετανάστην. ἀλλ' ὑμεῖς ἔρχεσθε καί ἀγγελίην ἀπόφασθε: οὐ γάρ πρίν πολέμοιο μεδήσομαι αἱματόεντος πρίν γ' υἱόν πριάμοιο δαΐφρονος ἕκτορα δῖον μυρμιδόνων ἐπί τε κλισίας καί νῆας ἱκέσθαι {>} κτείνοντ' ἀργείους, κατά τε σμῦξαι πυρί νῆας. ἀμφί δέ τοι τῇ ἐμῇ κλισίῃ καί νηΐ μελαίνῃ ἕκτορα καί μεμαῶτα μάχης σχήσεσθαι ὀΐω. {>} ὥς ἔφαθ', οἵ δέ ἕκαστος ἑλών δέπας ἀμφικύπελλον {>} σπείσαντες παρά νῆας ἴσαν πάλιν: ἦρχε δ' ὀδυσσεύς. πάτροκλος δ' ἑτάροισιν ἰδέ δμωῇσι κέλευσε φοίνικι στορέσαι πυκινόν λέχος ὅττι τάχιστα. αἵ δ' ἐπιπειθόμεναι στόρεσαν λέχος ὡς ἐκέλευσε κώεά τε ῥῆγός τε λίνοιό τε λεπτόν ἄωτον. ἔνθ' ὅ γέρων κατέλεκτο καί ἠῶ δῖαν ἔμιμνεν. αὐτάρ ἀχιλλεύς εὗδε μυχῷ κλισίης εὐπήκτου: {⸖} τῷ δ' ἄρα παρκατέλεκτο γυνή, τήν λεσβόθεν ἦγε, φόρβαντος θυγάτηρ διομήδη καλλιπάρῃος. πάτροκλος δ' ἑτέρωθεν ἐλέξατο: πάρ δ' ἄρα καί τῷ ἶφις ἐΰζωνος, τήν οἱ πόρε δῖος ἀχιλλεύς {>} σκῦρον ἑλών αἰπεῖαν ἐνυῆος πτολίεθρον. οἵ δ' ὅτε δή κλισίῃσιν ἐν ἀτρεΐδαο γένοντο. τούς μέν ἄρα χρυσέοισι κυπέλλοις υἷες ἀχαιῶν δειδέχατ' ἄλλοθεν ἄλλος ἀνασταδόν, ἔκ τ' ἐρέοντο: πρῶτος δ' ἐξερέεινεν ἄναξ ἀνδρῶν ἀγαμέμνων: εἴπ' ἄγε μ' ὦ πολύαιν' ὀδυσεῦ μέγα κῦδος ἀχαιῶν ἤ ῥ' ἐθέλει νήεσσιν ἀλεξέμεναι δήϊον πῦρ, ἦ ἀπέειπε, χόλος δ' ἔτ' ἔχει μεγαλήτορα θυμόν; τόν δ' αὖτε προσέειπε πολύτλας δῖος ὀδυσσεύς: ἀτρεΐδη κύδιστε ἄναξ ἀνδρῶν ἀγάμεμνον κεῖνός γ' οὐκ ἐθέλει σβέσσαι χόλον, ἀλλ' ἔτι μᾶλλον πιμπλάνεται μένεος, σέ δ' ἀναίνεται ἠδέ σά δῶρα. {>} αὐτόν σε φράζεσθαι ἐν ἀργείοισιν ἄνωγεν ὅππως κεν νῆάς τε σαῷς καί λαόν ἀχαιῶν: {>} αὐτός δ' ἠπείλησεν ἅμ' ἠοῖ φαινομένηφι νῆας ἐϋσσέλμους ἅλαδ' ἑλκέμεν ἀμφιελίσσας. καί δ' ἄν τοῖς ἄλλοισιν ἔφη παραμυθήσασθαι {>} οἴκαδ' ἀποπλείειν, ἐπεί οὐκέτι δήετε τέκμωρ {>} ἰλίου αἰπεινῆς: μάλα γάρ ἑθεν εὐρύοπα ζεύς χεῖρα ἑήν ὑπερέσχε, τεθαρσήκασι δέ λαοί. {—} ὥς ἔφατ': εἰσί καί οἵδε τάδ' εἰπέμεν, οἵ μοι ἕποντο, {—} αἴας καί κήρυκε δύω πεπνυμένω ἄμφω. {—} φοῖνιξ δ' αὖθ' ὅ γέρων κατελέξατο, ὡς γάρ ἀνώγει, {—} ὄφρά οἱ ἐν νήεσσι φίλην ἐς πατρίδ' ἕπηται {—} αὔριον, ἤν ἐθέλῃσιν: ἀνάγκῃ δ' οὔ τί μιν ἄξει. ὥς ἔφαθ', οἵ δ' ἄρα πάντες ἀκήν ἐγένοντο σιωπῇ {※—} μῦθον ἀγασσάμενοι: μάλα γάρ κρατερῶς ἀγόρευσε. δήν δ' ἄνεῳ ἦσαν τετιηότες υἷες ἀχαιῶν: ὀψέ δέ δή μετέειπε βοήν ἀγαθός διομήδης: ἀτρεΐδη κύδιστε ἄναξ ἀνδρῶν ἀγάμεμνον {>} μή ὄφελες λίσσεσθαι ἀμύμονα πηλεΐωνα {>} μυρία δῶρα διδούς: ὅ δ' ἀγήνωρ ἐστί καί ἄλλως: νῦν αὖ μιν πολύ μᾶλλον ἀγηνορίῃσιν ἐνῆκας. ἀλλ' ἤτοι κεῖνον μέν ἐάσομεν ἤ κεν ἴῃσιν ἦ κε μένῃ: τότε δ' αὖτε μαχήσεται ὁππότε κέν μιν θυμός ἐνί στήθεσσιν ἀνώγῃ καί θεός ὄρσῃ. ἀλλ' ἄγεθ' ὡς ἄν ἐγώ εἴπω πειθώμεθα πάντες: νῦν μέν κοιμήσασθε τεταρπόμενοι φίλον ἦτορ σίτου καί οἴνοιο: τό γάρ μένος ἐστί καί ἀλκή: αὐτάρ ἐπεί κε φανῇ καλή ῥοδοδάκτυλος ἠώς, καρπαλίμως πρό νεῶν ἐχέμεν λαόν τε καί ἵππους {>} ὀτρύνων, καί δ' αὐτός ἐνί πρώτοισι μάχεσθαι. ὥς ἔφαθ', οἵ δ' ἄρα πάντες ἐπῄνησαν βασιλῆες μῦθον ἀγασσάμενοι διομήδεος ἱπποδάμοιο. καί τότε δή σπείσαντες ἔβαν κλισίην δέ ἕκαστος, ἔνθα δέ κοιμήσαντο καί ὕπνου δῶρον ἕλοντο. {ιλιαδοσ κ} ἄλλοι μέν παρά νηυσίν ἀριστῆες παναχαιῶν εὗδον παννύχιοι μαλακῷ δεδμημένοι ὕπνῳ: ἀλλ' οὐκ ἀτρεΐδην ἀγαμέμνονα ποιμένα λαῶν ὕπνος ἔχε γλυκερός πολλά φρεσίν ὁρμαίνοντα. {>} ὡς δ' ὅτ' ἄν ἀστράπτῃ πόσις ἥρης ἠϋκόμοιο τεύχων ἤ πολύν ὄμβρον ἀθέσφατον ἠέ χάλαζαν {>} ἤ νιφετόν, ὅτε πέρ τε χιών ἐπάλυνεν ἀρούρας, ἠέ ποθι πτολέμοιο μέγα στόμα πευκεδανοῖο, ὥς πυκίν' ἐν στήθεσσιν ἀνεστενάχιζ' ἀγαμέμνων {>} νειόθεν ἐκ κραδίης, τρομέοντο δέ οἱ φρένες ἐντός. ἤτοι ὅτ' ἐς πεδίον τό τρωϊκόν ἀθρήσειε, θαύμαζεν πυρά πολλά τά καίετο ἰλιόθι πρό αὐλῶν συρίγγων τ' ἐνοπήν ὅμαδόν τ' ἀνθρώπων. αὐτάρ ὅτ' ἐς νῆάς τε ἴδοι καί λαόν ἀχαιῶν, πολλάς ἐκ κεφαλῆς προθελύμνους ἕλκετο χαίτας ὑψόθ' ἐόντι διί, μέγα δ' ἔστενε κυδάλιμον κῆρ. ἧδε δέ οἱ κατά θυμόν ἀρίστη φαίνετο βουλή νέστορ' ἔπι πρῶτον νηλήϊον ἐλθέμεν ἀνδρῶν, εἴ τινά οἱ σύν μῆτιν ἀμύμονα τεκτήναιτο, ἥ τις ἀλεξίκακος πᾶσιν δαναοῖσι γένοιτο. ὀρθωθείς δ' ἔνδυνε περί στήθεσσι χιτῶνα, ποσσί δ' ὑπό λιπαροῖσιν ἐδήσατο καλά πέδιλα, {>} ἀμφί δ' ἔπειτα δαφοινόν ἑέσσατο δέρμα λέοντος αἴθωνος μεγάλοιο ποδηνεκές, εἵλετο δ' ἔγχος. ὥς δ' αὔτως μενέλαον ἔχε τρόμος: οὐδέ γάρ αὐτῷ ὕπνος ἐπί βλεφάροισιν ἐφίζανε: μή τι πάθοιεν ἀργεῖοι, τοί δή ἕθεν εἵνεκα πουλύν ἐφ' ὑγρήν ἤλυθον ἐς τροίην πόλεμον θρασύν ὁρμαίνοντες. παρδαλέῃ μέν πρῶτα μετάφρενον εὐρύ κάλυψε {>} ποικίλῃ, αὐτάρ ἐπί στεφάνην κεφαλῆφιν ἀείρας θήκατο χαλκείην, δόρυ δ' εἵλετο χειρί παχείῃ. βῆ δ' ἴμεν ἀνστήσων ὅν ἀδελφεόν, ὅς μέγα πάντων ἀργείων ἤνασσε, θεός δ' ὥς τίετο δήμῳ. τόν δ' εὗρ' ἀμφ' ὤμοισι τιθήμενον ἔντεα καλά νηΐ πάρα πρύμνῃ: τῷ δ' ἀσπάσιος γένετ' ἐλθών. τόν πρότερος προσέειπε βοήν ἀγαθός μενέλαος: {>} τίφθ' οὕτως ἠθεῖε κορύσσεαι; ἦ τιν' ἑταίρων {>} ὀτρυνέεις τρώεσσιν ἐπίσκοπον; ἀλλά μάλ' αἰνῶς δείδω μή οὔ τίς τοι ὑπόσχηται τόδε ἔργον ἄνδρας δυσμενέας σκοπιαζέμεν οἶος ἐπελθών νύκτα δι' ἀμβροσίην: μάλα τις θρασυκάρδιος ἔσται. τόν δ' ἀπαμειβόμενος προσέφη κρείων ἀγαμέμνων: χρεώ βουλῆς ἐμέ καί σέ διοτρεφές ὦ μενέλαε {>} κερδαλέης, ἥ τίς κεν ἐρύσσεται ἠδέ σαώσει {>} ἀργείους καί νῆας, ἐπεί διός ἐτράπετο φρήν. ἑκτορέοις ἄρα μᾶλλον ἐπί φρένα θῆχ' ἱεροῖσιν: οὐ γάρ πω ἰδόμην, οὐδ' ἔκλυον αὐδήσαντος ἄνδρ' ἕνα τοσσάδε μέρμερ' ἐπ' ἤματι μητίσασθαι, ὅσς' ἕκτωρ ἔρρεξε διΐ φίλος υἷας ἀχαιῶν αὔτως, οὔτε θεᾶς υἱός φίλος οὔτε θεοῖο. {—} ἔργα δ' ἔρεξ' ὅσα φημί μελησέμεν ἀργείοισι {—} δηθά τε καί δολιχόν: τόσα γάρ κακά μήσατ' ἀχαιούς. {>} ἀλλ' ἴθι νῦν αἴαντα καί ἰδομενῆα κάλεσσον ῥίμφα θέων παρά νῆας: ἐγώ δ' ἐπί νέστορα δῖον εἶμι, καί ὀτρυνέω ἀνστήμεναι, αἴ κ' ἐθέλῃσιν ἐλθεῖν ἐς φυλάκων ἱερόν τέλος ἠδ' ἐπιτεῖλαι. κείνῳ γάρ κε μάλιστα πιθοίατο: τοῖο γάρ υἱός σημαίνει φυλάκεσσι καί ἰδομενῆος ὀπάων μηριόνης: τοῖσιν γάρ ἐπετράπομέν γε μάλιστα. τόν δ' ἠμείβετ' ἔπειτα βοήν ἀγαθός μενέλαος: πῶς γάρ μοι μύθῳ ἐπιτέλλεαι ἠδέ κελεύεις; αὖθι μένω μετά τοῖσι δεδεγμένος εἰς ὅ κεν ἔλθῃς, ἦε θέω μετά ς' αὖτις, ἐπήν εὖ τοῖς ἐπιτείλω; τόν δ' αὖτε προσέειπεν ἄναξ ἀνδρῶν ἀγαμέμνων, {>} αὖθι μένειν, μή πως ἀβροτάξομεν ἀλλήλοιιν ἐρχομένω: πολλαί γάρ ἀνά στρατόν εἰσι κέλευθοι. φθέγγεο δ' ᾗ κεν ἴῃσθα καί ἐγρήγορθαι ἄνωχθι {>} πατρόθεν ἐκ γενεῆς ὀνομάζων ἄνδρα ἕκαστον πάντας κυδαίνων: μηδέ μεγαλίζεο θυμῷ, ἀλλά καί αὐτοί περ πονεώμεθα: ὧδέ που ἄμμι ζεύς ἐπί γιγνομένοισιν ἵει κακότητα βαρεῖαν. ὥς εἰπών ἀπέπεμπεν ἀδελφεόν εὖ ἐπιτείλας: αὐτάρ ὅ βῆ ῥ' ἰέναι μετά νέστορα ποιμένα λαῶν: τόν δ' εὗρεν παρά τε κλισίῃ καί νηΐ μελαίνῃ {>} εὐνῇ ἔνι μαλακῇ: παρά δ' ἔντεα ποικίλ' ἔκειτο ἀσπίς καί δύο δοῦρε φαεινή τε τρυφάλεια. {>} πάρ δέ ζωστήρ κεῖτο παναίολος, ᾧ ῥ' ὁ γεραιός ζώννυθ' ὅτ' ἐς πόλεμον φθισήνορα θωρήσσοιτο λαόν ἄγων, ἐπεί οὐ μέν ἐπέτρεπε γήραϊ λυγρῷ. ὀρθωθείς δ' ἄρ' ἐπ' ἀγκῶνος κεφαλήν ἐπαείρας ἀτρεΐδην προσέειπε καί ἐξερεείνετο μύθῳ: τίς δ' οὗτος κατά νῆας ἀνά στρατόν ἔρχεαι οἶος νύκτα δι' ὀρφναίην, ὅτε θ' εὕδουσι βροτοί ἄλλοι, {—} ἠέ τιν' οὐρήων διζήμενος, ἤ τιν' ἑταίρων; φθέγγεο, μηδ' ἀκέων ἐπ' ἔμ' ἔρχεο: τίπτε δέ σε χρεώ; τόν δ' ἠμείβετ' ἔπειτα ἄναξ ἀνδρῶν ἀγαμέμνων: ὦ νέστορ νηληϊάδη μέγα κῦδος ἀχαιῶν γνώσεαι ἀτρεΐδην ἀγαμέμνονα, τόν περί πάντων ζεύς ἐνέηκε πόνοισι διαμπερές εἰς ὅ κ' ἀϋτμή ἐν στήθεσσι μένῃ καί μοι φίλα γούνατ' ὀρώρῃ. {>} πλάζομαι ὧδ' ἐπεί οὔ μοι ἐπ' ὄμμασι νήδυμος ὕπνος ἱζάνει, ἀλλά μέλει πόλεμος καί κήδε' ἀχαιῶν. αἰνῶς γάρ δαναῶν περιδείδια, οὐδέ μοι ἦτορ ἔμπεδον, ἀλλ' ἀλαλύκτημαι, κραδίη δέ μοι ἔξω στηθέων ἐκθρῴσκει, τρομέει δ' ὑπό φαίδιμα γυῖα. ἀλλ' εἴ τι δραίνεις, ἐπεί οὐδέ σέ γ' ὕπνος ἱκάνει, δεῦρ' ἐς τούς φύλακας καταβήομεν, ὄφρα ἴδωμεν {⸖} μή τοί μέν καμάτῳ ἀδηκότες ἠδέ καί ὕπνῳ κοιμήσωνται, ἀτάρ φυλακῆς ἐπί πάγχυ λάθωνται. δυσμενέες δ' ἄνδρες σχεδόν εἵαται: οὐδέ τι ἴδμεν μή πως καί διά νύκτα μενοινήσωσι μάχεσθαι. τόν δ' ἠμείβετ' ἔπειτα γερήνιος ἱππότα νέστωρ: ἀτρεΐδη κύδιστε ἄναξ ἀνδρῶν ἀγάμεμνον οὔ θην ἕκτορι πάντα νοήματα μητίετα ζεύς ἐκτελέει, ὅσα πού νυν ἐέλπεται: ἀλλά μιν οἴω κήδεσι μοχθήσειν καί πλείοσιν, εἴ κεν ἀχιλλεύς ἐκ χόλου ἀργαλέοιο μεταστρέψῃ φίλον ἦτορ. σοί δέ μάλ' ἕψομ' ἐγώ: ποτί δ' αὖ καί ἐγείρομεν ἄλλους ἠμέν τυδεΐδην δουρί κλυτόν ἠδ' ὀδυσῆα {>} ἠδ' αἴαντα ταχύν καί φυλέος ἄλκιμον υἱόν. ἀλλ' εἴ τις καί τοῦσδε μετοιχόμενος καλέσειεν ἀντίθεόν τ' αἴαντα καί ἰδομενῆα ἄνακτα: τῶν γάρ νῆες ἔασιν ἑκαστάτω, οὐδέ μάλ' ἐγγύς. ἀλλά φίλον περ ἐόντα καί αἰδοῖον μενέλαον νεικέσω, εἴ πέρ μοι νεμεσήσεαι, οὐδ' ἐπικεύσω {>} ὡς εὕδει, σοί δ' οἴῳ ἐπέτρεψεν πονέεσθαι. {>} νῦν ὄφελεν κατά πάντας ἀριστῆας πονέεσθαι {>} λισσόμενος: χρειώ γάρ ἱκάνεται οὐκέτ' ἀνεκτός. τόν δ' αὖτε προσέειπεν ἄναξ ἀνδρῶν ἀγαμέμνων: {>} ὦ γέρον ἄλλοτε μέν σε καί αἰτιάασθαι ἄνωγα: πολλάκι γάρ μεθιεῖ τε καί οὐκ ἐθέλει πονέεσθαι οὔτ' ὄκνῳ εἴκων οὔτ' ἀφραδίῃσι νόοιο, ἀλλ' ἐμέ τ' εἰσορόων καί ἐμήν ποτιδέγμενος ὁρμήν. νῦν δ' ἐμέο πρότερος μάλ' ἐπέγρετο καί μοι ἐπέστη: τόν μέν ἐγώ προέηκα καλήμεναι οὕς σύ μεταλλᾷς. ἀλλ' ἴομεν: κείνους δέ κιχησόμεθα πρό πυλάων ἐν φυλάκεσς', ἵνα γάρ σφιν ἐπέφραδον ἠγερέθεσθαι. τόν δ' ἠμείβετ' ἔπειτα γερήνιος ἱππότα νέστωρ: οὕτως οὔ τίς οἱ νεμεσήσεται οὐδ' ἀπιθήσει ἀργείων, ὅτε κέν τιν' ἐποτρύνῃ καί ἀνώγῃ. ὥς εἰπών ἔνδυνε περί στήθεσσι χιτῶνα, ποσσί δ' ὑπό λιπαροῖσιν ἐδήσατο καλά πέδιλα, ἀμφί δ' ἄρα χλαῖναν περονήσατο φοινικόεσσαν διπλῆν ἐκταδίην, οὔλη δ' ἐπενήνοθε λάχνη. εἵλετο δ' ἄλκιμον ἔγχος ἀκαχμένον ὀξέϊ χαλκῷ, βῆ δ' ἰέναι κατά νῆας ἀχαιῶν χαλκοχιτώνων. πρῶτον ἔπειτ' ὀδυσῆα διί μῆτιν ἀτάλαντον ἐξ ὕπνου ἀνέγειρε γερήνιος ἱππότα νέστωρ φθεγξάμενος: τόν δ' αἶψα περί φρένας ἤλυθ' ἰωή, {>} ἐκ δ' ἦλθε κλισίης καί σφεας πρός μῦθον ἔειπε: τίφθ' οὕτω κατά νῆας ἀνά στρατόν οἶοι ἀλᾶσθε νύκτα δι' ἀμβροσίην, ὅ τι δή χρειώ τόσον ἵκει; τόν δ' ἠμείβετ' ἔπειτα γερήνιος ἱππότα νέστωρ: διογενές λαερτιάδη πολυμήχαν' ὀδυσσεῦ μή νεμέσα: τοῖον γάρ ἄχος βεβίηκεν ἀχαιούς. ἀλλ' ἕπε', ὄφρα καί ἄλλον ἐγείρομεν ὅν τ' ἐπέοικε βουλάς βουλεύειν, ἤ φευγέμεν ἠέ μάχεσθαι. ὥς φάθ', ὅ δέ κλισίην δέ κιών πολύμητις ὀδυσσεύς ποικίλον ἀμφ' ὤμοισι σάκος θέτο, βῆ δέ μετ' αὐτούς. βάν δ' ἐπί τυδεΐδην διομήδεα: τόν δέ κίχανον ἐκτός ἀπό κλισίης σύν τεύχεσιν: ἀμφί δ' ἑταῖροι εὗδον, ὑπό κρασίν δ' ἔχον ἀσπίδας: ἔγχεα δέ σφιν ὄρθ' ἐπί σαυρωτῆρος ἐλήλατο, τῆλε δέ χαλκός λάμφ' ὥς τε στεροπή πατρός διός: αὐτάρ ὅ γ' ἥρως εὗδ', ὑπό δ' ἔστρωτο ῥινόν βοός ἀγραύλοιο, αὐτάρ ὑπό κράτεσφι τάπης τετάνυστο φαεινός. τόν παρστάς ἀνέγειρε γερήνιος ἱππότα νέστωρ, {※} λάξ ποδί κινήσας, ὄτρυνέ τε νείκεσέ τ' ἄντην: ἔγρεο τυδέος υἱέ: τί πάννυχον ὕπνον ἀωτεῖς; οὐκ ἀΐεις ὡς τρῶες ἐπί θρωσμῷ πεδίοιο εἵαται ἄγχι νεῶν, ὀλίγος δ' ἔτι χῶρος ἐρύκει; ὥς φάθ', ὅ δ' ἐξ ὕπνοιο μάλα κραιπνῶς ἀνόρουσε, καί μιν φωνήσας ἔπεα πτερόεντα προσηύδα: {>} σχέτλιός ἐσσι γεραιέ: σύ μέν πόνου οὔ ποτε λήγεις. οὔ νυ καί ἄλλοι ἔασι νεώτεροι υἷες ἀχαιῶν οἵ κεν ἔπειτα ἕκαστον ἐγείρειαν βασιλήων {>} πάντῃ ἐποιχόμενοι; σύ δ' ἀμήχανός ἐσσι γεραιέ. τόν δ' αὖτε προσέειπε γερήνιος ἱππότα νέστωρ: ναί δή ταῦτά γε πάντα φίλος κατά μοῖραν ἔειπες. εἰσίν μέν μοι παῖδες ἀμύμονες, εἰσί δέ λαοί καί πολέες, τῶν κέν τις ἐποιχόμενος καλέσειεν: ἀλλά μάλα μεγάλη χρειώ βεβίηκεν ἀχαιούς. νῦν γάρ δή πάντεσσιν ἐπί ξυροῦ ἵσταται ἀκμῆς ἤ μάλα λυγρός ὄλεθρος ἀχαιοῖς ἠέ βιῶναι. {>} ἀλλ' ἴθι νῦν αἴαντα ταχύν καί φυλέος υἱόν ἄνστησον: σύ γάρ ἐσσι νεώτερος: εἴ μ' ἐλεαίρεις. ὥς φάθ', ὅ δ' ἀμφ' ὤμοισιν ἑέσσατο δέρμα λέοντος αἴθωνος μεγάλοιο ποδηνεκές, εἵλετο δ' ἔγχος. βῆ δ' ἰέναι, τούς δ' ἔνθεν ἀναστήσας ἄγεν ἥρως. οἵ δ' ὅτε δή φυλάκεσσιν ἐν ἀγρομένοισιν ἔμιχθεν, οὐδέ μέν εὕδοντας φυλάκων ἡγήτορας εὗρον, ἀλλ' ἐγρηγορτί σύν τεύχεσιν εἵατο πάντες. ὡς δέ κύνες περί μῆλα δυσωρήσωνται ἐν αὐλῇ θηρός ἀκούσαντες κρατερόφρονος, ὅς τε καθ' ὕλην ἔρχηται δι' ὄρεσφι: πολύς δ' ὀρυμαγδός ἐπ' αὐτῷ ἀνδρῶν ἠδέ κυνῶν, ἀπό τέ σφισιν ὕπνος ὄλωλεν: {>} ὥς τῶν νήδυμος ὕπνος ἀπό βλεφάροιιν ὀλώλει {>} νύκτα φυλασσομένοισι κακήν: πεδίον δέ γάρ αἰεί {>} τετράφαθ', ὁππότ' ἐπί τρώων ἀΐοιεν ἰόντων. τούς δ' ὅ γέρων γήθησεν ἰδών θάρσυνέ τε μύθῳ καί σφεας φωνήσας ἔπεα πτερόεντα προσηύδα: οὕτω νῦν φίλα τέκνα φυλάσσετε: μηδέ τιν' ὕπνος αἱρείτω, μή χάρμα γενώμεθα δυσμενέεσσιν. ὥς εἰπών τάφροιο διέσσυτο: τοί δ' ἅμ' ἕποντο {>} ἀργείων βασιλῆες ὅσοι κεκλήατο βουλήν. τοῖς δ' ἅμα μηριόνης καί νέστορος ἀγλαός υἱός ἤϊσαν: αὐτοί γάρ κάλεον συμμητιάασθαι. τάφρον δ' ἐκδιαβάντες ὀρυκτήν ἑδριόωντο ἐν καθαρῷ, ὅθι δή νεκύων διεφαίνετο χῶρος πιπτόντων: ὅθεν αὖτις ἀπετράπετ' ὄβριμος ἕκτωρ ὀλλύς ἀργείους, ὅτε δή περί νύξ ἐκάλυψεν. ἔνθα καθεζόμενοι ἔπε' ἀλλήλοισι πίφαυσκον: τοῖσι δέ μύθων ἦρχε γερήνιος ἱππότα νέστωρ: {>} ὦ φίλοι οὐκ ἄν δή τις ἀνήρ πεπίθοιθ' ἑῷ αὐτοῦ θυμῷ τολμήεντι μετά τρῶας μεγαθύμους ἐλθεῖν, εἴ τινά που δηΐων ἕλοι ἐσχατόωντα, ἤ τινά που καί φῆμιν ἐνί τρώεσσι πύθοιτο, {※} ἅσσά τε μητιόωσι μετά σφίσιν, ἤ μεμάασιν {※} αὖθι μένειν παρά νηυσίν ἀπόπροθεν, ἦε πόλιν δέ {※} ἄψ ἀναχωρήσουσιν, ἐπεί δαμάσαντό γ' ἀχαιούς. ταῦτά κε πάντα πύθοιτο, καί ἄψ εἰς ἡμέας ἔλθοι ἀσκηθής: μέγα κέν οἱ ὑπουράνιον κλέος εἴη πάντας ἐπ' ἀνθρώπους, καί οἱ δόσις ἔσσεται ἐσθλή: ὅσσοι γάρ νήεσσιν ἐπικρατέουσιν ἄριστοι τῶν πάντων οἱ ἕκαστος ὄϊν δώσουσι μέλαιναν {>} θῆλυν ὑπόρρηνον: τῇ μέν κτέρας οὐδέν ὁμοῖον, αἰεί δ' ἐν δαίτῃσι καί εἰλαπίνῃσι παρέσται. ὥς ἔφαθ', οἵ δ' ἄρα πάντες ἀκήν ἐγένοντο σιωπῇ. τοῖσι δέ καί μετέειπε βοήν ἀγαθός διομήδης: νέστορ ἔμ' ὀτρύνει κραδίη καί θυμός ἀγήνωρ ἀνδρῶν δυσμενέων δῦναι στρατόν ἐγγύς ἐόντων τρώων: ἀλλ' εἴ τίς μοι ἀνήρ ἅμ' ἕποιτο καί ἄλλος μᾶλλον θαλπωρή καί θαρσαλεώτερον ἔσται. {>} σύν τε δύ' ἐρχομένω καί τε πρό ὅ τοῦ ἐνόησεν {>} ὅππως κέρδος ἔῃ: μοῦνος δ' εἴ πέρ τε νοήσῃ {>} ἀλλά τέ οἱ βράσσων τε νόος, λεπτή δέ τε μῆτις. ὥς ἔφαθ', οἵ δ' ἔθελον διομήδεϊ πολλοί ἕπεσθαι. ἠθελέτην αἴαντε δύω θεράποντες ἄρηος, ἤθελε μηριόνης, μάλα δ' ἤθελε νέστορος υἱός, ἤθελε δ' ἀτρεΐδης δουρικλειτός μενέλαος, {>} ἤθελε δ' ὁ τλήμων ὀδυσεύς καταδῦναι ὅμιλον τρώων: αἰεί γάρ οἱ ἐνί φρεσί θυμός ἐτόλμα. τοῖσι δέ καί μετέειπεν ἄναξ ἀνδρῶν ἀγαμέμνων: τυδεΐδη διόμηδες ἐμῷ κεχαρισμένε θυμῷ τόν μέν δή ἕταρόν γ' αἱρήσεαι ὅν κ' ἐθέλῃσθα, φαινομένων τόν ἄριστον, ἐπεί μεμάασί γε πολλοί. μηδέ σύ γ' αἰδόμενος σῇσι φρεσί τόν μέν ἀρείω καλλείπειν, σύ δέ χείρον' ὀπάσσεαι αἰδοῖ εἴκων ἐς γενεήν ὁρόων, μηδ' εἰ βασιλεύτερός ἐστιν. {—>} ὥς ἔφατ', ἔδεισεν δέ περί ξανθῷ μενελάῳ. τοῖς δ' αὖτις μετέειπε βοήν ἀγαθός διομήδης: {>} εἰ μέν δή ἕταρόν γε κελεύετέ μ' αὐτόν ἑλέσθαι, πῶς ἄν ἔπειτ' ὀδυσῆος ἐγώ θείοιο λαθοίμην, οὗ πέρι μέν πρόφρων κραδίη καί θυμός ἀγήνωρ ἐν πάντεσσι πόνοισι, φιλεῖ δέ ἑ παλλάς ἀθήνη. τούτου γ' ἑσπομένοιο καί ἐκ πυρός αἰθομένοιο ἄμφω νοστήσαιμεν, ἐπεί περίοιδε νοῆσαι. τόν δ' αὖτε προσέειπε πολύτλας δῖος ὀδυσσεύς: τυδεΐδη μήτ' ἄρ με μάλ' αἴνεε μήτέ τι νείκει: εἰδόσι γάρ τοι ταῦτα μετ' ἀργείοις ἀγορεύεις. ἀλλ' ἴομεν: μάλα γάρ νύξ ἄνεται, ἐγγύθι δ' ἠώς, {>} ἄστρα δέ δή προβέβηκε, παροίχωκεν δέ πλέων νύξ {—} τῶν δύο μοιράων, τριτάτη δ' ἔτι μοῖρα λέλειπται. ὥς εἰπόνθ' ὅπλοισιν ἔνι δεινοῖσιν ἐδύτην. τυδεΐδῃ μέν δῶκε μενεπτόλεμος θρασυμήδης φάσγανον ἄμφηκες: τό δ' ἑόν παρά νηΐ λέλειπτο: καί σάκος: ἀμφί δέ οἱ κυνέην κεφαλῆφιν ἔθηκε {>} ταυρείην, ἄφαλόν τε καί ἄλλοφον, ἥ τε καταῖτυξ κέκληται, ῥύεται δέ κάρη θαλερῶν αἰζηῶν. μηριόνης δ' ὀδυσῆϊ δίδου βιόν ἠδέ φαρέτρην καί ξίφος, ἀμφί δέ οἱ κυνέην κεφαλῆφιν ἔθηκε {>} ῥινοῦ ποιητήν: πολέσιν δ' ἔντοσθεν ἱμᾶσιν ἐντέτατο στερεῶς: ἔκτοσθε δέ λευκοί ὀδόντες ἀργιόδοντος ὑός θαμέες ἔχον ἔνθα καί ἔνθα {>} εὖ καί ἐπισταμένως: μέσσῃ δ' ἐνί πῖλος ἀρήρει. {>} τήν ῥά ποτ' ἐξ ἐλεῶνος ἀμύντορος ὀρμενίδαο ἐξέλετ' αὐτόλυκος πυκινόν δόμον ἀντιτορήσας, {>} σκάνδειαν δ' ἄρα δῶκε κυθηρίῳ ἀμφιδάμαντι: ἀμφιδάμας δέ μόλῳ δῶκε ξεινήϊον εἶναι, αὐτάρ ὅ μηριόνῃ δῶκεν ᾧ παιδί φορῆναι: δή τότ' ὀδυσσῆος πύκασεν κάρη ἀμφιτεθεῖσα. τώ δ' ἐπεί οὖν ὅπλοισιν ἔνι δεινοῖσιν ἐδύτην, βάν ῥ' ἰέναι, λιπέτην δέ κατ' αὐτόθι πάντας ἀρίστους. τοῖσι δέ δεξιόν ἧκεν ἐρωδιόν ἐγγύς ὁδοῖο παλλάς ἀθηναίη: τοί δ' οὐκ ἴδον ὀφθαλμοῖσι νύκτα δι' ὀρφναίην, ἀλλά κλάγξαντος ἄκουσαν. {>} χαῖρε δέ τῷ ὄρνιθ' ὀδυσεύς, ἠρᾶτο δ' ἀθήνῃ: κλῦθί μευ αἰγιόχοιο διός τέκος, ἥ τέ μοι αἰεί ἐν πάντεσσι πόνοισι παρίστασαι, οὐδέ σε λήθω κινύμενος: νῦν αὖτε μάλιστά με φῖλαι ἀθήνη, {>} δός δέ πάλιν ἐπί νῆας ἐϋκλεῖας ἀφικέσθαι {>} ῥέξαντας μέγα ἔργον, ὅ κε τρώεσσι μελήσῃ. δεύτερος αὖτ' ἠρᾶτο βοήν ἀγαθός διομήδης: κέκλυθι νῦν καί ἐμεῖο διός τέκος ἀτρυτώνη: σπεῖό μοι ὡς ὅτε πατρί ἅμ' ἕσπεο τυδέϊ δίῳ {>} ἐς θήβας, ὅτε τε πρό ἀχαιῶν ἄγγελος ᾔει. τούς δ' ἄρ' ἐπ' ἀσωπῷ λίπε χαλκοχίτωνας ἀχαιούς, αὐτάρ ὅ μειλίχιον μῦθον φέρε καδμείοισι κεῖς': ἀτάρ ἄψ ἀπιών μάλα μέρμερα μήσατο ἔργα σύν σοί δῖα θεά, ὅτε οἱ πρόφρασσα παρέστης. ὥς νῦν μοι ἐθέλουσα παρίσταο καί με φύλασσε. σοί δ' αὖ ἐγώ ῥέξω βοῦν ἦνιν εὐρυμέτωπον ἀδμήτην, ἥν οὔ πω ὑπό ζυγόν ἤγαγεν ἀνήρ: τήν τοι ἐγώ ῥέξω χρυσόν κέρασιν περιχεύας. ὥς ἔφαν εὐχόμενοι, τῶν δ' ἔκλυε παλλάς ἀθήνη. οἵ δ' ἐπεί ἠρήσαντο διός κούρῃ μεγάλοιο, βάν ῥ' ἴμεν ὥς τε λέοντε δύω διά νύκτα μέλαιναν {>} ἄμ φόνον, ἄν νέκυας, διά τ' ἔντεα καί μέλαν αἷμα. {>} οὐδέ μέν οὐδέ τρῶας ἀγήνορας εἴασεν ἕκτωρ εὕδειν, ἀλλ' ἄμυδις κικλήσκετο πάντας ἀρίστους, ὅσσοι ἔσαν τρώων ἡγήτορες ἠδέ μέδοντες: τούς ὅ γε συγκαλέσας πυκινήν ἀρτύνετο βουλήν: τίς κέν μοι τόδε ἔργον ὑποσχόμενος τελέσειε δώρῳ ἔπι μεγάλῳ; μισθός δέ οἱ ἄρκιος ἔσται. δώσω γάρ δίφρόν τε δύω τ' ἐριαύχενας ἵππους οἵ κεν ἄριστοι ἔωσι θοῇς ἐπί νηυσίν ἀχαιῶν ὅς τίς κε τλαίη, οἷ τ' αὐτῷ κῦδος ἄροιτο, νηῶν ὠκυπόρων σχεδόν ἐλθέμεν, ἔκ τε πυθέσθαι ἠέ φυλάσσονται νῆες θοαί ὡς τό πάρος περ, ἦ ἤδη χείρεσσιν ὑφ' ἡμετέρῃσι δαμέντες φύξιν βουλεύουσι μετά σφίσιν, οὐδ' ἐθέλουσι νύκτα φυλασσέμεναι, καμάτῳ ἀδηκότες αἰνῷ. ὥς ἔφαθ', οἵ δ' ἄρα πάντες ἀκήν ἐγένοντο σιωπῇ. ἦν δέ τις ἐν τρώεσσι δόλων εὐμήδεος υἱός κήρυκος θείοιο πολύχρυσος πολύχαλκος, ὅς δή τοι εἶδος μέν ἔην κακός, ἀλλά ποδώκης: {⸖} αὐτάρ ὅ μοῦνος ἔην μετά πέντε κασιγνήτῃσιν. ὅς ῥα τότε τρωσίν τε καί ἕκτορι μῦθον ἔειπεν: ἕκτορ ἔμ' ὀτρύνει κραδίη καί θυμός ἀγήνωρ νηῶν ὠκυπόρων σχεδόν ἐλθέμεν ἔκ τε πυθέσθαι. ἀλλ' ἄγε μοι τό σκῆπτρον ἀνάσχεο, καί μοι ὄμοσσον {>} ἦ μέν τούς ἵππους τε καί ἅρματα ποικίλα χαλκῷ δωσέμεν, οἵ φορέουσιν ἀμύμονα πηλεΐωνα, σοί δ' ἐγώ οὐχ ἅλιος σκοπός ἔσσομαι οὐδ' ἀπό δόξης: τόφρα γάρ ἐς στρατόν εἶμι διαμπερές ὄφρ' ἄν ἵκωμαι {>} νῆ' ἀγαμεμνονέην, ὅθι που μέλλουσιν ἄριστοι βουλάς βουλεύειν ἤ φευγέμεν ἠέ μάχεσθαι. ὥς φάθ', ὅ δ' ἐν χερσί σκῆπτρον λάβε καί οἱ ὄμοσσεν: ἴστω νῦν ζεύς αὐτός ἐρίγδουπος πόσις ἥρης {>} μή μέν τοῖς ἵπποισιν ἀνήρ ἐποχήσεται ἄλλος τρώων, ἀλλά σέ φημι διαμπερές ἀγλαϊεῖσθαι. {>} ὥς φάτο καί ῥ' ἐπίορκον ἐπώμοσε, τόν δ' ὀρόθυνεν: αὐτίκα δ' ἀμφ' ὤμοισιν ἐβάλλετο καμπύλα τόξα, ἕσσατο δ' ἔκτοσθεν ῥινόν πολιοῖο λύκοιο, {>} κρατί δ' ἐπί κτιδέην κυνέην, ἕλε δ' ὀξύν ἄκοντα, βῆ δ' ἰέναι προτί νῆας ἀπό στρατοῦ: οὐδ' ἄρ' ἔμελλεν ἐλθών ἐκ νηῶν ἄψ ἕκτορι μῦθον ἀποίσειν. {>} ἀλλ' ὅτε δή ῥ' ἵππων τε καί ἀνδρῶν κάλλιφ' ὅμιλον, βῆ ῥ' ἀν' ὁδόν μεμαώς: τόν δέ φράσατο προσιόντα διογενής ὀδυσεύς, διομήδεα δέ προσέειπεν: οὗτός τις διόμηδες ἀπό στρατοῦ ἔρχεται ἀνήρ, οὐκ οἶδ' ἤ νήεσσιν ἐπίσκοπος ἡμετέρῃσιν, {※} ἦ τινα συλήσων νεκύων κατατεθνηώτων. ἀλλ' ἐῶμέν μιν πρῶτα παρεξελθεῖν πεδίοιο τυτθόν: ἔπειτα δέ κ' αὐτόν ἐπαΐξαντες ἕλοιμεν καρπαλίμως: εἰ δ' ἄμμε παραφθαίησι πόδεσσιν, {>} αἰεί μιν ἐπί νῆας ἀπό στρατόφι προτιειλεῖν ἔγχει ἐπαΐσσων, μή πως προτί ἄστυ ἀλύξῃ. ὥς ἄρα φωνήσαντε παρέξ ὁδοῦ ἐν νεκύεσσι κλινθήτην: ὅ δ' ἄρ' ὦκα παρέδραμεν ἀφραδίῃσιν. {>} ἀλλ' ὅτε δή ῥ' ἀπέην ὅσσόν τ' ἐπί οὖρα πέλονται ἡμιόνων: αἱ γάρ τε βοῶν προφερέστεραί εἰσιν {>} ἑλκέμεναι νειοῖο βαθείης πηκτόν ἄροτρον: {>} τώ μέν ἐπεδραμέτην, ὅ δ' ἄρ' ἔστη δοῦπον ἀκούσας. ἔλπετο γάρ κατά θυμόν ἀποστρέψοντας ἑταίρους {>} ἐκ τρώων ἰέναι πάλιν ἕκτορος ὀτρύναντος. ἀλλ' ὅτε δή ῥ' ἄπεσαν δουρηνεκές ἤ καί ἔλασσον, γνῶ ῥ' ἄνδρας δηΐους, λαιψηρά δέ γούνατ' ἐνώμα φευγέμεναι: τοί δ' αἶψα διώκειν ὁρμήθησαν. ὡς δ' ὅτε καρχαρόδοντε δύω κύνε εἰδότε θήρης {>} ἤ κεμάδ' ἠέ λαγωόν ἐπείγετον ἐμμενές αἰεί χῶρον ἀν' ὑλήενθ', ὅ δέ τε προθέῃσι μεμηκώς, ὥς τόν τυδεΐδης ἠδ' ὅ πτολίπορθος ὀδυσσεύς λαοῦ ἀποτμήξαντε διώκετον ἐμμενές αἰεί. ἀλλ' ὅτε δή τάχ' ἔμελλε μιγήσεσθαι φυλάκεσσι φεύγων ἐς νῆας, τότε δή μένος ἔμβαλ' ἀθήνη τυδεΐδῃ, ἵνα μή τις ἀχαιῶν χαλκοχιτώνων φθαίη ἐπευξάμενος βαλέειν, ὅ δέ δεύτερος ἔλθοι. δουρί δ' ἐπαΐσσων προσέφη κρατερός διομήδης: ἠέ μέν' ἠέ σε δουρί κιχήσομαι, οὐδέ σέ φημι δηρόν ἐμῆς ἀπό χειρός ἀλύξειν αἰπύν ὄλεθρον. {>} ἦ ῥα καί ἔγχος ἀφῆκεν, ἑκών δ' ἡμάρτανε φωτός: δεξιτερόν δ' ὑπέρ ὦμον ἐΰξου δουρός ἀκωκή ἐν γαίῃ ἐπάγη: ὅ δ' ἄρ' ἔστη τάρβησέν τε {>} βαμβαίνων: ἄραβος δέ διά στόμα γίγνετ' ὀδόντων: χλωρός ὑπαί δείους: τώ δ' ἀσθμαίνοντε κιχήτην, χειρῶν δ' ἁψάσθην: ὅ δέ δακρύσας ἔπος ηὔδα: {>} ζωγρεῖτ', αὐτάρ ἐγών ἐμέ λύσομαι: ἔστι γάρ ἔνδον χαλκός τε χρυσός τε πολύκμητός τε σίδηρος, τῶν κ' ὔμμιν χαρίσαιτο πατήρ ἀπερείσι' ἄποινα {>} εἴ κεν ἐμέ ζωόν πεπύθοιτ' ἐπί νηυσίν ἀχαιῶν. τόν δ' ἀπαμειβόμενος προσέφη πολύμητις ὀδυσσεύς: {>} θάρσει, μηδέ τί τοι θάνατος καταθύμιος ἔστω. ἀλλ' ἄγε μοι τόδε εἰπέ καί ἀτρεκέως κατάλεξον: πῇ δή οὕτως ἐπί νῆας ἀπό στρατοῦ ἔρχεαι οἷος νύκτα δι' ὀρφναίην, ὅτε θ' εὕδουσι βροτοί ἄλλοι; {※—} ἤ τινα συλήσων νεκύων κατατεθνηώτων; ἦ ς' ἕκτωρ προέηκε διασκοπιᾶσθαι ἕκαστα νῆας ἔπι γλαφυράς; ἦ ς' αὐτόν θυμός ἀνῆκε; τόν δ' ἠμείβετ' ἔπειτα δόλων, ὑπό δ' ἔτρεμε γυῖα: πολλῇσίν μ' ἄτῃσι παρέκ νόον ἤγαγεν ἕκτωρ, ὅς μοι πηλεΐωνος ἀγαυοῦ μώνυχας ἵππους δωσέμεναι κατένευσε καί ἅρματα ποικίλα χαλκῷ, ἠνώγει δέ μ' ἰόντα θοήν διά νύκτα μέλαιναν ἀνδρῶν δυσμενέων σχεδόν ἐλθέμεν, ἔκ τε πυθέσθαι ἠέ φυλάσσονται νῆες θοαί ὡς τό πάρος περ, {—} ἦ ἤδη χείρεσσιν ὑφ' ἡμετέρῃσι δαμέντες {>—} φύξιν βουλεύουσι μετά σφίσιν, οὐδ' ἐθέλουσι {—} νύκτα φυλασσέμεναι, καμάτῳ ἀδηκότες αἰνῷ. τόν δ' ἐπιμειδήσας προσέφη πολύμητις ὀδυσσεύς: ἦ ῥά νύ τοι μεγάλων δώρων ἐπεμαίετο θυμός ἵππων αἰακίδαο δαΐφρονος: οἵ δ' ἀλεγεινοί ἀνδράσι γε θνητοῖσι δαμήμεναι ἠδ' ὀχέεσθαι ἄλλῳ γ' ἤ ἀχιλῆϊ, τόν ἀθανάτη τέκε μήτηρ. ἀλλ' ἄγε μοι τόδε εἰπέ καί ἀτρεκέως κατάλεξον: ποῦ νῦν δεῦρο κιών λίπες ἕκτορα ποιμένα λαῶν; ποῦ δέ οἱ ἔντεα κεῖται ἀρήϊα, ποῦ δέ οἱ ἵπποι; {>} πῶς δαί τῶν ἄλλων τρώων φυλακαί τε καί εὐναί; {※—} ἅσσά τε μητιόωσι μετά σφίσιν, ἤ μεμάασιν {※—} αὖθι μένειν παρά νηυσίν ἀπόπροθεν, ἦε πόλιν δέ {※—} ἄψ ἀναχωρήσουσιν, ἐπεί δαμάσαντό γ' ἀχαιούς. τόν δ' αὖτε προσέειπε δόλων εὐμήδεος υἱός: τοί γάρ ἐγώ τοι ταῦτα μάλ' ἀτρεκέως καταλέξω. ἕκτωρ μέν μετά τοῖσιν, ὅσοι βουληφόροι εἰσί, βουλάς βουλεύει θείου παρά σήματι ἴλου νόσφιν ἀπό φλοίσβου: φυλακάς δ' ἅς εἴρεαι ἥρως οὔ τις κεκριμένη ῥύεται στρατόν οὐδέ φυλάσσει. ὅσσαι μέν τρώων πυρός ἐσχάραι, οἷσιν ἀνάγκη οἷ δ' ἐγρηγόρθασι φυλασσέμεναί τε κέλονται ἀλλήλοις: ἀτάρ αὖτε πολύκλητοι ἐπίκουροι εὕδουσι: τρωσίν γάρ ἐπιτραπέουσι φυλάσσειν: οὐ γάρ σφιν παῖδες σχεδόν εἵαται οὐδέ γυναῖκες. τόν δ' ἀπαμειβόμενος προσέφη πολύμητις ὀδυσσεύς: πῶς γάρ νῦν τρώεσσι μεμιγμένοι ἱπποδάμοισιν εὕδους' ἦ ἀπάνευθε; δίειπέ μοι ὄφρα δαείω. τόν δ' ἠμείβετ' ἔπειτα δόλων εὐμήδεος υἱός: τοί γάρ ἐγώ καί ταῦτα μάλ' ἀτρεκέως καταλέξω. {>} πρός μέν ἁλός κᾶρες καί παίονες ἀγκυλότοξοι καί λέλεγες καί καύκωνες δῖοί τε πελασγοί, {>} πρός θύμβρης δ' ἔλαχον λύκιοι μυσοί τ' ἀγέρωχοι καί φρύγες ἱππόμαχοι καί μῄονες ἱπποκορυσταί. ἀλλά τί ἤ ἐμέ ταῦτα διεξερέεσθε ἕκαστα; εἰ γάρ δή μέματον τρώων καταδῦναι ὅμιλον θρήϊκες οἷδ' ἀπάνευθε νεήλυδες ἔσχατοι ἄλλων: ἐν δέ σφιν ῥῆσος βασιλεύς πάϊς ἠϊονῆος. τοῦ δή καλλίστους ἵππους ἴδον ἠδέ μεγίστους: λευκότεροι χιόνος, θείειν δ' ἀνέμοισιν ὁμοῖοι: ἅρμα δέ οἱ χρυσῷ τε καί ἀργύρῳ εὖ ἤσκηται: τεύχεα δέ χρύσεια πελώρια θαῦμα ἰδέσθαι ἤλυθ' ἔχων: τά μέν οὔ τι καταθνητοῖσιν ἔοικεν ἄνδρεσσιν φορέειν, ἀλλ' ἀθανάτοισι θεοῖσιν. ἀλλ' ἐμέ μέν νῦν νηυσί πελάσσετον ὠκυπόροισιν, ἠέ με δήσαντες λίπετ' αὐτόθι νηλέϊ δεσμῷ, ὄφρά κεν ἔλθητον καί πειρηθῆτον ἐμεῖο {>} ἠέ κατ' αἶσαν ἔειπον ἐν ὑμῖν, ἦε καί οὐκί. τόν δ' ἄρ' ὑπόδρα ἰδών προσέφη κρατερός διομήδης: {>} μή δή μοι φύξίν γε δόλων ἐμβάλλεο θυμῷ: ἐσθλά περ ἀγγείλας, ἐπεί ἵκεο χεῖρας ἐς ἁμάς. εἰ μέν γάρ κέ σε νῦν ἀπολύσομεν ἠέ μεθῶμεν, ἦ τε καί ὕστερον εἶσθα θοάς ἐπί νῆας ἀχαιῶν ἠέ διοπτεύσων ἤ ἐναντίβιον πολεμίξων: εἰ δέ κ' ἐμῇς ὑπό χερσί δαμείς ἀπό θυμόν ὀλέσσης, οὐκέτ' ἔπειτα σύ πῆμά ποτ' ἔσσεαι ἀργείοισιν. ἦ, καί ὅ μέν μιν ἔμελλε γενείου χειρί παχείῃ ἁψάμενος λίσσεσθαι, ὅ δ' αὐχένα μέσσον ἔλασσε φασγάνῳ ἀΐξας, ἀπό δ' ἄμφω κέρσε τένοντε: φθεγγομένου δ' ἄρα τοῦ γε κάρη κονίῃσιν ἐμίχθη. {>} τοῦ δ' ἀπό μέν κτιδέην κυνέην κεφαλῆφιν ἕλοντο καί λυκέην καί τόξα παλίντονα καί δόρυ μακρόν: καί τά γ' ἀθηναίῃ ληΐτιδι δῖος ὀδυσσεύς {>} ὑψός' ἀνέσχεθε χειρί καί εὐχόμενος ἔπος ηὔδα: χαῖρε θεά τοῖσδεσσι: σέ γάρ πρώτην ἐν ὀλύμπῳ πάντων ἀθανάτων ἐπιδωσόμεθ': ἀλλά καί αὖτις πέμψον ἐπί θρῃκῶν ἀνδρῶν ἵππους τε καί εὐνάς. ὥς ἄρ' ἐφώνησεν, καί ἀπό ἕθεν ὑψός' ἀείρας {>} θῆκεν ἀνά μυρίκην: δέελον δ' ἐπί σῆμά τ' ἔθηκε συμμάρψας δόνακας μυρίκης τ' ἐριθηλέας ὄζους, μή λάθοι αὖτις ἰόντε θοήν διά νύκτα μέλαιναν. {>} τώ δέ βάτην προτέρω διά τ' ἔντεα καί μέλαν αἷμα, {>} αἶψα δ' ἐπί θρῃκῶν ἀνδρῶν τέλος ἷξον ἰόντες. οἵ δ' εὗδον καμάτῳ ἀδηκότες, ἔντεα δέ σφιν καλά παρ' αὐτοῖσι χθονί κέκλιτο εὖ κατά κόσμον {>} τριστοιχί: παρά δέ σφιν ἑκάστῳ δίζυγες ἵπποι. ῥῆσος δ' ἐν μέσῳ εὗδε, παρ' αὐτῷ δ' ὠκέες ἵπποι {>} ἐξ ἐπιδιφριάδος πυμάτης ἱμᾶσι δέδεντο. {>} τόν δ' ὀδυσεύς προπάροιθεν ἰδών διομήδεϊ δεῖξεν: οὗτός τοι διόμηδες ἀνήρ, οὗτοι δέ τοι ἵπποι, {>} οὕς νῶϊν πίφαυσκε δόλων ὅν ἐπέφνομεν ἡμεῖς. ἀλλ' ἄγε δή πρόφερε κρατερόν μένος: οὐδέ τί σε χρή {>} ἑστάμεναι μέλεον σύν τεύχεσιν, ἀλλά λύ' ἵππους: ἠέ σύ γ' ἄνδρας ἔναιρε, μελήσουσιν δ' ἐμοί ἵπποι. ὥς φάτο, τῷ δ' ἔμπνευσε μένος γλαυκῶπις ἀθήνη, κτεῖνε δ' ἐπιστροφάδην: τῶν δέ στόνος ὄρνυτ' ἀεικής ἄορι θεινομένων, ἐρυθαίνετο δ' αἵματι γαῖα. {>} ὡς δέ λέων μήλοισιν ἀσημάντοισιν ἐπελθών {>} αἴγεσιν ἤ ὀΐεσσι κακά φρονέων ἐνορούσῃ, ὥς μέν θρήϊκας ἄνδρας ἐπῴχετο τυδέος υἱός {>} ὄφρα δυώδεκ' ἔπεφνεν: ἀτάρ πολύμητις ὀδυσσεύς ὅν τινα τυδεΐδης ἄορι πλήξειε παραστάς {>} τόν δ' ὀδυσεύς μετόπισθε λαβών ποδός ἐξερύσασκε, τά φρονέων κατά θυμόν ὅπως καλλίτριχες ἵπποι ῥεῖα διέλθοιεν μηδέ τρομεοίατο θυμῷ νεκροῖς ἀμβαίνοντες: ἀήθεσσον γάρ ἔτ' αὐτῶν. ἀλλ' ὅτε δή βασιλῆα κιχήσατο τυδέος υἱός, {>} τόν τρισκαιδέκατον μελιηδέα θυμόν ἀπηύρα ἀσθμαίνοντα: κακόν γάρ ὄναρ κεφαλῆφιν ἐπέστη {—} τήν νύκτ' οἰνεΐδαο πάϊς διά μῆτιν ἀθήνης. τόφρα δ' ἄρ' ὅ τλήμων ὀδυσεύς λύε μώνυχας ἵππους, σύν δ' ἤειρεν ἱμᾶσι καί ἐξήλαυνεν ὁμίλου τόξῳ ἐπιπλήσσων, ἐπεί οὐ μάστιγα φαεινήν ποικίλου ἐκ δίφροιο νοήσατο χερσίν ἑλέσθαι: ῥοίζησεν δ' ἄρα πιφαύσκων διομήδεϊ δίῳ. αὐτάρ ὅ μερμήριζε μένων ὅ τι κύντατον ἕρδοι, ἤ ὅ γε δίφρον ἑλών, ὅθι ποικίλα τεύχε' ἔκειτο, {>} ῥυμοῦ ἐξερύοι ἤ ἐκφέροι ὑψός' ἀείρας, ἦ ἔτι τῶν πλεόνων θρῃκῶν ἀπό θυμόν ἕλοιτο. εἷος ὅ ταῦθ' ὥρμαινε κατά φρένα, τόφρα δ' ἀθήνη ἐγγύθεν ἱσταμένη προσέφη διομήδεα δῖον: νόστου δή μνῆσαι μεγαθύμου τυδέος υἱέ νῆας ἔπι γλαφυράς, μή καί πεφοβημένος ἔλθῃς, μή πού τις καί τρῶας ἐγείρῃσιν θεός ἄλλος. ὥς φάθ', ὅ δέ ξυνέηκε θεᾶς ὄπα φωνησάσης, καρπαλίμως δ' ἵππων ἐπεβήσετο: κόψε δ' ὀδυσσεύς τόξῳ: τοί δ' ἐπέτοντο θοάς ἐπί νῆας ἀχαιῶν. {>} οὐδ' ἀλαοσκοπιήν εἶχ' ἀργυρότοξος ἀπόλλων ὡς ἴδ' ἀθηναίην μετά τυδέος υἱόν ἕπουσαν: τῇ κοτέων τρώων κατεδύσετο πουλύν ὅμιλον, ὦρσεν δέ θρῃκῶν βουληφόρον ἱπποκόωντα ῥήσου ἀνεψιόν ἐσθλόν: ὅ δ' ἐξ ὕπνου ἀνορούσας {>} ὡς ἴδε χῶρον ἐρῆμον, ὅθ' ἕστασαν ὠκέες ἵπποι, ἄνδράς τ' ἀσπαίροντας ἐν ἀργαλέῃσι φονῇσιν, ᾤμωξέν τ' ἄρ' ἔπειτα φίλον τ' ὀνόμηνεν ἑταῖρον. τρώων δέ κλαγγή τε καί ἄσπετος ὦρτο κυδοιμός θυνόντων ἄμυδις: θηεῦντο δέ μέρμερα ἔργα ὅσς' ἄνδρες ῥέξαντες ἔβαν κοίλας ἐπί νῆας. οἵ δ' ὅτε δή ῥ' ἵκανον ὅθι σκοπόν ἕκτορος ἔκταν, ἔνθ' ὀδυσεύς μέν ἔρυξε διΐ φίλος ὠκέας ἵππους, {>} τυδεΐδης δέ χαμᾶζε θορών ἔναρα βροτόεντα ἐν χείρεσς' ὀδυσῆϊ τίθει, ἐπεβήσετο δ' ἵππων: μάστιξεν δ' ἵππους, τώ δ' οὐκ ἀέκοντε πετέσθην νῆας ἔπι γλαφυράς: τῇ γάρ φίλον ἔπλετο θυμῷ. νέστωρ δέ πρῶτος κτύπον ἄϊε φώνησέν τε: ὦ φίλοι ἀργείων ἡγήτορες ἠδέ μέδοντες ψεύσομαι, ἦ ἔτυμον ἐρέω; κέλεται δέ με θυμός. ἵππων μ' ὠκυπόδων ἀμφί κτύπος οὔατα βάλλει. αἴ γάρ δή ὀδυσεύς τε καί ὅ κρατερός διομήδης ὧδ' ἄφαρ ἐκ τρώων ἐλασαίατο μώνυχας ἵππους: ἀλλ' αἰνῶς δείδοικα κατά φρένα μή τι πάθωσιν ἀργείων οἵ ἄριστοι ὑπό τρώων ὀρυμαγδοῦ. οὔ πω πᾶν εἴρητο ἔπος ὅτ' ἄρ' ἤλυθον αὐτοί. καί ῥ' οἵ μέν κατέβησαν ἐπί χθόνα, τοί δέ χαρέντες δεξιῇ ἠσπάζοντο ἔπεσσί τε μειλιχίοισι: πρῶτος δ' ἐξερέεινε γερήνιος ἱππότα νέστωρ: εἴπ' ἄγε μ' ὦ πολύαιν' ὀδυσεῦ μέγα κῦδος ἀχαιῶν {⸖} ὅππως τοῦσδ' ἵππους λάβετον καταδύντες ὅμιλον {⸖} τρώων, ἦ τίς σφωε πόρεν θεός ἀντιβολήσας. αἰνῶς ἀκτίνεσσιν ἐοικότες ἠελίοιο. αἰεί μέν τρώεσς' ἐπιμίσγομαι, οὐδέ τί φημι μιμνάζειν παρά νηυσί γέρων περ ἐών πολεμιστής: ἀλλ' οὔ πω τοίους ἵππους ἴδον οὐδέ νοήσα. ἀλλά τιν' ὔμμ' ὀΐω δόμεναι θεόν ἀντιάσαντα: ἀμφοτέρω γάρ σφῶϊ φιλεῖ νεφεληγερέτα ζεύς κούρη τ' αἰγιόχοιο διός γλαυκῶπις ἀθήνη. τόν δ' ἀπαμειβόμενος προσέφη πολύμητις ὀδυσσεύς: ὦ νέστορ νηληϊάδη μέγα κῦδος ἀχαιῶν ῥεῖα θεός γ' ἐθέλων καί ἀμείνονας ἠέ περ οἷδε ἵππους δωρήσαιτ', ἐπεί ἤ πολύ φέρτεροί εἰσιν. ἵπποι δ' οἷδε γεραιέ νεήλυδες οὕς ἐρεείνεις {>} θρηΐκιοι: τόν δέ σφιν ἄνακτ' ἀγαθός διομήδης ἔκτανε, πάρ δ' ἑτάρους δυοκαίδεκα πάντας ἀρίστους. {>} τόν τρισκαιδέκατον σκοπόν εἵλομεν ἐγγύθι νηῶν, τόν ῥα διοπτῆρα στρατοῦ ἔμμεναι ἡμετέροιο ἕκτωρ τε προέηκε καί ἄλλοι τρῶες ἀγαυοί. ὥς εἰπών τάφροιο διήλασε μώνυχας ἵππους καγχαλόων: ἅμα δ' ἄλλοι ἴσαν χαίροντες ἀχαιοί. οἵ δ' ὅτε τυδεΐδεω κλισίην εὔτυκτον ἵκοντο, ἵππους μέν κατέδησαν ἐϋτμήτοισιν ἱμᾶσι φάτνῃ ἐφ' ἱππείῃ, ὅθι περ διομήδεος ἵπποι ἕστασαν ὠκύποδες μελιηδέα πυρόν ἔδοντες: {>} νηΐ δ' ἐνί πρυμνῇ ἔναρα βροτόεντα δόλωνος {>} θῆκ' ὀδυσεύς, ὄφρ' ἱρόν ἑτοιμασσαίατ' ἀθήνῃ. αὐτοί δ' ἱδρῶ πολλόν ἀπενίζοντο θαλάσσῃ {>} ἐσβάντες κνήμας τε ἰδέ λόφον ἀμφί τε μηρούς. {>} αὐτάρ ἐπεί σφιν κῦμα θαλάσσης ἱδρῶ πολλόν νίψεν ἀπό χρωτός καί ἀνέψυχθεν φίλον ἦτορ, ἔς ῥ' ἀσαμίνθους βάντες ἐϋξέστας λούσαντο. τώ δέ λοεσσαμένω καί ἀλειψαμένω λίπ' ἐλαίῳ {>} δείπνῳ ἐφιζανέτην, ἀπό δέ κρητῆρος ἀθήνῃ {>} πλείου ἀφυσσόμενοι λεῖβον μελιηδέα οἶνον. {ιλιαδοσ λ} ἠώς δ' ἐκ λεχέων παρ' ἀγαυοῦ τιθωνοῖο ὄρνυθ', ἵν' ἀθανάτοισι φόως φέροι ἠδέ βροτοῖσι: ζεύς δ' ἔριδα προΐαλλε θοάς ἐπί νῆας ἀχαιῶν {>} ἀργαλέην, πολέμοιο τέρας μετά χερσίν ἔχουσαν. στῆ δ' ἐπ' ὀδυσσῆος μεγακήτεϊ νηΐ μελαίνῃ, ἥ ῥ' ἐν μεσσάτῳ ἔσκε γεγωνέμεν ἀμφοτέρωσε, ἠμέν ἐπ' αἴαντος κλισίας τελαμωνιάδαο ἠδ' ἐπ' ἀχιλλῆος, τοί ῥ' ἔσχατα νῆας ἐΐσας εἴρυσαν ἠνορέῃ πίσυνοι καί κάρτεϊ χειρῶν ἔνθα στᾶς' ἤϋσε θεά μέγα τε δεινόν τε {>} ὄρθι', ἀχαιοῖσιν δέ μέγα σθένος ἔμβαλ' ἑκάστῳ καρδίῃ ἄληκτον πολεμίζειν ἠδέ μάχεσθαι. {※—} τοῖσι δ' ἄφαρ πόλεμος γλυκίων γένετ' ἠέ νέεσθαι {※—} ἐν νηυσί γλαφυρῇσι φίλην ἐς πατρίδα γαῖαν. ἀτρεΐδης δ' ἐβόησεν ἰδέ ζώννυσθαι ἄνωγεν ἀργείους: ἐν δ' αὐτός ἐδύσετο νώροπα χαλκόν. {>} κνημῖδας μέν πρῶτα περί κνήμῃσιν ἔθηκε καλάς ἀργυρέοισιν ἐπισφυρίοις ἀραρυίας: δεύτερον αὖ θώρηκα περί στήθεσσιν ἔδυνε, τόν ποτέ οἱ κινύρης δῶκε ξεινήϊον εἶναι. {>} πεύθετο γάρ κύπρον δέ μέγα κλέος οὕνεκ' ἀχαιοί {>} ἐς τροίην νήεσσιν ἀναπλεύσεσθαι ἔμελλον: τοὔνεκά οἱ τόν δῶκε χαριζόμενος βασιλῆϊ. τοῦ δ' ἤτοι δέκα οἶμοι ἔσαν μέλανος κυάνοιο, δώδεκα δέ χρυσοῖο καί εἴκοσι κασσιτέροιο: κυάνεοι δέ δράκοντες ὀρωρέχατο προτί δειρήν {>} τρεῖς ἑκάτερθ' ἴρισσιν ἐοικότες, ἅς τε κρονίων ἐν νέφεϊ στήριξε, τέρας μερόπων ἀνθρώπων. ἀμφί δ' ἄρ' ὤμοισιν βάλετο ξίφος: ἐν δέ οἱ ἧλοι {>} χρύσειοι πάμφαινον, ἀτάρ περί κουλεόν ἦεν ἀργύρεον χρυσέοισιν ἀορτήρεσσιν ἀρηρός. {>} ἄν δ' ἕλετ' ἀμφιβρότην πολυδαίδαλον ἀσπίδα θοῦριν καλήν, ἥν πέρι μέν κύκλοι δέκα χάλκεοι ἦσαν, ἐν δέ οἱ ὀμφαλοί ἦσαν ἐείκοσι κασσιτέροιο λευκοί, ἐν δέ μέσοισιν ἔην μέλανος κυάνοιο. τῇ δ' ἐπί μέν γοργώ βλοσυρῶπις ἐστεφάνωτο δεινόν δερκομένη, περί δέ δεῖμός τε φόβος τε. τῆς δ' ἐξ ἀργύρεος τελαμών ἦν: αὐτάρ ἐπ' αὐτοῦ κυάνεος ἐλέλικτο δράκων, κεφαλαί δέ οἱ ἦσαν τρεῖς ἀμφιστρεφέες ἑνός αὐχένος ἐκπεφυυῖαι. {>} κρατί δ' ἐπ' ἀμφίφαλον κυνέην θέτο τετραφάληρον ἵππουριν: δεινόν δέ λόφος καθύπερθεν ἔνευεν. {>} εἵλετο δ' ἄλκιμα δοῦρε δύω κεκορυθμένα χαλκῷ {>} ὀξέα: τῆλε δέ χαλκός ἀπ' αὐτόφιν οὐρανόν εἴσω {>} λάμπ': ἐπί δ' ἐγδούπησαν ἀθηναίη τε καί ἥρη {>} τιμῶσαι βασιλῆα πολυχρύσοιο μυκήνης. ἡνιόχῳ μέν ἔπειτα ἑῷ ἐπέτελλεν ἕκαστος ἵππους εὖ κατά κόσμον ἐρυκέμεν αὖθ' ἐπί τάφρῳ, {>} αὐτοί δέ πρυλέες σύν τεύχεσι θωρηχθέντες ῥώοντ': ἄσβεστος δέ βοή γένετ' ἠῶθι πρό. {>} φθάν δέ μέγ' ἱππήων ἐπί τάφρῳ κοσμηθέντες, {>} ἱππῆες δ' ὀλίγον μετεκίαθον: ἐν δέ κυδοιμόν ὦρσε κακόν κρονίδης, κατά δ' ὑψόθεν ἧκεν ἐέρσας {>} αἵματι μυδαλέας ἐξ αἰθέρος, οὕνεκ' ἔμελλε {>} πολλάς ἰφθίμους κεφαλάς ἄϊδι προϊάψειν. {>} τρῶες δ' αὖθ' ἑτέρωθεν ἐπί θρωσμῷ πεδίοιο ἕκτορά τ' ἀμφί μέγαν καί ἀμύμονα πουλυδάμαντα αἰνείαν θ', ὅς τρωσί θεός ὥς τίετο δήμῳ, τρεῖς τ' ἀντηνορίδας πόλυβον καί ἀγήνορα δῖον ἠΐθεόν τ' ἀκάμαντ' ἐπιείκελον ἀθανάτοισιν. ἕκτωρ δ' ἐν πρώτοισι φέρ' ἀσπίδα πάντος' ἐΐσην, {>} οἷος δ' ἐκ νεφέων ἀναφαίνεται οὔλιος ἀστήρ παμφαίνων, τοτέ δ' αὖτις ἔδυ νέφεα σκιόεντα, ὥς ἕκτωρ ὁτέ μέν τε μετά πρώτοισι φάνεσκεν, {>} ἄλλοτε δ' ἐν πυμάτοισι κελεύων: πᾶς δ' ἄρα χαλκῷ λάμφ' ὥς τε στεροπή πατρός διός αἰγιόχοιο. οἵ δ', ὥς τ' ἀμητῆρες ἐναντίοι ἀλλήλοισιν {>} ὄγμον ἐλαύνωσιν ἀνδρός μάκαρος κατ' ἄρουραν πυρῶν ἤ κριθῶν: τά δέ δράγματα ταρφέα πίπτει: ὥς τρῶες καί ἀχαιοί ἐπ' ἀλλήλοισι θορόντες {>} δῄουν, οὐδ' ἕτεροι μνώοντ' ὀλοοῖο φόβοιο. {>} ἴσας δ' ὑσμίνη κεφαλάς ἔχεν, οἵ δέ λύκοι ὥς θῦνον: ἔρις δ' ἄρ' ἔχαιρε πολύστονος εἰσορόωσα: οἴη γάρ ῥα θεῶν παρετύγχανε μαρναμένοισιν, {>} οἵ δ' ἄλλοι οὔ σφιν πάρεσαν θεοί, ἀλλά ἕκηλοι σφοῖσιν ἐνί μεγάροισι καθήατο, ἧχι ἑκάστῳ δώματα καλά τέτυκτο κατά πτύχας οὐλύμποιο. {—} πάντες δ' ᾐτιόωντο κελαινεφέα κρονίωνα {—} οὕνεκ' ἄρα τρώεσσιν ἐβούλετο κῦδος ὀρέξαι. {—} τῶν μέν ἄρ' οὐκ ἀλέγιζε πατήρ: ὅ δέ νόσφι λιασθείς {—} τῶν ἄλλων ἀπάνευθε καθέζετο κύδεϊ γαίων {—} εἰσορόων τρώων τε πόλιν καί νῆας ἀχαιῶν {—} χαλκοῦ τε στεροπήν, ὀλλύντάς τ' ὀλλυμένους τε. ὄφρα μέν ἠώς ἦν καί ἀέξετο ἱερόν ἦμαρ, τόφρα μάλ' ἀμφοτέρων βέλε' ἥπτετο, πῖπτε δέ λαός: {>} ἦμος δέ δρυτόμος περ ἀνήρ ὁπλίσσατο δεῖπνον οὔρεος ἐν βήσσῃσιν, ἐπεί τ' ἐκορέσσατο χεῖρας τάμνων δένδρεα μακρά, ἅδος τέ μιν ἵκετο θυμόν, σίτου τε γλυκεροῖο περί φρένας ἵμερος αἱρεῖ, τῆμος σφῇ ἀρετῇ δαναοί ῥήξαντο φάλαγγας κεκλόμενοι ἑτάροισι κατά στίχας: ἐν δ' ἀγαμέμνων πρῶτος ὄρους', ἕλε δ' ἄνδρα βιάνορα ποιμένα λαῶν {>} αὐτόν, ἔπειτα δ' ἑταῖρον ὀϊλῆα πλήξιππον. {>} ἤτοι ὅ γ' ἐξ ἵππων κατεπάλμενος ἀντίος ἔστη: τόν δ' ἰθύς μεμαῶτα μετώπιον ὀξέϊ δουρί {>} νύξ', οὐδέ στεφάνη δόρυ οἱ σχέθε χαλκοβάρεια, {>} ἀλλά δι' αὐτῆς ἦλθε καί ὀστέου, ἐγκέφαλος δέ ἔνδον ἅπας πεπάλακτο: δάμασσε δέ μιν μεμαῶτα. καί τούς μέν λίπεν αὖθι ἄναξ ἀνδρῶν ἀγαμέμνων {>} στήθεσι παμφαίνοντας, ἐπεί περίδυσε χιτῶνας: {>} αὐτάρ ὅ βῆ ἶσόν τε καί ἄντιφον ἐξεναρίξων υἷε δύω πριάμοιο νόθον καί γνήσιον ἄμφω εἰν ἑνί δίφρῳ ἐόντας: ὅ μέν νόθος ἡνιόχευεν, {⸖} ἄντιφος αὖ παρέβασκε περικλυτός: ὥ ποτ' ἀχιλλεύς ἴδης ἐν κνημοῖσι δίδη μόσχοισι λύγοισι, {>} ποιμαίνοντ' ἐπ' ὄεσσι λαβών, καί ἔλυσεν ἀποίνων. δή τότε γ' ἀτρεΐδης εὐρύ κρείων ἀγαμέμνων τόν μέν ὑπέρ μαζοῖο κατά στῆθος βάλε δουρί, {>} ἄντιφον αὖ παρά οὖς ἔλασε ξίφει, ἐκ δ' ἔβαλ' ἵππων. σπερχόμενος δ' ἀπό τοῖιν ἐσύλα τεύχεα καλά {>} γιγνώσκων: καί γάρ σφε πάρος παρά νηυσί θοῇσιν εἶδεν, ὅτ' ἐξ ἴδης ἄγαγεν πόδας ὠκύς ἀχιλλεύς. ὡς δέ λέων ἐλάφοιο ταχείης νήπια τέκνα ῥηϊδίως συνέαξε λαβών κρατεροῖσιν ὀδοῦσιν ἐλθών εἰς εὐνήν, ἁπαλόν τέ σφ' ἦτορ ἀπηύρα: {>} ἥ δ' εἴ πέρ τε τύχῃσι μάλα σχεδόν, οὐ δύναταί σφι χραισμεῖν: αὐτήν γάρ μιν ὑπό τρόμος αἰνός ἱκάνει: καρπαλίμως δ' ἤϊξε διά δρυμά πυκνά καί ὕλην σπεύδους' ἱδρώουσα κραταιοῦ θηρός ὑφ' ὁρμῆς: ὥς ἄρα τοῖς οὔ τις δύνατο χραισμῆσαι ὄλεθρον {>} τρώων, ἀλλά καί αὐτοί ὑπ' ἀργείοισι φέβοντο. αὐτάρ ὅ πείσανδρόν τε καί ἱππόλοχον μενεχάρμην υἱέας ἀντιμάχοιο δαΐφρονος, ὅς ῥα μάλιστα {>} χρυσόν ἀλεξάνδροιο δεδεγμένος ἀγλαά δῶρα οὐκ εἴασχ' ἑλένην δόμεναι ξανθῷ μενελάῳ, τοῦ περ δή δύο παῖδε λάβε κρείων ἀγαμέμνων εἰν ἑνί δίφρῳ ἐόντας, ὁμοῦ δ' ἔχον ὠκέας ἵππους: {>} ἐκ γάρ σφεας χειρῶν φύγον ἡνία σιγαλόεντα, τώ δέ κυκηθήτην: ὅ δ' ἐναντίον ὦρτο λέων ὥς {>} ἀτρεΐδης: τώ δ' αὖτ' ἐκ δίφρου γουναζέσθην: ζώγρει ἀτρέος υἱέ, σύ δ' ἄξια δέξαι ἄποινα: πολλά δ' ἐν ἀντιμάχοιο δόμοις κειμήλια κεῖται χαλκός τε χρυσός τε πολύκμητός τε σίδηρος, τῶν κέν τοι χαρίσαιτο πατήρ ἀπερείσι' ἄποινα, εἰ νῶϊ ζωούς πεπύθοιτ' ἐπί νηυσίν ἀχαιῶν. ὥς τώ γε κλαίοντε προσαυδήτην βασιλῆα μειλιχίοις ἐπέεσσιν: ἀμείλικτον δ' ὄπ' ἄκουσαν: εἰ μέν δή ἀντιμάχοιο δαΐφρονος υἱέες ἐστόν, ὅς ποτ' ἐνί τρώων ἀγορῇ μενέλαον ἄνωγεν {>} ἀγγελίην ἐλθόντα σύν ἀντιθέῳ ὀδυσῆϊ αὖθι κατακτεῖναι μηδ' ἐξέμεν ἄψ ἐς ἀχαιούς, {⸖} νῦν μέν δή τοῦ πατρός ἀεικέα τίσετε λώβην. ἦ, καί πείσανδρον μέν ἀφ' ἵππων ὦσε χαμᾶζε {>} δουρί βαλών πρός στῆθος: ὅ δ' ὕπτιος οὔδει ἐρείσθη. ἱππόλοχος δ' ἀπόρουσε, τόν αὖ χαμαί ἐξενάριξε χεῖρας ἀπό ξίφεϊ τμήξας ἀπό τ' αὐχένα κόψας, {>} ὅλμον δ' ὥς ἔσσευε κυλίνδεσθαι δι' ὁμίλου. τούς μέν ἔας': ὅ δ' ὅθι πλεῖσται κλονέοντο φάλαγγες, τῇ ῥ' ἐνόρους', ἅμα δ' ἄλλοι ἐϋκνήμιδες ἀχαιοί. πεζοί μέν πεζούς ὄλεκον φεύγοντας ἀνάγκῃ, ἱππεῖς δ' ἱππῆας: ὑπό δέ σφισιν ὦρτο κονίη ἐκ πεδίου, τήν ὦρσαν ἐρίγδουποι πόδες ἵππων χαλκῷ δηϊόωντες: ἀτάρ κρείων ἀγαμέμνων αἰέν ἀποκτείνων ἕπετ' ἀργείοισι κελεύων. {>} ὡς δ' ὅτε πῦρ ἀΐδηλον ἐν ἀξύλῳ ἐμπέσῃ ὕλῃ, πάντῃ τ' εἰλυφόων ἄνεμος φέρει, οἵ δέ τε θάμνοι πρόρριζοι πίπτουσιν ἐπειγόμενοι πυρός ὁρμῇ: ὥς ἄρ' ὑπ' ἀτρεΐδῃ ἀγαμέμνονι πῖπτε κάρηνα τρώων φευγόντων, πολλοί δ' ἐριαύχενες ἵπποι κείν' ὄχεα κροτάλιζον ἀνά πτολέμοιο γεφύρας ἡνιόχους ποθέοντες ἀμύμονας: οἵ δ' ἐπί γαίῃ κείατο, γύπεσσιν πολύ φίλτεροι ἤ ἀλόχοισιν. {>} ἕκτορα δ' ἐκ βελέων ὕπαγε ζεύς ἔκ τε κονίης ἔκ τ' ἀνδροκτασίης ἔκ θ' αἵματος ἔκ τε κυδοιμοῦ: ἀτρεΐδης δ' ἕπετο σφεδανόν δαναοῖσι κελεύων. {>} οἵ δέ παρ' ἴλου σῆμα παλαιοῦ δαρδανίδαο μέσσον κάπ πεδίον παρ' ἐρινεόν ἐσσεύοντο ἱέμενοι πόλιος: ὅ δέ κεκλήγων ἕπετ' αἰεί ἀτρεΐδης, λύθρῳ δέ παλάσσετο χεῖρας ἀάπτους. ἀλλ' ὅτε δή σκαιάς τε πύλας καί φηγόν ἵκοντο, ἔνθ' ἄρα δή ἵσταντο καί ἀλλήλους ἀνέμιμνον. οἵ δ' ἔτι κάμ μέσσον πεδίον φοβέοντο βόες ὥς, {>} ἅς τε λέων ἐφόβησε μολών ἐν νυκτός ἀμολγῷ πάσας: τῇ δέ τ' ἰῇ ἀναφαίνεται αἰπύς ὄλεθρος: τῆς δ' ἐξ αὐχέν' ἔαξε λαβών κρατεροῖσιν ὀδοῦσι πρῶτον, ἔπειτα δέ θ' αἷμα καί ἔγκατα πάντα λαφύσσει: ὥς τούς ἀτρεΐδης ἔφεπε κρείων ἀγαμέμνων {>} αἰέν ἀποκτείνων τόν ὀπίστατον: οἵ δ' ἐφέβοντο. {※—} πολλοί δέ πρηνεῖς τε καί ὕπτιοι ἔκπεσον ἵππων {※—} ἀτρεΐδεω ὑπό χερσί: περί πρό γάρ ἔγχεϊ θῦεν. ἀλλ' ὅτε δή τάχ' ἔμελλεν ὑπό πτόλιν αἰπύ τε τεῖχος ἵξεσθαι, τότε δή ῥα πατήρ ἀνδρῶν τε θεῶν τε {>} ἴδης ἐν κορυφῇσι καθέζετο πιδηέσσης οὐρανόθεν καταβάς: ἔχε δ' ἀστεροπήν μετά χερσίν. ἶριν δ' ὄτρυνε χρυσόπτερον ἀγγελέουσαν: βάσκ' ἴθι ἶρι ταχεῖα, τόν ἕκτορι μῦθον ἐνίσπες: ὄφρ' ἄν μέν κεν ὁρᾷ ἀγαμέμνονα ποιμένα λαῶν θύνοντ' ἐν προμάχοισιν ἐναίροντα στίχας ἀνδρῶν, τόφρ' ἀναχωρείτω, τόν δ' ἄλλον λαόν ἀνώχθω μάρνασθαι δηΐοισι κατά κρατερήν ὑσμίνην. {>} αὐτάρ ἐπεί κ' ἤ δουρί τυπείς ἤ βλήμενος ἰῷ {>} εἰς ἵππους ἅλεται, τότε οἱ κράτος ἐγγυαλίξω κτείνειν εἰς ὅ κε νῆας ἐϋσσέλμους ἀφίκηται δύῃ τ' ἠέλιος καί ἐπί κνέφας ἱερόν ἔλθῃ. ὥς ἔφατ', οὐδ' ἀπίθησε ποδήνεμος ὠκέα ἶρις, {>} βῆ δέ κατ' ἰδαίων ὀρέων εἰς ἴλιον ἱρήν. εὗρ' υἱόν πριάμοιο δαΐφρονος ἕκτορα δῖον ἑσταότ' ἔν θ' ἵπποισι καί ἅρμασι κολλητοῖσιν: ἀγχοῦ δ' ἱσταμένη προσέφη πόδας ὠκέα ἶρις: ἕκτορ υἱέ πριάμοιο διί μῆτιν ἀτάλαντε ζεύς με πατήρ προέηκε τεΐν τάδε μυθήσασθαι. ὄφρ' ἄν μέν κεν ὁρᾷς ἀγαμέμνονα ποιμένα λαῶν θύνοντ' ἐν προμάχοισιν, ἐναίροντα στίχας ἀνδρῶν, τόφρ' ὑπόεικε μάχης, τόν δ' ἄλλον λαόν ἄνωχθι μάρνασθαι δηΐοισι κατά κρατερήν ὑσμίνην. αὐτάρ ἐπεί κ' ἤ δουρί τυπείς ἤ βλήμενος ἰῷ εἰς ἵππους ἅλεται, τότε τοι κράτος ἐγγυαλίξει κτείνειν, εἰς ὅ κε νῆας ἐϋσσέλμους ἀφίκηαι δύῃ τ' ἠέλιος καί ἐπί κνέφας ἱερόν ἔλθῃ. ἥ μέν ἄρ' ὥς εἰποῦς' ἀπέβη πόδας ὠκέα ἶρις, ἕκτωρ δ' ἐξ ὀχέων σύν τεύχεσιν ἆλτο χαμᾶζε, πάλλων δ' ὀξέα δοῦρα κατά στρατόν ᾤχετο πάντῃ ὀτρύνων μαχέσασθαι, ἔγειρε δέ φύλοπιν αἰνήν. οἵ δ' ἐλελίχθησαν καί ἐναντίοι ἔσταν ἀχαιῶν, ἀργεῖοι δ' ἑτέρωθεν ἐκαρτύναντο φάλαγγας. ἀρτύνθη δέ μάχη, στάν δ' ἀντίοι: ἐν δ' ἀγαμέμνων {>} πρῶτος ὄρους', ἔθελεν δέ πολύ προμάχεσθαι ἁπάντων. ἔσπετε νῦν μοι μοῦσαι ὀλύμπια δώματ' ἔχουσαι ὅς τις δή πρῶτος ἀγαμέμνονος ἀντίον ἦλθεν ἤ αὐτῶν τρώων ἠέ κλειτῶν ἐπικούρων. {>} ἰφιδάμας ἀντηνορίδης ἠΰς τε μέγας τε ὅς τράφη ἐν θρῄκῃ ἐριβώλακι μητέρι μήλων: κισσῆς τόν γ' ἔθρεψε δόμοις ἔνι τυτθόν ἐόντα μητροπάτωρ, ὅς τίκτε θεανώ καλλιπάρῃον: αὐτάρ ἐπεί ῥ' ἥβης ἐρικυδέος ἵκετο μέτρον, {>} αὐτοῦ μιν κατέρυκε, δίδου δ' ὅ γε θυγατέρα ἥν: γήμας δ' ἐκ θαλάμοιο μετά κλέος ἵκετ' ἀχαιῶν σύν δυοκαίδεκα νηυσί κορωνίσιν, αἵ οἱ ἕποντο. τάς μέν ἔπειτ' ἐν περκώτῃ λίπε νῆας ἐΐσας, αὐτάρ ὅ πεζός ἐών ἐς ἴλιον εἰληλούθει: ὅς ῥα τότ' ἀτρεΐδεω ἀγαμέμνονος ἀντίον ἦλθεν. οἵ δ' ὅτε δή σχεδόν ἦσαν ἐπ' ἀλλήλοισιν ἰόντες, ἀτρεΐδης μέν ἅμαρτε, παραί δέ οἱ ἐτράπετ' ἔγχος, {>} ἰφιδάμας δέ κατά ζώνην θώρηκος ἔνερθε νύξ', ἐπί δ' αὐτός ἔρεισε βαρείῃ χειρί πιθήσας: οὐδ' ἔτορε ζωστῆρα παναίολον, ἀλλά πολύ πρίν ἀργύρῳ ἀντομένη μόλιβος ὥς ἐτράπετ' αἰχμή. καί τό γε χειρί λαβών εὐρύ κρείων ἀγαμέμνων ἕλκ' ἐπί οἷ μεμαώς ὥς τε λίς, ἐκ δ' ἄρα χειρός σπάσσατο: τόν δ' ἄορι πλῆξ' αὐχένα, λῦσε δέ γυῖα. ὥς ὅ μέν αὖθι πεσών κοιμήσατο χάλκεον ὕπνον οἰκτρός ἀπό μνηστῆς ἀλόχου, ἀστοῖσιν ἀρήγων, κουριδίης, ἧς οὔ τι χάριν ἴδε, πολλά δ' ἔδωκε: {>} πρῶθ' ἑκατόν βοῦς δῶκεν, ἔπειτα δέ χίλι' ὑπέστη αἶγας ὁμοῦ καί ὄϊς, τά οἱ ἄσπετα ποιμαίνοντο. δή τότε γ' ἀτρεΐδης ἀγαμέμνων ἐξενάριξε, βῆ δέ φέρων ἀν' ὅμιλον ἀχαιῶν τεύχεα καλά. τόν δ' ὡς οὖν ἐνόησε κόων ἀριδείκετος ἀνδρῶν πρεσβυγενής ἀντηνορίδης, κρατερόν ῥά ἑ πένθος ὀφθαλμούς ἐκάλυψε κασιγνήτοιο πεσόντος. στῆ δ' εὐράξ σύν δουρί λαθών ἀγαμέμνονα δῖον, {>} νύξε δέ μιν κατά χεῖρα μέσην ἀγκῶνος ἔνερθε, ἀντικρύ δέ διέσχε φαεινοῦ δουρός ἀκωκή. ῥίγησέν τ' ἄρ' ἔπειτα ἄναξ ἀνδρῶν ἀγαμέμνων: ἀλλ' οὐδ' ὧς ἀπέληγε μάχης ἠδέ πτολέμοιο, ἀλλ' ἐπόρουσε κόωνι ἔχων ἀνεμοτρεφές ἔγχος. ἤτοι ὅ ἰφιδάμαντα κασίγνητον καί ὄπατρον ἕλκε ποδός μεμαώς, καί ἀΰτει πάντας ἀρίστους: τόν δ' ἕλκοντ' ἀν' ὅμιλον ὑπ' ἀσπίδος ὀμφαλοέσσης οὔτησε ξυστῷ χαλκήρεϊ, λῦσε δέ γυῖα: τοῖο δ' ἐπ' ἰφιδάμαντι κάρη ἀπέκοψε παραστάς. {>} ἔνθ' ἀντήνορος υἷες ὑπ' ἀτρεΐδῃ βασιλῆϊ πότμον ἀναπλήσαντες ἔδυν δόμον ἄϊδος εἴσω. αὐτάρ ὅ τῶν ἄλλων ἐπεπωλεῖτο στίχας ἀνδρῶν ἔγχεΐ τ' ἄορί τε μεγάλοισί τε χερμαδίοισιν, {>} ὄφρά οἱ αἷμ' ἔτι θερμόν ἀνήνοθεν ἐξ ὠτειλῆς. αὐτάρ ἐπεί τό μέν ἕλκος ἐτέρσετο, παύσατο δ' αἷμα, ὀξεῖαι δ' ὀδύναι δῦνον μένος ἀτρεΐδαο. ὡς δ' ὅτ' ἄν ὠδίνουσαν ἔχῃ βέλος ὀξύ γυναῖκα {>} δριμύ, τό τε προϊεῖσι μογοστόκοι εἰλείθυιαι ἥρης θυγατέρες πικράς ὠδῖνας ἔχουσαι, ὥς ὀξεῖ' ὀδύναι δῦνον μένος ἀτρεΐδαο. ἐς δίφρον δ' ἀνόρουσε, καί ἡνιόχῳ ἐπέτελλε νηυσίν ἔπι γλαφυρῇσιν ἐλαυνέμεν: ἤχθετο γάρ κῆρ. ἤϋσεν δέ διαπρύσιον δαναοῖσι γεγωνώς: ὦ φίλοι ἀργείων ἡγήτορες ἠδέ μέδοντες ὑμεῖς μέν νῦν νηυσίν ἀμύνετε ποντοπόροισι φύλοπιν ἀργαλέην, ἐπεί οὐκ ἐμέ μητίετα ζεύς εἴασε τρώεσσι πανημέριον πολεμίζειν. ὥς ἔφαθ', ἡνίοχος δ' ἵμασεν καλλίτριχας ἵππους {>} νῆας ἔπι γλαφυράς: τώ δ' οὐκ ἀέκοντε πετέσθην: ἄφρεον δέ στήθεα, ῥαίνοντο δέ νέρθε κονίῃ τειρόμενον βασιλῆα μάχης ἀπάνευθε φέροντες. ἕκτωρ δ' ὡς ἐνόης' ἀγαμέμνονα νόσφι κιόντα τρωσί τε καί λυκίοισιν ἐκέκλετο μακρόν ἀΰσας: τρῶες καί λύκιοι καί δάρδανοι ἀγχιμαχηταί ἀνέρες ἔστε φίλοι, μνήσασθε δέ θούριδος ἀλκῆς. οἴχετ' ἀνήρ ὤριστος, ἐμοί δέ μέγ' εὖχος ἔδωκε ζεύς κρονίδης: ἀλλ' ἰθύς ἐλαύνετε μώνυχας ἵππους ἰφθίμων δαναῶν, ἵν' ὑπέρτερον εὖχος ἄρησθε. ὥς εἰπών ὄτρυνε μένος καί θυμόν ἑκάστου. ὡς δ' ὅτε πού τις θηρητήρ κύνας ἀργιόδοντας σεύῃ ἐπ' ἀγροτέρῳ συΐ καπρίῳ ἠέ λέοντι, ὥς ἐπ' ἀχαιοῖσιν σεῦε τρῶας μεγαθύμους ἕκτωρ πριαμίδης βροτολοιγῷ ἶσος ἄρηϊ. αὐτός δ' ἐν πρώτοισι μέγα φρονέων ἐβεβήκει, {>} ἐν δ' ἔπες' ὑσμίνῃ ὑπεραέϊ ἶσος ἀέλλῃ, ἥ τε καθαλλομένη ἰοειδέα πόντον ὀρίνει. ἔνθα τίνα πρῶτον, τίνα δ' ὕστατον ἐξενάριξεν ἕκτωρ πριαμίδης, ὅτε οἱ ζεύς κῦδος ἔδωκεν; ἀσαῖον μέν πρῶτα καί αὐτόνοον καί ὀπίτην {>} καί δόλοπα κλυτίδην καί ὀφέλτιον ἠδ' ἀγέλαον αἴσυμνόν τ' ὦρόν τε καί ἱππόνοον μενεχάρμην. τούς ἄρ' ὅ γ' ἡγεμόνας δαναῶν ἕλεν, αὐτάρ ἔπειτα πληθύν, ὡς ὁπότε νέφεα ζέφυρος στυφελίξῃ {>} ἀργεστᾶο νότοιο βαθείῃ λαίλαπι τύπτων: {>} πολλόν δέ τρόφι κῦμα κυλίνδεται, ὑψόσε δ' ἄχνη σκίδναται ἐξ ἀνέμοιο πολυπλάγκτοιο ἰωῆς: ὥς ἄρα πυκνά καρήαθ' ὑφ' ἕκτορι δάμνατο λαῶν. ἔνθά κε λοιγός ἔην καί ἀμήχανα ἔργα γένοντο, καί νύ κεν ἐν νήεσσι πέσον φεύγοντες ἀχαιοί, εἰ μή τυδεΐδῃ διομήδεϊ κέκλετ' ὀδυσσεύς: τυδεΐδη τί παθόντε λελάσμεθα θούριδος ἀλκῆς; {>} ἀλλ' ἄγε δεῦρο πέπον, παρ' ἔμ' ἵσταο: δή γάρ ἔλεγχος ἔσσεται εἴ κεν νῆας ἕλῃ κορυθαίολος ἕκτωρ. τόν δ' ἀπαμειβόμενος προσέφη κρατερός διομήδης: ἤτοι ἐγώ μενέω καί τλήσομαι: ἀλλά μίνυνθα ἡμέων ἔσσεται ἦδος, ἐπεί νεφεληγερέτα ζεύς {>} τρωσίν δή βόλεται δοῦναι κράτος ἠέ περ ἡμῖν. ἦ καί θυμβραῖον μέν ἀφ' ἵππων ὦσε χαμᾶζε δουρί βαλών κατά μαζόν ἀριστερόν: αὐτάρ ὀδυσσεύς ἀντίθεον θεράποντα μολίονα τοῖο ἄνακτος. τούς μέν ἔπειτ' εἴασαν, ἐπεί πολέμου ἀπέπαυσαν: τώ δ' ἀν' ὅμιλον ἰόντε κυδοίμεον, ὡς ὅτε κάπρω ἐν κυσί θηρευτῇσι μέγα φρονέοντε πέσητον: {>} ὥς ὄλεκον τρῶας πάλιν ὀρμένω: αὐτάρ ἀχαιοί ἀσπασίως φεύγοντες ἀνέπνεον ἕκτορα δῖον. {>} ἔνθ' ἑλέτην δίφρόν τε καί ἀνέρε δήμου ἀρίστω υἷε δύω μέροπος περκωσίου, ὅς περί πάντων ᾔδεε μαντοσύνας, οὐδέ οὕς παῖδας ἔασκε στείχειν ἐς πόλεμον φθισήνορα: τώ δέ οἱ οὔ τι πειθέσθην: κῆρες γάρ ἄγον μέλανος θανάτοιο. {>} τούς μέν τυδεΐδης δουρικλειτός διομήδης θυμοῦ καί ψυχῆς κεκαδών κλυτά τεύχε' ἀπηύρα: ἱππόδαμον δ' ὀδυσεύς καί ὑπείροχον ἐξενάριξεν. ἔνθά σφιν κατά ἶσα μάχην ἐτάνυσσε κρονίων ἐξ ἴδης καθορῶν: τοί δ' ἀλλήλους ἐνάριζον. ἤτοι τυδέος υἱός ἀγάστροφον οὔτασε δουρί παιονίδην ἥρωα κατ' ἰσχίον: οὐ δέ οἱ ἵπποι ἐγγύς ἔσαν προφυγεῖν, ἀάσατο δέ μέγα θυμῷ. τούς μέν γάρ θεράπων ἀπάνευθ' ἔχεν, αὐτάρ ὅ πεζός θῦνε διά προμάχων, εἷος φίλον ὤλεσε θυμόν. ἕκτωρ δ' ὀξύ νόησε κατά στίχας, ὦρτο δ' ἐπ' αὐτούς κεκλήγων: ἅμα δέ τρώων εἵποντο φάλαγγες. τόν δέ ἰδών ῥίγησε βοήν ἀγαθός διομήδης, αἶψα δ' ὀδυσσῆα προσεφώνεεν ἐγγύς ἐόντα: νῶϊν δή τόδε πῆμα κυλίνδεται ὄβριμος ἕκτωρ: ἀλλ' ἄγε δή στέωμεν καί ἀλεξώμεσθα μένοντες. ἦ ῥα, καί ἀμπεπαλών προΐει δολιχόσκιον ἔγχος {>} καί βάλεν, οὐδ' ἀφάμαρτε τιτυσκόμενος κεφαλῆφιν, ἄκρην κάκ κόρυθα: πλάγχθη δ' ἀπό χαλκόφι χαλκός, οὐδ' ἵκετο χρόα καλόν: ἐρύκακε γάρ τρυφάλεια τρίπτυχος αὐλῶπις, τήν οἱ πόρε φοῖβος ἀπόλλων. {>} ἕκτωρ δ' ὦκ' ἀπέλεθρον ἀνέδραμε, μίκτο δ' ὁμίλῳ, {>} στῆ δέ γνύξ ἐριπών καί ἐρείσατο χειρί παχείῃ {※—} γαίης: ἀμφί δέ ὄσσε κελαινή νύξ ἐκάλυψεν. ὄφρα δέ τυδεΐδης μετά δούρατος ᾤχετ' ἐρωήν τῆλε διά προμάχων, ὅθι οἱ καταείσατο γαίης τόφρ' ἕκτωρ ἔμπνυτο, καί ἄψ ἐς δίφρον ὀρούσας ἐξέλας' ἐς πληθύν, καί ἀλεύατο κῆρα μέλαιναν. δουρί δ' ἐπαΐσσων προσέφη κρατερός διομήδης: ἐξ αὖ νῦν ἔφυγες θάνατον κύον: ἦ τέ τοι ἄγχι ἦλθε κακόν: νῦν αὖτέ ς' ἐρύσατο φοῖβος ἀπόλλων {>} ᾧ μέλλεις εὔχεσθαι ἰών ἐς δοῦπον ἀκόντων. ἦ θήν ς' ἐξανύω γε καί ὕστερον ἀντιβολήσας, εἴ πού τις καί ἔμοιγε θεῶν ἐπιτάρροθός ἐστι. νῦν αὖ τούς ἄλλους ἐπιείσομαι, ὅν κε κιχείω. {⸖} ἦ, καί παιονίδην δουρί κλυτόν ἐξενάριζεν. αὐτάρ ἀλέξανδρος ἑλένης πόσις ἠϋκόμοιο τυδεΐδῃ ἔπι τόξα τιταίνετο ποιμένι λαῶν, στήλῃ κεκλιμένος ἀνδροκμήτῳ ἐπί τύμβῳ ἴλου δαρδανίδαο, παλαιοῦ δημογέροντος. ἤτοι ὅ μέν θώρηκα ἀγαστρόφου ἰφθίμοιο αἴνυτ' ἀπό στήθεσφι παναίολον ἀσπίδα τ' ὤμων καί κόρυθα βριαρήν: ὅ δέ τόξου πῆχυν ἄνελκε {>} καί βάλεν, οὐδ' ἄρα μιν ἅλιον βέλος ἔκφυγε χειρός, ταρσόν δεξιτεροῖο ποδός: διά δ' ἀμπερές ἰός ἐν γαίῃ κατέπηκτο: ὅ δέ μάλα ἡδύ γελάσσας ἐκ λόχου ἀμπήδησε καί εὐχόμενος ἔπος ηὔδα: βέβληαι οὐδ' ἅλιον βέλος ἔκφυγεν: ὡς ὄφελόν τοι νείατον ἐς κενεῶνα βαλών ἐκ θυμόν ἑλέσθαι. οὕτω κεν καί τρῶες ἀνέπνευσαν κακότητος, οἵ τέ σε πεφρίκασι λέονθ' ὡς μηκάδες αἶγες. τόν δ' οὐ ταρβήσας προσέφη κρατερός διομήδης: {>} τοξότα λωβητήρ κέρᾳ ἀγλαέ παρθενοπῖπα εἰ μέν δή ἀντίβιον σύν τεύχεσι πειρηθείης, {>} οὐκ ἄν τοι χραίσμῃσι βιός καί ταρφέες ἰοί: νῦν δέ μ' ἐπιγράψας ταρσόν ποδός εὔχεαι αὔτως. οὐκ ἀλέγω, ὡς εἴ με γυνή βάλοι ἤ πάϊς ἄφρων: {>} κωφόν γάρ βέλος ἀνδρός ἀνάλκιδος οὐτιδανοῖο. ἦ τ' ἄλλως ὑπ' ἐμεῖο, καί εἴ κ' ὀλίγον περ ἐπαύρῃ, ὀξύ βέλος πέλεται, καί ἀκήριον αἶψα τίθησι. τοῦ δέ γυναικός μέν τ' ἀμφίδρυφοί εἰσι παρειαί, παῖδες δ' ὀρφανικοί: ὅ δέ θ' αἵματι γαῖαν ἐρεύθων πύθεται, οἰωνοί δέ περί πλέες ἠέ γυναῖκες. ὥς φάτο, τοῦ δ' ὀδυσεύς δουρικλυτός ἐγγύθεν ἐλθών ἔστη πρόσθ': ὅ δ' ὄπισθε καθεζόμενος βέλος ὠκύ ἐκ πόδος ἕλκ', ὀδύνη δέ διά χροός ἦλθ' ἀλεγεινή. ἐς δίφρον δ' ἀνόρουσε, καί ἡνιόχῳ ἐπέτελλε νηυσίν ἔπι γλαφυρῇσιν ἐλαυνέμεν: ἤχθετο γάρ κῆρ. οἰώθη δ' ὀδυσεύς δουρί κλυτός, οὐδέ τις αὐτῷ {>} ἀργείων παρέμεινεν, ἐπεί φόβος ἔλλαβε πάντας: ὀχθήσας δ' ἄρα εἶπε πρός ὅν μεγαλήτορα θυμόν: {>} ὤ μοι ἐγώ τί πάθω; μέγα μέν κακόν αἴ κε φέβωμαι {>} πληθύν ταρβήσας: τό δέ ῥίγιον αἴ κεν ἁλώω μοῦνος: τούς δ' ἄλλους δαναούς ἐφόβησε κρονίων. ἀλλά τί ἤ μοι ταῦτα φίλος διελέξατο θυμός; οἶδα γάρ ὅττι κακοί μέν ἀποίχονται πολέμοιο, {>} ὅς δέ κ' ἀριστεύῃσι μάχῃ ἔνι τόν δέ μάλα χρεώ ἑστάμεναι κρατερῶς, ἤ τ' ἔβλητ' ἤ τ' ἔβαλ' ἄλλον. εἷος ὅ ταῦθ' ὥρμαινε κατά φρένα καί κατά θυμόν, τόφρα δ' ἐπί τρώων στίχες ἤλυθον ἀσπιστάων, {⸖} ἔλσαν δ' ἐν μέσσοισι, μετά σφίσι πῆμα τιθέντες. ὡς δ' ὅτε κάπριον ἀμφί κύνες θαλεροί τ' αἰζηοί σεύωνται, ὅ δέ τ' εἶσι βαθείης ἐκ ξυλόχοιο θήγων λευκόν ὀδόντα μετά γναμπτῇσι γένυσσιν, ἀμφί δέ τ' ἀΐσσονται, ὑπαί δέ τε κόμπος ὀδόντων γίγνεται, οἵ δέ μένουσιν ἄφαρ δεινόν περ ἐόντα, ὥς ῥα τότ' ἀμφ' ὀδυσῆα διΐ φίλον ἐσσεύοντο τρῶες: ὅ δέ πρῶτον μέν ἀμύμονα δηϊοπίτην οὔτασεν ὦμον ὕπερθεν ἐπάλμενος ὀξέϊ δουρί, {>} αὐτάρ ἔπειτα θόωνα καί ἔννομον ἐξενάριξε. χερσιδάμαντα δ' ἔπειτα καθ' ἵππων ἀΐξαντα {>} δουρί κατά πρότμησιν ὑπ' ἀσπίδος ὀμφαλοέσσης νύξεν: ὅ δ' ἐν κονίῃσι πεσών ἕλε γαῖαν ἀγοστῷ. τούς μέν ἔας', ὅ δ' ἄρ' ἱππασίδην χάροπ' οὔτασε δουρί αὐτοκασίγνητον εὐηφενέος σώκοιο. τῷ δ' ἐπαλεξήσων σῶκος κίεν ἰσόθεος φώς, στῆ δέ μάλ' ἐγγύς ἰών καί μιν πρός μῦθον ἔειπεν {>} ὦ ὀδυσεῦ πολύαινε δόλων ἆτ' ἠδέ πόνοιο σήμερον ἤ δοιοῖσιν ἐπεύξεαι ἱππασίδῃσι {>} τοιώδ' ἄνδρε κατακτείνας καί τεύχε' ἀπούρας, ἤ κεν ἐμῷ ὑπό δουρί τυπείς ἀπό θυμόν ὀλέσσῃς. ὥς εἰπών οὔτησε κατ' ἀσπίδα πάντος' ἐΐσην. διά μέν ἀσπίδος ἦλθε φαεινῆς ὄβριμον ἔγχος, καί διά θώρηκος πολυδαιδάλου ἠρήρειστο, πάντα δ' ἀπό πλευρῶν χρόα ἔργαθεν, οὐδ' ἔτ' ἔασε παλλάς ἀθηναίη μιχθήμεναι ἔγκασι φωτός. γνῶ δ' ὀδυσεύς ὅ οἱ οὔ τι τέλος κατακαίριον ἦλθεν, ἄψ δ' ἀναχωρήσας σῶκον πρός μῦθον ἔειπεν: ἆ δείλ' ἦ μάλα δή σε κιχάνεται αἰπύς ὄλεθρος. ἤτοι μέν ῥ' ἔμ' ἔπαυσας ἐπί τρώεσσι μάχεσθαι: σοί δ' ἐγώ ἐνθάδε φημί φόνον καί κῆρα μέλαιναν ἤματι τῷδ' ἔσσεσθαι, ἐμῷ δ' ὑπό δουρί δαμέντα εὖχος ἐμοί δώσειν, ψυχήν δ' ἄϊδι κλυτοπώλῳ. ἦ, καί ὅ μέν φύγαδ' αὖτις ὑποστρέψας ἐβεβήκει, τῷ δέ μεταστρεφθέντι μεταφρένῳ ἐν δόρυ πῆξεν ὤμων μεσσηγύς, διά δέ στήθεσφιν ἔλασσε, δούπησεν δέ πεσών: ὅ δ' ἐπεύξατο δῖος ὀδυσσεύς: ὦ σῶχ' ἱππάσου υἱέ δαΐφρονος ἱπποδάμοιο φθῆ σε τέλος θανάτοιο κιχήμενον, οὐδ' ὑπάλυξας. ἆ δείλ' οὐ μέν σοί γε πατήρ καί πότνια μήτηρ ὄσσε καθαιρήσουσι θανόντι περ, ἀλλ' οἰωνοί ὠμησταί ἐρύουσι, περί πτερά πυκνά βαλόντες. αὐτάρ ἔμ', εἴ κε θάνω, κτεριοῦσί γε δῖοι ἀχαιοί. {>} ὥς εἰπών σώκοιο δαΐφρονος ὄβριμον ἔγχος ἔξω τε χροός ἕλκε καί ἀσπίδος ὀμφαλοέσσης: {⸖} αἷμα δέ οἱ σπασθέντος ἀνέσσυτο, κῆδε δέ θυμόν. τρῶες δέ μεγάθυμοι ὅπως ἴδον αἷμ' ὀδυσῆος κεκλόμενοι καθ' ὅμιλον ἐπ' αὐτῷ πάντες ἔβησαν. αὐτάρ ὅ γ' ἐξοπίσω ἀνεχάζετο, αὖε δ' ἑταίρους. {>} τρίς μέν ἔπειτ' ἤϋσεν ὅσον κεφαλή χάδε φωτός, τρίς δ' ἄϊεν ἰάχοντος ἄρηι φίλος μενέλαος. αἶψα δ' ἄρ' αἴαντα προσεφώνεεν ἐγγύς ἐόντα: αἶαν διογενές τελαμώνιε κοίρανε λαῶν ἀμφί μ' ὀδυσσῆος ταλασίφρονος ἵκετ' ἀϋτή τῷ ἰκέλη ὡς εἴ ἑ βιῴατο μοῦνον ἐόντα τρῶες ἀποτμήξαντες ἐνί κρατερῇ ὑσμίνῃ. ἀλλ' ἴομεν καθ' ὅμιλον: ἀλεξέμεναι γάρ ἄμεινον. δείδω μή τι πάθῃσιν ἐνί τρώεσσι μονωθείς ἐσθλός ἐών, μεγάλη δέ ποθή δαναοῖσι γένηται. ὥς εἰπών ὅ μέν ἦρχ', ὅ δ' ἅμ' ἕσπετο ἰσόθεος φώς. εὗρον ἔπειτ' ὀδυσῆα διΐ φίλον: ἀμφί δ' ἄρ' αὐτόν τρῶες ἕπονθ' ὡς εἴ τε δαφοινοί θῶες ὄρεσφιν ἀμφ' ἔλαφον κεραόν βεβλημένον, ὅν τ' ἔβαλ' ἀνήρ ἰῷ ἀπό νευρῆς: τόν μέν τ' ἤλυξε πόδεσσι φεύγων, ὄφρ' αἷμα λιαρόν καί γούνατ' ὀρώρῃ: αὐτάρ ἐπεί δή τόν γε δαμάσσεται ὠκύς ὀϊστός, ὠμοφάγοι μιν θῶες ἐν οὔρεσι δαρδάπτουσιν {⸖} ἐν νέμεϊ σκιερῷ: ἐπί τε λῖν ἤγαγε δαίμων σίντην: θῶες μέν τε διέτρεσαν, αὐτάρ ὅ δάπτει: ὥς ῥα τότ' ἀμφ' ὀδυσῆα δαΐφρονα ποικιλομήτην τρῶες ἕπον πολλοί τε καί ἄλκιμοι, αὐτάρ ὅ γ' ἥρως ἀΐσσων ᾧ ἔγχει ἀμύνετο νηλεές ἦμαρ. αἴας δ' ἐγγύθεν ἦλθε φέρων σάκος ἠΰτε πύργον, στῆ δέ παρέξ: τρῶες δέ διέτρεσαν ἄλλυδις ἄλλος. ἤτοι τόν μενέλαος ἀρήϊος ἔξαγ' ὁμίλου χειρός ἔχων, εἷος θεράπων σχεδόν ἤλασεν ἵππους. αἴας δέ τρώεσσιν ἐπάλμενος εἷλε δόρυκλον πριαμίδην νόθον υἱόν, ἔπειτα δέ πάνδοκον οὖτα, οὖτα δέ λύσανδρον καί πύρασον ἠδέ πυλάρτην. {>} ὡς δ' ὁπότε πλήθων ποταμός πεδίον δέ κάτεισι χειμάρρους κατ' ὄρεσφιν ὀπαζόμενος διός ὄμβρῳ, {>} πολλάς δέ δρῦς ἀζαλέας, πολλάς δέ τε πεύκας ἐσφέρεται, πολλόν δέ τ' ἀφυσγετόν εἰς ἅλα βάλλει, ὥς ἔφεπε κλονέων πεδίον τότε φαίδιμος αἴας, δαΐζων ἵππους τε καί ἀνέρας: οὐδέ πω ἕκτωρ πεύθετ', ἐπεί ῥα μάχης ἐπ' ἀριστερά μάρνατο πάσης ὄχθας πάρ ποταμοῖο σκαμάνδρου, τῇ ῥα μάλιστα ἀνδρῶν πῖπτε κάρηνα, βοή δ' ἄσβεστος ὀρώρει νέστορά τ' ἀμφί μέγαν καί ἀρήϊον ἰδομενῆα. {>} ἕκτωρ μέν μετά τοῖσιν ὁμίλει μέρμερα ῥέζων ἔγχεΐ θ' ἱπποσύνῃ τε, νέων δ' ἀλάπαζε φάλαγγας: οὐδ' ἄν πω χάζοντο κελεύθου δῖοι ἀχαιοί εἰ μή ἀλέξανδρος ἑλένης πόσις ἠϋκόμοιο {>} παῦσεν ἀριστεύοντα μαχάονα ποιμένα λαῶν, ἰῷ τριγλώχινι βαλών κατά δεξιόν ὦμον. τῷ ῥα περίδεισαν μένεα πνείοντες ἀχαιοί μή πώς μιν πολέμοιο μετακλινθέντος ἕλοιεν. αὐτίκα δ' ἰδομενεύς προσεφώνεε νέστορα δῖον: ὦ νέστορ νηληϊάδη μέγα κῦδος ἀχαιῶν ἄγρει σῶν ὀχέων ἐπιβήσεο, πάρ δέ μαχάων βαινέτω, ἐς νῆας δέ τάχιστ' ἔχε μώνυχας ἵππους: ἰητρός γάρ ἀνήρ πολλῶν ἀντάξιος ἄλλων {—} ἰούς τ' ἐκτάμνειν ἐπί τ' ἤπια φάρμακα πάσσειν. ὥς ἔφατ', οὐδ' ἀπίθησε γερήνιος ἱππότα νέστωρ. αὐτίκα δ' ὧν ὀχέων ἐπεβήσετο, πάρ δέ μαχάων βαῖν' ἀσκληπιοῦ υἱός ἀμύμονος ἰητῆρος: μάστιξεν δ' ἵππους, τώ δ' οὐκ ἀέκοντε πετέσθην νῆας ἔπι γλαφυράς: τῇ γάρ φίλον ἔπλετο θυμῷ. κεβριόνης δέ τρῶας ὀρινομένους ἐνόησεν ἕκτορι παρβεβαώς, καί μιν πρός μῦθον ἔειπεν: {>} ἕκτορ νῶϊ μέν ἐνθάδ' ὁμιλέομεν δαναοῖσιν ἐσχατιῇ πολέμοιο δυσηχέος: οἵ δέ δή ἄλλοι τρῶες ὀρίνονται ἐπιμίξ ἵπποι τε καί αὐτοί. αἴας δέ κλονέει τελαμώνιος: εὖ δέ μιν ἔγνων: εὐρύ γάρ ἀμφ' ὤμοισιν ἔχει σάκος: ἀλλά καί ἡμεῖς {⸖} κεῖς' ἵππους τε καί ἅρμ' ἰθύνομεν, ἔνθα μάλιστα ἱππῆες πεζοί τε κακήν ἔριδα προβαλόντες ἀλλήλους ὀλέκουσι, βοή δ' ἄσβεστος ὄρωρεν. ὥς ἄρα φωνήσας ἵμασεν καλλίτριχας ἵππους μάστιγι λιγυρῇ: τοί δέ πληγῆς ἀΐοντες ῥίμφ' ἔφερον θοόν ἅρμα μετά τρῶας καί ἀχαιούς στείβοντες νέκυάς τε καί ἀσπίδας: αἵματι δ' ἄξων νέρθεν ἅπας πεπάλακτο καί ἄντυγες αἵ περί δίφρον, ἅς ἄρ' ἀφ' ἱππείων ὁπλέων ῥαθάμιγγες ἔβαλλον αἵ τ' ἀπ' ἐπισσώτρων. ὅ δέ ἵετο δῦναι ὅμιλον ἀνδρόμεον ῥῆξαί τε μετάλμενος: ἐν δέ κυδοιμόν ἧκε κακόν δαναοῖσι, μίνυνθα δέ χάζετο δουρός. αὐτάρ ὅ τῶν ἄλλων ἐπεπωλεῖτο στίχας ἀνδρῶν ἔγχεΐ τ' ἄορί τε μεγάλοισί τε χερμαδίοισιν, αἴαντος δ' ἀλέεινε μάχην τελαμωνιάδαο. {>} ζεύς δέ πατήρ αἴανθ' ὑψίζυγος ἐν φόβον ὦρσε: {>} στῆ δέ ταφών, ὄπιθεν δέ σάκος βάλεν ἑπταβόειον, τρέσσε δέ παπτήνας ἐφ' ὁμίλου θηρί ἐοικώς ἐντροπαλιζόμενος ὀλίγον γόνυ γουνός ἀμείβων. {⸖} ὡς δ' αἴθωνα λέοντα βοῶν ἀπό μεσσαύλοιο ἐσσεύαντο κύνες τε καί ἀνέρες ἀγροιῶται, οἵ τέ μιν οὐκ εἰῶσι βοῶν ἐκ πῖαρ ἑλέσθαι πάννυχοι ἐγρήσσοντες: ὅ δέ κρειῶν ἐρατίζων ἰθύει, ἀλλ' οὔ τι πρήσσει: θαμέες γάρ ἄκοντες ἀντίον ἀΐσσουσι θρασειάων ἀπό χειρῶν καιόμεναί τε δεταί, τάς τε τρεῖ ἐσσύμενός περ: ἠῶθεν δ' ἀπό νόσφιν ἔβη τετιηότι θυμῷ: ὥς αἴας τότ' ἀπό τρώων τετιημένος ἦτορ {>} ἤϊε πόλλ' ἀέκων: περί γάρ δίε νηυσίν ἀχαιῶν. ὡς δ' ὅτ' ὄνος παρ' ἄρουραν ἰών ἐβιήσατο παῖδας {>} νωθής, ᾧ δή πολλά περί ῥόπαλ' ἀμφίς ἐάγῃ, κείρει τ' εἰσελθών βαθύ λήϊον: οἵ δέ τε παῖδες τύπτουσιν ῥοπάλοισι: βίη δέ τε νηπίη αὐτῶν: {>} σπουδῇ τ' ἐξήλασσαν, ἐπεί τ' ἐκορέσσατο φορβῆς: ὥς τότ' ἔπειτ' αἴαντα μέγαν τελαμώνιον υἱόν τρῶες ὑπέρθυμοι πολυηγερέες τ' ἐπίκουροι νύσσοντες ξυστοῖσι μέσον σάκος αἰέν ἕποντο. αἴας δ' ἄλλοτε μέν μνησάσκετο θούριδος ἀλκῆς αὖτις ὑποστρεφθείς, καί ἐρητύσασκε φάλαγγας {>} τρώων ἱπποδάμων: ὁτέ δέ τρωπάσκετο φεύγειν. πάντας δέ προέεργε θοάς ἐπί νῆας ὁδεύειν, αὐτός δέ τρώων καί ἀχαιῶν θῦνε μεσηγύ ἱστάμενος: τά δέ δοῦρα θρασειάων ἀπό χειρῶν {>} ἄλλα μέν ἐν σάκεϊ μεγάλῳ πάγεν ὄρμενα πρόσσω, πολλά δέ καί μεσσηγύ, πάρος χρόα λευκόν ἐπαυρεῖν, {>} ἐν γαίῃ ἵσταντο λιλαιόμενα χροός ἆσαι. τόν δ' ὡς οὖν ἐνόης' εὐαίμονος ἀγλαός υἱός εὐρύπυλος πυκινοῖσι βιαζόμενον βελέεσσι, στῆ ῥα παρ' αὐτόν ἰών, καί ἀκόντισε δουρί φαεινῷ, καί βάλε φαυσιάδην ἀπισάονα ποιμένα λαῶν ἧπαρ ὑπό πραπίδων, εἶθαρ δ' ὑπό γούνατ' ἔλυσεν: εὐρύπυλος δ' ἐπόρουσε καί αἴνυτο τεύχε' ἀπ' ὤμων. τόν δ' ὡς οὖν ἐνόησεν ἀλέξανδρος θεοειδής τεύχε' ἀπαινύμενον ἀπισάονος, αὐτίκα τόξον {>} ἕλκετ' ἐπ' εὐρυπύλῳ, καί μιν βάλε μηρόν ὀϊστῷ δεξιόν: ἐκλάσθη δέ δόναξ, ἐβάρυνε δέ μηρόν. ἄψ δ' ἑτάρων εἰς ἔθνος ἐχάζετο κῆρ' ἀλεείνων, ἤϋσεν δέ διαπρύσιον δαναοῖσι γεγωνώς: ὦ φίλοι ἀργείων ἡγήτορες ἠδέ μέδοντες στῆτ' ἐλελιχθέντες καί ἀμύνετε νηλεές ἦμαρ {>} αἴανθ', ὅς βελέεσσι βιάζεται, οὐδέ ἕ φημι φεύξεσθ' ἐκ πολέμοιο δυσηχέος: ἀλλά μάλ' ἄντην ἵστασθ' ἀμφ' αἴαντα μέγαν τελαμώνιον υἱόν. ὥς ἔφατ' εὐρύπυλος βεβλημένος: οἵ δέ παρ' αὐτόν πλησίοι ἔστησαν σάκε' ὤμοισι κλίναντες δούρατ' ἀνασχόμενοι: τῶν δ' ἀντίος ἤλυθεν αἴας. στῆ δέ μεταστρεφθείς, ἐπεί ἵκετο ἔθνος ἑταίρων. ὥς οἵ μέν μάρναντο δέμας πυρός αἰθομένοιο: νέστορα δ' ἐκ πολέμοιο φέρον νηλήϊαι ἵπποι ἱδρῶσαι, ἦγον δέ μαχάονα ποιμένα λαῶν. τόν δέ ἰδών ἐνόησε ποδάρκης δῖος ἀχιλλεύς: {>} ἑστήκει γάρ ἐπί πρυμνῇ μεγακήτεϊ νηΐ {>} εἰσορόων πόνον αἰπύν ἰῶκά τε δακρυόεσσαν. αἶψα δ' ἑταῖρον ἑόν πατροκλῆα προσέειπε φθεγξάμενος παρά νηός: ὅ δέ κλισίηθεν ἀκούσας {>} ἔκμολεν ἶσος ἄρηϊ, κακοῦ δ' ἄρα οἱ πέλεν ἀρχή. τόν πρότερος προσέειπε μενοιτίου ἄλκιμος υἱός: {>} τίπτέ με κικλήσκεις ἀχιλεῦ; τί δέ σε χρεώ ἐμεῖο; τόν δ' ἀπαμειβόμενος προσέφη πόδας ὠκύς ἀχιλλεύς: δῖε μενοιτιάδη τῷ ἐμῷ κεχαρισμένε θυμῷ νῦν ὀΐω περί γούνατ' ἐμά στήσεσθαι ἀχαιούς λισσομένους: χρειώ γάρ ἱκάνεται οὐκέτ' ἀνεκτός. ἀλλ' ἴθι νῦν πάτροκλε διΐ φίλε νέστορ' ἔρειο {>} ὅν τινα τοῦτον ἄγει βεβλημένον ἐκ πολέμοιο: ἤτοι μέν τά γ' ὄπισθε μαχάονι πάντα ἔοικε τῷ ἀσκληπιάδῃ, ἀτάρ οὐκ ἴδον ὄμματα φωτός: ἵπποι γάρ με παρήϊξαν πρόσσω μεμαυῖαι. ὥς φάτο, πάτροκλος δέ φίλῳ ἐπεπείθεθ' ἑταίρῳ, βῆ δέ θέειν παρά τε κλισίας καί νῆας ἀχαιῶν. οἵ δ' ὅτε δή κλισίην νηληϊάδεω ἀφίκοντο, αὐτοί μέν ῥ' ἀπέβησαν ἐπί χθόνα πουλυβότειραν, {>} ἵππους δ' εὐρυμέδων θεράπων λύε τοῖο γέροντος {>} ἐξ ὀχέων: τοί δ' ἱδρῶ ἀπεψύχοντο χιτώνων {>} στάντε ποτί πνοιήν παρά θῖν' ἁλός: αὐτάρ ἔπειτα ἐς κλισίην ἐλθόντες ἐπί κλισμοῖσι κάθιζον. τοῖσι δέ τεῦχε κυκειῶ ἐϋπλόκαμος ἑκαμήδη, τήν ἄρετ' ἐκ τενέδοιο γέρων, ὅτε πέρσεν ἀχιλλεύς, θυγατέρ' ἀρσινόου μεγαλήτορος, ἥν οἱ ἀχαιοί ἔξελον οὕνεκα βουλῇ ἀριστεύεσκεν ἁπάντων. ἥ σφωϊν πρῶτον μέν ἐπιπροΐηλε τράπεζαν καλήν κυανόπεζαν ἐΰξοον, αὐτάρ ἐπ' αὐτῆς {>} χάλκειον κάνεον, ἐπί δέ κρόμυον ποτῷ ὄψον, ἠδέ μέλι χλωρόν, παρά δ' ἀλφίτου ἱεροῦ ἀκτήν, {>} πάρ δέ δέπας περικαλλές, ὅ οἴκοθεν ἦγ' ὁ γεραιός, χρυσείοις ἥλοισι πεπαρμένον: οὔατα δ' αὐτοῦ τέσσαρ' ἔσαν, δοιαί δέ πελειάδες ἀμφίς ἕκαστον {>} χρύσειαι νεμέθοντο, δύω δ' ὑπό πυθμένες ἦσαν. {>} ἄλλος μέν μογέων ἀποκινήσασκε τραπέζης πλεῖον ἐόν, νέστωρ δ' ὁ γέρων ἀμογητί ἄειρεν. ἐν τῷ ῥά σφι κύκησε γυνή ἐϊκυῖα θεῇσιν οἴνῳ πραμνείῳ, ἐπί δ' αἴγειον κνῆ τυρόν κνήστι χαλκείῃ, ἐπί δ' ἄλφιτα λευκά πάλυνε, πινέμεναι δ' ἐκέλευσεν, ἐπεί ῥ' ὥπλισσε κυκειῶ. τώ δ' ἐπεί οὖν πίνοντ' ἀφέτην πολυκαγκέα δίψαν μύθοισιν τέρποντο πρός ἀλλήλους ἐνέποντες, πάτροκλος δέ θύρῃσιν ἐφίστατο ἰσόθεος φώς. τόν δέ ἰδών ὁ γεραιός ἀπό θρόνου ὦρτο φαεινοῦ, ἐς δ' ἄγε χειρός ἑλών, κατά δ' ἑδριάασθαι ἄνωγε. πάτροκλος δ' ἑτέρωθεν ἀναίνετο εἶπέ τε μῦθον: οὐχ ἕδος ἐστί γεραιέ διοτρεφές, οὐδέ με πείσεις. αἰδοῖος νεμεσητός ὅ με προέηκε πυθέσθαι {>} ὅν τινα τοῦτον ἄγεις βεβλημένον: ἀλλά καί αὐτός γιγνώσκω, ὁρόω δέ μαχάονα ποιμένα λαῶν. νῦν δέ ἔπος ἐρέων πάλιν ἄγγελος εἶμ' ἀχιλῆϊ. εὖ δέ σύ οἶσθα γεραιέ διοτρεφές, οἷος ἐκεῖνος δεινός ἀνήρ: τάχα κεν καί ἀναίτιον αἰτιόῳτο. τόν δ' ἠμείβετ' ἔπειτα γερήνιος ἱππότα νέστωρ: τίπτε τάρ ὧδ' ἀχιλεύς ὀλοφύρεται υἷας ἀχαιῶν, ὅσσοι δή βέλεσιν βεβλήαται; οὐδέ τι οἶδε πένθεος, ὅσσον ὄρωρε κατά στρατόν: οἵ γάρ ἄριστοι {>} ἐν νηυσίν κέαται βεβλημένοι οὐτάμενοί τε. βέβληται μέν ὅ τυδεΐδης κρατερός διομήδης, οὔτασται δ' ὀδυσεύς δουρί κλυτός ἠδ' ἀγαμέμνων: βέβληται δέ καί εὐρύπυλος κατά μηρόν ὀϊστῷ: τοῦτον δ' ἄλλον ἐγώ νέον ἤγαγον ἐκ πολέμοιο ἰῷ ἀπό νευρῆς βεβλημένον. αὐτάρ ἀχιλλεύς ἐσθλός ἐών δαναῶν οὐ κήδεται οὐδ' ἐλεαίρει. ἦ μένει εἰς ὅ κε δή νῆες θοαί ἄγχι θαλάσσης {>} ἀργείων ἀέκητι πυρός δηΐοιο θέρωνται, αὐτοί τε κτεινώμεθ' ἐπισχερώ; οὐ γάρ ἐμή ἴς ἔσθ' οἵη πάρος ἔσκεν ἐνί γναμπτοῖσι μέλεσσιν. εἴθ' ὥς ἡβώοιμι βίη δέ μοι ἔμπεδος εἴη ὡς ὁπότ' ἠλείοισι καί ἡμῖν νεῖκος ἐτύχθη ἀμφί βοηλασίῃ, ὅτ' ἐγώ κτάνον ἰτυμονῆα ἐσθλόν ὑπειροχίδην, ὅς ἐν ἤλιδι ναιετάασκε, ῥύσι' ἐλαυνόμενος: ὅ δ' ἀμύνων ᾗσι βόεσσιν ἔβλητ' ἐν πρώτοισιν ἐμῆς ἀπό χειρός ἄκοντι, κάδ δ' ἔπεσεν, λαοί δέ περίτρεσαν ἀγροιῶται. ληΐδα δ' ἐκ πεδίου συνελάσσαμεν ἤλιθα πολλήν πεντήκοντα βοῶν ἀγέλας, τόσα πώεα οἰῶν, τόσσα συῶν συβόσια, τός' αἰπόλια πλατέ' αἰγῶν, ἵππους δέ ξανθάς ἑκατόν καί πεντήκοντα πάσας θηλείας, πολλῇσι δέ πῶλοι ὑπῆσαν. καί τά μέν ἠλασάμεσθα πύλον νηλήϊον εἴσω {>} ἐννύχιοι προτί ἄστυ: γεγήθει δέ φρένα νηλεύς, οὕνεκά μοι τύχε πολλά νέῳ πόλεμον δέ κιόντι. κήρυκες δ' ἐλίγαινον ἅμ' ἠοῖ φαινομένηφι τούς ἴμεν οἷσι χρεῖος ὀφείλετ' ἐν ἤλιδι δίῃ: οἵ δέ συναγρόμενοι πυλίων ἡγήτορες ἄνδρες {>} δαίτρευον: πολέσιν γάρ ἐπειοί χρεῖος ὄφειλον, {>} ὡς ἡμεῖς παῦροι κεκακωμένοι ἐν πύλῳ ἦμεν: ἐλθών γάρ ῥ' ἐκάκωσε βίη ἡρακληείη τῶν προτέρων ἐτέων, κατά δ' ἔκταθεν ὅσσοι ἄριστοι: {>} δώδεκα γάρ νηλῆος ἀμύμονος υἱέες ἦμεν: τῶν οἶος λιπόμην, οἵ δ' ἄλλοι πάντες ὄλοντο. {>} ταῦθ' ὑπερηφανέοντες ἐπειοί χαλκοχίτωνες ἡμέας ὑβρίζοντες ἀτάσθαλα μηχανόωντο. ἐκ δ' ὅ γέρων ἀγέλην τε βοῶν καί πῶϋ μέγ' οἰῶν {>} εἵλετο κρινάμενος τριηκόσι' ἠδέ νομῆας. καί γάρ τῷ χρεῖος μέγ' ὀφείλετ' ἐν ἤλιδι δίῃ {>} τέσσαρες ἀθλοφόροι ἵπποι αὐτοῖσιν ὄχεσφιν ἐλθόντες μετ' ἄεθλα: περί τρίποδος γάρ ἔμελλον θεύσεσθαι: τούς δ' αὖθι ἄναξ ἀνδρῶν αὐγείας κάσχεθε, τόν δ' ἐλατῆρ' ἀφίει ἀκαχήμενον ἵππων. τῶν ὅ γέρων ἐπέων κεχολωμένος ἠδέ καί ἔργων ἐξέλετ' ἄσπετα πολλά: τά δ' ἄλλ' ἐς δῆμον ἔδωκε {※—} δαιτρεύειν, μή τίς οἱ ἀτεμβόμενος κίοι ἴσης. ἡμεῖς μέν τά ἕκαστα διείπομεν, ἀμφί τε ἄστυ ἕρδομεν ἱρά θεοῖς: οἵ δέ τρίτῳ ἤματι πάντες ἦλθον ὁμῶς αὐτοί τε πολεῖς καί μώνυχες ἵπποι {>} πανσυδίῃ: μετά δέ σφι μολίονε θωρήσσοντο παῖδ' ἔτ' ἐόντ', οὔ πω μάλα εἰδότε θούριδος ἀλκῆς. {>} ἔστι δέ τις θρυόεσσα πόλις αἰπεῖα κολώνη τηλοῦ ἐπ' ἀλφειῷ, νεάτη πύλου ἠμαθόεντος: τήν ἀμφεστρατόωντο διαρραῖσαι μεμαῶτες. ἀλλ' ὅτε πᾶν πεδίον μετεκίαθον, ἄμμι δ' ἀθήνη ἄγγελος ἦλθε θέους' ἀπ' ὀλύμπου θωρήσσεσθαι ἔννυχος, οὐδ' ἀέκοντα πύλον κάτα λαόν ἄγειρεν ἀλλά μάλ' ἐσσυμένους πολεμίζειν. οὐδέ με νηλεύς εἴα θωρήσσεσθαι, ἀπέκρυψεν δέ μοι ἵππους: οὐ γάρ πώ τί μ' ἔφη ἴδμεν πολεμήϊα ἔργα. ἀλλά καί ὧς ἱππεῦσι μετέπρεπον ἡμετέροισι καί πεζός περ ἐών, ἐπεί ὧς ἄγε νεῖκος ἀθήνη. ἔστι δέ τις ποταμός μινυήϊος εἰς ἅλα βάλλων ἐγγύθεν ἀρήνης, ὅθι μείναμεν ἠῶ δῖαν ἱππῆες πυλίων, τά δ' ἐπέρρεον ἔθνεα πεζῶν. ἔνθεν πανσυδίῃ σύν τεύχεσι θωρηχθέντες ἔνδιοι ἱκόμεσθ' ἱερόν ῥόον ἀλφειοῖο. ἔνθα διί ῥέξαντες ὑπερμενεῖ ἱερά καλά, ταῦρον δ' ἀλφειῷ, ταῦρον δέ ποσειδάωνι, αὐτάρ ἀθηναίη γλαυκώπιδι βοῦν ἀγελαίην, {⸖} δόρπον ἔπειθ' ἑλόμεσθα κατά στρατόν ἐν τελέεσσι, καί κατεκοιμήθημεν ἐν ἔντεσιν οἷσιν ἕκαστος ἀμφί ῥοάς ποταμοῖο. ἀτάρ μεγάθυμοι ἐπειοί ἀμφέσταν δή ἄστυ διαρραῖσαι μεμαῶτες: {>} ἀλλά σφι προπάροιθε φάνη μέγα ἔργον ἄρηος: {>} εὖτε γάρ ἠέλιος φαέθων ὑπερέσχεθε γαίης, συμφερόμεσθα μάχῃ διί τ' εὐχόμενοι καί ἀθήνῃ. {>} ἀλλ' ὅτε δή πυλίων καί ἐπειῶν ἔπλετο νεῖκος, πρῶτος ἐγών ἕλον ἄνδρα, κόμισσα δέ μώνυχας ἵππους, μούλιον αἰχμητήν: γαμβρός δ' ἦν αὐγείαο, πρεσβυτάτην δέ θύγατρ' εἶχε ξανθήν ἀγαμήδην, ἥ τόσα φάρμακα ᾔδη ὅσα τρέφει εὐρεῖα χθών. τόν μέν ἐγώ προσιόντα βάλον χαλκήρεϊ δουρί, ἤριπε δ' ἐν κονίῃσιν: ἐγώ δ' ἐς δίφρον ὀρούσας στῆν ῥα μετά προμάχοισιν: ἀτάρ μεγάθυμοι ἐπειοί ἔτρεσαν ἄλλυδις ἄλλος, ἐπεί ἴδον ἄνδρα πεσόντα ἡγεμόν' ἱππήων, ὅς ἀριστεύεσκε μάχεσθαι. {>} αὐτάρ ἐγών ἐπόρουσα κελαινῇ λαίλαπι ἶσος, πεντήκοντα δ' ἕλον δίφρους, δύο δ' ἀμφίς ἕκαστον φῶτες ὀδάξ ἕλον οὖδας ἐμῷ ὑπό δουρί δαμέντες. {>} καί νύ κεν ἀκτορίωνε μολίονε παῖδ' ἀλάπαξα, {>} εἰ μή σφωε πατήρ εὐρύ κρείων ἐνοσίχθων {>} ἐκ πολέμου ἐσάωσε καλύψας ἠέρι πολλῇ. ἔνθα ζεύς πυλίοισι μέγα κράτος ἐγγυάλιξε: {>} τόφρα γάρ οὖν ἑπόμεσθα διά σπιδέος πεδίοιο κτείνοντές τ' αὐτούς ἀνά τ' ἔντεα καλά λέγοντες, ὄφρ' ἐπί βουπρασίου πολυπύρου βήσαμεν ἵππους πέτρης τ' ὠλενίης, καί ἀλησίου ἔνθα κολώνη κέκληται: ὅθεν αὖτις ἀπέτραπε λαόν ἀθήνη. {>} ἔνθ' ἄνδρα κτείνας πύματον λίπον: αὐτάρ ἀχαιοί ἄψ ἀπό βουπρασίοιο πύλονδ' ἔχον ὠκέας ἵππους, πάντες δ' εὐχετόωντο θεῶν διί νέστορί τ' ἀνδρῶν. ὥς ἔον, εἴ ποτ' ἔον γε, μετ' ἀνδράσιν. αὐτάρ ἀχιλλεύς οἶος τῆς ἀρετῆς ἀπονήσεται: ἦ τέ μιν οἴω πολλά μετακλαύσεσθαι ἐπεί κ' ἀπό λαός ὄληται. ὦ πέπον ἦ μέν σοί γε μενοίτιος ὧδ' ἐπέτελλεν ἤματι τῷ ὅτε ς' ἐκ φθίης ἀγαμέμνονι πέμπε, {—} νῶϊ δέ τ' ἔνδον ἐόντες ἐγώ καί δῖος ὀδυσσεύς {—} πάντα μάλ' ἐν μεγάροις ἠκούομεν ὡς ἐπέτελλε. {—} πηλῆος δ' ἱκόμεσθα δόμους εὖ ναιετάοντας {—} λαόν ἀγείροντες κατ' ἀχαιΐδα πουλυβότειραν. {—} ἔνθα δ' ἔπειθ' ἥρωα μενοίτιον εὕρομεν ἔνδον {—} ἠδέ σέ, πάρ δ' ἀχιλῆα: γέρων δ' ἱππηλάτα πηλεύς {—} πίονα μηρία καῖε βοός διί τερπικεραύνῳ {—} αὐλῆς ἐν χόρτῳ: ἔχε δέ χρύσειον ἄλεισον {—} σπένδων αἴθοπα οἶνον ἐπ' αἰθομένοις ἱεροῖσι. {—} σφῶϊ μέν ἀμφί βοός ἕπετον κρέα, νῶϊ δ' ἔπειτα {—} στῆμεν ἐνί προθύροισι: ταφών δ' ἀνόρουσεν ἀχιλλεύς, {—} ἐς δ' ἄγε χειρός ἑλών, κατά δ' ἑδριάασθαι ἄνωγε, {—} ξείνιά τ' εὖ παρέθηκεν, ἅ τε ξείνοις θέμις ἐστίν. {—} αὐτάρ ἐπεί τάρπημεν ἐδητύος ἠδέ ποτῆτος, {—} ἦρχον ἐγώ μύθοιο κελεύων ὔμμ' ἅμ' ἕπεσθαι: {⸖—} σφώ δέ μάλ' ἠθέλετον, τώ δ' ἄμφω πόλλ' ἐπέτελλον. {—} πηλεύς μέν ᾧ παιδί γέρων ἐπέτελλ' ἀχιλῆϊ {—} αἰέν ἀριστεύειν καί ὑπείροχον ἔμμεναι ἄλλων: {—} σοί δ' αὖθ' ὧδ' ἐπέτελλε μενοίτιος ἄκτορος υἱός: {>} τέκνον ἐμόν γενεῇ μέν ὑπέρτερός ἐστιν ἀχιλλεύς, πρεσβύτερος δέ σύ ἐσσι: βίῃ δ' ὅ γε πολλόν ἀμείνων. ἀλλ' εὖ οἱ φάσθαι πυκινόν ἔπος ἠδ' ὑποθέσθαι καί οἱ σημαίνειν: ὅ δέ πείσεται εἰς ἀγαθόν περ. ὥς ἐπέτελλ' ὅ γέρων, σύ δέ λήθεαι: ἀλλ' ἔτι καί νῦν ταῦτ' εἴποις ἀχιλῆϊ δαΐφρονι αἴ κε πίθηται. τίς δ' οἶδ' εἴ κέν οἱ σύν δαίμονι θυμόν ὀρίναις παρειπών; ἀγαθή δέ παραίφασίς ἐστιν ἑταίρου. {⸖} εἰ δέ τινα φρεσίν ᾗσι θεοπροπίην ἀλεείνει {⸖} καί τινά οἱ πάρ ζηνός ἐπέφραδε πότνια μήτηρ, ἀλλά σέ περ προέτω, ἅμα δ' ἄλλος λαός ἑπέσθω μυρμιδόνων, αἴ κέν τι φόως δαναοῖσι γένηαι: καί τοι τεύχεα καλά δότω πόλεμον δέ φέρεσθαι, αἴ κέ σε τῷ εἴσκοντες ἀπόσχωνται πολέμοιο τρῶες, ἀναπνεύσωσι δ' ἀρήϊοι υἷες ἀχαιῶν τειρόμενοι: ὀλίγη δέ τ' ἀνάπνευσις πολέμοιο. {—※} ῥεῖα δέ κ' ἀκμῆτες κεκμηότας ἄνδρας ἀϋτῇ {—※} ὤσαισθε προτί ἄστυ νεῶν ἄπο καί κλισιάων. ὥς φάτο, τῷ δ' ἄρα θυμόν ἐνί στήθεσσιν ὄρινε, βῆ δέ θέειν παρά νῆας ἐπ' αἰακίδην ἀχιλῆα. ἀλλ' ὅτε δή κατά νῆας ὀδυσσῆος θείοιο {>} ἷξε θέων πάτροκλος, ἵνά σφ' ἀγορή τε θέμις τε ἤην, τῇ δή καί σφι θεῶν ἐτετεύχατο βωμοί, ἔνθά οἱ εὐρύπυλος βεβλημένος ἀντεβόλησε διογενής εὐαιμονίδης κατά μηρόν ὀϊστῷ σκάζων ἐκ πολέμου: κατά δέ νότιος ῥέεν ἱδρώς ὤμων καί κεφαλῆς, ἀπό δ' ἕλκεος ἀργαλέοιο αἷμα μέλαν κελάρυζε: νόος γε μέν ἔμπεδος ἦεν. τόν δέ ἰδών ᾤκτειρε μενοιτίου ἄλκιμος υἱός, καί ῥ' ὀλοφυρόμενος ἔπεα πτερόεντα προσηύδα: ἆ δειλοί δαναῶν ἡγήτορες ἠδέ μέδοντες {>} ὥς ἄρ' ἐμέλλετε τῆλε φίλων καί πατρίδος αἴης ἄσειν ἐν τροίῃ ταχέας κύνας ἀργέτι δημῷ. ἀλλ' ἄγε μοι τόδε εἰπέ διοτρεφές εὐρύπυλ' ἥρως, ἤ ῥ' ἔτι που σχήσουσι πελώριον ἕκτορ' ἀχαιοί, ἦ ἤδη φθίσονται ὑπ' αὐτοῦ δουρί δαμέντες; τόν δ' αὖτ' εὐρύπυλος βεβλημένος ἀντίον ηὔδα: οὐκέτι διογενές πατρόκλεες ἄλκαρ ἀχαιῶν {>} ἔσσεται, ἀλλ' ἐν νηυσί μελαίνῃσιν πεσέονται. οἵ μέν γάρ δή πάντες, ὅσοι πάρος ἦσαν ἄριστοι, ἐν νηυσίν κέαται βεβλημένοι οὐτάμενοί τε χερσίν ὕπο τρώων: τῶν δέ σθένος ὄρνυται αἰέν. ἀλλ' ἐμέ μέν σύ σάωσον ἄγων ἐπί νῆα μέλαιναν, μηροῦ δ' ἔκταμ' ὀϊστόν, ἀπ' αὐτοῦ δ' αἷμα κελαινόν νίζ' ὕδατι λιαρῷ, ἐπί δ' ἤπια φάρμακα πάσσε ἐσθλά, τά σε προτί φασιν ἀχιλλῆος δεδιδάχθαι, {>} ὅν χείρων ἐδίδαξε δικαιότατος κενταύρων. ἰητροί μέν γάρ ποδαλείριος ἠδέ μαχάων {>} τόν μέν ἐνί κλισίῃσιν ὀΐομαι ἕλκος ἔχοντα χρηΐζοντα καί αὐτόν ἀμύμονος ἰητῆρος κεῖσθαι: ὅ δ' ἐν πεδίῳ τρώων μένει ὀξύν ἄρηα. τόν δ' αὖτε προσέειπε μενοιτίου ἄλκιμος υἱός: πῶς τάρ ἔοι τάδε ἔργα; τί ῥέξομεν εὐρύπυλ' ἥρως; ἔρχομαι ὄφρ' ἀχιλῆϊ δαΐφρονι μῦθον ἐνίσπω ὅν νέστωρ ἐπέτελλε γερήνιος οὖρος ἀχαιῶν: {>} ἀλλ' οὐδ' ὧς περ σεῖο μεθήσω τειρομένοιο. ἦ, καί ὑπό στέρνοιο λαβών ἄγε ποιμένα λαῶν ἐς κλισίην: θεράπων δέ ἰδών ὑπέχευε βοείας. {>} ἔνθά μιν ἐκτανύσας ἐκ μηροῦ τάμνε μαχαίρῃ ὀξύ βέλος περιπευκές, ἀπ' αὐτοῦ δ' αἷμα κελαινόν νίζ' ὕδατι λιαρῷ, ἐπί δέ ῥίζαν βάλε πικρήν χερσί διατρίψας ὀδυνήφατον, ἥ οἱ ἁπάσας ἔσχ' ὀδύνας: τό μέν ἕλκος ἐτέρσετο, παύσατο δ' αἷμα. {ιλιαδοσ μ} ὥς ὅ μέν ἐν κλισίῃσι μενοιτίου ἄλκιμος υἱός ἰᾶτ' εὐρύπυλον βεβλημένον: οἵ δέ μάχοντο ἀργεῖοι καί τρῶες ὁμιλαδόν: οὐδ' ἄρ' ἔμελλε τάφρος ἔτι σχήσειν δαναῶν καί τεῖχος ὕπερθεν εὐρύ, τό ποιήσαντο νεῶν ὕπερ, ἀμφί δέ τάφρον ἤλασαν: οὐδέ θεοῖσι δόσαν κλειτάς ἑκατόμβας: ὄφρά σφιν νῆάς τε θοάς καί ληΐδα πολλήν ἐντός ἔχον ῥύοιτο: θεῶν δ' ἀέκητι τέτυκτο ἀθανάτων: τό καί οὔ τι πολύν χρόνον ἔμπεδον ἦεν. ὄφρα μέν ἕκτωρ ζωός ἔην καί μήνι' ἀχιλλεύς καί πριάμοιο ἄνακτος ἀπόρθητος πόλις ἔπλεν, τόφρα δέ καί μέγα τεῖχος ἀχαιῶν ἔμπεδον ἦεν. αὐτάρ ἐπεί κατά μέν τρώων θάνον ὅσσοι ἄριστοι, πολλοί δ' ἀργείων οἵ μέν δάμεν, οἵ δέ λίποντο, πέρθετο δέ πριάμοιο πόλις δεκάτῳ ἐνιαυτῷ, ἀργεῖοι δ' ἐν νηυσί φίλην ἐς πατρίδ' ἔβησαν, {>} δή τότε μητιόωντο ποσειδάων καί ἀπόλλων τεῖχος ἀμαλδῦναι ποταμῶν μένος εἰσαγαγόντες. ὅσσοι ἀπ' ἰδαίων ὀρέων ἅλα δέ προρέουσι, ῥῆσός θ' ἑπτάπορός τε κάρησός τε ῥοδίος τε γρήνικός τε καί αἴσηπος δῖός τε σκάμανδρος {>} καί σιμόεις, ὅθι πολλά βοάγρια καί τρυφάλειαι κάππεσον ἐν κονίῃσι καί ἡμιθέων γένος ἀνδρῶν: τῶν πάντων ὁμόσε στόματ' ἔτραπε φοῖβος ἀπόλλων, ἐννῆμαρ δ' ἐς τεῖχος ἵει ῥόον: ὗε δ' ἄρα ζεύς συνεχές, ὄφρά κε θᾶσσον ἁλίπλοα τείχεα θείη. αὐτός δ' ἐννοσίγαιος ἔχων χείρεσσι τρίαιναν ἡγεῖτ', ἐκ δ' ἄρα πάντα θεμείλια κύμασι πέμπε φιτρῶν καί λάων, τά θέσαν μογέοντες ἀχαιοί, λεῖα δ' ἐποίησεν παρ' ἀγάρροον ἐλλήσποντον, αὖτις δ' ἠϊόνα μεγάλην ψαμάθοισι κάλυψε τεῖχος ἀμαλδύνας: ποταμούς δ' ἔτρεψε νέεσθαι κάρ ῥόον, ᾗ περ πρόσθεν ἵεν καλλίρροον ὕδωρ. {⸖} ὥς ἄρ' ἔμελλον ὄπισθε ποσειδάων καί ἀπόλλων θησέμεναι: τότε δ' ἀμφί μάχη ἐνοπή τε δεδήει {>} τεῖχος ἐΰδμητον, κανάχιζε δέ δούρατα πύργων βαλλόμεν': ἀργεῖοι δέ διός μάστιγι δαμέντες νηυσίν ἔπι γλαφυρῇσιν ἐελμένοι ἰσχανόωντο ἕκτορα δειδιότες, κρατερόν μήστωρα φόβοιο: αὐτάρ ὅ γ' ὡς τό πρόσθεν ἐμάρνατο ἶσος ἀέλλῃ: ὡς δ' ὅτ' ἄν ἔν τε κύνεσσι καί ἀνδράσι θηρευτῇσι κάπριος ἠέ λέων στρέφεται σθένεϊ βλεμεαίνων: οἵ δέ τε πυργηδόν σφέας αὐτούς ἀρτύναντες ἀντίον ἵστανται καί ἀκοντίζουσι θαμειάς αἰχμάς ἐκ χειρῶν: τοῦ δ' οὔ ποτε κυδάλιμον κῆρ {>} ταρβεῖ οὐδέ φοβεῖται, ἀγηνορίη δέ μιν ἔκτα: ταρφέα τε στρέφεται στίχας ἀνδρῶν πειρητίζων: ὅππῃ τ' ἰθύσῃ τῇ εἴκουσι στίχες ἀνδρῶν: ὥς ἕκτωρ ἀν' ὅμιλον ἰών ἐλλίσσεθ' ἑταίρους τάφρον ἐποτρύνων διαβαινέμεν: οὐδέ οἱ ἵπποι τόλμων ὠκύποδες, μάλα δέ χρεμέτιζον ἐπ' ἄκρῳ χείλει ἐφεσταότες: ἀπό γάρ δειδίσσετο τάφρος εὐρεῖ', οὔτ' ἄρ' ὑπερθορέειν σχεδόν οὔτε περῆσαι ῥηϊδίη: κρημνοί γάρ ἐπηρεφέες περί πᾶσαν ἕστασαν ἀμφοτέρωθεν, ὕπερθεν δέ σκολόπεσσιν {>} ὀξέσιν ἠρήρει, τούς ἵστασαν υἷες ἀχαιῶν πυκνούς καί μεγάλους δηΐων ἀνδρῶν ἀλεωρήν. ἔνθ' οὔ κεν ῥέα ἵππος ἐΰτροχον ἅρμα τιταίνων ἐσβαίη, πεζοί δέ μενοίνεον εἰ τελέουσι. δή τότε πουλυδάμας θρασύν ἕκτορα εἶπε παραστάς: ἕκτορ τ' ἠδ' ἄλλοι τρώων ἀγοί ἠδ' ἐπικούρων ἀφραδέως διά τάφρον ἐλαύνομεν ὠκέας ἵππους: ἥ δέ μάλ' ἀργαλέη περάαν: σκόλοπες γάρ ἐν αὐτῇ ὀξέες ἑστᾶσιν, ποτί δ' αὐτούς τεῖχος ἀχαιῶν, ἔνθ' οὔ πως ἔστιν καταβήμεναι οὐδέ μάχεσθαι {>} ἱππεῦσι: στεῖνος γάρ, ὅθι τρώσεσθαι ὀΐω. εἰ μέν γάρ τούς πάγχυ κακά φρονέων ἀλαπάζει ζεύς ὑψιβρεμέτης, τρώεσσι δέ ἵετ' ἀρήγειν, ἦ τ' ἄν ἔγωγ' ἐθέλοιμι καί αὐτίκα τοῦτο γενέσθαι, νωνύμνους ἀπολέσθαι ἀπ' ἄργεος ἐνθάδ' ἀχαιούς: εἰ δέ χ' ὑποστρέψωσι, παλίωξις δέ γένηται ἐκ νηῶν καί τάφρῳ ἐνιπλήξωμεν ὀρυκτῇ, οὐκέτ' ἔπειτ' ὀΐω οὐδ' ἄγγελον ἀπονέεσθαι ἄψορρον προτί ἄστυ ἑλιχθέντων ὑπ' ἀχαιῶν. ἀλλ' ἄγεθ' ὡς ἄν ἐγώ εἴπω πειθώμεθα πάντες: ἵππους μέν θεράποντες ἐρυκόντων ἐπί τάφρῳ, {>} αὐτοί δέ πρυλέες σύν τεύχεσι θωρηχθέντες ἕκτορι πάντες ἑπώμεθ' ἀολλέες: αὐτάρ ἀχαιοί οὐ μενέους' εἰ δή σφιν ὀλέθρου πείρατ' ἐφῆπται. ὥς φάτο πουλυδάμας, ἅδε δ' ἕκτορι μῦθος ἀπήμων, αὐτίκα δ' ἐξ ὀχέων σύν τεύχεσιν ἆλτο χαμᾶζε. οὐδέ μέν ἄλλοι τρῶες ἐφ' ἵππων ἠγερέθοντο, ἀλλ' ἀπό πάντες ὄρουσαν, ἐπεί ἴδον ἕκτορα δῖον. ἡνιόχῳ μέν ἔπειτα ἑῷ ἐπέτελλεν ἕκαστος ἵππους εὖ κατά κόσμον ἐρυκέμεν αὖθ' ἐπί τάφρῳ: οἵ δέ διαστάντες σφέας αὐτούς ἀρτύναντες πένταχα κοσμηθέντες ἅμ' ἡγεμόνεσσιν ἕποντο. οἵ μέν ἅμ' ἕκτορ' ἴσαν καί ἀμύμονι πουλυδάμαντι, οἵ πλεῖστοι καί ἄριστοι ἔσαν, μέμασαν δέ μάλιστα τεῖχος ῥηξάμενοι κοίλῃς ἐπί νηυσί μάχεσθαι. καί σφιν κεβριόνης τρίτος εἵπετο: πάρ δ' ἄρ' ὄχεσφιν ἄλλον κεβριόναο χερείονα κάλλιπεν ἕκτωρ. {>} τῶν δ' ἑτέρων πάρις ἦρχε καί ἀλκάθοος καί ἀγήνωρ, τῶν δέ τρίτων ἕλενος καί δηΐφοβος θεοειδής υἷε δύω πριάμοιο: τρίτος δ' ἦν ἄσιος ἥρως {>} ἄσιος ὑρτακίδης, ὅν ἀρίσβηθεν φέρον ἵπποι {>} αἴθωνες μεγάλοι ποταμοῦ ἄπο σελλήεντος. τῶν δέ τετάρτων ἦρχεν ἐΰς πάϊς ἀγχίσαο αἰνείας, ἅμα τῷ γε δύω ἀντήνορος υἷε ἀρχέλοχός τ' ἀκάμας τε μάχης εὖ εἰδότε πάσης. σαρπηδών δ' ἡγήσατ' ἀγακλειτῶν ἐπικούρων, πρός δ' ἕλετο γλαῦκον καί ἀρήϊον ἀστεροπαῖον: οἵ γάρ οἱ εἴσαντο διακριδόν εἶναι ἄριστοι τῶν ἄλλων μετά γ' αὐτόν: ὅ δ' ἔπρεπε καί διά πάντων. {>} οἵ δ' ἐπεί ἀλλήλους ἄραρον τυκτῇσι βόεσσι βάν ῥ' ἰθύς δαναῶν λελιημένοι, οὐδ' ἔτ' ἔφαντο {>} σχήσεσθ', ἀλλ' ἐν νηυσί μελαίνῃσιν πεσέεσθαι. ἔνθ' ἄλλοι τρῶες τηλεκλειτοί τ' ἐπίκουροι βουλῇ πουλυδάμαντος ἀμωμήτοιο πίθοντο: ἀλλ' οὐχ ὑρτακίδης ἔθελ' ἄσιος ὄρχαμος ἀνδρῶν αὖθι λιπεῖν ἵππους τε καί ἡνίοχον θεράποντα, ἀλλά σύν αὐτοῖσιν πέλασεν νήεσσι θοῇσι νήπιος, οὐδ' ἄρ' ἔμελλε κακάς ὑπό κῆρας ἀλύξας ἵπποισιν καί ὄχεσφιν ἀγαλλόμενος παρά νηῶν {>} ἄψ ἀπονοστήσειν προτί ἴλιον ἠνεμόεσσαν: πρόσθεν γάρ μιν μοῖρα δυσώνυμος ἀμφεκάλυψεν ἔγχεϊ ἰδομενῆος ἀγαυοῦ δευκαλίδαο. {>} εἴσατο γάρ νηῶν ἐπ' ἀριστερά, τῇ περ ἀχαιοί ἐκ πεδίου νίσοντο σύν ἵπποισιν καί ὄχεσφι: {>} τῇ ῥ' ἵππους τε καί ἅρμα διήλασεν, οὐδέ πύλῃσιν {>} εὗρ' ἐπικεκλιμένας σανίδας καί μακρόν ὀχῆα, ἀλλ' ἀναπεπταμένας ἔχον ἀνέρες, εἴ τιν' ἑταίρων ἐκ πολέμου φεύγοντα σαώσειαν μετά νῆας. τῇ ῥ' ἰθύς φρονέων ἵππους ἔχε, τοί δ' ἅμ' ἕποντο ὀξέα κεκλήγοντες: ἔφαντο γάρ οὐκ ἔτ' ἀχαιούς σχήσεσθ', ἀλλ' ἐν νηυσί μελαίνῃσιν πεσέεσθαι νήπιοι, ἐν δέ πύλῃσι δύ' ἀνέρας εὗρον ἀρίστους υἷας ὑπερθύμους λαπιθάων αἰχμητάων, τόν μέν πειριθόου υἷα κρατερόν πολυποίτην, τόν δέ λεοντῆα βροτολοιγῷ ἶσον ἄρηϊ. τώ μέν ἄρα προπάροιθε πυλάων ὑψηλάων ἕστασαν ὡς ὅτε τε δρύες οὔρεσιν ὑψικάρηνοι, αἵ τ' ἄνεμον μίμνουσι καί ὑετόν ἤματα πάντα ῥίζῃσιν μεγάλῃσι διηνεκέεσς' ἀραρυῖαι: ὥς ἄρα τώ χείρεσσι πεποιθότες ἠδέ βίηφι μίμνον ἐπερχόμενον μέγαν ἄσιον οὐδέ φέβοντο. {>} οἵ δ' ἰθύς πρός τεῖχος ἐΰδμητον βόας αὔας ὑψός' ἀνασχόμενοι ἔκιον μεγάλῳ ἀλαλητῷ {>} ἄσιον ἀμφί ἄνακτα καί ἰαμενόν καί ὀρέστην {>} ἀσιάδην τ' ἀδάμαντα θόωνά τε οἰνόμαόν τε. οἵ δ' ἤτοι εἷος μέν ἐϋκνήμιδας ἀχαιούς ὄρνυον ἔνδον ἐόντες ἀμύνεσθαι περί νηῶν: αὐτάρ ἐπεί δή τεῖχος ἐπεσσυμένους ἐνόησαν {>} τρῶας, ἀτάρ δαναῶν γένετο ἰαχή τε φόβος τε, ἐκ δέ τώ ἀΐξαντε πυλάων πρόσθε μαχέσθην ἀγροτέροισι σύεσσιν ἐοικότε, τώ τ' ἐν ὄρεσσιν ἀνδρῶν ἠδέ κυνῶν δέχαται κολοσυρτόν ἰόντα, δοχμώ τ' ἀΐσσοντε περί σφίσιν ἄγνυτον ὕλην πρυμνήν ἐκτάμνοντες, ὑπαί δέ τε κόμπος ὀδόντων γίγνεται εἰς ὅ κέ τίς τε βαλών ἐκ θυμόν ἕληται: ὥς τῶν κόμπει χαλκός ἐπί στήθεσσι φαεινός ἄντην βαλλομένων: μάλα γάρ κρατερῶς ἐμάχοντο λαοῖσιν καθύπερθε πεποιθότες ἠδέ βίηφιν. οἵ δ' ἄρα χερμαδίοισιν ἐϋδμήτων ἀπό πύργων {>} βάλλον ἀμυνόμενοι σφῶν τ' αὐτῶν καί κλισιάων νηῶν τ' ὠκυπόρων: νιφάδες δ' ὡς πῖπτον ἔραζε, ἅς τ' ἄνεμος ζαής νέφεα σκιόεντα δονήσας ταρφειάς κατέχευεν ἐπί χθονί πουλυβοτείρῃ: {>} ὥς τῶν ἐκ χειρῶν βέλεα ῥέον ἠμέν ἀχαιῶν ἠδέ καί ἐκ τρώων: κόρυθες δ' ἀμφ' αὖον ἀΰτευν βαλλομένων μυλάκεσσι καί ἀσπίδες ὀμφαλόεσσαι. δή ῥα τότ' ᾤμωξεν καί ὥ πεπλήγετο μηρώ ἄσιος ὑρτακίδης, καί ἀλαστήσας ἔπος ηὔδα: ζεῦ πάτερ ἦ ῥά νυ καί σύ φιλοψευδής ἐτέτυξο πάγχυ μάλ': οὐ γάρ ἔγωγ' ἐφάμην ἥρωας ἀχαιούς σχήσειν ἡμέτερόν γε μένος καί χεῖρας ἀάπτους. οἵ δ', ὥς τε σφῆκες μέσον αἰόλοι ἠέ μέλισσαι οἰκία ποιήσωνται ὁδῷ ἔπι παιπαλοέσσῃ, οὐδ' ἀπολείπουσιν κοῖλον δόμον, ἀλλά μένοντες ἄνδρας θηρητῆρας ἀμύνονται περί τέκνων, ὥς οἵ γ' οὐκ ἐθέλουσι πυλάων καί δύ' ἐόντε χάσσασθαι πρίν γ' ἠέ κατακτάμεν ἠέ ἁλῶναι. ὥς ἔφατ', οὐδέ διός πεῖθε φρένα ταῦτ' ἀγορεύων: ἕκτορι γάρ οἱ θυμός ἐβούλετο κῦδος ὀρέξαι. {—} ἄλλοι δ' ἀμφ' ἄλλῃσι μάχην ἐμάχοντο πύλῃσιν: {—} ἀργαλέον δέ με ταῦτα θεόν ὥς πάντ' ἀγορεῦσαι: {—} πάντῃ γάρ περί τεῖχος ὀρώρει θεσπιδαές πῦρ {—} λάϊνον: ἀργεῖοι δέ καί ἀχνύμενοί περ ἀνάγκῃ {—} νηῶν ἠμύνοντο: θεοί δ' ἀκαχήατο θυμόν {—} πάντες ὅσοι δαναοῖσι μάχης ἐπιτάρροθοι ἦσαν. σύν δ' ἔβαλον λαπίθαι πόλεμον καί δηϊοτῆτα. ἔνθ' αὖ πειριθόου υἱός κρατερός πολυποίτης δουρί βάλεν δάμασον κυνέης διά χαλκοπαρῄου: οὐδ' ἄρα χαλκείη κόρυς ἔσχεθεν, ἀλλά διά πρό αἰχμή χαλκείη ῥῆξ' ὀστέον, ἐγκέφαλος δέ ἔνδον ἅπας πεπάλακτο: δάμασσε δέ μιν μεμαῶτα: αὐτάρ ἔπειτα πύλωνα καί ὄρμενον ἐξενάριξεν. υἱόν δ' ἀντιμάχοιο λεοντεύς ὄζος ἄρηος ἱππόμαχον βάλε δουρί κατά ζωστῆρα τυχήσας. αὖτις δ' ἐκ κολεοῖο ἐρυσσάμενος ξίφος ὀξύ ἀντιφάτην μέν πρῶτον ἐπαΐξας δι' ὁμίλου πλῆξ' αὐτοσχεδίην: ὅ δ' ἄρ' ὕπτιος οὔδει ἐρείσθη: {>} αὐτάρ ἔπειτα μένωνα καί ἰαμενόν καί ὀρέστην πάντας ἐπασσυτέρους πέλασε χθονί πουλυβοτείρῃ. ὄφρ' οἵ τούς ἐνάριζον ἀπ' ἔντεα μαρμαίροντα, τόφρ' οἵ πουλυδάμαντι καί ἕκτορι κοῦροι ἕποντο, οἵ πλεῖστοι καί ἄριστοι ἔσαν, μέμασαν δέ μάλιστα τεῖχός τε ῥήξειν καί ἐνιπρήσειν πυρί νῆας, οἵ ῥ' ἔτι μερμήριζον ἐφεσταότες παρά τάφρῳ. ὄρνις γάρ σφιν ἐπῆλθε περησέμεναι μεμαῶσιν {>} αἰετός ὑψιπέτης ἐπ' ἀριστερά λαόν ἐέργων φοινήεντα δράκοντα φέρων ὀνύχεσσι πέλωρον ζωόν ἔτ' ἀσπαίροντα, καί οὔ πω λήθετο χάρμης, κόψε γάρ αὐτόν ἔχοντα κατά στῆθος παρά δειρήν ἰδνωθείς ὀπίσω: ὅ δ' ἀπό ἕθεν ἧκε χαμᾶζε ἀλγήσας ὀδύνῃσι, μέσῳ δ' ἐνί κάββαλ' ὁμίλῳ, {>} αὐτός δέ κλάγξας πέτετο πνοιῇς ἀνέμοιο. τρῶες δ' ἐρρίγησαν ὅπως ἴδον αἰόλον ὄφιν κείμενον ἐν μέσσοισι διός τέρας αἰγιόχοιο. {>} δή τότε πουλυδάμας θρασύν ἕκτορα εἶπε παραστάς: {>} ἕκτορ ἀεί μέν πώς μοι ἐπιπλήσσεις ἀγορῇσιν ἐσθλά φραζομένῳ, ἐπεί οὐδέ μέν οὐδέ ἔοικε {>} δῆμον ἐόντα παρέξ ἀγορευέμεν, οὔτ' ἐνί βουλῇ οὔτέ ποτ' ἐν πολέμῳ, σόν δέ κράτος αἰέν ἀέξειν: νῦν αὖτ' ἐξερέω ὥς μοι δοκεῖ εἶναι ἄριστα. {>} μή ἴομεν δαναοῖσι μαχησόμενοι περί νηῶν. ὧδε γάρ ἐκτελέεσθαι ὀΐομαι, εἰ ἐτεόν γε τρωσίν ὅδ' ὄρνις ἦλθε περησέμεναι μεμαῶσιν αἰετός ὑψιπέτης ἐπ' ἀριστερά λαόν ἐέργων φοινήεντα δράκοντα φέρων ὀνύχεσσι πέλωρον ζωόν: ἄφαρ δ' ἀφέηκε πάρος φίλα οἰκί' ἱκέσθαι, οὐδ' ἐτέλεσσε φέρων δόμεναι τεκέεσσιν ἑοῖσιν. ὥς ἡμεῖς, εἴ πέρ τε πύλας καί τεῖχος ἀχαιῶν ῥηξόμεθα σθένεϊ μεγάλῳ, εἴξωσι δ' ἀχαιοί, οὐ κόσμῳ παρά ναῦφιν ἐλευσόμεθ' αὐτά κέλευθα: πολλούς γάρ τρώων καταλείψομεν, οὕς κεν ἀχαιοί χαλκῷ δῃώσωσιν ἀμυνόμενοι περί νηῶν. {>} ὧδέ χ' ὑποκρίναιτο θεοπρόπος, ὅς σάφα θυμῷ εἰδείη τεράων καί οἱ πειθοίατο λαοί. {⸖} τόν δ' ἄρ' ὑπόδρα ἰδών προσέφη κορυθαίολος ἕκτωρ: πουλυδάμα, σύ μέν οὐκ ἔτ' ἐμοί φίλα ταῦτ' ἀγορεύεις: οἶσθα καί ἄλλον μῦθον ἀμείνονα τοῦδε νοῆσαι. εἰ δ' ἐτεόν δή τοῦτον ἀπό σπουδῆς ἀγορεύεις, ἐξ ἄρα δή τοι ἔπειτα θεοί φρένας ὤλεσαν αὐτοί, ὅς κέλεαι ζηνός μέν ἐριγδούποιο λαθέσθαι βουλέων, ἅς τέ μοι αὐτός ὑπέσχετο καί κατένευσε: τύνη δ' οἰωνοῖσι τανυπτερύγεσσι κελεύεις πείθεσθαι, τῶν οὔ τι μετατρέπομ' οὐδ' ἀλεγίζω {>} εἴτ' ἐπί δεξί' ἴωσι πρός ἠῶ τ' ἠέλιόν τε, εἴτ' ἐπ' ἀριστερά τοί γε ποτί ζόφον ἠερόεντα. ἡμεῖς δέ μεγάλοιο διός πειθώμεθα βουλῇ, ὅς πᾶσι θνητοῖσι καί ἀθανάτοισιν ἀνάσσει. εἷς οἰωνός ἄριστος ἀμύνεσθαι περί πάτρης. τίπτε σύ δείδοικας πόλεμον καί δηϊοτῆτα; εἴ περ γάρ τ' ἄλλοι γε περί κτεινώμεθα πάντες νηυσίν ἐπ' ἀργείων, σοί δ' οὐ δέος ἔστ' ἀπολέσθαι: οὐ γάρ τοι κραδίη μενεδήϊος οὐδέ μαχήμων. εἰ δέ σύ δηϊοτῆτος ἀφέξεαι, ἠέ τιν' ἄλλον παρφάμενος ἐπέεσσιν ἀποτρέψεις πολέμοιο, αὐτίκ' ἐμῷ ὑπό δουρί τυπείς ἀπό θυμόν ὀλέσσεις. ὥς ἄρα φωνήσας ἡγήσατο, τοί δ' ἅμ' ἕποντο ἠχῇ θεσπεσίῃ: ἐπί δέ ζεύς τερπικέραυνος {>} ὦρσεν ἀπ' ἰδαίων ὀρέων ἀνέμοιο θύελλαν, {>} ἥ ῥ' ἰθύς νηῶν κονίην φέρεν: αὐτάρ ἀχαιῶν θέλγε νόον, τρωσίν δέ καί ἕκτορι κῦδος ὄπαζε. τοῦ περ δή τεράεσσι πεποιθότες ἠδέ βίηφι ῥήγνυσθαι μέγα τεῖχος ἀχαιῶν πειρήτιζον. {>} κρόσσας μέν πύργων ἔρυον, καί ἔρειπον ἐπάλξεις, στήλας τε προβλῆτας ἐμόχλεον, ἅς ἄρ' ἀχαιοί πρώτας ἐν γαίῃ θέσαν ἔμμεναι ἔχματα πύργων. {>} τάς οἵ γ' αὐέρυον, ἔλποντο δέ τεῖχος ἀχαιῶν ῥήξειν: οὐδέ νύ πω δαναοί χάζοντο κελεύθου, ἀλλ' οἵ γε ῥινοῖσι βοῶν φράξαντες ἐπάλξεις βάλλον ἀπ' αὐτάων δηΐους ὑπό τεῖχος ἰόντας. ἀμφοτέρω δ' αἴαντε κελευτιόωντ' ἐπί πύργων πάντοσε φοιτήτην μένος ὀτρύνοντες ἀχαιῶν. ἄλλον μειλιχίοις, ἄλλον στερεοῖς ἐπέεσσι νείκεον, ὅν τινα πάγχυ μάχης μεθιέντα ἴδοιεν: ὦ φίλοι ἀργείων ὅς τ' ἔξοχος ὅς τε μεσήεις ὅς τε χερειότερος, ἐπεί οὔ πω πάντες ὁμοῖοι ἀνέρες ἐν πολέμῳ, νῦν ἔπλετο ἔργον ἅπασι: καί δ' αὐτοί τόδε που γιγνώσκετε. μή τις ὀπίσσω τετράφθω ποτί νῆας ὁμοκλητῆρος ἀκούσας, ἀλλά πρόσω ἵεσθε καί ἀλλήλοισι κέλεσθε, αἴ κε ζεύς δώῃσιν ὀλύμπιος ἀστεροπητής νεῖκος ἀπωσαμένους δηΐους προτί ἄστυ δίεσθαι. ὥς τώ γε προβοῶντε μάχην ὄτρυνον ἀχαιῶν. τῶν δ', ὥς τε νιφάδες χιόνος πίπτωσι θαμειαί ἤματι χειμερίῳ, ὅτε τ' ὤρετο μητίετα ζεύς {>} νιφέμεν ἀνθρώποισι πιφαυσκόμενος τά ἅ κῆλα: κοιμήσας δ' ἀνέμους χέει ἔμπεδον, ὄφρα καλύψῃ ὑψηλῶν ὀρέων κορυφάς καί πρώονας ἄκρους καί πεδία λωτοῦντα καί ἀνδρῶν πίονα ἔργα, καί τ' ἐφ' ἁλός πολιῆς κέχυται λιμέσιν τε καί ἀκταῖς, {>} κῦμα δέ μιν προσπλάζον ἐρύκεται: ἄλλά τε πάντα εἴλυται καθύπερθ', ὅτ' ἐπιβρίσῃ διός ὄμβρος: ὥς τῶν ἀμφοτέρωσε λίθοι πωτῶντο θαμειαί, αἱ μέν ἄρ' ἐς τρῶας, αἱ δ' ἐκ τρώων ἐς ἀχαιούς, βαλλομένων: τό δέ τεῖχος ὕπερ πᾶν δοῦπος ὀρώρει. οὐδ' ἄν πω τότε γε τρῶες καί φαίδιμος ἕκτωρ {>} τείχεος ἐρρήξαντο πύλας καί μακρόν ὀχῆα, εἰ μή ἄρ' υἱόν ἑόν σαρπηδόνα μητίετα ζεύς ὦρσεν ἐπ' ἀργείοισι λέονθ' ὥς βουσίν ἕλιξιν. αὐτίκα δ' ἀσπίδα μέν πρόσθ' ἔσχετο πάντος' ἐΐσην καλήν χαλκείην ἐξήλατον, ἥν ἄρα χαλκεύς ἤλασεν, ἔντοσθεν δέ βοείας ῥάψε θαμειάς χρυσείῃς ῥάβδοισι διηνεκέσιν περί κύκλον. τήν ἄρ' ὅ γε πρόσθε σχόμενος δύο δοῦρε τινάσσων βῆ ῥ' ἴμεν ὥς τε λέων ὀρεσίτροφος, ὅς τ' ἐπιδευής δηρόν ἔῃ κρειῶν, κέλεται δέ ἑ θυμός ἀγήνωρ {>} μήλων πειρήσοντα καί ἐς πυκινόν δόμον ἐλθεῖν: εἴ περ γάρ χ' εὕρῃσι παρ' αὐτόφι βώτορας ἄνδρας {>} σύν κυσί καί δούρεσσι φυλάσσοντας περί μῆλα, οὔ ῥά τ' ἀπείρητος μέμονε σταθμοῖο δίεσθαι, ἀλλ' ὅ γ' ἄρ' ἤ ἥρπαξε μετάλμενος, ἠέ καί αὐτός ἔβλητ' ἐν πρώτοισι θοῆς ἀπό χειρός ἄκοντι: ὥς ῥα τότ' ἀντίθεον σαρπηδόνα θυμός ἀνῆκε τεῖχος ἐπαΐξαι διά τε ῥήξασθαι ἐπάλξεις. αὐτίκα δέ γλαῦκον προσέφη παῖδ' ἱππολόχοιο: γλαῦκε τί ἤ δή νῶϊ τετιμήμεσθα μάλιστα ἕδρῃ τε κρέασίν τε ἰδέ πλείοις δεπάεσσιν ἐν λυκίῃ, πάντες δέ θεούς ὥς εἰσορόωσι, καί τέμενος νεμόμεσθα μέγα ξάνθοιο παρ' ὄχθας καλόν φυταλιῆς καί ἀρούρης πυροφόροιο; τώ νῦν χρή λυκίοισι μέτα πρώτοισιν ἐόντας ἑστάμεν ἠδέ μάχης καυστείρης ἀντιβολῆσαι, ὄφρά τις ὧδ' εἴπῃ λυκίων πύκα θωρηκτάων: οὐ μάν ἀκλεέες λυκίην κάτα κοιρανέουσιν ἡμέτεροι βασιλῆες, ἔδουσί τε πίονα μῆλα οἶνόν τ' ἔξαιτον μελιηδέα: ἀλλ' ἄρα καί ἴς ἐσθλή, ἐπεί λυκίοισι μέτα πρώτοισι μάχονται. ὦ πέπον εἰ μέν γάρ πόλεμον περί τόνδε φυγόντε αἰεί δή μέλλοιμεν ἀγήρω τ' ἀθανάτω τε ἔσσεσθ', οὔτέ κεν αὐτός ἐνί πρώτοισι μαχοίμην οὔτέ κε σέ στέλλοιμι μάχην ἐς κυδιάνειραν: νῦν δ' ἔμπης γάρ κῆρες ἐφεστᾶσιν θανάτοιο μυρίαι, ἅς οὐκ ἔστι φυγεῖν βροτόν οὐδ' ὑπαλύξαι, {>} ἴομεν ἠέ τῳ εὖχος ὀρέξομεν ἠέ τις ἡμῖν. {>} ὥς ἔφατ', οὐδέ γλαῦκος ἀπετράπετ' οὐδ' ἀπίθησε: τώ δ' ἰθύς βήτην λυκίων μέγα ἔθνος ἄγοντε. τούς δέ ἰδών ῥίγης' υἱός πετεῶο μενεσθεύς: τοῦ γάρ δή πρός πύργον ἴσαν κακότητα φέροντες. πάπτηνεν δ' ἀνά πύργον ἀχαιῶν εἴ τιν' ἴδοιτο ἡγεμόνων, ὅς τίς οἱ ἀρήν ἑτάροισιν ἀμύναι: {>} ἐς δ' ἐνόης' αἴαντε δύω πολέμου ἀκορήτω {>} ἑσταότας, τεῦκρόν τε νέον κλισίηθεν ἰόντα ἐγγύθεν: ἀλλ' οὔ πώς οἱ ἔην βώσαντι γεγωνεῖν: τόσσος γάρ κτύπος ἦεν, ἀϋτή δ' οὐρανόν ἷκε, βαλλομένων σακέων τε καί ἱπποκόμων τρυφαλειῶν καί πυλέων: πᾶσαι γάρ ἐπώχατο, τοί δέ κατ' αὐτάς ἱστάμενοι πειρῶντο βίῃ ῥήξαντες ἐσελθεῖν. αἶψα δ' ἐπ' αἴαντα προΐει κήρυκα θοώτην: ἔρχεο δῖε θοῶτα, θέων αἴαντα κάλεσσον, ἀμφοτέρω μέν μᾶλλον: ὅ γάρ κ' ὄχ' ἄριστον ἁπάντων εἴη, ἐπεί τάχα τῇδε τετεύξεται αἰπύς ὄλεθρος. {⸖} ὧδε γάρ ἔβρισαν λυκίων ἀγοί, οἵ τό πάρος περ ζαχρηεῖς τελέθουσι κατά κρατεράς ὑσμίνας. {⸖} εἰ δέ σφιν καί κεῖθι πόνος καί νεῖκος ὄρωρεν, {>} ἀλλά περ οἶος ἴτω τελαμώνιος ἄλκιμος αἴας, {—} καί οἱ τεῦκρος ἅμα σπέσθω τόξων ἐΰ εἰδώς. ὥς ἔφατ', οὐδ' ἄρα οἱ κῆρυξ ἀπίθησεν ἀκούσας, βῆ δέ θέειν παρά τεῖχος ἀχαιῶν χαλκοχιτώνων, στῆ δέ παρ' αἰάντεσσι κιών, εἶθαρ δέ προσηύδα: αἴαντ' ἀργείων ἡγήτορε χαλκοχιτώνων ἠνώγει πετεῶο διοτρεφέος φίλος υἱός κεῖς' ἴμεν, ὄφρα πόνοιο μίνυνθά περ ἀντιάσητον ἀμφοτέρω μέν μᾶλλον: ὅ γάρ κ' ὄχ' ἄριστον ἁπάντων εἴη, ἐπεί τάχα κεῖθι τετεύξεται αἰπύς ὄλεθρος: {⸖} ὧδε γάρ ἔβρισαν λυκίων ἀγοί, οἵ τό πάρος περ ζαχρηεῖς τελέθουσι κατά κρατεράς ὑσμίνας. εἰ δέ καί ἐνθάδε περ πόλεμος καί νεῖκος ὄρωρεν, ἀλλά περ οἶος ἴτω τελαμώνιος ἄλκιμος αἴας, {—} καί οἱ τεῦκρος ἅμα σπέσθω τόξων ἐΰ εἰδώς. ὥς ἔφατ', οὐδ' ἀπίθησε μέγας τελαμώνιος αἴας. {⸖} αὐτίκ' ὀϊλιάδην ἔπεα πτερόεντα προσηύδα: {⸖} αἶαν σφῶϊ μέν αὖθι, σύ καί κρατερός λυκομήδης, ἑσταότες δαναούς ὀτρύνετον ἶφι μάχεσθαι: {⸖} αὐτάρ ἐγώ κεῖς' εἶμι καί ἀντιόω πολέμοιο: αἶψα δ' ἐλεύσομαι αὖτις, ἐπήν εὖ τοῖς ἐπαμύνω. ὥς ἄρα φωνήσας ἀπέβη τελαμώνιος αἴας, {—} καί οἱ τεῦκρος ἅμ' ᾖε κασίγνητος καί ὄπατρος: τοῖς δ' ἅμα πανδίων τεύκρου φέρε καμπύλα τόξα. εὖτε μενεσθῆος μεγαθύμου πύργον ἵκοντο τείχεος ἐντός ἰόντες, ἐπειγομένοισι δ' ἵκοντο, {>} οἵ δ' ἐπ' ἐπάλξεις βαῖνον ἐρεμνῇ λαίλαπι ἶσοι ἴφθιμοι λυκίων ἡγήτορες ἠδέ μέδοντες: σύν δ' ἐβάλοντο μάχεσθαι ἐναντίον, ὦρτο δ' ἀϋτή. αἴας δέ πρῶτος τελαμώνιος ἄνδρα κατέκτα σαρπήδοντος ἑταῖρον ἐπικλῆα μεγάθυμον μαρμάρῳ ὀκριόεντι βαλών, ὅ ῥα τείχεος ἐντός κεῖτο μέγας παρ' ἔπαλξιν ὑπέρτατος: οὐδέ κέ μιν ῥέα χείρεσς' ἀμφοτέρῃς ἔχοι ἀνήρ οὐδέ μάλ' ἡβῶν, οἷοι νῦν βροτοί εἰς': ὅ δ' ἄρ' ὑψόθεν ἔμβαλ' ἀείρας, θλάσσε δέ τετράφαλον κυνέην, σύν δ' ὀστέ' ἄραξε πάντ' ἄμυδις κεφαλῆς: ὅ δ' ἄρ' ἀρνευτῆρι ἐοικώς κάππες' ἀφ' ὑψηλοῦ πύργου, λίπε δ' ὀστέα θυμός. τεῦκρος δέ γλαῦκον κρατερόν παῖδ' ἱππολόχοιο ἰῷ ἐπεσσύμενον βάλε τείχεος ὑψηλοῖο, ᾗ ῥ' ἴδε γυμνωθέντα βραχίονα, παῦσε δέ χάρμης. ἄψ δ' ἀπό τείχεος ἆλτο λαθών, ἵνα μή τις ἀχαιῶν βλήμενον ἀθρήσειε καί εὐχετόῳτ' ἐπέεσσι. σαρπήδοντι δ' ἄχος γένετο γλαύκου ἀπιόντος αὐτίκ' ἐπεί τ' ἐνόησεν: ὅμως δ' οὐ λήθετο χάρμης, {>} ἀλλ' ὅ γε θεστορίδην ἀλκμάονα δουρί τυχήσας νύξ', ἐκ δ' ἔσπασεν ἔγχος: ὅ δ' ἑσπόμενος πέσε δουρί πρηνής, ἀμφί δέ οἱ βράχε τεύχεα ποικίλα χαλκῷ, σαρπηδών δ' ἄρ' ἔπαλξιν ἑλών χερσί στιβαρῇσιν ἕλχ', ἥ δ' ἕσπετο πᾶσα διαμπερές, αὐτάρ ὕπερθε τεῖχος ἐγυμνώθη, πολέεσσι δέ θῆκε κέλευθον. {>} τόν δ' αἴας καί τεῦκρος ὁμαρτήσανθ' ὅ μέν ἰῷ {>} βεβλήκει τελαμῶνα περί στήθεσσι φαεινόν ἀσπίδος ἀμφιβρότης: ἀλλά ζεύς κῆρας ἄμυνε παιδός ἑοῦ, μή νηυσίν ἔπι πρύμνῃσι δαμείη: αἴας δ' ἀσπίδα νύξεν ἐπάλμενος, οὐδέ διά πρό ἤλυθεν ἐγχείη, στυφέλιξε δέ μιν μεμαῶτα. χώρησεν δ' ἄρα τυτθόν ἐπάλξιος: οὐδ' ὅ γε πάμπαν χάζετ', ἐπεί οἱ θυμός ἐέλπετο κῦδος ἀρέσθαι. κέκλετο δ' ἀντιθέοισιν ἑλιξάμενος λυκίοισιν: ὦ λύκιοι τί τ' ἄρ' ὧδε μεθίετε θούριδος ἀλκῆς; ἀργαλέον δέ μοί ἐστι καί ἰφθίμῳ περ ἐόντι μούνῳ ῥηξαμένῳ θέσθαι παρά νηυσί κέλευθον: ἀλλ' ἐφομαρτεῖτε: πλεόνων δέ τι ἔργον ἄμεινον. ὥς ἔφαθ', οἵ δέ ἄνακτος ὑποδείσαντες ὁμοκλήν μᾶλλον ἐπέβρισαν βουληφόρον ἀμφί ἄνακτα. ἀργεῖοι δ' ἑτέρωθεν ἐκαρτύναντο φάλαγγας {>} τείχεος ἔντοσθεν, μέγα δέ σφισι φαίνετο ἔργον: οὔτε γάρ ἴφθιμοι λύκιοι δαναῶν ἐδύναντο τεῖχος ῥηξάμενοι θέσθαι παρά νηυσί κέλευθον, οὔτέ ποτ' αἰχμηταί δαναοί λυκίους ἐδύναντο τείχεος ἄψ ὤσασθαι, ἐπεί τά πρῶτα πέλασθεν. ἀλλ' ὥς τ' ἀμφ' οὔροισι δύ' ἀνέρε δηριάασθον μέτρ' ἐν χερσίν ἔχοντες ἐπιξύνῳ ἐν ἀρούρῃ, ὥ τ' ὀλίγῳ ἐνί χώρῳ ἐρίζητον περί ἴσης, ὥς ἄρα τούς διέεργον ἐπάλξιες: οἵ δ' ὑπέρ αὐτέων δῄουν ἀλλήλων ἀμφί στήθεσσι βοείας {>} ἀσπίδας εὐκύκλους λαισήϊά τε πτερόεντα. πολλοί δ' οὐτάζοντο κατά χρόα νηλέϊ χαλκῷ, ἠμέν ὅτεῳ στρεφθέντι μετάφρενα γυμνωθείη μαρναμένων, πολλοί δέ διαμπερές ἀσπίδος αὐτῆς. πάντῃ δή πύργοι καί ἐπάλξιες αἵματι φωτῶν {>} ἐρράδατ' ἀμφοτέρωθεν ἀπό τρώων καί ἀχαιῶν. ἀλλ' οὐδ' ὧς ἐδύναντο φόβον ποιῆσαι ἀχαιῶν, ἀλλ' ἔχον ὥς τε τάλαντα γυνή χερνῆτις ἀληθής, ἥ τε σταθμόν ἔχουσα καί εἴριον ἀμφίς ἀνέλκει ἰσάζους', ἵνα παισίν ἀεικέα μισθόν ἄρηται: ὥς μέν τῶν ἐπί ἶσα μάχη τέτατο πτόλεμός τε, πρίν γ' ὅτε δή ζεύς κῦδος ὑπέρτερον ἕκτορι δῶκε πριαμίδῃ, ὅς πρῶτος ἐσήλατο τεῖχος ἀχαιῶν. ἤϋσεν δέ διαπρύσιον τρώεσσι γεγωνώς: ὄρνυσθ' ἱππόδαμοι τρῶες, ῥήγνυσθε δέ τεῖχος ἀργείων καί νηυσίν ἐνίετε θεσπιδαές πῦρ. {⸖} ὥς φάτ' ἐποτρύνων, οἵ δ' οὔασι πάντες ἄκουον, ἴθυσαν δ' ἐπί τεῖχος ἀολλέες: οἵ μέν ἔπειτα {>} κροσσάων ἐπέβαινον ἀκαχμένα δούρατ' ἔχοντες, ἕκτωρ δ' ἁρπάξας λᾶαν φέρεν, ὅς ῥα πυλάων ἑστήκει πρόσθε πρυμνός παχύς, αὐτάρ ὕπερθεν ὀξύς ἔην: τόν δ' οὔ κε δύ' ἀνέρε δήμου ἀρίστω ῥηϊδίως ἐπ' ἄμαξαν ἀπ' οὔδεος ὀχλίσσειαν, οἷοι νῦν βροτοί εἰς': ὅ δέ μιν ῥέα πάλλε καί οἶος. {—} τόν οἱ ἐλαφρόν ἔθηκε κρόνου πάϊς ἀγκυλομήτεω. ὡς δ' ὅτε ποιμήν ῥεῖα φέρει πόκον ἄρσενος οἰός χειρί λαβών ἑτέρῃ, ὀλίγον τέ μιν ἄχθος ἐπείγει, ὥς ἕκτωρ ἰθύς σανίδων φέρε λαᾶν ἀείρας, αἵ ῥα πύλας εἴρυντο πύκα στιβαρῶς ἀραρυίας {>} δικλίδας ὑψηλάς: δοιοί δ' ἔντοσθεν ὀχῆες {>} εἶχον ἐπημοιβοί, μία δέ κληΐς ἐπαρήρει. στῆ δέ μάλ' ἐγγύς ἰών, καί ἐρεισάμενος βάλε μέσσας {>} εὖ διαβάς, ἵνα μή οἱ ἀφαυρότερον βέλος εἴη, ῥῆξε δ' ἀπ' ἀμφοτέρους θαιρούς: πέσε δέ λίθος εἴσω βριθοσύνῃ, μέγα δ' ἀμφί πύλαι μύκον, οὐδ' ἄρ' ὀχῆες ἐσχεθέτην, σανίδες δέ διέτμαγεν ἄλλυδις ἄλλη λᾶος ὑπό ῥιπῆς: ὅ δ' ἄρ' ἔσθορε φαίδιμος ἕκτωρ {>} νυκτί θοῇ ἀτάλαντος ὑπώπια: λάμπε δέ χαλκῷ σμερδαλέῳ, τόν ἕεστο περί χροΐ, δοιά δέ χερσί δοῦρ' ἔχεν: οὔ κέν τίς μιν ἐρύκακεν ἀντιβολήσας νόσφι θεῶν ὅτ' ἐσᾶλτο πύλας: πυρί δ' ὄσσε δεδήει. κέκλετο δέ τρώεσσιν ἑλιξάμενος καθ' ὅμιλον {>} τεῖχος ὑπερβαίνειν: τοί δ' ὀτρύνοντι πίθοντο. {>} αὐτίκα δ' οἵ μέν τεῖχος ὑπέρβασαν, οἵ δέ κατ' αὐτάς {>} ποιητάς ἐσέχυντο πύλας: δαναοί δέ φόβηθεν νῆας ἀνά γλαφυράς, ὅμαδος δ' ἀλίαστος ἐτύχθη. {ιλιαδοσ ν} {※>} ζεύς δ' ἐπεί οὖν τρῶάς τε καί ἕκτορα νηυσί πέλασσε, τούς μέν ἔα παρά τῇσι πόνον τ' ἐχέμεν καί ὀϊζύν νωλεμέως, αὐτός δέ πάλιν τρέπεν ὄσσε φαεινώ νόσφιν ἐφ' ἱπποπόλων θρῃκῶν καθορώμενος αἶαν μυσῶν τ' ἀγχεμάχων καί ἀγαυῶν ἱππημολγῶν γλακτοφάγων ἀβίων τε δικαιοτάτων ἀνθρώπων. ἐς τροίην δ' οὐ πάμπαν ἔτι τρέπεν ὄσσε φαεινώ: οὐ γάρ ὅ γ' ἀθανάτων τινα ἔλπετο ὅν κατά θυμόν ἐλθόντ' ἤ τρώεσσιν ἀρηξέμεν ἤ δαναοῖσιν. {⸖} οὐδ' ἀλαοσκοπιήν εἶχε κρείων ἐνοσίχθων: {>} καί γάρ ὅ θαυμάζων ἧστο πτόλεμόν τε μάχην τε {>} ὑψοῦ ἐπ' ἀκροτάτης κορυφῆς σάμου ὑληέσσης θρηϊκίης: ἔνθεν γάρ ἐφαίνετο πᾶσα μέν ἴδη, φαίνετο δέ πριάμοιο πόλις καί νῆες ἀχαιῶν. ἔνθ' ἄρ' ὅ γ' ἐξ ἁλός ἕζετ' ἰών, ἐλέαιρε δ' ἀχαιούς {>} τρωσίν δαμναμένους, διί δέ κρατερῶς ἐνεμέσσα. αὐτίκα δ' ἐξ ὄρεος κατεβήσετο παιπαλόεντος κραιπνά ποσί προβιβάς: τρέμε δ' οὔρεα μακρά καί ὕλη ποσσίν ὑπ' ἀθανάτοισι ποσειδάωνος ἰόντος. τρίς μέν ὀρέξατ' ἰών, τό δέ τέτρατον ἵκετο τέκμωρ {>} αἰγάς, ἔνθα δέ οἱ κλυτά δώματα βένθεσι λίμνης χρύσεα μαρμαίροντα τετεύχαται ἄφθιτα αἰεί. ἔνθ' ἐλθών ὑπ' ὄχεσφι τιτύσκετο χαλκόποδ' ἵππω ὠκυπέτα χρυσέῃσιν ἐθείρῃσιν κομόωντε, {>} χρυσόν δ' αὐτός ἔδυνε περί χροΐ, γέντο δ' ἱμάσθλην χρυσείην εὔτυκτον, ἑοῦ δ' ἐπεβήσετο δίφρου, βῆ δ' ἐλάαν ἐπί κύματ': ἄταλλε δέ κήτε' ὑπ' αὐτοῦ {>} πάντοθεν ἐκ κευθμῶν, οὐδ' ἠγνοίησεν ἄνακτα: {>} γηθοσύνῃ δέ θάλασσα διίστατο: τοί δέ πέτοντο ῥίμφα μάλ', οὐδ' ὑπένερθε διαίνετο χάλκεος ἄξων: τόν δ' ἐς ἀχαιῶν νῆας ἐΰσκαρθμοι φέρον ἵπποι. ἔστι δέ τι σπέος εὐρύ βαθείης βένθεσι λίμνης μεσσηγύς τενέδοιο καί ἴμβρου παιπαλοέσσης: ἔνθ' ἵππους ἔστησε ποσειδάων ἐνοσίχθων λύσας ἐξ ὀχέων, παρά δ' ἀμβρόσιον βάλεν εἶδαρ ἔδμεναι: ἀμφί δέ ποσσί πέδας ἔβαλε χρυσείας ἀρρήκτους ἀλύτους, ὄφρ' ἔμπεδον αὖθι μένοιεν νοστήσαντα ἄνακτα: ὅ δ' ἐς στρατόν ᾤχετ' ἀχαιῶν. τρῶες δέ φλογί ἶσοι ἀολλέες ἠέ θυέλλῃ ἕκτορι πριαμίδῃ ἄμοτον μεμαῶτες ἕποντο {>} ἄβρομοι αὐΐαχοι: ἔλποντο δέ νῆας ἀχαιῶν αἱρήσειν, κτενέειν δέ παρ' αὐτόθι πάντας ἀρίστους. ἀλλά ποσειδάων γαιήοχος ἐννοσίγαιος ἀργείους ὄτρυνε βαθείης ἐξ ἁλός ἐλθών {>} εἰσάμενος κάλχαντι δέμας καί ἀτειρέα φωνήν: αἴαντε πρώτω προσέφη μεμαῶτε καί αὐτώ: αἴαντε σφώ μέν τε σαώσετε λαόν ἀχαιῶν ἀλκῆς μνησαμένω, μή δέ κρυεροῖο φόβοιο. {>} ἄλλῃ μέν γάρ ἔγωγ' οὐ δείδια χεῖρας ἀάπτους τρώων, οἵ μέγα τεῖχος ὑπερκατέβησαν ὁμίλῳ: ἕξουσιν γάρ πάντας ἐϋκνήμιδες ἀχαιοί: τῇ δέ δή αἰνότατον περιδείδια μή τι πάθωμεν, ᾗ ῥ' ὅ γ' ὁ λυσσώδης φλογί εἴκελος ἡγεμονεύει ἕκτωρ, ὅς διός εὔχετ' ἐρισθενέος πάϊς εἶναι. σφῶϊν δ' ὧδε θεῶν τις ἐνί φρεσί ποιήσειεν αὐτώ θ' ἑστάμεναι κρατερῶς καί ἀνωγέμεν ἄλλους: τώ κε καί ἐσσύμενόν περ ἐρωήσαιτ' ἀπό νηῶν ὠκυπόρων, εἰ καί μιν ὀλύμπιος αὐτός ἐγείρει. ἦ καί σκηπανίῳ γαιήοχος ἐννοσίγαιος {>} ἀμφοτέρω κεκόπων πλῆσεν μένεος κρατεροῖο, {※} γυῖα δ' ἔθηκεν ἐλαφρά πόδας καί χεῖρας ὕπερθεν. αὐτός δ' ὥς τ' ἴρηξ ὠκύπτερος ὦρτο πέτεσθαι, ὅς ῥά τ' ἀπ' αἰγίλιπος πέτρης περιμήκεος ἀρθείς {>} ὁρμήσῃ πεδίοιο διώκειν ὄρνεον ἄλλο, ὥς ἀπό τῶν ἤϊξε ποσειδάων ἐνοσίχθων. {>} τοῖιν δ' ἔγνω πρόσθεν ὀϊλῆος ταχύς αἴας, αἶψα δ' ἄρ' αἴαντα προσέφη τελαμώνιον υἱόν: {⸖} αἶαν ἐπεί τις νῶϊ θεῶν οἵ ὄλυμπον ἔχουσι μάντεϊ εἰδόμενος κέλεται παρά νηυσί μάχεσθαι, οὐδ' ὅ γε κάλχας ἐστί θεοπρόπος οἰωνιστής: ἴχνια γάρ μετόπισθε ποδῶν ἠδέ κνημάων ῥεῖ' ἔγνων ἀπιόντος: ἀρίγνωτοι δέ θεοί περ: καί δ' ἐμοί αὐτῷ θυμός ἐνί στήθεσσι φίλοισι μᾶλλον ἐφορμᾶται πολεμίζειν ἠδέ μάχεσθαι, μαιμώωσι δ' ἔνερθε πόδες καί χεῖρες ὕπερθε. τόν δ' ἀπαμειβόμενος προσέφη τελαμώνιος αἴας: οὕτω νῦν καί ἐμοί περί δούρατι χεῖρες ἄαπτοι μαιμῶσιν, καί μοι μένος ὤρορε, νέρθε δέ ποσσίν ἔσσυμαι ἀμφοτέροισι: μενοινώω δέ καί οἶος ἕκτορι πριαμίδῃ ἄμοτον μεμαῶτι μάχεσθαι. ὥς οἵ μέν τοιαῦτα πρός ἀλλήλους ἀγόρευον {>} χάρμῃ γηθόσυνοι, τήν σφιν θεός ἔμβαλε θυμῷ: τόφρα δέ τούς ὄπιθεν γαιήοχος ὦρσεν ἀχαιούς, οἵ παρά νηυσί θοῇσιν ἀνέψυχον φίλον ἦτορ. {>} τῶν ῥ' ἅμα τ' ἀργαλέῳ καμάτῳ φίλα γυῖα λέλυντο, καί σφιν ἄχος κατά θυμόν ἐγίγνετο δερκομένοισι τρῶας, τοί μέγα τεῖχος ὑπερκατέβησαν ὁμίλῳ. τούς οἵ γ' εἰσορόωντες ὑπ' ὀφρύσι δάκρυα λεῖβον: οὐ γάρ ἔφαν φεύξεσθαι ὑπ' ἐκ κακοῦ: ἀλλ' ἐνοσίχθων ῥεῖα μετεισάμενος κρατεράς ὄτρυνε φάλαγγας. τεῦκρον ἔπι πρῶτον καί λήϊτον ἦλθε κελεύων πηνέλεών θ' ἥρωα θόαντά τε δηΐπυρόν τε μηριόνην τε καί ἀντίλοχον μήστωρας ἀϋτῆς: τούς ὅ γ' ἐποτρύνων ἔπεα πτερόεντα προσηύδα: αἰδώς ἀργεῖοι, κοῦροι νέοι: ὔμμιν ἔγωγε μαρναμένοισι πέποιθα σαωσέμεναι νέας ἁμάς: εἰ δ' ὑμεῖς πολέμοιο μεθήσετε λευγαλέοιο, νῦν δή εἴδεται ἦμαρ ὑπό τρώεσσι δαμῆναι. ὤ πόποι ἦ μέγα θαῦμα τόδ' ὀφθαλμοῖσιν ὁρῶμαι δεινόν, ὅ οὔ ποτ' ἔγωγε τελευτήσεσθαι ἔφασκον, τρῶας ἐφ' ἡμετέρας ἰέναι νέας, οἵ τό πάρος περ φυζακινῇς ἐλάφοισιν ἐοίκεσαν, αἵ τε καθ' ὕλην {>} θώων παρδαλίων τε λύκων τ' ἤϊα πέλονται αὔτως ἠλάσκουσαι ἀνάλκιδες, οὐδ' ἔπι χάρμη: ὥς τρῶες τό πρίν γε μένος καί χεῖρας ἀχαιῶν μίμνειν οὐκ ἐθέλεσκον ἐναντίον, οὐδ' ἠβαιόν: νῦν δέ ἑκάς πόλιος κοίλῃς ἐπί νηυσί μάχονται ἡγεμόνος κακότητι μεθημοσύνῃσί τε λαῶν, οἵ κείνῳ ἐρίσαντες ἀμυνέμεν οὐκ ἐθέλουσι {>} νηῶν ὠκυπόρων, ἀλλά κτείνονται ἀν' αὐτάς. ἀλλ' εἰ δή καί πάμπαν ἐτήτυμον αἴτιός ἐστιν ἥρως ἀτρεΐδης εὐρύ κρείων ἀγαμέμνων οὕνεκ' ἀπητίμησε ποδώκεα πηλεΐωνα, ἡμέας γ' οὔ πως ἔστι μεθιέμεναι πολέμοιο. {>} ἀλλ' ἀκεώμεθα θᾶσσον: ἀκεσταί τοι φρένες ἐσθλῶν. ὑμεῖς δ' οὐκ ἔτι καλά μεθίετε θούριδος ἀλκῆς πάντες ἄριστοι ἐόντες ἀνά στρατόν. οὐδ' ἄν ἔγωγε ἀνδρί μαχεσσαίμην ὅς τις πολέμοιο μεθείη λυγρός ἐών: ὑμῖν δέ νεμεσσῶμαι περί κῆρι. ὦ πέπονες τάχα δή τι κακόν ποιήσετε μεῖζον τῇδε μεθημοσύνῃ: ἀλλ' ἐν φρεσί θέσθε ἕκαστος αἰδῶ καί νέμεσιν: δή γάρ μέγα νεῖκος ὄρωρεν. ἕκτωρ δή παρά νηυσί βοήν ἀγαθός πολεμίζει καρτερός, ἔρρηξεν δέ πύλας καί μακρόν ὀχῆα. ὥς ῥα κελευτιόων γαιήοχος ὦρσεν ἀχαιούς. ἀμφί δ' ἄρ' αἴαντας δοιούς ἵσταντο φάλαγγες {>} καρτεραί, ἅς οὔτ' ἄν κεν ἄρης ὀνόσαιτο μετελθών οὔτε κ' ἀθηναίη λαοσσόος: οἵ γάρ ἄριστοι κρινθέντες τρῶάς τε καί ἕκτορα δῖον ἔμιμνον, φράξαντες δόρυ δουρί, σάκος σάκεϊ προθελύμνῳ: ἀσπίς ἄρ' ἀσπίδ' ἔρειδε, κόρυς κόρυν, ἀνέρα δ' ἀνήρ: ψαῦον δ' ἱππόκομοι κόρυθες λαμπροῖσι φάλοισι νευόντων, ὡς πυκνοί ἐφέστασαν ἀλλήλοισιν: ἔγχεα δ' ἐπτύσσοντο θρασειάων ἀπό χειρῶν σειόμεν': οἵ δ' ἰθύς φρόνεον, μέμασαν δέ μάχεσθαι. τρῶες δέ προὔτυψαν ἀολλέες, ἦρχε δ' ἄρ' ἕκτωρ ἀντικρύ μεμαώς, ὀλοοίτροχος ὥς ἀπό πέτρης, ὅν τε κατά στεφάνης ποταμός χειμάρροος ὤσῃ ῥήξας ἀσπέτῳ ὄμβρῳ ἀναιδέος ἔχματα πέτρης: ὕψι δ' ἀναθρῴσκων πέτεται, κτυπέει δέ θ' ὑπ' αὐτοῦ ὕλη: ὅ δ' ἀσφαλέως θέει ἔμπεδον, εἷος ἵκηται ἰσόπεδον, τότε δ' οὔ τι κυλίνδεται ἐσσύμενός περ: ὥς ἕκτωρ εἷος μέν ἀπείλει μέχρι θαλάσσης ῥέα διελεύσεσθαι κλισίας καί νῆας ἀχαιῶν κτείνων: ἀλλ' ὅτε δή πυκινῇς ἐνέκυρσε φάλαγξι στῆ ῥα μάλ' ἐγχριμφθείς: οἵ δ' ἀντίοι υἷες ἀχαιῶν {>} νύσσοντες ξίφεσίν τε καί ἔγχεσιν ἀμφιγύοισιν {⸖} ὦσαν ἀπό σφείων: ὅ δέ χασσάμενος πελεμίχθη. ἤϋσεν δέ διαπρύσιον τρώεσσι γεγωνώς: τρῶες καί λύκιοι καί δάρδανοι ἀγχιμαχηταί παρμένετ': οὔ τοι δηρόν ἐμέ σχήσουσιν ἀχαιοί καί μάλα πυργηδόν σφέας αὐτούς ἀρτύναντες, ἀλλ' ὀΐω χάσσονται ὑπ' ἔγχεος, εἰ ἐτεόν με ὦρσε θεῶν ὤριστος, ἐρίγδουπος πόσις ἥρης. ὥς εἰπών ὄτρυνε μένος καί θυμόν ἑκάστου. δηΐφοβος δ' ἐν τοῖσι μέγα φρονέων ἐβεβήκει πριαμίδης, πρόσθεν δ' ἔχεν ἀσπίδα πάντος' ἐΐσην κοῦφα ποσί προβιβάς καί ὑπασπίδια προποδίζων. {>} μηριόνης δ' αὐτοῖο τιτύσκετο δουρί φαεινῷ καί βάλεν, οὐδ' ἀφάμαρτε, κατ' ἀσπίδα πάντος' ἐΐσην ταυρείην: τῆς δ' οὔ τι διήλασεν, ἀλλά πολύ πρίν ἐν καυλῷ ἐάγη δολιχόν δόρυ: δηΐφοβος δέ ἀσπίδα ταυρείην σχέθ' ἀπό ἕο, δεῖσε δέ θυμῷ ἔγχος μηριόναο δαΐφρονος: αὐτάρ ὅ γ' ἥρως {>} ἄψ ἑτάρων εἰς ἔθνος ἐχάζετο, χώσατο δ' αἰνῶς {>} ἀμφότερον, νίκης τε καί ἔγχεος ὅ ξυνέαξε. βῆ δ' ἰέναι παρά τε κλισίας καί νῆας ἀχαιῶν οἰσόμενος δόρυ μακρόν, ὅ οἱ κλισίηφι λέλειπτο. οἵ δ' ἄλλοι μάρναντο, βοή δ' ἄσβεστος ὀρώρει. τεῦκρος δέ πρῶτος τελαμώνιος ἄνδρα κατέκτα ἴμβριον αἰχμητήν πολυΐππου μέντορος υἱόν: {⸖} ναῖε δέ πήδαιον πρίν ἐλθεῖν υἷας ἀχαιῶν, κούρην δέ πριάμοιο νόθην ἔχε, μηδεσικάστην: αὐτάρ ἐπεί δαναῶν νέες ἤλυθον ἀμφιέλισσαι, ἄψ ἐς ἴλιον ἦλθε, μετέπρεπε δέ τρώεσσι, ναῖε δέ πάρ πριάμῳ: ὅ δέ μιν τίεν ἶσα τέκεσσι. τόν ῥ' υἱός τελαμῶνος ὑπ' οὔατος ἔγχεϊ μακρῷ νύξ', ἐκ δ' ἔσπασεν ἔγχος: ὅ δ' αὖτ' ἔπεσεν μελίη ὥς ἥ τ' ὄρεος κορυφῇ ἕκαθεν περιφαινομένοιο χαλκῷ ταμνομένη τέρενα χθονί φύλλα πελάσσῃ: ὥς πέσεν, ἀμφί δέ οἱ βράχε τεύχεα ποικίλα χαλκῷ. τεῦκρος δ' ὁρμήθη μεμαώς ἀπό τεύχεα δῦσαι: ἕκτωρ δ' ὁρμηθέντος ἀκόντισε δουρί φαεινῷ. ἀλλ' ὅ μέν ἄντα ἰδών ἠλεύατο χάλκεον ἔγχος τυτθόν: ὅ δ' ἀμφίμαχον κτεάτου υἷ' ἀκτορίωνος νισόμενον πόλεμον δέ κατά στῆθος βάλε δουρί: δούπησεν δέ πεσών, ἀράβησε δέ τεύχε' ἐπ' αὐτῷ. ἕκτωρ δ' ὁρμήθη κόρυθα κροτάφοις ἀραρυῖαν κρατός ἀφαρπάξαι μεγαλήτορος ἀμφιμάχοιο: αἴας δ' ὁρμηθέντος ὀρέξατο δουρί φαεινῷ ἕκτορος: ἀλλ' οὔ πῃ χροός εἴσατο, πᾶς δ' ἄρα χαλκῷ σμερδαλέῳ κεκάλυφθ': ὅ δ' ἄρ' ἀσπίδος ὀμφαλόν οὖτα, ὦσε δέ μιν σθένεϊ μεγάλῳ: ὅ δέ χάσσατ' ὀπίσσω νεκρῶν ἀμφοτέρων, τούς δ' ἐξείρυσσαν ἀχαιοί. ἀμφίμαχον μέν ἄρα στιχίος δῖός τε μενεσθεύς ἀρχοί ἀθηναίων κόμισαν μετά λαόν ἀχαιῶν: {>} ἴμβριον αὖτ' αἴαντε μεμαότε θούριδος ἀλκῆς ὥς τε δύ' αἶγα λέοντε κυνῶν ὕπο καρχαροδόντων ἁρπάξαντε φέρητον ἀνά ῥωπήϊα πυκνά ὑψοῦ ὑπέρ γαίης μετά γαμφηλῇσιν ἔχοντε, ὥς ῥα τόν ὑψοῦ ἔχοντε δύω αἴαντε κορυστά τεύχεα συλήτην: κεφαλήν δ' ἁπαλῆς ἀπό δειρῆς {>} κόψεν ὀϊλιάδης κεχολωμένος ἀμφιμάχοιο, ἧκε δέ μιν σφαιρηδόν ἑλιξάμενος δι' ὁμίλου: ἕκτορι δέ προπάροιθε ποδῶν πέσεν ἐν κονίῃσι. καί τότε δή περί κῆρι ποσειδάων ἐχολώθη υἱωνοῖο πεσόντος ἐν αἰνῇ δηϊοτῆτι, βῆ δ' ἰέναι παρά τε κλισίας καί νῆας ἀχαιῶν ὀτρυνέων δαναούς, τρώεσσι δέ κήδεα τεῦχεν. ἰδομενεύς δ' ἄρα οἱ δουρικλυτός ἀντεβόλησεν ἐρχόμενος παρ' ἑταίρου, ὅ οἱ νέον ἐκ πολέμοιο ἦλθε κατ' ἰγνύην βεβλημένος ὀξέϊ χαλκῷ. {>} τόν μέν ἑταῖροι ἔνεικαν, ὅ δ' ἰητροῖς ἐπιτείλας ἤϊεν ἐς κλισίην: ἔτι γάρ πολέμοιο μενοίνα ἀντιάαν: τόν δέ προσέφη κρείων ἐνοσίχθων εἰσάμενος φθογγήν ἀνδραίμονος υἷϊ θόαντι {>} ὅς πάσῃ πλευρῶνι καί αἰπεινῇ καλυδῶνι αἰτωλοῖσιν ἄνασσε, θεός δ' ὥς τίετο δήμῳ: ἰδομενεῦ κρητῶν βουληφόρε ποῦ τοι ἀπειλαί οἴχονται, τάς τρωσίν ἀπείλεον υἷες ἀχαιῶν; τόν δ' αὖτ' ἰδομενεύς κρητῶν ἀγός ἀντίον ηὔδα: {>} ὦ θόαν οὔ τις ἀνήρ νῦν γ' αἴτιος, ὅσσον ἔγωγε {>} γιγνώσκω: πάντες γάρ ἐπιστάμεθα πτολεμίζειν. οὔτέ τινα δέος ἴσχει ἀκήριον οὔτέ τις ὄκνῳ εἴκων ἀνδύεται πόλεμον κακόν: ἀλλά που οὕτω {>} μέλλει δή φίλον εἶναι ὑπερμενέϊ κρονίωνι νωνύμνους ἀπολέσθαι ἀπ' ἄργεος ἐνθάδ' ἀχαιούς. ἀλλά θόαν, καί γάρ τό πάρος μενεδήϊος ἦσθα, ὀτρύνεις δέ καί ἄλλον ὅθι μεθιέντα ἴδηαι: τώ νῦν μήτ' ἀπόληγε κέλευέ τε φωτί ἑκάστῳ. τόν δ' ἠμείβετ' ἔπειτα ποσειδάων ἐνοσίχθων: ἰδομενεῦ μή κεῖνος ἀνήρ ἔτι νοστήσειεν ἐκ τροίης, ἀλλ' αὖθι κυνῶν μέλπηθρα γένοιτο, ὅς τις ἐπ' ἤματι τῷδε ἑκών μεθίῃσι μάχεσθαι. ἀλλ' ἄγε τεύχεα δεῦρο λαβών ἴθι: ταῦτα δ' ἅμα χρή {>} σπεύδειν, αἴ κ' ὄφελός τι γενώμεθα καί δύ' ἐόντε. συμφερτή δ' ἀρετή πέλει ἀνδρῶν καί μάλα λυγρῶν, νῶϊ δέ καί κ' ἀγαθοῖσιν ἐπισταίμεσθα μάχεσθαι. ὥς εἰπών ὅ μέν αὖτις ἔβη θεός ἄμ πόνον ἀνδρῶν: ἰδομενεύς δ' ὅτε δή κλισίην εὔτυκτον ἵκανε δύσετο τεύχεα καλά περί χροΐ, γέντο δέ δοῦρε, βῆ δ' ἴμεν ἀστεροπῇ ἐναλίγκιος, ἥν τε κρονίων χειρί λαβών ἐτίναξεν ἀπ' αἰγλήεντος ὀλύμπου δεικνύς σῆμα βροτοῖσιν: ἀρίζηλοι δέ οἱ αὐγαί: ὥς τοῦ χαλκός ἔλαμπε περί στήθεσσι θέοντος. μηριόνης δ' ἄρα οἱ θεράπων ἐΰς ἀντεβόλησεν ἐγγύς ἔτι κλισίης: μετά γάρ δόρυ χάλκεον ᾔει οἰσόμενος: τόν δέ προσέφη σθένος ἰδομενῆος: μηριόνη μόλου υἱέ πόδας ταχύ φίλταθ' ἑταίρων τίπτ' ἦλθες πόλεμόν τε λιπών καί δηϊοτῆτα; ἠέ τι βέβληαι, βέλεος δέ σε τείρει ἀκωκή, {>} ἦέ τευ ἀγγελίης μετ' ἔμ' ἤλυθες; οὐδέ τοι αὐτός ἧσθαι ἐνί κλισίῃσι λιλαίομαι, ἀλλά μάχεσθαι. τόν δ' αὖ μηριόνης πεπνυμένος ἀντίον ηὔδα: ἰδομενεῦ, κρητῶν βουληφόρε χαλκοχιτώνων, ἔρχομαι εἴ τί τοι ἔγχος ἐνί κλισίῃσι λέλειπται {>} οἰσόμενος: τό νυ γάρ κατεάξαμεν ὅ πρίν ἔχεσκον ἀσπίδα δηϊφόβοιο βαλών ὑπερηνορέοντος. τόν δ' αὖτ' ἰδομενεύς κρητῶν ἀγός ἀντίον ηὔδα: δούρατα δ' αἴ κ' ἐθέλῃσθα καί ἕν καί εἴκοσι δήεις ἑσταότ' ἐν κλισίῃ πρός ἐνώπια παμφανόωντα τρώϊα, τά κταμένων ἀποαίνυμαι: οὐ γάρ ὀΐω ἀνδρῶν δυσμενέων ἑκάς ἱστάμενος πολεμίζειν. τώ μοι δούρατά τ' ἔστι καί ἀσπίδες ὀμφαλόεσσαι καί κόρυθες καί θώρηκες λαμπρόν γανόωντες. τόν δ' αὖ μηριόνης πεπνυμένος ἀντίον ηὔδα: καί τοι ἐμοί παρά τε κλισίῃ καί νηΐ μελαίνῃ πόλλ' ἔναρα τρώων: ἀλλ' οὐ σχεδόν ἐστιν ἑλέσθαι. οὐδέ γάρ οὐδ' ἐμέ φημι λελασμένον ἔμμεναι ἀλκῆς, ἀλλά μετά πρώτοισι μάχην ἀνά κυδιάνειραν ἵσταμαι, ὁππότε νεῖκος ὀρώρηται πολέμοιο. ἄλλόν πού τινα μᾶλλον ἀχαιῶν χαλκοχιτώνων λήθω μαρνάμενος, σέ δέ ἴδμεναι αὐτόν ὀΐω. τόν δ' αὖτ' ἰδομενεύς κρητῶν ἀγός ἀντίον ηὔδα: {>} οἶδ' ἀρετήν οἷός ἐσσι: τί σε χρή ταῦτα λέγεσθαι; {>} εἰ γάρ νῦν παρά νηυσί λεγοίμεθα πάντες ἄριστοι ἐς λόχον, ἔνθα μάλιστ' ἀρετή διαείδεται ἀνδρῶν, ἔνθ' ὅ τε δειλός ἀνήρ ὅς τ' ἄλκιμος ἐξεφαάνθη: τοῦ μέν γάρ τε κακοῦ τρέπεται χρώς ἄλλυδις ἄλλῃ, οὐδέ οἱ ἀτρέμας ἧσθαι ἐρητύετ' ἐν φρεσί θυμός, ἀλλά μετοκλάζει καί ἐπ' ἀμφοτέρους πόδας ἵζει, ἐν δέ τέ οἱ κραδίη μεγάλα στέρνοισι πατάσσει κῆρας ὀϊομένῳ, πάταγος δέ τε γίγνετ' ὀδόντων: τοῦ δ' ἀγαθοῦ οὔτ' ἄρ τρέπεται χρώς οὔτέ τι λίην ταρβεῖ, ἐπειδάν πρῶτον ἐσίζηται λόχον ἀνδρῶν, ἀρᾶται δέ τάχιστα μιγήμεναι ἐν δαΐ λυγρῇ: {>} οὐδέ κεν ἔνθα τεόν γε μένος καί χεῖρας ὄνοιτο. {>} εἴ περ γάρ κε βλεῖο πονεύμενος ἠέ τυπείης οὐκ ἄν ἐν αὐχέν' ὄπισθε πέσοι βέλος οὐδ' ἐνί νώτῳ, ἀλλά κεν ἤ στέρνων ἤ νηδύος ἀντιάσειε πρόσσω ἱεμένοιο μετά προμάχων ὀαριστύν. {>} ἀλλ' ἄγε μηκέτι ταῦτα λεγώμεθα νηπύτιοι ὥς ἑσταότες, μή πού τις ὑπερφιάλως νεμεσήσῃ: ἀλλά σύ γε κλισίην δέ κιών ἕλευ ὄβριμον ἔγχος. {>} ὥς φάτο, μηριόνης δέ θοῷ ἀτάλαντος ἄρηϊ καρπαλίμως κλισίηθεν ἀνείλετο χάλκεον ἔγχος, βῆ δέ μετ' ἰδομενῆα μέγα πτολέμοιο μεμηλώς. · οἷος δέ βροτολοιγός ἄρης πόλεμον δέ μέτεισι, {>} τῷ δέ φόβος φίλος υἱός ἅμα κρατερός καί ἀταρβής ἕσπετο, ὅς τ' ἐφόβησε ταλάφρονά περ πολεμιστήν: τώ μέν ἄρ' ἐκ θρῄκης ἐφύρους μέτα θωρήσσεσθον, ἠέ μετά φλεγύας μεγαλήτορας: οὐδ' ἄρα τώ γε ἔκλυον ἀμφοτέρων, ἑτέροισι δέ κῦδος ἔδωκαν: τοῖοι μηριόνης τε καί ἰδομενεύς ἀγοί ἀνδρῶν ἤϊσαν ἐς πόλεμον κεκορυθμένοι αἴθοπι χαλκῷ. {>} τόν καί μηριόνης πρότερος πρός μῦθον ἔειπε: δευκαλίδη πῇ τάρ μέμονας καταδῦναι ὅμιλον; ἤ ἐπί δεξιόφιν παντός στρατοῦ, ἦ ἀνά μέσσους, ἦ ἐπ' ἀριστερόφιν; ἐπεί οὔπωθι ἔλπομαι οὕτω δεύεσθαι πολέμοιο κάρη κομόωντας ἀχαιούς. τόν δ' αὖτ' ἰδομενεύς κρητῶν ἀγός ἀντίον ηὔδα: νηυσί μέν ἐν μέσσῃσιν ἀμύνειν εἰσί καί ἄλλοι αἴαντές τε δύω τεῦκρός θ', ὅς ἄριστος ἀχαιῶν τοξοσύνῃ, ἀγαθός δέ καί ἐν σταδίῃ ὑσμίνῃ: {⸖} οἵ μιν ἅδην ἐλόωσι καί ἐσσύμενον πολέμοιο ἕκτορα πριαμίδην, καί εἰ μάλα καρτερός ἐστιν. {>} αἰπύ οἱ ἐσσεῖται μάλα περ μεμαῶτι μάχεσθαι κείνων νικήσαντι μένος καί χεῖρας ἀάπτους νῆας ἐνιπρῆσαι, ὅτε μή αὐτός γε κρονίων ἐμβάλοι αἰθόμενον δαλόν νήεσσι θοῇσιν. ἀνδρί δέ κ' οὐκ εἴξειε μέγας τελαμώνιος αἴας, ὅς θνητός τ' εἴη καί ἔδοι δημήτερος ἀκτήν χαλκῷ τε ῥηκτός μεγάλοισί τε χερμαδίοισιν. οὐδ' ἄν ἀχιλλῆϊ ῥηξήνορι χωρήσειεν ἔν γ' αὐτοσταδίῃ: ποσί δ' οὔ πως ἔστιν ἐρίζειν. {>} νῶϊν δ' ὧδ' ἐπ' ἀριστέρ' ἔχε στρατοῦ, ὄφρα τάχιστα {>} εἴδομεν ἠέ τῳ εὖχος ὀρέξομεν, ἦέ τις ἡμῖν. ὥς φάτο, μηριόνης δέ θοῷ ἀτάλαντος ἄρηϊ ἦρχ' ἴμεν, ὄφρ' ἀφίκοντο κατά στρατόν ᾗ μιν ἀνώγει, οἵ δ' ὡς ἰδομενῆα ἴδον φλογί εἴκελον ἀλκήν αὐτόν καί θεράποντα σύν ἔντεσι δαιδαλέοισι, κεκλόμενοι καθ' ὅμιλον ἐπ' αὐτῷ πάντες ἔβησαν: τῶν δ' ὁμόν ἵστατο νεῖκος ἐπί πρυμνῇσι νέεσσιν. ὡς δ' ὅθ' ὑπό λιγέων ἀνέμων σπέρχωσιν ἄελλαι ἤματι τῷ ὅτε τε πλείστη κόνις ἀμφί κελεύθους, οἵ τ' ἄμυδις κονίης μεγάλην ἱστᾶσιν ὀμίχλην, ὥς ἄρα τῶν ὁμός' ἦλθε μάχη, μέμασαν δ' ἐνί θυμῷ ἀλλήλους καθ' ὅμιλον ἐναιρέμεν ὀξέϊ χαλκῷ. ἔφριξεν δέ μάχη φθισίμβροτος ἐγχείῃσι μακρῇς, ἅς εἶχον ταμεσίχροας: ὄσσε δ' ἄμερδεν αὐγή χαλκείη κορύθων ἄπο λαμπομενάων θωρήκων τε νεοσμήκτων σακέων τε φαεινῶν {>} ἐρχομένων ἄμυδις: μάλα κεν θρασυκάρδιος εἴη {>} ὅς τότε γηθήσειεν ἰδών πόνον οὐδ' ἀκάχοιτο. τώ δ' ἀμφίς φρονέοντε δύω κρόνου υἷε κραταιώ {>} ἀνδράσιν ἡρώεσσιν ἐτεύχετον ἄλγεα λυγρά. ζεύς μέν ῥα τρώεσσι καί ἕκτορι βούλετο νίκην κυδαίνων ἀχιλῆα πόδας ταχύν: οὐδέ τι πάμπαν ἤθελε λαόν ὀλέσθαι ἀχαιϊκόν ἰλιόθι πρό, {—} ἀλλά θέτιν κύδαινε καί υἱέα καρτερόθυμον. ἀργείους δέ ποσειδάων ὀρόθυνε μετελθών λάθρῃ ὑπεξαναδύς πολιῆς ἁλός: ἤχθετο γάρ ῥα τρωσίν δαμναμένους, διί δέ κρατερῶς ἐνεμέσσα. ἦ μάν ἀμφοτέροισιν ὁμόν γένος ἠδ' ἴα πάτρη, ἀλλά ζεύς πρότερος γεγόνει καί πλείονα ᾔδη. τώ ῥα καί ἀμφαδίην μέν ἀλεξέμεναι ἀλέεινε, λάθρῃ δ' αἰέν ἔγειρε κατά στρατόν ἀνδρί ἐοικώς. τοί δ' ἔριδος κρατερῆς καί ὁμοιΐου πτολέμοιο {>} πεῖραρ ἐπαλλάξαντες ἐπ' ἀμφοτέροισι τάνυσσαν ἄρρηκτόν τ' ἄλυτόν τε, τό πολλῶν γούνατ' ἔλυσεν. ἔνθα μεσαιπόλιός περ ἐών δαναοῖσι κελεύσας ἰδομενεύς τρώεσσι μετάλμενος ἐν φόβον ὦρσε. πέφνε γάρ ὀθρυονῆα καβησόθεν ἔνδον ἐόντα, ὅς ῥα νέον πολέμοιο μετά κλέος εἰληλούθει, {>} ᾔτεε δέ πριάμοιο θυγατρῶν εἶδος ἀρίστην {>} κασσάνδρην ἀνάεδνον, ὑπέσχετο δέ μέγα ἔργον, ἐκ τροίης ἀέκοντας ἀπωσέμεν υἷας ἀχαιῶν. τῷ δ' ὁ γέρων πρίαμος ὑπό τ' ἔσχετο καί κατένευσε δωσέμεναι: ὅ δέ μάρναθ' ὑποσχεσίῃσι πιθήσας. ἰδομενεύς δ' αὐτοῖο τιτύσκετο δουρί φαεινῷ, καί βάλεν ὕψι βιβάντα τυχών: οὐδ' ἤρκεσε θώρηξ {>} χάλκεος, ὅν φορέεσκε, μέσῃ δ' ἐν γαστέρι πῆξε. δούπησεν δέ πεσών: ὅ δ' ἐπεύξατο φώνησέν τε: ὀθρυονεῦ περί δή σε βροτῶν αἰνίζομ' ἁπάντων εἰ ἐτεόν δή πάντα τελευτήσεις ὅς' ὑπέστης δαρδανίδῃ πριάμῳ: ὅ δ' ὑπέσχετο θυγατέρα ἥν. καί κέ τοι ἡμεῖς ταῦτά γ' ὑποσχόμενοι τελέσαιμεν, δοῖμεν δ' ἀτρεΐδαο θυγατρῶν εἶδος ἀρίστην ἄργεος ἐξαγαγόντες ὀπυιέμεν, εἴ κε σύν ἄμμιν ἰλίου ἐκπέρσῃς εὖ ναιόμενον πτολίεθρον. ἀλλ' ἕπε', ὄφρ' ἐπί νηυσί συνώμεθα ποντοπόροισιν {>} ἀμφί γάμῳ, ἐπεί οὔ τοι ἐεδνωταί κακοί εἰμεν. ὥς εἰπών ποδός ἕλκε κατά κρατερήν ὑσμίνην ἥρως ἰδομενεύς: τῷ δ' ἄσιος ἦλθ' ἐπαμύντωρ πεζός πρόσθ' ἵππων: τώ δέ πνείοντε κατ' ὤμων αἰέν ἔχ' ἡνίοχος θεράπων: ὅ δέ ἵετο θυμῷ ἰδομενῆα βαλεῖν: ὅ δέ μιν φθάμενος βάλε δουρί λαιμόν ὑπ' ἀνθερεῶνα, διά πρό δέ χαλκόν ἔλασσεν. ἤριπε δ' ὡς ὅτε τις δρῦς ἤριπεν ἤ ἀχερωΐς ἠέ πίτυς βλωθρή, τήν τ' οὔρεσι τέκτονες ἄνδρες ἐξέταμον πελέκεσσι νεήκεσι νήϊον εἶναι: ὥς ὅ πρόσθ' ἵππων καί δίφρου κεῖτο τανυσθείς βεβρυχώς κόνιος δεδραγμένος αἱματοέσσης. ἐκ δέ οἱ ἡνίοχος πλήγη φρένας ἅς πάρος εἶχεν, οὐδ' ὅ γ' ἐτόλμησεν δηΐων ὑπό χεῖρας ἀλύξας ἄψ ἵππους στρέψαι, τόν δ' ἀντίλοχος μενεχάρμης δουρί μέσον περόνησε τυχών: οὐδ' ἤρκεσε θώρηξ χάλκεος ὅν φορέεσκε, μέσῃ δ' ἐν γαστέρι πῆξεν. αὐτάρ ὅ ἀσθμαίνων εὐεργέος ἔκπεσε δίφρου, ἵππους δ' ἀντίλοχος μεγαθύμου νέστορος υἱός ἐξέλασε τρώων μετ' ἐϋκνήμιδας ἀχαιούς. δηΐφοβος δέ μάλα σχεδόν ἤλυθεν ἰδομενῆος {>} ἀσίου ἀχνύμενος, καί ἀκόντισε δουρί φαεινῷ. ἀλλ' ὅ μέν ἄντα ἰδών ἠλεύατο χάλκεον ἔγχος ἰδομενεύς: κρύφθη γάρ ὑπ' ἀσπίδι πάντος' ἐΐσῃ, τήν ἄρ' ὅ γε ῥινοῖσι βοῶν καί νώροπι χαλκῷ δινωτήν φορέεσκε, δύω κανόνεσς' ἀραρυῖαν: {>} τῇ ὕπο πᾶς ἐάλη, τό δ' ὑπέρπτατο χάλκεον ἔγχος, καρφαλέον δέ οἱ ἀσπίς ἐπιθρέξαντος ἄϋσεν ἔγχεος: οὐδ' ἅλιόν ῥα βαρείης χειρός ἀφῆκεν, ἀλλ' ἔβαλ' ἱππασίδην ὑψήνορα ποιμένα λαῶν ἧπαρ ὑπό πραπίδων, εἶθαρ δ' ὑπό γούνατ' ἔλυσε. δηΐφοβος δ' ἔκπαγλον ἐπεύξατο μακρόν ἀΰσας: οὐ μάν αὖτ' ἄτιτος κεῖτ' ἄσιος, ἀλλά ἕ φημι {>} εἰς ἄϊδός περ ἰόντα πυλάρταο κρατεροῖο γηθήσειν κατά θυμόν, ἐπεί ῥά οἱ ὤπασα πομπόν. ὥς ἔφατ', ἀργείοισι δ' ἄχος γένετ' εὐξαμένοιο, ἀντιλόχῳ δέ μάλιστα δαΐφρονι θυμόν ὄρινεν: ἀλλ' οὐδ' ἀχνύμενός περ ἑοῦ ἀμέλησεν ἑταίρου, {>} ἀλλά θέων περίβη καί οἱ σάκος ἀμφεκάλυψε. τόν μέν ἔπειθ' ὑποδύντε δύω ἐρίηρες ἑταῖροι μηκιστεύς ἐχίοιο πάϊς καί δῖος ἀλάστωρ, {⸖} νῆας ἔπι γλαφυράς φερέτην βαρέα στενάχοντα. ἰδομενεύς δ' οὐ λῆγε μένος μέγα, ἵετο δ' αἰεί ἠέ τινα τρώων ἐρεβεννῇ νυκτί καλύψαι {>} ἤ αὐτός δουπῆσαι ἀμύνων λοιγόν ἀχαιοῖς. ἔνθ' αἰσυήταο διοτρεφέος φίλον υἱόν ἥρω' ἀλκάθοον, γαμβρός δ' ἦν ἀγχίσαο, πρεσβυτάτην δ' ὤπυιε θυγατρῶν ἱπποδάμειαν τήν περί κῆρι φίλησε πατήρ καί πότνια μήτηρ ἐν μεγάρῳ: πᾶσαν γάρ ὁμηλικίην ἐκέκαστο κάλλεϊ καί ἔργοισιν ἰδέ φρεσί: τοὔνεκα καί μιν γῆμεν ἀνήρ ὤριστος ἐνί τροίῃ εὐρείῃ: τόν τόθ' ὑπ' ἰδομενῆϊ ποσειδάων ἐδάμασσε θέλξας ὄσσε φαεινά, πέδησε δέ φαίδιμα γυῖα: οὔτε γάρ ἐξοπίσω φυγέειν δύνατ' οὔτ' ἀλέασθαι, ἀλλ' ὥς τε στήλην ἤ δένδρεον ὑψιπέτηλον ἀτρέμας ἑσταότα στῆθος μέσον οὔτασε δουρί {>} ἥρως ἰδομενεύς, ῥῆξεν δέ οἱ ἀμφί χιτῶνα χάλκεον, ὅς οἱ πρόσθεν ἀπό χροός ἤρκει ὄλεθρον: δή τότε γ' αὖον ἄϋσεν ἐρεικόμενος περί δουρί. δούπησεν δέ πεσών, δόρυ δ' ἐν κραδίῃ ἐπεπήγει, ἥ ῥά οἱ ἀσπαίρουσα καί οὐρίαχον πελέμιζεν ἔγχεος: ἔνθα δ' ἔπειτ' ἀφίει μένος ὄβριμος ἄρης: ἰδομενεύς δ' ἔκπαγλον ἐπεύξατο μακρόν ἀΰσας δηΐφοβ' ἦ ἄρα δή τι ἐΐσκομεν ἄξιον εἶναι τρεῖς ἑνός ἀντί πεφάσθαι; ἐπεί σύ περ εὔχεαι οὕτω. δαιμόνι' ἀλλά καί αὐτός ἐναντίον ἵστας' ἐμεῖο, ὄφρα ἴδῃ οἷος ζηνός γόνος ἐνθάδ' ἱκάνω, ὅς πρῶτον μίνωα τέκε κρήτῃ ἐπίουρον: μίνως δ' αὖ τέκεθ' υἱόν ἀμύμονα δευκαλίωνα, δευκαλίων δ' ἐμέ τίκτε πολέσς' ἄνδρεσσιν ἄνακτα κρήτῃ ἐν εὐρείῃ: νῦν δ' ἐνθάδε νῆες ἔνεικαν σοί τε κακόν καί πατρί καί ἄλλοισι τρώεσσιν. ὥς φάτο, δηΐφοβος δέ διάνδιχα μερμήριξεν {>} ἤ τινά που τρώων ἑταρίσσαιτο μεγαθύμων ἄψ ἀναχωρήσας, ἦ πειρήσαιτο καί οἶος. ὧδε δέ οἱ φρονέοντι δοάσσατο κέρδιον εἶναι βῆναι ἐπ' αἰνείαν: τόν δ' ὕστατον εὗρεν ὁμίλου ἑσταότ': αἰεί γάρ πριάμῳ ἐπεμήνιε δίῳ οὕνεκ' ἄρ' ἐσθλόν ἐόντα μετ' ἀνδράσιν οὔ τι τίεσκεν. ἀγχοῦ δ' ἱστάμενος ἔπεα πτερόεντα προσηύδα: αἰνεία τρώων βουληφόρε νῦν σε μάλα χρή γαμβρῷ ἀμυνέμεναι, εἴ πέρ τί σε κῆδος ἱκάνει. ἀλλ' ἕπευ ἀλκαθόῳ ἐπαμύνομεν, ὅς σε πάρος γε γαμβρός ἐών ἔθρεψε δόμοις ἔνι τυτθόν ἐόντα: τόν δέ τοι ἰδομενεύς δουρικλυτός ἐξενάριξεν. ὥς φάτο, τῷ δ' ἄρα θυμόν ἐνί στήθεσσιν ὄρινε, βῆ δέ μετ' ἰδομενῆα μέγα πτολέμοιο μεμηλώς. {>} ἀλλ' οὐκ ἰδομενῆα φόβος λάβε τηλύγετον ὥς, {>} ἀλλ' ἔμεν' ὡς ὅτε τις σῦς οὔρεσιν ἀλκί πεποιθώς, ὅς τε μένει κολοσυρτόν ἐπερχόμενον πολύν ἀνδρῶν χώρῳ ἐν οἰοπόλῳ, φρίσσει δέ τε νῶτον ὕπερθεν: {>} ὀφθαλμώ δ' ἄρα οἱ πυρί λάμπετον: αὐτάρ ὀδόντας θήγει, ἀλέξασθαι μεμαώς κύνας ἠδέ καί ἄνδρας: ὥς μένεν ἰδομενεύς δουρικλυτός, οὐδ' ὑπεχώρει, αἰνείαν ἐπιόντα βοηθόον: αὖε δ' ἑταίρους ἀσκάλαφόν τ' ἐσορῶν ἀφαρῆά τε δηΐπυρόν τε μηριόνην τε καί ἀντίλοχον μήστωρας ἀϋτῆς: τούς ὅ γ' ἐποτρύνων ἔπεα πτερόεντα προσηύδα: δεῦτε φίλοι, καί μ' οἴῳ ἀμύνετε: δείδια δ' αἰνῶς αἰνείαν ἐπιόντα πόδας ταχύν, ὅς μοι ἔπεισιν, ὅς μάλα καρτερός ἐστι μάχῃ ἔνι φῶτας ἐναίρειν: καί δ' ἔχει ἥβης ἄνθος, ὅ τε κράτος ἐστί μέγιστον. εἰ γάρ ὁμηλικίη γε γενοίμεθα τῷδ' ἐπί θυμῷ αἶψά κεν ἠέ φέροιτο μέγα κράτος, ἠέ φεροίμην. ὥς ἔφαθ', οἵ δ' ἄρα πάντες ἕνα φρεσί θυμόν ἔχοντες πλησίοι ἔστησαν, σάκε' ὤμοισι κλίναντες. αἰνείας δ' ἑτέρωθεν ἐκέκλετο οἷς ἑτάροισι δηΐφοβόν τε πάριν τ' ἐσορῶν καί ἀγήνορα δῖον, οἵ οἱ ἅμ' ἡγεμόνες τρώων ἔσαν: αὐτάρ ἔπειτα λαοί ἕπονθ', ὡς εἴ τε μετά κτίλον ἕσπετο μῆλα {>} πιόμεν' ἐκ βοτάνης: γάνυται δ' ἄρα τε φρένα ποιμήν: ὥς αἰνείᾳ θυμός ἐνί στήθεσσι γεγήθει ὡς ἴδε λαῶν ἔθνος ἐπισπόμενον ἑοῖ αὐτῷ. {>} οἵ δ' ἀμφ' ἀλκαθόῳ αὐτοσχεδόν ὁρμήθησαν μακροῖσι ξυστοῖσι: περί στήθεσσι δέ χαλκός σμερδαλέον κονάβιζε τιτυσκομένων καθ' ὅμιλον ἀλλήλων: δύο δ' ἄνδρες ἀρήϊοι ἔξοχον ἄλλων αἰνείας τε καί ἰδομενεύς ἀτάλαντοι ἄρηϊ ἵεντ' ἀλλήλων ταμέειν χρόα νηλέϊ χαλκῷ. {>} αἰνείας δέ πρῶτος ἀκόντισεν ἰδομενῆος: ἀλλ' ὅ μέν ἄντα ἰδών ἠλεύατο χάλκεον ἔγχος, αἰχμή δ' αἰνείαο κραδαινομένη κατά γαίης ᾤχετ', ἐπεί ῥ' ἅλιον στιβαρῆς ἀπό χειρός ὄρουσεν. ἰδομενεύς δ' ἄρα οἰνόμαον βάλε γαστέρα μέσσην, ῥῆξε δέ θώρηκος γύαλον, διά δ' ἔντερα χαλκός ἤφυς': ὅ δ' ἐν κονίῃσι πεσών ἕλε γαῖαν ἀγοστῷ. ἰδομενεύς δ' ἐκ μέν νέκυος δολιχόσκιον ἔγχος ἐσπάσατ', οὐδ' ἄρ' ἔτ' ἄλλα δυνήσατο τεύχεα καλά ὤμοιιν ἀφελέσθαι: ἐπείγετο γάρ βελέεσσιν. οὐ γάρ ἔτ' ἔμπεδα γυῖα ποδῶν ἦν ὁρμηθέντι, οὔτ' ἄρ' ἐπαΐξαι μεθ' ἑόν βέλος οὔτ' ἀλέασθαι. τώ ῥα καί ἐν σταδίῃ μέν ἀμύνετο νηλεές ἦμαρ, {>} τρέσσαι δ' οὐκ ἔτι ῥίμφα πόδες φέρον ἐκ πολέμοιο. τοῦ δέ βάδην ἀπιόντος ἀκόντισε δουρί φαεινῷ δηΐφοβος: δή γάρ οἱ ἔχεν κότον ἐμμενές αἰεί. ἀλλ' ὅ γε καί τόθ' ἅμαρτεν, ὅ δ' ἀσκάλαφον βάλε δουρί υἱόν ἐνυαλίοιο: δι' ὤμου δ' ὄβριμον ἔγχος ἔσχεν: ὅ δ' ἐν κονίῃσι πεσών ἕλε γαῖαν ἀγοστῷ. οὐδ' ἄρα πώ τι πέπυστο βριήπυος ὄβριμος ἄρης υἷος ἑοῖο πεσόντος ἐνί κρατερῇ ὑσμίνῃ, ἀλλ' ὅ γ' ἄρ' ἄκρῳ ὀλύμπῳ ὑπό χρυσέοισι νέφεσσιν ἧστο διός βουλῇσιν ἐελμένος, ἔνθά περ ἄλλοι ἀθάνατοι θεοί ἦσαν ἐεργόμενοι πολέμοιο. οἵ δ' ἀμφ' ἀσκαλάφῳ αὐτοσχεδόν ὁρμήθησαν: δηΐφοβος μέν ἀπ' ἀσκαλάφου πήληκα φαεινήν ἥρπασε, μηριόνης δέ θοῷ ἀτάλαντος ἄρηϊ δουρί βραχίονα τύψεν ἐπάλμενος, ἐκ δ' ἄρα χειρός αὐλῶπις τρυφάλεια χαμαί βόμβησε πεσοῦσα. μηριόνης δ' ἐξ αὖτις ἐπάλμενος αἰγυπιός ὥς ἐξέρυσε πρυμνοῖο βραχίονος ὄβριμον ἔγχος, ἄψ δ' ἑτάρων εἰς ἔθνος ἐχάζετο. τόν δέ πολίτης αὐτοκασίγνητος περί μέσσῳ χεῖρε τιτήνας ἐξῆγεν πολέμοιο δυσηχέος, ὄφρ' ἵκεθ' ἵππους ὠκέας, οἵ οἱ ὄπισθε μάχης ἠδέ πτολέμοιο ἕστασαν ἡνίοχόν τε καί ἅρματα ποικίλ' ἔχοντες: οἵ τόν γε προτί ἄστυ φέρον βαρέα στενάχοντα τειρόμενον: κατά δ' αἷμα νεουτάτου ἔρρεε χειρός. οἵ δ' ἄλλοι μάρναντο, βοή δ' ἄσβεστος ὀρώρει. ἔνθ' αἰνέας ἀφαρῆα καλητορίδην ἐπορούσας λαιμόν τύψ' ἐπί οἷ τετραμμένον ὀξέϊ δουρί: ἐκλίνθη δ' ἑτέρωσε κάρη, ἐπί δ' ἀσπίς ἑάφθη καί κόρυς, ἀμφί δέ οἱ θάνατος χύτο θυμοραϊστής. ἀντίλοχος δέ θόωνα μεταστρεφθέντα δοκεύσας {>} οὔτας' ἐπαΐξας, ἀπό δέ φλέβα πᾶσαν ἔκερσεν, ἥ τ' ἀνά νῶτα θέουσα διαμπερές αὐχέν' ἱκάνει: {>} τήν ἀπό πᾶσαν ἔκερσεν: ὅ δ' ὕπτιος ἐν κονίῃσι κάππεσεν, ἄμφω χεῖρε φίλοις ἑτάροισι πετάσσας. ἀντίλοχος δ' ἐπόρουσε, καί αἴνυτο τεύχε' ἀπ' ὤμων παπταίνων: τρῶες δέ περισταδόν ἄλλοθεν ἄλλος οὔταζον σάκος εὐρύ παναίολον, οὐδέ δύναντο εἴσω ἐπιγράψαι τέρενα χρόα νηλέϊ χαλκῷ ἀντιλόχου: πέρι γάρ ῥα ποσειδάων ἐνοσίχθων νέστορος υἱόν ἔρυτο καί ἐν πολλοῖσι βέλεσσιν. οὐ μέν γάρ ποτ' ἄνευ δηΐων ἦν, ἀλλά κατ' αὐτούς {>} στρωφᾶτ': οὐδέ οἱ ἔγχος ἔχ' ἀτρέμας, ἀλλά μάλ' αἰεί σειόμενον ἐλέλικτο: τιτύσκετο δέ φρεσίν ᾗσιν ἤ τευ ἀκοντίσσαι, ἠέ σχεδόν ὁρμηθῆναι. ἀλλ' οὐ λῆθ' ἀδάμαντα τιτυσκόμενος καθ' ὅμιλον ἀσιάδην, ὅ οἱ οὖτα μέσον σάκος ὀξέϊ χαλκῷ ἐγγύθεν ὁρμηθείς: ἀμενήνωσεν δέ οἱ αἰχμήν {>} κυανοχαῖτα ποσειδάων βιότοιο μεγήρας. {>} καί τό μέν αὐτοῦ μεῖν' ὥς τε σκῶλος πυρίκαυστος ἐν σάκει ἀντιλόχοιο, τό δ' ἥμισυ κεῖτ' ἐπί γαίης: ἄψ δ' ἑτάρων εἰς ἔθνος ἐχάζετο κῆρ' ἀλεείνων: μηριόνης δ' ἀπιόντα μετασπόμενος βάλε δουρί αἰδοίων τε μεσηγύ καί ὀμφαλοῦ, ἔνθα μάλιστα γίγνετ' ἄρης ἀλεγεινός ὀϊζυροῖσι βροτοῖσιν. ἔνθά οἱ ἔγχος ἔπηξεν: ὅ δ' ἑσπόμενος περί δουρί ἤσπαιρ' ὡς ὅτε βοῦς τόν τ' οὔρεσι βουκόλοι ἄνδρες ἰλλάσιν οὐκ ἐθέλοντα βίῃ δήσαντες ἄγουσιν: ὥς ὅ τυπείς ἤσπαιρε μίνυνθά περ, οὔ τι μάλα δήν, ὄφρά οἱ ἐκ χροός ἔγχος ἀνεσπάσατ' ἐγγύθεν ἐλθών {>} ἥρως μηριόνης: τόν δέ σκότος ὄσσε κάλυψε. δηΐπυρον δ' ἕλενος ξίφεϊ σχεδόν ἤλασε κόρσην θρηϊκίῳ μεγάλῳ, ἀπό δέ τρυφάλειαν ἄραξεν. ἥ μέν ἀποπλαγχθεῖσα χαμαί πέσε, καί τις ἀχαιῶν μαρναμένων μετά ποσσί κυλινδομένην ἐκόμισσε: τόν δέ κατ' ὀφθαλμῶν ἐρεβεννή νύξ ἐκάλυψεν. ἀτρεΐδην δ' ἄχος εἷλε βοήν ἀγαθόν μενέλαον: βῆ δ' ἐπαπειλήσας ἑλένῳ ἥρωϊ ἄνακτι ὀξύ δόρυ κραδάων: ὅ δέ τόξου πῆχυν ἄνελκε. {>} τώ δ' ἄρ' ὁμαρτήδην ὅ μέν ἔγχεϊ ὀξυόεντι ἵετ' ἀκοντίσσαι, ὅ δ' ἀπό νευρῆφιν ὀϊστῷ. πριαμίδης μέν ἔπειτα κατά στῆθος βάλεν ἰῷ θώρηκος γύαλον, ἀπό δ' ἔπτατο πικρός ὀϊστός. ὡς δ' ὅτ' ἀπό πλατέος πτυόφιν μεγάλην κατ' ἀλωήν θρῴσκωσιν κύαμοι μελανόχροες ἤ ἐρέβινθοι πνοιῇ ὕπο λιγυρῇ καί λικμητῆρος ἐρωῇ, ὥς ἀπό θώρηκος μενελάου κυδαλίμοιο πολλόν ἀποπλαγχθείς ἑκάς ἔπτατο πικρός ὀϊστός. ἀτρεΐδης δ' ἄρα χεῖρα βοήν ἀγαθός μενέλαος τήν βάλεν ᾗ ῥ' ἔχε τόξον ἐΰξοον: ἐν δ' ἄρα τόξῳ ἀντικρύ διά χειρός ἐλήλατο χάλκεον ἔγχος. ἄψ δ' ἑτάρων εἰς ἔθνος ἐχάζετο κῆρ' ἀλεείνων χεῖρα παρακρεμάσας: τό δ' ἐφέλκετο μείλινον ἔγχος. καί τό μέν ἐκ χειρός ἔρυσεν μεγάθυμος ἀγήνωρ, αὐτήν δέ ξυνέδησεν ἐϋστρεφεῖ οἰός ἀώτῳ σφενδόνῃ, ἥν ἄρα οἱ θεράπων ἔχε ποιμένι λαῶν. πείσανδρος δ' ἰθύς μενελάου κυδαλίμοιο ἤϊε: τόν δ' ἄγε μοῖρα κακή θανάτοιο τέλος δέ σοί μενέλαε δαμῆναι ἐν αἰνῇ δηϊοτῆτι. οἵ δ' ὅτε δή σχεδόν ἦσαν ἐπ' ἀλλήλοισιν ἰόντες ἀτρεΐδης μέν ἅμαρτε, παραί δέ οἱ ἐτράπετ' ἔγχος, πείσανδρος δέ σάκος μενελάου κυδαλίμοιο οὔτασεν, οὐδέ διά πρό δυνήσατο χαλκόν ἐλάσσαι: ἔσχεθε γάρ σάκος εὐρύ, κατεκλάσθη δ' ἐνί καυλῷ ἔγχος: ὅ δέ φρεσίν ᾗσι χάρη καί ἐέλπετο νίκην. {⸖} ἀτρεΐδης δέ ἐρυσσάμενος ξίφος ἀργυρόηλον ἆλτ' ἐπί πεισάνδρῳ: ὅ δ' ὑπ' ἀσπίδος εἵλετο καλήν ἀξίνην εὔχαλκον ἐλαΐνῳ ἀμφί πελέκκῳ μακρῷ ἐϋξέστῳ: ἅμα δ' ἀλλήλων ἐφίκοντο. ἤτοι ὅ μέν κόρυθος φάλον ἤλασεν ἱπποδασείης ἄκρον ὑπό λόφον αὐτόν, ὅ δέ προσιόντα μέτωπον ῥινός ὕπερ πυμάτης: λάκε δ' ὀστέα, τώ δέ οἱ ὄσσε πάρ ποσίν αἱματόεντα χαμαί πέσον ἐν κονίῃσιν, ἰδνώθη δέ πεσών: ὅ δέ λάξ ἐν στήθεσι βαίνων τεύχεά τ' ἐξενάριξε καί εὐχόμενος ἔπος ηὔδα: λείψετέ θην οὕτω γε νέας δαναῶν ταχυπώλων τρῶες ὑπερφίαλοι δεινῆς ἀκόρητοι ἀϋτῆς, ἄλλης μέν λώβης τε καί αἴσχεος οὐκ ἐπιδευεῖς ἥν ἐμέ λωβήσασθε κακαί κύνες, οὐδέ τι θυμῷ ζηνός ἐριβρεμέτεω χαλεπήν ἐδείσατε μῆνιν {>} ξεινίου, ὅς τέ ποτ' ὔμμι διαφθέρσει πόλιν αἰπήν: {>} οἵ μευ κουριδίην ἄλοχον καί κτήματα πολλά {⸖} μάψ οἴχεσθ' ἀνάγοντες, ἐπεί φιλέεσθε παρ' αὐτῇ: νῦν αὖτ' ἐν νηυσίν μενεαίνετε ποντοπόροισι {>} πῦρ ὀλοόν βαλέειν, κτεῖναι δ' ἥρωας ἀχαιούς. ἀλλά ποθι σχήσεσθε καί ἐσσύμενοί περ ἄρηος. ζεῦ πάτερ ἦ τέ σέ φασι περί φρένας ἔμμεναι ἄλλων ἀνδρῶν ἠδέ θεῶν: σέο δ' ἐκ τάδε πάντα πέλονται: οἷον δή ἄνδρεσσι χαρίζεαι ὑβριστῇσι τρωσίν, τῶν μένος αἰέν ἀτάσθαλον, οὐδέ δύνανται φυλόπιδος κορέσασθαι ὁμοιΐου πτολέμοιο. πάντων μέν κόρος ἐστί καί ὕπνου καί φιλότητος μολπῆς τε γλυκερῆς καί ἀμύμονος ὀρχηθμοῖο, τῶν πέρ τις καί μᾶλλον ἐέλδεται ἐξ ἔρον εἷναι ἤ πολέμου: τρῶες δέ μάχης ἀκόρητοι ἔασιν. ὥς εἰπών τά μέν ἔντε' ἀπό χροός αἱματόεντα συλήσας ἑτάροισι δίδου μενέλαος ἀμύμων, αὐτός δ' αὖτ' ἐξ αὖτις ἰών προμάχοισιν ἐμίχθη. {>} ἔνθά οἱ υἱός ἐπᾶλτο πυλαιμένεος βασιλῆος ἁρπαλίων, ὅ ῥα πατρί φίλῳ ἕπετο πτολεμίξων ἐς τροίην, οὐδ' αὖτις ἀφίκετο πατρίδα γαῖαν: ὅς ῥα τότ' ἀτρεΐδαο μέσον σάκος οὔτασε δουρί ἐγγύθεν, οὐδέ διά πρό δυνήσατο χαλκόν ἐλάσσαι ἄψ δ' ἑτάρων εἰς ἔθνος ἐχάζετο κῆρ' ἀλεείνων {>} πάντοσε παπταίνων μή τις χρόα χαλκῷ ἐπαύρῃ. μηριόνης δ' ἀπιόντος ἵει χαλκήρε' ὀϊστόν, καί ῥ' ἔβαλε γλουτόν κάτα δεξιόν: αὐτάρ ὀϊστός ἀντικρύ κατά κύστιν ὑπ' ὀστέον ἐξεπέρησεν. ἑζόμενος δέ κατ' αὖθι φίλων ἐν χερσίν ἑταίρων θυμόν ἀποπνείων, ὥς τε σκώληξ ἐπί γαίῃ κεῖτο ταθείς: ἐκ δ' αἷμα μέλαν ῥέε, δεῦε δέ γαῖαν. τόν μέν παφλαγόνες μεγαλήτορες ἀμφεπένοντο, {>} ἐς δίφρον δ' ἀνέσαντες ἄγον προτί ἴλιον ἱρήν {—} ἀχνύμενοι: μετά δέ σφι πατήρ κίε δάκρυα λείβων, {—} ποινή δ' οὔ τις παιδός ἐγίγνετο τεθνηῶτος. τοῦ δέ πάρις μάλα θυμόν ἀποκταμένοιο χολώθη: ξεῖνος γάρ οἱ ἔην πολέσιν μετά παφλαγόνεσσι: τοῦ ὅ γε χωόμενος προΐει χαλκήρε' ὀϊστόν. {>} ἦν δέ τις εὐχήνωρ πολυΐδου μάντιος υἱός ἀφνειός τ' ἀγαθός τε κορινθόθι οἰκία ναίων, ὅς ῥ' εὖ εἰδώς κῆρ' ὀλοήν ἐπί νηός ἔβαινε: πολλάκι γάρ οἱ ἔειπε γέρων ἀγαθός πολύϊδος νούσῳ ὑπ' ἀργαλέῃ φθίσθαι οἷς ἐν μεγάροισιν, ἤ μετ' ἀχαιῶν νηυσίν ὑπό τρώεσσι δαμῆναι: τώ ῥ' ἅμα τ' ἀργαλέην θωήν ἀλέεινεν ἀχαιῶν νοῦσόν τε στυγερήν, ἵνα μή πάθοι ἄλγεα θυμῷ. τόν βάλ' ὑπό γναθμοῖο. καί οὔατος: ὦκα δέ θυμός ᾤχετ' ἀπό μελέων, στυγερός δ' ἄρα μιν σκότος εἷλεν. ὥς οἵ μέν μάρναντο δέμας πυρός αἰθομένοιο: ἕκτωρ δ' οὐκ ἐπέπυστο διΐ φίλος, οὐδέ τι ᾔδη ὅττί ῥά οἱ νηῶν ἐπ' ἀριστερά δηϊόωντο λαοί ὑπ' ἀργείων. τάχα δ' ἄν καί κῦδος ἀχαιῶν ἔπλετο: τοῖος γάρ γαιήοχος ἐννοσίγαιος ὄτρυν' ἀργείους, πρός δέ σθένει αὐτός ἄμυνεν: ἀλλ' ἔχεν ᾗ τά πρῶτα πύλας καί τεῖχος ἐσᾶλτο ῥηξάμενος δαναῶν πυκινάς στίχας ἀσπιστάων, {>} ἔνθ' ἔσαν αἴαντός τε νέες καί πρωτεσιλάου θῖν' ἔφ' ἁλός πολιῆς εἰρυμέναι: αὐτάρ ὕπερθε τεῖχος ἐδέδμητο χθαμαλώτατον, ἔνθα μάλιστα ζαχρηεῖς γίγνοντο μάχῃ αὐτοί τε καί ἵπποι. ἔνθα δέ βοιωτοί καί ἰάονες ἑλκεχίτωνες λοκροί καί φθῖοι καί φαιδιμόεντες ἐπειοί {>} σπουδῇ ἐπαΐσσοντα νεῶν ἔχον, οὐδέ δύναντο ὦσαι ἀπό σφείων φλογί εἴκελον ἕκτορα δῖον οἵ μέν ἀθηναίων προλελεγμένοι: ἐν δ' ἄρα τοῖσιν ἦρχ' υἱός πετεῶο μενεσθεύς, οἵ δ' ἅμ' ἕποντο φείδας τε στιχίος τε βίας τ' ἐΰς: αὐτάρ ἐπειῶν {⸖} φυλεΐδης τε μέγης ἀμφίων τε δρακίος τε, πρό φθίων δέ μέδων τε μενεπτόλεμός τε ποδάρκης. {>} ἤτοι ὅ μέν νόθος υἱός ὀϊλῆος θείοιο ἔσκε μέδων αἴαντος ἀδελφεός: αὐτάρ ἔναιεν ἐν φυλάκῃ γαίης ἄπο πατρίδος ἄνδρα κατακτάς {>} γνωτόν μητρυιῆς ἐριώπιδος, ἥν ἔχ' ὀϊλεύς: αὐτάρ ὅ ἰφίκλοιο πάϊς τοῦ φυλακίδαο. οἵ μέν πρό φθίων μεγαθύμων θωρηχθέντες ναῦφιν ἀμυνόμενοι μετά βοιωτῶν ἐμάχοντο: αἴας δ' οὐκέτι πάμπαν ὀϊλῆος ταχύς υἱός ἵστατ' ἀπ' αἴαντος τελαμωνίου οὐδ' ἠβαιόν, ἀλλ' ὥς τ' ἐν νειῷ βόε οἴνοπε πηκτόν ἄροτρον ἶσον θυμόν ἔχοντε τιταίνετον: ἀμφί δ' ἄρά σφι πρυμνοῖσιν κεράεσσι πολύς ἀνακηκίει ἱδρώς: τώ μέν τε ζυγόν οἶον ἐΰξοον ἀμφίς ἐέργει {>} ἱεμένω κατά ὦλκα: τέμει δέ τε τέλσον ἀρούρης: ὥς τώ παρβεβαῶτε μάλ' ἕστασαν ἀλλήλοιιν. ἀλλ' ἤτοι τελαμωνιάδῃ πολλοί τε καί ἐσθλοί λαοί ἕπονθ' ἕταροι, οἵ οἱ σάκος ἐξεδέχοντο ὁππότε μιν κάματός τε καί ἱδρώς γούναθ' ἵκοιτο. οὐδ' ἄρ' ὀϊλιάδῃ μεγαλήτορι λοκροί ἕποντο: οὐ γάρ σφι σταδίῃ ὑσμίνῃ μίμνε φίλον κῆρ: οὐ γάρ ἔχον κόρυθας χαλκήρεας ἱπποδασείας, οὐδ' ἔχον ἀσπίδας εὐκύκλους καί μείλινα δοῦρα, ἀλλ' ἄρα τόξοισιν καί ἐϋστρεφεῖ οἶος ἀώτῳ ἴλιον εἰς ἅμ' ἕποντο πεποιθότες, οἷσιν ἔπειτα ταρφέα βάλλοντες τρώων ῥήγνυντο φάλαγγας: δή ῥα τόθ' οἵ μέν πρόσθε σύν ἔντεσι δαιδαλέοισι μάρναντο τρωσίν τε καί ἕκτορι χαλκοκορυστῇ, οἵ δ' ὄπιθεν βάλλοντες ἐλάνθανον: οὐδέ τι χάρμης τρῶες μιμνήσκοντο: συνεκλόνεον γάρ ὀϊστοί. ἔνθά κε λευγαλέως νηῶν ἄπο καί κλισιάων {>} τρῶες ἐχώρησαν προτί ἴλιον ἠνεμόεσσαν, {>} εἰ μή πουλυδάμας θρασύν ἕκτορα εἶπε παραστάς: ἕκτορ ἀμήχανός ἐσσι παραρρητοῖσι πιθέσθαι. οὕνεκά τοι περί δῶκε θεός πολεμήϊα ἔργα τοὔνεκα καί βουλῇ ἐθέλεις περιίδμεναι ἄλλων: ἀλλ' οὔ πως ἅμα πάντα δυνήσεαι αὐτός ἑλέσθαι. ἄλλῳ μέν γάρ ἔδωκε θεός πολεμήϊα ἔργα, ἄλλῳ δ' ὀρχηστύν, ἑτέρῳ κίθαριν καί ἀοιδήν, ἄλλῳ δ' ἐν στήθεσσι τιθεῖ νόον εὐρύοπα ζεύς ἐσθλόν, τοῦ δέ τε πολλοί ἐπαυρίσκοντ' ἄνθρωποι, {>} καί τε πολέας ἐσάωσε, μάλιστα δέ καὐτός ἀνέγνω. αὐτάρ ἐγών ἐρέω ὥς μοι δοκεῖ εἶναι ἄριστα: {>} πάντῃ γάρ σε περί στέφανος πολέμοιο δέδηε: τρῶες δέ μεγάθυμοι ἐπεί κατά τεῖχος ἔβησαν οἵ μέν ἀφεστᾶσιν σύν τεύχεσιν, οἵ δέ μάχονται παυρότεροι πλεόνεσσι κεδασθέντες κατά νῆας. {>} ἀλλ' ἀναχασσάμενος κάλει ἐνθάδε πάντας ἀρίστους: ἔνθεν δ' ἄν μάλα πᾶσαν ἐπιφρασσαίμεθα βουλήν ἤ κεν ἐνί νήεσσι πολυκλήϊσι πέσωμεν αἴ κ' ἐθέλῃσι θεός δόμεναι κράτος, ἦ κεν ἔπειτα πάρ νηῶν ἔλθωμεν ἀπήμονες. ἦ γάρ ἔγωγε {>} δείδω μή τό χθιζόν ἀποστήσωνται ἀχαιοί χρεῖος, ἐπεί παρά νηυσίν ἀνήρ ἆτος πολέμοιο μίμνει, ὅν οὐκέτι πάγχυ μάχης σχήσεσθαι ὀΐω. ὥς φάτο πουλυδάμας, ἅδε δ' ἕκτορι μῦθος ἀπήμων, αὐτίκα δ' ἐξ ὀχέων σύν τεύχεσιν ἆλτο χαμᾶζε καί μιν φωνήσας ἔπεα πτερόεντα προσηύδα: πουλυδάμα σύ μέν αὐτοῦ ἐρύκακε πάντας ἀρίστους, αὐτάρ ἐγώ κεῖς' εἶμι καί ἀντιόω πολέμοιο: αἶψα δ' ἐλεύσομαι αὖτις ἐπήν εὖ τοῖς ἐπιτείλω. {>} ἦ ῥα, καί ὁρμήθη ὄρεϊ νιφόεντι ἐοικώς κεκλήγων, διά δέ τρώων πέτετ' ἠδ' ἐπικούρων. οἵ δ' ἐς πανθοΐδην ἀγαπήνορα πουλυδάμαντα πάντες ἐπεσσεύοντ', ἐπεί ἕκτορος ἔκλυον αὐδήν. αὐτάρ ὅ δηΐφοβόν τε βίην θ' ἑλένοιο ἄνακτος ἀσιάδην τ' ἀδάμαντα καί ἄσιον ὑρτάκου υἱόν φοίτα ἀνά προμάχους διζήμενος, εἴ που ἐφεύροι. {>} τούς δ' εὗρ' οὐκέτι πάμπαν ἀπήμονας οὐδ' ἀνολέθρους: ἀλλ' οἵ μέν δή νηυσίν ἔπι πρυμνῇσιν ἀχαιῶν χερσίν ὑπ' ἀργείων κέατο ψυχάς ὀλέσαντες, {>} οἵ δ' ἐν τείχει ἔσαν βεβλημένοι οὐτάμενοί τε. {>} τόν δέ τάχ' εὗρε μάχης ἐπ' ἀριστερά δακρυοέσσης δῖον ἀλέξανδρον ἑλένης πόσιν ἠϋκόμοιο θαρσύνονθ' ἑτάρους καί ἐποτρύνοντα μάχεσθαι, ἀγχοῦ δ' ἱστάμενος προσέφη αἰσχροῖς ἐπέεσσι: δύσπαρι εἶδος ἄριστε γυναιμανές ἠπεροπευτά ποῦ τοι δηΐφοβός τε βίη θ' ἑλένοιο ἄνακτος ἀσιάδης τ' ἀδάμας ἠδ' ἄσιος ὑρτάκου υἱός; ποῦ δέ τοι ὀθρυονεύς; νῦν ὤλετο πᾶσα κατ' ἄκρης {>} ἴλιος αἰπεινή: νῦν τοι σῶς αἰπύς ὄλεθρος. τόν δ' αὖτε προσέειπεν ἀλέξανδρος θεοειδής: ἕκτορ ἐπεί τοι θυμός ἀναίτιον αἰτιάασθαι, ἄλλοτε δή ποτε μᾶλλον ἐρωῆσαι πολέμοιο {>} μέλλω, ἐπεί οὐδ' ἐμέ πάμπαν ἀνάλκιδα γείνατο μήτηρ: ἐξ οὗ γάρ παρά νηυσί μάχην ἤγειρας ἑταίρων, ἐκ τοῦ δ' ἐνθάδ' ἐόντες ὁμιλέομεν δαναοῖσι νωλεμέως: ἕταροι δέ κατέκταθεν οὕς σύ μεταλλᾷς. οἴω δηΐφοβός τε βίη θ' ἑλένοιο ἄνακτος {>} οἴχεσθον, μακρῇσι τετυμμένω ἐγχείῃσιν ἀμφοτέρω κατά χεῖρα: φόνον δ' ἤμυνε κρονίων. νῦν δ' ἄρχ' ὅππῃ σε κραδίη θυμός τε κελεύει: ἡμεῖς δ' ἐμμεμαῶτες ἅμ' ἑψόμεθ', οὐδέ τί φημι ἀλκῆς δευήσεσθαι, ὅση δύναμίς γε πάρεστι. πάρ δύναμιν δ' οὐκ ἔστι καί ἐσσύμενον πολεμίζειν. ὥς εἰπών παρέπεισεν ἀδελφειοῦ φρένας ἥρως: βάν δ' ἴμεν ἔνθα μάλιστα μάχη καί φύλοπις ἦεν ἀμφί τε κεβριόνην καί ἀμύμονα πουλυδάμαντα φάλκην ὀρθαῖόν τε καί ἀντίθεον πολυφήτην πάλμύν τ' ἀσκάνιόν τε μόρυν θ' υἷ' ἱπποτίωνος, {>} οἵ ῥ' ἐξ ἀσκανίης ἐριβώλακος ἦλθον ἀμοιβοί ἠοῖ τῇ προτέρῃ: τότε δέ ζεύς ὦρσε μάχεσθαι. οἵ δ' ἴσαν ἀργαλέων ἀνέμων ἀτάλαντοι ἀέλλῃ, ἥ ῥά θ' ὑπό βροντῆς πατρός διός εἶσι πέδον δέ, θεσπεσίῳ δ' ὁμάδῳ ἁλί μίσγεται, ἐν δέ τε πολλά κύματα παφλάζοντα πολυφλοίσβοιο θαλάσσης κυρτά φαληριόωντα, πρό μέν τ' ἄλλ', αὐτάρ ἐπ' ἄλλα: ὥς τρῶες πρό μέν ἄλλοι ἀρηρότες, αὐτάρ ἐπ' ἄλλοι, χαλκῷ μαρμαίροντες ἅμ' ἡγεμόνεσσιν ἕποντο. ἕκτωρ δ' ἡγεῖτο βροτολοιγῷ ἶσος ἄρηϊ πριαμίδης: πρόσθεν δ' ἔχεν ἀσπίδα πάντος' ἐΐσην ῥινοῖσιν πυκινήν, πολλός δ' ἐπελήλατο χαλκός: ἀμφί δέ οἱ κροτάφοισι φαεινή σείετο πήληξ. πάντῃ δ' ἀμφί φάλαγγας ἐπειρᾶτο προποδίζων, εἴ πώς οἱ εἴξειαν ὑπασπίδια προβιβῶντι: ἀλλ' οὐ σύγχει θυμόν ἐνί στήθεσσιν ἀχαιῶν. αἴας δέ πρῶτος προκαλέσσατο μάκρα βιβάσθων: δαιμόνιε σχεδόν ἐλθέ: τί ἤ δειδίσσεαι αὔτως ἀργείους; οὔ τοί τι μάχης ἀδαήμονές εἰμεν, ἀλλά διός μάστιγι κακῇ ἐδάμημεν ἀχαιοί. ἦ θήν πού τοι θυμός ἐέλπεται ἐξαλαπάξειν νῆας: ἄφαρ δέ τε χεῖρες ἀμύνειν εἰσί καί ἡμῖν. ἦ κε πολύ φθαίη εὖ ναιομένη πόλις ὑμή χερσίν ὑφ' ἡμετέρῃσιν ἁλοῦσά τε περθομένη τε. σοί δ' αὐτῷ φημί σχεδόν ἔμμεναι ὁππότε φεύγων ἀρήσῃ διί πατρί καί ἄλλις ἀθανάτοισι θάσσονας ἰρήκων ἔμεναι καλλίτριχας ἵππους, {>} οἵ σε πόλιν δ' οἴσουσι κονίοντες πεδίοιο. ὥς ἄρα οἱ εἰπόντι ἐπέπτατο δεξιός ὄρνις αἰετός ὑψιπέτης: ἐπί δ' ἴαχε λαός ἀχαιῶν θάρσυνος οἰωνῷ: ὅ δ' ἀμείβετο φαίδιμος ἕκτωρ: αἶαν ἁμαρτοεπές βουγάϊε ποῖον ἔειπες: εἰ γάρ ἐγών οὕτω γε διός πάϊς αἰγιόχοιο εἴην ἤματα πάντα, τέκοι δέ με πότνια ἥρη, τιοίμην δ' ὡς τίετ' ἀθηναίη καί ἀπόλλων, ὡς νῦν ἡμέρη ἧδε κακόν φέρει ἀργείοισι πᾶσι μάλ', ἐν δέ σύ τοῖσι πεφήσεαι, αἴ κε ταλάσσῃς μεῖναι ἐμόν δόρυ μακρόν, ὅ τοι χρόα λειριόεντα δάψει: ἀτάρ τρώων κορέεις κύνας ἠδ' οἰωνούς δημῷ καί σάρκεσσι πεσών ἐπί νηυσίν ἀχαιῶν. ὥς ἄρα φωνήσας ἡγήσατο: τοί δ' ἅμ' ἕποντο ἠχῇ θεσπεσίῃ, ἐπί δ' ἴαχε λαός ὄπισθεν. ἀργεῖοι δ' ἑτέρωθεν ἐπίαχον, οὐδέ λάθοντο ἀλκῆς, ἀλλ' ἔμενον τρώων ἐπιόντας ἀρίστους. ἠχή δ' ἀμφοτέρων ἵκετ' αἰθέρα καί διός αὐγάς. {ιλιαδοσ ξ} νέστορα δ' οὐκ ἔλαθεν ἰαχή πίνοντά περ ἔμπης, ἀλλ' ἀσκληπιάδην ἔπεα πτερόεντα προσηύδα: φράζεο δῖε μαχᾶον ὅπως ἔσται τάδε ἔργα: μείζων δή παρά νηυσί βοή θαλερῶν αἰζηῶν. ἀλλά σύ μέν νῦν πῖνε καθήμενος αἴθοπα οἶνον εἰς ὅ κε θερμά λοετρά ἐϋπλόκαμος ἑκαμήδη {>} θερμήνῃ καί λούσῃ ἄπο βρότον αἱματόεντα: {>} αὐτάρ ἐγών ἐλθών τάχα εἴσομαι ἐς περιωπήν. ὥς εἰπών σάκος εἷλε τετυγμένον υἷος ἑοῖο κείμενον ἐν κλισίῃ θρασυμήδεος ἱπποδάμοιο χαλκῷ παμφαῖνον: ὅ δ' ἔχ' ἀσπίδα πατρός ἑοῖο. εἵλετο δ' ἄλκιμον ἔγχος ἀκαχμένον ὀξέϊ χαλκῷ, {>} στῆ δ' ἐκτός κλισίης, τάχα δ' εἴσιδεν ἔργον ἀεικές τούς μέν ὀρινομένους, τούς δέ κλονέοντας ὄπισθε τρῶας ὑπερθύμους: ἐρέριπτο δέ τεῖχος ἀχαιῶν. {>} ὡς δ' ὅτε πορφύρῃ πέλαγος μέγα κύματι κωφῷ ὀσσόμενον λιγέων ἀνέμων λαιψηρά κέλευθα αὔτως, οὐδ' ἄρα τε προκυλίνδεται οὐδετέρωσε, πρίν τινα κεκριμένον καταβήμεναι ἐκ διός οὖρον, ὥς ὅ γέρων ὅρμαινε δαϊζόμενος κατά θυμόν διχθάδι', ἤ μεθ' ὅμιλον ἴοι δαναῶν ταχυπώλων, ἦε μετ' ἀτρεΐδην ἀγαμέμνονα ποιμένα λαῶν. ὧδε δέ οἱ φρονέοντι δοάσσατο κέρδιον εἶναι βῆναι ἐπ' ἀτρεΐδην. οἵ δ' ἀλλήλους ἐνάριζον {>} μαρνάμενοι: λάκε δέ σφι περί χροΐ χαλκός ἀτειρής νυσσομένων ξίφεσίν τε καί ἔγχεσιν ἀμφιγύοισι. νέστορι δέ ξύμβληντο διοτρεφέες βασιλῆες {>} πάρ νηῶν ἀνιόντες ὅσοι βεβλήατο χαλκῷ τυδεΐδης ὀδυσεύς τε καί ἀτρεΐδης ἀγαμέμνων. πολλόν γάρ ῥ' ἀπάνευθε μάχης εἰρύατο νῆες θῖν' ἔφ' ἁλός πολιῆς: τάς γάρ πρώτας πεδίον δέ εἴρυσαν, αὐτάρ τεῖχος ἐπί πρύμνῃσιν ἔδειμαν. οὐδέ γάρ οὐδ' εὐρύς περ ἐών ἐδυνήσατο πάσας αἰγιαλός νῆας χαδέειν, στείνοντο δέ λαοί: {>} τώ ῥα προκρόσσας ἔρυσαν, καί πλῆσαν ἁπάσης ἠϊόνος στόμα μακρόν, ὅσον συνεέργαθον ἄκραι. {⸖} τώ ῥ' οἵ γ' ὀψείοντες ἀϋτῆς καί πολέμοιο ἔγχει ἐρειδόμενοι κίον ἀθρόοι: ἄχνυτο δέ σφι θυμός ἐνί στήθεσσιν. ὅ δέ ξύμβλητο γεραιός {—} νέστωρ, πτῆξε δέ θυμόν ἐνί στήθεσσιν ἀχαιῶν. τόν καί φωνήσας προσέφη κρείων ἀγαμέμνων: ὦ νέστορ νηληϊάδη μέγα κῦδος ἀχαιῶν τίπτε λιπών πόλεμον φθισήνορα δεῦρ' ἀφικάνεις; δείδω μή δή μοι τελέσῃ ἔπος ὄβριμος ἕκτωρ, {>} ὥς ποτ' ἐπηπείλησεν ἐνί τρώεσς' ἀγορεύων μή πρίν πάρ νηῶν προτί ἴλιον ἀπονέεσθαι πρίν πυρί νῆας ἐνιπρῆσαι, κτεῖναι δέ καί αὐτούς. κεῖνος τώς ἀγόρευε: τά δή νῦν πάντα τελεῖται. ὤ πόποι ἦ ῥα καί ἄλλοι ἐϋκνήμιδες ἀχαιοί ἐν θυμῷ βάλλονται ἐμοί χόλον ὥς περ ἀχιλλεύς οὐδ' ἐθέλουσι μάχεσθαι ἐπί πρυμνῇσι νέεσσι. τόν δ' ἠμείβετ' ἔπειτα γερήνιος ἱππότα νέστωρ: ἦ δή ταῦτά γ' ἑτοῖμα τετεύχαται, οὐδέ κεν ἄλλως ζεύς ὑψιβρεμέτης αὐτός παρατεκτήναιτο. τεῖχος μέν γάρ δή κατερήριπεν, ᾧ ἐπέπιθμεν ἄρρηκτον νηῶν τε καί αὐτῶν εἶλαρ ἔσεσθαι: οἵ δ' ἐπί νηυσί θοῇσι μάχην ἀλίαστον ἔχουσι {>} νωλεμές: οὐδ' ἄν ἔτι γνοίης μάλα περ σκοπιάζων ὁπποτέρωθεν ἀχαιοί ὀρινόμενοι κλονέονται, ὡς ἐπιμίξ κτείνονται, ἀϋτή δ' οὐρανόν ἵκει. ἡμεῖς δέ φραζώμεθ' ὅπως ἔσται τάδε ἔργα εἴ τι νόος ῥέξει: πόλεμον δ' οὐκ ἄμμε κελεύω {>} δύμεναι: οὐ γάρ πως βεβλημένον ἐστί μάχεσθαι. τόν δ' αὖτε προσέειπεν ἄναξ ἀνδρῶν ἀγαμέμνων: νέστορ ἐπεί δή νηυσίν ἔπι πρυμνῇσι μάχονται, τεῖχος δ' οὐκ ἔχραισμε τετυγμένον, οὐδέ τι τάφρος, ᾗ ἔπι πολλά πάθον δαναοί, ἔλποντο δέ θυμῷ ἄρρηκτον νηῶν τε καί αὐτῶν εἶλαρ ἔσεσθαι: {>} οὕτω που διί μέλλει ὑπερμενέϊ φίλον εἶναι νωνύμνους ἀπολέσθαι ἀπ' ἄργεος ἐνθάδ' ἀχαιούς. ᾔδεα μέν γάρ ὅτε πρόφρων δαναοῖσιν ἄμυνεν, οἶδα δέ νῦν ὅτε τούς μέν ὁμῶς μακάρεσσι θεοῖσι κυδάνει, ἡμέτερον δέ μένος καί χεῖρας ἔδησεν. ἀλλ' ἄγεθ' ὡς ἄν ἐγών εἴπω πειθώμεθα πάντες. νῆες ὅσαι πρῶται εἰρύαται ἄγχι θαλάσσης ἕλκωμεν, πάσας δέ ἐρύσσομεν εἰς ἅλα δῖαν, ὕψι δ' ἐπ' εὐνάων ὁρμίσσομεν, εἰς ὅ κεν ἔλθῃ {>} νύξ ἀβρότη, ἤν καί τῇ ἀπόσχωνται πολέμοιο τρῶες: ἔπειτα δέ κεν ἐρυσαίμεθα νῆας ἁπάσας. οὐ γάρ τις νέμεσις φυγέειν κακόν, οὐδ' ἀνά νύκτα. βέλτερον ὅς φεύγων προφύγῃ κακόν ἠέ ἁλώῃ. τόν δ' ἄρ' ὑπόδρα ἰδών προσέφη πολύμητις ὀδυσσεύς: ἀτρεΐδη ποῖόν σε ἔπος φύγεν ἕρκος ὀδόντων: {>} οὐλόμεν' αἴθ' ὤφελλες ἀεικελίου στρατοῦ ἄλλου σημαίνειν, μή δ' ἄμμιν ἀνασσέμεν, οἷσιν ἄρα ζεύς ἐκ νεότητος ἔδωκε καί ἐς γῆρας τολυπεύειν ἀργαλέους πολέμους, ὄφρα φθιόμεσθα ἕκαστος. οὕτω δή μέμονας τρώων πόλιν εὐρυάγυιαν καλλείψειν, ἧς εἵνεκ' ὀϊζύομεν κακά πολλά; σίγα, μή τίς τ' ἄλλος ἀχαιῶν τοῦτον ἀκούσῃ μῦθον, ὅν οὔ κεν ἀνήρ γε διά στόμα πάμπαν ἄγοιτο ὅς τις ἐπίσταιτο ᾗσι φρεσίν ἄρτια βάζειν σκηπτοῦχός τ' εἴη, καί οἱ πειθοίατο λαοί τοσσοῖδ' ὅσσοισιν σύ μετ' ἀργείοισιν ἀνάσσεις: {※—} νῦν δέ σευ ὠνοσάμην πάγχυ φρένας, οἷον ἔειπες: ὅς κέλεαι πολέμοιο συνεσταότος καί ἀϋτῆς νῆας ἐϋσσέλμους ἅλαδ' ἑλκέμεν, ὄφρ' ἔτι μᾶλλον τρωσί μέν εὐκτά γένηται ἐπικρατέουσί περ ἔμπης, ἡμῖν δ' αἰπύς ὄλεθρος ἐπιρρέπῃ. οὐ γάρ ἀχαιοί σχήσουσιν πόλεμον νηῶν ἅλα δ' ἑλκομενάων, ἀλλ' ἀποπαπτανέουσιν, ἐρωήσουσι δέ χάρμης. ἔνθά κε σή βουλή δηλήσεται ὄρχαμε λαῶν. τόν δ' ἠμείβετ' ἔπειτα ἄναξ ἀνδρῶν ἀγαμέμνων: ὦ ὀδυσεῦ μάλα πώς με καθίκεο θυμόν ἐνιπῇ ἀργαλέῃ: ἀτάρ οὐ μέν ἐγών ἀέκοντας ἄνωγα νῆας ἐϋσσέλμους ἅλα δ' ἑλκέμεν υἷας ἀχαιῶν. νῦν δ' εἴη ὅς τῆσδέ γ' ἀμείνονα μῆτιν ἐνίσποι ἤ νέος ἠέ παλαιός: ἐμοί δέ κεν ἀσμένῳ εἴη. τοῖσι δέ καί μετέειπε βοήν ἀγαθός διομήδης: ἐγγύς ἀνήρ: οὐ δηθά ματεύσομεν: αἴ κ' ἐθέλητε πείθεσθαι, καί μή τι κότῳ ἀγάσησθε ἕκαστος οὕνεκα δή γενεῆφι νεώτατός εἰμι μεθ' ὑμῖν: πατρός δ' ἐξ ἀγαθοῦ καί ἐγώ γένος εὔχομαι εἶναι {—>} τυδέος, ὅν θήβῃσι χυτή κατά γαῖα καλύπτει. πορθεῖ γάρ τρεῖς παῖδες ἀμύμονες ἐξεγένοντο, οἴκεον δ' ἐν πλευρῶνι καί αἰπεινῇ καλυδῶνι {>} ἄγριος ἠδέ μέλας, τρίτατος δ' ἦν ἱππότα οἰνεύς {⸖} πατρός ἐμοῖο πατήρ: ἀρετῇ δ' ἦν ἔξοχος αὐτῶν. ἀλλ' ὅ μέν αὐτόθι μεῖνε, πατήρ δ' ἐμός ἄργεϊ νάσθη πλαγχθείς: ὡς γάρ που ζεύς ἤθελε καί θεοί ἄλλοι. ἀδρήστοιο δ' ἔγημε θυγατρῶν, ναῖε δέ δῶμα ἀφνειόν βιότοιο, ἅλις δέ οἱ ἦσαν ἄρουραι πυροφόροι, πολλοί δέ φυτῶν ἔσαν ὄρχατοι ἀμφίς, {>} πολλά δέ οἱ πρόβατ' ἔσκε: κέκαστο δέ πάντας ἀχαιούς {>} ἐγχείῃ: τά δέ μέλλετ' ἀκουέμεν, εἰ ἐτεόν περ. τώ οὐκ ἄν με γένος γε κακόν καί ἀνάλκιδα φάντες μῦθον ἀτιμήσαιτε πεφασμένον ὅν κ' ἐΰ εἴπω. {>} δεῦτ' ἴομεν πόλεμον δέ καί οὐτάμενοί περ ἀνάγκῃ. {>} ἔνθα δ' ἔπειτ' αὐτοί μέν ἐχώμεθα δηϊοτῆτος ἐκ βελέων, μή πού τις ἐφ' ἕλκεϊ ἕλκος ἄρηται: ἄλλους δ' ὀτρύνοντες ἐνήσομεν, οἵ τό πάρος περ θυμῷ ἦρα φέροντες ἀφεστᾶς' οὐδέ μάχονται. ὥς ἔφαθ', οἵ δ' ἄρα τοῦ μάλα μέν κλύον ἠδέ πίθοντο: βάν δ' ἴμεν, ἦρχε δ' ἄρά σφιν ἄναξ ἀνδρῶν ἀγαμέμνων. {⸖} οὐδ' ἀλαοσκοπιήν εἶχε κλυτός ἐννοσίγαιος, {⸖} ἀλλά μετ' αὐτούς ἦλθε παλαιῷ φωτί ἐοικώς, δεξιτερήν δ' ἕλε χεῖρ' ἀγαμέμνονος ἀτρεΐδαο, καί μιν φωνήσας ἔπεα πτερόεντα προσηύδα: ἀτρεΐδη νῦν δή που ἀχιλλῆος ὀλοόν κῆρ γηθεῖ ἐνί στήθεσσι φόνον καί φύζαν ἀχαιῶν δερκομένῳ, ἐπεί οὔ οἱ ἔνι φρένες οὐδ' ἠβαιαί. ἀλλ' ὅ μέν ὥς ἀπόλοιτο, θεός δέ ἑ σιφλώσειε: σοί δ' οὔ πω μάλα πάγχυ θεοί μάκαρες κοτέουσιν, ἀλλ' ἔτι που τρώων ἡγήτορες ἠδέ μέδοντες εὐρύ κονίσουσιν πεδίον, σύ δ' ἐπόψεαι αὐτός φεύγοντας προτί ἄστυ νεῶν ἄπο καί κλισιάων. {>} ὥς εἰπών μέγ' ἄϋσεν ἐπεσσύμενος πεδίοιο. ὅσσόν τ' ἐννεάχιλοι ἐπίαχον ἤ δεκάχιλοι ἀνέρες ἐν πολέμῳ ἔριδα ξυνάγοντες ἄρηος, τόσσην ἐκ στήθεσφιν ὄπα κρείων ἐνοσίχθων ἧκεν: ἀχαιοῖσιν δέ μέγα σθένος ἔμβαλ' ἑκάστῳ καρδίῃ, ἄληκτον πολεμίζειν ἠδέ μάχεσθαι. {>} ἥρη δ' εἰσεῖδε χρυσόθρονος ὀφθαλμοῖσι {>} στᾶς' ἐξ οὐλύμποιο ἀπό ῥίου: αὐτίκα δ' ἔγνω {>} τόν μέν ποιπνύοντα μάχην ἀνά κυδιάνειραν αὐτοκασίγνητον καί δαέρα, χαῖρε δέ θυμῷ: ζῆνα δ' ἐπ' ἀκροτάτης κορυφῆς πολυπίδακος ἴδης ἥμενον εἰσεῖδε, στυγερός δέ οἱ ἔπλετο θυμῷ. μερμήριξε δ' ἔπειτα βοῶπις πότνια ἥρη ὅππως ἐξαπάφοιτο διός νόον αἰγιόχοιο: ἧδε δέ οἱ κατά θυμόν ἀρίστη φαίνετο βουλή {⸖} ἐλθεῖν εἰς ἴδην εὖ ἐντύνασαν ἕ αὐτήν, εἴ πως ἱμείραιτο παραδραθέειν φιλότητι ᾗ χροιῇ, τῷ δ' ὕπνον ἀπήμονά τε λιαρόν τε χεύῃ ἐπί βλεφάροισιν ἰδέ φρεσί πευκαλίμῃσι. βῆ δ' ἴμεν ἐς θάλαμον, τόν οἱ φίλος υἱός ἔτευξεν {>} ἥφαιστος, πυκινάς δέ θύρας σταθμοῖσιν ἐπῆρσε {>} κληῗδι κρυπτῇ, τήν δ' οὐ θεός ἄλλος ἀνῷγεν: {⸖} ἔνθ' ἥ γ' εἰσελθοῦσα θύρας ἐπέθηκε φαεινάς. {>} ἀμβροσίῃ μέν πρῶτον ἀπό χροός ἱμερόεντος {>} λύματα πάντα κάθηρεν, ἀλείψατο δέ λίπ' ἐλαίῳ {>} ἀμβροσίῳ ἑδανῷ, τό ῥά οἱ τεθυωμένον ἦεν: τοῦ καί κινυμένοιο διός κατά χαλκοβατές δῶ ἔμπης ἐς γαῖάν τε καί οὐρανόν ἵκετ' ἀϋτμή. τῷ ῥ' ἥ γε χρόα καλόν ἀλειψαμένη ἰδέ χαίτας πεξαμένη χερσί πλοκάμους ἔπλεξε φαεινούς καλούς ἀμβροσίους ἐκ κράατος ἀθανάτοιο. {>} ἀμφί δ' ἄρ' ἀμβρόσιον ἑανόν ἕσαθ', ὅν οἱ ἀθήνη ἔξυς' ἀσκήσασα, τίθει δ' ἐνί δαίδαλα πολλά: {>} χρυσείῃς δ' ἐνετῇσι κατά στῆθος περονᾶτο. ζώσατο δέ ζώνῃ ἑκατόν θυσάνοις ἀραρυίῃ, ἐν δ' ἄρα ἕρματα ἧκεν ἐϋτρήτοισι λοβοῖσι {>} τρίγληνα μορόεντα: χάρις δ' ἀπελάμπετο πολλή. κρηδέμνῳ δ' ἐφύπερθε καλύψατο δῖα θεάων καλῷ νηγατέῳ: λευκόν δ' ἦν ἠέλιος ὥς: ποσσί δ' ὑπό λιπαροῖσιν ἐδήσατο καλά πέδιλα. αὐτάρ ἐπεί δή πάντα περί χροΐ θήκατο κόσμον βῆ ῥ' ἴμεν ἐκ θαλάμοιο, καλεσσαμένη δ' ἀφροδίτην τῶν ἄλλων ἀπάνευθε θεῶν πρός μῦθον ἔειπε: ἦ ῥά νύ μοί τι πίθοιο φίλον τέκος ὅττί κεν εἴπω, ἦέ κεν ἀρνήσαιο κοτεσσαμένη τό γε θυμῷ, οὕνεκ' ἐγώ δαναοῖσι, σύ δέ τρώεσσιν ἀρήγεις; τήν δ' ἠμείβετ' ἔπειτα διός θυγάτηρ ἀφροδίτη: ἥρη πρέσβα θεά θύγατερ μεγάλοιο κρόνοιο αὔδα ὅ τι φρονέεις: τελέσαι δέ με θυμός ἄνωγεν, {>} εἰ δύναμαι τελέσαι γε καί εἰ τετελεσμένον ἐστίν. τήν δέ δολοφρονέουσα προσηύδα πότνια ἥρη: δός νῦν μοι φιλότητα καί ἵμερον, ᾧ τε σύ πάντας δαμνᾷ ἀθανάτους ἠδέ θνητούς ἀνθρώπους. εἶμι γάρ ὀψομένη πολυφόρβου πείρατα γαίης, ὠκεανόν τε θεῶν γένεσιν καί μητέρα τηθύν, οἵ μ' ἐν σφοῖσι δόμοισιν ἐΰ τρέφον ἠδ' ἀτίταλλον δεξάμενοι ῥείας, ὅτε τε κρόνον εὐρύοπα ζεύς γαίης νέρθε καθεῖσε καί ἀτρυγέτοιο θαλάσσης: {※} τούς εἶμ' ὀψομένη, καί σφ' ἄκριτα νείκεα λύσω: {※>} ἤδη γάρ δηρόν χρόνον ἀλλήλων ἀπέχονται {※} εὐνῆς καί φιλότητος, ἐπεί χόλος ἔμπεσε θυμῷ. {⸖} εἰ κείνω ἐπέεσσι παραιπεπιθοῦσα φίλον κῆρ {>} εἰς εὐνήν ἀνέσαιμι ὁμωθῆναι φιλότητι, αἰεί κέ σφι φίλη τε καί αἰδοίη καλεοίμην. τήν δ' αὖτε προσέειπε φιλομειδής ἀφροδίτη: οὐκ ἔστ' οὐδέ ἔοικε τεόν ἔπος ἀρνήσασθαι: {—} ζηνός γάρ τοῦ ἀρίστου ἐν ἀγκοίνῃσιν ἰαύεις. {>} ἦ, καί ἀπό στήθεσφιν ἐλύσατο κεστόν ἱμάντα ποικίλον, ἔνθα δέ οἱ θελκτήρια πάντα τέτυκτο: ἔνθ' ἔνι μέν φιλότης, ἐν δ' ἵμερος, ἐν δ' ὀαριστύς πάρφασις, ἥ τ' ἔκλεψε νόον πύκα περ φρονεόντων. {>} τόν ῥά οἱ ἔμβαλε χερσίν ἔπος τ' ἔφατ' ἔκ τ' ὀνόμαζε: {>} τῆ νῦν τοῦτον ἱμάντα τεῷ ἐγκάτθεο κόλπῳ ποικίλον, ᾧ ἔνι πάντα τετεύχαται: οὐδέ σέ φημι ἄπρηκτόν γε νέεσθαι, ὅ τι φρεσί σῇσι μενοινᾷς. ὥς φάτο, μείδησεν δέ βοῶπις πότνια ἥρη, {>} μειδήσασα δ' ἔπειτα ἑῷ ἐγκάτθετο κόλπῳ. ἥ μέν ἔβη πρός δῶμα διός θυγάτηρ ἀφροδίτη, {>} ἥρη δ' ἀΐξασα λίπεν ῥίον οὐλύμποιο, {>} πιερίην δ' ἐπιβᾶσα καί ἠμαθίην ἐρατεινήν σεύατ' ἐφ' ἱπποπόλων θρῃκῶν ὄρεα νιφόεντα ἀκροτάτας κορυφάς: οὐδέ χθόνα μάρπτε ποδοῖιν: ἐξ ἀθόω δ' ἐπί πόντον ἐβήσετο κυμαίνοντα, λῆμνον δ' εἰσαφίκανε πόλιν θείοιο θόαντος. ἔνθ' ὕπνῳ ξύμβλητο κασιγνήτῳ θανάτοιο, ἔν τ' ἄρα οἱ φῦ χειρί ἔπος τ' ἔφατ' ἔκ τ' ὀνόμαζεν: ὕπνε ἄναξ πάντων τε θεῶν πάντων τ' ἀνθρώπων, ἠμέν δή ποτ' ἐμόν ἔπος ἔκλυες, ἠδ' ἔτι καί νῦν {>} πείθευ: ἐγώ δέ κέ τοι ἰδέω χάριν ἤματα πάντα. κοίμησόν μοι ζηνός ὑπ' ὀφρύσιν ὄσσε φαεινώ αὐτίκ' ἐπεί κεν ἐγώ παραλέξομαι ἐν φιλότητι. δῶρα δέ τοι δώσω καλόν θρόνον ἄφθιτον αἰεί {>} χρύσεον: ἥφαιστος δέ κ' ἐμός πάϊς ἀμφιγυήεις τεύξει' ἀσκήσας, ὑπό δέ θρῆνυν ποσίν ἥσει, τῷ κεν ἐπισχοίης λιπαρούς πόδας εἰλαπινάζων. {>} τήν δ' ἀπαμειβόμενος προσεφώνεε νήδυμος ὕπνος: ἥρη πρέσβα θεά θύγατερ μεγάλοιο κρόνοιο ἄλλον μέν κεν ἔγωγε θεῶν αἰειγενετάων ῥεῖα κατευνήσαιμι, καί ἄν ποταμοῖο ῥέεθρα ὠκεανοῦ, ὅς περ γένεσις πάντεσσι τέτυκται: ζηνός δ' οὐκ ἄν ἔγωγε κρονίονος ἆσσον ἱκοίμην οὐδέ κατευνήσαιμ', ὅτε μή αὐτός γε κελεύοι. ἤδη γάρ με καί ἄλλο τεή ἐπίνυσσεν ἐφετμή ἤματι τῷ ὅτε κεῖνος ὑπέρθυμος διός υἱός ἔπλεεν ἰλιόθεν τρώων πόλιν ἐξαλαπάξας. ἤτοι ἐγώ μέν ἔλεξα διός νόον αἰγιόχοιο νήδυμος ἀμφιχυθείς: σύ δέ οἱ κακά μήσαο θυμῷ ὄρσας' ἀργαλέων ἀνέμων ἐπί πόντον ἀήτας, καί μιν ἔπειτα κόων δ' εὖ ναιομένην ἀπένεικας νόσφι φίλων πάντων. ὅ δ' ἐπεγρόμενος χαλέπαινε ῥιπτάζων κατά δῶμα θεούς, ἐμέ δ' ἔξοχα πάντων ζήτει: καί κέ μ' ἄϊστον ἀπ' αἰθέρος ἔμβαλε πόντῳ, εἰ μή νύξ δμήτειρα θεῶν ἐσάωσε καί ἀνδρῶν: τήν ἱκόμην φεύγων, ὅ δ' ἐπαύσατο χωόμενός περ. ἅζετο γάρ μή νυκτί θοῇ ἀποθύμια ἕρδοι. νῦν αὖ τοῦτό μ' ἄνωγας ἀμήχανον ἄλλο τελέσσαι. τόν δ' αὖτε προσέειπε βοῶπις πότνια ἥρη: ὕπνε τί ἤ δέ σύ ταῦτα μετά φρεσί σῇσι μενοινᾷς; ἦ φῄς ὥς τρώεσσιν ἀρηξέμεν εὐρύοπα ζῆν ὡς ἡρακλῆος περιχώσατο παῖδος ἑοῖο; {>} ἀλλ' ἴθ', ἐγώ δέ κέ τοι χαρίτων μίαν ὁπλοτεράων δώσω ὀπυιέμεναι καί σήν κεκλῆσθαι ἄκοιτιν. ὥς φάτο, χήρατο δ' ὕπνος, ἀμειβόμενος δέ προσηύδα: ἄγρει νῦν μοι ὄμοσσον ἀάατον στυγός ὕδωρ, {>} χειρί δέ τῇ ἑτέρῃ μέν ἕλε χθόνα πουλυβότειραν, τῇ δ' ἑτέρῃ ἅλα μαρμαρέην, ἵνα νῶϊν ἅπαντες {⸖} μάρτυροι ὦς' οἵ ἔνερθε θεοί κρόνον ἀμφίς ἐόντες, ἦ μέν ἐμοί δώσειν χαρίτων μίαν ὁπλοτεράων πασιθέην, ἧς τ' αὐτός ἐέλδομαι ἤματα πάντα. ὥς ἔφατ', οὐδ' ἀπίθησε θεά λευκώλενος ἥρη, ὄμνυε δ' ὡς ἐκέλευε, θεούς δ' ὀνόμηνεν ἅπαντας {>} τούς ὑποταρταρίους οἵ τιτῆνες καλέονται. αὐτάρ ἐπεί ῥ' ὄμοσέν τε τελεύτησέν τε τόν ὅρκον, τώ βήτην λήμνου τε καί ἴμβρου ἄστυ λιπόντε ἠέρα ἑσσαμένω ῥίμφα πρήσσοντε κέλευθον. ἴδην δ' ἱκέσθην πολυπίδακα μητέρα θηρῶν {>} λεκτόν, ὅθι πρῶτον λιπέτην ἅλα: τώ δ' ἐπί χέρσου βήτην, ἀκροτάτη δέ ποδῶν ὕπο σείετο ὕλη. ἔνθ' ὕπνος μέν ἔμεινε πάρος διός ὄσσε ἰδέσθαι εἰς ἐλάτην ἀναβάς περιμήκετον, ἥ τότ' ἐν ἴδῃ {>} μακροτάτη πεφυυῖα δι' ἠέρος αἰθέρ' ἵκανεν: ἔνθ' ἧστ' ὄζοισιν πεπυκασμένος εἰλατίνοισιν ὄρνιθι λιγυρῇ ἐναλίγκιος, ἥν τ' ἐν ὄρεσσι χαλκίδα κικλήσκουσι θεοί, ἄνδρες δέ κύμινδιν. ἥρη δέ κραιπνῶς προσεβήσετο γάργαρον ἄκρον ἴδης ὑψηλῆς: ἴδε δέ νεφεληγερέτα ζεύς. ὡς δ' ἴδεν, ὥς μιν ἔρως πυκινάς φρένας ἀμφεκάλυψεν, οἷον ὅτε πρῶτόν περ ἐμισγέσθην φιλότητι εἰς εὐνήν φοιτῶντε, φίλους λήθοντε τοκῆας. στῆ δ' αὐτῆς προπάροιθεν ἔπος τ' ἔφατ' ἔκ τ' ὀνόμαζεν: ἥρη πῇ μεμαυῖα κατ' οὐλύμπου τόδ' ἱκάνεις; ἵπποι δ' οὐ παρέασι καί ἅρματα τῶν κ' ἐπιβαίης. τόν δέ δολοφρονέουσα προσηύδα πότνια ἥρη: ἔρχομαι ὀψομένη πολυφόρβου πείρατα γαίης, ὠκεανόν τε θεῶν γένεσιν καί μητέρα τηθύν, οἵ με σφοῖσι δόμοισιν ἐΰ τρέφον ἠδ' ἀτίταλλον: {※—} τούς εἶμ' ὀψομένη, καί σφ' ἄκριτα νείκεα λύσω: {※—} ἤδη γάρ δηρόν χρόνον ἀλλήλων ἀπέχονται {※—} εὐνῆς καί φιλότητος, ἐπεί χόλος ἔμπεσε θυμῷ. ἵπποι δ' ἐν πρυμνωρείῃ πολυπίδακος ἴδης ἑστᾶς', οἵ μ' οἴσουσιν ἐπί τραφερήν τε καί ὑγρήν. νῦν δέ σεῦ εἵνεκα δεῦρο κατ' οὐλύμπου τόδ' ἱκάνω, μή πώς μοι μετέπειτα χολώσεαι, αἴ κε σιωπῇ οἴχωμαι πρός δῶμα βαθυρρόου ὠκεανοῖο. τήν δ' ἀπαμειβόμενος προσέφη νεφεληγερέτα ζεύς: ἥρη κεῖσε μέν ἔστι καί ὕστερον ὁρμηθῆναι, νῶϊ δ' ἄγ' ἐν φιλότητι τραπείομεν εὐνηθέντε. {>} οὐ γάρ πώ ποτέ μ' ὧδε θεᾶς ἔρος οὐδέ γυναικός θυμόν ἐνί στήθεσσι περιπροχυθείς ἐδάμασσεν, {—} οὐδ' ὁπότ' ἠρασάμην ἰξιονίης ἀλόχοιο, {—} ἥ τέκε πειρίθοον θεόφιν μήστωρ' ἀτάλαντον: {—} οὐδ' ὅτε περ δανάης καλλισφύρου ἀκρισιώνης, {—} ἥ τέκε περσῆα πάντων ἀριδείκετον ἀνδρῶν: {—} οὐδ' ὅτε φοίνικος κούρης τηλεκλειτοῖο, {—} ἥ τέκε μοι μίνων τε καί ἀντίθεον ῥαδάμανθυν: {—} οὐδ' ὅτε περ σεμέλης οὐδ' ἀλκμήνης ἐνί θήβῃ, {—} ἥ ῥ' ἡρακλῆα κρατερόφρονα γείνατο παῖδα: {—} ἥ δέ διώνυσον σεμέλη τέκε χάρμα βροτοῖσιν: {—} οὐδ' ὅτε δήμητρος καλλιπλοκάμοιο ἀνάσσης, {—} οὐδ' ὁπότε λητοῦς ἐρικυδέος, οὐδέ σεῦ αὐτῆς, ὡς σέο νῦν ἔραμαι καί με γλυκύς ἵμερος αἱρεῖ. τόν δέ δολοφρονέουσα προσηύδα πότνια ἥρη: αἰνότατε κρονίδη ποῖον τόν μῦθον ἔειπες. εἰ νῦν ἐν φιλότητι λιλαίεαι εὐνηθῆναι ἴδης ἐν κορυφῇσι, τά δέ προπέφανται ἅπαντα: πῶς κ' ἔοι εἴ τις νῶϊ θεῶν αἰειγενετάων εὕδοντ' ἀθρήσειε, θεοῖσι δέ πᾶσι μετελθών πεφράδοι; οὐκ ἄν ἔγωγε τεόν πρός δῶμα νεοίμην ἐξ εὐνῆς ἀνστᾶσα, νεμεσσητόν δέ κεν εἴη. ἀλλ' εἰ δή ῥ' ἐθέλεις καί τοι φίλον ἔπλετο θυμῷ, {>} ἔστιν τοι θάλαμος, τόν τοι φίλος υἱός ἔτευξεν ἥφαιστος, πυκινάς δέ θύρας σταθμοῖσιν ἐπῆρσεν: ἔνθ' ἴομεν κείοντες, ἐπεί νύ τοι εὔαδεν εὐνή. τήν δ' ἀπαμειβόμενος προσέφη νεφεληγερέτα ζεύς: ἥρη μήτε θεῶν τό γε δείδιθι μήτέ τιν' ἀνδρῶν ὄψεσθαι: τοῖόν τοι ἐγώ νέφος ἀμφικαλύψω χρύσεον: οὐδ' ἄν νῶϊ διαδράκοι ἠέλιός περ, οὗ τε καί ὀξύτατον πέλεται φάος εἰσοράασθαι. ἦ ῥα καί ἀγκάς ἔμαρπτε κρόνου παῖς ἥν παράκοιτιν: τοῖσι δ' ὑπό χθών δῖα φύεν νεοθηλέα ποίην, λωτόν θ' ἑρσήεντα ἰδέ κρόκον ἠδ' ὑάκινθον πυκνόν καί μαλακόν, ὅς ἀπό χθονός ὑψός' ἔεργε. τῷ ἔνι λεξάσθην, ἐπί δέ νεφέλην ἕσσαντο καλήν χρυσείην: στιλπναί δ' ἀπέπιπτον ἔερσαι. ὥς ὅ μέν ἀτρέμας εὗδε πατήρ ἀνά γαργάρῳ ἄκρῳ, ὕπνῳ καί φιλότητι δαμείς, ἔχε δ' ἀγκάς ἄκοιτιν: {>} βῆ δέ θέειν ἐπί νῆας ἀχαιῶν νήδυμος ὕπνος ἀγγελίην ἐρέων γαιηόχῳ ἐννοσιγαίῳ: ἀγχοῦ δ' ἱστάμενος ἔπεα πτερόεντα προσηύδα: πρόφρων νῦν δαναοῖσι ποσείδαον ἐπάμυνε, καί σφιν κῦδος ὄπαζε μίνυνθά περ, ὄφρ' ἔτι εὕδει ζεύς, ἐπεί αὐτῷ ἐγώ μαλακόν περί κῶμ' ἐκάλυψα: ἥρη δ' ἐν φιλότητι παρήπαφεν εὐνηθῆναι. ὥς εἰπών ὅ μέν ᾤχετ' ἐπί κλυτά φῦλ' ἀνθρώπων, τόν δ' ἔτι μᾶλλον ἀνῆκεν ἀμυνέμεναι δαναοῖσιν. αὐτίκα δ' ἐν πρώτοισι μέγα προθορών ἐκέλευσεν: ἀργεῖοι καί δ' αὖτε μεθίεμεν ἕκτορι νίκην πριαμίδῃ, ἵνα νῆας ἕλῃ καί κῦδος ἄρηται; {⸖} ἀλλ' ὅ μέν οὕτω φησί καί εὔχεται οὕνεκ' ἀχιλλεύς νηυσίν ἔπι γλαφυρῇσι μένει κεχολωμένος ἦτορ: κείνου δ' οὔ τι λίην ποθή ἔσσεται, εἴ κεν οἵ ἄλλοι ἡμεῖς ὀτρυνώμεθ' ἀμυνέμεν ἀλλήλοισιν. ἀλλ' ἄγεθ' ὡς ἄν ἐγώ εἴπω πειθώμεθα πάντες: ἀσπίδες ὅσσαι ἄρισται ἐνί στρατῷ ἠδέ μέγισται ἑσσάμενοι, κεφαλάς δέ παναίθῃσιν κορύθεσσι κρύψαντες, χερσίν τε τά μακρότατ' ἔγχε' ἑλόντες ἴομεν: αὐτάρ ἐγών ἡγήσομαι, οὐδ' ἔτι φημί ἕκτορα πριαμίδην μενέειν μάλα περ μεμαῶτα. {—} ὅς δέ κ' ἀνήρ μενέχαρμος, ἔχει δ' ὀλίγον σάκος ὤμῳ, {—} χείρονι φωτί δότω, ὅ δ' ἐν ἀσπίδι μείζονι δύτω. ὥς ἔφαθ', οἵ δ' ἄρα τοῦ μάλα μέν κλύον ἠδέ πίθοντο: {>} τούς δ' αὐτοί βασιλῆες ἐκόσμεον οὐτάμενοί περ τυδεΐδης ὀδυσεύς τε καί ἀτρεΐδης ἀγαμέμνων: οἰχόμενοι δ' ἐπί πάντας ἀρήϊα τεύχε' ἄμειβον: {>} ἐσθλά μέν ἐσθλός ἔδυνε, χέρεια δέ χείρονι δόσκεν. αὐτάρ ἐπεί ῥ' ἕσσαντο περί χροΐ νώροπα χαλκόν βάν ῥ' ἴμεν: ἦρχε δ' ἄρά σφι ποσειδάων ἐνοσίχθων δεινόν ἄορ τανύηκες ἔχων ἐν χειρί παχείῃ εἴκελον ἀστεροπῇ: τῷ δ' οὐ θέμις ἐστί μιγῆναι ἐν δαΐ λευγαλέῃ, ἀλλά δέος ἰσχάνει ἄνδρας. τρῶας δ' αὖθ' ἑτέρωθεν ἐκόσμει φαίδιμος ἕκτωρ. δή ῥα τότ' αἰνοτάτην ἔριδα πτολέμοιο τάνυσσαν κυανοχαῖτα ποσειδάων καί φαίδιμος ἕκτωρ, {>} ἤτοι ὅ μέν τρώεσσιν, ὅ δ' ἀργείοισιν ἀρήγων. ἐκλύσθη δέ θάλασσα ποτί κλισίας τε νέας τε ἀργείων: οἵ δέ ξύνισαν μεγάλῳ ἀλαλητῷ. {⸖} οὔτε θαλάσσης κῦμα τόσον βοάᾳ ποτί χέρσον ποντόθεν ὀρνύμενον πνοιῇ βορέω ἀλεγεινῇ: οὔτε πυρός τόσσός γε ποτί βρόμος αἰθομένοιο οὔρεος ἐν βήσσῃς, ὅτε τ' ὤρετο καιέμεν ὕλην: οὔτ' ἄνεμος τόσσόν γε περί δρυσίν ὑψικόμοισι ἠπύει, ὅς τε μάλιστα μέγα βρέμεται χαλεπαίνων, ὅσση ἄρα τρώων καί ἀχαιῶν ἔπλετο φωνή δεινόν ἀϋσάντων, ὅτ' ἐπ' ἀλλήλοισιν ὄρουσαν. {>} αἴαντος δέ πρῶτος ἀκόντισε φαίδιμος ἕκτωρ ἔγχει, ἐπεί τέτραπτο πρός ἰθύ οἱ, οὐδ' ἀφάμαρτε, τῇ ῥα δύω τελαμῶνε περί στήθεσσι τετάσθην, {>} ἤτοι ὅ μέν σάκεος, ὅ δέ φασγάνου ἀργυροήλου: {>} τώ οἱ ῥυσάσθην τέρενα χρόα. χώσατο δ' ἕκτωρ, ὅττί ῥά οἱ βέλος ὠκύ ἐτώσιον ἔκφυγε χειρός, ἄψ δ' ἑτάρων εἰς ἔθνος ἐχάζετο κῆρ' ἀλεείνων. τόν μέν ἔπειτ' ἀπιόντα μέγας τελαμώνιος αἴας χερμαδίῳ, τά ῥα πολλά θοάων ἔχματα νηῶν πάρ ποσί μαρναμένων ἐκυλίνδετο, τῶν ἕν ἀείρας στῆθος βεβλήκει ὑπέρ ἄντυγος ἀγχόθι δειρῆς, στρόμβον δ' ὥς ἔσσευε βαλών, περί δ' ἔδραμε πάντῃ. ὡς δ' ὅθ' ὑπό πληγῆς πατρός διός ἐξερίπῃ δρῦς πρόρριζος, δεινή δέ θεείου γίγνεται ὀδμή {>} ἐξ αὐτῆς, τόν δ' οὔ περ ἔχει θράσος ὅς κεν ἴδηται ἐγγύς ἐών, χαλεπός δέ διός μεγάλοιο κεραυνός, {>} ὥς ἔπες' ἕκτορος ὦκα χαμαί μένος ἐν κονίῃσι: χειρός δ' ἔκβαλεν ἔγχος, ἐπ' αὐτῷ δ' ἀσπίς ἑάφθη καί κόρυς, ἀμφί δέ οἱ βράχε τεύχεα ποικίλα χαλκῷ. {>} οἵ δέ μέγα ἰάχοντες ἐπέδραμον υἷες ἀχαιῶν ἐλπόμενοι ἐρύεσθαι, ἀκόντιζον δέ θαμειάς αἰχμάς: ἀλλ' οὔ τις ἐδυνήσατο ποιμένα λαῶν οὐτάσαι οὐδέ βαλεῖν: πρίν γάρ περίβησαν ἄριστοι πουλυδάμας τε καί αἰνείας καί δῖος ἀγήνωρ σαρπηδών τ' ἀρχός λυκίων καί γλαῦκος ἀμύμων. τῶν δ' ἄλλων οὔ τίς εὑ ἀκήδεσεν, ἀλλά πάροιθεν ἀσπίδας εὐκύκλους σχέθον αὐτοῦ. τόν δ' ἄρ' ἑταῖροι χερσίν ἀείραντες φέρον ἐκ πόνου, ὄφρ' ἵκεθ' ἵππους ὠκέας, οἵ οἱ ὄπισθε μάχης ἠδέ πτολέμοιο ἕστασαν ἡνίοχόν τε καί ἅρματα ποικίλ' ἔχοντες: οἵ τόν γε προτί ἄστυ φέρον βαρέα στενάχοντα. ἀλλ' ὅτε δή πόρον ἷξον ἐϋρρεῖος ποταμοῖο {>} ξάνθου δινήεντος, ὅν ἀθάνατος τέκετο ζεύς, ἔνθά μιν ἐξ ἵππων πέλασαν χθονί, κάδ δέ οἱ ὕδωρ χεῦαν: ὅ δ' ἀμπνύνθη καί ἀνέδρακεν ὀφθαλμοῖσιν, ἑζόμενος δ' ἐπί γοῦνα κελαινεφές αἷμ' ἀπέμεσσεν: αὖτις δ' ἐξοπίσω πλῆτο χθονί, τώ δέ οἱ ὄσσε {>} νύξ ἐκάλυψε μέλαινα: βέλος δ' ἔτι θυμόν ἐδάμνα. ἀργεῖοι δ' ὡς οὖν ἴδον ἕκτορα νόσφι κιόντα μᾶλλον ἐπί τρώεσσι θόρον, μνήσαντο δέ χάρμης. {>} ἔνθα πολύ πρώτιστος ὀϊλῆος ταχύς αἴας σάτνιον οὔτασε δουρί μετάλμενος ὀξυόεντι ἠνοπίδην, ὅν ἄρα νύμφη τέκε νηΐς ἀμύμων ἤνοπι βουκολέοντι παρ' ὄχθας σατνιόεντος. τόν μέν ὀϊλιάδης δουρί κλυτός ἐγγύθεν ἐλθών οὖτα κατά λαπάρην: ὅ δ' ἀνετράπετ', ἀμφί δ' ἄρ' αὐτῷ τρῶες καί δαναοί σύναγον κρατερήν ὑσμίνην. τῷ δ' ἐπί πουλυδάμας ἐγχέσπαλος ἦλθεν ἀμύντωρ πανθοΐδης, βάλε δέ προθοήνορα δεξιόν ὦμον υἱόν ἀρηϊλύκοιο, δι' ὤμου δ' ὄβριμον ἔγχος ἔσχεν, ὅ δ' ἐν κονίῃσι πεσών ἕλε γαῖαν ἀγοστῷ. πουλυδάμας δ' ἔκπαγλον ἐπεύξατο μακρόν ἀΰσας: οὐ μάν αὖτ' ὀΐω μεγαθύμου πανθοΐδαο χειρός ἄπο στιβαρῆς ἅλιον πηδῆσαι ἄκοντα, ἀλλά τις ἀργείων κόμισε χροΐ, καί μιν ὀΐω αὐτῷ σκηπτόμενον κατίμεν δόμον ἄϊδος εἴσω. ὥς ἔφατ', ἀργείοισι δ' ἄχος γένετ' εὐξαμένοιο: αἴαντι δέ μάλιστα δαΐφρονι θυμόν ὄρινε τῷ τελαμωνιάδῃ: τοῦ γάρ πέσεν ἄγχι μάλιστα. καρπαλίμως δ' ἀπιόντος ἀκόντισε δουρί φαεινῷ. πουλυδάμας δ' αὐτός μέν ἀλεύατο κῆρα μέλαιναν {>} λικριφίς ἀΐξας, κόμισεν δ' ἀντήνορος υἱός ἀρχέλοχος: τῷ γάρ ῥα θεοί βούλευσαν ὄλεθρον. τόν ῥ' ἔβαλεν κεφαλῆς τε καί αὐχένος ἐν συνεοχμῷ, νείατον ἀστράγαλον, ἀπό δ' ἄμφω κέρσε τένοντε: τοῦ δέ πολύ προτέρη κεφαλή στόμα τε ῥῖνές τε οὔδεϊ πλῆντ' ἤ περ κνῆμαι καί γοῦνα πεσόντος. αἴας δ' αὖτ' ἐγέγωνεν ἀμύμονι πουλυδάμαντι: φράζεο πουλυδάμα καί μοι νημερτές ἐνίσπες ἦ ῥ' οὐχ οὗτος ἀνήρ προθοήνορος ἀντί πεφάσθαι ἄξιος; οὐ μέν μοι κακός εἴδεται οὐδέ κακῶν ἔξ, ἀλλά κασίγνητος ἀντήνορος ἱπποδάμοιο ἤ πάϊς: αὐτῷ γάρ γενεήν ἄγχιστα ἐῴκει. ἦ ῥ' εὖ γιγνώσκων, τρῶας δ' ἄχος ἔλλαβε θυμόν. ἔνθ' ἀκάμας πρόμαχον βοιώτιον οὔτασε δουρί {>} ἀμφί κασιγνήτῳ βεβαώς: ὅ δ' ὕφελκε ποδοῖιν. τῷ δ' ἀκάμας ἔκπαγλον ἐπεύξατο μακρόν ἀΰσας: ἀργεῖοι ἰόμωροι ἀπειλάων ἀκόρητοι οὔ θην οἴοισίν γε πόνος τ' ἔσεται καί ὀϊζύς ἡμῖν, ἀλλά ποθ' ὧδε κατακτενέεσθε καί ὔμμες. φράζεσθ' ὡς ὑμῖν πρόμαχος δεδμημένος εὕδει ἔγχει ἐμῷ, ἵνα μή τι κασιγνήτοιό γε ποινή δηρόν ἄτιτος ἔῃ: τώ καί κέ τις εὔχεται ἀνήρ {>} γνωτόν ἐνί μεγάροισιν ἀρῆς ἀλκτῆρα λιπέσθαι. ὥς ἔφατ', ἀργείοισι δ' ἄχος γένετ' εὐξαμένοιο: πηνέλεῳ δέ μάλιστα δαΐφρονι θυμόν ὄρινεν: ὁρμήθη δ' ἀκάμαντος: ὅ δ' οὐχ ὑπέμεινεν ἐρωήν πηνελέωο ἄνακτος: ὅ δ' οὔτασεν ἰλιονῆα υἱόν φόρβαντος πολυμήλου, τόν ῥα μάλιστα ἑρμείας τρώων ἐφίλει καί κτῆσιν ὄπασσε: τῷ δ' ἄρ' ὑπό μήτηρ μοῦνον τέκεν ἰλιονῆα. τόν τόθ' ὑπ' ὀφρύος οὖτα κατ' ὀφθαλμοῖο θέμεθλα, ἐκ δ' ὦσε γλήνην: δόρυ δ' ὀφθαλμοῖο διά πρό καί διά ἰνίου ἦλθεν, ὅ δ' ἕζετο χεῖρε πετάσσας ἄμφω: πηνέλεως δέ ἐρυσσάμενος ξίφος ὀξύ αὐχένα μέσσον ἔλασσεν, ἀπήραξεν δέ χαμᾶζε αὐτῇ σύν πήληκι κάρη: ἔτι δ' ὄβριμον ἔγχος {>} ἦεν ἐν ὀφθαλμῷ: ὅ δέ φή κώδειαν ἀνασχών {—} πέφραδέ τε τρώεσσι καί εὐχόμενος ἔπος ηὔδα: εἰπέμεναί μοι τρῶες ἀγαυοῦ ἰλιονῆος πατρί φίλῳ καί μητρί γοήμεναι ἐν μεγάροισιν: οὐδέ γάρ ἥ προμάχοιο δάμαρ ἀλεγηνορίδαο ἀνδρί φίλῳ ἐλθόντι γανύσσεται, ὁππότε κεν δή ἐκ τροίης σύν νηυσί νεώμεθα κοῦροι ἀχαιῶν. ὥς φάτο, τούς δ' ἄρα πάντας ὑπό τρόμος ἔλλαβε γυῖα, πάπτηνεν δέ ἕκαστος ὅπῃ φύγοι αἰπύν ὄλεθρον. ἔσπετε νῦν μοι μοῦσαι ὀλύμπια δώματ' ἔχουσαι {>} ὅς τις δή πρῶτος βροτόεντ' ἀνδράγρι' ἀχαιῶν ἤρατ', ἐπεί ῥ' ἔκλινε μάχην κλυτός ἐννοσίγαιος. αἴας ῥα πρῶτος τελαμώνιος ὕρτιον οὖτα γυρτιάδην μυσῶν ἡγήτορα καρτεροθύμων: φάλκην δ' ἀντίλοχος καί μέρμερον ἐξενάριξε: μηριόνης δέ μόρυν τε καί ἱπποτίωνα κατέκτα, τεῦκρος δέ προθόωνά τ' ἐνήρατο καί περιφήτην: {>} ἀτρεΐδης δ' ἄρ' ἔπειθ' ὑπερήνορα ποιμένα λαῶν οὖτα κατά λαπάρην, διά δ' ἔντερα χαλκός ἄφυσσε {>} δῃώσας: ψυχή δέ κατ' οὐταμένην ὠτειλήν ἔσσυτ' ἐπειγομένη, τόν δέ σκότος ὄσσε κάλυψε. πλείστους δ' αἴας εἷλεν ὀϊλῆος ταχύς υἱός: οὐ γάρ οἵ τις ὁμοῖος ἐπισπέσθαι ποσίν ἦεν ἀνδρῶν τρεσσάντων, ὅτε τε ζεύς ἐν φόβον ὄρσῃ. {ιλιαδοσ ο} αὐτάρ ἐπεί διά τε σκόλοπας καί τάφρον ἔβησαν φεύγοντες, πολλοί δέ δάμεν δαναῶν ὑπό χερσίν, οἵ μέν δή παρ' ὄχεσφιν ἐρητύοντο μένοντες χλωροί ὑπαί δείους πεφοβημένοι: ἔγρετο δέ ζεύς ἴδης ἐν κορυφῇσι παρά χρυσοθρόνου ἥρης, στῆ δ' ἄρ' ἀναΐξας, ἴδε δέ τρῶας καί ἀχαιούς τούς μέν ὀρινομένους, τούς δέ κλονέοντας ὄπισθεν {>} ἀργείους, μετά δέ σφι ποσειδάωνα ἄνακτα: ἕκτορα δ' ἐν πεδίῳ ἴδε κείμενον, ἀμφί δ' ἑταῖροι {>} εἵαθ', ὅ δ' ἀργαλέῳ ἔχετ' ἄσθματι κῆρ ἀπινύσσων {>} αἷμ' ἐμέων, ἐπεί οὔ μιν ἀφαυρότατος βάλ' ἀχαιῶν. τόν δέ ἰδών ἐλέησε πατήρ ἀνδρῶν τε θεῶν τε, δεινά δ' ὑπόδρα ἰδών ἥρην πρός μῦθον ἔειπεν: {>} ἦ μάλα δή κακότεχνος ἀμήχανε σός δόλος ἥρη {>} ἕκτορα δῖον ἔπαυσε μάχης, ἐφόβησε δέ λαούς. οὐ μάν οἶδ' εἰ αὖτε κακορραφίης ἀλεγεινῆς πρώτη ἐπαύρηαι καί σε πληγῇσιν ἱμάσσω. {>} ἦ οὐ μέμνῃ ὅτε τ' ἐκρέμω ὑψόθεν, ἐκ δέ ποδοῖιν ἄκμονας ἧκα δύω, περί χερσί δέ δεσμόν ἴηλα χρύσεον ἄρρηκτον; σύ δ' ἐν αἰθέρι καί νεφέλῃσιν {>} ἐκρέμω: ἠλάστεον δέ θεοί κατά μακρόν ὄλυμπον, λῦσαι δ' οὐκ ἐδύναντο παρασταδόν: ὅν δέ λάβοιμι {>} ῥίπτασκον τεταγών ἀπό βηλοῦ ὄφρ' ἄν ἵκηται γῆν ὀλιγηπελέων: ἐμέ δ' οὐδ' ὧς θυμόν ἀνίει ἀζηχής ὀδύνη ἡρακλῆος θείοιο, τόν σύ ξύν βορέῃ ἀνέμῳ πεπιθοῦσα θυέλλας πέμψας ἐπ' ἀτρύγετον πόντον κακά μητιόωσα, καί μιν ἔπειτα κόων δ' εὖ ναιομένην ἀπένεικας. τόν μέν ἐγών ἔνθεν ῥυσάμην καί ἀνήγαγον αὖτις ἄργος ἐς ἱππόβοτον καί πολλά περ ἀθλήσαντα. τῶν ς' αὖτις μνήσω ἵν' ἀπολλήξῃς ἀπατάων, ὄφρα ἴδῃ ἤν τοι χραίσμῃ φιλότης τε καί εὐνή, ἥν ἐμίγης ἐλθοῦσα θεῶν ἄπο καί μ' ἀπάτησας. ὥς φάτο, ῥίγησεν δέ βοῶπις πότνια ἥρη, καί μιν φωνήσας' ἔπεα πτερόεντα προσηύδα: ἴστω νῦν τόδε γαῖα καί οὐρανός εὐρύς ὕπερθε καί τό κατειβόμενον στυγός ὕδωρ, ὅς τε μέγιστος ὅρκος δεινότατός τε πέλει μακάρεσσι θεοῖσι, σή θ' ἱερή κεφαλή καί νωΐτερον λέχος αὐτῶν κουρίδιον, τό μέν οὐκ ἄν ἐγώ ποτε μάψ ὀμόσαιμι: {>} μή δι' ἐμήν ἰότητα ποσειδάων ἐνοσίχθων πημαίνει τρῶάς τε καί ἕκτορα, τοῖσι δ' ἀρήγει, ἀλλά που αὐτόν θυμός ἐποτρύνει καί ἀνώγει, τειρομένους δ' ἐπί νηυσίν ἰδών ἐλέησεν ἀχαιούς. αὐτάρ τοι καί κείνῳ ἐγώ παραμυθησαίμην τῇ ἴμεν ᾗ κεν δή σύ κελαινεφές ἡγεμονεύῃς. ὥς φάτο, μείδησεν δέ πατήρ ἀνδρῶν τε θεῶν τε, καί μιν ἀμειβόμενος ἔπεα πτερόεντα προσηύδα: εἰ μέν δή σύ γ' ἔπειτα βοῶπις πότνια ἥρη {>} ἶσον ἐμοί φρονέουσα μετ' ἀθανάτοισι καθίζοις, τώ κε ποσειδάων γε, καί εἰ μάλα βούλεται ἄλλῃ, αἶψα μεταστρέψειε νόον μετά σόν καί ἐμόν κῆρ. ἀλλ' εἰ δή ῥ' ἐτεόν γε καί ἀτρεκέως ἀγορεύεις, ἔρχεο νῦν μετά φῦλα θεῶν, καί δεῦρο κάλεσσον ἶρίν τ' ἐλθέμεναι καί ἀπόλλωνα κλυτότοξον, {—} ὄφρ' ἥ μέν μετά λαόν ἀχαιῶν χαλκοχιτώνων {—} ἔλθῃ, καί εἴπῃσι ποσειδάωνι ἄνακτι {—} παυσάμενον πολέμοιο τά ἅ πρός δώμαθ' ἱκέσθαι, {—} ἕκτορα δ' ὀτρύνῃσι μάχην ἐς φοῖβος ἀπόλλων, {—} αὖτις δ' ἐμπνεύσῃσι μένος, λελάθῃ δ' ὀδυνάων {—} αἵ νῦν μιν τείρουσι κατά φρένας, αὐτάρ ἀχαιούς {—} αὖτις ἀποστρέψῃσιν ἀνάλκιδα φύζαν ἐνόρσας, {—} φεύγοντες δ' ἐν νηυσί πολυκλήϊσι πέσωσι {>—} πηλεΐδεω ἀχιλῆος: ὅ δ' ἀνστήσει ὅν ἑταῖρον {—} πάτροκλον: τόν δέ κτενεῖ ἔγχεϊ φαίδιμος ἕκτωρ {—} ἰλίου προπάροιθε πολέας ὀλέσαντ' αἰζηούς {—} τούς ἄλλους, μετά δ' υἱόν ἐμόν σαρπηδόνα δῖον. {—} τοῦ δέ χολωσάμενος κτενεῖ ἕκτορα δῖος ἀχιλλεύς. {>—} ἐκ τοῦ δ' ἄν τοι ἔπειτα παλίωξιν παρά νηῶν {—} αἰέν ἐγώ τεύχοιμι διαμπερές εἰς ὅ κ' ἀχαιοί {>—} ἴλιον αἰπύ ἕλοιεν ἀθηναίης διά βουλάς. {—} τό πρίν δ' οὔτ' ἄρ' ἐγώ παύω χόλον οὔτέ τιν' ἄλλον {—} ἀθανάτων δαναοῖσιν ἀμυνέμεν ἐνθάδ' ἐάσω {—} πρίν γε τό πηλεΐδαο τελευτηθῆναι ἐέλδωρ, {—} ὥς οἱ ὑπέστην πρῶτον, ἐμῷ δ' ἐπένευσα κάρητι, {—} ἤματι τῷ ὅτ' ἐμεῖο θεά θέτις ἥψατο γούνων, {—} λισσομένη τιμῆσαι ἀχιλλῆα πτολίπορθον. ὥς ἔφατ', οὐδ' ἀπίθησε θεά λευκώλενος ἥρη, βῆ δ' ἐξ ἰδαίων ὀρέων ἐς μακρόν ὄλυμπον. ὡς δ' ὅτ' ἄν ἀΐξῃ νόος ἀνέρος, ὅς τ' ἐπί πολλήν γαῖαν ἐληλουθώς φρεσί πευκαλίμῃσι νοήσῃ ἔνθ' εἴην ἤ ἔνθα, μενοινήῃσί τε πολλά, ὥς κραιπνῶς μεμαυῖα διέπτατο πότνια ἥρη: ἵκετο δ' αἰπύν ὄλυμπον, ὁμηγερέεσσι δ' ἐπῆλθεν ἀθανάτοισι θεοῖσι διός δόμῳ: οἵ δέ ἰδόντες {>} πάντες ἀνήϊξαν καί δεικανόωντο δέπασσιν. {>} ἥ δ' ἄλλους μέν ἔασε, θέμιστι δέ καλλιπαρῄῳ δέκτο δέπας: πρώτη γάρ ἐναντίη ἦλθε θέουσα, καί μιν φωνήσας' ἔπεα πτερόεντα προσηύδα: ἥρη τίπτε βέβηκας; ἀτυζομένῃ δέ ἔοικας: ἦ μάλα δή ς' ἐφόβησε κρόνου πάϊς, ὅς τοι ἀκοίτης. τήν δ' ἠμείβετ' ἔπειτα θεά λευκώλενος ἥρη: μή με θεά θέμι ταῦτα διείρεο: οἶσθα καί αὐτή {>} οἷος κείνου θυμός ὑπερφίαλος καί ἀπηνής. ἀλλά σύ γ' ἄρχε θεοῖσι δόμοις ἔνι δαιτός ἐΐσης: ταῦτα δέ καί μετά πᾶσιν ἀκούσεαι ἀθανάτοισιν οἷα ζεύς κακά ἔργα πιφαύσκεται: οὐδέ τί φημι πᾶσιν ὁμῶς θυμόν κεχαρησέμεν, οὔτε βροτοῖσιν οὔτε θεοῖς, εἴ πέρ τις ἔτι νῦν δαίνυται εὔφρων. ἥ μέν ἄρ' ὥς εἰποῦσα καθέζετο πότνια ἥρη, ὄχθησαν δ' ἀνά δῶμα διός θεοί: ἥ δ' ἐγέλασσε χείλεσιν, οὐδέ μέτωπον ἐπ' ὀφρύσι κυανέῃσιν ἰάνθη: πᾶσιν δέ νεμεσσηθεῖσα μετηύδα: νήπιοι οἵ ζηνί μενεαίνομεν ἀφρονέοντες: ἦ ἔτι μιν μέμαμεν καταπαυσέμεν ἆσσον ἰόντες ἤ ἔπει ἠέ βίῃ: ὅ δ' ἀφήμενος οὐκ ἀλεγίζει οὐδ' ὄθεται: φησίν γάρ ἐν ἀθανάτοισι θεοῖσι κάρτεΐ τε σθένεΐ τε διακριδόν εἶναι ἄριστος. τώ ἔχεθ' ὅττί κεν ὔμμι κακόν πέμπῃσιν ἑκάστῳ. ἤδη γάρ νῦν ἔλπομ' ἄρηΐ γε πῆμα τετύχθαι: υἱός γάρ οἱ ὄλωλε μάχῃ ἔνι φίλτατος ἀνδρῶν ἀσκάλαφος, τόν φησιν ὅν ἔμμεναι ὄβριμος ἄρης. ὥς ἔφατ', αὐτάρ ἄρης θαλερώ πεπλήγετο μηρώ χερσί καταπρηνέσς', ὀλοφυρόμενος δ' ἔπος ηὔδα: μή νῦν μοι νεμεσήσετ' ὀλύμπια δώματ' ἔχοντες τίσασθαι φόνον υἷος ἰόντ' ἐπί νῆας ἀχαιῶν, εἴ πέρ μοι καί μοῖρα διός πληγέντι κεραυνῷ κεῖσθαι ὁμοῦ νεκύεσσι μεθ' αἵματι καί κονίῃσιν. {>} ὥς φάτο, καί ῥ' ἵππους κέλετο δεῖμόν τε φόβον τε ζευγνύμεν, αὐτός δ' ἔντε' ἐδύσετο παμφανόωντα. ἔνθά κ' ἔτι μείζων τε καί ἀργαλεώτερος ἄλλος {>} πάρ διός ἀθανάτοισι χόλος καί μῆνις ἐτύχθη, εἰ μή ἀθήνη πᾶσι περιδείσασα θεοῖσιν ὦρτο διέκ προθύρου, λίπε δέ θρόνον ἔνθα θάασσε, τοῦ δ' ἀπό μέν κεφαλῆς κόρυθ' εἵλετο καί σάκος ὤμων, ἔγχος δ' ἔστησε στιβαρῆς ἀπό χειρός ἑλοῦσα {>} χάλκεον: ἥ δ' ἐπέεσσι καθάπτετο θοῦρον ἄρηα: μαινόμενε φρένας ἠλέ διέφθορας: ἦ νύ τοι αὔτως οὔατ' ἀκουέμεν ἐστί, νόος δ' ἀπόλωλε καί αἰδώς. οὐκ ἀΐεις ἅ τέ φησι θεά λευκώλενος ἥρη ἥ δή νῦν πάρ ζηνός ὀλυμπίου εἰλήλουθεν; ἦ ἐθέλεις αὐτός μέν ἀναπλήσας κακά πολλά ἄψ ἴμεν οὔλυμπον δέ καί ἀχνύμενός περ ἀνάγκῃ, αὐτάρ τοῖς ἄλλοισι κακόν μέγα πᾶσι φυτεῦσαι; αὐτίκα γάρ τρῶας μέν ὑπερθύμους καί ἀχαιούς λείψει, ὅ δ' ἡμέας εἶσι κυδοιμήσων ἐς ὄλυμπον, μάρψει δ' ἑξείης ὅς τ' αἴτιος ὅς τε καί οὐκί. {⸖} τώ ς' αὖ νῦν κέλομαι μεθέμεν χόλον υἷος ἑῆος: ἤδη γάρ τις τοῦ γε βίην καί χεῖρας ἀμείνων ἤ πέφατ', ἤ καί ἔπειτα πεφήσεται: ἀργαλέον δέ πάντων ἀνθρώπων ῥῦσθαι γενεήν τε τόκον τε. ὥς εἰποῦς' ἵδρυσε θρόνῳ ἔνι θοῦρον ἄρηα. ἥρη δ' ἀπόλλωνα καλέσσατο δώματος ἐκτός ἶρίν θ', ἥ τε θεοῖσι μετάγγελος ἀθανάτοισι, καί σφεας φωνήσας' ἔπεα πτερόεντα προσηύδα: ζεύς σφώ εἰς ἴδην κέλετ' ἐλθέμεν ὅττι τάχιστα: {—} αὐτάρ ἐπήν ἔλθητε, διός τ' εἰς ὦπα ἴδησθε, {—} ἕρδειν ὅττί κε κεῖνος ἐποτρύνῃ καί ἀνώγῃ. ἥ μέν ἄρ' ὥς εἰποῦσα πάλιν κίε πότνια ἥρη, ἕζετο δ' εἰνί θρόνῳ: τώ δ' ἀΐξαντε πετέσθην. ἴδην δ' ἵκανον πολυπίδακα μητέρα θηρῶν, εὗρον δ' εὐρύοπα κρονίδην ἀνά γαργάρῳ ἄκρῳ {>} ἥμενον: ἀμφί δέ μιν θυόεν νέφος ἐστεφάνωτο. τώ δέ πάροιθ' ἐλθόντε διός νεφεληγερέταο {>} στήτην: οὐδέ σφωϊν ἰδών ἐχολώσατο θυμῷ, ὅττί οἱ ὦκ' ἐπέεσσι φίλης ἀλόχοιο πιθέσθην. ἶριν δέ προτέρην ἔπεα πτερόεντα προσηύδα: {>} βάσκ' ἴθι ἶρι ταχεῖα, ποσειδάωνι ἄνακτι πάντα τάδ' ἀγγεῖλαι, μή δέ ψευδάγγελος εἶναι. παυσάμενόν μιν ἄνωχθι μάχης ἠδέ πτολέμοιο {>} ἔρχεσθαι μετά φῦλα θεῶν ἤ εἰς ἅλα δῖαν. εἰ δέ μοι οὐκ ἐπέεσς' ἐπιπείσεται, ἀλλ' ἀλογήσει, φραζέσθω δή ἔπειτα κατά φρένα καί κατά θυμόν μή μ' οὐδέ κρατερός περ ἐών ἐπιόντα ταλάσσῃ μεῖναι, ἐπεί εὑ φημί βίῃ πολύ φέρτερος εἶναι {※—} καί γενεῇ πρότερος: τοῦ δ' οὐκ ὄθεται φίλον ἦτορ {※—} ἶσον ἐμοί φάσθαι, τόν τε στυγέουσι καί ἄλλοι. ὥς ἔφατ', οὐδ' ἀπίθησε ποδήνεμος ὠκέα ἶρις, {⸖} βῆ δέ κατ' ἰδαίων ὀρέων εἰς ἴλιον ἱρήν. {⸖} ὡς δ' ὅτ' ἄν ἐκ νεφέων πτῆται νιφάς ἠέ χάλαζα ψυχρή ὑπό ῥιπῆς αἰθρηγενέος βορέαο, ὥς κραιπνῶς μεμαυῖα διέπτατο ὠκέα ἶρις, ἀγχοῦ δ' ἱσταμένη προσέφη κλυτόν ἐννοσίγαιον: ἀγγελίην τινά τοι γαιήοχε κυανοχαῖτα ἦλθον δεῦρο φέρουσα παραί διός αἰγιόχοιο. παυσάμενόν ς' ἐκέλευσε μάχης ἠδέ πτολέμοιο ἔρχεσθαι μετά φῦλα θεῶν ἤ εἰς ἅλα δῖαν. {>} εἰ δέ οἱ οὐκ ἐπέεσς' ἐπιπείσεαι, ἀλλ' ἀλογήσεις, ἠπείλει καί κεῖνος ἐναντίβιον πολεμίξων ἐνθάδ' ἐλεύσεσθαι: σέ δ' ὑπεξαλέασθαι ἄνωγε χεῖρας, ἐπεί σέο φησί βίῃ πολύ φέρτερος εἶναι {※} καί γενεῇ πρότερος: σόν δ' οὐκ ὄθεται φίλον ἦτορ {※} ἶσόν οἱ φάσθαι, τόν τε στυγέουσι καί ἄλλοι. τήν δέ μέγ' ὀχθήσας προσέφη κλυτός ἐννοσίγαιος: ὤ πόποι ἦ ῥ' ἀγαθός περ ἐών ὑπέροπλον ἔειπεν εἴ μ' ὁμότιμον ἐόντα βίῃ ἀέκοντα καθέξει. τρεῖς γάρ τ' ἐκ κρόνου εἰμέν ἀδελφεοί οὕς τέκετο ῥέα ζεύς καί ἐγώ, τρίτατος δ' ἀΐδης ἐνέροισιν ἀνάσσων. {>} τριχθά δέ πάντα δέδασται, ἕκαστος δ' ἔμμορε τιμῆς: ἤτοι ἐγών ἔλαχον πολιήν ἅλα ναιέμεν αἰεί παλλομένων, ἀΐδης δ' ἔλαχε ζόφον ἠερόεντα, {>} ζεύς δ' ἔλαχ' οὐρανόν εὐρύν ἐν αἰθέρι καί νεφέλῃσι: {>} γαῖα δ' ἔτι ξυνή πάντων καί μακρός ὄλυμπος. τώ ῥα καί οὔ τι διός βέομαι φρεσίν, ἀλλά ἕκηλος καί κρατερός περ ἐών μενέτω τριτάτῃ ἐνί μοίρῃ. χερσί δέ μή τί με πάγχυ κακόν ὥς δειδισσέσθω: θυγατέρεσσιν γάρ τε καί υἱάσι βέλτερον εἴη ἐκπάγλοις ἐπέεσσιν ἐνισσέμεν οὕς τέκεν αὐτός, οἵ ἑθεν ὀτρύνοντος ἀκούσονται καί ἀνάγκῃ. τόν δ' ἠμείβετ' ἔπειτα ποδήνεμος ὠκέα ἶρις: οὕτω γάρ δή τοι γαιήοχε κυανοχαῖτα τόνδε φέρω διί μῦθον ἀπηνέα τε κρατερόν τε, ἦ τι μεταστρέψεις; στρεπταί μέν τε φρένες ἐσθλῶν. {>} οἶσθ' ὡς πρεσβυτέροισιν ἐρινύες αἰέν ἕπονται. τήν δ' αὖτε προσέειπε ποσειδάων ἐνοσίχθων: ἶρι θεά μάλα τοῦτο ἔπος κατά μοῖραν ἔειπες: ἐσθλόν καί τό τέτυκται ὅτ' ἄγγελος αἴσιμα εἰδῇ. ἀλλά τόδ' αἰνόν ἄχος κραδίην καί θυμόν ἱκάνει ὁππότ' ἄν ἰσόμορον καί ὁμῇ πεπρωμένον αἴσῃ νεικείειν ἐθέλῃσι χολωτοῖσιν ἐπέεσσιν. ἀλλ' ἤτοι νῦν μέν κε νεμεσσηθείς ὑποείξω: {—} ἄλλο δέ τοι ἐρέω, καί ἀπειλήσω τό γε θυμῷ: {—} αἴ κεν ἄνευ ἐμέθεν καί ἀθηναίης ἀγελείης {—} ἥρης ἑρμείω τε καί ἡφαίστοιο ἄνακτος {—} ἰλίου αἰπεινῆς πεφιδήσεται, οὐδ' ἐθελήσει {—} ἐκπέρσαι, δοῦναι δέ μέγα κράτος ἀργείοισιν, {—} ἴστω τοῦθ' ὅτι νῶϊν ἀνήκεστος χόλος ἔσται. ὥς εἰπών λίπε λαόν ἀχαιϊκόν ἐννοσίγαιος, δῦνε δέ πόντον ἰών, πόθεσαν δ' ἥρωες ἀχαιοί. καί τότ' ἀπόλλωνα προσέφη νεφεληγερέτα ζεύς: ἔρχεο νῦν φίλε φοῖβε μεθ' ἕκτορα χαλκοκορυστήν: ἤδη μέν γάρ τοι γαιήοχος ἐννοσίγαιος {>} οἴχεται εἰς ἅλα δῖαν ἀλευάμενος χόλον αἰπύν ἡμέτερον: μάλα γάρ κε μάχης ἐπύθοντο καί ἄλλοι, {⸖} οἵ περ ἐνέρτεροί εἰσι θεοί κρόνον ἀμφίς ἐόντες. ἀλλά τόδ' ἠμέν ἐμοί πολύ κέρδιον ἠδέ οἱ αὐτῷ ἔπλετο, ὅττι πάροιθε νεμεσσηθείς ὑπόειξε χεῖρας ἐμάς, ἐπεί οὔ κεν ἀνιδρωτί γ' ἐτελέσθη. {>} ἀλλά σύ γ' ἐν χείρεσσι λάβ' αἰγίδα θυσσανόεσσαν, {>} τῇ μάλ' ἐπισσείων φοβέειν ἥρωας ἀχαιούς: {—} σοί δ' αὐτῷ μελέτω ἑκατηβόλε φαίδιμος ἕκτωρ: {—} τόφρα γάρ οὖν οἱ ἔγειρε μένος μέγα, ὄφρ' ἄν ἀχαιοί {—} φεύγοντες νῆάς τε καί ἑλλήσποντον ἵκωνται. {—} κεῖθεν δ' αὐτός ἐγώ φράσομαι ἔργον τε ἔπος τε, {—} ὥς κε καί αὖτις ἀχαιοί ἀναπνεύσωσι πόνοιο. ὥς ἔφατ', οὐδ' ἄρα πατρός ἀνηκούστησεν ἀπόλλων, βῆ δέ κατ' ἰδαίων ὀρέων ἴρηκι ἐοικώς ὠκέϊ φασσοφόνῳ, ὅς τ' ὤκιστος πετεηνῶν. εὗρ' υἱόν πριάμοιο δαΐφρονος ἕκτορα δῖον ἥμενον, οὐδ' ἔτι κεῖτο, νέον δ' ἐσαγείρετο θυμόν, {>} ἀμφί ἕ γιγνώσκων ἑτάρους: ἀτάρ ἆσθμα καί ἱδρώς παύετ', ἐπεί μιν ἔγειρε διός νόος αἰγιόχοιο. ἀγχοῦ δ' ἱστάμενος προσέφη ἑκάεργος ἀπόλλων: ἕκτορ υἱέ πριάμοιο, τί ἤ δέ σύ νόσφιν ἀπ' ἄλλων ἧς' ὀλιγηπελέων; ἦ πού τί σε κῆδος ἱκάνει; τόν δ' ὀλιγοδρανέων προσέφη κορυθαίολος ἕκτωρ: τίς δέ σύ ἐσσι φέριστε θεῶν ὅς μ' εἴρεαι ἄντην; οὐκ ἀΐεις ὅ με νηυσίν ἔπι πρυμνῇσιν ἀχαιῶν οὕς ἑτάρους ὀλέκοντα βοήν ἀγαθός βάλεν αἴας χερμαδίῳ πρός στῆθος, ἔπαυσε δέ θούριδος ἀλκῆς; καί δή ἔγωγ' ἐφάμην νέκυας καί δῶμ' ἀΐδαο {>} ἤματι τῷδ' ἵξεσθαι, ἐπεί φίλον ἄϊον ἦτορ. τόν δ' αὖτε προσέειπεν ἄναξ ἑκάεργος ἀπόλλων: θάρσει νῦν: τοῖόν τοι ἀοσσητῆρα κρονίων ἐξ ἴδης προέηκε παρεστάμεναι καί ἀμύνειν φοῖβον ἀπόλλωνα χρυσάορον, ὅς σε πάρος περ ῥύομ', ὁμῶς αὐτόν τε καί αἰπεινόν πτολίεθρον. ἀλλ' ἄγε νῦν ἱππεῦσιν ἐπότρυνον πολέεσσι νηυσίν ἔπι γλαφυρῇσιν ἐλαυνέμεν ὠκέας ἵππους: αὐτάρ ἐγώ προπάροιθε κιών ἵπποισι κέλευθον πᾶσαν λειανέω, τρέψω δ' ἥρωας ἀχαιούς. ὥς εἰπών ἔμπνευσε μένος μέγα ποιμένι λαῶν. ὡς δ' ὅτε τις στατός ἵππος ἀκοστήσας ἐπί φάτνῃ δεσμόν ἀπορρήξας θείῃ πεδίοιο κροαίνων {※—} εἰωθώς λούεσθαι ἐϋρρεῖος ποταμοῖο {※—} κυδιόων: ὑψοῦ δέ κάρη ἔχει, ἀμφί δέ χαῖται {※—} ὤμοις ἀΐσσονται: ὅ δ' ἀγλαΐηφι πεποιθώς {※—} ῥίμφά ἑ γοῦνα φέρει μετά τ' ἤθεα καί νομόν ἵππων: ὥς ἕκτωρ λαιψηρά πόδας καί γούνατ' ἐνώμα ὀτρύνων ἱππῆας, ἐπεί θεοῦ ἔκλυεν αὐδήν. οἵ δ' ὥς τ' ἤ ἔλαφον κεραόν ἤ ἄγριον αἶγα ἐσσεύαντο κύνες τε καί ἀνέρες ἀγροιῶται: τόν μέν τ' ἠλίβατος πέτρη καί δάσκιος ὕλη εἰρύσατ', οὐδ' ἄρα τέ σφι κιχήμεναι αἴσιμον ἦεν: τῶν δέ θ' ὑπό ἰαχῆς ἐφάνη λίς ἠϋγένειος εἰς ὁδόν, αἶψα δέ πάντας ἀπέτραπε καί μεμαῶτας: ὥς δαναοί εἷος μέν ὁμιλαδόν αἰέν ἕποντο νύσσοντες ξίφεσίν τε καί ἔγχεσιν ἀμφιγύοισιν: αὐτάρ ἐπεί ἴδον ἕκτορ' ἐποιχόμενον στίχας ἀνδρῶν τάρβησαν, πᾶσιν δέ παραί ποσί κάππεσε θυμός. τοῖσι δ' ἔπειτ' ἀγόρευε θόας ἀνδραίμονος υἱός, αἰτωλῶν ὄχ' ἄριστος ἐπιστάμενος μέν ἄκοντι ἐσθλός δ' ἐν σταδίῃ: ἀγορῇ δέ ἑ παῦροι ἀχαιῶν νίκων, ὁππότε κοῦροι ἐρίσσειαν περί μύθων: ὅ σφιν ἐϋφρονέων ἀγορήσατο καί μετέειπεν: ὤ πόποι ἦ μέγα θαῦμα τόδ' ὀφθαλμοῖσιν ὁρῶμαι, οἷον δ' αὖτ' ἐξαῦτις ἀνέστη κῆρας ἀλύξας {>} ἕκτωρ: ἦ θήν μιν μάλα ἔλπετο θυμός ἑκάστου χερσίν ὑπ' αἴαντος θανέειν τελαμωνιάδαο. ἀλλά τις αὖτε θεῶν ἐρρύσατο καί ἐσάωσεν ἕκτορ', ὅ δή πολλῶν δαναῶν ὑπό γούνατ' ἔλυσεν, ὡς καί νῦν ἔσσεσθαι ὀΐομαι: οὐ γάρ ἄτερ γε ζηνός ἐριγδούπου πρόμος ἵσταται ὧδε μενοινῶν. ἀλλ' ἄγεθ' ὡς ἄν ἐγών εἴπω πειθώμεθα πάντες. πληθύν μέν ποτί νῆας ἀνώξομεν ἀπονέεσθαι: αὐτοί δ', ὅσσοι ἄριστοι ἐνί στρατῷ εὐχόμεθ' εἶναι, στήομεν, εἴ κεν πρῶτον ἐρύξομεν ἀντιάσαντες δούρατ' ἀνασχόμενοι: τόν δ' οἴω καί μεμαῶτα θυμῷ δείσεσθαι δαναῶν καταδῦναι ὅμιλον. ὥς ἔφαθ', οἵ δ' ἄρα τοῦ μάλα μέν κλύον ἠδέ πίθοντο: οἵ μέν ἄρ' ἀμφ' αἴαντα καί ἰδομενῆα ἄνακτα τεῦκρον μηριόνην τε μέγην τ' ἀτάλαντον ἄρηϊ ὑσμίνην ἤρτυνον ἀριστῆας καλέσαντες ἕκτορι καί τρώεσσιν ἐναντίον: αὐτάρ ὀπίσσω {>} ἥ πληθύς ἐπί νῆας ἀχαιῶν ἀπονέοντο. τρῶες δέ προὔτυψαν ἀολλέες, ἦρχε δ' ἄρ' ἕκτωρ μακρά βιβάς: πρόσθεν δέ κί' αὐτοῦ φοῖβος ἀπόλλων εἱμένος ὤμοιιν νεφέλην, ἔχε δ' αἰγίδα θοῦριν δεινήν ἀμφιδάσειαν ἀριπρεπέ', ἥν ἄρα χαλκεύς {>} ἥφαιστος διί δῶκε φορήμεναι ἐς φόβον ἀνδρῶν: τήν ἄρ' ὅ γ' ἐν χείρεσσιν ἔχων ἡγήσατο λαῶν. ἀργεῖοι δ' ὑπέμειναν ἀολλέες, ὦρτο δ' ἀϋτή ὀξεῖ' ἀμφοτέρωθεν, ἀπό νευρῆφι δ' ὀϊστοί θρῷσκον: πολλά δέ δοῦρα θρασειάων ἀπό χειρῶν ἄλλα μέν ἐν χροΐ πήγνυτ' ἀρηϊθόων αἰζηῶν, {>} πολλά δέ καί μεσσηγύ πάρος χρόα λευκόν ἐπαυρεῖν ἐν γαίῃ ἵσταντο λιλαιόμενα χροός ἆσαι. ὄφρα μέν αἰγίδα χερσίν ἔχ' ἀτρέμα φοῖβος ἀπόλλων, τόφρα μάλ' ἀμφοτέρων βέλε' ἥπτετο, πῖπτε δέ λαός. αὐτάρ ἐπεί κατ' ἐνῶπα ἰδών δαναῶν ταχυπώλων σεῖς', ἐπί δ' αὐτός ἄϋσε μάλα μέγα, τοῖσι δέ θυμόν ἐν στήθεσσιν ἔθελξε, λάθοντο δέ θούριδος ἀλκῆς. οἵ δ' ὥς τ' ἠέ βοῶν ἀγέλην ἤ πῶϋ μέγ' οἰῶν θῆρε δύω κλονέωσι μελαίνης νυκτός ἀμολγῷ ἐλθόντ' ἐξαπίνης σημάντορος οὐ παρεόντος, ὥς ἐφόβηθεν ἀχαιοί ἀνάλκιδες: ἐν γάρ ἀπόλλων ἧκε φόβον, τρωσίν δέ καί ἕκτορι κῦδος ὄπαζεν. ἔνθα δ' ἀνήρ ἕλεν ἄνδρα κεδασθείσης ὑσμίνης. ἕκτωρ μέν στιχίον τε καί ἀρκεσίλαον ἔπεφνε, {>} τόν μέν βοιωτῶν ἡγήτορα χαλκοχιτώνων, τόν δέ μενεσθῆος μεγαθύμου πιστόν ἑταῖρον: αἰνείας δέ μέδοντα καί ἴασον ἐξενάριξεν. {>} ἤτοι ὅ μέν νόθος υἱός ὀϊλῆος θείοιο ἔσκε μέδων αἴαντος ἀδελφεός: αὐτάρ ἔναιεν ἐν φυλάκῃ γαίης ἄπο πατρίδος ἄνδρα κατακτάς {>} γνωτόν μητρυιῆς ἐριώπιδος, ἥν ἔχ' ὀϊλεύς: ἴασος αὖτ' ἀρχός μέν ἀθηναίων ἐτέτυκτο, υἱός δέ σφήλοιο καλέσκετο βουκολίδαο. μηκιστῆ δ' ἕλε πουλυδάμας, ἐχίον δέ πολίτης πρώτῃ ἐν ὑσμίνῃ, κλονίον δ' ἕλε δῖος ἀγήνωρ. δηΐοχον δέ πάρις βάλε νείατον ὦμον ὄπισθε φεύγοντ' ἐν προμάχοισι, διά πρό δέ χαλκόν ἔλασσεν. ὄφρ' οἵ τούς ἐνάριζον ἀπ' ἔντεα, τόφρα δ' ἀχαιοί τάφρῳ καί σκολόπεσσιν ἐνιπλήξαντες ὀρυκτῇ ἔνθα καί ἔνθα φέβοντο, δύοντο δέ τεῖχος ἀνάγκῃ. ἕκτωρ δέ τρώεσσιν ἐκέκλετο μακρόν ἀΰσας {>} νηυσίν ἐπισσεύεσθαι, ἐᾶν δ' ἔναρα βροτόεντα: ὅν δ' ἄν ἐγών ἀπάνευθε νεῶν ἑτέρωθι νοήσω, αὐτοῦ οἱ θάνατον μητίσομαι, οὐδέ νυ τόν γε {>} γνωτοί τε γνωταί τε πυρός λελάχωσι θανόντα, {>} ἀλλά κύνες ἐρύουσι πρό ἄστεος ἡμετέροιο. ὥς εἰπών μάστιγι κατωμαδόν ἤλασεν ἵππους κεκλόμενος τρώεσσι κατά στίχας: οἵ δέ σύν αὐτῷ πάντες ὁμοκλήσαντες ἔχον ἐρυσάρματας ἵππους ἠχῇ θεσπεσίῃ: προπάροιθε δέ φοῖβος ἀπόλλων {⸖} ῥεῖ' ὄχθας καπέτοιο βαθείης ποσσίν ἐρείπων ἐς μέσσον κατέβαλλε, γεφύρωσεν δέ κέλευθον μακρήν ἠδ' εὐρεῖαν, ὅσον τ' ἐπί δουρός ἐρωή γίγνεται, ὁππότ' ἀνήρ σθένεος πειρώμενος ᾗσι. τῇ ῥ' οἵ γε προχέοντο φαλαγγηδόν, πρό δ' ἀπόλλων αἰγίδ' ἔχων ἐρίτιμον: ἔρειπε δέ τεῖχος ἀχαιῶν ῥεῖα μάλ', ὡς ὅτε τις ψάμαθον πάϊς ἄγχι θαλάσσης, ὅς τ' ἐπεί οὖν ποιήσῃ ἀθύρματα νηπιέῃσιν ἄψ αὖτις συνέχευε ποσίν καί χερσίν ἀθύρων. ὥς ῥα σύ ἤϊε φοῖβε πολύν κάματον καί ὀϊζύν σύγχεας ἀργείων, αὐτοῖσι δέ φύζαν ἐνῶρσας. ὥς οἵ μέν παρά νηυσίν ἐρητύοντο μένοντες, ἀλλήλοισί τε κεκλόμενοι καί πᾶσι θεοῖσι χεῖρας ἀνίσχοντες μεγάλ' εὐχετόωντο ἕκαστος: νέστωρ αὖτε μάλιστα γερήνιος οὖρος ἀχαιῶν εὔχετο χεῖρ' ὀρέγων εἰς οὐρανόν ἀστερόεντα: ζεῦ πάτερ εἴ ποτέ τίς τοι ἐν ἄργεΐ περ πολυπύρῳ ἤ βοός ἤ οἰός κατά πίονα μηρία καίων εὔχετο νοστῆσαι, σύ δ' ὑπέσχεο καί κατένευσας, τῶν μνῆσαι καί ἄμυνον ὀλύμπιε νηλεές ἦμαρ, {>} μηδ' οὕτω τρώεσσιν ἔα δάμνασθαι ἀχαιούς. {⸖} ὥς ἔφατ' εὐχόμενος, μέγα δ' ἔκτυπε μητίετα ζεύς, ἀράων ἀΐων νηληϊάδαο γέροντος. τρῶες δ' ὡς ἐπύθοντο διός κτύπον αἰγιόχοιο, μᾶλλον ἐπ' ἀργείοισι θόρον, μνήσαντο δέ χάρμης. οἵ δ' ὥς τε μέγα κῦμα θαλάσσης εὐρυπόροιο νηός ὑπέρ τοίχων καταβήσεται, ὁππότ' ἐπείγῃ ἴς ἀνέμου: ἥ γάρ τε μάλιστά γε κύματ' ὀφέλλει: ὥς τρῶες μεγάλῃ ἰαχῇ κατά τεῖχος ἔβαινον, {>} ἵππους δ' εἰσελάσαντες ἐπί πρύμνῃσι μάχοντο ἔγχεσιν ἀμφιγύοις αὐτοσχεδόν, οἵ μέν ἀφ' ἵππων, οἵ δ' ἀπό νηῶν ὕψι μελαινάων ἐπιβάντες μακροῖσι ξυστοῖσι, τά ῥά σφ' ἐπί νηυσίν ἔκειτο ναύμαχα κολλήεντα, κατά στόμα εἱμένα χαλκῷ. πάτροκλος δ' εἷος μέν ἀχαιοί τε τρῶές τε τείχεος ἀμφεμάχοντο θοάων ἔκτοθι νηῶν, τόφρ' ὅ γ' ἐνί κλισίῃ ἀγαπήνορος εὐρυπύλοιο ἧστό τε καί τόν ἔτερπε λόγοις, ἐπί δ' ἕλκεϊ λυγρῷ φάρμακ' ἀκέσματ' ἔπασσε μελαινάων ὀδυνάων. {>} αὐτάρ ἐπεί δή τεῖχος ἐπεσσυμένους ἐνόησε τρῶας, ἀτάρ δαναῶν γένετο ἰαχή τε φόβος τε, ᾤμωξέν τ' ἄρ' ἔπειτα καί ὥ πεπλήγετο μηρώ χερσί καταπρηνέσς', ὀλοφυρόμενος δ' ἔπος ηὔδα: εὐρύπυλ' οὐκ ἔτι τοι δύναμαι χατέοντί περ' ἔμπης ἐνθάδε παρμενέμεν: δή γάρ μέγα νεῖκος ὄρωρεν: ἀλλά σέ μέν θεράπων ποτιτερπέτω, αὐτάρ ἔγωγε σπεύσομαι εἰς ἀχιλῆα, ἵν' ὀτρύνω πολεμίζειν. {>} τίς δ' οἶδ' εἴ κέν οἱ σύν δαίμονι θυμόν ὀρίνω παρειπών; ἀγαθή δέ παραίφασίς ἐστιν ἑταίρου. {>} τόν μέν ἄρ' ὥς εἰπόντα πόδες φέρον: αὐτάρ ἀχαιοί τρῶας ἐπερχομένους μένον ἔμπεδον, οὐδ' ἐδύναντο {>} παυροτέρους περ ἐόντας ἀπώσασθαι παρά νηῶν: οὐδέ ποτε τρῶες δαναῶν ἐδύναντο φάλαγγας ῥηξάμενοι κλισίῃσι μιγήμεναι ἠδέ νέεσσιν. ἀλλ' ὥς τε στάθμη δόρυ νήϊον ἐξιθύνει τέκτονος ἐν παλάμῃσι δαήμονος, ὅς ῥά τε πάσης {>} εὖ εἰδῇ σοφίης ὑποθημοσύνῃσιν ἀθήνης, ὥς μέν τῶν ἐπί ἶσα μάχη τέτατο πτόλεμός τε: {※} ἄλλοι δ' ἀμφ' ἄλλῃσι μάχην ἐμάχοντο νέεσσιν, ἕκτωρ δ' ἄντ' αἴαντος ἐείσατο κυδαλίμοιο. τώ δέ μιῆς περί νηός ἔχον πόνον, οὐδέ δύναντο οὔθ' ὅ τόν ἐξελάσαι καί ἐνιπρῆσαι πυρί νῆα οὔθ' ὅ τόν ἄψ ὤσασθαι, ἐπεί ῥ' ἐπέλασσέ γε δαίμων. {>} ἔνθ' υἷα κλυτίοιο καλήτορα φαίδιμος αἴας πῦρ ἐς νῆα φέροντα κατά στῆθος βάλε δουρί. δούπησεν δέ πεσών, δαλός δέ οἱ ἔκπεσε χειρός. ἕκτωρ δ' ὡς ἐνόησεν ἀνεψιόν ὀφθαλμοῖσιν ἐν κονίῃσι πεσόντα νεός προπάροιθε μελαίνης, τρωσί τε καί λυκίοισιν ἐκέκλετο μακρόν ἀΰσας: τρῶες καί λύκιοι καί δάρδανοι ἀγχιμαχηταί μή δή πω χάζεσθε μάχης ἐν στείνεϊ τῷδε, ἀλλ' υἷα κλυτίοιο σαώσατε, μή μιν ἀχαιοί {>} τεύχεα συλήσωσι νεῶν ἐν ἀγῶνι πεσόντα. ὥς εἰπών αἴαντος ἀκόντισε δουρί φαεινῷ. τοῦ μέν ἅμαρθ', ὅ δ' ἔπειτα λυκόφρονα μάστορος υἱόν αἴαντος θεράποντα κυθήριον, ὅς ῥα παρ' αὐτῷ {>} ναῖ', ἐπεί ἄνδρα κατέκτα κυθήροισι ζαθέοισι, τόν ῥ' ἔβαλεν κεφαλήν ὑπέρ οὔατος ὀξέϊ χαλκῷ ἑσταότ' ἄγχ' αἴαντος: ὅ δ' ὕπτιος ἐν κονίῃσι νηός ἄπο πρυμνῆς χαμάδις πέσε, λύντο δέ γυῖα. αἴας δ' ἐρρίγησε, κασίγνητον δέ προσηύδα: τεῦκρε πέπον δή νῶϊν ἀπέκτατο πιστός ἑταῖρος μαστορίδης, ὅν νῶϊ κυθηρόθεν ἔνδον ἐόντα {⸖} ἶσα φίλοισι τοκεῦσιν ἐτίομεν ἐν μεγάροισι: τόν δ' ἕκτωρ μεγάθυμος ἀπέκτανε. ποῦ νύ τοι ἰοί {>} ὠκύμοροι καί τόξον ὅ τοι πόρε φοῖβος ἀπόλλων; ὥς φάθ', ὅ δέ ξυνέηκε, θέων δέ οἱ ἄγχι παρέστη, τόξον ἔχων ἐν χειρί παλίντονον ἠδέ φαρέτρην ἰοδόκον: μάλα δ' ὦκα βέλεα τρώεσσιν ἐφίει. καί ῥ' ἔβαλε κλεῖτον πεισήνορος ἀγλαόν υἱόν πουλυδάμαντος ἑταῖρον ἀγαυοῦ πανθοΐδαο ἡνία χερσίν ἔχοντα: ὅ μέν πεπόνητο καθ' ἵππους: τῇ γάρ ἔχ' ᾗ ῥα πολύ πλεῖσται κλονέοντο φάλαγγες {※—} ἕκτορι καί τρώεσσι χαριζόμενος: τάχα δ' αὐτῷ {※—} ἦλθε κακόν, τό οἱ οὔ τις ἐρύκακεν ἱεμένων περ. {※—} αὐχένι γάρ οἱ ὄπισθε πολύστονος ἔμπεσεν ἰός: ἤριπε δ' ἐξ ὀχέων, ὑπερώησαν δέ οἱ ἵπποι κείν' ὄχεα κροτέοντες. ἄναξ δ' ἐνόησε τάχιστα πουλυδάμας, καί πρῶτος ἐναντίος ἤλυθεν ἵππων. τούς μέν ὅ γ' ἀστυνόῳ προτιάονος υἱέϊ δῶκε, πολλά δ' ἐπότρυνε σχεδόν ἴσχειν εἰσορόωντα ἵππους: αὐτός δ' αὖτις ἰών προμάχοισιν ἐμίχθη. τεῦκρος δ' ἄλλον ὀϊστόν ἐφ' ἕκτορι χαλκοκορυστῇ αἴνυτο, καί κεν ἔπαυσε μάχης ἐπί νηυσίν ἀχαιῶν, εἴ μιν ἀριστεύοντα βαλών ἐξείλετο θυμόν. ἀλλ' οὐ λῆθε διός πυκινόν νόον, ὅς ῥ' ἐφύλασσεν {>} ἕκτορ', ἀτάρ τεῦκρον τελαμώνιον εὖχος ἀπηύρα, ὅς οἱ ἐϋστρεφέα νευρήν ἐν ἀμύμονι τόξῳ {>} ῥῆξ' ἐπί τῷ ἐρύοντι: παρεπλάγχθη δέ οἱ ἄλλῃ ἰός χαλκοβαρής, τόξον δέ οἱ ἔκπεσε χειρός. τεῦκρος δ' ἐρρίγησε, κασίγνητον δέ προσηύδα: ὤ πόποι ἦ δή πάγχυ μάχης ἐπί μήδεα κείρει δαίμων ἡμετέρης, ὅ τέ μοι βιόν ἔκβαλε χειρός, νευρήν δ' ἐξέρρηξε νεόστροφον, ἥν ἐνέδησα {>} πρώϊον, ὄφρ' ἀνέχοιτο θαμά θρῴσκοντας ὀϊστούς. τόν δ' ἠμείβετ' ἔπειτα μέγας τελαμώνιος αἴας: ὦ πέπον ἀλλά βιόν μέν ἔα καί ταρφέας ἰούς κεῖσθαι, ἐπεί συνέχευε θεός δαναοῖσι μεγήρας: αὐτάρ χερσίν ἑλών δολιχόν δόρυ καί σάκος ὤμῳ μάρναό τε τρώεσσι καί ἄλλους ὄρνυθι λαούς. {>} μή μάν ἀσπουδί γε δαμασσάμενοί περ ἕλοιεν νῆας ἐϋσσέλμους, ἀλλά μνησώμεθα χάρμης. ὥς φάθ', ὅ δέ τόξον μέν ἐνί κλισίῃσιν ἔθηκεν, αὐτάρ ὅ γ' ἀμφ' ὤμοισι σάκος θέτο τετραθέλυμνον, {>} κρατί δ' ἐπ' ἰφθίμῳ κυνέην εὔτυκτον ἔθηκεν ἵππουριν, δεινόν δέ λόφος καθύπερθεν ἔνευεν: εἵλετο δ' ἄλκιμον ἔγχος ἀκαχμένον ὀξέϊ χαλκῷ, βῆ δ' ἰέναι, μάλα δ' ὦκα θέων αἴαντι παρέστη. ἕκτωρ δ' ὡς εἶδεν τεύκρου βλαφθέντα βέλεμνα, τρωσί τε καί λυκίοισιν ἐκέκλετο μακρόν ἀΰσας: τρῶες καί λύκιοι καί δάρδανοι ἀγχιμαχηταί ἀνέρες ἔστε φίλοι, μνήσασθε δέ θούριδος ἀλκῆς νῆας ἀνά γλαφυράς: δή γάρ ἴδον ὀφθαλμοῖσιν ἀνδρός ἀριστῆος διόθεν βλαφθέντα βέλεμνα. ῥεῖα δ' ἀρίγνωτος διός ἀνδράσι γίγνεται ἀλκή, ἠμέν ὁτέοισιν κῦδος ὑπέρτερον ἐγγυαλίξῃ, ἠδ' ὅτινας μινύθῃ τε καί οὐκ ἐθέλῃσιν ἀμύνειν, ὡς νῦν ἀργείων μινύθει μένος, ἄμμι δ' ἀρήγει. ἀλλά μάχεσθ' ἐπί νηυσίν ἀολλέες: ὅς δέ κεν ὕμεων {>} βλήμενος ἠέ τυπείς θάνατον καί πότμον ἐπίσπῃ τεθνάτω: οὔ οἱ ἀεικές ἀμυνομένῳ περί πάτρης τεθνάμεν: ἀλλ' ἄλοχός τε σόη καί παῖδες ὀπίσσω, καί οἶκος καί κλῆρος ἀκήρατος, εἴ κεν ἀχαιοί οἴχωνται σύν νηυσί φίλην ἐς πατρίδα γαῖαν. ὥς εἰπών ὄτρυνε μένος καί θυμόν ἑκάστου. αἴας δ' αὖθ' ἑτέρωθεν ἐκέκλετο οἷς ἑτάροισιν: αἰδώς ἀργεῖοι: νῦν ἄρκιον ἤ ἀπολέσθαι ἠέ σαωθῆναι καί ἀπώσασθαι κακά νηῶν. ἦ ἔλπεσθ' ἤν νῆας ἕλῃ κορυθαίολος ἕκτωρ {>} ἐμβαδόν ἵξεσθαι ἥν πατρίδα γαῖαν ἕκαστος; ἦ οὐκ ὀτρύνοντος ἀκούετε λαόν ἅπαντα ἕκτορος, ὅς δή νῆας ἐνιπρῆσαι μενεαίνει; οὐ μάν ἔς γε χορόν κέλετ' ἐλθέμεν, ἀλλά μάχεσθαι. ἡμῖν δ' οὔ τις τοῦδε νόος καί μῆτις ἀμείνων ἤ αὐτοσχεδίῃ μῖξαι χεῖράς τε μένος τε. {>} βέλτερον ἤ ἀπολέσθαι ἕνα χρόνον ἠέ βιῶναι ἤ δηθά στρεύγεσθαι ἐν αἰνῇ δηϊοτῆτι {>} ὧδ' αὔτως παρά νηυσίν ὑπ' ἀνδράσι χειροτέροισιν. ὥς εἰπών ὄτρυνε μένος καί θυμόν ἑκάστου. {>} ἔνθ' ἕκτωρ μέν ἕλε σχεδίον περιμήδεος υἱόν ἀρχόν φωκήων, αἴας δ' ἕλε λαοδάμαντα ἡγεμόνα πρυλέων ἀντήνορος ἀγλαόν υἱόν: {>} πουλυδάμας δ' ὦτον κυλλήνιον ἐξενάριξε φυλεΐδεω ἕταρον, μεγαθύμων ἀρχόν ἐπειῶν. τῷ δέ μέγης ἐπόρουσεν ἰδών: ὅ δ' ὕπαιθα λιάσθη πουλυδάμας: καί τοῦ μέν ἀπήμβροτεν: οὐ γάρ ἀπόλλων εἴα πάνθου υἱόν ἐνί προμάχοισι δαμῆναι: αὐτάρ ὅ γε κροίσμου στῆθος μέσον οὔτασε δουρί. δούπησεν δέ πεσών: ὅ δ' ἀπ' ὤμων τεύχε' ἐσύλα. τόφρα δέ τῷ ἐπόρουσε δόλοψ αἰχμῆς ἐΰ εἰδώς λαμπετίδης, ὅν λάμπος ἐγείνατο φέρτατον υἱόν λαομεδοντιάδης εὖ εἰδότα θούριδος ἀλκῆς, ὅς τότε φυλεΐδαο μέσον σάκος οὔτασε δουρί ἐγγύθεν ὁρμηθείς: πυκινός δέ οἱ ἤρκεσε θώρηξ, {>} τόν ῥ' ἐφόρει γυάλοισιν ἀρηρότα: τόν ποτε φυλεύς {>} ἤγαγεν ἐξ ἐφύρης, ποταμοῦ ἄπο σελλήεντος. ξεῖνος γάρ οἱ ἔδωκεν ἄναξ ἀνδρῶν εὐφήτης ἐς πόλεμον φορέειν δηΐων ἀνδρῶν ἀλεωρήν: ὅς οἱ καί τότε παιδός ἀπό χροός ἤρκες' ὄλεθρον. τοῦ δέ μέγης κόρυθος χαλκήρεος ἱπποδασείης κύμβαχον ἀκρότατον νύξ' ἔγχεϊ ὀξυόεντι, ῥῆξε δ' ἀφ' ἵππειον λόφον αὐτοῦ: πᾶς δέ χαμᾶζε {>} κάππεσεν ἐν κονίῃσι νέον φοίνικι φαεινός. εἷος ὅ τῷ πολέμιζε μένων, ἔτι δ' ἔλπετο νίκην, τόφρα δέ οἱ μενέλαος ἀρήϊος ἦλθεν ἀμύντωρ, στῆ δ' εὐράξ σύν δουρί λαθών, βάλε δ' ὦμον ὄπισθεν: αἰχμή δέ στέρνοιο διέσσυτο μαιμώωσα {>} πρόσσω ἱεμένη: ὅ δ' ἄρα πρηνής ἐλιάσθη. {>} τώ μέν ἐεισάσθην χαλκήρεα τεύχε' ἀπ' ὤμων {>} συλήσειν: ἕκτωρ δέ κασιγνήτοισι κέλευσε πᾶσι μάλα, πρῶτον δ' ἱκεταονίδην ἐνένιπεν ἴφθιμον μελάνιππον. ὅ δ' ὄφρα μέν εἰλίποδας βοῦς βόσκ' ἐν περκώτῃ δηΐων ἀπό νόσφιν ἐόντων: αὐτάρ ἐπεί δαναῶν νέες ἤλυθον ἀμφιέλισσαι, ἄψ εἰς ἴλιον ἦλθε, μετέπρεπε δέ τρώεσσι, ναῖε δέ πάρ πριάμῳ, ὅ δέ μιν τίεν ἶσα τέκεσσι: τόν ῥ' ἕκτωρ ἐνένιπεν ἔπος τ' ἔφατ' ἔκ τ' ὀνόμαζεν: οὕτω δή μελάνιππε μεθήσομεν; οὐδέ νυ σοί περ ἐντρέπεται φίλον ἦτορ ἀνεψιοῦ κταμένοιο; οὐχ ὁράᾳς οἷον δόλοπος περί τεύχε' ἕπουσιν; ἀλλ' ἕπευ: οὐ γάρ ἔτ' ἔστιν ἀποσταδόν ἀργείοισι μάρνασθαι, πρίν γ' ἠέ κατακτάμεν ἠέ κατ' ἄκρης {>} ἴλιον αἰπεινήν ἑλέειν κτάσθαι τε πολίτας. ὥς εἰπών ὅ μέν ἦρχ', ὅ δ' ἅμ' ἕσπετο ἰσόθεος φώς: ἀργείους δ' ὄτρυνε μέγας τελαμώνιος αἴας: ὦ φίλοι ἀνέρες ἔστε, καί αἰδῶ θέσθ' ἐνί θυμῷ, ἀλλήλους τ' αἰδεῖσθε κατά κρατεράς ὑσμίνας. αἰδομένων δ' ἀνδρῶν πλέονες σόοι ἠέ πέφανται: φευγόντων δ' οὔτ' ἄρ κλέος ὄρνυται οὔτέ τις ἀλκή. ὥς ἔφαθ', οἵ δέ καί αὐτοί ἀλέξασθαι μενέαινον, ἐν θυμῷ δ' ἐβάλοντο ἔπος, φράξαντο δέ νῆας ἕρκεϊ χαλκείῳ: ἐπί δέ ζεύς τρῶας ἔγειρεν. ἀντίλοχον δ' ὄτρυνε βοήν ἀγαθός μενέλαος: ἀντίλοχ' οὔ τις σεῖο νεώτερος ἄλλος ἀχαιῶν, οὔτε ποσίν θάσσων οὔτ' ἄλκιμος ὡς σύ μάχεσθαι: {>} εἴ τινά που τρώων ἐξάλμενος ἄνδρα βάλοισθα. ὥς εἰπών ὅ μέν αὖτις ἀπέσσυτο, τόν δ' ὀρόθυνεν: ἐκ δ' ἔθορε προμάχων, καί ἀκόντισε δουρί φαεινῷ ἀμφί ἕ παπτήνας: ὑπό δέ τρῶες κεκάδοντο ἀνδρός ἀκοντίσσαντος: ὅ δ' οὐχ ἅλιον βέλος ἧκεν, ἀλλ' ἱκετάονος υἱόν ὑπέρθυμον μελάνιππον νισόμενον πόλεμον δέ βάλε στῆθος παρά μαζόν. δούπησεν δέ πεσών, τόν δέ σκότος ὄσσε κάλυψεν. ἀντίλοχος δ' ἐπόρουσε κύων ὥς, ὅς τ' ἐπί νεβρῷ βλημένῳ ἀΐξῃ, τόν τ' ἐξ εὐνῆφι θορόντα θηρητήρ ἐτύχησε βαλών, ὑπέλυσε δέ γυῖα: {>} ὥς ἐπί σοί μελάνιππε θόρ' ἀντίλοχος μενεχάρμης τεύχεα συλήσων: ἀλλ' οὐ λάθεν ἕκτορα δῖον, ὅς ῥά οἱ ἀντίος ἦλθε θέων ἀνά δηϊοτῆτα. ἀντίλοχος δ' οὐ μεῖνε θοός περ ἐών πολεμιστής, ἀλλ' ὅ γ' ἄρ' ἔτρεσε θηρί κακόν ῥέξαντι ἐοικώς, {⸖} ὅς τε κύνα κτείνας ἤ βουκόλον ἀμφί βόεσσι φεύγει πρίν περ ὅμιλον ἀολλισθήμεναι ἀνδρῶν: ὥς τρέσε νεστορίδης, ἐπί δέ τρῶές τε καί ἕκτωρ ἠχῇ θεσπεσίῃ βέλεα στονόεντα χέοντο: στῆ δέ μεταστρεφθείς, ἐπεί ἵκετο ἔθνος ἑταίρων. τρῶες δέ λείουσιν ἐοικότες ὠμοφάγοισι νηυσίν ἐπεσσεύοντο, διός δ' ἐτέλειον ἐφετμάς, ὅ σφισιν αἰέν ἔγειρε μένος μέγα, θέλγε δέ θυμόν ἀργείων καί κῦδος ἀπαίνυτο, τούς δ' ὀρόθυνεν. ἕκτορι γάρ οἱ θυμός ἐβούλετο κῦδος ὀρέξαι πριαμίδῃ, ἵνα νηυσί κορωνίσι θεσπιδαές πῦρ ἐμβάλοι ἀκάματον, θέτιδος δ' ἐξαίσιον ἀρήν πᾶσαν ἐπικρήνειε: τό γάρ μένε μητίετα ζεύς νηός καιομένης σέλας ὀφθαλμοῖσιν ἰδέθαι. {>} ἐκ γάρ δή τοῦ μέλλε παλίωξιν παρά νηῶν θησέμεναι τρώων, δαναοῖσι δέ κῦδος ὀρέξειν. τά φρονέων νήεσσιν ἔπι γλαφυρῇσιν ἔγειρεν ἕκτορα πριαμίδην μάλα περ μεμαῶτα καί αὐτόν. μαίνετο δ' ὡς ὅτ' ἄρης ἐγχέσπαλος ἤ ὀλοόν πῦρ οὔρεσι μαίνηται βαθέης ἐν τάρφεσιν ὕλης: ἀφλοισμός δέ περί στόμα γίγνετο, τώ δέ οἱ ὄσσε λαμπέσθην βλοσυρῇσιν ὑπ' ὀφρύσιν, ἀμφί δέ πήληξ σμερδαλέον κροτάφοισι τινάσσετο μαρναμένοιο {—} ἕκτορος: αὐτός γάρ οἱ ἀπ' αἰθέρος ἦεν ἀμύντωρ {—} ζεύς, ὅς μιν πλεόνεσσι μετ' ἀνδράσι μοῦνον ἐόντα {—} τίμα καί κύδαινε. μινυνθάδιος γάρ ἔμελλεν {—} ἔσσεσθ': ἤδη γάρ οἱ ἐπόρνυε μόρσιμον ἦμαρ {—} παλλάς ἀθηναίη ὑπό πηλεΐδαο βίηφιν. καί ῥ' ἔθελεν ῥῆξαι στίχας ἀνδρῶν πειρητίζων, ᾗ δή πλεῖστον ὅμιλον ὅρα καί τεύχε' ἄριστα: ἀλλ' οὐδ' ὧς δύνατο ῥῆξαι μάλα περ μενεαίνων: ἴσχον γάρ πυργηδόν ἀρηρότες, ἠΰτε πέτρη ἠλίβατος μεγάλη πολιῆς ἁλός ἐγγύς ἐοῦσα, ἥ τε μένει λιγέων ἀνέμων λαιψηρά κέλευθα κύματά τε τροφόεντα, τά τε προσερεύγεται αὐτήν: {>} ὥς δαναοί τρῶας μένον ἔμπεδον οὐδέ φέβοντο. αὐτάρ ὅ λαμπόμενος πυρί πάντοθεν ἔνθορ' ὁμίλῳ, ἐν δ' ἔπες' ὡς ὅτε κῦμα θοῇ ἐν νηΐ πέσῃσι λάβρον ὑπαί νεφέων ἀνεμοτρεφές: ἥ δέ τε πᾶσα {>} ἄχνῃ ὑπεκρύφθη, ἀνέμοιο δέ δεινός ἀήτη ἱστίῳ ἐμβρέμεται, τρομέουσι δέ τε φρένα ναῦται δειδιότες: τυτθόν γάρ ὑπ' ἐκ θανάτοιο φέρονται: ὥς ἐδαΐζετο θυμός ἐνί στήθεσσιν ἀχαιῶν. αὐτάρ ὅ γ' ὥς τε λέων ὀλοόφρων βουσίν ἐπελθών, αἵ ῥά τ' ἐν εἱαμενῇ ἕλεος μεγάλοιο νέμονται μυρίαι, ἐν δέ τε τῇσι νομεύς οὔ πω σάφα εἰδώς θηρί μαχέσσασθαι ἕλικος βοός ἀμφί φονῇσιν: ἤτοι ὅ μέν πρώτῃσι καί ὑστατίῃσι βόεσσιν αἰέν ὁμοστιχάει, ὅ δέ τ' ἐν μέσσῃσιν ὀρούσας βοῦν ἔδει, αἵ δέ τε πᾶσαι ὑπέτρεσαν: ὥς τότ' ἀχαιοί θεσπεσίως ἐφόβηθεν ὑφ' ἕκτορι καί διί πατρί πάντες, ὅ δ' οἶον ἔπεφνε μυκηναῖον περιφήτην, κοπρῆος φίλον υἱόν, ὅς εὐρυσθῆος ἄνακτος {⸖} ἀγγελίης οἴχνεσκε βίῃ ἡρακληείῃ. τοῦ γένετ' ἐκ πατρός πολύ χείρονος υἱός ἀμείνων παντοίας ἀρετάς, ἠμέν πόδας ἠδέ μάχεσθαι, καί νόον ἐν πρώτοισι μυκηναίων ἐτέτυκτο: ὅς ῥα τόθ' ἕκτορι κῦδος ὑπέρτερον ἐγγυάλιξε. στρεφθείς γάρ μετόπισθεν ἐν ἀσπίδος ἄντυγι πάλτο, {>} τήν αὐτός φορέεσκε ποδηνεκέ' ἕρκος ἀκόντων: τῇ ὅ γ' ἐνί βλαφθείς πέσεν ὕπτιος, ἀμφί δέ πήληξ σμερδαλέον κονάβησε περί κροτάφοισι πεσόντος. ἕκτωρ δ' ὀξύ νόησε, θέων δέ οἱ ἄγχι παρέστη, στήθεϊ δ' ἐν δόρυ πῆξε, φίλων δέ μιν ἐγγύς ἑταίρων {>} κτεῖν': οἵ δ' οὐκ ἐδύναντο καί ἀχνύμενοί περ ἑταίρου χραισμεῖν: αὐτοί γάρ μάλα δείδισαν ἕκτορα δῖον. εἰσωποί δ' ἐγένοντο νεῶν, περί δ' ἔσχεθον ἄκραι νῆες ὅσαι πρῶται εἰρύατο: τοί δ' ἐπέχυντο. ἀργεῖοι δέ νεῶν μέν ἐχώρησαν καί ἀνάγκῃ τῶν πρωτέων, αὐτοῦ δέ παρά κλισίῃσιν ἔμειναν ἁθρόοι, οὐδέ κέδασθεν ἀνά στρατόν: ἴσχε γάρ αἰδώς καί δέος: ἀζηχές γάρ ὁμόκλεον ἀλλήλοισι. νέστωρ αὖτε μάλιστα γερήνιος οὖρος ἀχαιῶν λίσσεθ' ὑπέρ τοκέων γουνούμενος ἄνδρα ἕκαστον: ὦ φίλοι ἀνέρες ἔστε καί αἰδῶ θέσθ' ἐνί θυμῷ ἄλλων ἀνθρώπων, ἐπί δέ μνήσασθε ἕκαστος παίδων ἠδ' ἀλόχων καί κτήσιος ἠδέ τοκήων, ἠμέν ὅτεῳ ζώουσι καί ᾧ κατατεθνήκασι: τῶν ὕπερ ἐνθάδ' ἐγώ γουνάζομαι οὐ παρεόντων {>} ἑστάμεναι κρατερῶς, μή δέ τρωπᾶσθε φόβον δέ. ὥς εἰπών ὄτρυνε μένος καί θυμόν ἑκάστου. {—} τοῖσι δ' ἀπ' ὀφθαλμῶν νέφος ἀχλύος ὦσεν ἀθήνη {—} θεσπέσιον: μάλα δέ σφι φόως γένετ' ἀμφοτέρωθεν {—} ἠμέν πρός νηῶν καί ὁμοιΐου πολέμοιο. {—} ἕκτορα δέ φράσσαντο βοήν ἀγαθόν καί ἑταίρους, {—} ἠμέν ὅσοι μετόπισθεν ἀφέστασαν οὐδέ μάχοντο, {>—} ἠδ' ὅσσοι παρά νηυσί μάχην ἐμάχοντο θοῇσιν. οὐδ' ἄρ' ἔτ' αἴαντι μεγαλήτορι ἥνδανε θυμῷ ἑστάμεν ἔνθά περ ἄλλοι ἀφέστασαν υἷες ἀχαιῶν: ἀλλ' ὅ γε νηῶν ἴκρι' ἐπῴχετο μακρά βιβάσθων, νώμα δέ ξυστόν μέγα ναύμαχον ἐν παλάμῃσι κολλητόν βλήτροισι δυωκαιεικοσίπηχυ. {>} ὡς δ' ὅτ' ἀνήρ ἵπποισι κελητίζειν ἐΰ εἰδώς, ὅς τ' ἐπεί ἐκ πολέων πίσυρας συναείρεται ἵππους, σεύας ἐκ πεδίοιο μέγα προτί ἄστυ δίηται λαοφόρον καθ' ὁδόν: πολέες τέ ἑ θηήσαντο ἀνέρες ἠδέ γυναῖκες: ὅ δ' ἔμπεδον ἀσφαλές αἰεί θρῴσκων ἄλλοτ' ἐπ' ἄλλον ἀμείβεται, οἵ δέ πέτονται: ὥς αἴας ἐπί πολλά θοάων ἴκρια νηῶν φοίτα μακρά βιβάς, φωνή δέ οἱ αἰθέρ' ἵκανεν, αἰεί δέ σμερδνόν βοόων δαναοῖσι κέλευε νηυσί τε καί κλισίῃσιν ἀμυνέμεν. οὐδέ μέν ἕκτωρ μίμνεν ἐνί τρώων ὁμάδῳ πύκα θωρηκτάων: ἀλλ' ὥς τ' ὀρνίθων πετεηνῶν αἰετός αἴθων ἔθνος ἐφορμᾶται ποταμόν πάρα βοσκομενάων χηνῶν ἤ γεράνων ἤ κύκνων δουλιχοδείρων, ὥς ἕκτωρ ἴθυσε νεός κυανοπρῴροιο ἀντίος ἀΐξας: τόν δέ ζεύς ὦσεν ὄπισθε χειρί μάλα μεγάλῃ, ὄτρυνε δέ λαόν ἅμ' αὐτῷ. αὖτις δέ δριμεῖα μάχη παρά νηυσίν ἐτύχθη: {>} φαίης κ' ἀκμῆτας καί ἀτειρέας ἀλλήλοισιν ἄντεσθ' ἐν πολέμῳ, ὡς ἐσσυμένως ἐμάχοντο. τοῖσι δέ μαρναμένοισιν ὅδ' ἦν νόος: ἤτοι ἀχαιοί οὐκ ἔφασαν φεύξεσθαι ὑπ' ἐκ κακοῦ, ἀλλ' ὀλέεσθαι, τρωσίν δ' ἔλπετο θυμός ἐνί στήθεσσιν ἑκάστου νῆας ἐνιπρήσειν κτενέειν θ' ἥρωας ἀχαιούς. οἵ μέν τά φρονέοντες ἐφέστασαν ἀλλήλοισιν: ἕκτωρ δέ πρυμνῆς νεός ἥψατο ποντοπόροιο καλῆς ὠκυάλου, ἥ πρωτεσίλαον ἔνεικεν ἐς τροίην, οὐδ' αὖτις ἀπήγαγε πατρίδα γαῖαν. τοῦ περ δή περί νηός ἀχαιοί τε τρῶές τε δῄουν ἀλλήλους αὐτοσχεδόν: οὐδ' ἄρα τοί γε τόξων ἀϊκάς ἀμφίς μένον οὐδ' ἔτ' ἀκόντων, ἀλλ' οἵ γ' ἐγγύθεν ἱστάμενοι ἕνα θυμόν ἔχοντες ὀξέσι δή πελέκεσσι καί ἀξίνῃσι μάχοντο {—} καί ξίφεσιν μεγάλοισι καί ἔγχεσιν ἀμφιγύοισι. {>} πολλά δέ φάσγανα καλά μελάνδετα κωπήεντα ἄλλα μέν ἐκ χειρῶν χαμάδις πέσον, ἄλλα δ' ἀπ' ὤμων ἀνδρῶν μαρναμένων: ῥέε δ' αἵματι γαῖα μέλαινα. {⸖} ἕκτωρ δέ πρύμνηθεν ἐπεί λάβεν οὐχί μεθίει ἄφλαστον μετά χερσίν ἔχων, τρωσίν δέ κέλευεν: {>} οἴσετε πῦρ, ἅμα δ' αὐτοί ἀολλέες ὄρνυτ' ἀϋτήν: νῦν ἡμῖν πάντων ζεύς ἄξιον ἦμαρ ἔδωκε νῆας ἑλεῖν, αἵ δεῦρο θεῶν ἀέκητι μολοῦσαι ἡμῖν πήματα πολλά θέσαν, κακότητι γερόντων, {>} οἵ μ' ἐθέλοντα μάχεσθαι ἐπί πρυμνῇσι νέεσσιν αὐτόν τ' ἰσχανάασκον ἐρητύοντό τε λαόν: ἀλλ' εἰ δή ῥα τότε βλάπτε φρένας εὐρύοπα ζεύς ἡμετέρας, νῦν αὐτός ἐποτρύνει καί ἀνώγει. ὥς ἔφαθ', οἵ δ' ἄρα μᾶλλον ἐπ' ἀργείοισιν ὄρουσαν. αἴας δ' οὐκέτ' ἔμιμνε: βιάζετο γάρ βελέεσσιν: ἀλλ' ἀνεχάζετο τυτθόν, ὀϊόμενος θανέεσθαι θρῆνυν ἐφ' ἑπταπόδην, λίπε δ' ἴκρια νηός ἐΐσης. {>} ἔνθ' ἄρ' ὅ γ' ἑστήκει δεδοκημένος, ἔγχεϊ δ' αἰεί τρῶας ἄμυνε νεῶν, ὅς τις φέροι ἀκάματον πῦρ: αἰεί δέ σμερδνόν βοόων δαναοῖσι κέλευε: ὦ φίλοι ἥρωες δαναοί θεράποντες ἄρηος ἀνέρες ἔστε φίλοι, μνήσασθε δέ θούριδος ἀλκῆς. ἠέ τινάς φαμεν εἶναι ἀοσσητῆρας ὀπίσσω, ἦέ τι τεῖχος ἄρειον, ὅ κ' ἀνδράσι λοιγόν ἀμύναι; οὐ μέν τι σχεδόν ἐστι πόλις πύργοις ἀραρυῖα, ᾗ κ' ἀπαμυναίμεσθ' ἑτεραλκέα δῆμον ἔχοντες: ἀλλ' ἐν γάρ τρώων πεδίῳ πύκα θωρηκτάων πόντῳ κεκλιμένοι ἑκάς ἥμεθα πατρίδος αἴης: τώ ἐν χερσί φόως, οὐ μειλιχίῃ πολέμοιο. ἦ, καί μαιμώων ἔφεπ' ἔγχεϊ ὀξυόεντι. ὅς τις δέ τρώων κοίλῃς ἐπί νηυσί φέροιτο σύν πυρί κηλείῳ, χάριν ἕκτορος ὀτρύναντος, τόν δ' αἴας οὔτασκε δεδεγμένος ἔγχεϊ μακρῷ: δώδεκα δέ προπάροιθε νεῶν αὐτοσχεδόν οὖτα. {ιλιαδοσ π} ὥς οἵ μέν περί νηός ἐϋσσέλμοιο μάχοντο: πάτροκλος δ' ἀχιλῆϊ παρίστατο ποιμένι λαῶν δάκρυα θερμά χέων ὥς τε κρήνη μελάνυδρος, ἥ τε κατ' αἰγίλιπος πέτρης δνοφερόν χέει ὕδωρ. τόν δέ ἰδών ᾤκτιρε ποδάρκης δῖος ἀχιλλεύς, καί μιν φωνήσας ἔπεα πτερόεντα προσηύδα: τίπτε δεδάκρυσαι πατρόκλεες, ἠΰτε κούρη νηπίη, ἥ θ' ἅμα μητρί θέους' ἀνελέσθαι ἀνώγει {>} εἱανοῦ ἁπτομένη, καί τ' ἐσσυμένην κατερύκει, δακρυόεσσα δέ μιν ποτιδέρκεται, ὄφρ' ἀνέληται: τῇ ἴκελος πάτροκλε τέρεν κατά δάκρυον εἴβεις. ἠέ τι μυρμιδόνεσσι πιφαύσκεαι, ἤ ἐμοί αὐτῷ, ἦέ τιν' ἀγγελίην φθίης ἐξέκλυες οἶος; ζώειν μάν ἔτι φασί μενοίτιον ἄκτορος υἱόν, ζώει δ' αἰακίδης πηλεύς μετά μυρμιδόνεσσι; τῶν κε μάλ' ἀμφοτέρων ἀκαχοίμεθα τεθνηώτων. {>} ἦε σύ γ' ἀργείων ὀλοφύρεαι, ὡς ὀλέκονται νηυσίν ἔπι γλαφυρῇσιν ὑπερβασίης ἕνεκα σφῆς; ἐξαύδα, μή κεῦθε νόῳ, ἵνα εἴδομεν ἄμφω. {>} τόν δέ βαρύ στενάχων προσέφης πατρόκλεες ἱππεῦ: ὦ ἀχιλεῦ πηλῆος υἱέ μέγα φέρτατ' ἀχαιῶν μή νεμέσα: τοῖον γάρ ἄχος βεβίηκεν ἀχαιούς. οἵ μέν γάρ δή πάντες, ὅσοι πάρος ἦσαν ἄριστοι, {>} ἐν νηυσίν κέαται βεβλημένοι οὐτάμενοί τε. βέβληται μέν ὅ τυδεΐδης κρατερός διομήδης, οὔτασται δ' ὀδυσεύς δουρικλυτός ἠδ' ἀγαμέμνων, βέβληται δέ καί εὐρύπυλος κατά μηρόν ὀϊστῷ. {>} τούς μέν τ' ἰητροί πολυφάρμακοι ἀμφιπένονται {>} ἕλκε' ἀκειόμενοι: σύ δ' ἀμήχανος ἔπλευ ἀχιλλεῦ. {>} μή ἐμέ γ' οὖν οὗτός γε λάβοι χόλος, ὅν σύ φυλάσσεις {>} αἰναρέτη: τί σευ ἄλλος ὀνήσεται ὀψίγονός περ αἴ κε μή ἀργείοισιν ἀεικέα λοιγόν ἀμύνῃς; νηλεές, οὐκ ἄρα σοί γε πατήρ ἦν ἱππότα πηλεύς, {>} οὐδέ θέτις μήτηρ: γλαυκή δέ σε τίκτε θάλασσα πέτραι τ' ἠλίβατοι, ὅτι τοι νόος ἐστίν ἀπηνής. εἰ δέ τινα φρεσί σῇσι θεοπροπίην ἀλεείνεις καί τινά τοι πάρ ζηνός ἐπέφραδε πότνια μήτηρ, ἀλλ' ἐμέ περ πρόες ὦχ', ἅμα δ' ἄλλον λαόν ὄπασσον μυρμιδόνων, ἤν πού τι φόως δαναοῖσι γένωμαι. δός δέ μοι ὤμοιιν τά σά τεύχεα θωρηχθῆναι, {>} αἴ κ' ἐμέ σοί ἴσκοντες ἀπόσχωνται πολέμοιο τρῶες, ἀναπνεύσωσι δ' ἀρήϊοι υἷες ἀχαιῶν τειρόμενοι: ὀλίγη δέ τ' ἀνάπνευσις πολέμοιο. {※} ῥεῖα δέ κ' ἀκμῆτες κεκμηότας ἄνδρας ἀϋτῇ {※} ὤσαιμεν προτί ἄστυ νεῶν ἄπο καί κλισιάων. {>} ὥς φάτο λισσόμενος μέγα νήπιος: ἦ γάρ ἔμελλεν οἷ αὐτῷ θάνατόν τε κακόν καί κῆρα λιτέσθαι. τόν δέ μέγ' ὀχθήσας προσέφη πόδας ὠκύς ἀχιλλεύς: ὤ μοι διογενές πατρόκλεες οἷον ἔειπες: οὔτε θεοπροπίης ἐμπάζομαι ἥν τινα οἶδα, οὔτέ τί μοι πάρ ζηνός ἐπέφραδε πότνια μήτηρ: ἀλλά τόδ' αἰνόν ἄχος κραδίην καί θυμόν ἱκάνει, ὁππότε δή τόν ὁμοῖον ἀνήρ ἐθέλῃσιν ἀμέρσαι καί γέρας ἄψ ἀφελέσθαι, ὅ τε κράτεϊ προβεβήκῃ: αἰνόν ἄχος τό μοί ἐστιν, ἐπεί πάθον ἄλγεα θυμῷ. κούρην ἥν ἄρα μοι γέρας ἔξελον υἷες ἀχαιῶν, {>} δουρί δ' ἐμῷ κτεάτισσα πόλιν εὐτείχεα πέρσας, τήν ἄψ ἐκ χειρῶν ἕλετο κρείων ἀγαμέμνων {>} ἀτρεΐδης ὡς εἴ τιν' ἀτίμητον μετανάστην. {>} ἀλλά τά μέν προτετύχθαι ἐάσομεν: οὐδ' ἄρα πως ἦν {>} ἀσπερχές κεχολῶσθαι ἐνί φρεσίν: ἤτοι ἔφην γε {>} οὐ πρίν μηνιθμόν καταπαυσέμεν, ἀλλ' ὁπότ' ἄν δή νῆας ἐμάς ἀφίκηται ἀϋτή τε πτόλεμός τε. τύνη δ' ὤμοιιν μέν ἐμά κλυτά τεύχεα δῦθι, ἄρχε δέ μυρμιδόνεσσι φιλοπτολέμοισι μάχεσθαι, εἰ δή κυάνεον τρώων νέφος ἀμφιβέβηκε νηυσίν ἐπικρατέως, οἵ δέ ῥηγμῖνι θαλάσσης κεκλίαται, χώρης ὀλίγην ἔτι μοῖραν ἔχοντες ἀργεῖοι, τρώων δέ πόλις ἐπί πᾶσα βέβηκε {>} θάρσυνος: οὐ γάρ ἐμῆς κόρυθος λεύσσουσι μέτωπον ἐγγύθι λαμπομένης: τάχα κεν φεύγοντες ἐναύλους πλήσειαν νεκύων, εἴ μοι κρείων ἀγαμέμνων ἤπια εἰδείη: νῦν δέ στρατόν ἀμφιμάχονται. {>} οὐ γάρ τυδεΐδεω διομήδεος ἐν παλάμῃσι μαίνεται ἐγχείη δαναῶν ἀπό λοιγόν ἀμῦναι: οὐδέ πω ἀτρεΐδεω ὀπός ἔκλυον αὐδήσαντος ἐχθρῆς ἐκ κεφαλῆς: ἀλλ' ἕκτορος ἀνδροφόνοιο τρωσί κελεύοντος περιάγνυται, οἵ δ' ἀλαλητῷ πᾶν πεδίον κατέχουσι μάχῃ νικῶντες ἀχαιούς. ἀλλά καί ὧς πάτροκλε νεῶν ἄπο λοιγόν ἀμύνων {>} ἔμπες' ἐπικρατέως, μή δή πυρός αἰθομένοιο νῆας ἐνιπρήσωσι, φίλον δ' ἀπό νόστον ἕλωνται. πείθεο δ' ὥς τοι ἐγώ μύθου τέλος ἐν φρεσί θείω, ὡς ἄν μοι τιμήν μεγάλην καί κῦδος ἄρηαι πρός πάντων δαναῶν, ἀτάρ οἵ περικαλλέα κούρην ἄψ ἀπονάσσωσιν, ποτί δ' ἀγλαά δῶρα πόρωσιν. ἐκ νηῶν ἐλάσας ἰέναι πάλιν: εἰ δέ κεν αὖ τοι δώῃ κῦδος ἀρέσθαι ἐρίγδουπος πόσις ἥρης, {⸖} μή σύ γ' ἄνευθεν ἐμεῖο λιλαίεσθαι πολεμίζειν {⸖} τρωσί φιλοπτολέμοισιν: ἀτιμότερον δέ με θήσεις: μή δ' ἐπαγαλλόμενος πολέμῳ καί δηϊοτῆτι {⸖} τρῶας ἐναιρόμενος προτί ἴλιον ἡγεμονεύειν, {⸖} μή τις ἀπ' οὐλύμποιο θεῶν αἰειγενετάων ἐμβήῃ: μάλα τούς γε φιλεῖ ἑκάεργος ἀπόλλων: ἀλλά πάλιν τρωπᾶσθαι, ἐπήν φάος ἐν νήεσσι θήῃς, τούς δ' ἔτ' ἐᾶν πεδίον κάτα δηριάασθαι. {—} αἴ γάρ ζεῦ τε πάτερ καί ἀθηναίη καί ἄπολλον {—} μήτέ τις οὖν τρώων θάνατον φύγοι ὅσσοι ἔασι, {—} μήτέ τις ἀργείων, νῶϊν δ' ἐκδῦμεν ὄλεθρον, {—} ὄφρ' οἶοι τροίης ἱερά κρήδεμνα λύωμεν. ὥς οἵ μέν τοιαῦτα πρός ἀλλήλους ἀγόρευον, αἴας δ' οὐκ ἔτ' ἔμιμνε: βιάζετο γάρ βελέεσσι: δάμνα μιν ζηνός τε νόος καί τρῶες ἀγαυοί βάλλοντες: δεινήν δέ περί κροτάφοισι φαεινή {>} πήληξ βαλλομένη καναχήν ἔχε, βάλλετο δ' αἰεί {>} κάπ φάλαρ' εὐποίηθ': ὅ δ' ἀριστερόν ὦμον ἔκαμνεν ἔμπεδον αἰέν ἔχων σάκος αἰόλον: οὐδέ δύναντο ἀμφ' αὐτῷ πελεμίξαι ἐρείδοντες βελέεσσιν. αἰεί δ' ἀργαλέῳ ἔχετ' ἄσθματι, κάδ δέ οἱ ἱδρώς πάντοθεν ἐκ μελέων πολύς ἔρρεεν, οὐδέ πῃ εἶχεν ἀμπνεῦσαι: πάντῃ δέ κακόν κακῷ ἐστήρικτο. ἔσπετε νῦν μοι μοῦσαι ὀλύμπια δώματ' ἔχουσαι, ὅππως δή πρῶτον πῦρ ἔμπεσε νηυσίν ἀχαιῶν. ἕκτωρ αἴαντος δόρυ μείλινον ἄγχι παραστάς πλῆξ' ἄορι μεγάλῳ αἰχμῆς παρά καυλόν ὄπισθεν, {>} ἀντικρύ δ' ἀπάραξε: τό μέν τελαμώνιος αἴας πῆλ' αὔτως ἐν χειρί κόλον δόρυ, τῆλε δ' ἀπ' αὐτοῦ αἰχμή χαλκείη χαμάδις βόμβησε πεσοῦσα. γνῶ δ' αἴας κατά θυμόν ἀμύμονα ῥίγησέν τε ἔργα θεῶν, ὅ ῥα πάγχυ μάχης ἐπί μήδεα κεῖρε ζεύς ὑψιβρεμέτης, τρώεσσι δέ βούλετο νίκην: χάζετο δ' ἐκ βελέων. τοί δ' ἔμβαλον ἀκάματον πῦρ {>} νηΐ θοῇ: τῆς δ' αἶψα κατ' ἀσβέστη κέχυτο φλόξ. {>} ὥς τήν μέν πρυμνήν πῦρ ἄμφεπεν: αὐτάρ ἀχιλλεύς μηρώ πληξάμενος πατροκλῆα προσέειπεν: ὄρσεο διογενές πατρόκλεες ἱπποκέλευθε: λεύσσω δή παρά νηυσί πυρός δηΐοιο ἰωήν: {>} μή δή νῆας ἕλωσι καί οὐκέτι φυκτά πέλωνται: {>} δύσεο τεύχεα θᾶσσον, ἐγώ δέ κε λαόν ἀγείρω. ὥς φάτο, πάτροκλος δέ κορύσσετο νώροπι χαλκῷ. κνημῖδας μέν πρῶτα περί κνήμῃσιν ἔθηκε καλάς, ἀργυρέοισιν ἐπισφυρίοις ἀραρυίας: δεύτερον αὖ θώρηκα περί στήθεσσιν ἔδυνε ποικίλον ἀστερόεντα ποδώκεος αἰακίδαο. ἀμφί δ' ἄρ' ὤμοισιν βάλετο ξίφος ἀργυρόηλον χάλκεον, αὐτάρ ἔπειτα σάκος μέγα τε στιβαρόν τε: κρατί δ' ἐπ' ἰφθίμῳ κυνέην εὔτυκτον ἔθηκεν ἵππουριν: δεινόν δέ λόφος καθύπερθεν ἔνευεν. εἵλετο δ' ἄλκιμα δοῦρε, τά οἱ παλάμηφιν ἀρήρει. {⸖} ἔγχος δ' οὐχ ἕλετ' οἶον ἀμύμονος αἰακίδαο βριθύ μέγα στιβαρόν: τό μέν οὐ δύνατ' ἄλλος ἀχαιῶν {>} πάλλειν, ἀλλά μιν οἶος ἐπίστατο πῆλαι ἀχιλλεύς πηλιάδα μελίην, τήν πατρί φίλῳ πόρε χείρων πηλίου ἐκ κορυφῆς, φόνον ἔμμεναι ἡρώεσσιν. ἵππους δ' αὐτομέδοντα θοῶς ζευγνῦμεν ἄνωγε, {>} τόν μετ' ἀχιλλῆα ῥηξήνορα τῖε μάλιστα, πιστότατος δέ οἱ ἔσκε μάχῃ ἔνι μεῖναι ὁμοκλήν. τῷ δέ καί αὐτομέδων ὕπαγε ζυγόν ὠκέας ἵππους ξάνθον καί βαλίαν, τώ ἅμα πνοιῇσι πετέσθην, {⸖} τούς ἔτεκε ζεφύρῳ ἀνέμῳ ἅρπυια ποδάργη βοσκομένη λειμῶνι παρά ῥόον ὠκεανοῖο. ἐν δέ παρηορίῃσιν ἀμύμονα πήδασον ἵει, τόν ῥά ποτ' ἠετίωνος ἑλών πόλιν ἤγαγ' ἀχιλλεύς, ὅς καί θνητός ἐών ἕπεθ' ἵπποις ἀθανάτοισι. μυρμιδόνας δ' ἄρ' ἐποιχόμενος θώρηξεν ἀχιλλεύς πάντας ἀνά κλισίας σύν τεύχεσιν: οἵ δέ λύκοι ὥς ὠμοφάγοι, τοῖσίν τε περί φρεσίν ἄσπετος ἀλκή, οἵ τ' ἔλαφον κεραόν μέγαν οὔρεσι δῃώσαντες δάπτουσιν: πᾶσιν δέ παρήϊον αἵματι φοινόν: καί τ' ἀγεληδόν ἴασιν ἀπό κρήνης μελανύδρου {⸖} λάψοντες γλώσσῃσιν ἀραιῇσιν μέλαν ὕδωρ ἄκρον ἐρευγόμενοι φόνον αἵματος: ἐν δέ τε θυμός στήθεσιν ἄτρομός ἐστι, περιστένεται δέ τε γαστήρ: τοῖοι μυρμιδόνων ἡγήτορες ἠδέ μέδοντες ἀμφ' ἀγαθόν θεράποντα ποδώκεος αἰακίδαο ῥώοντ': ἐν δ' ἄρα τοῖσιν ἀρήϊος ἵστατ' ἀχιλλεύς, ὀτρύνων ἵππους τε καί ἀνέρας ἀσπιδιώτας. πεντήκοντ' ἦσαν νῆες θοαί, ᾗσιν ἀχιλλεύς ἐς τροίην ἡγεῖτο διΐ φίλος: ἐν δέ ἑκάστῃ πεντήκοντ' ἔσαν ἄνδρες ἐπί κληῗσιν ἑταῖροι: πέντε δ' ἄρ' ἡγεμόνας ποιήσατο τοῖς ἐπεποίθει σημαίνειν: αὐτός δέ μέγα κρατέων ἤνασσε. τῆς μέν ἰῆς στιχός ἦρχε μενέσθιος αἰολοθώρηξ υἱός σπερχειοῖο διιπετέος ποταμοῖο: {>} ὅν τέκε πηλῆος θυγάτηρ καλή πολυδώρη σπερχειῷ ἀκάμαντι γυνή θεῷ εὐνηθεῖσα, αὐτάρ ἐπίκλησιν βώρῳ περιήρεος υἷι, ὅς ῥ' ἀναφανδόν ὄπυιε πορών ἀπερείσια ἕδνα. {>} τῆς δ' ἑτέρης εὔδωρος ἀρήϊος ἡγεμόνευε {>} παρθένιος, τόν ἔτικτε χορῷ καλή πολυμήλη φύλαντος θυγάτηρ: τῆς δέ κρατύς ἀργειφόντης ἠράσατ', ὀφθαλμοῖσιν ἰδών μετά μελπομένῃσιν ἐν χορῷ ἀρτέμιδος χρυσηλακάτου κελαδεινῆς. {>} αὐτίκα δ' εἰς ὑπερῷ' ἀναβάς παρελέξατο λάθρῃ {>} ἑρμείας ἀκάκητα, πόρεν δέ οἱ ἀγλαόν υἱόν εὔδωρον πέρι μέν θείειν ταχύν ἠδέ μαχητήν. αὐτάρ ἐπεί δή τόν γε μογοστόκος εἰλείθυια {⸖} ἐξάγαγε πρό φόως δέ καί ἠελίου ἴδεν αὐγάς, τήν μέν ἐχεκλῆος κρατερόν μένος ἀκτορίδαο ἠγάγετο πρός δώματ', ἐπεί πόρε μυρία ἕδνα, τόν δ' ὅ γέρων φύλας εὖ ἔτρεφεν ἠδ' ἀτίταλλεν ἀμφαγαπαζόμενος ὡς εἴ θ' ἑόν υἱόν ἐόντα. τῆς δέ τρίτης πείσανδρος ἀρήϊος ἡγεμόνευε μαιμαλίδης, ὅς πᾶσι μετέπρεπε μυρμιδόνεσσιν ἔγχεϊ μάρνασθαι μετά πηλεΐωνος ἑταῖρον. τῆς δέ τετάρτης ἦρχε γέρων ἱππηλάτα φοῖνιξ, πέμπτης δ' ἀλκιμέδων λαέρκεος υἱός ἀμύμων. αὐτάρ ἐπεί δή πάντας ἅμ' ἡγεμόνεσσιν ἀχιλλεύς στῆσεν ἐΰ κρίνας, κρατερόν δ' ἐπί μῦθον ἔτελλε: μυρμιδόνες μή τίς μοι ἀπειλάων λελαθέσθω, ἅς ἐπί νηυσί θοῇσιν ἀπειλεῖτε τρώεσσι {⸖} πάνθ' ὑπό μηνιθμόν, καί μ' ᾐτιάασθε ἕκαστος: {>} σχέτλιε πηλέος υἱέ χόλῳ ἄρα ς' ἔτρεφε μήτηρ, νηλεές, ὅς παρά νηυσίν ἔχεις ἀέκοντας ἑταίρους: οἴκαδέ περ σύν νηυσί νεώμεθα ποντοπόροισιν αὖτις, ἐπεί ῥά τοι ὧδε κακός χόλος ἔμπεσε θυμῷ. ταῦτά μ' ἀγειρόμενοι θάμ' ἐβάζετε: νῦν δέ πέφανται φυλόπιδος μέγα ἔργον, ἕης τό πρίν γ' ἐράασθε. ἔνθά τις ἄλκιμον ἦτορ ἔχων τρώεσσι μαχέσθω. ὥς εἰπών ὄτρυνε μένος καί θυμόν ἑκάστου. μᾶλλον δέ στίχες ἄρθεν, ἐπεί βασιλῆος ἄκουσαν. ὡς δ' ὅτε τοῖχον ἀνήρ ἀράρῃ πυκινοῖσι λίθοισι δώματος ὑψηλοῖο βίας ἀνέμων ἀλεείνων, ὥς ἄραρον κόρυθές τε καί ἀσπίδες ὀμφαλόεσσαι. ἀσπίς ἄρ' ἀσπίδ' ἔρειδε, κόρυς κόρυν, ἀνέρα δ' ἀνήρ: ψαῦον δ' ἱππόκομοι κόρυθες λαμπροῖσι φάλοισι νευόντων, ὡς πυκνοί ἐφέστασαν ἀλλήλοισι. πάντων δέ προπάροιθε δύ' ἀνέρε θωρήσσοντο πάτροκλός τε καί αὐτομέδων ἕνα θυμόν ἔχοντες πρόσθεν μυρμιδόνων πολεμιζέμεν. αὐτάρ ἀχιλλεύς βῆ ῥ' ἴμεν ἐς κλισίην, χηλοῦ δ' ἀπό πῶμ' ἀνέῳγε {>} καλῆς δαιδαλέης, τήν οἱ θέτις ἀργυρόπεζα θῆκ' ἐπί νηός ἄγεσθαι ἐΰ πλήσασα χιτώνων χλαινάων τ' ἀνεμοσκεπέων οὔλων τε ταπήτων. ἔνθα δέ οἱ δέπας ἔσκε τετυγμένον, οὐδέ τις ἄλλος οὔτ' ἀνδρῶν πίνεσκεν ἀπ' αὐτοῦ αἴθοπα οἶνον, οὔτέ τεῳ σπένδεσκε θεῶν, ὅτε μή διί πατρί. τό ῥα τότ' ἐκ χηλοῖο λαβών ἐκάθηρε θεείῳ πρῶτον, ἔπειτα δ' ἔνιψ' ὕδατος καλῇσι ῥοῇσι, νίψατο δ' αὐτός χεῖρας, ἀφύσσατο δ' αἴθοπα οἶνον. εὔχετ' ἔπειτα στάς μέσῳ ἕρκεϊ, λεῖβε δέ οἶνον οὐρανόν εἰσανιδών: δία δ' οὐ λάθε τερπικέραυνον: ζεῦ ἄνα δωδωναῖε πελασγικέ τηλόθι ναίων {>} δωδώνης μεδέων δυσχειμέρου, ἀμφί δέ σελλοί σοί ναίους' ὑποφῆται ἀνιπτόποδες χαμαιεῦναι, {>} ἠμέν δή ποτ' ἐμόν ἔπος ἔκλυες εὐξαμένοιο, {—※} τίμησας μέν ἐμέ, μέγα δ' ἴψαο λαόν ἀχαιῶν, ἠδ' ἔτι καί νῦν μοι τόδ' ἐπικρήηνον ἐέλδωρ: {>} αὐτός μέν γάρ ἐγώ μενέω νηῶν ἐν ἀγῶνι, ἀλλ' ἕταρον πέμπω πολέσιν μετά μυρμιδόνεσσι μάρνασθαι: τῷ κῦδος ἅμα πρόες εὐρύοπα ζεῦ, θάρσυνον δέ οἱ ἦτορ ἐνί φρεσίν, ὄφρα καί ἕκτωρ {⸖} εἴσεται ἤ ῥα καί οἶος ἐπίστηται πολεμίζειν ἡμέτερος θεράπων, ἦ οἱ τότε χεῖρες ἄαπτοι μαίνονθ', ὁππότ' ἐγώ περ ἴω μετά μῶλον ἄρηος. αὐτάρ ἐπεί κ' ἀπό ναῦφι μάχην ἐνοπήν τε δίηται, ἀσκηθής μοι ἔπειτα θοάς ἐπί νῆας ἵκοιτο τεύχεσί τε ξύν πᾶσι καί ἀγχεμάχοις ἑτάροισιν. ὥς ἔφατ' εὐχόμενος, τοῦ δ' ἔκλυε μητίετα ζεύς. τῷ δ' ἕτερον μέν ἔδωκε πατήρ, ἕτερον δ' ἀνένευσε: νηῶν μέν οἱ ἀπώσασθαι πόλεμόν τε μάχην τε δῶκε, σόον δ' ἀνένευσε μάχης ἐξαπονέεσθαι. ἤτοι ὅ μέν σπείσας τε καί εὐξάμενος διί πατρί ἄψ κλισίην εἰσῆλθε, δέπας δ' ἀπέθηκ' ἐνί χηλῷ, στῆ δέ πάροιθ' ἐλθών κλισίης, ἔτι δ' ἤθελε θυμῷ εἰσιδέειν τρώων καί ἀχαιῶν φύλοπιν αἰνήν. οἵ δ' ἅμα πατρόκλῳ μεγαλήτορι θωρηχθέντες ἔστιχον, ὄφρ' ἐν τρωσί μέγα φρονέοντες ὄρουσαν. αὐτίκα δέ σφήκεσσιν ἐοικότες ἐξεχέοντο {>} εἰνοδίοις, οὕς παῖδες ἐριδμαίνωσιν ἔθοντες {—} αἰεί κερτομέοντες ὁδῷ ἔπι οἰκί' ἔχοντας νηπίαχοι: ξυνόν δέ κακόν πολέεσσι τιθεῖσι. τούς δ' εἴ περ παρά τίς τε κιών ἄνθρωπος ὁδίτης κινήσῃ ἀέκων, οἵ δ' ἄλκιμον ἦτορ ἔχοντες {>} πρόσσω πᾶς πέτεται καί ἀμύνει οἷσι τέκεσσι. τῶν τότε μυρμιδόνες κραδίην καί θυμόν ἔχοντες ἐκ νηῶν ἐχέοντο: βοή δ' ἄσβεστος ὀρώρει. πάτροκλος δ' ἑτάροισιν ἐκέκλετο μακρόν ἀΰσας: μυρμιδόνες ἕταροι πηληϊάδεω ἀχιλῆος ἀνέρες ἔστε φίλοι, μνήσασθε δέ θούριδος ἀλκῆς, ὡς ἄν πηλεΐδην τιμήσομεν, ὅς μέγ' ἄριστος ἀργείων παρά νηυσί καί ἀγχέμαχοι θεράποντες, γνῷ δέ καί ἀτρεΐδης εὐρύ κρείων ἀγαμέμνων {>} ἥν ἄτην, ὅ τ' ἄριστον ἀχαιῶν οὐδέν ἔτισεν. ὥς εἰπών ὄτρυνε μένος καί θυμόν ἑκάστου, ἐν δ' ἔπεσον τρώεσσιν ἀολλέες: ἀμφί δέ νῆες σμερδαλέον κονάβησαν ἀϋσάντων ὑπ' ἀχαιῶν. τρῶες δ' ὡς εἴδοντο μενοιτίου ἄλκιμον υἱόν αὐτόν καί θεράποντα σύν ἔντεσι μαρμαίροντας, πᾶσιν ὀρίνθη θυμός, ἐκίνηθεν δέ φάλαγγες {>} ἐλπόμενοι παρά ναῦφι ποδώκεα πηλεΐωνα μηνιθμόν μέν ἀπορρῖψαι, φιλότητα δ' ἑλέσθαι: πάπτηνεν δέ ἕκαστος ὅπῃ φύγοι αἰπύν ὄλεθρον. πάτροκλος δέ πρῶτος ἀκόντισε δουρί φαεινῷ ἀντικρύ κατά μέσσον, ὅθι πλεῖστοι κλονέοντο, νηΐ πάρα πρυμνῇ μεγαθύμου πρωτεσιλάου, καί βάλε πυραίχμην, ὅς παίονας ἱπποκορυστάς ἤγαγεν ἐξ ἀμυδῶνος ἀπ' ἀξιοῦ εὐρύ ῥέοντος: τόν βάλε δεξιόν ὦμον: ὅ δ' ὕπτιος ἐν κονίῃσι κάππεσεν οἰμώξας, ἕταροι δέ μιν ἀμφεφόβηθεν παίονες: ἐν γάρ πάτροκλος φόβον ἧκεν ἅπασιν ἡγεμόνα κτείνας, ὅς ἀριστεύεσκε μάχεσθαι. ἐκ νηῶν δ' ἔλασεν, κατά δ' ἔσβεσεν αἰθόμενον πῦρ. ἡμιδαής δ' ἄρα νηῦς λίπετ' αὐτόθι: τοί δέ φόβηθεν τρῶες θεσπεσίῳ ὁμάδῳ: δαναοί δ' ἐπέχυντο νῆας ἀνά γλαφυράς: ὅμαδος δ' ἀλίαστος ἐτύχθη. ὡς δ' ὅτ' ἀφ' ὑψηλῆς κορυφῆς ὄρεος μεγάλοιο κινήσῃ πυκινήν νεφέλην στεροπηγερέτα ζεύς, {※} ἔκ τ' ἔφανεν πᾶσαι σκοπιαί καί πρώονες ἄκροι καί νάπαι, οὐρανόθεν δ' ἄρ' ὑπερράγη ἄσπετος αἰθήρ, ὥς δαναοί νηῶν μέν ἀπωσάμενοι δήϊον πῦρ τυτθόν ἀνέπνευσαν, πολέμου δ' οὐ γίγνετ' ἐρωή: οὐ γάρ πώ τι τρῶες ἀρηϊφίλων ὑπ' ἀχαιῶν προτροπάδην φοβέοντο μελαινάων ἀπό νηῶν, ἀλλ' ἔτ' ἄρ' ἀνθίσταντο, νεῶν δ' ὑπόεικον ἀνάγκῃ. ἔνθα δ' ἀνήρ ἕλεν ἄνδρα κεδασθείσης ὑσμίνης ἡγεμόνων. πρῶτος δέ μενοιτίου ἄλκιμος υἱός αὐτίκ' ἄρα στρεφθέντος ἀρηϊλύκου βάλε μηρόν ἔγχεϊ ὀξυόεντι, διά πρό δέ χαλκόν ἔλασσε: ῥῆξεν δ' ὀστέον ἔγχος, ὅ δέ πρηνής ἐπί γαίῃ {>} κάππες': ἀτάρ μενέλαος ἀρήϊος οὖτα θόαντα στέρνον γυμνωθέντα παρ' ἀσπίδα, λῦσε δέ γυῖα. φυλεΐδης δ' ἄμφικλον ἐφορμηθέντα δοκεύσας ἔφθη ὀρεξάμενος πρυμνόν σκέλος, ἔνθα πάχιστος μυών ἀνθρώπου πέλεται: περί δ' ἔγχεος αἰχμῇ νεῦρα διεσχίσθη: τόν δέ σκότος ὄσσε κάλυψε. {>} νεστορίδαι δ' ὅ μέν οὔτας' ἀτύμνιον ὀξέϊ δουρί ἀντίλοχος, λαπάρης δέ διήλασε χάλκεον ἔγχος: ἤριπε δέ προπάροιθε. μάρις δ' αὐτοσχεδά δουρί ἀντιλόχῳ ἐπόρουσε κασιγνήτοιο χολωθείς στάς πρόσθεν νέκυος: τοῦ δ' ἀντίθεος θρασυμήδης ἔφθη ὀρεξάμενος πρίν οὐτάσαι, οὐδ' ἀφάμαρτεν, ὦμον ἄφαρ: πρυμνόν δέ βραχίονα δουρός ἀκωκή δρύψ' ἀπό μυώνων, ἀπό δ' ὀστέον ἄχρις ἄραξε: δούπησεν δέ πεσών, κατά δέ σκότος ὄσσε κάλυψεν. {>} ὥς τώ μέν δοιοῖσι κασιγνήτοισι δαμέντε βήτην εἰς ἔρεβος σαρπηδόνος ἐσθλοί ἑταῖροι υἷες ἀκοντισταί ἀμισωδάρου, ὅς ῥα χίμαιραν θρέψεν ἀμαιμακέτην πολέσιν κακόν ἀνθρώποισιν. αἴας δέ κλεόβουλον ὀϊλιάδης ἐπορούσας ζωόν ἕλε βλαφθέντα κατά κλόνον: ἀλλά οἱ αὖθι λῦσε μένος πλήξας ξίφει αὐχένα κωπήεντι. πᾶν δ' ὑπεθερμάνθη ξίφος αἵματι: τόν δέ κατ' ὄσσε ἔλλαβε πορφύρεος θάνατος καί μοῖρα κραταιή. πηνέλεως δέ λύκων τε συνέδραμον: ἔγχεσι μέν γάρ {>} ἤμβροτον ἀλλήλων, μέλεον δ' ἠκόντισαν ἄμφω: τώ δ' αὖτις ξιφέεσσι συνέδραμον. ἔνθα λύκων μέν ἱπποκόμου κόρυθος φάλον ἤλασεν, ἀμφί δέ καυλόν φάσγανον ἐρραίσθη: ὅ δ' ὑπ' οὔατος αὐχένα θεῖνε πηνέλεως, πᾶν δ' εἴσω ἔδυ ξίφος, ἔσχεθε δ' οἶον δέρμα, παρηέρθη δέ κάρη, ὑπέλυντο δέ γυῖα. μηριόνης δ' ἀκάμαντα κιχείς ποσί καρπαλίμοισι νύξ' ἵππων ἐπιβησόμενον κατά δεξιόν ὦμον: ἤριπε δ' ἐξ ὀχέων, κατά δ' ὀφθαλμῶν κέχυτ' ἀχλύς. ἰδομενεύς δ' ἐρύμαντα κατά στόμα νηλέϊ χαλκῷ νύξε: τό δ' ἀντικρύ δόρυ χάλκεον ἐξεπέρησε νέρθεν ὑπ' ἐγκεφάλοιο, κέασσε δ' ἄρ' ὀστέα λευκά: ἐκ δ' ἐτίναχθεν ὀδόντες, ἐνέπλησθεν δέ οἱ ἄμφω αἵματος ὀφθαλμοί: τό δ' ἀνά στόμα καί κατά ῥῖνας πρῆσε χανών: θανάτου δέ μέλαν νέφος ἀμφεκάλυψεν. οὗτοι ἄρ' ἡγεμόνες δαναῶν ἕλον ἄνδρα ἕκαστος. ὡς δέ λύκοι ἄρνεσσιν ἐπέχραον ἤ ἐρίφοισι σίνται ὑπ' ἐκ μήλων αἱρεύμενοι, αἵ τ' ἐν ὄρεσσι {>} ποιμένος ἀφραδίῃσι διέτμαγεν: οἵ δέ ἰδόντες αἶψα διαρπάζουσιν ἀνάλκιδα θυμόν ἐχούσας: ὥς δαναοί τρώεσσιν ἐπέχραον: οἵ δέ φόβοιο δυσκελάδου μνήσαντο, λάθοντο δέ θούριδος ἀλκῆς. {>} αἴας δ' ὅ μέγας αἰέν ἐφ' ἕκτορι χαλκοκορυστῇ ἵετ' ἀκοντίσσαι: ὅ δέ ἰδρείῃ πολέμοιο ἀσπίδι ταυρείῃ κεκαλυμμένος εὐρέας ὤμους {>} σκέπτετ' ὀϊστῶν τε ῥοῖζον καί δοῦπον ἀκόντων. ἦ μέν δή γίγνωσκε μάχης ἑτεραλκέα νίκην: ἀλλά καί ὧς ἀνέμιμνε, σάω δ' ἐρίηρας ἑταίρους. {>} ὡς δ' ὅτ' ἀπ' οὐλύμπου νέφος ἔρχεται οὐρανόν εἴσω αἰθέρος ἐκ δίης, ὅτε τε ζεύς λαίλαπα τείνῃ, ὥς τῶν ἐκ νηῶν γένετο ἰαχή τε φόβος τε, οὐδέ κατά μοῖραν πέραον πάλιν. ἕκτορα δ' ἵπποι ἔκφερον ὠκύποδες σύν τεύχεσι, λεῖπε δέ λαόν τρωϊκόν, οὕς ἀέκοντας ὀρυκτή τάφρος ἔρυκε. πολλοί δ' ἐν τάφρῳ ἐρυσάρματες ὠκέες ἵπποι {>} ἄξαντ' ἐν πρώτῳ ῥυμῷ λίπον ἅρματ' ἀνάκτων, πάτροκλος δ' ἕπετο σφεδανόν δαναοῖσι κελεύων τρωσί κακά φρονέων: οἵ δέ ἰαχῇ τε φόβῳ τε πάσας πλῆσαν ὁδούς, ἐπεί ἄρ τμάγεν: ὕψι δ' ἀέλλη σκίδναθ' ὑπό νεφέων, τανύοντο δέ μώνυχες ἵπποι ἄψορρον προτί ἄστυ νεῶν ἄπο καί κλισιάων. πάτροκλος δ' ᾗ πλεῖστον ὀρινόμενον ἴδε λαόν, τῇ ῥ' ἔχ' ὁμοκλήσας: ὑπό δ' ἄξοσι φῶτες ἔπιπτον πρηνέες ἐξ ὀχέων, δίφροι δ' ἀνακυμβαλίαζον. ἀντικρύ δ' ἄρα τάφρον ὑπέρθορον ὠκέες ἵπποι ἄμβροτοι, οὕς πηλῆϊ θεοί δόσαν ἀγλαά δῶρα, πρόσσω ἱέμενοι, ἐπί δ' ἕκτορι κέκλετο θυμός: ἵετο γάρ βαλέειν: τόν δ' ἔκφερον ὠκέες ἵπποι. ὡς δ' ὑπό λαίλαπι πᾶσα κελαινή βέβριθε χθών ἤματ' ὀπωρινῷ, ὅτε λαβρότατον χέει ὕδωρ ζεύς, ὅτε δή ῥ' ἄνδρεσσι κοτεσσάμενος χαλεπήνῃ, οἵ βίῃ εἰν ἀγορῇ σκολιάς κρίνωσι θέμιστας, ἐκ δέ δίκην ἐλάσωσι θεῶν ὄπιν οὐκ ἀλέγοντες: τῶν δέ τε πάντες μέν ποταμοί πλήθουσι ῥέοντες, πολλάς δέ κλιτῦς τότ' ἀποτμήγουσι χαράδραι, ἐς δ' ἅλα πορφυρέην μεγάλα στενάχουσι ῥέουσαι ἐξ ὀρέων ἐπικάρ, μινύθει δέ τε ἔργ' ἀνθρώπων: ὥς ἵπποι τρῳαί μεγάλα στενάχοντο θέουσαι. πάτροκλος δ' ἐπεί οὖν πρώτας ἐπέκερσε φάλαγγας, ἄψ ἐπί νῆας ἔεργε παλιμπετές, οὐδέ πόληος εἴα ἱεμένους ἐπιβαινέμεν, ἀλλά μεσηγύ νηῶν καί ποταμοῦ καί τείχεος ὑψηλοῖο κτεῖνε μεταΐσσων, πολέων δ' ἀπετίνυτο ποινήν. ἔνθ' ἤτοι πρόνοον πρῶτον βάλε δουρί φαεινῷ στέρνον γυμνωθέντα παρ' ἀσπίδα, λῦσε δέ γυῖα: {>} δούπησεν δέ πεσών: ὅ δέ θέστορα ἤνοπος υἱόν δεύτερον ὁρμηθείς: ὅ μέν εὐξέστῳ ἐνί δίφρῳ {>} ἧστο ἀλείς: ἐκ γάρ πλήγη φρένας, ἐκ δ' ἄρα χειρῶν ἡνία ἠΐχθησαν: ὅ δ' ἔγχεϊ νύξε παραστάς γναθμόν δεξιτερόν, διά δ' αὐτοῦ πεῖρεν ὀδόντων, ἕλκε δέ δουρός ἑλών ὑπέρ ἄντυγος, ὡς ὅτε τις φώς {>} πέτρῃ ἔπι προβλῆτι καθήμενος ἱερόν ἰχθύν {>} ἐκ πόντοιο θύραζε λίνῳ καί ἤνοπι χαλκῷ: ὥς ἕλκ' ἐκ δίφροιο κεχηνότα δουρί φαεινῷ, κάδ δ' ἄρ' ἐπί στόμ' ἔωσε: πεσόντα δέ μιν λίπε θυμός. αὐτάρ ἔπειτ' ἐρύλαον ἐπεσσύμενον βάλε πέτρῳ μέσσην κάκ κεφαλήν: ἥ δ' ἄνδιχα πᾶσα κεάσθη ἐν κόρυθι βριαρῇ: ὅ δ' ἄρα πρηνής ἐπί γαίῃ κάππεσεν, ἀμφί δέ μιν θάνατος χύτο θυμοραϊστής. αὐτάρ ἔπειτ' ἐρύμαντα καί ἀμφοτερόν καί ἐπάλτην τληπόλεμόν τε δαμαστορίδην ἐχίον τε πύριν τε ἰφέα τ' εὔιππόν τε καί ἀργεάδην πολύμηλον πάντας ἐπασσυτέρους πέλασε χθονί πουλυβοτείρῃ. σαρπηδών δ' ὡς οὖν ἴδ' ἀμιτροχίτωνας ἑταίρους χέρς' ὕπο πατρόκλοιο μενοιτιάδαο δαμέντας, κέκλετ' ἄρ' ἀντιθέοισι καθαπτόμενος λυκίοισιν: αἰδώς ὦ λύκιοι: πόσε φεύγετε; νῦν θοοί ἔστε. ἀντήσω γάρ ἐγώ τοῦδ' ἀνέρος, ὄφρα δαείω ὅς τις ὅδε κρατέει καί δή κακά πολλά ἔοργε τρῶας, ἐπεί πολλῶν τε καί ἐσθλῶν γούνατ' ἔλυσεν. ἦ ῥα, καί ἐξ ὀχέων σύν τεύχεσιν ἆλτο χαμᾶζε. πάτροκλος δ' ἑτέρωθεν ἐπεί ἴδεν ἔκθορε δίφρου. οἵ δ' ὥς τ' αἰγυπιοί γαμψώνυχες ἀγκυλοχεῖλαι πέτρῃ ἐφ' ὑψηλῇ μεγάλα κλάζοντε μάχωνται, ὥς οἵ κεκλήγοντες ἐπ' ἀλλήλοισιν ὄρουσαν. τούς δέ ἰδών ἐλέησε κρόνου πάϊς ἀγκυλομήτεω, {⸖} ἥρην δέ προσέειπε κασιγνήτην ἄλοχόν τε: ὤ μοι ἐγών, ὅ τέ μοι σαρπηδόνα φίλτατον ἀνδρῶν μοῖρ' ὑπό πατρόκλοιο μενοιτιάδαο δαμῆναι. διχθά δέ μοι κραδίη μέμονε φρεσίν ὁρμαίνοντι, ἤ μιν ζωόν ἐόντα μάχης ἄπο δακρυοέσσης θείω ἀναρπάξας λυκίης ἐν πίονι δήμῳ, ἦ ἤδη ὑπό χερσί μενοιτιάδαο δαμάσσω. τόν δ' ἠμείβετ' ἔπειτα βοῶπις πότνια ἥρη: αἰνότατε κρονίδη ποῖον τόν μῦθον ἔειπες. ἄνδρα θνητόν ἐόντα πάλαι πεπρωμένον αἴσῃ ἄψ ἐθέλεις θανάτοιο δυσηχέος ἐξαναλῦσαι; ἔρδ': ἀτάρ οὔ τοι πάντες ἐπαινέομεν θεοί ἄλλοι. ἄλλο δέ τοι ἐρέω, σύ δ' ἐνί φρεσί βάλλεο σῇσιν: αἴ κε ζών πέμψῃς σαρπηδόνα ὅν δέ δόμον δέ, φράζεο μή τις ἔπειτα θεῶν ἐθέλῃσι καί ἄλλος πέμπειν ὅν φίλον υἱόν ἀπό κρατερῆς ὑσμίνης: πολλοί γάρ περί ἄστυ μέγα πριάμοιο μάχονται υἱέες ἀθανάτων, τοῖσιν κότον αἰνόν ἐνήσεις. ἀλλ' εἴ τοι φίλος ἐστί, τεόν δ' ὀλοφύρεται ἦτορ, ἤτοι μέν μιν ἔασον ἐνί κρατερῇ ὑσμίνῃ χέρς' ὕπο πατρόκλοιο μενοιτιάδαο δαμῆναι: αὐτάρ ἐπήν δή τόν γε λίπῃ ψυχή τε καί αἰών, {>} πέμπειν μιν θάνατόν τε φέρειν καί νήδυμον ὕπνον εἰς ὅ κε δή λυκίης εὐρείης δῆμον ἵκωνται, ἔνθά ἑ ταρχύσουσι κασίγνητοί τε ἔται τε τύμβῳ τε στήλῃ τε: τό γάρ γέρας ἐστί θανόντων. ὥς ἔφατ', οὐδ' ἀπίθησε πατήρ ἀνδρῶν τε θεῶν τε: αἱματοέσσας δέ ψιάδας κατέχευεν ἔραζε παῖδα φίλον τιμῶν, τόν οἱ πάτροκλος ἔμελλε φθίσειν ἐν τροίῃ ἐριβώλακι τηλόθι πάτρης. οἵ δ' ὅτε δή σχεδόν ἦσαν ἐπ' ἀλλήλοισιν ἰόντες, ἔνθ' ἤτοι πάτροκλος ἀγακλειτόν θρασύμηλον, ὅς ῥ' ἠΰς θεράπων σαρπηδόνος ἦεν ἄνακτος, τόν βάλε νείαιραν κατά γαστέρα, λῦσε δέ γυῖα. σαρπηδών δ' αὐτοῦ μέν ἀπήμβροτε δουρί φαεινῷ {>} δεύτερον ὁρμηθείς, ὅ δέ πήδασον οὔτασεν ἵππον ἔγχεϊ δεξιόν ὦμον: ὅ δ' ἔβραχε θυμόν ἀΐσθων, κάδ δ' ἔπες' ἐν κονίῃσι μακών, ἀπό δ' ἔπτατο θυμός. τώ δέ διαστήτην, κρίκε δέ ζυγόν, ἡνία δέ σφι σύγχυτ', ἐπεί δή κεῖτο παρήορος ἐν κονίῃσι. τοῖο μέν αὐτομέδων δουρικλυτός εὕρετο τέκμωρ: σπασσάμενος τανύηκες ἄορ παχέος παρά μηροῦ ἀΐξας ἀπέκοψε παρήορον οὐδ' ἐμάτησε: τώ δ' ἰθυνθήτην, ἐν δέ ῥυτῆρσι τάνυσθεν: τώ δ' αὖτις συνίτην ἔριδος πέρι θυμοβόροιο. ἔνθ' αὖ σαρπηδών μέν ἀπήμβροτε δουρί φαεινῷ, πατρόκλου δ' ὑπέρ ὦμον ἀριστερόν ἤλυθ' ἀκωκή ἔγχεος, οὐδ' ἔβαλ' αὐτόν: ὅ δ' ὕστερος ὄρνυτο χαλκῷ πάτροκλος: τοῦ δ' οὐχ ἅλιον βέλος ἔκφυγε χειρός, {>} ἀλλ' ἔβαλ' ἔνθ' ἄρα τε φρένες ἔρχαται ἀμφ' ἁδινόν κῆρ. ἤριπε δ' ὡς ὅτε τις δρῦς ἤριπεν ἤ ἀχερωΐς ἠέ πίτυς βλωθρή, τήν τ' οὔρεσι τέκτονες ἄνδρες ἐξέταμον πελέκεσσι νεήκεσι νήϊον εἶναι: ὥς ὅ πρόσθ' ἵππων καί δίφρου κεῖτο τανυσθείς βεβρυχώς κόνιος δεδραγμένος αἱματοέσσης. ἠΰτε ταῦρον ἔπεφνε λέων ἀγέληφι μετελθών αἴθωνα μεγάθυμον ἐν εἰλιπόδεσσι βόεσσι, ὤλετό τε στενάχων ὑπό γαμφηλῇσι λέοντος, ὥς ὑπό πατρόκλῳ λυκίων ἀγός ἀσπιστάων {>} κτεινόμενος μενέαινε, φίλον δ' ὀνόμηνεν ἑταῖρον: γλαῦκε πέπον πολεμιστά μετ' ἀνδράσι νῦν σε μάλα χρή αἰχμητήν τ' ἔμεναι καί θαρσαλέον πολεμιστήν: νῦν τοι ἐελδέσθω πόλεμος κακός, εἰ θοός ἐσσι. πρῶτα μέν ὄτρυνον λυκίων ἡγήτορας ἄνδρας {>} πάντῃ ἐποιχόμενος σαρπηδόνος ἀμφιμάχεσθαι: αὐτάρ ἔπειτα καί αὐτός ἐμεῦ πέρι μάρναο χαλκῷ. σοί γάρ ἐγώ καί ἔπειτα κατηφείη καί ὄνειδος ἔσσομαι ἤματα πάντα διαμπερές, εἴ κέ μ' ἀχαιοί {>} τεύχεα συλήσωσι νεῶν ἐν ἀγῶνι πεσόντα. ἀλλ' ἔχεο κρατερῶς, ὄτρυνε δέ λαόν ἅπαντα. ὥς ἄρα μιν εἰπόντα τέλος θανάτοιο κάλυψεν ὀφθαλμούς ῥῖνάς θ': ὅ δέ λάξ ἐν στήθεσι βαίνων ἐκ χροός ἕλκε δόρυ, προτί δέ φρένες αὐτῷ ἕποντο: τοῖο δ' ἅμα ψυχήν τε καί ἔγχεος ἐξέρυς' αἰχμήν. μυρμιδόνες δ' αὐτοῦ σχέθον ἵππους φυσιόωντας {⸖} ἱεμένους φοβέεσθαι, ἐπεί λίπον ἅρματ' ἀνάκτων. γλαύκῳ δ' αἰνόν ἄχος γένετο φθογγῆς ἀΐοντι: ὠρίνθη δέ οἱ ἦτορ ὅ τ' οὐ δύνατο προσαμῦναι. χειρί δ' ἑλών ἐπίεζε βραχίονα: τεῖρε γάρ αὐτόν ἕλκος, ὅ δή μιν τεῦκρος ἐπεσσύμενον βάλεν ἰῷ τείχεος ὑψηλοῖο, ἀρήν ἑτάροισιν ἀμύνων. εὐχόμενος δ' ἄρα εἶπεν ἑκηβόλῳ ἀπόλλωνι: κλῦθι ἄναξ ὅς που λυκίης ἐν πίονι δήμῳ {>} εἴς ἤ ἐνί τροίῃ: δύνασαι δέ σύ πάντος' ἀκούειν ἀνέρι κηδομένῳ, ὡς νῦν ἐμέ κῆδος ἱκάνει. ἕλκος μέν γάρ ἔχω τόδε καρτερόν, ἀμφί δέ μοι χείρ ὀξείῃς ὀδύνῃσιν ἐλήλαται, οὐδέ μοι αἷμα τερσῆναι δύναται, βαρύθει δέ μοι ὦμος ὑπ' αὐτοῦ: ἔγχος δ' οὐ δύναμαι σχεῖν ἔμπεδον, οὐδέ μάχεσθαι ἐλθών δυσμενέεσσιν. ἀνήρ δ' ὤριστος ὄλωλε {>} σαρπηδών διός υἱός: ὅ δ' οὐ οὗ παιδός ἀμύνει. ἀλλά σύ πέρ μοι ἄναξ τόδε καρτερόν ἕλκος ἄκεσσαι, κοίμησον δ' ὀδύνας, δός δέ κράτος, ὄφρ' ἑτάροισι κεκλόμενος λυκίοισιν ἐποτρύνω πολεμίζειν, αὐτός τ' ἀμφί νέκυι κατατεθνηῶτι μάχωμαι. ὥς ἔφατ' εὐχόμενος, τοῦ δ' ἔκλυε φοῖβος ἀπόλλων. αὐτίκα παῦς' ὀδύνας ἀπό δ' ἕλκεος ἀργαλέοιο αἷμα μέλαν τέρσηνε, μένος δέ οἱ ἔμβαλε θυμῷ. γλαῦκος δ' ἔγνω ᾗσιν ἐνί φρεσί γήθησέν τε ὅττί οἱ ὦκ' ἤκουσε μέγας θεός εὐξαμένοιο. πρῶτα μέν ὄτρυνεν λυκίων ἡγήτορας ἄνδρας πάντῃ ἐποιχόμενος σαρπηδόνος ἀμφιμάχεσθαι: αὐτάρ ἔπειτα μετά τρῶας κίε μακρά βιβάσθων πουλυδάμαντ' ἔπι πανθοΐδην καί ἀγήνορα δῖον, βῆ δέ μετ' αἰνείαν τε καί ἕκτορα χαλκοκορυστήν, ἀγχοῦ δ' ἱστάμενος ἔπεα πτερόεντα προσηύδα: ἕκτορ νῦν δή πάγχυ λελασμένος εἰς ἐπικούρων, οἵ σέθεν εἵνεκα τῆλε φίλων καί πατρίδος αἴης θυμόν ἀποφθινύθουσι: σύ δ' οὐκ ἐθέλεις ἐπαμύνειν. κεῖται σαρπηδών λυκίων ἀγός ἀσπιστάων, ὅς λυκίην εἴρυτο δίκῃσί τε καί σθένεϊ ᾧ: τόν δ' ὑπό πατρόκλῳ δάμας' ἔγχεϊ χάλκεος ἄρης. ἀλλά φίλοι πάρστητε, νεμεσσήθητε δέ θυμῷ, μή ἀπό τεύχε' ἕλωνται, ἀεικίσσωσι δέ νεκρόν {>} μυρμιδόνες, δαναῶν κεχολωμένοι ὅσσοι ὄλοντο, τούς ἐπί νηυσί θοῇσιν ἐπέφνομεν ἐγχείῃσιν. ὥς ἔφατο, τρῶας δέ κατά κρῆθεν λάβε πένθος ἄσχετον, οὐκ ἐπιεικτόν, ἐπεί σφισιν ἕρμα πόληος ἔσκε καί ἀλλοδαπός περ ἐών: πολέες γάρ ἅμ' αὐτῷ λαοί ἕποντ', ἐν δ' αὐτός ἀριστεύεσκε μάχεσθαι: βάν δ' ἰθύς δαναῶν λελιημένοι: ἦρχε δ' ἄρά σφιν ἕκτωρ χωόμενος σαρπηδόνος. αὐτάρ ἀχαιούς ὦρσε μενοιτιάδεω πατροκλῆος λάσιον κῆρ: αἴαντε πρώτω προσέφη μεμαῶτε καί αὐτώ: αἴαντε νῦν σφῶϊν ἀμύνεσθαι φίλον ἔστω, οἷοί περ πάρος ἦτε μετ' ἀνδράσιν ἤ καί ἀρείους. κεῖται ἀνήρ ὅς πρῶτος ἐσήλατο τεῖχος ἀχαιῶν {>} σαρπηδών: ἀλλ' εἴ μιν ἀεικισσαίμεθ' ἑλόντες, τεύχεά τ' ὤμοιιν ἀφελοίμεθα, καί τιν' ἑταίρων {>} αὐτοῦ ἀμυνομένων δαμασαίμεθα νηλέϊ χαλκῷ. ὥς ἔφαθ', οἵ δέ καί αὐτοί ἀλέξασθαι μενέαινον. οἵ δ' ἐπεί ἀμφοτέρωθεν ἐκαρτύναντο φάλαγγας τρῶες καί λύκιοι καί μυρμιδόνες καί ἀχαιοί, σύμβαλον ἀμφί νέκυι κατατεθνηῶτι μάχεσθαι δεινόν ἀΰσαντες: μέγα δ' ἔβραχε τεύχεα φωτῶν. ζεύς δ' ἐπί νύκτ' ὀλοήν τάνυσε κρατερῇ ὑσμίνῃ, ὄφρα φίλῳ περί παιδί μάχης ὀλοός πόνος εἴη. ὦσαν δέ πρότεροι τρῶες ἑλίκωπας ἀχαιούς: βλῆτο γάρ οὔ τι κάκιστος ἀνήρ μετά μυρμιδόνεσσιν υἱός ἀγακλῆος μεγαθύμου δῖος ἐπειγεύς, ὅς ῥ' ἐν βουδείῳ εὖ ναιομένῳ ἤνασσε τό πρίν: ἀτάρ τότε γ' ἐσθλόν ἀνεψιόν ἐξεναρίξας {>} ἐς πηλῆ' ἱκέτευσε καί ἐς θέτιν ἀργυρόπεζαν: οἵ δ' ἅμ' ἀχιλλῆϊ ῥηξήνορι πέμπον ἕπεσθαι ἴλιον εἰς εὔπωλον, ἵνα τρώεσσι μάχοιτο. τόν ῥα τόθ' ἁπτόμενον νέκυος βάλε φαίδιμος ἕκτωρ χερμαδίῳ κεφαλήν: ἥ δ' ἄνδιχα πᾶσα κεάσθη ἐν κόρυθι βριαρῇ: ὅ δ' ἄρα πρηνής ἐπί νεκρῷ κάππεσεν, ἀμφί δέ μιν θάνατος χύτο θυμοραϊστής. πατρόκλῳ δ' ἄρ' ἄχος γένετο φθιμένου ἑτάροιο, ἴθυσεν δέ διά προμάχων ἴρηκι ἐοικώς ὠκέϊ, ὅς τ' ἐφόβησε κολοιούς τε ψῆράς τε: {>} ὥς ἰθύς λυκίων πατρόκλεες ἱπποκέλευθε ἔσσυο καί τρώων, κεχόλωσο δέ κῆρ ἑτάροιο. {>} καί ῥ' ἔβαλε σθενέλαον ἰθαιμένεος φίλον υἱόν αὐχένα χερμαδίῳ, ῥῆξεν δ' ἀπό τοῖο τένοντας. χώρησαν δ' ὑπό τε πρόμαχοι καί φαίδιμος ἕκτωρ. {>} ὅσση δ' αἰγανέης ῥιπή ταναοῖο τέτυκται, ἥν ῥά τ' ἀνήρ ἀφέῃ πειρώμενος ἤ ἐν ἀέθλῳ ἠέ καί ἐν πολέμῳ δηΐων ὕπο θυμοραϊστέων, τόσσον ἐχώρησαν τρῶες, ὤσαντο δ' ἀχαιοί. γλαῦκος δέ πρῶτος λυκίων ἀγός ἀσπιστάων ἐτράπετ', ἔκτεινεν δέ βαθυκλῆα μεγάθυμον {>} χάλκωνος φίλον υἱόν, ὅς ἑλλάδι οἰκία ναίων ὄλβῳ τε πλούτῳ τε μετέπρεπε μυρμιδόνεσσι. τόν μέν ἄρα γλαῦκος στῆθος μέσον οὔτασε δουρί στρεφθείς ἐξαπίνης, ὅτε μιν κατέμαρπτε διώκων: δούπησεν δέ πεσών: πυκινόν δ' ἄχος ἔλλαβ' ἀχαιούς, ὡς ἔπες' ἐσθλός ἀνήρ: μέγα δέ τρῶες κεχάροντο, στάν δ' ἀμφ' αὐτόν ἰόντες ἀολλέες: οὐδ' ἄρ' ἀχαιοί ἀλκῆς ἐξελάθοντο, μένος δ' ἰθύς φέρον αὐτῶν. ἔνθ' αὖ μηριόνης τρώων ἕλεν ἄνδρα κορυστήν λαόγονον θρασύν υἱόν ὀνήτορος, ὅς διός ἱρεύς ἰδαίου ἐτέτυκτο, θεός δ' ὥς τίετο δήμῳ. τόν βάλ' ὑπό γναθμοῖο καί οὔατος: ὦκα δέ θυμός ᾤχετ' ἀπό μελέων, στυγερός δ' ἄρα μιν σκότος εἷλεν. αἰνείας δ' ἐπί μηριόνῃ δόρυ χάλκεον ἧκεν: ἔλπετο γάρ τεύξεσθαι ὑπασπίδια προβιβῶντος. ἀλλ' ὅ μέν ἄντα ἰδών ἠλεύατο χάλκεον ἔγχος: πρόσσω γάρ κατέκυψε, τό δ' ἐξόπιθεν δόρυ μακρόν οὔδει ἐνισκίμφθη, ἐπί δ' οὐρίαχος πελεμίχθη ἔγχεος: ἔνθα δ' ἔπειτ' ἀφίει μένος ὄβριμος ἄρης. αἰχμή δ' αἰνείαο κραδαινομένη κατά γαίης ᾤχετ', ἐπεί ῥ' ἅλιον στιβαρῆς ἀπό χειρός ὄρουσεν. αἰνείας δ' ἄρα θυμόν ἐχώσατο φώνησέν τε: μηριόνη τάχα κέν σε καί ὀρχηστήν περ ἐόντα ἔγχος ἐμόν κατέπαυσε διαμπερές, εἴ ς' ἔβαλόν περ. τόν δ' αὖ μηριόνης δουρικλυτός ἀντίον ηὔδα: αἰνεία χαλεπόν σε καί ἴφθιμόν περ ἐόντα πάντων ἀνθρώπων σβέσσαι μένος, ὅς κέ σευ ἄντα ἔλθῃ ἀμυνόμενος: θνητός δέ νυ καί σύ τέτυξαι. εἰ καί ἐγώ σε βάλοιμι τυχών μέσον ὀξέϊ χαλκῷ, αἶψά κε καί κρατερός περ ἐών καί χερσί πεποιθώς εὖχος ἐμοί δοίης, ψυχήν δ' ἄϊδι κλυτοπώλῳ. ὥς φάτο, τόν δ' ἐνένιπε μενοιτίου ἄλκιμος υἱός: μηριόνη τί σύ ταῦτα καί ἐσθλός ἐών ἀγορεύεις; ὦ πέπον οὔ τοι τρῶες ὀνειδείοις ἐπέεσσι νεκροῦ χωρήσουσι: πάρος τινά γαῖα καθέξει. ἐν γάρ χερσί τέλος πολέμου, ἐπέων δ' ἐνί βουλῇ: τώ οὔ τι χρή μῦθον ὀφέλλειν, ἀλλά μάχεσθαι. ὥς εἰπών ὅ μέν ἦρχ', ὅ δ' ἅμ' ἕσπετο ἰσόθεος φώς. τῶν δ' ὥς τε δρυτόμων ἀνδρῶν ὀρυμαγδός ὀρώρει οὔρεος ἐν βήσσῃς, ἕκαθεν δέ τε γίγνετ' ἀκουή, ὥς τῶν ὄρνυτο δοῦπος ἀπό χθονός εὐρυοδείης {>} χαλκοῦ τε ῥινοῦ τε βοῶν τ' εὐποιητάων, νυσσομένων ξίφεσίν τε καί ἔγχεσιν ἀμφιγύοισιν. οὐδ' ἄν ἔτι φράδμων περ ἀνήρ σαρπηδόνα δῖον ἔγνω, ἐπεί βελέεσσι καί αἵματι καί κονίῃσιν ἐκ κεφαλῆς εἴλυτο διαμπερές ἐς πόδας ἄκρους. οἵ δ' αἰεί περί νεκρόν ὁμίλεον, ὡς ὅτε μυῖαι σταθμῷ ἔνι βρομέωσι περιγλαγέας κατά πέλλας ὥρῃ ἐν εἰαρινῇ, ὅτε τε γλάγος ἄγγεα δεύει: ὥς ἄρα τοί περί νεκρόν ὁμίλεον, οὐδέ ποτε ζεύς τρέψεν ἀπό κρατερῆς ὑσμίνης ὄσσε φαεινώ, ἀλλά κατ' αὐτούς αἰέν ὅρα καί φράζετο θυμῷ, πολλά μάλ' ἀμφί φόνῳ πατρόκλου μερμηρίζων, ἤ ἤδη καί κεῖνον ἐνί κρατερῇ ὑσμίνῃ αὐτοῦ ἐπ' ἀντιθέῳ σαρπηδόνι φαίδιμος ἕκτωρ χαλκῷ δῃώσῃ, ἀπό τ' ὤμων τεύχε' ἕληται, ἦ ἔτι καί πλεόνεσσιν ὀφέλλειεν πόνον αἰπύν. ὧδε δέ οἱ φρονέοντι δοάσσατο κέρδιον εἶναι ὄφρ' ἠΰς θεράπων πηληϊάδεω ἀχιλῆος ἐξαῦτις τρῶάς τε καί ἕκτορα χαλκοκορυστήν ὤσαιτο προτί ἄστυ, πολέων δ' ἀπό θυμόν ἕλοιτο. ἕκτορι δέ πρωτίστῳ ἀνάλκιδα θυμόν ἐνῆκεν: ἐς δίφρον δ' ἀναβάς φύγαδ' ἔτραπε, κέκλετο δ' ἄλλους τρῶας φευγέμεναι: γνῶ γάρ διός ἱρά τάλαντα. ἔνθ' οὐδ' ἴφθιμοι λύκιοι μένον, ἀλλά φόβηθεν πάντες, ἐπεί βασιλῆα ἴδον βεβλαμμένον ἦτορ κείμενον ἐν νεκύων ἀγύρει: πολέες γάρ ἐπ' αὐτῷ κάππεσον, εὖτ' ἔριδα κρατερήν ἐτάνυσσε κρονίων. οἵ δ' ἄρ' ἀπ' ὤμοιιν σαρπηδόνος ἔντε' ἕλοντο χάλκεα μαρμαίροντα, τά μέν κοίλας ἐπί νῆας δῶκε φέρειν ἑτάροισι μενοιτίου ἄλκιμος υἱός. {⸖} καί τότ' ἀπόλλωνα προσέφη νεφεληγερέτα ζεύς: εἰ δ' ἄγε νῦν φίλε φοῖβε, κελαινεφές αἷμα κάθηρον ἐλθών ἐκ βελέων σαρπηδόνα, καί μιν ἔπειτα πολλόν ἀπό πρό φέρων λοῦσον ποταμοῖο ῥοῇσι χρῖσόν τ' ἀμβροσίῃ, περί δ' ἄμβροτα εἵματα ἕσσον: πέμπε δέ μιν πομποῖσιν ἅμα κραιπνοῖσι φέρεσθαι ὕπνῳ καί θανάτῳ διδυμάοσιν, οἵ ῥά μιν ὦκα θήσους' ἐν λυκίης εὐρείης πίονι δήμῳ, ἔνθά ἑ ταρχύσουσι κασίγνητοί τε ἔται τε τύμβῳ τε στήλῃ τε: τό γάρ γέρας ἐστί θανόντων. ὥς ἔφατ', οὐδ' ἄρα πατρός ἀνηκούστησεν ἀπόλλων. {⸖} βῆ δέ κατ' ἰδαίων ὀρέων ἐς φύλοπιν αἰνήν, αὐτίκα δ' ἐκ βελέων σαρπηδόνα δῖον ἀείρας πολλόν ἀπό πρό φέρων λοῦσεν ποταμοῖο ῥοῇσι χρῖσέν τ' ἀμβροσίῃ, περί δ' ἄμβροτα εἵματα ἕσσε: πέμπε δέ μιν πομποῖσιν ἅμα κραιπνοῖσι φέρεσθαι, ὕπνῳ καί θανάτῳ διδυμάοσιν, οἵ ῥά μιν ὦκα κάτθεσαν ἐν λυκίης εὐρείης πίονι δήμῳ. πάτροκλος δ' ἵπποισι καί αὐτομέδοντι κελεύσας τρῶας καί λυκίους μετεκίαθε, καί μέγ' ἀάσθη νήπιος: εἰ δέ ἔπος πηληϊάδαο φύλαξεν ἦ τ' ἄν ὑπέκφυγε κῆρα κακήν μέλανος θανάτοιο. {>} ἀλλ' αἰεί τε διός κρείσσων νόος ἠέ περ ἀνδρῶν: ὅς τε καί ἄλκιμον ἄνδρα φοβεῖ καί ἀφείλετο νίκην ῥηϊδίως, ὅτε δ' αὐτός ἐποτρύνῃσι μάχεσθαι: ὅς οἱ καί τότε θυμόν ἐνί στήθεσσιν ἀνῆκεν. ἔνθα τίνα πρῶτον τίνα δ' ὕστατον ἐξενάριξας πατρόκλεις, ὅτε δή σε θεοί θάνατον δέ κάλεσσαν; ἄδρηστον μέν πρῶτα καί αὐτόνοον καί ἔχεκλον καί πέριμον μεγάδην καί ἐπίστορα καί μελάνιππον, αὐτάρ ἔπειτ' ἔλασον καί μούλιον ἠδέ πυλάρτην: {⸖} τούς ἕλεν: οἵ δ' ἄλλοι φύγαδε μνώοντο ἕκαστος. ἔνθά κεν ὑψίπυλον τροίην ἕλον υἷες ἀχαιῶν πατρόκλου ὑπό χερσί, περί πρό γάρ ἔγχεϊ θῦεν, εἰ μή ἀπόλλων φοῖβος ἐϋδμήτου ἐπί πύργου ἔστη τῷ ὀλοά φρονέων, τρώεσσι δ' ἀρήγων. {>} τρίς μέν ἐπ' ἀγκῶνος βῆ τείχεος ὑψηλοῖο πάτροκλος, τρίς δ' αὐτόν ἀπεστυφέλιξεν ἀπόλλων χείρεσς' ἀθανάτῃσι φαεινήν ἀσπίδα νύσσων. ἀλλ' ὅτε δή τό τέταρτον ἐπέσσυτο δαίμονι ἶσος, δεινά δ' ὁμοκλήσας ἔπεα πτερόεντα προσηύδα: χάζεο διογενές πατρόκλεες: οὔ νύ τοι αἶσα σῷ ὑπό δουρί πόλιν πέρθαι τρώων ἀγερώχων, οὐδ' ὑπ' ἀχιλλῆος, ὅς περ σέο πολλόν ἀμείνων. {⸖} ὥς φάτο, πάτροκλος δ' ἀνεχάζετο πολλόν ὀπίσσω μῆνιν ἀλευάμενος ἑκατηβόλου ἀπόλλωνος. ἕκτωρ δ' ἐν σκαιῇσι πύλῃς ἔχε μώνυχας ἵππους: δίζε γάρ ἠέ μάχοιτο κατά κλόνον αὖτις ἐλάσσας, ἦ λαούς ἐς τεῖχος ὁμοκλήσειεν ἀλῆναι. ταῦτ' ἄρα οἱ φρονέοντι παρίστατο φοῖβος ἀπόλλων ἀνέρι εἰσάμενος αἰζηῷ τε κρατερῷ τε ἀσίῳ, ὅς μήτρως ἦν ἕκτορος ἱπποδάμοιο {>} αὐτοκασίγνητος ἑκάβης, υἱός δέ δύμαντος, {>} ὅς φρυγίῃ ναίεσκε ῥοῇς ἔπι σαγγαρίοιο: τῷ μιν ἐεισάμενος προσέφη διός υἱός ἀπόλλων: ἕκτορ τίπτε μάχης ἀποπαύεαι; οὐδέ τί σε χρή. αἴθ' ὅσον ἥσσων εἰμί, τόσον σέο φέρτερος εἴην: τώ κε τάχα στυγερῶς πολέμου ἀπερωήσειας. ἀλλ' ἄγε πατρόκλῳ ἔφεπε κρατερώνυχας ἵππους, αἴ κέν πώς μιν ἕλῃς, δώῃ δέ τοι εὖχος ἀπόλλων. ὥς εἰπών ὅ μέν αὖτις ἔβη θεός ἄμ πόνον ἀνδρῶν, κεβριόνῃ δ' ἐκέλευσε δαΐφρονι φαίδιμος ἕκτωρ ἵππους ἐς πόλεμον πεπληγέμεν. αὐτάρ ἀπόλλων δύσεθ' ὅμιλον ἰών, ἐν δέ κλόνον ἀργείοισιν ἧκε κακόν, τρωσίν δέ καί ἕκτορι κῦδος ὄπαζεν. ἕκτωρ δ' ἄλλους μέν δαναούς ἔα οὐδ' ἐνάριζεν: αὐτάρ ὅ πατρόκλῳ ἔφεπε κρατερώνυχας ἵππους. πάτροκλος δ' ἑτέρωθεν ἀφ' ἵππων ἆλτο χαμᾶζε σκαιῇ ἔγχος ἔχων: ἑτέρηφι δέ λάζετο πέτρον μάρμαρον ὀκριόεντα τόν οἱ περί χείρ ἐκάλυψεν, ἧκε δ' ἐρεισάμενος, οὐδέ δήν χάζετο φωτός, οὐδ' ἁλίωσε βέλος, βάλε δ' ἕκτορος ἡνιοχῆα κεβριόνην νόθον υἱόν ἀγακλῆος πριάμοιο ἵππων ἡνί' ἔχοντα μετώπιον ὀξέϊ λᾶϊ. ἀμφοτέρας δ' ὀφρῦς σύνελεν λίθος, οὐδέ οἱ ἔσχεν ὀστέον, ὀφθαλμοί δέ χαμαί πέσον ἐν κονίῃσιν αὐτοῦ πρόσθε ποδῶν: ὅ δ' ἄρ' ἀρνευτῆρι ἐοικώς κάππες' ἀπ' εὐεργέος δίφρου, λίπε δ' ὀστέα θυμός. τόν δ' ἐπικερτομέων προσέφης πατρόκλεες ἱππεῦ: ὤ πόποι ἦ μάλ' ἐλαφρός ἀνήρ, ὡς ῥεῖα κυβιστᾷ. εἰ δή που καί πόντῳ ἐν ἰχθυόεντι γένοιτο, {>} πολλούς ἄν κορέσειεν ἀνήρ ὅδε τήθεα διφῶν {⸖} νηός ἀποθρῴσκων, εἰ καί δυσπέμφελος εἴη, ὡς νῦν ἐν πεδίῳ ἐξ ἵππων ῥεῖα κυβιστᾷ. ἦ ῥα καί ἐν τρώεσσι κυβιστητῆρες ἔασιν. ὥς εἰπών ἐπί κεβριόνῃ ἥρωϊ βεβήκει οἶμα λέοντος ἔχων, ὅς τε σταθμούς κεραΐζων ἔβλητο πρός στῆθος, ἑή τέ μιν ὤλεσεν ἀλκή: ὥς ἐπί κεβριόνῃ πατρόκλεες ἆλσο μεμαώς. ἕκτωρ δ' αὖθ' ἑτέρωθεν ἀφ' ἵππων ἆλτο χαμᾶζε. τώ περί κεβριόναο λέονθ' ὥς δηρινθήτην, ὥ τ' ὄρεος κορυφῇσι περί κταμένης ἐλάφοιο ἄμφω πεινάοντε μέγα φρονέοντε μάχεσθον: ὥς περί κεβριόναο δύω μήστωρες ἀϋτῆς πάτροκλός τε μενοιτιάδης καί φαίδιμος ἕκτωρ ἵεντ' ἀλλήλων ταμέειν χρόα νηλέϊ χαλκῷ. ἕκτωρ μέν κεφαλῆφιν ἐπεί λάβεν οὐχί μεθίει: πάτροκλος δ' ἑτέρωθεν ἔχεν ποδός: οἵ δέ δή ἄλλοι τρῶες καί δαναοί σύναγον κρατερήν ὑσμίνην. ὡς δ' εὖρός τε νότος τ' ἐριδαίνετον ἀλλήλοιιν οὔρεος ἐν βήσσῃς βαθέην πελεμιζέμεν ὕλην φηγόν τε μελίην τε τανύφλοιόν τε κράνειαν, {>} αἵ τε πρός ἀλλήλας ἔβαλον τανυήκεας ὄζους ἠχῇ θεσπεσίῃ, πάταγος δέ τε ἀγνυμενάων, ὥς τρῶες καί ἀχαιοί ἐπ' ἀλλήλοισι θορόντες δῄουν, οὐδ' ἕτεροι μνώοντ' ὀλοοῖο φόβοιο. πολλά δέ κεβριόνην ἀμφ' ὀξέα δοῦρα πεπήγει ἰοί τε πτερόεντες ἀπό νευρῆφι θορόντες, πολλά δέ χερμάδια μεγάλ' ἀσπίδας ἐστυφέλιξαν μαρναμένων ἀμφ' αὐτόν: ὅ δ' ἐν στροφάλιγγι κονίης {※} κεῖτο μέγας μεγαλωστί, λελασμένος ἱπποσυνάων. ὄφρα μέν ἠέλιος μέσον οὐρανόν ἀμφιβεβήκει, τόφρα μάλ' ἀμφοτέρων βέλε' ἥπτετο, πῖπτε δέ λαός: ἦμος δ' ἠέλιος μετενίσετο βουλυτόν δέ, καί τότε δή ῥ' ὑπέρ αἶσαν ἀχαιοί φέρτεροι ἦσαν. ἐκ μέν κεβριόνην βελέων ἥρωα ἔρυσσαν τρώων ἐξ ἐνοπῆς, καί ἀπ' ὤμων τεύχε' ἕλοντο, πάτροκλος δέ τρωσί κακά φρονέων ἐνόρουσε. τρίς μέν ἔπειτ' ἐπόρουσε θοῷ ἀτάλαντος ἄρηϊ σμερδαλέα ἰάχων, τρίς δ' ἐννέα φῶτας ἔπεφνεν. ἀλλ' ὅτε δή τό τέταρτον ἐπέσσυτο δαίμονι ἶσος, ἔνθ' ἄρα τοι πάτροκλε φάνη βιότοιο τελευτή: ἤντετο γάρ τοι φοῖβος ἐνί κρατερῇ ὑσμίνῃ {>} δεινός: ὅ μέν τόν ἰόντα κατά κλόνον οὐκ ἐνόησεν, ἠέρι γάρ πολλῇ κεκαλυμμένος ἀντεβόλησε: στῆ δ' ὄπιθεν, πλῆξεν δέ μετάφρενον εὐρέε τ' ὤμω χειρί καταπρηνεῖ, στρεφεδίνηθεν δέ οἱ ὄσσε. τοῦ δ' ἀπό μέν κρατός κυνέην βάλε φοῖβος ἀπόλλων: ἥ δέ κυλινδομένη καναχήν ἔχε ποσσίν ὑφ' ἵππων αὐλῶπις τρυφάλεια, μιάνθησαν δέ ἔθειραι αἵματι καί κονίῃσι: πάρος γε μέν οὐ θέμις ἦεν ἱππόκομον πήληκα μιαίνεσθαι κονίῃσιν, ἀλλ' ἀνδρός θείοιο κάρη χαρίεν τε μέτωπον ῥύετ' ἀχιλλῆος: τότε δέ ζεύς ἕκτορι δῶκεν ᾗ κεφαλῇ φορέειν, σχεδόθεν δέ οἱ ἦεν ὄλεθρος. {>} πᾶν δέ οἱ ἐν χείρεσσιν ἄγη δολιχόσκιον ἔγχος βριθύ μέγα στιβαρόν κεκορυθμένον: αὐτάρ ἀπ' ὤμων ἀσπίς σύν τελαμῶνι χαμαί πέσε τερμιόεσσα. λῦσε δέ οἱ θώρηκα ἄναξ διός υἱός ἀπόλλων. τόν δ' ἄτη φρένας εἷλε, λύθεν δ' ὑπό φαίδιμα γυῖα, στῆ δέ ταφών: ὄπιθεν δέ μετάφρενον ὀξέϊ δουρί {⸖} ὤμων μεσσηγύς σχεδόθεν βάλε δάρδανος ἀνήρ πανθοΐδης εὔφορβος, ὅς ἡλικίην ἐκέκαστο ἔγχεΐ θ' ἱπποσύνῃ τε πόδεσσί τε καρπαλίμοισι: καί γάρ δή τότε φῶτας ἐείκοσι βῆσεν ἀφ' ἵππων πρῶτ' ἐλθών σύν ὄχεσφι διδασκόμενος πολέμοιο: {>} ὅς τοι πρῶτος ἐφῆκε βέλος πατρόκλεες ἱππεῦ οὐδέ δάμασς': ὅ μέν αὖτις ἀνέδραμε, μίκτο δ' ὁμίλῳ, ἐκ χροός ἁρπάξας δόρυ μείλινον, οὐδ' ὑπέμεινε πάτροκλον γυμνόν περ ἐόντ' ἐν δηϊοτῆτι. πάτροκλος δέ θεοῦ πληγῇ καί δουρί δαμασθείς ἄψ ἑτάρων εἰς ἔθνος ἐχάζετο κῆρ' ἀλεείνων. ἕκτωρ δ' ὡς εἶδεν πατροκλῆα μεγάθυμον {>} ἄψ ἀναχαζόμενον βεβλημένον ὀξέϊ χαλκῷ, ἀγχίμολόν ῥά οἱ ἦλθε κατά στίχας, οὖτα δέ δουρί νείατον ἐς κενεῶνα, διά πρό δέ χαλκόν ἔλασσε: {>} δούπησεν δέ πεσών, μέγα δ' ἤκαχε λαόν ἀχαιῶν: ὡς δ' ὅτε σῦν ἀκάμαντα λέων ἐβιήσατο χάρμῃ, ὥ τ' ὄρεος κορυφῇσι μέγα φρονέοντε μάχεσθον πίδακος ἀμφ' ὀλίγης: ἐθέλουσι δέ πιέμεν ἄμφω: πολλά δέ τ' ἀσθμαίνοντα λέων ἐδάμασσε βίηφιν: ὥς πολέας πεφνόντα μενοιτίου ἄλκιμον υἱόν {>} ἕκτωρ πριαμίδης σχεδόν ἔγχεϊ θυμόν ἀπηύρα, καί οἱ ἐπευχόμενος ἔπεα πτερόεντα προσηύδα: πάτροκλ' ἦ που ἔφησθα πόλιν κεραϊξέμεν ἁμήν, τρωϊάδας δέ γυναῖκας ἐλεύθερον ἦμαρ ἀπούρας ἄξειν ἐν νήεσσι φίλην ἐς πατρίδα γαῖαν νήπιε: τάων δέ πρόσθ' ἕκτορος ὠκέες ἵπποι ποσσίν ὀρωρέχαται πολεμίζειν: ἔγχεϊ δ' αὐτός τρωσί φιλοπτολέμοισι μεταπρέπω, ὅ σφιν ἀμύνω ἦμαρ ἀναγκαῖον: σέ δέ τ' ἐνθάδε γῦπες ἔδονται. ἆ δείλ', οὐδέ τοι ἐσθλός ἐών χραίσμησεν ἀχιλλεύς, ὅς πού τοι μάλα πολλά μένων ἐπετέλλετ' ἰόντι: μή μοι πρίν ἰέναι πατρόκλεες ἱπποκέλευθε νῆας ἔπι γλαφυράς πρίν ἕκτορος ἀνδροφόνοιο αἱματόεντα χιτῶνα περί στήθεσσι δαΐξαι. ὥς πού σε προσέφη, σοί δέ φρένας ἄφρονι πεῖθε. τόν δ' ὀλιγοδρανέων προσέφης πατρόκλεες ἱππεῦ: ἤδη νῦν ἕκτορ μεγάλ' εὔχεο: σοί γάρ ἔδωκε νίκην ζεύς κρονίδης καί ἀπόλλων, οἵ με δάμασσαν ῥηιδίως: αὐτοί γάρ ἀπ' ὤμων τεύχε' ἕλοντο. τοιοῦτοι δ' εἴ πέρ μοι ἐείκοσιν ἀντεβόλησαν, πάντές κ' αὐτόθ' ὄλοντο ἐμῷ ὑπό δουρί δαμέντες. ἀλλά με μοῖρ' ὀλοή καί λητοῦς ἔκτανεν υἱός, {>} ἀνδρῶν δ' εὔφορβος: σύ δέ με τρίτος ἐξεναρίζεις. ἄλλο δέ τοι ἐρέω, σύ δ' ἐνί φρεσί βάλλεο σῇσιν: οὔ θην οὐδ' αὐτός δηρόν βέῃ, ἀλλά τοι ἤδη ἄγχι παρέστηκεν θάνατος καί μοῖρα κραταιή χερσί δαμέντ' ἀχιλῆος ἀμύμονος αἰακίδαο. ὥς ἄρα μιν εἰπόντα τέλος θανάτοιο κάλυψε: {>} ψυχή δ' ἐκ ῥεθέων πταμένη ἄϊδος δέ βεβήκει ὅν πότμον γοόωσα λιποῦς' ἀνδροτῆτα καί ἥβην. τόν καί τεθνηῶτα προσηύδα φαίδιμος ἕκτωρ: πατρόκλεις τί νύ μοι μαντεύεαι αἰπύν ὄλεθρον; τίς δ' οἶδ' εἴ κ' ἀχιλεύς θέτιδος πάϊς ἠϋκόμοιο φθήῃ ἐμῷ ὑπό δουρί τυπείς ἀπό θυμόν ὀλέσσαι; ὥς ἄρα φωνήσας δόρυ χάλκεον ἐξ ὠτειλῆς εἴρυσε λάξ προσβάς, τόν δ' ὕπτιον ὦς' ἀπό δουρός. αὐτίκα δέ ξύν δουρί μετ' αὐτομέδοντα βεβήκει ἀντίθεον θεράποντα ποδώκεος αἰακίδαο: ἵετο γάρ βαλέειν: τόν δ' ἔκφερον ὠκέες ἵπποι ἄμβροτοι, οὕς πηλῆϊ θεοί δόσαν ἀγλαά δῶρα. {ιλιαδοσ ρ} οὐδ' ἔλαθ' ἀτρέος υἱόν ἀρηΐφιλον μενέλαον {>} πάτροκλος τρώεσσι δαμείς ἐν δηϊοτῆτι. βῆ δέ διά προμάχων κεκορυθμένος αἴθοπι χαλκῷ, {>} ἀμφί δ' ἄρ' αὐτῷ βαῖν' ὥς τις περί πόρτακι μήτηρ πρωτοτόκος κινυρή οὐ πρίν εἰδυῖα τόκοιο: ὥς περί πατρόκλῳ βαῖνε ξανθός μενέλαος. πρόσθε δέ οἱ δόρυ τ' ἔσχε καί ἀσπίδα πάντος' ἐΐσην, {>} τόν κτάμεναι μεμαώς ὅς τις τοῦ γ' ἀντίος ἔλθοι. οὐδ' ἄρα πάνθου υἱός ἐϋμμελίης ἀμέλησε πατρόκλοιο πεσόντος ἀμύμονος: ἄγχι δ' ἄρ' αὐτοῦ ἔστη, καί προσέειπεν ἀρηΐφιλον μενέλαον: ἀτρεΐδη μενέλαε διοτρεφές ὄρχαμε λαῶν χάζεο, λεῖπε δέ νεκρόν, ἔα δ' ἔναρα βροτόεντα: οὐ γάρ τις πρότερος τρώων κλειτῶν τ' ἐπικούρων {>} πάτροκλον βάλε δουρί κατά κρατερήν ὑσμίνην: τώ με ἔα κλέος ἐσθλόν ἐνί τρώεσσιν ἀρέσθαι, μή σε βάλω, ἀπό δέ μελιηδέα θυμόν ἕλωμαι. τόν δέ μέγ' ὀχθήσας προσέφη ξανθός μενέλαος: ζεῦ πάτερ οὐ μέν καλόν ὑπέρβιον εὐχετάασθαι. οὔτ' οὖν παρδάλιος τόσσον μένος οὔτε λέοντος οὔτε συός κάπρου ὀλοόφρονος, οὗ τε μέγιστος θυμός ἐνί στήθεσσι περί σθένεϊ βλεμεαίνει, ὅσσον πάνθου υἷες ἐϋμμελίαι φρονέουσιν. {>} οὐδέ μέν οὐδέ βίη ὑπερήνορος ἱπποδάμοιο ἧς ἥβης ἀπόνηθ', ὅτε μ' ὤνατο καί μ' ὑπέμεινε καί μ' ἔφατ' ἐν δαναοῖσιν ἐλέγχιστον πολεμιστήν ἔμμεναι: οὐδέ ἕ φημι πόδεσσί γε οἷσι κιόντα εὐφρῆναι ἄλοχόν τε φίλην κεδνούς τε τοκῆας. {※} ὥς θην καί σόν ἐγώ λύσω μένος εἴ κέ μευ ἄντα {※} στήῃς: ἀλλά ς' ἔγωγ' ἀναχωρήσαντα κελεύω {※} ἐς πληθύν ἰέναι, μηδ' ἀντίος ἵστας' ἐμεῖο {※} πρίν τι κακόν παθέειν: ῥεχθέν δέ τε νήπιος ἔγνω. ὥς φάτο, τόν δ' οὐ πεῖθεν: ἀμειβόμενος δέ προσηύδα: νῦν μέν δή μενέλαε διοτρεφές ἦ μάλα τείσεις {>} γνωτόν ἐμόν τόν ἔπεφνες, ἐπευχόμενος δ' ἀγορεύεις, χήρωσας δέ γυναῖκα μυχῷ θαλάμοιο νέοιο, ἀρητόν δέ τοκεῦσι γόον καί πένθος ἔθηκας. {>} ἦ κέ σφιν δειλοῖσι γόου κατάπαυμα γενοίμην εἴ κεν ἐγώ κεφαλήν τε τεήν καί τεύχε' ἐνείκας πάνθῳ ἐν χείρεσσι βάλω καί φρόντιδι δίῃ. ἀλλ' οὐ μάν ἔτι δηρόν ἀπείρητος πόνος ἔσται οὐδ' ἔτ' ἀδήριτος ἤτ' ἀλκῆς ἤτε φόβοιο. ὥς εἰπών οὔτησε κατ' ἀσπίδα πάντος' ἐΐσην: οὐδ' ἔρρηξεν χαλκός, ἀνεγνάμφθη δέ οἱ αἰχμή ἀσπίδ' ἐνί κρατερῇ: ὅ δέ δεύτερος ὄρνυτο χαλκῷ ἀτρεΐδης μενέλαος ἐπευξάμενος διί πατρί: ἄψ δ' ἀναχαζομένοιο κατά στομάχοιο θέμεθλα {>} νύξ', ἐπί δ' αὐτός ἔρεισε βαρείῃ χειρί πιθήσας: ἀντικρύ δ' ἁπαλοῖο δι' αὐχένος ἤλυθ' ἀκωκή, δούπησεν δέ πεσών, ἀράβησε δέ τεύχε' ἐπ' αὐτῷ. {⸖} αἵματί οἱ δεύοντο κόμαι χαρίτεσσιν ὁμοῖαι πλοχμοί θ', οἵ χρυσῷ τε καί ἀργύρῳ ἐσφήκωντο. οἷον δέ τρέφει ἔρνος ἀνήρ ἐριθηλές ἐλαίης χώρῳ ἐν οἰοπόλῳ, ὅθ' ἅλις ἀναβέβροχεν ὕδωρ, καλόν τηλεθάον: τό δέ τε πνοιαί δονέουσι παντοίων ἀνέμων, καί τε βρύει ἄνθεϊ λευκῷ: ἐλθών δ' ἐξαπίνης ἄνεμος σύν λαίλαπι πολλῇ βόθρου τ' ἐξέστρεψε καί ἐξετάνυσς' ἐπί γαίῃ: τοῖον πάνθου υἱόν ἐϋμμελίην εὔφορβον ἀτρεΐδης μενέλαος ἐπεί κτάνε τεύχε' ἐσύλα. ὡς δ' ὅτε τίς τε λέων ὀρεσίτροφος ἀλκί πεποιθώς βοσκομένης ἀγέλης βοῦν ἁρπάσῃ ἥ τις ἀρίστη: τῆς δ' ἐξ αὐχέν' ἔαξε λαβών κρατεροῖσιν ὀδοῦσι πρῶτον, ἔπειτα δέ θ' αἷμα καί ἔγκατα πάντα λαφύσσει δῃῶν: ἀμφί δέ τόν γε κύνες τ' ἄνδρές τε νομῆες πολλά μάλ' ἰύζουσιν ἀπόπροθεν οὐδ' ἐθέλουσιν ἀντίον ἐλθέμεναι: μάλα γάρ χλωρόν δέος αἱρεῖ: ὥς τῶν οὔ τινι θυμός ἐνί στήθεσσιν ἐτόλμα ἀντίον ἐλθέμεναι μενελάου κυδαλίμοιο. {>} ἔνθά κε ῥεῖα φέροι κλυτά τεύχεα πανθοΐδαο ἀτρεΐδης, εἰ μή οἱ ἀγάσσατο φοῖβος ἀπόλλων, ὅς ῥά οἱ ἕκτορ' ἐπῶρσε θοῷ ἀτάλαντον ἄρηϊ ἀνέρι εἰσάμενος κικόνων ἡγήτορι μέντῃ: καί μιν φωνήσας ἔπεα πτερόεντα προσηύδα: ἕκτορ νῦν σύ μέν ὧδε θέεις ἀκίχητα διώκων ἵππους αἰακίδαο δαΐφρονος: οἵ δ' ἀλεγεινοί ἀνδράσι γε θνητοῖσι δαμήμεναι ἠδ' ὀχέεσθαι ἄλλῳ γ' ἤ ἀχιλῆϊ, τόν ἀθανάτη τέκε μήτηρ. τόφρα δέ τοι μενέλαος ἀρήϊος ἀτρέος υἱός πατρόκλῳ περιβάς τρώων τόν ἄριστον ἔπεφνε πανθοΐδην εὔφορβον, ἔπαυσε δέ θούριδος ἀλκῆς. ὥς εἰπών ὅ μέν αὖτις ἔβη θεός ἄμ πόνον ἀνδρῶν, ἕκτορα δ' αἰνόν ἄχος πύκασε φρένας ἀμφί μελαίνας: πάπτηνεν δ' ἄρ' ἔπειτα κατά στίχας, αὐτίκα δ' ἔγνω τόν μέν ἀπαινύμενον κλυτά τεύχεα, τόν δ' ἐπί γαίῃ κείμενον: ἔρρει δ' αἷμα κατ' οὐταμένην ὠτειλήν. βῆ δέ διά προμάχων κεκορυθμένος αἴθοπι χαλκῷ ὀξέα κεκλήγων φλογί εἴκελος ἡφαίστοιο ἀσβέστῳ: οὐδ' υἱόν λάθεν ἀτρέος ὀξύ βοήσας: ὀχθήσας δ' ἄρα εἶπε πρός ὅν μεγαλήτορα θυμόν: ὤ μοι ἐγών εἰ μέν κε λίπω κάτα τεύχεα καλά {>} πάτροκλόν θ', ὅς κεῖται ἐμῆς ἕνεκ' ἐνθάδε τιμῆς, μή τίς μοι δαναῶν νεμεσήσεται ὅς κεν ἴδηται. εἰ δέ κεν ἕκτορι μοῦνος ἐών καί τρωσί μάχωμαι αἰδεσθείς, μή πώς με περιστήως' ἕνα πολλοί: τρῶας δ' ἐνθάδε πάντας ἄγει κορυθαίολος ἕκτωρ. ἀλλά τί ἤ μοι ταῦτα φίλος διελέξατο θυμός; ὁππότ' ἀνήρ ἐθέλῃ πρός δαίμονα φωτί μάχεσθαι ὅν κε θεός τιμᾷ, τάχα οἱ μέγα πῆμα κυλίσθη. τώ μ' οὔ τις δαναῶν νεμεσήσεται ὅς κεν ἴδηται ἕκτορι χωρήσαντ', ἐπεί ἐκ θεόφιν πολεμίζει. εἰ δέ που αἴαντός γε βοήν ἀγαθοῖο πυθοίμην, ἄμφω κ' αὖτις ἰόντες ἐπιμνησαίμεθα χάρμης καί πρός δαίμονά περ, εἴ πως ἐρυσαίμεθα νεκρόν πηλεΐδῃ ἀχιλῆϊ: κακῶν δέ κε φέρτατον εἴη. εἷος ὁ ταῦθ' ὅρμαινε κατά φρένα καί κατά θυμόν τόφρα δ' ἐπί τρώων στίχες ἤλυθον: ἦρχε δ' ἄρ' ἕκτωρ. αὐτάρ ὅ γ' ἐξοπίσω ἀνεχάζετο, λεῖπε δέ νεκρόν ἐντροπαλιζόμενος ὥς τε λίς ἠϋγένειος, ὅν ῥα κύνες τε καί ἄνδρες ἀπό σταθμοῖο δίωνται ἔγχεσι καί φωνῇ: τοῦ δ' ἐν φρεσίν ἄλκιμον ἦτορ {>} παχνοῦται, ἀέκων δέ τ' ἔβη ἀπό μεσσαύλοιο: ὥς ἀπό πατρόκλοιο κίε ξανθός μενέλαος. στῆ δέ μεταστρεφθείς ἐπεί ἵκετο ἔθνος ἑταίρων {>} παπταίνων αἴαντα μέγαν τελαμώνιον υἱόν. τόν δέ μάλ' αἶψ' ἐνόησε μάχης ἐπ' ἀριστερά πάσης θαρσύνονθ' ἑτάρους καί ἐποτρύνοντα μάχεσθαι: θεσπέσιον γάρ σφιν φόβον ἔμβαλε φοῖβος ἀπόλλων: βῆ δέ θέειν, εἶθαρ δέ παριστάμενος ἔπος ηὔδα. αἶαν δεῦρο πέπον, περί πατρόκλοιο θανόντος σπεύσομεν, αἴ κε νέκυν περ ἀχιλλῆϊ προφέρωμεν γυμνόν: ἀτάρ τά γε τεύχε' ἔχει κορυθαίολος ἕκτωρ. ὥς ἔφατ', αἴαντι δέ δαΐφρονι θυμόν ὄρινε: βῆ δέ διά προμάχων, ἅμα δέ ξανθός μενέλαος. {>} ἕκτωρ μέν πάτροκλον ἐπεί κλυτά τεύχε' ἀπηύρα, {>} ἕλχ' ἵν' ἀπ' ὤμοιιν κεφαλήν τάμοι ὀξέϊ χαλκῷ, τόν δέ νέκυν τρῳῇσιν ἐρυσσάμενος κυσί δοίη. αἴας δ' ἐγγύθεν ἦλθε φέρων σάκος ἠΰτε πύργον: ἕκτωρ δ' ἄψ ἐς ὅμιλον ἰών ἀνεχάζεθ' ἑταίρων, ἐς δίφρον δ' ἀνόρουσε: δίδου δ' ὅ γε τεύχεα καλά τρωσί φέρειν προτί ἄστυ, μέγα κλέος ἔμμεναι αὐτῷ. αἴας δ' ἀμφί μενοιτιάδῃ σάκος εὐρύ καλύψας ἑστήκει ὥς τίς τε λέων περί οἷσι τέκεσσιν, ᾧ ῥά τε νήπι' ἄγοντι συναντήσωνται ἐν ὕλῃ ἄνδρες ἐπακτῆρες: ὅ δέ τε σθένεϊ βλεμεαίνει, πᾶν δέ τ' ἐπισκύνιον κάτω ἕλκεται ὄσσε καλύπτων: ὥς αἴας περί πατρόκλῳ ἥρωϊ βεβήκει. ἀτρεΐδης δ' ἑτέρωθεν ἀρηΐφιλος μενέλαος ἑστήκει, μέγα πένθος ἐνί στήθεσσιν ἀέξων. γλαῦκος δ' ἱππολόχοιο πάϊς λυκίων ἀγός ἀνδρῶν ἕκτορ' ὑπόδρα ἰδών χαλεπῷ ἠνίπαπε μύθῳ: ἕκτορ εἶδος ἄριστε μάχης ἄρα πολλόν ἐδεύεο. ἦ ς' αὔτως κλέος ἐσθλόν ἔχει φύξηλιν ἐόντα. φράζεο νῦν ὅππως κε πόλιν καί ἄστυ σαώσῃς οἶος σύν λαοῖς τοί ἰλίῳ ἐγγεγάασιν: οὐ γάρ τις λυκίων γε μαχησόμενος δαναοῖσιν εἶσι περί πτόλιος, ἐπεί οὐκ ἄρα τις χάρις ἦεν μάρνασθαι δηΐοισιν ἐπ' ἀνδράσι νωλεμές αἰεί. πῶς κε σύ χείρονα φῶτα σαώσειας μεθ' ὅμιλον σχέτλι', ἐπεί σαρπηδόν' ἅμα ξεῖνον καί ἑταῖρον {>} κάλλιπες ἀργείοισιν ἕλωρ καί κύρμα γενέσθαι, ὅς τοι πόλλ' ὄφελος γένετο πτόλεΐ τε καί αὐτῷ {⸖} ζωός ἐών: νῦν δ' οὔ οἱ ἀλαλκέμεναι κύνας ἔτλης. τώ νῦν εἴ τις ἐμοί λυκίων ἐπιπείσεται ἀνδρῶν οἴκαδ' ἴμεν, τροίῃ δέ πεφήσεται αἰπύς ὄλεθρος. εἰ γάρ νῦν τρώεσσι μένος πολυθαρσές ἐνείη ἄτρομον, οἷόν τ' ἄνδρας ἐσέρχεται οἵ περί πάτρης ἀνδράσι δυσμενέεσσι πόνον καί δῆριν ἔθεντο, {>} αἶψά κε πάτροκλον ἐρυσαίμεθα ἴλιον εἴσω. εἰ δ' οὗτος προτί ἄστυ μέγα πριάμοιο ἄνακτος ἔλθοι τεθνηώς καί μιν ἐρυσαίμεθα χάρμης, αἶψά κεν ἀργεῖοι σαρπηδόνος ἔντεα καλά {>} λύσειαν, καί κ' αὐτόν ἀγοίμεθα ἴλιον εἴσω: τοίου γάρ θεράπων πέφατ' ἀνέρος, ὅς μέγ' ἄριστος ἀργείων παρά νηυσί καί ἀγχέμαχοι θεράποντες. ἀλλά σύ γ' αἴαντος μεγαλήτορος οὐκ ἐτάλασσας στήμεναι ἄντα κατ' ὄσσε ἰδών δηΐων ἐν ἀϋτῇ, οὐδ' ἰθύς μαχέσασθαι, ἐπεί σέο φέρτερός ἐστι. τόν δ' ἄρ' ὑπόδρα ἰδών προσέφη κορυθαίολος ἕκτωρ: γλαῦκε τί ἤ δέ σύ τοῖος ἐών ὑπέροπλον ἔειπες; ὤ πόποι ἦ τ' ἐφάμην σέ περί φρένας ἔμμεναι ἄλλων τῶν ὅσσοι λυκίην ἐριβώλακα ναιετάουσι: {※} νῦν δέ σευ ὠνοσάμην πάγχυ φρένας οἷον ἔειπες, ὅς τέ με φῄς αἴαντα πελώριον οὐχ ὑπομεῖναι. οὔ τοι ἐγών ἔρριγα μάχην οὐδέ κτύπον ἵππων: ἀλλ' αἰεί τε διός κρείσσων νόος αἰγιόχοιο, ὅς τε καί ἄλκιμον ἄνδρα φοβεῖ καί ἀφείλετο νίκην {>} ῥηϊδίως, ὁτέ δ' αὐτός ἐποτρύνει μαχέσασθαι. ἀλλ' ἄγε δεῦρο πέπον, παρ' ἔμ' ἵστασο καί ἴδε ἔργον, ἠέ πανημέριος κακός ἔσσομαι, ὡς ἀγορεύεις, ἦ τινα καί δαναῶν ἀλκῆς μάλα περ μεμαῶτα σχήσω ἀμυνέμεναι περί πατρόκλοιο θανόντος. ὥς εἰπών τρώεσσιν ἐκέκλετο μακρόν ἀΰσας: τρῶες καί λύκιοι καί δάρδανοι ἀγχιμαχηταί, ἀνέρες ἔστε φίλοι, μνήσασθε δέ θούριδος ἀλκῆς, ὄφρ' ἄν ἐγών ἀχιλῆος ἀμύμονος ἔντεα δύω καλά, τά πατρόκλοιο βίην ἐνάριξα κατακτάς. ὥς ἄρα φωνήσας ἀπέβη κορυθαίολος ἕκτωρ δηΐου ἐκ πολέμοιο: θέων δ' ἐκίχανεν ἑταίρους ὦκα μάλ' οὔ πω τῆλε ποσί κραιπνοῖσι μετασπών, οἵ προτί ἄστυ φέρον κλυτά τεύχεα πηλεΐωνος. στάς δ' ἀπάνευθε μάχης πολυδακρύου ἔντε' ἄμειβεν: ἤτοι ὅ μέν τά ἅ δῶκε φέρειν προτί ἴλιον ἱρήν τρωσί φιλοπτολέμοισιν, ὅ δ' ἄμβροτα τεύχεα δῦνε πηλεΐδεω ἀχιλῆος ἅ οἱ θεοί οὐρανίωνες πατρί φίλῳ ἔπορον: ὅ δ' ἄρα ᾧ παιδί ὄπασσε {>} γηράς: ἀλλ' οὐχ υἱός ἐν ἔντεσι πατρός ἐγήρα. τόν δ' ὡς οὖν ἀπάνευθεν ἴδεν νεφεληγερέτα ζεύς τεύχεσι πηλεΐδαο κορυσσόμενον θείοιο, κινήσας ῥα κάρη προτί ὅν μυθήσατο θυμόν: {>} ἆ δείλ' οὐδέ τί τοι θάνατος καταθύμιός ἐστιν ὅς δή τοι σχεδόν εἶσι: σύ δ' ἄμβροτα τεύχεα δύνεις ἀνδρός ἀριστῆος, τόν τε τρομέουσι καί ἄλλοι: τοῦ δή ἑταῖρον ἔπεφνες ἐνηέα τε κρατερόν τε, τεύχεα δ' οὐ κατά κόσμον ἀπό κρατός τε καί ὤμων εἵλευ: ἀτάρ τοι νῦν γε μέγα κράτος ἐγγυαλίξω, τῶν ποινήν ὅ τοι οὔ τι μάχης ἐκνοστήσαντι δέξεται ἀνδρομάχη κλυτά τεύχεα πηλεΐωνος. ἦ καί κυανέῃσιν ἐπ' ὀφρύσι νεῦσε κρονίων. ἕκτορι δ' ἥρμοσε τεύχε' ἐπί χροΐ, δῦ δέ μιν ἄρης {>} δεινός ἐνυάλιος, πλῆσθεν δ' ἄρα οἱ μέλε' ἐντός ἀλκῆς καί σθένεος: μετά δέ κλειτούς ἐπικούρους βῆ ῥα μέγα ἰάχων: ἰνδάλλετο δέ σφισι πᾶσι τεύχεσι λαμπόμενος μεγαθύμου πηλεΐωνος. ὄτρυνεν δέ ἕκαστον ἐποιχόμενος ἐπέεσσι μέσθλην τε γλαῦκόν τε μέδοντά τε θερσίλοχόν τε ἀστεροπαῖόν τε δεισήνορά θ' ἱππόθοόν τε φόρκυν τε χρομίον τε καί ἔννομον οἰωνιστήν: {ͻ} τούς ὅ γ' ἐποτρύνων ἔπεα πτερόεντα προσηύδα: κέκλυτε μυρία φῦλα περικτιόνων ἐπικούρων: οὐ γάρ ἐγώ πληθύν διζήμενος οὐδέ χατίζων ἐνθάδ' ἀφ' ὑμετέρων πολίων ἤγειρα ἕκαστον, ἀλλ' ἵνα μοι τρώων ἀλόχους καί νήπια τέκνα προφρονέως ῥύοισθε φιλοπτολέμων ὑπ' ἀχαιῶν. τά φρονέων δώροισι κατατρύχω καί ἐδωδῇ λαούς, ὑμέτερον δέ ἑκάστου θυμόν ἀέξω. τώ τις νῦν ἰθύς τετραμμένος ἤ ἀπολέσθω ἠέ σαωθήτω: ἥ γάρ πολέμου ὀαριστύς. ὅς δέ κε πάτροκλον καί τεθνηῶτά περ ἔμπης τρῶας ἐς ἱπποδάμους ἐρύσῃ, εἴξῃ δέ οἱ αἴας, ἥμισυ τῷ ἐνάρων ἀποδάσσομαι, ἥμισυ δ' αὐτός ἕξω ἐγώ: τό δέ οἱ κλέος ἔσσεται ὅσσον ἐμοί περ. ὥς ἔφαθ', οἵ δ' ἰθύς δαναῶν βρίσαντες ἔβησαν δούρατ' ἀνασχόμενοι: μάλα δέ σφισιν ἔλπετο θυμός νεκρόν ὑπ' αἴαντος ἐρύειν τελαμωνιάδαο νήπιοι: ἦ τε πολέσσιν ἐπ' αὐτῷ θυμόν ἀπηύρα. {>} καί τότ' ἄρ' αἴας εἶπε βοήν ἀγαθόν μενέλαον: ὦ πέπον ὦ μενέλαε διοτρεφές οὐκέτι νῶϊ ἔλπομαι αὐτώ περ νοστησέμεν ἐκ πολέμοιο. {>} οὔ τι τόσον νέκυος περιδείδια πατρόκλοιο, ὅς κε τάχα τρώων κορέει κύνας ἠδ' οἰωνούς, {>} ὅσσον ἐμῇ κεφαλῇ περιδείδια μή τι πάθῃσι, καί σῇ, ἐπεί πολέμοιο νέφος περί πάντα καλύπτει ἕκτωρ, ἡμῖν δ' αὖτ' ἀναφαίνεται αἰπύς ὄλεθρος. ἀλλ' ἄγ' ἀριστῆας δαναῶν κάλει, ἤν τις ἀκούσῃ. ὥς ἔφατ', οὐδ' ἀπίθησε βοήν ἀγαθός μενέλαος, ἤϋσεν δέ διαπρύσιον δαναοῖσι γεγωνώς: ὦ φίλοι ἀργείων ἡγήτορες ἠδέ μέδοντες οἵ τε παρ' ἀτρεΐδῃς ἀγαμέμνονι καί μενελάῳ {>} δήμια πίνουσιν καί σημαίνουσιν ἕκαστος λαοῖς: ἐκ δέ διός τιμή καί κῦδος ὀπηδεῖ. ἀργαλέον δέ μοί ἐστι διασκοπιᾶσθαι ἕκαστον ἡγεμόνων: τόσση γάρ ἔρις πολέμοιο δέδηεν: ἀλλά τις αὐτός ἴτω, νεμεσιζέσθω δ' ἐνί θυμῷ πάτροκλον τρῳῇσι κυσίν μέλπηθρα γενέσθαι. ὥς ἔφατ', ὀξύ δ' ἄκουσεν ὀϊλῆος ταχύς αἴας: πρῶτος δ' ἀντίος ἦλθε θέων ἀνά δηϊοτῆτα, τόν δέ μετ' ἰδομενεύς καί ὀπάων ἰδομενῆος μηριόνης ἀτάλαντος ἐνυαλίῳ ἀνδρειφόντῃ. {⸖} τῶν δ' ἄλλων τίς κεν ᾗσι φρεσίν οὐνόματ' εἴποι, {⸖} ὅσσοι δή μετόπισθε μάχην ἤγειραν ἀχαιῶν; τρῶες δέ προὔτυψαν ἀολλέες: ἦρχε δ' ἄρ' ἕκτωρ. ὡς δ' ὅτ' ἐπί προχοῇσι διιπετέος ποταμοῖο βέβρυχεν μέγα κῦμα ποτί ῥόον, ἀμφί δέ τ' ἄκραι ἠϊόνες βοόωσιν ἐρευγομένης ἁλός ἔξω, τόσσῃ ἄρα τρῶες ἰαχῇ ἴσαν. αὐτάρ ἀχαιοί ἕστασαν ἀμφί μενοιτιάδῃ ἕνα θυμόν ἔχοντες φραχθέντες σάκεσιν χαλκήρεσιν: ἀμφί δ' ἄρά σφι λαμπρῇσιν κορύθεσσι κρονίων ἠέρα πολλήν χεῦ', ἐπεί οὐδέ μενοιτιάδην ἔχθαιρε πάρος γε, ὄφρα ζωός ἐών θεράπων ἦν αἰακίδαο: μίσησεν δ' ἄρα μιν δηΐων κυσί κύρμα γενέσθαι τρῳῇσιν: τώ καί οἱ ἀμυνέμεν ὦρσεν ἑταίρους. ὦσαν δέ πρότεροι τρῶες ἑλίκωπας ἀχαιούς: νεκρόν δέ προλιπόντες ὑπέτρεσαν, οὐδέ τιν' αὐτῶν τρῶες ὑπέρθυμοι ἕλον ἔγχεσιν ἱέμενοί περ, ἀλλά νέκυν ἐρύοντο: μίνυνθα δέ καί τοῦ ἀχαιοί μέλλον ἀπέσσεσθαι: μάλα γάρ σφεας ὦκ' ἐλέλιξεν αἴας, ὅς περί μέν εἶδος, περί δ' ἔργα τέτυκτο τῶν ἄλλων δαναῶν μετ' ἀμύμονα πηλεΐωνα. ἴθυσεν δέ διά προμάχων συΐ εἴκελος ἀλκήν καπρίῳ, ὅς τ' ἐν ὄρεσσι κύνας θαλερούς τ' αἰζηούς ῥηϊδίως ἐκέδασσεν, ἑλιξάμενος διά βήσσας: ὥς υἱός τελαμῶνος ἀγαυοῦ φαίδιμος αἴας ῥεῖα μετεισάμενος τρώων ἐκέδασσε φάλαγγας οἵ περί πατρόκλῳ βέβασαν, φρόνεον δέ μάλιστα ἄστυ πότι σφέτερον ἐρύειν καί κῦδος ἀρέσθαι. ἤτοι τόν λήθοιο πελασγοῦ φαίδιμος υἱός ἱππόθοος ποδός ἕλκε κατά κρατερήν ὑσμίνην δησάμενος τελαμῶνι παρά σφυρόν ἀμφί τένοντας ἕκτορι καί τρώεσσι χαριζόμενος: τάχα δ' αὐτῷ ἦλθε κακόν, τό οἱ οὔ τις ἐρύκακεν ἱεμένων περ. τόν δ' υἱός τελαμῶνος ἐπαΐξας δι' ὁμίλου πλῆξ' αὐτοσχεδίην κυνέης διά χαλκοπαρῄου: ἤρικε δ' ἱπποδάσεια κόρυς περί δουρός ἀκωκῇ πληγεῖς' ἔγχεΐ τε μεγάλῳ καί χειρί παχείῃ, ἐγκέφαλος δέ παρ' αὐλόν ἀνέδραμεν ἐξ ὠτειλῆς αἱματόεις: τοῦ δ' αὖθι λύθη μένος, ἐκ δ' ἄρα χειρῶν πατρόκλοιο πόδα μεγαλήτορος ἧκε χαμᾶζε κεῖσθαι: ὅ δ' ἄγχ' αὐτοῖο πέσε πρηνής ἐπί νεκρῷ τῆλ' ἀπό λαρίσης ἐριβώλακος, οὐδέ τοκεῦσι θρέπτρα φίλοις ἀπέδωκε, μινυνθάδιος δέ οἱ αἰών ἔπλεθ' ὑπ' αἴαντος μεγαθύμου δουρί δαμέντι. ἕκτωρ δ' αὖτ' αἴαντος ἀκόντισε δουρί φαεινῷ: ἀλλ' ὅ μέν ἄντα ἰδών ἠλεύατο χάλκεον ἔγχος τυτθόν: ὅ δέ σχεδίον μεγαθύμου ἰφίτου υἱόν φωκήων ὄχ' ἄριστον, ὅς ἐν κλειτῷ πανοπῆϊ οἰκία ναιετάασκε πολέσς' ἄνδρεσσιν ἀνάσσων, τόν βάλ' ὑπό κληῗδα μέσην: διά δ' ἀμπερές ἄκρη αἰχμή χαλκείη παρά νείατον ὦμον ἀνέσχε: δούπησεν δέ πεσών, ἀράβησε δέ τεύχε' ἐπ' αὐτῷ. αἴας δ' αὖ φόρκυνα δαΐφρονα φαίνοπος υἱόν ἱπποθόῳ περιβάντα μέσην κατά γαστέρα τύψε: ῥῆξε δέ θώρηκος γύαλον, διά δ' ἔντερα χαλκός ἤφυς': ὅ δ' ἐν κονίῃσι πεσών ἕλε γαῖαν ἀγοστῷ. χώρησαν δ' ὑπό τε πρόμαχοι καί φαίδιμος ἕκτωρ: ἀργεῖοι δέ μέγα ἴαχον, ἐρύσαντο δέ νεκρούς φόρκυν θ' ἱππόθοόν τε, λύοντο δέ τεύχε' ἀπ' ὤμων. ἔνθά κεν αὖτε τρῶες ἀρηϊφίλων ὑπ' ἀχαιῶν ἴλιον εἰσανέβησαν ἀναλκείῃσι δαμέντες, ἀργεῖοι δέ κε κῦδος ἕλον καί ὑπέρ διός αἶσαν κάρτεϊ καί σθένεϊ σφετέρῳ: ἀλλ' αὐτός ἀπόλλων αἰνείαν ὄτρυνε δέμας περίφαντι ἐοικώς κήρυκι ἠπυτίδῃ, ὅς οἱ παρά πατρί γέροντι κηρύσσων γήρασκε φίλα φρεσί μήδεα εἰδώς: τῷ μιν ἐεισάμενος προσέφη διός υἱός ἀπόλλων: αἰνεία πῶς ἄν καί ὑπέρ θεόν εἰρύσσαισθε ἴλιον αἰπεινήν; ὡς δή ἴδον ἀνέρας ἄλλους κάρτεΐ τε σθένεΐ τε πεποιθότας ἠνορέῃ τε πλήθεΐ τε σφετέρῳ καί ὑπερδέα δῆμον ἔχοντας: ἡμῖν δέ ζεύς μέν πολύ βούλεται ἤ δαναοῖσι νίκην: ἀλλ' αὐτοί τρεῖτ' ἄσπετον οὐδέ μάχεσθε. ὥς ἔφατ', αἰνείας δ' ἑκατηβόλον ἀπόλλωνα ἔγνω ἐς ἄντα ἰδών, μέγα δ' ἕκτορα εἶπε βοήσας: ἕκτόρ τ' ἠδ' ἄλλοι τρώων ἀγοί ἠδ' ἐπικούρων αἰδώς μέν νῦν ἧδε γ' ἀρηϊφίλων ὑπ' ἀχαιῶν ἴλιον εἰσαναβῆναι ἀναλκείῃσι δαμέντας. ἀλλ' ἔτι γάρ τίς φησι θεῶν ἐμοί ἄγχι παραστάς ζῆν' ὕπατον μήστωρα μάχης ἐπιτάρροθον εἶναι: τώ ῥ' ἰθύς δαναῶν ἴομεν, μηδ' οἵ γε ἕκηλοι πάτροκλον νηυσίν πελασαίατο τεθνηῶτα. ὥς φάτο, καί ῥα πολύ προμάχων ἐξάλμενος ἔστη: οἵ δ' ἐλελίχθησαν καί ἐναντίοι ἔσταν ἀχαιῶν. ἔνθ' αὖτ' αἰνείας λειώκριτον οὔτασε δουρί υἱόν ἀρίσβαντος λυκομήδεος ἐσθλόν ἑταῖρον. τόν δέ πεσόντ' ἐλέησεν ἀρηΐφιλος λυκομήδης, στῆ δέ μάλ' ἐγγύς ἰών, καί ἀκόντισε δουρί φαεινῷ, καί βάλεν ἱππασίδην ἀπισάονα ποιμένα λαῶν ἧπαρ ὑπό πραπίδων, εἶθαρ δ' ὑπό γούνατ' ἔλυσεν, ὅς ῥ' ἐκ παιονίης ἐριβώλακος εἰληλούθει, καί δέ μετ' ἀστεροπαῖον ἀριστεύεσκε μάχεσθαι. τόν δέ πεσόντ' ἐλέησεν ἀρήϊος ἀστεροπαῖος, ἴθυσεν δέ καί ὅ πρόφρων δαναοῖσι μάχεσθαι: ἀλλ' οὔ πως ἔτι εἶχε: σάκεσσι γάρ ἔρχατο πάντῃ ἑσταότες περί πατρόκλῳ, πρό δέ δούρατ' ἔχοντο. αἴας γάρ μάλα πάντας ἐπῴχετο πολλά κελεύων: οὔτέ τιν' ἐξοπίσω νεκροῦ χάζεσθαι ἀνώγει οὔτέ τινα προμάχεσθαι ἀχαιῶν ἔξοχον ἄλλων, ἀλλά μάλ' ἀμφ' αὐτῷ βεβάμεν, σχεδόθεν δέ μάχεσθαι. ὥς αἴας ἐπέτελλε πελώριος, αἵματι δέ χθών δεύετο πορφυρέῳ, τοί δ' ἀγχιστῖνοι ἔπιπτον νεκροί ὁμοῦ τρώων καί ὑπερμενέων ἐπικούρων καί δαναῶν: οὐδ' οἵ γάρ ἀναιμωτί γε μάχοντο, παυρότεροι δέ πολύ φθίνυθον: μέμνηντο γάρ αἰεί ἀλλήλοις ἀν' ὅμιλον ἀλεξέμεναι φόνον αἰπύν. ὥς οἵ μέν μάρναντο δέμας πυρός, οὐδέ κε φαίης οὔτέ ποτ' ἠέλιον σῶν ἔμμεναι οὔτε σελήνην: ἠέρι γάρ κατέχοντο μάχης ἐπί θ' ὅσσον ἄριστοι ἕστασαν ἀμφί μενοιτιάδῃ κατατεθνηῶτι. οἵ δ' ἄλλοι τρῶες καί ἐϋκνήμιδες ἀχαιοί εὔκηλοι πολέμιζον ὑπ' αἰθέρι, πέπτατο δ' αὐγή ἠελίου ὀξεῖα, νέφος δ' οὐ φαίνετο πάσης γαίης οὐδ' ὀρέων: μεταπαυόμενοι δέ μάχοντο ἀλλήλων ἀλεείνοντες βέλεα στονόεντα πολλόν ἀφεσταότες. τοί δ' ἐν μέσῳ ἄλγε' ἔπασχον ἠέρι καί πολέμῳ, τείροντο δέ νηλέϊ χαλκῷ ὅσσοι ἄριστοι ἔσαν: δύο δ' οὔ πω φῶτε πεπύσθην ἀνέρε κυδαλίμω θρασυμήδης ἀντίλοχός τε πατρόκλοιο θανόντος ἀμύμονος, ἀλλ' ἔτ' ἔφαντο ζωόν ἐνί πρώτῳ ὁμάδῳ τρώεσσι μάχεσθαι. τώ δ' ἐπιοσσομένω θάνατον καί φύζαν ἑταίρων νόσφιν ἐμαρνάσθην, ἐπεί ὥς ἐπετέλλετο νέστωρ ὀτρύνων πόλεμον δέ μελαινάων ἀπό νηῶν. τοῖς δέ πανημερίοις ἔριδος μέγα νεῖκος ὀρώρει ἀργαλέης: καμάτῳ δέ καί ἱδρῷ νωλεμές αἰεί γούνατά τε κνῆμαί τε πόδες θ' ὑπένερθεν ἑκάστου χεῖρές τ' ὀφθαλμοί τε παλάσσετο μαρναμένοιιν ἀμφ' ἀγαθόν θεράποντα ποδώκεος αἰακίδαο. ὡς δ' ὅτ' ἀνήρ ταύροιο βοός μεγάλοιο βοείην λαοῖσιν δώῃ τανύειν μεθύουσαν ἀλοιφῇ: δεξάμενοι δ' ἄρα τοί γε διαστάντες τανύουσι κυκλός', ἄφαρ δέ τε ἰκμάς ἔβη, δύνει δέ τ' ἀλοιφή πολλῶν ἑλκόντων, τάνυται δέ τε πᾶσα διά πρό: ὥς οἵ γ' ἔνθα καί ἔνθα νέκυν ὀλίγῃ ἐνί χώρῃ εἵλκεον ἀμφότεροι: μάλα δέ σφισιν ἔλπετο θυμός τρωσίν μέν ἐρύειν προτί ἴλιον, αὐτάρ ἀχαιοῖς νῆας ἔπι γλαφυράς: περί δ' αὐτοῦ μῶλος ὀρώρει ἄγριος: οὐδέ κ' ἄρης λαοσσόος οὐδέ κ' ἀθήνη τόν γε ἰδοῦς' ὀνόσαιτ', οὐδ' εἰ μάλα μιν χόλος ἵκοι: τοῖον ζεύς ἐπί πατρόκλῳ ἀνδρῶν τε καί ἵππων ἤματι τῷ ἐτάνυσσε κακόν πόνον: οὐδ' ἄρα πώ τι ᾔδεε πάτροκλον τεθνηότα δῖος ἀχιλλεύς: πολλόν γάρ ῥ' ἀπάνευθε νεῶν μάρναντο θοάων τείχει ὕπο τρώων: τό μιν οὔ ποτε ἔλπετο θυμῷ τεθνάμεν, ἀλλά ζωόν ἐνιχριμφθέντα πύλῃσιν ἄψ ἀπονοστήσειν, ἐπεί οὐδέ τό ἔλπετο πάμπαν ἐκπέρσειν πτολίεθρον ἄνευ ἕθεν, οὐδέ σύν αὐτῷ: πολλάκι γάρ τό γε μητρός ἐπεύθετο νόσφιν ἀκούων, ἥ οἱ ἀπαγγέλλεσκε διός μεγάλοιο νόημα. δή τότε γ' οὔ οἱ ἔειπε κακόν τόσον ὅσσον ἐτύχθη μήτηρ, ὅττί ῥά οἱ πολύ φίλτατος ὤλεθ' ἑταῖρος. οἵ δ' αἰεί περί νεκρόν ἀκαχμένα δούρατ' ἔχοντες νωλεμές ἐγχρίμπτοντο καί ἀλλήλους ἐνάριζον: ὧδε δέ τις εἴπεσκεν ἀχαιῶν χαλκοχιτώνων: ὦ φίλοι οὐ μάν ἧμιν ἐϋκλεές ἀπονέεσθαι νῆας ἔπι γλαφυράς, ἀλλ' αὐτοῦ γαῖα μέλαινα πᾶσι χάνοι: τό κεν ἧμιν ἄφαρ πολύ κέρδιον εἴη εἰ τοῦτον τρώεσσι μεθήσομεν ἱπποδάμοισιν ἄστυ πότι σφέτερον ἐρύσαι καί κῦδος ἀρέσθαι. ὥς δέ τις αὖ τρώων μεγαθύμων αὐδήσασκεν: ὦ φίλοι, εἰ καί μοῖρα παρ' ἀνέρι τῷδε δαμῆναι πάντας ὁμῶς, μή πώ τις ἐρωείτω πολέμοιο. ὥς ἄρα τις εἴπεσκε, μένος δ' ὄρσασκεν ἑκάστου. ὥς οἵ μέν μάρναντο, σιδήρειος δ' ὀρυμαγδός χάλκεον οὐρανόν ἷκε δι' αἰθέρος ἀτρυγέτοιο: ἵπποι δ' αἰακίδαο μάχης ἀπάνευθεν ἐόντες κλαῖον, ἐπεί δή πρῶτα πυθέσθην ἡνιόχοιο ἐν κονίῃσι πεσόντος ὑφ' ἕκτορος ἀνδροφόνοιο. ἦ μάν αὐτομέδων διώρεος ἄλκιμος υἱός πολλά μέν ἄρ μάστιγι θοῇ ἐπεμαίετο θείνων, πολλά δέ μειλιχίοισι προσηύδα, πολλά δ' ἀρειῇ: τώ δ' οὔτ' ἄψ ἐπί νῆας ἐπί πλατύν ἑλλήσποντον ἠθελέτην ἰέναι οὔτ' ἐς πόλεμον μετ' ἀχαιούς, ἀλλ' ὥς τε στήλη μένει ἔμπεδον, ἥ τ' ἐπί τύμβῳ ἀνέρος ἑστήκῃ τεθνηότος ἠέ γυναικός, ὥς μένον ἀσφαλέως περικαλλέα δίφρον ἔχοντες οὔδει ἐνισκίμψαντε καρήατα: δάκρυα δέ σφι θερμά κατά βλεφάρων χαμάδις ῥέε μυρομένοισιν ἡνιόχοιο πόθῳ: θαλερή δ' ἐμιαίνετο χαίτη ζεύγλης ἐξεριποῦσα παρά ζυγόν ἀμφοτέρωθεν. μυρομένω δ' ἄρα τώ γε ἰδών ἐλέησε κρονίων, κινήσας δέ κάρη προτί ὅν μυθήσατο θυμόν: ἆ δειλώ, τί σφῶϊ δόμεν πηλῆϊ ἄνακτι θνητῷ, ὑμεῖς δ' ἐστόν ἀγήρω τ' ἀθανάτω τε; ἦ ἵνα δυστήνοισι μετ' ἀνδράσιν ἄλγε' ἔχητον; οὐ μέν γάρ τί πού ἐστιν ὀϊζυρώτερον ἀνδρός πάντων, ὅσσά τε γαῖαν ἔπι πνείει τε καί ἕρπει. ἀλλ' οὐ μάν ὑμῖν γε καί ἅρμασι δαιδαλέοισιν ἕκτωρ πριαμίδης ἐποχήσεται: οὐ γάρ ἐάσω. ἦ οὐχ ἅλις ὡς καί τεύχε' ἔχει καί ἐπεύχεται αὔτως; σφῶϊν δ' ἐν γούνεσσι βαλῶ μένος ἠδ' ἐνί θυμῷ, ὄφρα καί αὐτομέδοντα σαώσετον ἐκ πολέμοιο νῆας ἔπι γλαφυράς: ἔτι γάρ σφισι κῦδος ὀρέξω κτείνειν, εἰς ὅ κε νῆας ἐϋσσέλμους ἀφίκωνται δύῃ τ' ἠέλιος καί ἐπί κνέφας ἱερόν ἔλθῃ: ὥς εἰπών ἵπποισιν ἐνέπνευσεν μένος ἠΰ. τώ δ' ἀπό χαιτάων κονίην οὖδας δέ βαλόντε ῥίμφα φέρον θοόν ἅρμα μετά τρῶας καί ἀχαιούς. τοῖσι δ' ἐπ' αὐτομέδων μάχετ' ἀχνύμενός περ ἑταίρου ἵπποις ἀΐσσων ὥς τ' αἰγυπιός μετά χῆνας: ῥέα μέν γάρ φεύγεσκεν ὑπ' ἐκ τρώων ὀρυμαγδοῦ, ῥεῖα δ' ἐπαΐξασκε πολύν καθ' ὅμιλον ὀπάζων. ἀλλ' οὐχ ᾕρει φῶτας ὅτε σεύαιτο διώκειν: οὐ γάρ πως ἦν οἶον ἐόνθ' ἱερῷ ἐνί δίφρῳ ἔγχει ἐφορμᾶσθαι καί ἐπίσχειν ὠκέας ἵππους. ὀψέ δέ δή μιν ἑταῖρος ἀνήρ ἴδεν ὀφθαλμοῖσιν ἀλκιμέδων υἱός λαέρκεος αἱμονίδαο: στῆ δ' ὄπιθεν δίφροιο καί αὐτομέδοντα προσηύδα: αὐτόμεδον, τίς τοί νυ θεῶν νηκερδέα βουλήν ἐν στήθεσσιν ἔθηκε, καί ἐξέλετο φρένας ἐσθλάς; οἷον πρός τρῶας μάχεαι πρώτῳ ἐν ὁμίλῳ μοῦνος: ἀτάρ τοι ἑταῖρος ἀπέκτατο, τεύχεα δ' ἕκτωρ αὐτός ἔχων ὤμοισιν ἀγάλλεται αἰακίδαο. τόν δ' αὖτ' αὐτομέδων προσέφη διώρεος υἱός: ἀλκίμεδον τίς γάρ τοι ἀχαιῶν ἄλλος ὁμοῖος ἵππων ἀθανάτων ἐχέμεν δμῆσίν τε μένος τε, εἰ μή πάτροκλος θεόφιν μήστωρ ἀτάλαντος ζωός ἐών; νῦν αὖ θάνατος καί μοῖρα κιχάνει. ἀλλά σύ μέν μάστιγα καί ἡνία σιγαλόεντα δέξαι, ἐγώ δ' ἵππων ἀποβήσομαι, ὄφρα μάχωμαι. ὥς ἔφατ', ἀλκιμέδων δέ βοηθόον ἅρμ' ἐπορούσας καρπαλίμως μάστιγα καί ἡνία λάζετο χερσίν, αὐτομέδων δ' ἀπόρουσε: νόησε δέ φαίδιμος ἕκτωρ, αὐτίκα δ' αἰνείαν προσεφώνεεν ἐγγύς ἐόντα: αἰνεία τρώων βουληφόρε χαλκοχιτώνων ἵππω τώδ' ἐνόησα ποδώκεος αἰακίδαο ἐς πόλεμον προφανέντε σύν ἡνιόχοισι κακοῖσι: τώ κεν ἐελποίμην αἱρησέμεν, εἰ σύ γε θυμῷ σῷ ἐθέλεις, ἐπεί οὐκ ἄν ἐφορμηθέντε γε νῶϊ τλαῖεν ἐναντίβιον στάντες μαχέσασθαι ἄρηϊ. ὥς ἔφατ', οὐδ' ἀπίθησεν ἐΰς πάϊς ἀγχίσαο. τώ δ' ἰθύς βήτην βοέῃς εἰλυμένω ὤμους αὔῃσι στερεῇσι: πολύς δ' ἐπελήλατο χαλκός. τοῖσι δ' ἅμα χρομίος τε καί ἄρητος θεοειδής ἤϊσαν ἀμφότεροι: μάλα δέ σφισιν ἔλπετο θυμός αὐτώ τε κτενέειν ἐλάαν τ' ἐριαύχενας ἵππους νήπιοι, οὐδ' ἄρ' ἔμελλον ἀναιμωτί γε νέεσθαι αὖτις ἀπ' αὐτομέδοντος. ὅ δ' εὐξάμενος διί πατρί ἀλκῆς καί σθένεος πλῆτο φρένας ἀμφί μελαίνας: αὐτίκα δ' ἀλκιμέδοντα προσηύδα πιστόν ἑταῖρον: ἀλκίμεδον μή δή μοι ἀπόπροθεν ἰσχέμεν ἵππους, ἀλλά μάλ' ἐμπνείοντε μεταφρένῳ: οὐ γάρ ἔγωγε ἕκτορα πριαμίδην μένεος σχήσεσθαι ὀΐω, πρίν γ' ἐπ' ἀχιλλῆος καλλίτριχε βήμεναι ἵππω νῶϊ κατακτείναντα, φοβῆσαί τε στίχας ἀνδρῶν ἀργείων, ἤ κ' αὐτός ἐνί πρώτοισιν ἁλοίη. ὥς εἰπών αἴαντε καλέσσατο καί μενέλαον: αἴαντ' ἀργείων ἡγήτορε καί μενέλαε ἤτοι μέν τόν νεκρόν ἐπιτράπεθ' οἵ περ ἄριστοι ἀμφ' αὐτῷ βεβάμεν καί ἀμύνεσθαι στίχας ἀνδρῶν, νῶϊν δέ ζωοῖσιν ἀμύνετε νηλεές ἦμαρ: τῇδε γάρ ἔβρισαν πόλεμον κάτα δακρυόεντα ἕκτωρ αἰνείας θ', οἵ τρώων εἰσίν ἄριστοι. ἀλλ' ἤτοι μέν ταῦτα θεῶν ἐν γούνασι κεῖται: ἥσω γάρ καί ἐγώ, τά δέ κεν διί πάντα μελήσει. ἦ ῥα, καί ἀμπεπαλών προΐει δολιχόσκιον ἔγχος, καί βάλεν ἀρήτοιο κατ' ἀσπίδα πάντος' ἐΐσην: ἥ δ' οὐκ ἔγχος ἔρυτο, διά πρό δέ εἴσατο χαλκός, νειαίρῃ δ' ἐν γαστρί διά ζωστῆρος ἔλασσεν. ὡς δ' ὅτ' ἄν ὀξύν ἔχων πέλεκυν αἰζήϊος ἀνήρ κόψας ἐξόπιθεν κεράων βοός ἀγραύλοιο ἶνα τάμῃ διά πᾶσαν, ὅ δέ προθορών ἐρίπῃσιν, ὥς ἄρ' ὅ γε προθορών πέσεν ὕπτιος: ἐν δέ οἱ ἔγχος νηδυίοισι μάλ' ὀξύ κραδαινόμενον λύε γυῖα. ἕκτωρ δ' αὐτομέδοντος ἀκόντισε δουρί φαεινῷ: ἀλλ' ὅ μέν ἄντα ἰδών ἠλεύατο χάλκεον ἔγχος: πρόσσω γάρ κατέκυψε, τό δ' ἐξόπιθεν δόρυ μακρόν οὔδει ἐνισκίμφθη, ἐπί δ' οὐρίαχος πελεμίχθη ἔγχεος: ἔνθα δ' ἔπειτ' ἀφίει μένος ὄβριμος ἄρης. καί νύ κε δή ξιφέεσς' αὐτοσχεδόν ὁρμηθήτην εἰ μή σφω' αἴαντε διέκριναν μεμαῶτε, οἵ ῥ' ἦλθον καθ' ὅμιλον ἑταίρου κικλήσκοντος: τούς ὑποταρβήσαντες ἐχώρησαν πάλιν αὖτις ἕκτωρ αἰνείας τ' ἠδέ χρομίος θεοειδής, ἄρητον δέ κατ' αὖθι λίπον δεδαϊγμένον ἦτορ κείμενον: αὐτομέδων δέ θοῷ ἀτάλαντος ἄρηϊ τεύχεά τ' ἐξενάριξε καί εὐχόμενος ἔπος ηὔδα: ἦ δή μάν ὀλίγον γε μενοιτιάδαο θανόντος κῆρ ἄχεος μεθέηκα χερείονά περ καταπέφνων. ὥς εἰπών ἐς δίφρον ἑλών ἔναρα βροτόεντα θῆκ', ἄν δ' αὐτός ἔβαινε πόδας καί χεῖρας ὕπερθεν αἱματόεις ὥς τίς τε λέων κατά ταῦρον ἐδηδώς. ἄψ δ' ἐπί πατρόκλῳ τέτατο κρατερή ὑσμίνη ἀργαλέη πολύδακρυς, ἔγειρε δέ νεῖκος ἀθήνη οὐρανόθεν καταβᾶσα: προῆκε γάρ εὐρύοπα ζεύς ὀρνύμεναι δαναούς: δή γάρ νόος ἐτράπετ' αὐτοῦ. ἠΰτε πορφυρέην ἶριν θνητοῖσι τανύσσῃ ζεύς ἐξ οὐρανόθεν τέρας ἔμμεναι ἤ πολέμοιο ἤ καί χειμῶνος δυσθαλπέος, ὅς ῥά τε ἔργων ἀνθρώπους ἀνέπαυσεν ἐπί χθονί, μῆλα δέ κήδει, ὥς ἥ πορφυρέῃ νεφέλῃ πυκάσασα ἕ αὐτήν δύσετ' ἀχαιῶν ἔθνος, ἔγειρε δέ φῶτα ἕκαστον. πρῶτον δ' ἀτρέος υἱόν ἐποτρύνουσα προσηύδα ἴφθιμον μενέλαον: ὅ γάρ ῥά οἱ ἐγγύθεν ἦεν: εἰσαμένη φοίνικι δέμας καί ἀτειρέα φωνήν: σοί μέν δή μενέλαε κατηφείη καί ὄνειδος ἔσσεται εἴ κ' ἀχιλῆος ἀγαυοῦ πιστόν ἑταῖρον τείχει ὕπο τρώων ταχέες κύνες ἑλκήσουσιν. ἀλλ' ἔχεο κρατερῶς, ὄτρυνε δέ λαόν ἅπαντα. τήν δ' αὖτε προσέειπε βοήν ἀγαθός μενέλαος: φοῖνιξ ἄττα γεραιέ παλαιγενές, εἰ γάρ ἀθήνη δοίη κάρτος ἐμοί, βελέων δ' ἀπερύκοι ἐρωήν: τώ κεν ἔγωγ' ἐθέλοιμι παρεστάμεναι καί ἀμύνειν πατρόκλῳ: μάλα γάρ με θανών ἐσεμάσσατο θυμόν. ἀλλ' ἕκτωρ πυρός αἰνόν ἔχει μένος, οὐδ' ἀπολήγει χαλκῷ δηϊόων: τῷ γάρ ζεύς κῦδος ὀπάζει. ὥς φάτο, γήθησεν δέ θεά γλαυκῶπις ἀθήνη, ὅττί ῥά οἱ πάμπρωτα θεῶν ἠρήσατο πάντων. ἐν δέ βίην ὤμοισι καί ἐν γούνεσσιν ἔθηκε, καί οἱ μυίης θάρσος ἐνί στήθεσσιν ἐνῆκεν, ἥ τε καί ἐργομένη μάλα περ χροός ἀνδρομέοιο ἰσχανάᾳ δακέειν, λαρόν τέ οἱ αἷμ' ἀνθρώπου: τοίου μιν θάρσευς πλῆσε φρένας ἀμφί μελαίνας, βῆ δ' ἐπί πατρόκλῳ, καί ἀκόντισε δουρί φαεινῷ. ἔσκε δ' ἐνί τρώεσσι ποδῆς υἱός ἠετίωνος ἀφνειός τ' ἀγαθός τε: μάλιστα δέ μιν τίεν ἕκτωρ δήμου, ἐπεί οἱ ἑταῖρος ἔην φίλος εἰλαπιναστής: τόν ῥα κατά ζωστῆρα βάλε ξανθός μενέλαος ἀΐξαντα φόβον δέ, διά πρό δέ χαλκόν ἔλασσε: δούπησεν δέ πεσών: ἀτάρ ἀτρεΐδης μενέλαος νεκρόν ὑπ' ἐκ τρώων ἔρυσεν μετά ἔθνος ἑταίρων. {>} ἕκτορα δ' ἐγγύθεν ἱστάμενος ὄτρυνεν ἀπόλλων φαίνοπι ἀσιάδῃ ἐναλίγκιος, ὅς οἱ ἁπάντων ξείνων φίλτατος ἔσκεν ἀβυδόθι οἰκία ναίων: τῷ μιν ἐεισάμενος προσέφη ἑκάεργος ἀπόλλων: ἕκτορ τίς κέ ς' ἔτ' ἄλλος ἀχαιῶν ταρβήσειεν; οἷον δή μενέλαον ὑπέτρεσας, ὅς τό πάρος γε {>} μαλθακός αἰχμητής: νῦν δ' οἴχεται οἶος ἀείρας νεκρόν ὑπ' ἐκ τρώων, σόν δ' ἔκτανε πιστόν ἑταῖρον ἐσθλόν ἐνί προμάχοισι ποδῆν υἱόν ἠετίωνος. ὥς φάτο, τόν δ' ἄχεος νεφέλη ἐκάλυψε μέλαινα, βῆ δέ διά προμάχων κεκορυθμένος αἴθοπι χαλκῷ. καί τότ' ἄρα κρονίδης ἕλετ' αἰγίδα θυσσανόεσσαν {>} μαρμαρέην, ἴδην δέ κατά νεφέεσσι κάλυψεν, {⸖} ἀστράψας δέ μάλα μεγάλ' ἔκτυπε, τήν δέ τίναξε, νίκην δέ τρώεσσι δίδου, ἐφόβησε δ' ἀχαιούς. {>} πρῶτος πηνέλεως βοιώτιος ἦρχε φόβοιο. βλῆτο γάρ ὦμον δουρί πρόσω τετραμμένος αἰεί {>} ἄκρον ἐπιλίγδην: γράψεν δέ οἱ ὀστέον ἄχρις αἰχμή πουλυδάμαντος: ὅ γάρ ῥ' ἔβαλε σχεδόν ἐλθών. λήϊτον αὖθ' ἕκτωρ σχεδόν οὔτασε χεῖρ' ἐπί καρπῷ {>} υἱόν ἀλεκτρυόνος μεγαθύμου, παῦσε δέ χάρμης: τρέσσε δέ παπτήνας, ἐπεί οὐκέτι ἔλπετο θυμῷ ἔγχος ἔχων ἐν χειρί μαχήσεσθαι τρώεσσιν. ἕκτορα δ' ἰδομενεύς μετά λήϊτον ὁρμηθέντα βεβλήκει θώρηκα κατά στῆθος παρά μαζόν: ἐν καυλῷ δ' ἐάγη δολιχόν δόρυ, τοί δέ βόησαν {>} τρῶες: ὅ δ' ἰδομενῆος ἀκόντισε δευκαλίδαο δίφρῳ ἐφεσταότος: τοῦ μέν ῥ' ἀπό τυτθόν ἅμαρτεν: αὐτάρ ὅ μηριόναο ὀπάονά θ' ἡνίοχόν τε κοίρανον, ὅς ῥ' ἐκ λύκτου ἐϋκτιμένης ἕπετ' αὐτῷ: πεζός γάρ τά πρῶτα λιπών νέας ἀμφιελίσσας ἤλυθε, καί κε τρωσί μέγα κράτος ἐγγυάλιξεν, εἰ μή κοίρανος ὦκα ποδώκεας ἤλασεν ἵππους: καί τῷ μέν φάος ἦλθεν, ἄμυνε δέ νηλεές ἦμαρ, αὐτός δ' ὤλεσε θυμόν ὑφ' ἕκτορος ἀνδροφόνοιο: τόν βάλ' ὑπό γναθμοῖο καί οὔατος, ἐκ δ' ἄρ' ὀδόντας ὦσε δόρυ πρυμνόν, διά δέ γλῶσσαν τάμε μέσσην. ἤριπε δ' ἐξ ὀχέων, κατά δ' ἡνία χεῦεν ἔραζε. καί τά γε μηριόνης ἔλαβεν χείρεσσι φίλῃσι κύψας ἐκ πεδίοιο, καί ἰδομενῆα προσηύδα: μάστιε νῦν εἷός κε θοάς ἐπί νῆας ἵκηαι: γιγνώσκεις δέ καί αὐτός ὅ τ' οὐκέτι κάρτος ἀχαιῶν. ὥς ἔφατ', ἰδομενεύς δ' ἵμασεν καλλίτριχας ἵππους νῆας ἔπι γλαφυράς: δή γάρ δέος ἔμπεσε θυμῷ. οὐδ' ἔλαθ' αἴαντα μεγαλήτορα καί μενέλαον ζεύς, ὅτε δή τρώεσσι δίδου ἑτεραλκέα νίκην. τοῖσι δέ μύθων ἦρχε μέγας τελαμώνιος αἴας: ὤ πόποι ἤδη μέν κε καί ὅς μάλα νήπιός ἐστι γνοίη ὅτι τρώεσσι πατήρ ζεύς αὐτός ἀρήγει. τῶν μέν γάρ πάντων βέλε' ἅπτεται ὅς τις ἀφήῃ ἤ κακός ἤ ἀγαθός: ζεύς δ' ἔμπης πάντ' ἰθύνει: ἡμῖν δ' αὔτως πᾶσιν ἐτώσια πίπτει ἔραζε. ἀλλ' ἄγετ' αὐτοί περ φραζώμεθα μῆτιν ἀρίστην, ἠμέν ὅπως τόν νεκρόν ἐρύσσομεν, ἠδέ καί αὐτοί χάρμα φίλοις ἑτάροισι γενώμεθα νοστήσαντες, οἵ που δεῦρ' ὁρόωντες ἀκηχέδατ', οὐδ' ἔτι φασίν ἕκτορος ἀνδροφόνοιο μένος καί χεῖρας ἀάπτους {>} σχήσεσθ', ἀλλ' ἐν νηυσί μελαίνῃσιν πεσέεσθαι. εἴη δ' ὅς τις ἑταῖρος ἀπαγγείλειε τάχιστα πηλεΐδῃ, ἐπεί οὔ μιν ὀΐομαι οὐδέ πεπύσθαι λυγρῆς ἀγγελίης, ὅτι οἱ φίλος ὤλεθ' ἑταῖρος. ἀλλ' οὔ πῃ δύναμαι ἰδέειν τοιοῦτον ἀχαιῶν: {>} ἠέρι γάρ κατέχονται ὁμῶς αὐτοί τε καί ἵπποι. ζεῦ πάτερ ἀλλά σύ ῥῦσαι ὑπ' ἠέρος υἷας ἀχαιῶν, ποίησον δ' αἴθρην, δός δ' ὀφθαλμοῖσιν ἰδέσθαι: ἐν δέ φάει καί ὄλεσσον, ἐπεί νύ τοι εὔαδεν οὕτως. ὥς φάτο, τόν δέ πατήρ ὀλοφύρατο δάκρυ χέοντα: {>} αὐτίκα δ' ἠέρα μέν σκέδασεν καί ἀπῶσεν ὀμίχλην, ἠέλιος δ' ἐπέλαμψε, μάχη δ' ἐπί πᾶσα φαάνθη: {>} καί τότ' ἄρ' αἴας εἶπε βοήν ἀγαθόν μενέλαον: σκέπτεο νῦν μενέλαε διοτρεφές αἴ κεν ἴδηαι ζωόν ἔτ' ἀντίλοχον μεγαθύμου νέστορος υἱόν, ὄτρυνον δ' ἀχιλῆϊ δαΐφρονι θᾶσσον ἰόντα εἰπεῖν ὅττι ῥά οἱ πολύ φίλτατος ὤλεθ' ἑταῖρος. ὥς ἔφατ', οὐδ' ἀπίθησε βοήν ἀγαθός μενέλαος, βῆ δ' ἰέναι ὥς τίς τε λέων ἀπό μεσσαύλοιο, {>} ὅς τ' ἐπεί ἄρ κε κάμῃσι κύνας τ' ἄνδρας τ' ἐρεθίζων, οἵ τέ μιν οὐκ εἰῶσι βοῶν ἐκ πῖαρ ἑλέσθαι πάννυχοι ἐγρήσσοντες: ὅ δέ κρειῶν ἐρατίζων ἰθύει, ἀλλ' οὔ τι πρήσσει: θαμέες γάρ ἄκοντες ἀντίον ἀΐσσουσι θρασειάων ἀπό χειρῶν, καιόμεναί τε δεταί, τάς τε τρεῖ ἐσσύμενός περ: ἠῶθεν δ' ἀπονόσφιν ἔβη τετιηότι θυμῷ: ὥς ἀπό πατρόκλοιο βοήν ἀγαθός μενέλαος ἤϊε πόλλ' ἀέκων: περί γάρ δίε μή μιν ἀχαιοί {>} ἀργαλέου πρό φόβοιο ἕλωρ δηΐοισι λίποιεν. πολλά δέ μηριόνῃ τε καί αἰάντεσς' ἐπέτελλεν: αἴαντ' ἀργείων ἡγήτορε μηριόνη τε νῦν τις ἐνηείης πατροκλῆος δειλοῖο μνησάσθω: πᾶσιν γάρ ἐπίστατο μείλιχος εἶναι ζωός ἐών: νῦν αὖ θάνατος καί μοῖρα κιχάνει. ὥς ἄρα φωνήσας ἀπέβη ξανθός μενέλαος, πάντοσε παπταίνων ὥς τ' αἰετός, ὅν ῥά τέ φασιν ὀξύτατον δέρκεσθαι ὑπουρανίων πετεηνῶν, ὅν τε καί ὑψόθ' ἐόντα πόδας ταχύς οὐκ ἔλαθε πτώξ θάμνῳ ὑπ' ἀμφικόμῳ κατακείμενος, ἀλλά τ' ἐπ' αὐτῷ ἔσσυτο, καί τέ μιν ὦκα λαβών ἐξείλετο θυμόν. ὥς τότε σοί μενέλαε διοτρεφές ὄσσε φαεινώ πάντοσε δινείσθην πολέων κατά ἔθνος ἑταίρων, {>} εἴ που νέστορος υἱόν ἔτι ζώοντα ἴδοιτο. τόν δέ μάλ' αἶψ' ἐνόησε μάχης ἐπ' ἀριστερά πάσης θαρσύνονθ' ἑτάρους καί ἐποτρύνοντα μάχεσθαι, ἀγχοῦ δ' ἱστάμενος προσέφη ξανθός μενέλαος: ἀντίλοχ' εἰ δ' ἄγε δεῦρο διοτρεφές ὄφρα πύθηαι λυγρῆς ἀγγελίης, ἥ μή ὤφελλε γενέσθαι. ἤδη μέν σέ καί αὐτόν ὀΐομαι εἰσορόωντα γιγνώσκειν ὅτι πῆμα θεός δαναοῖσι κυλίνδει, νίκη δέ τρώων: πέφαται δ' ὤριστος ἀχαιῶν πάτροκλος, μεγάλη δέ ποθή δαναοῖσι τέτυκται. ἀλλά σύ γ' αἶψ' ἀχιλῆϊ θέων ἐπί νῆας ἀχαιῶν εἰπεῖν, αἴ κε τάχιστα νέκυν ἐπί νῆα σαώσῃ γυμνόν: ἀτάρ τά γε τεύχε' ἔχει κορυθαίολος ἕκτωρ. ὥς ἔφατ', ἀντίλοχος δέ κατέστυγε μῦθον ἀκούσας: δήν δέ μιν ἀμφασίη ἐπέων λάβε, τώ δέ οἱ ὄσσε δακρυόφι πλῆσθεν, θαλερή δέ οἱ ἔσχετο φωνή. ἀλλ' οὐδ' ὧς μενελάου ἐφημοσύνης ἀμέλησε, βῆ δέ θέειν, τά δέ τεύχε' ἀμύμονι δῶκεν ἑταίρῳ λαοδόκῳ, ὅς οἱ σχεδόν ἔστρεφε μώνυχας ἵππους. {>} τόν μέν δάκρυ χέοντα πόδες φέρον ἐκ πολέμοιο πηλεΐδῃ ἀχιλῆϊ κακόν ἔπος ἀγγελέοντα. {>} οὐδ' ἄρα σοί μενέλαε διοτρεφές ἤθελε θυμός τειρομένοις ἑτάροισιν ἀμυνέμεν, ἔνθεν ἀπῆλθεν ἀντίλοχος, μεγάλη δέ ποθή πυλίοισιν ἐτύχθη: {>} ἀλλ' ὅ γε τοῖσιν μέν θρασυμήδεα δῖον ἀνῆκεν, αὐτός δ' αὖτ' ἐπί πατρόκλῳ ἥρωϊ βεβήκει, στῆ δέ παρ' αἰάντεσσι θέων, εἶθαρ δέ προσηύδα: κεῖνον μέν δή νηυσίν ἐπιπροέηκα θοῇσιν ἐλθεῖν εἰς ἀχιλῆα πόδας ταχύν: οὐδέ μιν οἴω νῦν ἰέναι μάλα περ κεχολωμένον ἕκτορι δίῳ: οὐ γάρ πως ἄν γυμνός ἐών τρώεσσι μάχοιτο. ἡμεῖς δ' αὐτοί περ φραζώμεθα μῆτιν ἀρίστην, ἠμέν ὅπως τόν νεκρόν ἐρύσσομεν, ἠδέ καί αὐτοί τρώων ἐξ ἐνοπῆς θάνατον καί κῆρα φύγωμεν. τόν δ' ἠμείβετ' ἔπειτα μέγας τελαμώνιος αἴας: πάντα κατ' αἶσαν ἔειπες ἀγακλεές ὦ μενέλαε: ἀλλά σύ μέν καί μηριόνης ὑποδύντε μάλ' ὦκα νεκρόν ἀείραντες φέρετ' ἐκ πόνου: αὐτάρ ὄπισθε {>} νῶϊ μαχησόμεθα τρωσίν τε καί ἕκτορι δίῳ ἶσον θυμόν ἔχοντες ὁμώνυμοι, οἵ τό πάρος περ μίμνομεν ὀξύν ἄρηα παρ' ἀλλήλοισι μένοντες. ὥς ἔφαθ', οἵ δ' ἄρα νεκρόν ἀπό χθονός ἀγκάζοντο ὕψι μάλα μεγάλως: ἐπί δ' ἴαχε λαός ὄπισθε τρωϊκός, ὡς εἴδοντο νέκυν αἴροντας ἀχαιούς. ἴθυσαν δέ κύνεσσιν ἐοικότες, οἵ τ' ἐπί κάπρῳ βλημένῳ ἀΐξωσι πρό κούρων θηρητήρων: ἕως μέν γάρ τε θέουσι διαρραῖσαι μεμαῶτες, {⸖} ἀλλ' ὅτε δή ῥ' ἐν τοῖσιν ἑλίξεται ἀλκί πεποιθώς, ἄψ τ' ἀνεχώρησαν διά τ' ἔτρεσαν ἄλλυδις ἄλλος. ὥς τρῶες εἷος μέν ὁμιλαδόν αἰέν ἕποντο νύσσοντες ξίφεσίν τε καί ἔγχεσιν ἀμφιγύοισιν: ἀλλ' ὅτε δή ῥ' αἴαντε μεταστρεφθέντε κατ' αὐτούς σταίησαν, τῶν δέ τράπετο χρώς, οὐδέ τις ἔτλη πρόσσω ἀΐξας περί νεκροῦ δηριάασθαι. ὥς οἵ γ' ἐμμεμαῶτε νέκυν φέρον ἐκ πολέμοιο νῆας ἔπι γλαφυράς: ἐπί δέ πτόλεμος τέτατό σφιν ἄγριος ἠΰτε πῦρ, τό τ' ἐπεσσύμενον πόλιν ἀνδρῶν ὄρμενον ἐξαίφνης φλεγέθει, μινύθουσι δέ οἶκοι ἐν σέλαϊ μεγάλῳ: τό δ' ἐπιβρέμει ἴς ἀνέμοιο. ὥς μέν τοῖς ἵππων τε καί ἀνδρῶν αἰχμητάων ἀζηχής ὀρυμαγδός ἐπήϊεν ἐρχομένοισιν: οἵ δ' ὥς θ' ἡμίονοι κρατερόν μένος ἀμφιβαλόντες ἕλκως' ἐξ ὄρεος κατά παιπαλόεσσαν ἀταρπόν ἤ δοκόν ἠέ δόρυ μέγα νήϊον: ἐν δέ τε θυμός τείρεθ' ὁμοῦ καμάτῳ τε καί ἱδρῷ σπευδόντεσσιν: ὥς οἵ γ' ἐμμεμαῶτε νέκυν φέρον. αὐτάρ ὄπισθεν αἴαντ' ἰσχανέτην, ὥς τε πρών ἰσχάνει ὕδωρ ὑλήεις πεδίοιο διαπρύσιον τετυχηκώς, ὅς τε καί ἰφθίμων ποταμῶν ἀλεγεινά ῥέεθρα ἴσχει, ἄφαρ δέ τε πᾶσι ῥόον πεδίον δέ τίθησι πλάζων: οὐδέ τί μιν σθένεϊ ῥηγνῦσι ῥέοντες: ὥς αἰεί αἴαντε μάχην ἀνέεργον ὀπίσσω τρώων: οἵ δ' ἅμ' ἕποντο, δύω δ' ἐν τοῖσι μάλιστα αἰνείας τ' ἀγχισιάδης καί φαίδιμος ἕκτωρ. τῶν δ' ὥς τε ψαρῶν νέφος ἔρχεται ἠέ κολοιῶν οὖλον κεκλήγοντες, ὅτε προΐδωσιν ἰόντα κίρκον, ὅ τε σμικρῇσι φόνον φέρει ὀρνίθεσσιν, ὥς ἄρ' ὑπ' αἰνείᾳ τε καί ἕκτορι κοῦροι ἀχαιῶν οὖλον κεκλήγοντες ἴσαν, λήθοντο δέ χάρμης. πολλά δέ τεύχεα καλά πέσον περί τ' ἀμφί τε τάφρον φευγόντων δαναῶν: πολέμου δ' οὐ γίγνετ' ἐρωή. {ιλιαδοσ σ} ὥς οἵ μέν μάρναντο δέμας πυρός αἰθομένοιο, ἀντίλοχος δ' ἀχιλῆϊ πόδας ταχύς ἄγγελος ἦλθε. τόν δ' εὗρε προπάροιθε νεῶν ὀρθοκραιράων τά φρονέοντ' ἀνά θυμόν ἅ δή τετελεσμένα ἦεν: ὀχθήσας δ' ἄρα εἶπε πρός ὅν μεγαλήτορα θυμόν: ὤ μοι ἐγώ, τί τ' ἄρ' αὖτε κάρη κομόωντες ἀχαιοί {>} νηυσίν ἔπι κλονέονται ἀτυζόμενοι πεδίοιο; μή δή μοι τελέσωσι θεοί κακά κήδεα θυμῷ, ὥς ποτέ μοι μήτηρ διεπέφραδε καί μοι ἔειπε {>} μυρμιδόνων τόν ἄριστον ἔτι ζώοντος ἐμεῖο χερσίν ὕπο τρώων λείψειν φάος ἠελίοιο. ἦ μάλα δή τέθνηκε μενοιτίου ἄλκιμος υἱός σχέτλιος: ἦ τ' ἐκέλευον ἀπωσάμενον δήϊον πῦρ ἄψ ἐπί νῆας ἴμεν, μηδ' ἕκτορι ἶφι μάχεσθαι. εἷος ὅ ταῦθ' ὥρμαινε κατά φρένα καί κατά θυμόν, τόφρά οἱ ἐγγύθεν ἦλθεν ἀγαυοῦ νέστορος υἱός δάκρυα θερμά χέων, φάτο δ' ἀγγελίην ἀλεγεινήν: ὤ μοι πηλέος υἱέ δαΐφρονος ἦ μάλα λυγρῆς πεύσεαι ἀγγελίης, ἥ μή ὤφελλε γενέσθαι. κεῖται πάτροκλος, νέκυος δέ δή ἀμφιμάχονται γυμνοῦ: ἀτάρ τά γε τεύχε' ἔχει κορυθαίολος ἕκτωρ. ὥς φάτο, τόν δ' ἄχεος νεφέλη ἐκάλυψε μέλαινα: {>} ἀμφοτέρῃσι δέ χερσίν ἑλών κόνιν αἰθαλόεσσαν χεύατο κάκ κεφαλῆς, χαρίεν δ' ᾔσχυνε πρόσωπον: νεκταρέῳ δέ χιτῶνι μέλαιν' ἀμφίζανε τέφρη. αὐτός δ' ἐν κονίῃσι μέγας μεγαλωστί τανυσθείς κεῖτο, φίλῃσι δέ χερσί κόμην ᾔσχυνε δαΐζων. δμῳαί δ' ἅς ἀχιλεύς ληΐσσατο πάτροκλός τε θυμόν ἀκηχέμεναι μεγάλ' ἴαχον, ἐκ δέ θύραζε ἔδραμον ἀμφ' ἀχιλῆα δαΐφρονα, χερσί δέ πᾶσαι στήθεα πεπλήγοντο, λύθεν δ' ὑπό γυῖα ἑκάστης. ἀντίλοχος δ' ἑτέρωθεν ὀδύρετο δάκρυα λείβων χεῖρας ἔχων ἀχιλῆος: ὅ δ' ἔστενε κυδάλιμον κῆρ: {>} δείδιε γάρ μή λαιμόν ἀπαμήσειε σιδήρῳ. σμερδαλέον δ' ᾤμωξεν: ἄκουσε δέ πότνια μήτηρ ἡμένη ἐν βένθεσσιν ἁλός παρά πατρί γέροντι, κώκυσέν τ' ἄρ' ἔπειτα: θεαί δέ μιν ἀμφαγέροντο πᾶσαι ὅσαι κατά βένθος ἁλός νηρηΐδες ἦσαν. {—} ἔνθ' ἄρ' ἔην γλαύκη τε θάλειά τε κυμοδόκη τε {—} νησαίη σπειώ τε θόη θ' ἁλίη τε βοῶπις {—} κυμοθόη τε καί ἀκταίη καί λιμνώρεια {—} καί μελίτη καί ἴαιρα καί ἀμφιθόη καί ἀγαυή {—} δωτώ τε πρωτώ τε φέρουσά τε δυναμένη τε {—} δεξαμένη τε καί ἀμφινόμη καί καλλιάνειρα {—} δωρίς καί πανόπη καί ἀγακλειτή γαλάτεια {—} νημερτής τε καί ἀψευδής καί καλλιάνασσα: {—} ἔνθα δ' ἔην κλυμένη ἰάνειρά τε καί ἰάνασσα {—} μαῖρα καί ὠρείθυια ἐϋπλόκαμός τ' ἀμάθεια {—} ἄλλαι θ' αἵ κατά βένθος ἁλός νηρηΐδες ἦσαν. τῶν δέ καί ἀργύφεον πλῆτο σπέος: αἵ δ' ἅμα πᾶσαι στήθεα πεπλήγοντο, θέτις δ' ἐξῆρχε γόοιο: κλῦτε κασίγνηται νηρηΐδες, ὄφρ' ἐΰ πᾶσαι εἴδετ' ἀκούουσαι ὅς' ἐμῷ ἔνι κήδεα θυμῷ. ὤ μοι ἐγώ δειλή, ὤ μοι δυσαριστοτόκεια, ἥ τ' ἐπεί ἄρ τέκον υἱόν ἀμύμονά τε κρατερόν τε ἔξοχον ἡρώων: ὅ δ' ἀνέδραμεν ἔρνεϊ ἶσος: {>} τόν μέν ἐγώ θρέψασα φυτόν ὥς γουνῷ ἀλωῆς νηυσίν ἐπιπροέηκα κορωνίσιν ἴλιον εἴσω τρωσί μαχησόμενον: τόν δ' οὐχ ὑποδέξομαι αὖτις {>} οἴκαδε νοστήσαντα δόμον πηλήϊον εἴσω. ὄφρα δέ μοι ζώει καί ὁρᾷ φάος ἠελίοιο ἄχνυται, οὐδέ τί οἱ δύναμαι χραισμῆσαι ἰοῦσα. ἀλλ' εἶμ', ὄφρα ἴδωμι φίλον τέκος, ἠδ' ἐπακούσω ὅττί μιν ἵκετο πένθος ἀπό πτολέμοιο μένοντα. ὥς ἄρα φωνήσασα λίπε σπέος: αἵ δέ σύν αὐτῇ δακρυόεσσαι ἴσαν, περί δέ σφισι κῦμα θαλάσσης ῥήγνυτο: ταί δ' ὅτε δή τροίην ἐρίβωλον ἵκοντο ἀκτήν εἰσανέβαινον ἐπισχερώ, ἔνθα θαμειαί μυρμιδόνων εἴρυντο νέες ταχύν ἀμφ' ἀχιλῆα. τῷ δέ βαρύ στενάχοντι παρίστατο πότνια μήτηρ, ὀξύ δέ κωκύσασα κάρη λάβε παιδός ἑοῖο, καί ῥ' ὀλοφυρομένη ἔπεα πτερόεντα προσηύδα: τέκνον τί κλαίεις; τί δέ σε φρένας ἵκετο πένθος; ἐξαύδα, μή κεῦθε: τά μέν δή τοι τετέλεσται ἐκ διός, ὡς ἄρα δή πρίν γ' εὔχεο χεῖρας ἀνασχών πάντας ἐπί πρύμνῃσιν ἀλήμεναι υἷας ἀχαιῶν {>} σεῦ ἐπιδευομένους, παθέειν τ' ἀεκήλια ἔργα. τήν δέ βαρύ στενάχων προσέφη πόδας ὠκύς ἀχιλλεύς: μῆτερ ἐμή, τά μέν ἄρ μοι ὀλύμπιος ἐξετέλεσσεν: ἀλλά τί μοι τῶν ἦδος ἐπεί φίλος ὤλεθ' ἑταῖρος πάτροκλος, τόν ἐγώ περί πάντων τῖον ἑταίρων ἶσον ἐμῇ κεφαλῇ; τόν ἀπώλεσα, τεύχεα δ' ἕκτωρ δῃώσας ἀπέδυσε πελώρια θαῦμα ἰδέσθαι καλά: τά μέν πηλῆϊ θεοί δόσαν ἀγλαά δῶρα ἤματι τῷ ὅτε σε βροτοῦ ἀνέρος ἔμβαλον εὐνῇ. αἴθ' ὄφελες σύ μέν αὖθι μετ' ἀθανάτῃς ἁλίῃσι ναίειν, πηλεύς δέ θνητήν ἀγαγέσθαι ἄκοιτιν. νῦν δ' ἵνα καί σοί πένθος ἐνί φρεσί μυρίον εἴη παιδός ἀποφθιμένοιο, τόν οὐχ ὑποδέξεαι αὖτις {>} οἴκαδε νοστήσαντ', ἐπεί οὐδ' ἐμέ θυμός ἄνωγε ζώειν οὐδ' ἄνδρεσσι μετέμμεναι, αἴ κε μή ἕκτωρ πρῶτος ἐμῷ ὑπό δουρί τυπείς ἀπό θυμόν ὀλέσσῃ, {>} πατρόκλοιο δ' ἕλωρα μενοιτιάδεω ἀποτίσῃ. τόν δ' αὖτε προσέειπε θέτις κατά δάκρυ χέουσα: ὠκύμορος δή μοι τέκος ἔσσεαι, οἷ' ἀγορεύεις: αὐτίκα γάρ τοι ἔπειτα μεθ' ἕκτορα πότμος ἑτοῖμος. τήν δέ μέγ' ὀχθήσας προσέφη πόδας ὠκύς ἀχιλλεύς: αὐτίκα τεθναίην, ἐπεί οὐκ ἄρ' ἔμελλον ἑταίρῳ κτεινομένῳ ἐπαμῦναι: ὅ μέν μάλα τηλόθι πάτρης ἔφθιτ', ἐμεῖο δέ δῆσεν ἀρῆς ἀλκτῆρα γενέσθαι. νῦν δ' ἐπεί οὐ νέομαί γε φίλην ἐς πατρίδα γαῖαν, οὐδέ τι πατρόκλῳ γενόμην φάος οὐδ' ἑτάροισι {>} τοῖς ἄλλοις, οἵ δή πολέες δάμεν ἕκτορι δίῳ, ἀλλ' ἧμαι παρά νηυσίν ἐτώσιον ἄχθος ἀρούρης, τοῖος ἐών οἷος οὔ τις ἀχαιῶν χαλκοχιτώνων ἐν πολέμῳ: ἀγορῇ δέ τ' ἀμείνονές εἰσι καί ἄλλοι. ὡς ἔρις ἔκ τε θεῶν ἔκ τ' ἀνθρώπων ἀπόλοιτο καί χόλος, ὅς τ' ἐφέηκε πολύφρονά περ χαλεπῆναι, ὅς τε πολύ γλυκίων μέλιτος καταλειβομένοιο ἀνδρῶν ἐν στήθεσσιν ἀέξεται ἠΰτε καπνός: ὡς ἐμέ νῦν ἐχόλωσεν ἄναξ ἀνδρῶν ἀγαμέμνων. ἀλλά τά μέν προτετύχθαι ἐάσομεν ἀχνύμενοί περ, θυμόν ἐνί στήθεσσι φίλον δαμάσαντες ἀνάγκῃ: νῦν δ' εἶμ' ὄφρα φίλης κεφαλῆς ὀλετῆρα κιχείω ἕκτορα: κῆρα δ' ἐγώ τότε δέξομαι ὁππότε κεν δή ζεύς ἐθέλῃ τελέσαι ἠδ' ἀθάνατοι θεοί ἄλλοι. {>} οὐδέ γάρ οὐδέ βίη ἡρακλῆος φύγε κῆρα, ὅς περ φίλτατος ἔσκε διί κρονίωνι ἄνακτι: ἀλλά ἑ μοῖρα δάμασσε καί ἀργαλέος χόλος ἥρης. ὥς καί ἐγών, εἰ δή μοι ὁμοίη μοῖρα τέτυκται, κείσομ' ἐπεί κε θάνω: νῦν δέ κλέος ἐσθλόν ἀροίμην, καί τινα τρωϊάδων καί δαρδανίδων βαθυκόλπων ἀμφοτέρῃσιν χερσί παρειάων ἁπαλάων δάκρυ' ὀμορξαμένην ἁδινόν στοναχῆσαι ἐφείην, {>} γνοῖεν δ' ὡς δή δηρόν ἐγώ πολέμοιο πέπαυμαι: μή δέ μ' ἔρυκε μάχης φιλέουσά περ: οὐδέ με πείσεις. τόν δ' ἠμείβετ' ἔπειτα θεά θέτις ἀργυρόπεζα: ναί δή ταῦτά γε τέκνον ἐτήτυμον οὐ κακόν ἐστι τειρομένοις ἑτάροισιν ἀμυνέμεν αἰπύν ὄλεθρον. {>} ἀλλά τοι ἔντεα καλά μετά τρώεσσιν ἔχονται χάλκεα μαρμαίροντα: τά μέν κορυθαίολος ἕκτωρ αὐτός ἔχων ὤμοισιν ἀγάλλεται: οὐδέ ἕ φημι δηρόν ἐπαγλαϊεῖσθαι, ἐπεί φόνος ἐγγύθεν αὐτῷ. ἀλλά σύ μέν μή πω καταδύσεο μῶλον ἄρηος πρίν γ' ἐμέ δεῦρ' ἐλθοῦσαν ἐν ὀφθαλμοῖσιν ἴδηαι: {>} ἠῶθεν γάρ νεῦμαι ἅμ' ἠελίῳ ἀνιόντι τεύχεα καλά φέρουσα παρ' ἡφαίστοιο ἄνακτος. ὥς ἄρα φωνήσασα πάλιν τράπεθ' υἷος ἑοῖο, καί στρεφθεῖς' ἁλίῃσι κασιγνήτῃσι μετηύδα: ὑμεῖς μέν νῦν δῦτε θαλάσσης εὐρέα κόλπον ὀψόμεναί τε γέρονθ' ἅλιον καί δώματα πατρός, καί οἱ πάντ' ἀγορεύσατ': ἐγώ δ' ἐς μακρόν ὄλυμπον εἶμι παρ' ἥφαιστον κλυτοτέχνην, αἴ κ' ἐθέλῃσιν υἱεῖ ἐμῷ δόμεναι κλυτά τεύχεα παμφανόωντα. ὥς ἔφαθ', αἵ δ' ὑπό κῦμα θαλάσσης αὐτίκ' ἔδυσαν: ἥ δ' αὖτ' οὔλυμπον δέ θεά θέτις ἀργυρόπεζα ἤϊεν ὄφρα φίλῳ παιδί κλυτά τεύχε' ἐνείκαι. {>} τήν μέν ἄρ' οὔλυμπον δέ πόδες φέρον: αὐτάρ ἀχαιοί θεσπεσίῳ ἀλαλητῷ ὑφ' ἕκτορος ἀνδροφόνοιο φεύγοντες νῆάς τε καί ἑλλήσποντον ἵκοντο. οὐδέ κε πάτροκλόν περ ἐϋκνήμιδες ἀχαιοί ἐκ βελέων ἐρύσαντο νέκυν θεράποντ' ἀχιλῆος: αὖτις γάρ δή τόν γε κίχον λαός τε καί ἵπποι ἕκτωρ τε πριάμοιο πάϊς φλογί εἴκελος ἀλκήν. {⸖} τρίς μέν μιν μετόπισθε ποδῶν λάβε φαίδιμος ἕκτωρ ἑλκέμεναι μεμαώς, μέγα δέ τρώεσσιν ὁμόκλα: τρίς δέ δύ' αἴαντες θοῦριν ἐπιειμένοι ἀλκήν νεκροῦ ἀπεστυφέλιξαν: ὅ δ' ἔμπεδον ἀλκί πεποιθώς ἄλλοτ' ἐπαΐξασκε κατά μόθον, ἄλλοτε δ' αὖτε {⸖} στάσκε μέγα ἰάχων: ὀπίσω δ' οὐ χάζετο πάμπαν. {>} ὡς δ' ἀπό σώματος οὔ τι λέοντ' αἴθωνα δύνανται ποιμένες ἄγραυλοι μέγα πεινάοντα δίεσθαι, ὥς ῥα τόν οὐκ ἐδύναντο δύω αἴαντε κορυστά ἕκτορα πριαμίδην ἀπό νεκροῦ δειδίξασθαι. καί νύ κεν εἴρυσσέν τε καί ἄσπετον ἤρατο κῦδος, εἰ μή πηλεΐωνι ποδήνεμος ὠκέα ἶρις ἄγγελος ἦλθε θέους' ἀπ' ὀλύμπου θωρήσσεσθαι κρύβδα διός ἄλλων τε θεῶν: πρό γάρ ἧκέ μιν ἥρη. ἀγχοῦ δ' ἱσταμένη ἔπεα πτερόεντα προσηύδα: ὄρσεο πηλεΐδη, πάντων ἐκπαγλότατ' ἀνδρῶν: πατρόκλῳ ἐπάμυνον, οὗ εἵνεκα φύλοπις αἰνή ἕστηκε πρό νεῶν: οἵ δ' ἀλλήλους ὀλέκουσιν οἵ μέν ἀμυνόμενοι νέκυος πέρι τεθνηῶτος, {⸖} οἵ δέ ἐρύσσασθαι ποτί ἴλιον ἠνεμόεσσαν τρῶες ἐπιθύουσι: μάλιστα δέ φαίδιμος ἕκτωρ ἑλκέμεναι μέμονεν: κεφαλήν δέ ἑ θυμός ἄνωγε πῆξαι ἀνά σκολόπεσσι ταμόνθ' ἁπαλῆς ἀπό δειρῆς. ἀλλ' ἄνα μηδ' ἔτι κεῖσο: σέβας δέ σε θυμόν ἱκέσθω πάτροκλον τρῳῇσι κυσίν μέλπηθρα γενέσθαι: σοί λώβη, αἴ κέν τι νέκυς ᾐσχυμμένος ἔλθῃ. τήν δ' ἠμείβετ' ἔπειτα ποδάρκης δῖος ἀχιλλεύς: ἶρι θεά τίς γάρ σε θεῶν ἐμοί ἄγγελον ἧκε; τόν δ' αὖτε προσέειπε ποδήνεμος ὠκέα ἶρις: ἥρη με προέηκε διός κυδρή παράκοιτις: οὐδ' οἶδε κρονίδης ὑψίζυγος οὐδέ τις ἄλλος {>} ἀθανάτων, οἵ ὄλυμπον ἀγάννιφον ἀμφινέμονται. τήν δ' ἀπαμειβόμενος προσέφη πόδας ὠκύς ἀχιλλεύς: πῶς τάρ ἴω μετά μῶλον; ἔχουσι δέ τεύχε' ἐκεῖνοι: μήτηρ δ' οὔ με φίλη πρίν γ' εἴα θωρήσσεσθαι πρίν γ' αὐτήν ἐλθοῦσαν ἐν ὀφθαλμοῖσιν ἴδωμαι: {>} στεῦτο γάρ ἡφαίστοιο πάρ' οἰσέμεν ἔντεα καλά. ἄλλου δ' οὔ τευ οἶδα τεῦ ἄν κλυτά τεύχεα δύω, εἰ μή αἴαντός γε σάκος τελαμωνιάδαο. ἀλλά καί αὐτός ὅ γ' ἔλπομ' ἐνί πρώτοισιν ὁμιλεῖ ἔγχεϊ δηϊόων περί πατρόκλοιο θανόντος. τόν δ' αὖτε προσέειπε ποδήνεμος ὠκέα ἶρις: {>} εὖ νυ καί ἡμεῖς ἴδμεν ὅ τοι κλυτά τεύχε' ἔχονται: ἀλλ' αὔτως ἐπί τάφρον ἰών τρώεσσι φάνηθι, αἴ κέ ς' ὑποδείσαντες ἀπόσχωνται πολέμοιο τρῶες, ἀναπνεύσωσι δ' ἀρήϊοι υἷες ἀχαιῶν τειρόμενοι: ὀλίγη δέ τ' ἀνάπνευσις πολέμοιο. ἥ μέν ἄρ' ὥς εἰποῦς' ἀπέβη πόδας ὠκέα ἶρις, αὐτάρ ἀχιλλεύς ὦρτο διΐ φίλος: ἀμφί δ' ἀθήνη ὤμοις ἰφθίμοισι βάλ' αἰγίδα θυσσανόεσσαν, ἀμφί δέ οἱ κεφαλῇ νέφος ἔστεφε δῖα θεάων χρύσεον, ἐκ δ' αὐτοῦ δαῖε φλόγα παμφανόωσαν. ὡς δ' ὅτε καπνός ἰών ἐξ ἄστεος αἰθέρ' ἵκηται τηλόθεν ἐκ νήσου, τήν δήϊοι ἀμφιμάχωνται, οἵ τε πανημέριοι στυγερῷ κρίνονται ἄρηϊ ἄστεος ἐκ σφετέρου: ἅμα δ' ἠελίῳ καταδύντι πυρσοί τε φλεγέθουσιν ἐπήτριμοι, ὑψόσε δ' αὐγή γίγνεται ἀΐσσουσα περικτιόνεσσιν ἰδέσθαι, αἴ κέν πως σύν νηυσίν ἄρεω ἀλκτῆρες ἵκωνται: ὥς ἀπ' ἀχιλλῆος κεφαλῆς σέλας αἰθέρ' ἵκανε: στῆ δ' ἐπί τάφρον ἰών ἀπό τείχεος, οὐδ' ἐς ἀχαιούς μίσγετο: μητρός γάρ πυκινήν ὠπίζετ' ἐφετμήν. ἔνθα στάς ἤϋς', ἀπάτερθε δέ παλλάς ἀθήνη φθέγξατ': ἀτάρ τρώεσσιν ἐν ἄσπετον ὦρσε κυδοιμόν. ὡς δ' ὅτ' ἀριζήλη φωνή, ὅτε τ' ἴαχε σάλπιγξ ἄστυ περιπλομένων δηΐων ὕπο θυμοραϊστέων, ὥς τότ' ἀριζήλη φωνή γένετ' αἰακίδαο. {>} οἵ δ' ὡς οὖν ἄϊον ὄπα χάλκεον αἰακίδαο, πᾶσιν ὀρίνθη θυμός: ἀτάρ καλλίτριχες ἵπποι ἄψ ὄχεα τρόπεον: ὄσσοντο γάρ ἄλγεα θυμῷ. ἡνίοχοι δ' ἔκπληγεν, ἐπεί ἴδον ἀκάματον πῦρ δεινόν ὑπέρ κεφαλῆς μεγαθύμου πηλεΐωνος δαιόμενον: τό δέ δαῖε θεά γλαυκῶπις ἀθήνη. τρίς μέν ὑπέρ τάφρου μεγάλ' ἴαχε δῖος ἀχιλλεύς, τρίς δέ κυκήθησαν τρῶες κλειτοί τ' ἐπίκουροι. {⸖} ἔνθα δέ καί τότ' ὄλοντο δυώδεκα φῶτες ἄριστοι ἀμφί σφοῖς ὀχέεσσι καί ἔγχεσιν. αὐτάρ ἀχαιοί ἀσπασίως πάτροκλον ὑπ' ἐκ βελέων ἐρύσαντες κάτθεσαν ἐν λεχέεσσι: φίλοι δ' ἀμφέσταν ἑταῖροι μυρόμενοι: μετά δέ σφι ποδώκης εἵπετ' ἀχιλλεύς δάκρυα θερμά χέων, ἐπεί εἴσιδε πιστόν ἑταῖρον {>} κείμενον ἐν φέρτρῳ δεδαϊγμένον ὀξέϊ χαλκῷ, τόν ῥ' ἤτοι μέν ἔπεμπε σύν ἵπποισιν καί ὄχεσφιν ἐς πόλεμον, οὐδ' αὖτις ἐδέξατο νοστήσαντα. {>} ἠέλιον δ' ἀκάμαντα βοῶπις πότνια ἥρη πέμψεν ἐπ' ὠκεανοῖο ῥοάς ἀέκοντα νέεσθαι: ἠέλιος μέν ἔδυ, παύσαντο δέ δῖοι ἀχαιοί φυλόπιδος κρατερῆς καί ὁμοιΐου πολέμοιο. τρῶες δ' αὖθ' ἑτέρωθεν ἀπό κρατερῆς ὑσμίνης χωρήσαντες ἔλυσαν ὑφ' ἅρμασιν ὠκέας ἵππους, ἐς δ' ἀγορήν ἀγέροντο πάρος δόρποιο μέδεσθαι. ὀρθῶν δ' ἑσταότων ἀγορή γένετ', οὐδέ τις ἔτλη {⸖} ἕζεσθαι: πάντας γάρ ἔχε τρόμος, οὕνεκ' ἀχιλλεύς ἐξεφάνη, δηρόν δέ μάχης ἐπέπαυτ' ἀλεγεινῆς. τοῖσι δέ πουλυδάμας πεπνυμένος ἦρχ' ἀγορεύειν πανθοΐδης: ὅ γάρ οἶος ὅρα πρόσσω καί ὀπίσσω: ἕκτορι δ' ἦεν ἑταῖρος, ἰῇ δ' ἐν νυκτί γένοντο, ἀλλ' ὅ μέν ἄρ μύθοισιν, ὅ δ' ἔγχεϊ πολλόν ἐνίκα: ὅ σφιν ἐϋφρονέων ἀγορήσατο καί μετέειπεν: ἀμφί μάλα φράζεσθε φίλοι: κέλομαι γάρ ἔγωγε ἄστυδε νῦν ἰέναι, μή μίμνειν ἠῶ δῖαν ἐν πεδίῳ παρά νηυσίν: ἑκάς δ' ἀπό τείχεός εἰμεν. ὄφρα μέν οὗτος ἀνήρ ἀγαμέμνονι μήνιε δίῳ τόφρα δέ ῥηΐτεροι πολεμίζειν ἦσαν ἀχαιοί: χαίρεσκον γάρ ἔγωγε θοῇς ἐπί νηυσίν ἰαύων ἐλπόμενος νῆας αἱρησέμεν ἀμφιελίσσας. νῦν δ' αἰνῶς δείδοικα ποδώκεα πηλεΐωνα: οἷος κείνου θυμός ὑπέρβιος, οὐκ ἐθελήσει μίμνειν ἐν πεδίῳ, ὅθι περ τρῶες καί ἀχαιοί ἐν μέσῳ ἀμφότεροι μένος ἄρηος δατέονται, {>} ἀλλά περί πτόλιός τε μαχήσεται ἠδέ γυναικῶν. ἀλλ' ἴομεν προτί ἄστυ, πίθεσθέ μοι: ὧδε γάρ ἔσται: νῦν μέν νύξ ἀπέπαυσε ποδώκεα πηλεΐωνα ἀμβροσίη: εἰ δ' ἄμμε κιχήσεται ἐνθάδ' ἐόντας αὔριον ὁρμηθείς σύν τεύχεσιν, εὖ νύ τις αὐτόν γνώσεται: ἀσπασίως γάρ ἀφίξεται ἴλιον ἱρήν ὅς κε φύγῃ, πολλούς δέ κύνες καί γῦπες ἔδονται {>} τρώων: αἴ γάρ δή μοι ἀπ' οὔατος ὧδε γένοιτο. εἰ δ' ἄν ἐμοῖς ἐπέεσσι πιθώμεθα κηδόμενοί περ, {>} νύκτα μέν εἰν ἀγορῇ σθένος ἕξομεν, ἄστυ δέ πύργοι ὑψηλαί τε πύλαι σανίδες τ' ἐπί τῇς ἀραρυῖαι μακραί ἐΰξεστοι ἐζευγμέναι εἰρύσσονται: πρῶϊ δ' ὑπηοῖοι σύν τεύχεσι θωρηχθέντες στησόμεθ' ἄμ πύργους: τῷ δ' ἄλγιον, αἴ κ' ἐθέλῃσιν ἐλθών ἐκ νηῶν περί τείχεος ἄμμι μάχεσθαι. ἄψ πάλιν εἶς' ἐπί νῆας, ἐπεί κ' ἐριαύχενας ἵππους παντοίου δρόμου ἄσῃ ὑπό πτόλιν ἠλασκάζων: εἴσω δ' οὔ μιν θυμός ἐφορμηθῆναι ἐάσει, {>} οὐδέ ποτ' ἐκπέρσει: πρίν μιν κύνες ἀργοί ἔδονται. τόν δ' ἄρ' ὑπόδρα ἰδών προσέφη κορυθαίολος ἕκτωρ: πουλυδάμα σύ μέν οὐκέτ' ἐμοί φίλα ταῦτ' ἀγορεύεις, ὅς κέλεαι κατά ἄστυ ἀλήμεναι αὖτις ἰόντας. {⸖} ἦ οὔ πω κεκόρησθε ἐελμένοι ἔνδοθι πύργων; πρίν μέν γάρ πριάμοιο πόλιν μέροπες ἄνθρωποι πάντες μυθέσκοντο πολύχρυσον πολύχαλκον: νῦν δέ δή ἐξαπόλωλε δόμων κειμήλια καλά, {>} πολλά δέ δή φρυγίην καί μῃονίην ἐρατεινήν κτήματα περνάμεν' ἵκει, ἐπεί μέγας ὠδύσατο ζεύς. νῦν δ' ὅτε πέρ μοι ἔδωκε κρόνου πάϊς ἀγκυλομήτεω κῦδος ἀρέσθ' ἐπί νηυσί, θαλάσσῃ τ' ἔλσαι ἀχαιούς, νήπιε μηκέτι ταῦτα νοήματα φαῖν' ἐνί δήμῳ: οὐ γάρ τις τρώων ἐπιπείσεται: οὐ γάρ ἐάσω. ἀλλ' ἄγεθ' ὡς ἄν ἐγώ εἴπω, πειθώμεθα πάντες. νῦν μέν δόρπον ἕλεσθε κατά στρατόν ἐν τελέεσσι, καί φυλακῆς μνήσασθε, καί ἐγρήγορθε ἕκαστος: τρώων δ' ὅς κτεάτεσσιν ὑπερφιάλως ἀνιάζει, συλλέξας λαοῖσι δότω καταδημοβορῆσαι: τῶν τινά βέλτερόν ἐστιν ἐπαυρέμεν ἤ περ ἀχαιούς. πρῶϊ δ' ὑπηοῖοι σύν τεύχεσι θωρηχθέντες νηυσίν ἔπι γλαφυρῇσιν ἐγείρομεν ὀξύν ἄρηα. εἰ δ' ἐτεόν παρά ναῦφιν ἀνέστη δῖος ἀχιλλεύς, ἄλγιον αἴ κ' ἐθέλῃσι τῷ ἔσσεται: οὔ μιν ἔγωγε φεύξομαι ἐκ πολέμοιο δυσηχέος, ἀλλά μάλ' ἄντην στήσομαι, ἤ κε φέρῃσι μέγα κράτος, ἦ κε φεροίμην. ξυνός ἐνυάλιος, καί τε κτανέοντα κατέκτα. ὥς ἕκτωρ ἀγόρευ', ἐπί δέ τρῶες κελάδησαν νήπιοι: ἐκ γάρ σφεων φρένας εἵλετο παλλάς ἀθήνη. ἕκτορι μέν γάρ ἐπῄνησαν κακά μητιόωντι, πουλυδάμαντι δ' ἄρ' οὔ τις ὅς ἐσθλήν φράζετο βουλήν. δόρπον ἔπειθ' εἵλοντο κατά στρατόν: αὐτάρ ἀχαιοί παννύχιοι πάτροκλον ἀνεστενάχοντο γοῶντες. τοῖσι δέ πηλεΐδης ἁδινοῦ ἐξῆρχε γόοιο χεῖρας ἐπ' ἀνδροφόνους θέμενος στήθεσσιν ἑταίρου πυκνά μάλα στενάχων ὥς τε λίς ἠϋγένειος, {>} ᾧ ῥά θ' ὑπό σκύμνους ἐλαφηβόλος ἁρπάσῃ ἀνήρ ὕλης ἐκ πυκινῆς: ὅ δέ τ' ἄχνυται ὕστερος ἐλθών, πολλά δέ τ' ἄγκε ἐπῆλθε μετ' ἀνέρος ἴχνι' ἐρευνῶν εἴ ποθεν ἐξεύροι: μάλα γάρ δριμύς χόλος αἱρεῖ: ὥς ὅ βαρύ στενάχων μετεφώνεε μυρμιδόνεσσιν: ὤ πόποι ἦ ῥ' ἅλιον ἔπος ἔκβαλον ἤματι κείνῳ θαρσύνων ἥρωα μενοίτιον ἐν μεγάροισι: φῆν δέ οἱ εἰς ὀπόεντα περικλυτόν υἱόν ἀπάξειν ἴλιον ἐκπέρσαντα, λαχόντα τε ληΐδος αἶσαν. ἀλλ' οὐ ζεύς ἄνδρεσσι νοήματα πάντα τελευτᾷ: ἄμφω γάρ πέπρωται ὁμοίην γαῖαν ἐρεῦσαι αὐτοῦ ἐνί τροίῃ, ἐπεί οὐδ' ἐμέ νοστήσαντα δέξεται ἐν μεγάροισι γέρων ἱππηλάτα πηλεύς {>} οὐδέ θέτις μήτηρ, ἀλλ' αὐτοῦ γαῖα καθέξει. νῦν δ' ἐπεί οὖν πάτροκλε σεῦ ὕστερος εἶμ' ὑπό γαῖαν, οὔ σε πρίν κτεριῶ πρίν γ' ἕκτορος ἐνθάδ' ἐνεῖκαι τεύχεα καί κεφαλήν μεγαθύμου σοῖο φονῆος: δώδεκα δέ προπάροιθε πυρῆς ἀποδειροτομήσω τρώων ἀγλαά τέκνα σέθεν κταμένοιο χολωθείς. τόφρα δέ μοι παρά νηυσί κορωνίσι κείσεαι αὔτως, ἀμφί δέ σέ τρῳαί καί δαρδανίδες βαθύκολποι κλαύσονται νύκτάς τε καί ἤματα δάκρυ χέουσαι, τάς αὐτοί καμόμεσθα βίηφί τε δουρί τε μακρῷ πιείρας πέρθοντε πόλεις μερόπων ἀνθρώπων. ὥς εἰπών ἑτάροισιν ἐκέκλετο δῖος ἀχιλλεύς ἀμφί πυρί στῆσαι τρίποδα μέγαν, ὄφρα τάχιστα πάτροκλον λούσειαν ἄπο βρότον αἱματόεντα. οἵ δέ λοετροχόον τρίποδ' ἵστασαν ἐν πυρί κηλέῳ, ἐν δ' ἄρ' ὕδωρ ἔχεαν, ὑπό δέ ξύλα δαῖον ἑλόντες. γάστρην μέν τρίποδος πῦρ ἄμφεπε, θέρμετο δ' ὕδωρ: αὐτάρ ἐπεί δή ζέσσεν ὕδωρ ἐνί ἤνοπι χαλκῷ, καί τότε δή λοῦσάν τε καί ἤλειψαν λίπ' ἐλαίῳ, {>} ἐν δ' ὠτειλάς πλῆσαν ἀλείφατος ἐννεώροιο: {>} ἐν λεχέεσσι δέ θέντες ἑανῷ λιτί κάλυψαν ἐς πόδας ἐκ κεφαλῆς, καθύπερθε δέ φάρεϊ λευκῷ. παννύχιοι μέν ἔπειτα πόδας ταχύν ἀμφ' ἀχιλῆα μυρμιδόνες πάτροκλον ἀνεστενάχοντο γοῶντες: {>} ζεύς δ' ἥρην προσέειπε κασιγνήτην ἄλοχόν τε: ἔπρηξας καί ἔπειτα βοῶπις πότνια ἥρη ἀνστήσας' ἀχιλῆα πόδας ταχύν: ἦ ῥά νυ σεῖο ἐξ αὐτῆς ἐγένοντο κάρη κομόωντες ἀχαιοί. τόν δ' ἠμείβετ' ἔπειτα βοῶπις πότνια ἥρη: αἰνότατε κρονίδη ποῖον τόν μῦθον ἔειπες. καί μέν δή πού τις μέλλει βροτός ἀνδρί τελέσσαι, ὅς περ θνητός τ' ἐστί καί οὐ τόσα μήδεα οἶδε: πῶς δή ἔγωγ', ἥ φημι θεάων ἔμμεν ἀρίστη, ἀμφότερον γενεῇ τε καί οὕνεκα σή παράκοιτις κέκλημαι, σύ δέ πᾶσι μετ' ἀθανάτοισιν ἀνάσσεις, οὐκ ὄφελον τρώεσσι κοτεσσαμένη κακά ῥάψαι; ὥς οἵ μέν τοιαῦτα πρός ἀλλήλους ἀγόρευον: ἡφαίστου δ' ἵκανε δόμον θέτις ἀργυρόπεζα ἄφθιτον ἀστερόεντα μεταπρεπέ' ἀθανάτοισι χάλκεον, ὅν ῥ' αὐτός ποιήσατο κυλλοποδίων. τόν δ' εὗρ' ἱδρώοντα ἑλισσόμενον περί φύσας {>} σπεύδοντα: τρίποδας γάρ ἐείκοσι πάντας ἔτευχεν ἑστάμεναι περί τοῖχον ἐϋσταθέος μεγάροιο, χρύσεα δέ σφ' ὑπό κύκλα ἑκάστῳ πυθμένι θῆκεν, {>} ὄφρά οἱ αὐτόματοι θεῖον δυσαίατ' ἀγῶνα ἠδ' αὖτις πρός δῶμα νεοίατο θαῦμα ἰδέσθαι. οἵ δ' ἤτοι τόσσον μέν ἔχον τέλος, οὔατα δ' οὔ πω δαιδάλεα προσέκειτο: τά ῥ' ἤρτυε, κόπτε δέ δεσμούς. ὄφρ' ὅ γε ταῦτ' ἐπονεῖτο ἰδυίῃσι πραπίδεσσι, τόφρά οἱ ἐγγύθεν ἦλθε θεά θέτις ἀργυρόπεζα. τήν δέ ἴδε προμολοῦσα χάρις λιπαροκρήδεμνος καλή, τήν ὤπυιε περικλυτός ἀμφιγυήεις: ἔν τ' ἄρα οἱ φῦ χειρί ἔπος τ' ἔφατ' ἔκ τ' ὀνόμαζε: τίπτε θέτι τανύπεπλε ἱκάνεις ἡμέτερον δῶ αἰδοίη τε φίλη τε; πάρος γε μέν οὔ τι θαμίζεις. ἀλλ' ἕπεο προτέρω, ἵνα τοι πάρ ξείνια θείω. ὥς ἄρα φωνήσασα πρόσω ἄγε δῖα θεάων. τήν μέν ἔπειτα καθεῖσεν ἐπί θρόνου ἀργυροήλου καλοῦ δαιδαλέου: ὑπό δέ θρῆνυς ποσίν ἦεν: κέκλετο δ' ἥφαιστον κλυτοτέχνην εἶπέ τε μῦθον: {>} ἥφαιστε πρόμολ' ὧδε: θέτις νύ τι σεῖο χατίζει. τήν δ' ἠμείβετ' ἔπειτα περικλυτός ἀμφιγυήεις: ἦ ῥά νύ μοι δεινή τε καί αἰδοίη θεός ἔνδον, ἥ μ' ἐσάως' ὅτε μ' ἄλγος ἀφίκετο τῆλε πεσόντα μητρός ἐμῆς ἰότητι κυνώπιδος, ἥ μ' ἐθέλησε κρύψαι χωλόν ἐόντα: τότ' ἄν πάθον ἄλγεα θυμῷ, εἰ μή μ' εὐρυνόμη τε θέτις θ' ὑπεδέξατο κόλπῳ εὐρυνόμη θυγάτηρ ἀψορρόου ὠκεανοῖο. τῇσι παρ' εἰνάετες χάλκευον δαίδαλα πολλά, πόρπας τε γναμπτάς θ' ἕλικας κάλυκάς τε καί ὅρμους ἐν σπῆϊ γλαφυρῷ: περί δέ ῥόος ὠκεανοῖο ἀφρῷ μορμύρων ῥέεν ἄσπετος: οὐδέ τις ἄλλος ᾔδεεν οὔτε θεῶν οὔτε θνητῶν ἀνθρώπων, ἀλλά θέτις τε καί εὐρυνόμη ἴσαν, αἵ μ' ἐσάωσαν. ἥ νῦν ἡμέτερον δόμον ἵκει: τώ με μάλα χρεώ πάντα θέτι καλλιπλοκάμῳ ζῳάγρια τίνειν. ἀλλά σύ μέν νῦν οἱ παράθες ξεινήϊα καλά, ὄφρ' ἄν ἐγώ φύσας ἀποθείομαι ὅπλά τε πάντα. ἦ, καί ἀπ' ἀκμοθέτοιο πέλωρ αἴητον ἀνέστη χωλεύων: ὑπό δέ κνῆμαι ῥώοντο ἀραιαί. φύσας μέν ῥ' ἀπάνευθε τίθει πυρός, ὅπλά τε πάντα {>} λάρνακ' ἐς ἀργυρέην συλλέξατο, τοῖς ἐπονεῖτο: σπόγγῳ δ' ἀμφί πρόσωπα καί ἄμφω χεῖρ' ἀπομόργνυ αὐχένα τε στιβαρόν καί στήθεα λαχνήεντα, {>} δῦ δέ χιτῶν', ἕλε δέ σκῆπτρον παχύ, βῆ δέ θύραζε χωλεύων: ὑπό δ' ἀμφίπολοι ῥώοντο ἄνακτι χρύσειαι ζωῇσι νεήνισιν εἰοικυῖαι. τῇς ἐν μέν νόος ἐστί μετά φρεσίν, ἐν δέ καί αὐδή καί σθένος, ἀθανάτων δέ θεῶν ἄπο ἔργα ἴσασιν. αἵ μέν ὕπαιθα ἄνακτος ἐποίπνυον: αὐτάρ ὅ ἔρρων πλησίον, ἔνθα θέτις περ, ἐπί θρόνου ἷζε φαεινοῦ, ἔν τ' ἄρα οἱ φῦ χειρί ἔπος τ' ἔφατ' ἔκ τ' ὀνόμαζε: τίπτε θέτι τανύπεπλε ἱκάνεις ἡμέτερον δῶ αἰδοίη τε φίλη τε; πάρος γε μέν οὔ τι θαμίζεις. αὔδα ὅ τι φρονέεις: τελέσαι δέ με θυμός ἄνωγεν, εἰ δύναμαι τελέσαι γε καί εἰ τετελεσμένον ἐστίν. τόν δ' ἠμείβετ' ἔπειτα θέτις κατά δάκρυ χέουσα: ἥφαιστ', ἦ ἄρα δή τις, ὅσαι θεαί εἰς' ἐν ὀλύμπῳ, τοσσάδ' ἐνί φρεσίν ᾗσιν ἀνέσχετο κήδεα λυγρά ὅσς' ἐμοί ἐκ πασέων κρονίδης ζεύς ἄλγε' ἔδωκεν; ἐκ μέν μ' ἀλλάων ἁλιάων ἀνδρί δάμασσεν αἰακίδῃ πηλῆϊ, καί ἔτλην ἀνέρος εὐνήν πολλά μάλ' οὐκ ἐθέλουσα. ὅ μέν δή γήραϊ λυγρῷ κεῖται ἐνί μεγάροις ἀρημένος, ἄλλα δέ μοι νῦν, υἱόν ἐπεί μοι δῶκε γενέσθαί τε τραφέμεν τε ἔξοχον ἡρώων: ὅ δ' ἀνέδραμεν ἔρνεϊ ἶσος: {>} τόν μέν ἐγώ θρέψασα φυτόν ὥς γουνῷ ἀλωῆς νηυσίν ἐπιπροέηκα κορωνίσιν ἴλιον εἴσω τρωσί μαχησόμενον: τόν δ' οὐχ ὑποδέξομαι αὖτις οἴκαδε νοστήσαντα δόμον πηλήϊον εἴσω. ὄφρα δέ μοι ζώει καί ὁρᾷ φάος ἠελίοιο ἄχνυται, οὐδέ τί οἱ δύναμαι χραισμῆσαι ἰοῦσα. {—} κούρην ἥν ἄρα οἱ γέρας ἔξελον υἷες ἀχαιῶν, {—} τήν ἄψ ἐκ χειρῶν ἕλετο κρείων ἀγαμέμνων. {—} ἤτοι ὅ τῆς ἀχέων φρένας ἔφθιεν: αὐτάρ ἀχαιούς {—} τρῶες ἐπί πρύμνῃσιν ἐείλεον, οὐδέ θύραζε {—} εἴων ἐξιέναι: τόν δέ λίσσοντο γέροντες {—} ἀργείων, καί πολλά περικλυτά δῶρ' ὀνόμαζον. {—} ἔνθ' αὐτός μέν ἔπειτ' ἠναίνετο λοιγόν ἀμῦναι, {—} αὐτάρ ὅ πάτροκλον περί μέν τά ἅ τεύχεα ἕσσε, {—} πέμπε δέ μιν πόλεμον δέ, πολύν δ' ἅμα λαόν ὄπασσε. {—} πᾶν δ' ἦμαρ μάρναντο περί σκαιῇσι πύλῃσι: {—} καί νύ κεν αὐτῆμαρ πόλιν ἔπραθον, εἰ μή ἀπόλλων {—} πολλά κακά ῥέξαντα μενοιτίου ἄλκιμον υἱόν {—} ἔκταν' ἐνί προμάχοισι καί ἕκτορι κῦδος ἔδωκε. τοὔνεκα νῦν τά σά γούναθ' ἱκάνομαι, αἴ κ' ἐθέλῃσθα υἱεῖ ἐμῷ ὠκυμόρῳ δόμεν ἀσπίδα καί τρυφάλειαν καί καλάς κνημῖδας ἐπισφυρίοις ἀραρυίας {>} καί θώρηχ': ὅ γάρ ἦν οἱ ἀπώλεσε πιστός ἑταῖρος {>} τρωσί δαμείς: ὅ δέ κεῖται ἐπί χθονί θυμόν ἀχεύων. τήν δ' ἠμείβετ' ἔπειτα περικλυτός ἀμφιγυήεις: θάρσει: μή τοι ταῦτα μετά φρεσί σῇσι μελόντων. αἴ γάρ μιν θανάτοιο δυσηχέος ὧδε δυναίμην νόσφιν ἀποκρύψαι, ὅτε μιν μόρος αἰνός ἱκάνοι, ὥς οἱ τεύχεα καλά παρέσσεται, οἷά τις αὖτε ἀνθρώπων πολέων θαυμάσσεται, ὅς κεν ἴδηται. ὥς εἰπών τήν μέν λίπεν αὐτοῦ, βῆ δ' ἐπί φύσας: τάς δ' ἐς πῦρ ἔτρεψε κέλευσέ τε ἐργάζεσθαι. {>} φῦσαι δ' ἐν χοάνοισιν ἐείκοσι πᾶσαι ἐφύσων παντοίην εὔπρηστον ἀϋτμήν ἐξανιεῖσαι, ἄλλοτε μέν σπεύδοντι παρέμμεναι, ἄλλοτε δ' αὖτε, ὅππως ἥφαιστός τ' ἐθέλοι καί ἔργον ἄνοιτο. χαλκόν δ' ἐν πυρί βάλλεν ἀτειρέα κασσίτερόν τε καί χρυσόν τιμῆντα καί ἄργυρον: αὐτάρ ἔπειτα θῆκεν ἐν ἀκμοθέτῳ μέγαν ἄκμονα, γέντο δέ χειρί ῥαιστῆρα κρατερήν, ἑτέρηφι δέ γέντο πυράγρην. ποίει δέ πρώτιστα σάκος μέγα τε στιβαρόν τε πάντοσε δαιδάλλων, περί δ' ἄντυγα βάλλε φαεινήν τρίπλακα μαρμαρέην, ἐκ δ' ἀργύρεον τελαμῶνα. πέντε δ' ἄρ' αὐτοῦ ἔσαν σάκεος πτύχες: αὐτάρ ἐν αὐτῷ ποίει δαίδαλα πολλά ἰδυίῃσι πραπίδεσσιν. ἐν μέν γαῖαν ἔτευξ', ἐν δ' οὐρανόν, ἐν δέ θάλασσαν, ἠέλιόν τ' ἀκάμαντα σελήνην τε πλήθουσαν, ἐν δέ τά τείρεα πάντα, τά τ' οὐρανός ἐστεφάνωται, πληϊάδας θ' ὑάδας τε τό τε σθένος ὠρίωνος ἄρκτόν θ', ἥν καί ἄμαξαν ἐπίκλησιν καλέουσιν, ἥ τ' αὐτοῦ στρέφεται καί τ' ὠρίωνα δοκεύει, οἴη δ' ἄμμορός ἐστι λοετρῶν ὠκεανοῖο. ἐν δέ δύω ποίησε πόλεις μερόπων ἀνθρώπων καλάς. ἐν τῇ μέν ῥα γάμοι τ' ἔσαν εἰλαπίναι τε, {>} νύμφας δ' ἐκ θαλάμων δαΐδων ὕπο λαμπομενάων ἠγίνεον ἀνά ἄστυ, πολύς δ' ὑμέναιος ὀρώρει: κοῦροι δ' ὀρχηστῆρες ἐδίνεον, ἐν δ' ἄρα τοῖσιν {>} αὐλοί φόρμιγγές τε βοήν ἔχον: αἵ δέ γυναῖκες {>} ἱστάμεναι θαύμαζον ἐπί προθύροισιν ἑκάστη. λαοί δ' εἰν ἀγορῇ ἔσαν ἀθρόοι: ἔνθα δέ νεῖκος ὠρώρει, δύο δ' ἄνδρες ἐνείκεον εἵνεκα ποινῆς ἀνδρός ἀποφθιμένου: ὅ μέν εὔχετο πάντ' ἀποδοῦναι δήμῳ πιφαύσκων, ὅ δ' ἀναίνετο μηδέν ἑλέσθαι: ἄμφω δ' ἱέσθην ἐπί ἴστορι πεῖραρ ἑλέσθαι. {>} λαοί δ' ἀμφοτέροισιν ἐπήπυον ἀμφίς ἀρωγοί: κήρυκες δ' ἄρα λαόν ἐρήτυον: οἵ δέ γέροντες εἵατ' ἐπί ξεστοῖσι λίθοις ἱερῷ ἐνί κύκλῳ, σκῆπτρα δέ κηρύκων ἐν χέρς' ἔχον ἠεροφώνων: τοῖσιν ἔπειτ' ἤϊσσον, ἀμοιβηδίς δέ δίκαζον. κεῖτο δ' ἄρ' ἐν μέσσοισι δύω χρυσοῖο τάλαντα, τῷ δόμεν ὅς μετά τοῖσι δίκην ἰθύντατα εἴποι. τήν δ' ἑτέρην πόλιν ἀμφί δύω στρατοί ἥατο λαῶν τεύχεσι λαμπόμενοι: δίχα δέ σφισιν ἥνδανε βουλή, ἠέ διαπραθέειν ἤ ἄνδιχα πάντα δάσασθαι {>} κτῆσιν ὅσην πτολίεθρον ἐπήρατον ἐντός ἔεργεν: οἵ δ' οὔ πω πείθοντο, λόχῳ δ' ὑπεθωρήσσοντο. τεῖχος μέν ῥ' ἄλοχοί τε φίλαι καί νήπια τέκνα ῥύατ' ἐφεσταότες, μετά δ' ἀνέρες οὕς ἔχε γῆρας: οἵ δ' ἴσαν: ἦρχε δ' ἄρά σφιν ἄρης καί παλλάς ἀθήνη ἄμφω χρυσείω, χρύσεια δέ εἵματα ἕσθην, καλώ καί μεγάλω σύν τεύχεσιν, ὥς τε θεώ περ {>} ἀμφίς ἀριζήλω: λαοί δ' ὑπολίζονες ἦσαν. οἵ δ' ὅτε δή ῥ' ἵκανον ὅθι σφίσιν εἶκε λοχῆσαι ἐν ποταμῷ, ὅθι τ' ἀρδμός ἔην πάντεσσι βοτοῖσιν, ἔνθ' ἄρα τοί γ' ἵζοντ' εἰλυμένοι αἴθοπι χαλκῷ. τοῖσι δ' ἔπειτ' ἀπάνευθε δύω σκοποί εἵατο λαῶν δέγμενοι ὁππότε μῆλα ἰδοίατο καί ἕλικας βοῦς. οἵ δέ τάχα προγένοντο, δύω δ' ἅμ' ἕποντο νομῆες τερπόμενοι σύριγξι: δόλον δ' οὔ τι προνόησαν. οἵ μέν τά προϊδόντες ἐπέδραμον, ὦκα δ' ἔπειτα τάμνοντ' ἀμφί βοῶν ἀγέλας καί πώεα καλά ἀργεννέων οἰῶν, κτεῖνον δ' ἐπί μηλοβοτῆρας. οἵ δ' ὡς οὖν ἐπύθοντο πολύν κέλαδον παρά βουσίν εἰράων προπάροιθε καθήμενοι, αὐτίκ' ἐφ' ἵππων βάντες ἀερσιπόδων μετεκίαθον, αἶψα δ' ἵκοντο. στησάμενοι δ' ἐμάχοντο μάχην ποταμοῖο παρ' ὄχθας, βάλλον δ' ἀλλήλους χαλκήρεσιν ἐγχείῃσιν. ἐν δ' ἔρις ἐν δέ κυδοιμός ὁμίλεον, ἐν δ' ὀλοή κήρ, ἄλλον ζωόν ἔχουσα νεούτατον, ἄλλον ἄουτον, ἄλλον τεθνηῶτα κατά μόθον ἕλκε ποδοῖιν: εἷμα δ' ἔχ' ἀμφ' ὤμοισι δαφοινεόν αἵματι φωτῶν. ὡμίλευν δ' ὥς τε ζωοί βροτοί ἠδ' ἐμάχοντο, {>} νεκρούς τ' ἀλλήλων ἔρυον κατατεθνηῶτας. ἐν δ' ἐτίθει νειόν μαλακήν πίειραν ἄρουραν εὐρεῖαν τρίπολον: πολλοί δ' ἀροτῆρες ἐν αὐτῇ ζεύγεα δινεύοντες ἐλάστρεον ἔνθα καί ἔνθα. οἵ δ' ὁπότε στρέψαντες ἱκοίατο τέλσον ἀρούρης, τοῖσι δ' ἔπειτ' ἐν χερσί δέπας μελιηδέος οἴνου δόσκεν ἀνήρ ἐπιών: τοί δέ στρέψασκον ἀν' ὄγμους, ἱέμενοι νειοῖο βαθείης τέλσον ἱκέσθαι. ἥ δέ μελαίνετ' ὄπισθεν, ἀρηρομένῃ δέ ἐῴκει, χρυσείη περ ἐοῦσα: τό δή περί θαῦμα τέτυκτο. {>} ἐν δ' ἐτίθει τέμενος βασιλήϊον: ἔνθα δ' ἔριθοι ἤμων ὀξείας δρεπάνας ἐν χερσίν ἔχοντες. δράγματα δ' ἄλλα μετ' ὄγμον ἐπήτριμα πῖπτον ἔραζε, ἄλλα δ' ἀμαλλοδετῆρες ἐν ἐλλεδανοῖσι δέοντο. τρεῖς δ' ἄρ' ἀμαλλοδετῆρες ἐφέστασαν: αὐτάρ ὄπισθε παῖδες δραγμεύοντες ἐν ἀγκαλίδεσσι φέροντες ἀσπερχές πάρεχον: βασιλεύς δ' ἐν τοῖσι σιωπῇ σκῆπτρον ἔχων ἑστήκει ἐπ' ὄγμου γηθόσυνος κῆρ. κήρυκες δ' ἀπάνευθεν ὑπό δρυΐ δαῖτα πένοντο, βοῦν δ' ἱερεύσαντες μέγαν ἄμφεπον: αἵ δέ γυναῖκες {>} δεῖπνον ἐρίθοισιν λεύκ' ἄλφιτα πολλά πάλυνον. ἐν δ' ἐτίθει σταφυλῇσι μέγα βρίθουσαν ἀλωήν καλήν χρυσείην: μέλανες δ' ἀνά βότρυες ἦσαν, ἑστήκει δέ κάμαξι διαμπερές ἀργυρέῃσιν. ἀμφί δέ κυανέην κάπετον, περί δ' ἕρκος ἔλασσε κασσιτέρου: μία δ' οἴη ἀταρπιτός ἦεν ἐπ' αὐτήν, τῇ νίσοντο φορῆες ὅτε τρυγόῳεν ἀλωήν. παρθενικαί δέ καί ἠΐθεοι ἀταλά φρονέοντες πλεκτοῖς ἐν ταλάροισι φέρον μελιηδέα καρπόν. τοῖσιν δ' ἐν μέσσοισι πάϊς φόρμιγγι λιγείῃ {>} ἱμερόεν κιθάριζε, λίνον δ' ὑπό καλόν ἄειδε λεπταλέῃ φωνῇ: τοί δέ ῥήσσοντες ἁμαρτῇ μολπῇ τ' ἰυγμῷ τε ποσί σκαίροντες ἕποντο. ἐν δ' ἀγέλην ποίησε βοῶν ὀρθοκραιράων: αἵ δέ βόες χρυσοῖο τετεύχατο κασσιτέρου τε, μυκηθμῷ δ' ἀπό κόπρου ἐπεσσεύοντο νομόν δέ πάρ ποταμόν κελάδοντα, παρά ῥοδανόν δονακῆα. χρύσειοι δέ νομῆες ἅμ' ἐστιχόωντο βόεσσι τέσσαρες, ἐννέα δέ σφι κύνες πόδας ἀργοί ἕποντο. σμερδαλέω δέ λέοντε δύ' ἐν πρώτῃσι βόεσσι ταῦρον ἐρύγμηλον ἐχέτην: ὅ δέ μακρά μεμυκώς ἕλκετο: τόν δέ κύνες μετεκίαθον ἠδ' αἰζηοί. τώ μέν ἀναρρήξαντε βοός μεγάλοιο βοείην {>} ἔγκατα καί μέλαν αἷμα λαφύσσετον: οἵ δέ νομῆες {⸖} αὔτως ἐνδίεσαν ταχέας κύνας ὀτρύνοντες. οἵ δ' ἤτοι δακέειν μέν ἀπετρωπῶντο λεόντων, ἱστάμενοι δέ μάλ' ἐγγύς ὑλάκτεον ἔκ τ' ἀλέοντο. ἐν δέ νομόν ποίησε περικλυτός ἀμφιγυήεις ἐν καλῇ βήσσῃ μέγαν οἰῶν ἀργεννάων, {>} σταθμούς τε κλισίας τε κατηρεφέας ἰδέ σηκούς. {>} ἐν δέ χορόν ποίκιλλε περικλυτός ἀμφιγυήεις, τῷ ἴκελον οἷόν ποτ' ἐνί κνωσῷ εὐρείῃ δαίδαλος ἤσκησεν καλλιπλοκάμῳ ἀριάδνῃ. ἔνθα μέν ἠΐθεοι καί παρθένοι ἀλφεσίβοιαι ὀρχεῦντ' ἀλλήλων ἐπί καρπῷ χεῖρας ἔχοντες. {>} τῶν δ' αἵ μέν λεπτάς ὀθόνας ἔχον, οἵ δέ χιτῶνας {>} εἵατ' ἐϋννήτους, ἦκα στίλβοντας ἐλαίῳ: {—} καί ῥ' αἵ μέν καλάς στεφάνας ἔχον, οἵ δέ μαχαίρας {—} εἶχον χρυσείας ἐξ ἀργυρέων τελαμώνων. οἵ δ' ὁτέ μέν θρέξασκον ἐπισταμένοισι πόδεσσι ῥεῖα μάλ', ὡς ὅτε τις τροχόν ἄρμενον ἐν παλάμῃσιν ἑζόμενος κεραμεύς πειρήσεται, αἴ κε θέῃσιν: ἄλλοτε δ' αὖ θρέξασκον ἐπί στίχας ἀλλήλοισι. πολλός δ' ἱμερόεντα χορόν περιίσταθ' ὅμιλος {>} τερπόμενοι: δοιώ δέ κυβιστητῆρε κατ' αὐτούς μολπῆς ἐξάρχοντες ἐδίνευον κατά μέσσους. ἐν δ' ἐτίθει ποταμοῖο μέγα σθένος ὠκεανοῖο ἄντυγα πάρ πυμάτην σάκεος πύκα ποιητοῖο. αὐτάρ ἐπεί δή τεῦξε σάκος μέγα τε στιβαρόν τε, τεῦξ' ἄρα οἱ θώρηκα φαεινότερον πυρός αὐγῆς, τεῦξε δέ οἱ κόρυθα βριαρήν κροτάφοις ἀραρυῖαν καλήν δαιδαλέην, ἐπί δέ χρύσεον λόφον ἧκε, τεῦξε δέ οἱ κνημῖδας ἑανοῦ κασσιτέροιο. αὐτάρ ἐπεί πάνθ' ὅπλα κάμε κλυτός ἀμφιγυήεις, μητρός ἀχιλλῆος θῆκε προπάροιθεν ἀείρας. ἥ δ' ἴρηξ ὥς ἆλτο κατ' οὐλύμπου νιφόεντος τεύχεα μαρμαίροντα παρ' ἡφαίστοιο φέρουσα. {ιλιαδοσ τ} ἠώς μέν κροκόπεπλος ἀπ' ὠκεανοῖο ῥοάων ὄρνυθ', ἵν' ἀθανάτοισι φόως φέροι ἠδέ βροτοῖσιν: ἥ δ' ἐς νῆας ἵκανε θεοῦ πάρα δῶρα φέρουσα. εὗρε δέ πατρόκλῳ περικείμενον ὅν φίλον υἱόν κλαίοντα λιγέως: πολέες δ' ἀμφ' αὐτόν ἑταῖροι μύρονθ': ἥ δ' ἐν τοῖσι παρίστατο δῖα θεάων, ἔν τ' ἄρα οἱ φῦ χειρί ἔπος τ' ἔφατ' ἔκ τ' ὀνόμαζε: {>} τέκνον ἐμόν τοῦτον μέν ἐάσομεν ἀχνύμενοί περ κεῖσθαι, ἐπεί δή πρῶτα θεῶν ἰότητι δαμάσθη: {>} τύνη δ' ἡφαίστοιο πάρα κλυτά τεύχεα δέξο καλά μάλ', οἷ' οὔ πώ τις ἀνήρ ὤμοισι φόρησεν. ὡς ἄρα φωνήσασα θεά κατά τεύχε' ἔθηκε πρόσθεν ἀχιλλῆος: τά δ' ἀνέβραχε δαίδαλα πάντα. {⸖} μυρμιδόνας δ' ἄρα πάντας ἕλε τρόμος, οὐδέ τις ἔτλη {>} ἄντην εἰσιδέειν, ἀλλ' ἔτρεσαν. αὐτάρ ἀχιλλεύς ὡς εἶδ', ὥς μιν μᾶλλον ἔδυ χόλος, ἐν δέ οἱ ὄσσε δεινόν ὑπό βλεφάρων ὡς εἰ σέλας ἐξεφάανθεν: τέρπετο δ' ἐν χείρεσσιν ἔχων θεοῦ ἀγλαά δῶρα. αὐτάρ ἐπεί φρεσίν ᾗσι τετάρπετο δαίδαλα λεύσσων αὐτίκα μητέρα ἥν ἔπεα πτερόεντα προσηύδα: μῆτερ ἐμή τά μέν ὅπλα θεός πόρεν οἷ' ἐπιεικές ἔργ' ἔμεν ἀθανάτων, μή δέ βροτόν ἄνδρα τελέσσαι. νῦν δ' ἤτοι μέν ἐγώ θωρήξομαι: ἀλλά μάλ' αἰνῶς δείδω μή μοι τόφρα μενοιτίου ἄλκιμον υἱόν {>} μυῖαι καδδῦσαι κατά χαλκοτύπους ὠτειλάς {⸖} εὐλάς ἐγγείνωνται, ἀεικίσσωσι δέ νεκρόν, ἐκ δ' αἰών πέφαται, κατά δέ χρόα πάντα σαπήῃ. τόν δ' ἠμείβετ' ἔπειτα θεά θέτις ἀργυρόπεζα: τέκνον μή τοι ταῦτα μετά φρεσί σῇσι μελόντων. τῷ μέν ἐγώ πειρήσω ἀλαλκεῖν ἄγρια φῦλα μυίας, αἵ ῥά τε φῶτας ἀρηϊφάτους κατέδουσιν: ἤν περ γάρ κεῖταί γε τελεσφόρον εἰς ἐνιαυτόν, αἰεί τῷ γ' ἔσται χρώς ἔμπεδος, ἤ καί ἀρείων. {>} ἀλλά σύ γ' εἰς ἀγορήν καλέσας ἥρωας ἀχαιούς μῆνιν ἀποειπών ἀγαμέμνονι ποιμένι λαῶν αἶψα μάλ' ἐς πόλεμον θωρήσσεο, δύσεο δ' ἀλκήν. ὥς ἄρα φωνήσασα μένος πολυθαρσές ἐνῆκε, πατρόκλῳ δ' αὖτ' ἀμβροσίην καί νέκταρ ἐρυθρόν στάξε κατά ῥινῶν, ἵνα οἱ χρώς ἔμπεδος εἴη. αὐτάρ ὅ βῆ παρά θῖνα θαλάσσης δῖος ἀχιλλεύς {>} σμερδαλέα ἰάχων, ὦρσεν δ' ἥρωας ἀχαιούς. {>} καί ῥ' οἵ περ τό πάρος γε νεῶν ἐν ἀγῶνι μένεσκον οἵ τε κυβερνῆται καί ἔχον οἰήϊα νηῶν καί ταμίαι παρά νηυσίν ἔσαν σίτοιο δοτῆρες, {>} καί μήν οἵ τότε γ' εἰς ἀγορήν ἴσαν, οὕνεκ' ἀχιλλεύς ἐξεφάνη, δηρόν δέ μάχης ἐπέπαυτ' ἀλεγεινῆς. τώ δέ δύω σκάζοντε βάτην ἄρεος θεράποντε τυδεΐδης τε μενεπτόλεμος καί δῖος ὀδυσσεύς {>} ἔγχει ἐρειδομένω: ἔτι γάρ ἔχον ἕλκεα λυγρά: κάδ δέ μετά πρώτῃ ἀγορῇ ἵζοντο κιόντες. {>} αὐτάρ ὅ δεύτατος ἦλθεν ἄναξ ἀνδρῶν ἀγαμέμνων ἕλκος ἔχων: καί γάρ τόν ἐνί κρατερῇ ὑσμίνῃ οὖτα κόων ἀντηνορίδης χαλκήρεϊ δουρί. αὐτάρ ἐπεί δή πάντες ἀολλίσθησαν ἀχαιοί, τοῖσι δ' ἀνιστάμενος μετέφη πόδας ὠκύς ἀχιλλεύς: ἀτρεΐδη ἦ ἄρ τι τόδ' ἀμφοτέροισιν ἄρειον ἔπλετο σοί καί ἐμοί, ὅ τε νῶΐ περ ἀχνυμένω κῆρ θυμοβόρῳ ἔριδι μενεήναμεν εἵνεκα κούρης; τήν ὄφελ' ἐν νήεσσι κατακτάμεν ἄρτεμις ἰῷ ἤματι τῷ ὅτ' ἐγών ἑλόμην λυρνησσόν ὀλέσσας: τώ κ' οὐ τόσσοι ἀχαιοί ὀδάξ ἕλον ἄσπετον οὖδας {>} δυσμενέων ὑπό χερσίν ἐμεῦ ἀπομηνίσαντος. ἕκτορι μέν καί τρωσί τό κέρδιον: αὐτάρ ἀχαιούς δηρόν ἐμῆς καί σῆς ἔριδος μνήσεσθαι ὀΐω. {>} ἀλλά τά μέν προτετύχθαι ἐάσομεν ἀχνύμενοί περ θυμόν ἐνί στήθεσσι φίλον δαμάσαντες ἀνάγκῃ: {>} νῦν δ' ἤτοι μέν ἐγώ παύω χόλον, οὐδέ τί με χρή {>} ἀσκελέως αἰεί μενεαινέμεν: ἀλλ' ἄγε θᾶσσον ὄτρυνον πόλεμον δέ κάρη κομόωντας ἀχαιούς, ὄφρ' ἔτι καί τρώων πειρήσομαι ἀντίον ἐλθών {>} αἴ κ' ἐθέλως' ἐπί νηυσίν ἰαύειν: ἀλλά τιν' οἴω ἀσπασίως αὐτῶν γόνυ κάμψειν, ὅς κε φύγῃσι δηΐου ἐκ πολέμοιο ὑπ' ἔγχεος ἡμετέροιο. ὥς ἔφαθ', οἵ δ' ἐχάρησαν ἐϋκνήμιδες ἀχαιοί {>} μῆνιν ἀπειπόντος μεγαθύμου πηλεΐωνος. τοῖσι δέ καί μετέειπεν ἄναξ ἀνδρῶν ἀγαμέμνων {⸖} αὐτόθεν ἐξ ἕδρης, οὐδ' ἐν μέσσοισιν ἀναστάς: ὦ φίλοι ἥρωες δαναοί θεράποντες ἄρηος ἑσταότος μέν καλόν ἀκούειν, οὐδέ ἔοικεν {>} ὑββάλλειν: χαλεπόν γάρ ἐπισταμένῳ περ ἐόντι. ἀνδρῶν δ' ἐν πολλῷ ὁμάδῳ πῶς κέν τις ἀκούσαι ἤ εἴποι; βλάβεται δέ λιγύς περ ἐών ἀγορητής. πηλεΐδῃ μέν ἐγών ἐνδείξομαι: αὐτάρ οἱ ἄλλοι σύνθεσθ' ἀργεῖοι, μῦθόν τ' εὖ γνῶτε ἕκαστος. {>} πολλάκι δή μοι τοῦτον ἀχαιοί μῦθον ἔειπον καί τέ με νεικείεσκον: ἐγώ δ' οὐκ αἴτιός εἰμι, ἀλλά ζεύς καί μοῖρα καί ἠεροφοῖτις ἐρινύς, οἵ τέ μοι εἰν ἀγορῇ φρεσίν ἔμβαλον ἄγριον ἄτην, ἤματι τῷ ὅτ' ἀχιλλῆος γέρας αὐτός ἀπηύρων. ἀλλά τί κεν ῥέξαιμι; θεός διά πάντα τελευτᾷ. πρέσβα διός θυγάτηρ ἄτη, ἥ πάντας ἀᾶται, οὐλομένη: τῇ μέν θ' ἁπαλοί πόδες: οὐ γάρ ἐπ' οὔδει {>} πίλναται, ἀλλ' ἄρα ἥ γε κατ' ἀνδρῶν κράατα βαίνει {—} βλάπτους' ἀνθρώπους: κατά δ' οὖν ἕτερόν γε πέδησε. καί γάρ δή νύ ποτε ζεύς ἄσατο, τόν περ ἄριστον ἀνδρῶν ἠδέ θεῶν φας' ἔμμεναι: ἀλλ' ἄρα καί τόν {>} ἥρη θῆλυς ἐοῦσα δολοφροσύνῃς ἀπάτησεν, ἤματι τῷ ὅτ' ἔμελλε βίην ἡρακληείην ἀλκμήνη τέξεσθαι ἐϋστεφάνῳ ἐνί θήβῃ. {>} ἤτοι ὅ γ' εὐχόμενος μετέφη πάντεσσι θεοῖσι: κέκλυτέ μευ πάντές τε θεοί πᾶσαί τε θέαιναι, ὄφρ' εἴπω τά με θυμός ἐνί στήθεσσιν ἀνώγει. σήμερον ἄνδρα φόως δέ μογοστόκος εἰλείθυια ἐκφανεῖ, ὅς πάντεσσι περικτιόνεσσιν ἀνάξει, τῶν ἀνδρῶν γενεῆς οἵ θ' αἵματος ἐξ ἐμεῦ εἰσί. τόν δέ δολοφρονέουσα προσηύδα πότνια ἥρη: ψευστήσεις, οὐδ' αὖτε τέλος μύθῳ ἐπιθήσεις. εἰ δ' ἄγε νῦν μοι ὄμοσσον ὀλύμπιε καρτερόν ὅρκον, ἦ μέν τόν πάντεσσι περικτιόνεσσιν ἀνάξειν ὅς κεν ἐπ' ἤματι τῷδε πέσῃ μετά ποσσί γυναικός τῶν ἀνδρῶν οἵ σῆς ἐξ αἵματός εἰσι γενέθλης. ὥς ἔφατο: ζεύς δ' οὔ τι δολοφροσύνην ἐνόησεν, ἀλλ' ὄμοσεν μέγαν ὅρκον, ἔπειτα δέ πολλόν ἀάσθη. {>} ἥρη δ' ἀΐξασα λίπεν ῥίον οὐλύμποιο, {>} καρπαλίμως δ' ἵκετ' ἄργος ἀχαιικόν, ἔνθ' ἄρα ᾔδη ἰφθίμην ἄλοχον σθενέλου περσηϊάδαο. ἥ δ' ἐκύει φίλον υἱόν, ὅ δ' ἕβδομος ἑστήκει μείς: {>} ἐκ δ' ἄγαγε πρό φόως δέ καί ἠλιτόμηνον ἐόντα, {>} ἀλκμήνης δ' ἀπέπαυσε τόκον, σχέθε δ' εἰλειθυίας. {>} αὐτή δ' ἀγγελέουσα δία κρονίωνα προσηύδα: ζεῦ πάτερ ἀργικέραυνε ἔπος τί τοι ἐν φρεσί θήσω: ἤδη ἀνήρ γέγον' ἐσθλός ὅς ἀργείοισιν ἀνάξει εὐρυσθεύς σθενέλοιο πάϊς περσηϊάδαο σόν γένος: οὔ οἱ ἀεικές ἀνασσέμεν ἀργείοισιν. ὥς φάτο, τόν δ' ἄχος ὀξύ κατά φρένα τύψε βαθεῖαν: αὐτίκα δ' εἷλ' ἄτην κεφαλῆς λιπαροπλοκάμοιο χωόμενος φρεσίν ᾗσι, καί ὤμοσε καρτερόν ὅρκον μή ποτ' ἐς οὔλυμπόν τε καί οὐρανόν ἀστερόεντα αὖτις ἐλεύσεσθαι ἄτην, ἥ πάντας ἀᾶται. ὥς εἰπών ἔρριψεν ἀπ' οὐρανοῦ ἀστερόεντος χειρί περιστρέψας: τάχα δ' ἵκετο ἔργ' ἀνθρώπων. τήν αἰεί στενάχεσχ' ὅθ' ἑόν φίλον υἱόν ὁρῷτο ἔργον ἀεικές ἔχοντα ὑπ' εὐρυσθῆος ἀέθλων. ὥς καί ἐγών, ὅτε δ' αὖτε μέγας κορυθαίολος ἕκτωρ ἀργείους ὀλέκεσκεν ἐπί πρυμνῇσι νέεσσιν, οὐ δυνάμην λελαθέσθ' ἄτης ᾗ πρῶτον ἀάσθην. ἀλλ' ἐπεί ἀασάμην καί μευ φρένας ἐξέλετο ζεύς, ἄψ ἐθέλω ἀρέσαι, δόμεναί τ' ἀπερείσι' ἄποινα: ἀλλ' ὄρσευ πόλεμον δέ καί ἄλλους ὄρνυθι λαούς. δῶρα δ' ἐγών ὅδε πάντα παρασχέμεν ὅσσά τοι ἐλθών χθιζός ἐνί κλισίῃσιν ὑπέσχετο δῖος ὀδυσσεύς. εἰ δ' ἐθέλεις, ἐπίμεινον ἐπειγόμενός περ ἄρηος, δῶρα δέ τοι θεράποντες ἐμῆς παρά νηός ἑλόντες οἴσους', ὄφρα ἴδηαι ὅ τοι μενοεικέα δώσω. τόν δ' ἀπαμειβόμενος προσέφη πόδας ὠκύς ἀχιλλεύς: ἀτρεΐδη κύδιστε ἄναξ ἀνδρῶν ἀγάμεμνον δῶρα μέν αἴ κ' ἐθέλῃσθα παρασχέμεν, ὡς ἐπιεικές, ἤ τ' ἐχέμεν παρά σοί: νῦν δέ μνησώμεθα χάρμης αἶψα μάλ': οὐ γάρ χρή κλοτοπεύειν ἐνθάδ' ἐόντας οὐδέ διατρίβειν: ἔτι γάρ μέγα ἔργον ἄρεκτον: ὥς κέ τις αὖτ' ἀχιλῆα μετά πρώτοισιν ἴδηται ἔγχεϊ χαλκείῳ τρώων ὀλέκοντα φάλαγγας. ὧδέ τις ὑμείων μεμνημένος ἀνδρί μαχέσθω. τόν δ' ἀπαμειβόμενος προσέφη πολύμητις ὀδυσσεύς: μή δ' οὕτως, ἀγαθός περ ἐών, θεοείκελ' ἀχιλλεῦ νήστιας ὄτρυνε προτί ἴλιον υἷας ἀχαιῶν τρωσί μαχησομένους, ἐπεί οὐκ ὀλίγον χρόνον ἔσται φύλοπις, εὖτ' ἄν πρῶτον ὁμιλήσωσι φάλαγγες ἀνδρῶν, ἐν δέ θεός πνεύσῃ μένος ἀμφοτέροισιν. ἀλλά πάσασθαι ἄνωχθι θοῇς ἐπί νηυσίν ἀχαιούς σίτου καί οἴνοιο: τό γάρ μένος ἐστί καί ἀλκή. οὐ γάρ ἀνήρ πρόπαν ἦμαρ ἐς ἠέλιον καταδύντα ἄκμηνος σίτοιο δυνήσεται ἄντα μάχεσθαι: εἴ περ γάρ θυμῷ γε μενοινάᾳ πολεμίζειν, ἀλλά τε λάθρῃ γυῖα βαρύνεται, ἠδέ κιχάνει δίψά τε καί λιμός, βλάβεται δέ τε γούνατ' ἰόντι. ὅς δέ κ' ἀνήρ οἴνοιο κορεσσάμενος καί ἐδωδῆς ἀνδράσι δυσμενέεσσι πανημέριος πολεμίζῃ, θαρσαλέον νύ οἱ ἦτορ ἐνί φρεσίν, οὐδέ τι γυῖα πρίν κάμνει πρίν πάντας ἐρωῆσαι πολέμοιο. ἀλλ' ἄγε λαόν μέν σκέδασον καί δεῖπνον ἄνωχθι ὅπλεσθαι: τά δέ δῶρα ἄναξ ἀνδρῶν ἀγαμέμνων οἰσέτω ἐς μέσσην ἀγορήν, ἵνα πάντες ἀχαιοί ὀφθαλμοῖσιν ἴδωσι, σύ δέ φρεσί σῇσιν ἰανθῇς. ὀμνυέτω δέ τοι ὅρκον ἐν ἀργείοσιν ἀναστάς μή ποτε τῆς εὐνῆς ἐπιβήμεναι ἠδέ μιγῆναι: ἥ θέμις ἐστίν ἄναξ ἤ τ' ἀνδρῶν ἤ τε γυναικῶν: καί δέ σοί αὐτῷ θυμός ἐνί φρεσίν ἵλαος ἔστω. αὐτάρ ἔπειτά σε δαιτί ἐνί κλισίῃς ἀρεσάσθω πιείρῃ, ἵνα μή τι δίκης ἐπιδευές ἔχῃσθα. ἀτρεΐδη σύ δ' ἔπειτα δικαιότερος καί ἐπ' ἄλλῳ ἔσσεαι. οὐ μέν γάρ τι νεμεσσητόν βασιλῆα ἄνδρ' ἀπαρέσσασθαι ὅτε τις πρότερος χαλεπήνῃ. τόν δ' αὖτε προσέειπεν ἄναξ ἀνδρῶν ἀγαμέμνων: χαίρω σεῦ λαερτιάδη τόν μῦθον ἀκούσας: ἐν μοίρῃ γάρ πάντα διίκεο καί κατέλεξας. ταῦτα δ' ἐγών ἐθέλω ὀμόσαι, κέλεται δέ με θυμός, οὐδ' ἐπιορκήσω πρός δαίμονος. αὐτάρ ἀχιλλεύς μιμνέτω αὐτόθι τεῖος ἐπειγόμενός περ ἄρηος: μίμνετε δ' ἄλλοι πάντες ἀολλέες, ὄφρά κε δῶρα ἐκ κλισίης ἔλθῃσι καί ὅρκια πιστά τάμωμεν. σοί δ' αὐτῷ τόδ' ἐγών ἐπιτέλλομαι ἠδέ κελεύω: κρινάμενος κούρητας ἀριστῆας παναχαιῶν δῶρα ἐμῆς παρά νηός ἐνεικέμεν, ὅσς' ἀχιλῆϊ χθιζόν ὑπέστημεν δώσειν, ἀγέμεν τε γυναῖκας. ταλθύβιος δέ μοι ὦκα κατά στρατόν εὐρύν ἀχαιῶν κάπρον ἑτοιμασάτω ταμέειν διί τ' ἠελίῳ τε. τόν δ' ἀπαμειβόμενος προσέφη πόδας ὠκύς ἀχιλλεύς: ἀτρεΐδη κύδιστε ἄναξ ἀνδρῶν ἀγάμεμνον ἄλλοτέ περ καί μᾶλλον ὀφέλλετε ταῦτα πένεσθαι, ὁππότε τις μεταπαυσωλή πολέμοιο γένηται καί μένος οὐ τόσον ᾖσιν ἐνί στήθεσσιν ἐμοῖσι. νῦν δ' οἵ μέν κέαται δεδαϊγμένοι, οὕς ἐδάμασσεν ἕκτωρ πριαμίδης, ὅτε οἱ ζεύς κῦδος ἔδωκεν, ὑμεῖς δ' ἐς βρωτύν ὀτρύνετον: ἦ τ' ἄν ἔγωγε νῦν μέν ἀνώγοιμι πτολεμίζειν υἷας ἀχαιῶν νήστιας ἀκμήνους, ἅμα δ' ἠελίῳ καταδύντι τεύξεσθαι μέγα δόρπον, ἐπήν τεισαίμεθα λώβην. πρίν δ' οὔ πως ἄν ἔμοιγε φίλον κατά λαιμόν ἰείη οὐ πόσις οὐδέ βρῶσις ἑταίρου τεθνηῶτος ὅς μοι ἐνί κλισίῃ δεδαϊγμένος ὀξέϊ χαλκῷ κεῖται ἀνά πρόθυρον τετραμμένος, ἀμφί δ' ἑταῖροι μύρονται: τό μοι οὔ τι μετά φρεσί ταῦτα μέμηλεν, ἀλλά φόνος τε καί αἷμα καί ἀργαλέος στόνος ἀνδρῶν. τόν δ' ἀπαμειβόμενος προσέφη πολύμητις ὀδυσσεύς: ὦ ἀχιλεῦ πηλῆος υἱέ μέγα φέρτατ' ἀχαιῶν, κρείσσων εἰς ἐμέθεν καί φέρτερος οὐκ ὀλίγον περ ἔγχει, ἐγώ δέ κε σεῖο νοήματί γε προβαλοίμην πολλόν, ἐπεί πρότερος γενόμην καί πλείονα οἶδα. τώ τοι ἐπιτλήτω κραδίη μύθοισιν ἐμοῖσιν. αἶψά τε φυλόπιδος πέλεται κόρος ἀνθρώποισιν, ἧς τε πλείστην μέν καλάμην χθονί χαλκός ἔχευεν, ἄμητος δ' ὀλίγιστος, ἐπήν κλίνῃσι τάλαντα ζεύς, ὅς τ' ἀνθρώπων ταμίης πολέμοιο τέτυκται. γαστέρι δ' οὔ πως ἔστι νέκυν πενθῆσαι ἀχαιούς: λίην γάρ πολλοί καί ἐπήτριμοι ἤματα πάντα πίπτουσιν: πότε κέν τις ἀναπνεύσειε πόνοιο; ἀλλά χρή τόν μέν καταθάπτειν ὅς κε θάνῃσι νηλέα θυμόν ἔχοντας ἐπ' ἤματι δακρύσαντας: ὅσσοι δ' ἄν πολέμοιο περί στυγεροῖο λίπωνται μεμνῆσθαι πόσιος καί ἐδητύος, ὄφρ' ἔτι μᾶλλον ἀνδράσι δυσμενέεσσι μαχώμεθα νωλεμές αἰεί ἑσσάμενοι χροΐ χαλκόν ἀτειρέα. μηδέ τις ἄλλην λαῶν ὀτρυντύν ποτιδέγμενος ἰσχαναάσθω: ἧδε γάρ ὀτρυντύς κακόν ἔσσεται ὅς κε λίπηται νηυσίν ἐπ' ἀργείων: ἀλλ' ἀθρόοι ὁρμηθέντες τρωσίν ἐφ' ἱπποδάμοισιν ἐγείρομεν ὀξύν ἄρηα. ἦ, καί νέστορος υἷας ὀπάσσατο κυδαλίμοιο φυλεΐδην τε μέγητα θόαντά τε μηριόνην τε καί κρειοντιάδην λυκομήδεα καί μελάνιππον: βάν δ' ἴμεν ἐς κλισίην ἀγαμέμνονος ἀτρεΐδαο. αὐτίκ' ἔπειθ' ἅμα μῦθος ἔην, τετέλεστο δέ ἔργον: ἑπτά μέν ἐκ κλισίης τρίποδας φέρον, οὕς οἱ ὑπέστη, αἴθωνας δέ λέβητας ἐείκοσι, δώδεκα δ' ἵππους: ἐκ δ' ἄγον αἶψα γυναῖκας ἀμύμονα ἔργα ἰδυίας ἕπτ', ἀτάρ ὀγδοάτην βρισηΐδα καλλιπάρῃον. χρυσοῦ δέ στήσας ὀδυσεύς δέκα πάντα τάλαντα ἦρχ', ἅμα δ' ἄλλοι δῶρα φέρον κούρητες ἀχαιῶν. καί τά μέν ἐν μέσσῃ ἀγορῇ θέσαν, ἄν δ' ἀγαμέμνων ἵστατο: ταλθύβιος δέ θεῷ ἐναλίγκιος αὐδήν κάπρον ἔχων ἐν χερσί παρίστατο ποιμένι λαῶν. ἀτρεΐδης δέ ἐρυσσάμενος χείρεσσι μάχαιραν, ἥ οἱ πάρ ξίφεος μέγα κουλεόν αἰέν ἄωρτο, κάπρου ἀπό τρίχας ἀρξάμενος διί χεῖρας ἀνασχών εὔχετο: τοί δ' ἄρα πάντες ἐπ' αὐτόφιν εἵατο σιγῇ ἀργεῖοι κατά μοῖραν ἀκούοντες βασιλῆος. εὐξάμενος δ' ἄρα εἶπεν ἰδών εἰς οὐρανόν εὐρύν: ἴστω νῦν ζεύς πρῶτα θεῶν ὕπατος καί ἄριστος γῆ τε καί ἠέλιος καί ἐρινύες, αἵ θ' ὑπό γαῖαν ἀνθρώπους τίνυνται, ὅτις κ' ἐπίορκον ὀμόσσῃ, μή μέν ἐγώ κούρῃ βρισηΐδι χεῖρ' ἐπένεικα, οὔτ' εὐνῆς πρόφασιν κεχρημένος οὔτέ τευ ἄλλου. ἀλλ' ἔμεν' ἀπροτίμαστος ἐνί κλισίῃσιν ἐμῇσιν. εἰ δέ τι τῶνδ' ἐπίορκον ἐμοί θεοί ἄλγεα δοῖεν πολλά μάλ', ὅσσα διδοῦσιν ὅτίς σφ' ἀλίτηται ὀμόσσας. ἦ, καί ἀπό στόμαχον κάπρου τάμε νηλέϊ χαλκῷ. τόν μέν ταλθύβιος πολιῆς ἁλός ἐς μέγα λαῖτμα ῥῖψ' ἐπιδινήσας βόσιν ἰχθύσιν: αὐτάρ ἀχιλλεύς ἀνστάς ἀργείοισι φιλοπτολέμοισι μετηύδα: ζεῦ πάτερ ἦ μεγάλας ἄτας ἄνδρεσσι διδοῖσθα: οὐκ ἄν δή ποτε θυμόν ἐνί στήθεσσιν ἐμοῖσιν ἀτρεΐδης ὤρινε διαμπερές, οὐδέ κε κούρην ἦγεν ἐμεῦ ἀέκοντος ἀμήχανος: ἀλλά ποθι ζεύς ἤθελ' ἀχαιοῖσιν θάνατον πολέεσσι γενέσθαι. νῦν δ' ἔρχεσθ' ἐπί δεῖπνον, ἵνα ξυνάγωμεν ἄρηα. ὥς ἄρ' ἐφώνησεν, λῦσεν δ' ἀγορήν αἰψηρήν. οἵ μέν ἄρ' ἐσκίδναντο ἑήν ἐπί νῆα ἕκαστος, δῶρα δέ μυρμιδόνες μεγαλήτορες ἀμφεπένοντο, βάν δ' ἐπί νῆα φέροντες ἀχιλλῆος θείοιο. καί τά μέν ἐν κλισίῃσι θέσαν, κάθισαν δέ γυναῖκας, ἵππους δ' εἰς ἀγέλην ἔλασαν θεράποντες ἀγαυοί. βρισηΐς δ' ἄρ' ἔπειτ' ἰκέλη χρυσέῃ ἀφροδίτῃ ὡς ἴδε πάτροκλον δεδαϊγμένον ὀξέϊ χαλκῷ, ἀμφ' αὐτῷ χυμένη λίγ' ἐκώκυε, χερσί δ' ἄμυσσε στήθεά τ' ἠδ' ἁπαλήν δειρήν ἰδέ καλά πρόσωπα. εἶπε δ' ἄρα κλαίουσα γυνή ἐϊκυῖα θεῇσι: πάτροκλέ μοι δειλῇ πλεῖστον κεχαρισμένε θυμῷ ζωόν μέν σε ἔλειπον ἐγώ κλισίηθεν ἰοῦσα, νῦν δέ σε τεθνηῶτα κιχάνομαι ὄρχαμε λαῶν ἄψ ἀνιοῦς': ὥς μοι δέχεται κακόν ἐκ κακοῦ αἰεί. ἄνδρα μέν ᾧ ἔδοσάν με πατήρ καί πότνια μήτηρ εἶδον πρό πτόλιος δεδαϊγμένον ὀξέϊ χαλκῷ, τρεῖς τε κασιγνήτους, τούς μοι μία γείνατο μήτηρ, κηδείους, οἵ πάντες ὀλέθριον ἦμαρ ἐπέσπον. οὐδέ μέν οὐδέ μ' ἔασκες, ὅτ' ἄνδρ' ἐμόν ὠκύς ἀχιλλεύς ἔκτεινεν, πέρσεν δέ πόλιν θείοιο μύνητος, κλαίειν, ἀλλά μ' ἔφασκες ἀχιλλῆος θείοιο κουριδίην ἄλοχον θήσειν, ἄξειν τ' ἐνί νηυσίν ἐς φθίην, δαίσειν δέ γάμον μετά μυρμιδόνεσσι. τώ ς' ἄμοτον κλαίω τεθνηότα μείλιχον αἰεί. ὥς ἔφατο κλαίους', ἐπί δέ στενάχοντο γυναῖκες πάτροκλον πρόφασιν, σφῶν δ' αὐτῶν κήδε' ἑκάστη. αὐτόν δ' ἀμφί γέροντες ἀχαιῶν ἠγερέθοντο λισσόμενοι δειπνῆσαι: ὅ δ' ἠρνεῖτο στεναχίζων: λίσσομαι, εἴ τις ἔμοιγε φίλων ἐπιπείθεθ' ἑταίρων, μή με πρίν σίτοιο κελεύετε μηδέ ποτῆτος ἄσασθαι φίλον ἦτορ, ἐπεί μ' ἄχος αἰνόν ἱκάνει: δύντα δ' ἐς ἠέλιον μενέω καί τλήσομαι ἔμπης. ὥς εἰπών ἄλλους μέν ἀπεσκέδασεν βασιλῆας, δοιώ δ' ἀτρεΐδα μενέτην καί δῖος ὀδυσσεύς νέστωρ ἰδομενεύς τε γέρων θ' ἱππηλάτα φοῖνιξ τέρποντες πυκινῶς ἀκαχήμενον: οὐδέ τι θυμῷ τέρπετο, πρίν πολέμου στόμα δύμεναι αἱματόεντος. μνησάμενος δ' ἁδινῶς ἀνενείκατο φώνησέν τε: ἦ ῥά νύ μοί ποτε καί σύ δυσάμμορε φίλταθ' ἑταίρων αὐτός ἐνί κλισίῃ λαρόν παρά δεῖπνον ἔθηκας αἶψα καί ὀτραλέως, ὁπότε σπερχοίατ' ἀχαιοί τρωσίν ἐφ' ἱπποδάμοισι φέρειν πολύδακρυν ἄρηα. νῦν δέ σύ μέν κεῖσαι δεδαϊγμένος, αὐτάρ ἐμόν κῆρ ἄκμηνον πόσιος καί ἐδητύος ἔνδον ἐόντων σῇ ποθῇ: οὐ μέν γάρ τι κακώτερον ἄλλο πάθοιμι, οὐδ' εἴ κεν τοῦ πατρός ἀποφθιμένοιο πυθοίμην, ὅς που νῦν φθίηφι τέρεν κατά δάκρυον εἴβει χήτεϊ τοιοῦδ' υἷος: ὅ δ' ἀλλοδαπῷ ἐνί δήμῳ εἵνεκα ῥιγεδανῆς ἑλένης τρωσίν πολεμίζω: ἠέ τόν ὅς σκύρῳ μοι ἔνι τρέφεται φίλος υἱός, {—} εἴ που ἔτι ζώει γε νεοπτόλεμος θεοειδής. πρίν μέν γάρ μοι θυμός ἐνί στήθεσσιν ἐώλπει οἶον ἐμέ φθίσεσθαι ἀπ' ἄργεος ἱπποβότοιο αὐτοῦ ἐνί τροίῃ, σέ δέ τε φθίην δέ νέεσθαι, ὡς ἄν μοι τόν παῖδα θοῇ ἐνί νηΐ μελαίνῃ σκυρόθεν ἐξαγάγοις καί οἱ δείξειας ἕκαστα κτῆσιν ἐμήν δμῶάς τε καί ὑψερεφές μέγα δῶμα. ἤδη γάρ πηλῆά γ' ὀΐομαι ἤ κατά πάμπαν τεθνάμεν, ἤ που τυτθόν ἔτι ζώοντ' ἀκάχησθαι γήραΐ τε στυγερῷ καί ἐμήν ποτιδέγμενον αἰεί λυγρήν ἀγγελίην, ὅτ' ἀποφθιμένοιο πύθηται. ὥς ἔφατο κλαίων, ἐπί δέ στενάχοντο γέροντες, μνησάμενοι τά ἕκαστος ἐνί μεγάροισιν ἔλειπον: μυρομένους δ' ἄρα τούς γε ἰδών ἐλέησε κρονίων, αἶψα δ' ἀθηναίην ἔπεα πτερόεντα προσηύδα: τέκνον ἐμόν, δή πάμπαν ἀποίχεαι ἀνδρός ἑῆος. ἦ νύ τοι οὐκέτι πάγχυ μετά φρεσί μέμβλετ' ἀχιλλεύς; κεῖνος ὅ γε προπάροιθε νεῶν ὀρθοκραιράων ἧσται ὀδυρόμενος ἕταρον φίλον: οἵ δέ δή ἄλλοι οἴχονται μετά δεῖπνον, ὅ δ' ἄκμηνος καί ἄπαστος. {>} ἀλλ' ἴθι οἱ νέκτάρ τε καί ἀμβροσίην ἐρατεινήν στάξον ἐνί στήθεσς', ἵνα μή μιν λιμός ἵκηται. ὥς εἰπών ὄτρυνε πάρος μεμαυῖαν ἀθήνην: ἥ δ' ἅρπῃ ἐϊκυῖα τανυπτέρυγι λιγυφώνῳ οὐρανοῦ ἐκκατεπᾶλτο δι' αἰθέρος. αὐτάρ ἀχαιοί αὐτίκα θωρήσσοντο κατά στρατόν: ἥ δ' ἀχιλῆϊ νέκταρ ἐνί στήθεσσι καί ἀμβροσίην ἐρατεινήν στάξ', ἵνα μή μιν λιμός ἀτερπής γούναθ' ἵκοιτο: αὐτή δέ πρός πατρός ἐρισθενέος πυκινόν δῶ ᾤχετο, τοί δ' ἀπάνευθε νεῶν ἐχέοντο θοάων. ὡς δ' ὅτε ταρφειαί νιφάδες διός ἐκποτέονται ψυχραί ὑπό ῥιπῆς αἰθρηγενέος βορέαο, ὥς τότε ταρφειαί κόρυθες λαμπρόν γανόωσαι νηῶν ἐκφορέοντο καί ἀσπίδες ὀμφαλόεσσαι {>} θώρηκές τε κραταιγύαλοι καί μείλινα δοῦρα. αἴγλη δ' οὐρανόν ἷκε, γέλασσε δέ πᾶσα περί χθών χαλκοῦ ὑπό στεροπῆς: ὑπό δέ κτύπος ὄρνυτο ποσσίν ἀνδρῶν: ἐν δέ μέσοισι κορύσσετο δῖος ἀχιλλεύς. {—} τοῦ καί ὀδόντων μέν καναχή πέλε, τώ δέ οἱ ὄσσε {—} λαμπέσθην ὡς εἴ τε πυρός σέλας, ἐν δέ οἱ ἦτορ {>—} δῦν' ἄχος ἄτλητον: ὅ δ' ἄρα τρωσίν μενεαίνων {—} δύσετο δῶρα θεοῦ, τά οἱ ἥφαιστος κάμε τεύχων. κνημῖδας μέν πρῶτα περί κνήμῃσιν ἔθηκε καλάς ἀργυρέοισιν ἐπισφυρίοις ἀραρυίας: δεύτερον αὖ θώρηκα περί στήθεσσιν ἔδυνεν. ἀμφί δ' ἄρ' ὤμοισιν βάλετο ξίφος ἀργυρόηλον χάλκεον: αὐτάρ ἔπειτα σάκος μέγα τε στιβαρόν τε εἵλετο, τοῦ δ' ἀπάνευθε σέλας γένετ' ἠΰτε μήνης. ὡς δ' ὅτ' ἄν ἐκ πόντοιο σέλας ναύτῃσι φανήῃ καιομένοιο πυρός, τό τε καίεται ὑψόθ' ὄρεσφι σταθμῷ ἐν οἰοπόλῳ: τούς δ' οὐκ ἐθέλοντας ἄελλαι πόντον ἐπ' ἰχθυόεντα φίλων ἀπάνευθε φέρουσιν: ὥς ἀπ' ἀχιλλῆος σάκεος σέλας αἰθέρ' ἵκανε {>} καλοῦ δαιδαλέου: περί δέ τρυφάλειαν ἀείρας κρατί θέτο βριαρήν: ἥ δ' ἀστήρ ὥς ἀπέλαμπεν ἵππουρις τρυφάλεια, περισσείοντο δ' ἔθειραι χρύσεαι, ἅς ἥφαιστος ἵει λόφον ἀμφί θαμειάς. {⸖} πειρήθη δ' ἕο αὐτοῦ ἐν ἔντεσι δῖος ἀχιλλεύς, εἰ οἷ ἐφαρμόσσειε καί ἐντρέχοι ἀγλαά γυῖα: τῷ δ' εὖτε πτερά γίγνετ', ἄειρε δέ ποιμένα λαῶν. {—} ἐκ δ' ἄρα σύριγγος πατρώϊον ἐσπάσατ' ἔγχος {⸖} βριθύ μέγα στιβαρόν: τό μέν οὐ δύνατ' ἄλλος ἀχαιῶν {—} πάλλειν, ἀλλά μιν οἶος ἐπίστατο πῆλαι ἀχιλλεύς: {—} πηλιάδα μελίην, τήν πατρί φίλῳ πόρε χείρων {—} πηλίου ἐκ κορυφῆς φόνον ἔμμεναι ἡρώεσσιν: {>} ἵππους δ' αὐτομέδων τε καί ἄλκιμος ἀμφιέποντες ζεύγνυον: ἀμφί δέ καλά λέπαδν' ἕσαν, ἐν δέ χαλινούς γαμφηλῇς ἔβαλον, κατά δ' ἡνία τεῖναν ὀπίσσω κολλητόν ποτί δίφρον. ὅ δέ μάστιγα φαεινήν χειρί λαβών ἀραρυῖαν ἐφ' ἵπποιιν ἀνόρουσεν αὐτομέδων: ὄπιθεν δέ κορυσσάμενος βῆ ἀχιλλεύς τεύχεσι παμφαίνων ὥς τ' ἠλέκτωρ ὑπερίων, σμερδαλέον δ' ἵπποισιν ἐκέκλετο πατρός ἑοῖο: {>} ξάνθέ τε καί βαλία τηλεκλυτά τέκνα ποδάργης ἄλλως δή φράζεσθε σαωσέμεν ἡνιοχῆα ἄψ δαναῶν ἐς ὅμιλον ἐπεί χ' ἕωμεν πολέμοιο, μηδ' ὡς πάτροκλον λίπετ' αὐτόθι τεθνηῶτα. τόν δ' ἄρ' ὑπό ζυγόφι προσέφη πόδας αἰόλος ἵππος ξάνθος, ἄφαρ δ' ἤμυσε καρήατι: πᾶσα δέ χαίτη ζεύγλης ἐξεριποῦσα παρά ζυγόν οὖδας ἵκανεν: {—} αὐδήεντα δ' ἔθηκε θεά λευκώλενος ἥρη: καί λίην ς' ἔτι νῦν γε σαώσομεν ὄβριμ' ἀχιλλεῦ: ἀλλά τοι ἐγγύθεν ἦμαρ ὀλέθριον: οὐδέ τοι ἡμεῖς αἴτιοι, ἀλλά θεός τε μέγας καί μοῖρα κραταιή. οὐδέ γάρ ἡμετέρῃ βραδυτῆτί τε νωχελίῃ τε τρῶες ἀπ' ὤμοιιν πατρόκλου τεύχε' ἕλοντο: ἀλλά θεῶν ὤριστος, ὅν ἠΰκομος τέκε λητώ, ἔκταν' ἐνί προμάχοισι καί ἕκτορι κῦδος ἔδωκε. νῶϊ δέ καί κεν ἅμα πνοιῇ ζεφύροιο θέοιμεν, {—} ἥν περ ἐλαφροτάτην φάς' ἔμμεναι: ἀλλά σοί αὐτῷ {—} μόρσιμόν ἐστι θεῷ τε καί ἀνέρι ἶφι δαμῆναι. {>} ὥς ἄρα φωνήσαντος ἐρινύες ἔσχεθον αὐδήν. τόν δέ μέγ' ὀχθήσας προσέφη πόδας ὠκύς ἀχιλλεύς: ξάνθε τί μοι θάνατον μαντεύεαι; οὐδέ τί σε χρή. εὖ νυ τό οἶδα καί αὐτός ὅ μοι μόρος ἐνθάδ' ὀλέσθαι νόσφι φίλου πατρός καί μητέρος: ἀλλά καί ἔμπης οὐ λήξω πρίν τρῶας ἅδην ἐλάσαι πολέμοιο. ἦ ῥα, καί ἐν πρώτοις ἰάχων ἔχε μώνυχας ἵππους. {ιλιαδοσ υ} ὥς οἵ μέν παρά νηυσί κορωνίσι θωρήσσοντο ἀμφί σέ πηλέος υἱέ μάχης ἀκόρητον ἀχαιοί, τρῶες δ' αὖθ' ἑτέρωθεν ἐπί θρωσμῷ πεδίοιο: {>} ζεύς δέ θέμιστα κέλευσε θεούς ἀγορήν δέ καλέσσαι {>} κρατός ἀπ' οὐλύμποιο πολυπτύχου: ἥ δ' ἄρα πάντῃ φοιτήσασα κέλευσε διός πρός δῶμα νέεσθαι. {>} οὔτέ τις οὖν ποταμῶν ἀπέην νόσφ' ὠκεανοῖο, οὔτ' ἄρα νυμφάων αἵ τ' ἄλσεα καλά νέμονται καί πηγάς ποταμῶν καί πίσεα ποιήεντα. ἐλθόντες δ' ἐς δῶμα διός νεφεληγερέταο {⸖} ξεστῇς αἰθούσῃσιν ἐνίζανον, ἅς διί πατρί ἥφαιστος ποίησεν ἰδυίῃσι πραπίδεσσιν. {>} ὥς οἵ μέν διός ἔνδον ἀγηγέρατ': οὐδ' ἐνοσίχθων νηκούστησε θεᾶς, ἀλλ' ἐξ ἁλός ἦλθε μετ' αὐτούς, ἷζε δ' ἄρ' ἐν μέσσοισι, διός δ' ἐξείρετο βουλήν: τίπτ' αὖτ' ἀργικέραυνε θεούς ἀγορήν δέ κάλεσσας; ἦ τι περί τρώων καί ἀχαιῶν μερμηρίζεις; τῶν γάρ νῦν ἄγχιστα μάχη πόλεμός τε δέδηε. τόν δ' ἀπαμειβόμενος προσέφη νεφεληγερέτα ζεύς: ἔγνως ἐννοσίγαιε ἐμήν ἐν στήθεσι βουλήν ὧν ἕνεκα ξυνάγειρα: μέλουσί μοι ὀλλύμενοί περ. ἀλλ' ἤτοι μέν ἐγώ μενέω πτυχί οὐλύμποιο ἥμενος, ἔνθ' ὁρόων φρένα τέρψομαι: οἵ δέ δή ἄλλοι ἔρχεσθ' ὄφρ' ἄν ἵκησθε μετά τρῶας καί ἀχαιούς, ἀμφοτέροισι δ' ἀρήγεθ' ὅπῃ νόος ἐστίν ἑκάστου. εἰ γάρ ἀχιλλεύς οἶος ἐπί τρώεσσι μαχεῖται οὐδέ μίνυνθ' ἕξουσι ποδώκεα πηλεΐωνα. καί δέ τί μιν καί πρόσθεν ὑποτρομέεσκον ὁρῶντες: νῦν δ' ὅτε δή καί θυμόν ἑταίρου χώεται αἰνῶς δείδω μή καί τεῖχος ὑπέρμορον ἐξαλαπάξῃ. ὥς ἔφατο κρονίδης, πόλεμον δ' ἀλίαστον ἔγειρε. βάν δ' ἴμεναι πόλεμον δέ θεοί δίχα θυμόν ἔχοντες: {>} ἥρη μέν μετ' ἀγῶνα νεῶν καί παλλάς ἀθήνη ἠδέ ποσειδάων γαιήοχος ἠδ' ἐριούνης ἑρμείας, ὅς ἐπί φρεσί πευκαλίμῃσι κέκασται: ἥφαιστος δ' ἅμα τοῖσι κίε σθένεϊ βλεμεαίνων χωλεύων, ὑπό δέ κνῆμαι ῥώοντο ἀραιαί. ἐς δέ τρῶας ἄρης κορυθαίολος, αὐτάρ ἅμ' αὐτῷ φοῖβος ἀκερσεκόμης ἠδ' ἄρτεμις ἰοχέαιρα {>} λητώ τε ξάνθός τε φιλομειδής τ' ἀφροδίτη. εἷος μέν ῥ' ἀπάνευθε θεοί θνητῶν ἔσαν ἀνδρῶν, τεῖος ἀχαιοί μέν μέγα κύδανον, οὕνεκ' ἀχιλλεύς ἐξεφάνη, δηρόν δέ μάχης ἐπέπαυτ' ἀλεγεινῆς: {>} τρῶας δέ τρόμος αἰνός ὑπήλυθε γυῖα ἕκαστον δειδιότας, ὅθ' ὁρῶντο ποδώκεα πηλεΐωνα τεύχεσι λαμπόμενον βροτολοιγῷ ἶσον ἄρηϊ. αὐτάρ ἐπεί μεθ' ὅμιλον ὀλύμπιοι ἤλυθον ἀνδρῶν, {>} ὦρτο δ' ἔρις κρατερή λαοσσόος, αὖε δ' ἀθήνη στᾶς' ὁτέ μέν παρά τάφρον ὀρυκτήν τείχεος ἐκτός, ἄλλοτ' ἐπ' ἀκτάων ἐριδούπων μακρόν ἀΰτει. αὖε δ' ἄρης ἑτέρωθεν ἐρεμνῇ λαίλαπι ἶσος ὀξύ κατ' ἀκροτάτης πόλιος τρώεσσι κελεύων, {>} ἄλλοτε πάρ σιμόεντι θέων ἐπί καλλικολώνῃ. ὥς τούς ἀμφοτέρους μάκαρες θεοί ὀτρύνοντες σύμβαλον, ἐν δ' αὐτοῖς ἔριδα ῥήγνυντο βαρεῖαν: δεινόν δέ βρόντησε πατήρ ἀνδρῶν τε θεῶν τε ὑψόθεν: αὐτάρ νέρθε ποσειδάων ἐτίναξε {>} γαῖαν ἀπειρεσίην ὀρέων τ' αἰπεινά κάρηνα. πάντες δ' ἐσσείοντο πόδες πολυπίδακος ἴδης καί κορυφαί, τρώων τε πόλις καί νῆες ἀχαιῶν. ἔδεισεν δ' ὑπένερθεν ἄναξ ἐνέρων ἀϊδωνεύς, δείσας δ' ἐκ θρόνου ἆλτο καί ἴαχε, μή οἱ ὕπερθε γαῖαν ἀναρρήξειε ποσειδάων ἐνοσίχθων, οἰκία δέ θνητοῖσι καί ἀθανάτοισι φανείη σμερδαλέ' εὐρώεντα, τά τε στυγέουσι θεοί περ: τόσσος ἄρα κτύπος ὦρτο θεῶν ἔριδι ξυνιόντων. ἤτοι μέν γάρ ἔναντα ποσειδάωνος ἄνακτος {>} ἵστατ' ἀπόλλων φοῖβος ἔχων ἰά πτερόεντα, {>} ἄντα δ' ἐνυαλίοιο θεά γλαυκῶπις ἀθήνη: ἥρῃ δ' ἀντέστη χρυσηλάκατος κελαδεινή ἄρτεμις ἰοχέαιρα κασιγνήτη ἑκάτοιο: λητοῖ δ' ἀντέστη σῶκος ἐριούνιος ἑρμῆς, ἄντα δ' ἄρ' ἡφαίστοιο μέγας ποταμός βαθυδίνης, {>} ὅν ξάνθον καλέουσι θεοί, ἄνδρες δέ σκάμανδρον. ὥς οἵ μέν θεοί ἄντα θεῶν ἴσαν: αὐτάρ ἀχιλλεύς ἕκτορος ἄντα μάλιστα λιλαίετο δῦναι ὅμιλον πριαμίδεω: τοῦ γάρ ῥα μάλιστά ἑ θυμός ἀνώγει αἵματος ἆσαι ἄρηα ταλαύρινον πολεμιστήν. {>} αἰνείαν δ' ἰθύς λαοσσόος ὦρσεν ἀπόλλων ἀντία πηλεΐωνος, ἐνῆκε δέ οἱ μένος ἠΰ: υἱέϊ δέ πριάμοιο λυκάονι εἴσατο φωνήν: τῷ μιν ἐεισάμενος προσέφη διός υἱός ἀπόλλων: αἰνεία τρώων βουληφόρε ποῦ τοι ἀπειλαί {>} ἅς τρώων βασιλεῦσιν ὑπίσχεο οἰνοποτάζων πηλεΐδεω ἀχιλῆος ἐναντίβιον πολεμίξειν; τόν δ' αὖτ' αἰνείας ἀπαμειβόμενος προσέειπε: πριαμίδη τί με ταῦτα καί οὐκ ἐθέλοντα κελεύεις ἀντία πηλεΐωνος ὑπερθύμοιο μάχεσθαι; οὐ μέν γάρ νῦν πρῶτα ποδώκεος ἄντ' ἀχιλῆος στήσομαι, ἀλλ' ἤδη με καί ἄλλοτε δουρί φόβησεν ἐξ ἴδης, ὅτε βουσίν ἐπήλυθεν ἡμετέρῃσι, πέρσε δέ λυρνησσόν καί πήδασον: αὐτάρ ἐμέ ζεύς εἰρύσαθ', ὅς μοι ἐπῶρσε μένος λαιψηρά τε γοῦνα. ἦ κ' ἐδάμην ὑπό χερσίν ἀχιλλῆος καί ἀθήνης, ἥ οἱ πρόσθεν ἰοῦσα τίθει φάος ἠδ' ἐκέλευεν ἔγχεϊ χαλκείῳ λέλεγας καί τρῶας ἐναίρειν. τώ οὐκ ἔστ' ἀχιλῆος ἐναντίον ἄνδρα μάχεσθαι: αἰεί γάρ πάρα εἷς γε θεῶν ὅς λοιγόν ἀμύνει. καί δ' ἄλλως τοῦ γ' ἰθύ βέλος πέτετ', οὐδ' ἀπολήγει πρίν χροός ἀνδρομέοιο διελθέμεν. εἰ δέ θεός περ ἶσον τείνειεν πολέμου τέλος, οὔ κε μάλα ῥέα νικήσει', οὐδ' εἰ παγχάλκεος εὔχεται εἶναι. τόν δ' αὖτε προσέειπεν ἄναξ διός υἱός ἀπόλλων: ἥρως ἀλλ' ἄγε καί σύ θεοῖς αἰειγενέτῃσιν εὔχεο: καί δέ σέ φασι διός κούρης ἀφροδίτης ἐκγεγάμεν, κεῖνος δέ χερείονος ἐκ θεοῦ ἐστίν: {>} ἥ μέν γάρ διός ἐσθ', ἥ δ' ἐξ ἁλίοιο γέροντος. ἀλλ' ἰθύς φέρε χαλκόν ἀτειρέα, μηδέ σε πάμπαν λευγαλέοις ἐπέεσσιν ἀποτρεπέτω καί ἀρειῇ. ὥς εἰπών ἔμπνευσε μένος μέγα ποιμένι λαῶν, βῆ δέ διά προμάχων κεκορυθμένος αἴθοπι χαλκῷ. οὐδ' ἔλαθ' ἀγχίσαο πάϊς λευκώλενον ἥρην ἀντία πηλεΐωνος ἰών ἀνά οὐλαμόν ἀνδρῶν: {⸖} ἥ δ' ἄμυδις στήσασα θεούς μετά μῦθον ἔειπε: φράζεσθον δή σφῶϊ ποσείδαον καί ἀθήνη ἐν φρεσίν ὑμετέρῃσιν, ὅπως ἔσται τάδε ἔργα. αἰνείας ὅδ' ἔβη κεκορυθμένος αἴθοπι χαλκῷ ἀντία πηλεΐωνος, ἀνῆκε δέ φοῖβος ἀπόλλων. ἀλλ' ἄγεθ', ἡμεῖς πέρ μιν ἀποτρωπῶμεν ὀπίσσω αὐτόθεν, ἤ τις ἔπειτα καί ἡμείων ἀχιλῆϊ παρσταίη, δοίη δέ κράτος μέγα, μηδέ τι θυμῷ δευέσθω, ἵνα εἰδῇ ὅ μιν φιλέουσιν ἄριστοι ἀθανάτων, οἵ δ' αὖτ' ἀνεμώλιοι οἵ τό πάρος περ τρωσίν ἀμύνουσιν πόλεμον καί δηϊοτῆτα. {—} πάντες δ' οὐλύμποιο κατήλθομεν ἀντιόωντες {—} τῆσδε μάχης, ἵνα μή τι μετά τρώεσσι πάθῃσι {—} σήμερον: ὕστερον αὖτε τά πείσεται ἅσσά οἱ αἶσα {—} γιγνομένῳ ἐπένησε λίνῳ ὅτε μιν τέκε μήτηρ. εἰ δ' ἀχιλεύς οὐ ταῦτα θεῶν ἐκ πεύσεται ὀμφῆς δείσετ' ἔπειθ', ὅτε κέν τις ἐναντίβιον θεός ἔλθῃ ἐν πολέμῳ: χαλεποί δέ θεοί φαίνεσθαι ἐναργεῖς. τήν δ' ἠμείβετ' ἔπειτα ποσειδάων ἐνοσίχθων: ἥρη μή χαλέπαινε παρ' ἐκ νόον: οὐδέ τί σε χρή. οὐκ ἄν ἔγωγ' ἐθέλοιμι θεούς ἔριδι ξυνελάσσαι ἡμέας τούς ἄλλους, ἐπεί ἦ πολύ φέρτεροί εἰμεν: ἀλλ' ἡμεῖς μέν ἔπειτα καθεζώμεσθα κιόντες ἐκ πάτου ἐς σκοπιήν, πόλεμος δ' ἄνδρεσσι μελήσει. εἰ δέ κ' ἄρης ἄρχωσι μάχης ἤ φοῖβος ἀπόλλων, ἤ ἀχιλῆ' ἴσχωσι καί οὐκ εἰῶσι μάχεσθαι, αὐτίκ' ἔπειτα καί ἄμμι παρ' αὐτόθι νεῖκος ὀρεῖται φυλόπιδος: μάλα δ' ὦκα διακρινθέντας ὀΐω ἄψ ἴμεν οὔλυμπον δέ θεῶν μεθ' ὁμήγυριν ἄλλων ἡμετέρῃς ὑπό χερσίν ἀναγκαίηφι δαμέντας. ὥς ἄρα φωνήσας ἡγήσατο κυανοχαίτης τεῖχος ἐς ἀμφίχυτον ἡρακλῆος θείοιο ὑψηλόν, τό ῥά οἱ τρῶες καί παλλάς ἀθήνη {>} ποίεον, ὄφρα τό κῆτος ὑπεκπροφυγών ἀλέαιτο, ὁππότε μιν σεύαιτο ἀπ' ἠϊόνος πεδίον δέ. ἔνθα ποσειδάων κατ' ἄρ' ἕζετο καί θεοί ἄλλοι, ἀμφί δ' ἄρ' ἄρρηκτον νεφέλην ὤμοισιν ἕσαντο: οἵ δ' ἑτέρωσε καθῖζον ἐπ' ὀφρύσι καλλικολώνης ἀμφί σέ ἤϊε φοῖβε καί ἄρηα πτολίπορθον. ὥς οἵ μέν ῥ' ἑκάτερθε καθήατο μητιόωντες βουλάς: ἀρχέμεναι δέ δυσηλεγέος πολέμοιο ὄκνεον ἀμφότεροι, ζεύς δ' ἥμενος ὕψι κέλευε. τῶν δ' ἅπαν ἐπλήσθη πεδίον καί λάμπετο χαλκῷ ἀνδρῶν ἠδ' ἵππων: κάρκαιρε δέ γαῖα πόδεσσιν ὀρνυμένων ἄμυδις. δύο δ' ἀνέρες ἔξοχ' ἄριστοι ἐς μέσον ἀμφοτέρων συνίτην μεμαῶτε μάχεσθαι αἰνείας τ' ἀγχισιάδης καί δῖος ἀχιλλεύς. αἰνείας δέ πρῶτος ἀπειλήσας ἐβεβήκει νευστάζων κόρυθι βριαρῇ: ἀτάρ ἀσπίδα θοῦριν πρόσθεν ἔχε στέρνοιο, τίνασσε δέ χάλκεον ἔγχος. πηλεΐδης δ' ἑτέρωθεν ἐναντίον ὦρτο λέων ὥς σίντης, ὅν τε καί ἄνδρες ἀποκτάμεναι μεμάασιν {>} ἀγρόμενοι πᾶς δῆμος: ὅ δέ πρῶτον μέν ἀτίζων ἔρχεται, ἀλλ' ὅτε κέν τις ἀρηϊθόων αἰζηῶν δουρί βάλῃ ἐάλη τε χανών, περί τ' ἀφρός ὀδόντας γίγνεται, ἐν δέ τέ οἱ κραδίῃ στένει ἄλκιμον ἦτορ, οὐρῇ δέ πλευράς τε καί ἰσχία ἀμφοτέρωθεν μαστίεται, ἑέ δ' αὐτόν ἐποτρύνει μαχέσασθαι, γλαυκιόων δ' ἰθύς φέρεται μένει, ἤν τινα πέφνῃ ἀνδρῶν, ἤ αὐτός φθίεται πρώτῳ ἐν ὁμίλῳ: ὥς ἀχιλῆ' ὄτρυνε μένος καί θυμός ἀγήνωρ ἀντίον ἐλθέμεναι μεγαλήτορος αἰνείαο. οἵ δ' ὅτε δή σχεδόν ἦσαν ἐπ' ἀλλήλοισιν ἰόντες, τόν πρότερος προσέειπε ποδάρκης δῖος ἀχιλλεύς: αἰνεία τί σύ τόσσον ὁμίλου πολλόν ἐπελθών ἔστης; ἦ σέ γε θυμός ἐμοί μαχέσασθαι ἀνώγει {—} ἐλπόμενον τρώεσσιν ἀνάξειν ἱπποδάμοισι {—} τιμῆς τῆς πριάμου; ἀτάρ εἴ κεν ἔμ' ἐξεναρίξῃς, {—} οὔ τοι τοὔνεκά γε πρίαμος γέρας ἐν χερί θήσει: {—} εἰσίν γάρ οἱ παῖδες, ὅ δ' ἔμπεδος οὐδ' ἀεσίφρων. {—} ἦ νύ τί τοι τρῶες τέμενος τάμον ἔξοχον ἄλλων {—} καλόν φυταλιῆς καί ἀρούρης, ὄφρα νέμηαι {—} αἴ κεν ἐμέ κτείνης; χαλεπῶς δέ ς' ἔολπα τό ῥέξειν. ἤδη μέν σέ γέ φημι καί ἄλλοτε δουρί φοβῆσαι. ἦ οὐ μέμνῃ ὅτε πέρ σε βοῶν ἄπο μοῦνον ἐόντα σεῦα κατ' ἰδαίων ὀρέων ταχέεσσι πόδεσσι καρπαλίμως; τότε δ' οὔ τι μετατροπαλίζεο φεύγων. ἔνθεν δ' ἐς λυρνησσόν ὑπέκφυγες: αὐτάρ ἐγώ τήν πέρσα μεθορμηθείς σύν ἀθήνῃ καί διί πατρί, ληϊάδας δέ γυναῖκας ἐλεύθερον ἦμαρ ἀπούρας ἦγον: ἀτάρ σέ ζεύς ἐρρύσατο καί θεοί ἄλλοι. {※—} ἀλλ' οὐ νῦν ἐρύεσθαι ὀΐομαι, ὡς ἐνί θυμῷ {※—} βάλλεαι: ἀλλά ς' ἔγωγ' ἀναχωρήσαντα κελεύω {※—} ἐς πληθύν ἰέναι, μηδ' ἀντίος ἵστας' ἐμεῖο, {※—} πρίν τι κακόν παθέειν: ῥεχθέν δέ τε νήπιος ἔγνω. τόν δ' αὖτ' αἰνείας ἀπαμείβετο φώνησέν τε: πηλεΐδη μή δή ἐπέεσσί με νηπύτιον ὥς ἔλπεο δειδίξεσθαι, ἐπεί σάφα οἶδα καί αὐτός ἠμέν κερτομίας ἠδ' αἴσυλα μυθήσασθαι. ἴδμεν δ' ἀλλήλων γενεήν, ἴδμεν δέ τοκῆας πρόκλυτ' ἀκούοντες ἔπεα θνητῶν ἀνθρώπων: {—} ὄψει δ' οὔτ' ἄρ πω σύ ἐμούς ἴδες οὔτ' ἄρ' ἐγώ σούς. {—} φασί σέ μέν πηλῆος ἀμύμονος ἔκγονον εἶναι, {—} μητρός δ' ἐκ θέτιδος καλλιπλοκάμου ἁλοσύδνης: {—} αὐτάρ ἐγών υἱός μεγαλήτορος ἀγχίσαο {—} εὔχομαι ἐκγεγάμεν, μήτηρ δέ μοί ἐστ' ἀφροδίτη: τῶν δή νῦν ἕτεροί γε φίλον παῖδα κλαύσονται σήμερον: οὐ γάρ φημ' ἐπέεσσί γε νηπυτίοισιν ὧδε διακρινθέντε μάχης ἐξαπονέεσθαι. {>} εἰ δ' ἐθέλεις καί ταῦτα δαήμεναι, ὄφρ' ἐΰ εἰδῇς ἡμετέρην γενεήν, πολλοί δέ μιν ἄνδρες ἴσασι: δάρδανον αὖ πρῶτον τέκετο νεφεληγερέτα ζεύς, {>} κτίσσε δέ δαρδανίην, ἐπεί οὔ πω ἴλιος ἱρή ἐν πεδίῳ πεπόλιστο πόλις μερόπων ἀνθρώπων, ἀλλ' ἔθ' ὑπωρείας ᾤκεον πολυπίδακος ἴδης. δάρδανος αὖ τέκεθ' υἱόν ἐριχθόνιον βασιλῆα, ὅς δή ἀφνειότατος γένετο θνητῶν ἀνθρώπων: τοῦ τρισχίλιαι ἵπποι ἕλος κάτα βουκολέοντο θήλειαι, πώλοισιν ἀγαλλόμεναι ἀταλῇσι. {>} τάων καί βορέης ἠράσσατο βοσκομενάων, {>} ἵππῳ δ' εἰσάμενος παρελέξατο κυανοχαίτῃ: αἵ δ' ὑποκυσάμεναι ἔτεκον δυοκαίδεκα πώλους. αἵ δ' ὅτε μέν σκιρτῷεν ἐπί ζείδωρον ἄρουραν, ἄκρον ἐπ' ἀνθερίκων καρπόν θέον οὐδέ κατέκλων: ἀλλ' ὅτε δή σκιρτῷεν ἐπ' εὐρέα νῶτα θαλάσσης, {>} ἄκρον ἐπί ῥηγμῖνος ἁλός πολιοῖο θέεσκον. τρῶα δ' ἐριχθόνιος τέκετο τρώεσσιν ἄνακτα: τρωός δ' αὖ τρεῖς παῖδες ἀμύμονες ἐξεγένοντο ἶλός τ' ἀσσάρακός τε καί ἀντίθεος γανυμήδης, {>} ὅς δή κάλλιστος γένετο θνητῶν ἀνθρώπων: {>} τόν καί ἀνηρείψαντο θεοί διί οἰνοχοεύειν {※} κάλλεος εἵνεκα οἷο ἵν' ἀθανάτοισι μετείη. ἶλος δ' αὖ τέκεθ' υἱόν ἀμύμονα λαομέδοντα: λαομέδων δ' ἄρα τιθωνόν τέκετο πρίαμόν τε λάμπόν τε κλυτίον θ' ἱκετάονά τ' ὄζον ἄρηος: ἀσσάρακος δέ κάπυν, ὅ δ' ἄρ' ἀγχίσην τέκε παῖδα: αὐτάρ ἔμ' ἀγχίσης, πρίαμος δ' ἔτεχ' ἕκτορα δῖον. ταύτης τοι γενεῆς τε καί αἵματος εὔχομαι εἶναι. ζεύς δ' ἀρετήν ἄνδρεσσιν ὀφέλλει τε μινύθει τε ὅππως κεν ἐθέλῃσιν: ὅ γάρ κάρτιστος ἁπάντων. ἀλλ' ἄγε μηκέτι ταῦτα λεγώμεθα νηπύτιοι ὥς ἑσταότ' ἐν μέσσῃ ὑσμίνῃ δηϊοτῆτος. ἔστι γάρ ἀμφοτέροισιν ὀνείδεα μυθήσασθαι πολλά μάλ', οὐδ' ἄν νηῦς ἑκατόζυγος ἄχθος ἄροιτο. στρεπτή δέ γλῶσς' ἐστί βροτῶν, πολέες δ' ἔνι μῦθοι παντοῖοι, ἐπέων δέ πολύς νομός ἔνθα καί ἔνθα. ὁπποῖόν κ' εἴπῃσθα ἔπος, τοῖόν κ' ἐπακούσαις. {—} ἀλλά τί ἤ ἔριδας καί νείκεα νῶϊν ἀνάγκη {—} νεικεῖν ἀλλήλοισιν ἐναντίον ὥς τε γυναῖκας, {—} αἵ τε χολωσάμεναι ἔριδος πέρι θυμοβόροιο {—} νεικεῦς' ἀλλήλῃσι μέσην ἐς ἄγυιαν ἰοῦσαι {—} πόλλ' ἐτεά τε καί οὐκί: χόλος δέ τε καί τά κελεύει. ἀλκῆς δ' οὔ μ' ἐπέεσσιν ἀποτρέψεις μεμαῶτα πρίν χαλκῷ μαχέσασθαι ἐναντίον: ἀλλ' ἄγε θᾶσσον γευσόμεθ' ἀλλήλων χαλκήρεσιν ἐγχείῃσιν. ἦ ῥα καί ἐν δεινῷ σάκει ἤλασεν ὄβριμον ἔγχος {>} σμερδαλέῳ: μέγα δ' ἀμφί σάκος μύκε δουρός ἀκωκῇ. {>} πηλεΐδης δέ σάκος μέν ἀπό ἕο χειρί παχείῃ ἔσχετο ταρβήσας: φάτο γάρ δολιχόσκιον ἔγχος {>} ῥέα διελεύσεσθαι μεγαλήτορος αἰνείαο νήπιος, οὐδ' ἐνόησε κατά φρένα καί κατά θυμόν ὡς οὐ ῥηΐδι' ἐστί θεῶν ἐρικυδέα δῶρα {>} ἀνδράσι γε θνητοῖσι δαμήμεναι οὐδ' ὑποείκειν. οὐδέ τότ' αἰνείαο δαΐφρονος ὄβριμον ἔγχος ῥῆξε σάκος: χρυσός γάρ ἐρύκακε, δῶρα θεοῖο: {—} ἀλλά δύω μέν ἔλασσε διά πτύχας, αἵ δ' ἄρ' ἔτι τρεῖς {—} ἦσαν, ἐπεί πέντε πτύχας ἤλασε κυλλοποδίων, {—} τάς δύο χαλκείας, δύο δ' ἔνδοθι κασσιτέροιο, {—} τήν δέ μίαν χρυσῆν, τῇ ῥ' ἔσχετο μείλινον ἔγχος. {⸖} δεύτερος αὖτ' ἀχιλεύς προΐει δολιχόσκιον ἔγχος, καί βάλεν αἰνείαο κατ' ἀσπίδα πάντος' ἐΐσην ἄντυγ' ὕπο πρώτην, ᾗ λεπτότατος θέε χαλκός, λεπτοτάτη δ' ἐπέην ῥινός βοός: ἥ δέ διά πρό πηλιάς ἤϊξεν μελίη, λάκε δ' ἀσπίς ὑπ' αὐτῆς. αἰνείας δ' ἐάλη καί ἀπό ἕθεν ἀσπίδ' ἀνέσχε {>} δείσας: ἐγχείη δ' ἄρ' ὑπέρ νώτου ἐνί γαίῃ ἔστη ἱεμένη, διά δ' ἀμφοτέρους ἕλε κύκλους ἀσπίδος ἀμφιβρότης: ὅ δ' ἀλευάμενος δόρυ μακρόν ἔστη, κάδ δ' ἄχος οἱ χύτο μυρίον ὀφθαλμοῖσι, {>} ταρβήσας ὅ οἱ ἄγχι πάγη βέλος. αὐτάρ ἀχιλλεύς ἐμμεμαώς ἐπόρουσεν ἐρυσσάμενος ξίφος ὀξύ σμερδαλέα ἰάχων: ὅ δέ χερμάδιον λάβε χειρί αἰνείας, μέγα ἔργον, ὅ οὐ δύο γ' ἄνδρε φέροιεν, οἷοι νῦν βροτοί εἰς': ὅ δέ μιν ῥέα πάλλε καί οἶος. ἔνθά κεν αἰνείας μέν ἐπεσσύμενον βάλε πέτρῳ ἤ κόρυθ' ἠέ σάκος, τό οἱ ἤρκεσε λυγρόν ὄλεθρον, {>} τόν δέ κε πηλεΐδης σχεδόν ἄορι θυμόν ἀπηύρα, εἰ μή ἄρ' ὀξύ νόησε ποσειδάων ἐνοσίχθων: αὐτίκα δ' ἀθανάτοισι θεοῖς μετά μῦθον ἔειπεν: {>} ὤ πόποι ἦ μοι ἄχος μεγαλήτορος αἰνείαο, ὅς τάχα πηλεΐωνι δαμείς ἄϊδος δέ κάτεισι πειθόμενος μύθοισιν ἀπόλλωνος ἑκάτοιο νήπιος, οὐδέ τί οἱ χραισμήσει λυγρόν ὄλεθρον. ἀλλά τί ἤ νῦν οὗτος ἀναίτιος ἄλγεα πάσχει {>} μάψ ἕνεκ' ἀλλοτρίων ἀχέων, κεχαρισμένα δ' αἰεί {>} δῶρα θεοῖσι δίδωσι τοί οὐρανόν εὐρύν ἔχουσιν; ἀλλ' ἄγεθ' ἡμεῖς πέρ μιν ὑπέκ θανάτου ἀγάγωμεν, μή πως καί κρονίδης κεχολώσεται, αἴ κεν ἀχιλλεύς τόνδε κατακτείνῃ: μόριμον δέ οἵ ἐστ' ἀλέασθαι, ὄφρα μή ἄσπερμος γενεή καί ἄφαντος ὄληται δαρδάνου, ὅν κρονίδης περί πάντων φίλατο παίδων οἵ ἕθεν ἐξεγένοντο γυναικῶν τε θνητάων. ἤδη γάρ πριάμου γενεήν ἔχθηρε κρονίων: νῦν δέ δή αἰνείαο βίη τρώεσσιν ἀνάξει καί παίδων παῖδες, τοί κεν μετόπισθε γένωνται. τόν δ' ἠμείβετ' ἔπειτα βοῶπις πότνια ἥρη: ἐννοσίγαι', αὐτός σύ μετά φρεσί σῇσι νόησον {>} αἰνείαν ἤ κέν μιν ἐρύσσεαι ἦ κεν ἐάσῃς πηλεΐδῃ ἀχιλῆϊ δαμήμεναι, ἐσθλόν ἐόντα. ἤτοι μέν γάρ νῶϊ πολέας ὠμόσσαμεν ὅρκους πᾶσι μετ' ἀθανάτοισιν ἐγώ καί παλλάς ἀθήνη μή ποτ' ἐπί τρώεσσιν ἀλεξήσειν κακόν ἦμαρ, μηδ' ὁπότ' ἄν τροίη μαλερῷ πυρί πᾶσα δάηται καιομένη, καίωσι δ' ἀρήϊοι υἷες ἀχαιῶν. αὐτάρ ἐπεί τό γ' ἄκουσε ποσειδάων ἐνοσίχθων, βῆ ῥ' ἴμεν ἄν τε μάχην καί ἀνά κλόνον ἐγχειάων, ἷξε δ' ὅθ' αἰνείας ἠδ' ὅ κλυτός ἦεν ἀχιλλεύς. αὐτίκα τῷ μέν ἔπειτα κατ' ὀφθαλμῶν χέεν ἀχλύν {—} πηλεΐδῃ ἀχιλῆϊ: ὅ δέ μελίην εὔχαλκον {—} ἀσπίδος ἐξέρυσεν μεγαλήτορος αἰνείαο: {—} καί τήν μέν προπάροιθε ποδῶν ἀχιλῆος ἔθηκεν, αἰνείαν δ' ἔσσευεν ἀπό χθονός ὑψός' ἀείρας. πολλάς δέ στίχας ἡρώων, πολλάς δέ καί ἵππων αἰνείας ὑπερᾶλτο θεοῦ ἀπό χειρός ὀρούσας, ἷξε δ' ἐπ' ἐσχατιήν πολυάϊκος πολέμοιο, ἔνθά τε καύκωνες πόλεμον μέτα θωρήσσοντο. τῷ δέ μάλ' ἐγγύθεν ἦλθε ποσειδάων ἐνοσίχθων, καί μιν φωνήσας ἔπεα πτερόεντα προσηύδα: αἰνεία, τίς ς' ὧδε θεῶν ἀτέοντα κελεύει ἀντία πηλεΐωνος ὑπερθύμοιο μάχεσθαι, ὅς σεῦ ἅμα κρείσσων καί φίλτερος ἀθανάτοισιν; ἀλλ' ἀναχωρῆσαι ὅτε κεν συμβλήσεαι αὐτῷ, μή καί ὑπέρ μοῖραν δόμον ἄϊδος εἰσαφίκηαι. αὐτάρ ἐπεί κ' ἀχιλεύς θάνατον καί πότμον ἐπίσπῃ, θαρσήσας δή ἔπειτα μετά πρώτοισι μάχεσθαι: οὐ μέν γάρ τίς ς' ἄλλος ἀχαιῶν ἐξεναρίξει. ὥς εἰπών λίπεν αὐτόθ', ἐπεί διεπέφραδε πάντα. αἶψα δ' ἔπειτ' ἀχιλῆος ἀπ' ὀφθαλμῶν σκέδας' ἀχλύν θεσπεσίην: ὅ δ' ἔπειτα μέγ' ἔξιδεν ὀφθαλμοῖσιν, ὀχθήσας δ' ἄρα εἶπε πρός ὅν μεγαλήτορα θυμόν: ὤ πόποι ἦ μέγα θαῦμα τόδ' ὀφθαλμοῖσιν ὁρῶμαι: ἔγχος μέν τόδε κεῖται ἐπί χθονός, οὐδέ τι φῶτα {>} λεύσσω, τῷ ἐφέηκα κατακτάμεναι μενεαίνων. ἦ ῥα καί αἰνείας φίλος ἀθανάτοισι θεοῖσιν ἦεν: ἀτάρ μιν ἔφην μάψ αὔτως εὐχετάασθαι. ἐρρέτω: οὔ οἱ θυμός ἐμεῦ ἔτι πειρηθῆναι ἔσσεται, ὅς καί νῦν φύγεν ἄσμενος ἐκ θανάτοιο. ἀλλ' ἄγε δή δαναοῖσι φιλοπτολέμοισι κελεύσας τῶν ἄλλων τρώων πειρήσομαι ἀντίος ἐλθών. ἦ, καί ἐπί στίχας ἆλτο, κέλευε δέ φωτί ἑκάστῳ: μηκέτι νῦν τρώων ἑκάς ἕστατε δῖοι ἀχαιοί, ἀλλ' ἄγ' ἀνήρ ἄντ' ἀνδρός ἴτω, μεμάτω δέ μάχεσθαι. ἀργαλέον δέ μοί ἐστι καί ἰφθίμῳ περ ἐόντι τοσσούσδ' ἀνθρώπους ἐφέπειν καί πᾶσι μάχεσθαι: οὐδέ κ' ἄρης, ὅς περ θεός ἄμβροτος, οὐδέ κ' ἀθήνη τοσσῆσδ' ὑσμίνης ἐφέποι στόμα καί πονέοιτο: ἀλλ' ὅσσον μέν ἐγώ δύναμαι χερσίν τε ποσίν τε καί σθένει, οὔ μ' ἔτι φημί μεθησέμεν οὐδ' ἠβαιόν, {>} ἀλλά μάλα στιχός εἶμι διαμπερές, οὐδέ τιν' οἴω τρώων χαιρήσειν, ὅς τις σχεδόν ἔγχεος ἔλθῃ. ὥς φάτ' ἐποτρύνων: τρώεσσι δέ φαίδιμος ἕκτωρ κέκλεθ' ὁμοκλήσας, φάτο δ' ἴμεναι ἄντ' ἀχιλῆος: τρῶες ὑπέρθυμοι μή δείδιτε πηλεΐωνα. καί κεν ἐγώ ἐπέεσσι καί ἀθανάτοισι μαχοίμην, ἔγχεϊ δ' ἀργαλέον, ἐπεί ἦ πολύ φέρτεροί εἰσιν. οὐδ' ἀχιλεύς πάντεσσι τέλος μύθοις ἐπιθήσει, ἀλλά τό μέν τελέει, τό δέ καί μεσσηγύ κολούει. τοῦ δ' ἐγώ ἀντίος εἶμι καί εἰ πυρί χεῖρας ἔοικεν, {>} εἰ πυρί χεῖρας ἔοικε, μένος δ' αἴθωνι σιδήρῳ. ὥς φάτ' ἐποτρύνων, οἵ δ' ἀντίοι ἔγχε' ἄειραν τρῶες: τῶν δ' ἄμυδις μίχθη μένος, ὦρτο δ' ἀϋτή. {>} καί τότ' ἄρ' ἕκτορα εἶπε παραστάς φοῖβος ἀπόλλων: ἕκτορ μηκέτι πάμπαν ἀχιλλῆϊ προμάχιζε, ἀλλά κατά πληθύν τε καί ἐκ φλοίσβοιο δέδεξο, {>} μή πώς ς' ἠέ βάλῃ ἠέ σχεδόν ἄορι τύψῃ. ὥς ἔφαθ', ἕκτωρ δ' αὖτις ἐδύσετο οὐλαμόν ἀνδρῶν ταρβήσας, ὅτ' ἄκουσε θεοῦ ὄπα φωνήσαντος. ἐν δ' ἀχιλεύς τρώεσσι θόρε φρεσίν εἱμένος ἀλκήν σμερδαλέα ἰάχων, πρῶτον δ' ἕλεν ἰφιτίωνα ἐσθλόν ὀτρυντεΐδην πολέων ἡγήτορα λαῶν, ὅν νύμφη τέκε νηΐς ὀτρυντῆϊ πτολιπόρθῳ {>} τμώλῳ ὕπο νιφόεντι ὕδης ἐν πίονι δήμῳ: τόν δ' ἰθύς μεμαῶτα βάλ' ἔγχεϊ δῖος ἀχιλλεύς {>} μέσσην κάκ κεφαλήν: ἥ δ' ἄνδιχα πᾶσα κεάσθη, {>} δούπησεν δέ πεσών, ὅ δ' ἐπεύξατο δῖος ἀχιλλεύς: {>} κεῖσαι ὀτρυντεΐδη πάντων ἐκπαγλότατ' ἀνδρῶν: ἐνθάδε τοι θάνατος, γενεή δέ τοί ἐστ' ἐπί λίμνῃ γυγαίῃ, ὅθι τοι τέμενος πατρώϊόν ἐστιν ὕλλῳ ἐπ' ἰχθυόεντι καί ἕρμῳ δινήεντι. ὥς ἔφατ' εὐχόμενος, τόν δέ σκότος ὄσσε κάλυψε. τόν μέν ἀχαιῶν ἵπποι ἐπισσώτροις δατέοντο πρώτῃ ἐν ὑσμίνῃ: ὅ δ' ἐπ' αὐτῷ δημολέοντα ἐσθλόν ἀλεξητῆρα μάχης ἀντήνορος υἱόν νύξε κατά κρόταφον, κυνέης διά χαλκοπαρῄου. οὐδ' ἄρα χαλκείη κόρυς ἔσχεθεν, ἀλλά δι' αὐτῆς αἰχμή ἱεμένη ῥῆξ' ὀστέον, ἐγκέφαλος δέ ἔνδον ἅπας πεπάλακτο: δάμασσε δέ μιν μεμαῶτα. ἱπποδάμαντα δ' ἔπειτα καθ' ἵππων ἀΐξαντα πρόσθεν ἕθεν φεύγοντα μετάφρενον οὔτασε δουρί. αὐτάρ ὅ θυμόν ἄϊσθε καί ἤρυγεν, ὡς ὅτε ταῦρος {>} ἤρυγεν ἑλκόμενος ἑλικώνιον ἀμφί ἄνακτα κούρων ἑλκόντων: γάνυται δέ τε τοῖς ἐνοσίχθων: ὥς ἄρα τόν γ' ἐρυγόντα λίπ' ὀστέα θυμός ἀγήνωρ: αὐτάρ ὅ βῆ σύν δουρί μετ' ἀντίθεον πολύδωρον πριαμίδην. τόν δ' οὔ τι πατήρ εἴασκε μάχεσθαι, οὕνεκά οἱ μετά παισί νεώτατος ἔσκε γόνοιο, καί οἱ φίλτατος ἔσκε, πόδεσσι δέ πάντας ἐνίκα δή τότε νηπιέῃσι ποδῶν ἀρετήν ἀναφαίνων θῦνε διά προμάχων, εἷος φίλον ὤλεσε θυμόν. τόν βάλε μέσσον ἄκοντι ποδάρκης δῖος ἀχιλλεύς νῶτα παραΐσσοντος, ὅθι ζωστῆρος ὀχῆες {>} χρύσειοι σύνεχον καί διπλόος ἤντετο θώρηξ: ἀντικρύ δέ διέσχε παρ' ὀμφαλόν ἔγχεος αἰχμή, γνύξ δ' ἔριπ' οἰμώξας, νεφέλη δέ μιν ἀμφεκάλυψε κυανέη, προτί οἷ δ' ἔλαβ' ἔντερα χερσί λιασθείς. ἕκτωρ δ' ὡς ἐνόησε κασίγνητον πολύδωρον ἔντερα χερσίν ἔχοντα λιαζόμενον ποτί γαίη κάρ ῥά οἱ ὀφθαλμῶν κέχυτ' ἀχλύς: οὐδ' ἄρ' ἔτ' ἔτλη δηρόν ἑκάς στρωφᾶσθ', ἀλλ' ἀντίος ἦλθ' ἀχιλῆϊ ὀξύ δόρυ κραδάων φλογί εἴκελος: αὐτάρ ἀχιλλεύς ὡς εἶδ', ὥς ἀνεπᾶλτο, καί εὐχόμενος ἔπος ηὔδα: ἐγγύς ἀνήρ ὅς ἐμόν γε μάλιστ' ἐσεμάσσατο θυμόν, ὅς μοι ἑταῖρον ἔπεφνε τετιμένον: οὐδ' ἄν ἔτι δήν ἀλλήλους πτώσσοιμεν ἀνά πτολέμοιο γεφύρας. ἦ, καί ὑπόδρα ἰδών προσεφώνεεν ἕκτορα δῖον: ἆσσον ἴθ' ὥς κεν θᾶσσον ὀλέθρου πείραθ' ἵκηαι. τόν δ' οὐ ταρβήσας προσέφη κορυθαίολος ἕκτωρ: πηλεΐδη μή δή ἐπέεσσί με νηπύτιον ὥς ἔλπεο δειδίξεσθαι, ἐπεί σάφα οἶδα καί αὐτός ἠμέν κερτομίας ἠδ' αἴσυλα μυθήσασθαι. οἶδα δ' ὅτι σύ μέν ἐσθλός, ἐγώ δέ σέθεν πολύ χείρων. ἀλλ' ἤτοι μέν ταῦτα θεῶν ἐν γούνασι κεῖται, αἴ κέ σε χειρότερός περ ἐών ἀπό θυμόν ἕλωμαι δουρί βαλών, ἐπεί ἦ καί ἐμόν βέλος ὀξύ πάροιθεν. ἦ ῥα, καί ἀμπεπαλών προΐει δόρυ, καί τό γ' ἀθήνη πνοιῇ ἀχιλλῆος πάλιν ἔτραπε κυδαλίμοιο {>} ἦκα μάλα ψύξασα: τό δ' ἄψ ἵκεθ' ἕκτορα δῖον, αὐτοῦ δέ προπάροιθε ποδῶν πέσεν. αὐτάρ ἀχιλλεύς ἐμμεμαώς ἐπόρουσε κατακτάμεναι μενεαίνων, σμερδαλέα ἰάχων: τόν δ' ἐξήρπαξεν ἀπόλλων ῥεῖα μάλ' ὥς τε θεός, ἐκάλυψε δ' ἄρ' ἠέρι πολλῇ. τρίς μέν ἔπειτ' ἐπόρουσε ποδάρκης δῖος ἀχιλλεύς ἔγχεϊ χαλκείῳ, τρίς δ' ἠέρα τύψε βαθεῖαν. ἀλλ' ὅτε δή τό τέταρτον ἐπέσσυτο δαίμονι ἶσος, δεινά δ' ὁμοκλήσας ἔπεα πτερόεντα προσηύδα: ἐξ αὖ νῦν ἔφυγες θάνατον κύον: ἦ τέ τοι ἄγχι ἦλθε κακόν: νῦν αὖτέ ς' ἐρύσατο φοῖβος ἀπόλλων, {>} ᾧ μέλλεις εὔχεσθαι ἰών ἐς δοῦπον ἀκόντων. ἦ θήν ς' ἐξανύω γε καί ὕστερον ἀντιβολήσας, εἴ πού τις καί ἔμοιγε θεῶν ἐπιτάρροθός ἐστι. {>} νῦν αὖ τούς ἄλλους ἐπιείσομαι, ὅν κε κιχείω. ὥς εἰπών δρύοπ' οὖτα κατ' αὐχένα μέσσον ἄκοντι: ἤριπε δέ προπάροιθε ποδῶν: ὅ δέ τόν μέν ἔασε, δημοῦχον δέ φιλητορίδην ἠΰν τε μέγαν τε κάγ γόνυ δουρί βαλών ἠρύκακε. τόν μέν ἔπειτα οὐτάζων ξίφεϊ μεγάλῳ ἐξαίνυτο θυμόν: αὐτάρ ὅ λαόγονον καί δάρδανον υἷε βίαντος ἄμφω ἐφορμηθείς ἐξ ἵππων ὦσε χαμᾶζε, {>} τόν μέν δουρί βαλών, τόν δέ σχεδόν ἄορι τύψας. τρῶα δ' ἀλαστορίδην, ὅ μέν ἀντίος ἤλυθε γούνων, {>} εἴ πώς εὑ πεφίδοιτο λαβών καί ζωόν ἀφείη μηδέ κατακτείνειεν ὁμηλικίην ἐλεήσας, νήπιος, οὐδέ τό ᾔδη ὅ οὐ πείσεσθαι ἔμελλεν: {>} οὐ γάρ τι γλυκύθυμος ἀνήρ ἦν οὐδ' ἀγανόφρων, ἀλλά μάλ' ἐμμεμαώς: ὅ μέν ἥπτετο χείρεσι γούνων ἱέμενος λίσσεσθ', ὅ δέ φασγάνῳ οὖτα καθ' ἧπαρ: ἐκ δέ οἱ ἧπαρ ὄλισθεν, ἀτάρ μέλαν αἷμα κατ' αὐτοῦ κόλπον ἐνέπλησεν: τόν δέ σκότος ὄσσε κάλυψε θυμοῦ δευόμενον: ὅ δέ μούλιον οὖτα παραστάς δουρί κατ' οὖς: εἶθαρ δέ δι' οὔατος ἦλθ' ἑτέροιο αἰχμή χαλκείη: ὅ δ' ἀγήνορος υἱόν ἔχεκλον μέσσην κάκ κεφαλήν ξίφει ἤλασε κωπήεντι, πᾶν δ' ὑπεθερμάνθη ξίφος αἵματι: τόν δέ κατ' ὄσσε ἔλλαβε πορφύρεος θάνατος καί μοῖρα κραταιή. {>} δευκαλίωνα δ' ἔπειθ', ἵνα τε ξυνέχουσι τένοντες ἀγκῶνος, τῇ τόν γε φίλης διά χειρός ἔπειρεν αἰχμῇ χαλκείῃ: ὅ δέ μιν μένε χεῖρα βαρυνθείς πρόσθ' ὁρόων θάνατον: ὅ δέ φασγάνῳ αὐχένα θείνας τῆλ' αὐτῇ πήληκι κάρη βάλε: μυελός αὖτε σφονδυλίων ἔκπαλθ', ὅ δ' ἐπί χθονί κεῖτο τανυσθείς. {⸖} αὐτάρ ὅ βῆ ῥ' ἰέναι μετ' ἀμύμονα πείρεω υἱόν ῥίγμον, ὅς ἐκ θρῄκης ἐριβώλακος εἰληλούθει: τόν βάλε μέσσον ἄκοντι, πάγη δ' ἐν νηδύϊ χαλκός, ἤριπε δ' ἐξ ὀχέων: ὅ δ' ἀρηΐθοον θεράποντα ἄψ ἵππους στρέψαντα μετάφρενον ὀξέϊ δουρί νύξ', ἀπό δ' ἅρματος ὦσε: κυκήθησαν δέ οἱ ἵπποι. ὡς δ' ἀναμαιμάει βαθέ' ἄγκεα θεσπιδαές πῦρ οὔρεος ἀζαλέοιο, βαθεῖα δέ καίεται ὕλη, πάντῃ τε κλονέων ἄνεμος φλόγα εἰλυφάζει, ὥς ὅ γε πάντῃ θῦνε σύν ἔγχεϊ δαίμονι ἶσος κτεινομένους ἐφέπων: ῥέε δ' αἵματι γαῖα μέλαινα. ὡς δ' ὅτε τις ζεύξῃ βόας ἄρσενας εὐρυμετώπους τριβέμεναι κρῖ λευκόν ἐϋκτιμένῃ ἐν ἀλωῇ, ῥίμφά τε λέπτ' ἐγένοντο βοῶν ὑπό πόσς' ἐριμύκων, ὥς ὑπ' ἀχιλλῆος μεγαθύμου μώνυχες ἵπποι στεῖβον ὁμοῦ νέκυάς τε καί ἀσπίδας: αἵματι δ' ἄξων νέρθεν ἅπας πεπάλακτο καί ἄντυγες αἵ περί δίφρον, ἅς ἄρ' ἀφ' ἱππείων ὁπλέων ῥαθάμιγγες ἔβαλλον αἵ τ' ἀπ' ἐπισσώτρων: ὅ δέ ἵετο κῦδος ἀρέσθαι πηλεΐδης, λύθρῳ δέ παλάσσετο χεῖρας ἀάπτους. {ιλιαδοσ φ} ἀλλ' ὅτε δή πόρον ἷξον ἐϋρρεῖος ποταμοῖο {⸖} ξάνθου δινήεντος, ὅν ἀθάνατος τέκετο ζεύς, ἔνθα διατμήξας τούς μέν πεδίον δέ δίωκε {>} πρός πόλιν, ᾗ περ ἀχαιοί ἀτυζόμενοι φοβέοντο ἤματι τῷ προτέρῳ, ὅτε μαίνετο φαίδιμος ἕκτωρ: τῇ ῥ' οἵ γε προχέοντο πεφυζότες, ἠέρα δ' ἥρη πίτνα πρόσθε βαθεῖαν ἐρυκέμεν: ἡμίσεες δέ ἐς ποταμόν εἰλεῦντο βαθύρροον ἀργυροδίνην, ἐν δ' ἔπεσον μεγάλῳ πατάγῳ, βράχε δ' αἰπά ῥέεθρα, ὄχθαι δ' ἀμφί περί μεγάλ' ἴαχον: οἵ δ' ἀλαλητῷ ἔννεον ἔνθα καί ἔνθα ἑλισσόμενοι περί δίνας. ὡς δ' ὅθ' ὑπό ῥιπῆς πυρός ἀκρίδες ἠερέθονται φευγέμεναι ποταμόν δέ: τό δέ φλέγει ἀκάματον πῦρ ὄρμενον ἐξαίφνης, ταί δέ πτώσσουσι καθ' ὕδωρ: ὥς ὑπ' ἀχιλλῆος ξάνθου βαθυδινήεντος πλῆτο ῥόος κελάδων ἐπιμίξ ἵππων τε καί ἀνδρῶν. {>} αὐτάρ ὅ διογενής δόρυ μέν λίπεν αὐτοῦ ἐπ' ὄχθῃ κεκλιμένον μυρίκῃσιν, ὅ δ' ἔσθορε δαίμονι ἶσος φάσγανον οἶον ἔχων, κακά δέ φρεσί μήδετο ἔργα, τύπτε δ' ἐπιστροφάδην: τῶν δέ στόνος ὄρνυτ' ἀεικής ἄορι θεινομένων, ἐρυθαίνετο δ' αἵματι ὕδωρ. ὡς δ' ὑπό δελφῖνος μεγακήτεος ἰχθύες ἄλλοι φεύγοντες πιμπλᾶσι μυχούς λιμένος εὐόρμου δειδιότες: μάλα γάρ τε κατεσθίει ὅν κε λάβῃσιν: ὥς τρῶες ποταμοῖο κατά δεινοῖο ῥέεθρα πτῶσσον ὑπό κρημνούς. ὅ δ' ἐπεί κάμε χεῖρας ἐναίρων, ζωούς ἐκ ποταμοῖο δυώδεκα λέξατο κούρους ποινήν πατρόκλοιο μενοιτιάδαο θανόντος: τούς ἐξῆγε θύραζε τεθηπότας ἠΰτε νεβρούς, δῆσε δ' ὀπίσσω χεῖρας ἐϋτμήτοισιν ἱμᾶσι, {>} τούς αὐτοί φορέεσκον ἐπί στρεπτοῖσι χιτῶσι, δῶκε δ' ἑταίροισιν κατάγειν κοίλας ἐπί νῆας. {>} αὐτάρ ὅ ἄψ ἐπόρουσε δαϊζέμεναι μενεαίνων. ἔνθ' υἷι πριάμοιο συνήντετο δαρδανίδαο ἐκ ποταμοῦ φεύγοντι λυκάονι, τόν ῥά ποτ' αὐτός {>} ἦγε λαβών ἐκ πατρός ἀλωῆς οὐκ ἐθέλοντα {>} ἐννύχιος προμολών: ὅ δ' ἐρινεόν ὀξέϊ χαλκῷ τάμνε νέους ὄρπηκας, ἵν' ἅρματος ἄντυγες εἶεν: τῷ δ' ἄρ' ἀνώϊστον κακόν ἤλυθε δῖος ἀχιλλεύς. {>} καί τότε μέν μιν λῆμνον ἐϋκτιμένην ἐπέρασσε νηυσίν ἄγων, ἀτάρ υἱός ἰήσονος ὦνον ἔδωκε: κεῖθεν δέ ξεῖνός μιν ἐλύσατο πολλά δ' ἔδωκεν ἴμβριος ἠετίων, πέμψεν δ' ἐς δῖαν ἀρίσβην: ἔνθεν ὑπεκπροφυγών πατρώϊον ἵκετο δῶμα. ἕνδεκα δ' ἤματα θυμόν ἐτέρπετο οἷσι φίλοισιν ἐλθών ἐκ λήμνοιο: δυωδεκάτῃ δέ μιν αὖτις χερσίν ἀχιλλῆος θεός ἔμβαλεν, ὅς μιν ἔμελλε πέμψειν εἰς ἀΐδαο καί οὐκ ἐθέλοντα νέεσθαι. τόν δ' ὡς οὖν ἐνόησε ποδάρκης δῖος ἀχιλλεύς γυμνόν ἄτερ κόρυθός τε καί ἀσπίδος, οὐδ' ἔχεν ἔγχος, ἀλλά τά μέν ῥ' ἀπό πάντα χαμαί βάλε: τεῖρε γάρ ἱδρώς φεύγοντ' ἐκ ποταμοῦ, κάματος δ' ὑπό γούνατ' ἐδάμνα: ὀχθήσας δ' ἄρα εἶπε πρός ὅν μεγαλήτορα θυμόν: ὤ πόποι ἦ μέγα θαῦμα τόδ' ὀφθαλμοῖσιν ὁρῶμαι: ἦ μάλα δή τρῶες μεγαλήτορες οὕς περ ἔπεφνον αὖτις ἀναστήσονται ὑπό ζόφου ἠερόεντος, οἷον δή καί ὅδ' ἦλθε φυγών ὕπο νηλεές ἦμαρ λῆμνον ἐς ἠγαθέην πεπερημένος: οὐδέ μιν ἔσχε πόντος ἁλός πολιῆς, ὅ πολέας ἀέκοντας ἐρύκει. ἀλλ' ἄγε δή καί δουρός ἀκωκῆς ἡμετέροιο γεύσεται, ὄφρα ἴδωμαι ἐνί φρεσίν ἠδέ δαείω ἤ ἄρ' ὁμῶς καί κεῖθεν ἐλεύσεται, ἦ μιν ἐρύξει γῆ φυσίζοος, ἥ τε κατά κρατερόν περ ἐρύκει. ὥς ὅρμαινε μένων: ὅ δέ οἱ σχεδόν ἦλθε τεθηπώς γούνων ἅψασθαι μεμαώς, περί δ' ἤθελε θυμῷ ἐκφυγέειν θάνατόν τε κακόν καί κῆρα μέλαιναν. {>} ἤτοι ὅ μέν δόρυ μακρόν ἀνέσχετο δῖος ἀχιλλεύς οὐτάμεναι μεμαώς, ὅ δ' ὑπέδραμε καί λάβε γούνων κύψας: ἐγχείη δ' ἄρ' ὑπέρ νώτου ἐνί γαίῃ ἔστη ἱεμένη χροός ἄμεναι ἀνδρομέοιο. αὐτάρ ὅ τῇ ἑτέρῃ μέν ἑλών ἐλλίσσετο γούνων, τῇ δ' ἑτέρῃ ἔχεν ἔγχος ἀκαχμένον οὐδέ μεθίει: καί μιν φωνήσας ἔπεα πτερόεντα προσηύδα: γουνοῦμαι ς' ἀχιλεῦ: σύ δέ μ' αἴδεο καί μ' ἐλέησον: {>} ἀντί τοί εἰμ' ἱκέταο διοτρεφές αἰδοίοιο: πάρ γάρ σοί πρώτῳ πασάμην δημήτερος ἀκτήν ἤματι τῷ ὅτε μ' εἷλες ἐϋκτιμένῃ ἐν ἀλωῇ, καί μ' ἐπέρασσας ἄνευθεν ἄγων πατρός τε φίλων τε λῆμνον ἐς ἠγαθέην, ἑκατόμβοιον δέ τοι ἦλφον. νῦν δέ λύμην τρίς τόσσα πορών: ἠώς δέ μοί ἐστιν ἧδε δυωδεκάτη, ὅτ' ἐς ἴλιον εἰλήλουθα πολλά παθών: νῦν αὖ με τεῇς ἐν χερσίν ἔθηκε {>} μοῖρ' ὀλόη: μέλλω που ἀπεχθέσθαι διί πατρί, ὅς με σοί αὖτις δῶκε: μινυνθάδιον δέ με μήτηρ γείνατο λαοθόη θυγάτηρ ἄλταο γέροντος {>} ἄλτεω, ὅς λελέγεσσι φιλοπτολέμοισιν ἀνάσσει πήδασον αἰπήεσσαν ἔχων ἐπί σατνιόεντι. τοῦ δ' ἔχε θυγατέρα πρίαμος, πολλάς δέ καί ἄλλας: τῆς δέ δύω γενόμεσθα, σύ δ' ἄμφω δειροτομήσεις, ἤτοι τόν πρώτοισι μετά πρυλέεσσι δάμασσας ἀντίθεον πολύδωρον, ἐπεί βάλες ὀξέϊ δουρί: νῦν δέ δή ἐνθάδ' ἐμοί κακόν ἔσσεται: οὐ γάρ ὀΐω σάς χεῖρας φεύξεσθαι, ἐπεί ῥ' ἐπέλασσέ γε δαίμων. ἄλλο δέ τοι ἐρέω, σύ δ' ἐνί φρεσί βάλλεο σῇσι: {⸖} μή με κτεῖν', ἐπεί οὐχ ὁμογάστριος ἕκτορός εἰμι, ὅς τοι ἑταῖρον ἔπεφνεν ἐνηέα τε κρατερόν τε. ὥς ἄρα μιν πριάμοιο προσηύδα φαίδιμος υἱός λισσόμενος ἐπέεσσιν, ἀμείλικτον δ' ὄπ' ἄκουσε: νήπιε μή μοι ἄποινα πιφαύσκεο μηδ' ἀγόρευε: πρίν μέν γάρ πάτροκλον ἐπισπεῖν αἴσιμον ἦμαρ τόφρά τί μοι πεφιδέσθαι ἐνί φρεσί φίλτερον ἦεν τρώων, καί πολλούς ζωούς ἕλον ἠδ' ἐπέρασσα: νῦν δ' οὐκ ἔσθ' ὅς τις θάνατον φύγῃ ὅν κε θεός γε ἰλίου προπάροιθεν ἐμῇς ἐν χερσί βάλῃσι καί πάντων τρώων, περί δ' αὖ πριάμοιό γε παίδων. ἀλλά φίλος θάνε καί σύ: τί ἦ ὀλοφύρεαι οὕτως; κάτθανε καί πάτροκλος, ὅ περ σέο πολλόν ἀμείνων. οὐχ ὁράᾳς οἷος καί ἐγώ καλός τε μέγας τε; πατρός δ' εἴμ' ἀγαθοῖο, θεά δέ με γείνατο μήτηρ: ἀλλ' ἔπι τοι καί ἐμοί θάνατος καί μοῖρα κραταιή: {>} ἔσσεται ἤ ἠώς ἤ δείλη ἤ μέσον ἦμαρ ὁππότε τις καί ἐμεῖο ἄρῃ ἐκ θυμόν ἕληται ἤ ὅ γε δουρί βαλών ἤ ἀπό νευρῆφιν ὀϊστῷ. ὥς φάτο, τοῦ δ' αὐτοῦ λύτο γούνατα καί φίλον ἦτορ: ἔγχος μέν ῥ' ἀφέηκεν, ὅ δ' ἕζετο χεῖρε πετάσσας ἀμφοτέρας: ἀχιλεύς δέ ἐρυσσάμενος ξίφος ὀξύ τύψε κατά κληῗδα παρ' αὐχένα, πᾶν δέ οἱ εἴσω δῦ ξίφος ἄμφηκες: ὅ δ' ἄρα πρηνής ἐπί γαίῃ κεῖτο ταθείς, ἐκ δ' αἷμα μέλαν ῥέε, δεῦε δέ γαῖαν. τόν δ' ἀχιλεύς ποταμόν δέ λαβών ποδός ἧκε φέρεσθαι, καί οἱ ἐπευχόμενος ἔπεα πτερόεντ' ἀγόρευεν: ἐνταυθοῖ νῦν κεῖσο μετ' ἰχθύσιν, οἵ ς' ὠτειλήν αἷμ' ἀπολιχμήσονται ἀκηδέες: οὐδέ σε μήτηρ ἐνθεμένη λεχέεσσι γοήσεται, ἀλλά σκάμανδρος {>} οἴσει δινήεις εἴσω ἁλός εὐρέα κόλπον: {>} θρῴσκων τις κατά κῦμα μέλαιναν φρῖχ' ὑπαΐξει {>} ἰχθύς, ὅς κε φάγῃσι λυκάονος ἀργέτα δημόν. {>} φθείρεσθ' εἰς ὅ κεν ἄστυ κιχείομεν ἰλίου ἱρῆς ὑμεῖς μέν φεύγοντες, ἐγώ δ' ὄπιθεν κεραΐζων. {—} οὐδ' ὑμῖν ποταμός περ ἐΰρροος ἀργυροδίνης {—} ἀρκέσει, ᾧ δή δηθά πολέας ἱερεύετε ταύρους, {—} ζωούς δ' ἐν δίνῃσι καθίετε μώνυχας ἵππους. {—} ἀλλά καί ὧς ὀλέεσθε κακόν μόρον, εἰς ὅ κε πάντες {—} τίσετε πατρόκλοιο φόνον καί λοιγόν ἀχαιῶν, {—} οὕς ἐπί νηυσί θοῇσιν ἐπέφνετε νόσφιν ἐμεῖο. ὥς ἄρ' ἔφη, ποταμός δέ χολώσατο κηρόθι μᾶλλον, ὅρμηνεν δ' ἀνά θυμόν ὅπως παύσειε πόνοιο δῖον ἀχιλλῆα, τρώεσσι δέ λοιγόν ἀλάλκοι. τόφρα δέ πηλέος υἱός ἔχων δολιχόσκιον ἔγχος ἀστεροπαίῳ ἐπᾶλτο κατακτάμεναι μενεαίνων υἱέϊ πηλεγόνος: τόν δ' ἀξιός εὐρυρέεθρος γείνατο καί περίβοια ἀκεσσαμενοῖο θυγατρῶν πρεσβυτάτη: τῇ γάρ ῥα μίγη ποταμός βαθυδίνης. τῷ ῥ' ἀχιλεύς ἐπόρουσεν, ὅ δ' ἀντίος ἐκ ποταμοῖο ἔστη ἔχων δύο δοῦρε: μένος δέ οἱ ἐν φρεσί θῆκε {>} ξάνθος, ἐπεί κεχόλωτο δαϊκταμένων αἰζηῶν, τούς ἀχιλεύς ἐδάϊζε κατά ῥόον οὐδ' ἐλέαιρεν. οἵ δ' ὅτε δή σχεδόν ἦσαν ἐπ' ἀλλήλοισιν ἰόντες, τόν πρότερος προσέειπε ποδάρκης δῖος ἀχιλλεύς: τίς πόθεν εἰς ἀνδρῶν ὅ μευ ἔτλης ἀντίος ἐλθεῖν; δυστήνων δέ τε παῖδες ἐμῷ μένει ἀντιόωσι. τόν δ' αὖ πηλεγόνος προσεφώνεε φαίδιμος υἱός: πηλεΐδη μεγάθυμε τί ἦ γενεήν ἐρεείνεις; εἴμ' ἐκ παιονίης ἐριβώλου τηλόθ' ἐούσης {>} παίονας ἄνδρας ἄγων δολιχεγχέας: ἥδε δέ μοι νῦν ἠώς ἑνδεκάτη ὅτε ἴλιον εἰλήλουθα. αὐτάρ ἐμοί γενεή ἐξ ἀξιοῦ εὐρύ ῥέοντος ἀξιοῦ, ὅς κάλλιστον ὕδωρ ἐπί γαῖαν ἵησιν, ὅς τέκε πηλεγόνα κλυτόν ἔγχεϊ: τόν δ' ἐμέ φασι γείνασθαι: νῦν αὖτε μαχώμεθα φαίδιμ' ἀχιλλεῦ. ὥς φάτ' ἀπειλήσας, ὅ δ' ἀνέσχετο δῖος ἀχιλλεύς πηλιάδα μελίην: ὅ δ' ἁμαρτῇ δούρασιν ἀμφίς ἥρως ἀστεροπαῖος, ἐπεί περιδέξιος ἦεν. καί ῥ' ἑτέρῳ μέν δουρί σάκος βάλεν, οὐδέ διά πρό {>} ῥῆξε σάκος: χρυσός γάρ ἐρύκακε δῶρα θεοῖο: {>} τῷ δ' ἑτέρῳ μιν πῆχυν ἐπιγράβδην βάλε χειρός δεξιτερῆς, σύτο δ' αἷμα κελαινεφές: ἥ δ' ὑπέρ αὐτοῦ γαίῃ ἐνεστήρικτο λιλαιομένη χροός ἆσαι. {⸖} δεύτερος αὖτ' ἀχιλεύς μελίην ἰθυπτίωνα ἀστεροπαίῳ ἐφῆκε κατακτάμεναι μενεαίνων. καί τοῦ μέν ῥ' ἀφάμαρτεν, ὅ δ' ὑψηλήν βάλεν ὄχθην, {>} μεσσοπαγές δ' ἄρ' ἔθηκε κατ' ὄχθης μείλινον ἔγχος. {>} πηλεΐδης δ' ἄορ ὀξύ ἐρυσσάμενος παρά μηροῦ ἆλτ' ἐπί οἱ μεμαώς: ὅ δ' ἄρα μελίην ἀχιλῆος οὐ δύνατ' ἐκ κρημνοῖο ἐρύσσαι χειρί παχείῃ. τρίς μέν μιν πελέμιξεν ἐρύσσασθαι μενεαίνων, τρίς δέ μεθῆκε βίης: τό δέ τέτρατον ἤθελε θυμῷ ἆξαι ἐπιγνάμψας δόρυ μείλινον αἰακίδαο, ἀλλά πρίν ἀχιλεύς σχεδόν ἄορι θυμόν ἀπηύρα. γαστέρα γάρ μιν τύψε παρ' ὀμφαλόν, ἐκ δ' ἄρα πᾶσαι χύντο χαμαί χολάδες: τόν δέ σκότος ὄσσε κάλυψεν ἀσθμαίνοντ': ἀχιλεύς δ' ἄρ' ἐνί στήθεσσιν ὀρούσας {>} τεύχεά τ' ἐξενάριξε καί εὐχόμενος ἔπος ηὔδα: κεῖς' οὕτως: χαλεπόν τοι ἐρισθενέος κρονίωνος {>} παισίν ἐριζέμεναι ποταμοῖό περ ἐκγεγαῶτι. φῆσθα σύ μέν ποταμοῦ γένος ἔμμεναι εὐρύ ῥέοντος, {>} αὐτάρ ἐγώ γενεήν μεγάλου διός εὔχομαι εἶναι. τίκτέ μ' ἀνήρ πολλοῖσιν ἀνάσσων μυρμιδόνεσσι πηλεύς αἰακίδης: ὅ δ' ἄρ' αἰακός ἐκ διός ἦεν. τώ κρείσσων μέν ζεύς ποταμῶν ἁλιμυρηέντων, κρείσσων αὖτε διός γενεή ποταμοῖο τέτυκται. καί γάρ σοί ποταμός γε πάρα μέγας, εἰ δύναταί τι χραισμεῖν: ἀλλ' οὐκ ἔστι διί κρονίωνι μάχεσθαι, τῷ οὐδέ κρείων ἀχελώϊος ἰσοφαρίζει, {⸖} οὐδέ βαθυρρείταο μέγα σθένος ὠκεανοῖο, ἐξ οὗ περ πάντες ποταμοί καί πᾶσα θάλασσα καί πᾶσαι κρῆναι καί φρείατα μακρά νάουσιν: ἀλλά καί ὅς δείδοικε διός μεγάλοιο κεραυνόν δεινήν τε βροντήν, ὅτ' ἀπ' οὐρανόθεν σμαραγήσῃ. {>} ἦ ῥα, καί ἐκ κρημνοῖο ἐρύσσατο χάλκεον ἔγχος, τόν δέ κατ' αὐτόθι λεῖπεν, ἐπεί φίλον ἦτορ ἀπηύρα, κείμενον ἐν ψαμάθοισι, δίαινε δέ μιν μέλαν ὕδωρ. τόν μέν ἄρ' ἐγχέλυές τε καί ἰχθύες ἀμφεπένοντο δημόν ἐρεπτόμενοι ἐπινεφρίδιον κείροντες: αὐτάρ ὅ βῆ ῥ' ἰέναι μετά παίονας ἱπποκορυστάς, οἵ ῥ' ἔτι πάρ ποταμόν πεφοβήατο δινήεντα, ὡς εἶδον τόν ἄριστον ἐνί κρατερῇ ὑσμίνῃ χέρς' ὕπο πηλεΐδαο καί ἄορι ἶφι δαμέντα. ἔνθ' ἕλε θερσίλοχόν τε μύδωνά τε ἀστύπυλόν τε μνῆσόν τε θρασίον τε καί αἴνιον ἠδ' ὀφελέστην: καί νύ κ' ἔτι πλέονας κτάνε παίονας ὠκύς ἀχιλλεύς, εἰ μή χωσάμενος προσέφη ποταμός βαθυδίνης ἀνέρι εἰσάμενος, βαθέης δ' ἐκ φθέγξατο δίνης: ὦ ἀχιλεῦ, περί μέν κρατέεις, περί δ' αἴσυλα ῥέζεις ἀνδρῶν: αἰεί γάρ τοι ἀμύνουσιν θεοί αὐτοί. εἴ τοι τρῶας ἔδωκε κρόνου παῖς πάντας ὀλέσσαι, ἐξ ἐμέθεν γ' ἐλάσας πεδίον κάτα μέρμερα ῥέζε: {>} πλήθει γάρ δή μοι νεκύων ἐρατεινά ῥέεθρα, οὐδέ τί πῃ δύναμαι προχέειν ῥόον εἰς ἅλα δῖαν {>} στεινόμενος νεκύεσσι, σύ δέ κτείνεις ἀϊδήλως. ἀλλ' ἄγε δή καί ἔασον: ἄγη μ' ἔχει ὄρχαμε λαῶν. τόν δ' ἀπαμειβόμενος προσέφη πόδας ὠκύς ἀχιλλεύς: ἔσται ταῦτα σκάμανδρε διοτρεφές, ὡς σύ κελεύεις. τρῶας δ' οὐ πρίν λήξω ὑπερφιάλους ἐναρίζων, πρίν ἔλσαι κατά ἄστυ καί ἕκτορι πειρηθῆναι ἀντιβίην, ἤ κέν με δαμάσσεται, ἦ κεν ἐγώ τόν. ὥς εἰπών τρώεσσιν ἐπέσσυτο δαίμονι ἶσος: καί τότ' ἀπόλλωνα προσέφη ποταμός βαθυδίνης: ὤ πόποι ἀργυρότοξε διός τέκος οὐ σύ γε βουλάς εἰρύσαο κρονίωνος, ὅ τοι μάλα πόλλ' ἐπέτελλε τρωσί παρεστάμεναι καί ἀμύνειν, εἰς ὅ κεν ἔλθῃ {>} δείελος ὀψέ δύων, σκιάσῃ δ' ἐρίβωλον ἄρουραν. ἦ, καί ἀχιλλεύς μέν δουρικλυτός ἔνθορε μέσσῳ κρημνοῦ ἀπαΐξας: ὅ δ' ἐπέσσυτο οἴδματι θύων, πάντα δ' ὄρινε ῥέεθρα κυκώμενος, ὦσε δέ νεκρούς πολλούς, οἵ ῥα κατ' αὐτόν ἅλις ἔσαν, οὕς κτάν' ἀχιλλεύς: τούς ἔκβαλλε θύραζε μεμυκώς ἠΰτε ταῦρος χέρσον δέ: ζωούς δέ σάω κατά καλά ῥέεθρα, κρύπτων ἐν δίνῃσι βαθείῃσιν μεγάλῃσι. δεινόν δ' ἀμφ' ἀχιλῆα κυκώμενον ἵστατο κῦμα, ὤθει δ' ἐν σάκεϊ πίπτων ῥόος: οὐδέ πόδεσσιν εἶχε στηρίξασθαι: ὅ δέ πτελέην ἕλε χερσίν εὐφυέα μεγάλην: ἥ δ' ἐκ ῥιζῶν ἐριποῦσα κρημνόν ἅπαντα διῶσεν, ἐπέσχε δέ καλά ῥέεθρα ὄζοισιν πυκινοῖσι, γεφύρωσεν δέ μιν αὐτόν {>} εἴσω πᾶς' ἐριποῦς': ὅ δ' ἄρ' ἐκ δίνης ἀνορούσας {>} ἤϊξεν πεδίοιο ποσί κραιπνοῖσι πέτεσθαι δείσας: οὐδέ τ' ἔληγε θεός μέγας, ὦρτο δ' ἐπ' αὐτῷ {>} ἀκροκελαινιόων, ἵνα μιν παύσειε πόνοιο δῖον ἀχιλλῆα, τρώεσσι δέ λοιγόν ἀλάλκοι. πηλεΐδης δ' ἀπόρουσεν ὅσον τ' ἐπί δουρός ἐρωή, {>} αἰετοῦ οἴματ' ἔχων μέλανος τοῦ θηρητῆρος, ὅς θ' ἅμα κάρτιστός τε καί ὤκιστος πετεηνῶν: τῷ ἐϊκώς ἤϊξεν, ἐπί στήθεσσι δέ χαλκός {>} σμερδαλέον κονάβιζεν: ὕπαιθα δέ τοῖο λιασθείς φεῦγ', ὅ δ' ὄπισθε ῥέων ἕπετο μεγάλῳ ὀρυμαγδῷ. ὡς δ' ὅτ' ἀνήρ ὀχετηγός ἀπό κρήνης μελανύδρου ἄμ φυτά καί κήπους ὕδατι ῥόον ἡγεμονεύῃ χερσί μάκελλαν ἔχων, ἀμάρης ἐξ ἔχματα βάλλων: τοῦ μέν τε προρέοντος ὑπό ψηφῖδες ἅπασαι ὀχλεῦνται: τό δέ τ' ὦκα κατειβόμενον κελαρύζει χώρῳ ἔνι προαλεῖ, φθάνει δέ τε καί τόν ἄγοντα: ὥς αἰεί ἀχιλῆα κιχήσατο κῦμα ῥόοιο καί λαιψηρόν ἐόντα: θεοί δέ τε φέρτεροι ἀνδρῶν. ὁσσάκι δ' ὁρμήσειε ποδάρκης δῖος ἀχιλλεύς στῆναι ἐναντίβιον καί γνώμεναι εἴ μιν ἅπαντες ἀθάνατοι φοβέουσι, τοί οὐρανόν εὐρύν ἔχουσι, τοσσάκι μιν μέγα κῦμα διιπετέος ποταμοῖο πλάζ' ὤμους καθύπερθεν: ὅ δ' ὑψόσε ποσσίν ἐπήδα θυμῷ ἀνιάζων: ποταμός δ' ὑπό γούνατ' ἐδάμνα λάβρος ὕπαιθα ῥέων, κονίην δ' ὑπέρεπτε ποδοῖιν. πηλεΐδης δ' ᾤμωξεν ἰδών εἰς οὐρανόν εὐρύν: ζεῦ πάτερ ὡς οὔ τίς με θεῶν ἐλεεινόν ὑπέστη ἐκ ποταμοῖο σαῶσαι: ἔπειτα δέ καί τι πάθοιμι. ἄλλος δ' οὔ τις μοι τόσον αἴτιος οὐρανιώνων, ἀλλά φίλη μήτηρ, ἥ με ψεύδεσσιν ἔθελγεν: ἥ μ' ἔφατο τρώων ὑπό τείχεϊ θωρηκτάων λαιψηροῖς ὀλέεσθαι ἀπόλλωνος βελέεσσιν. ὥς μ' ὄφελ' ἕκτωρ κτεῖναι ὅς ἐνθάδε γ' ἔτραφ' ἄριστος: τώ κ' ἀγαθός μέν ἔπεφν', ἀγαθόν δέ κεν ἐξενάριξε: {>} νῦν δέ με λευγαλέῳ θανάτῳ εἵμαρτο ἁλῶναι {>} ἐρχθέντ' ἐν μεγάλῳ ποταμῷ ὡς παῖδα συφορβόν, {>} ὅν ῥά τ' ἔναυλος ἀποέρσῃ χειμῶνι περῶντα. ὥς φάτο, τῷ δέ μάλ' ὦκα ποσειδάων καί ἀθήνη στήτην ἐγγύς ἰόντε, δέμας δ' ἄνδρεσσιν ἐΐκτην, χειρί δέ χεῖρα λαβόντες ἐπιστώσαντ' ἐπέεσσι. {>} τοῖσι δέ μύθων ἦρχε ποσειδάων ἐνοσίχθων: πηλεΐδη μήτ' ἄρ τι λίην τρέε μήτέ τι τάρβει: τοίω γάρ τοι νῶϊ θεῶν ἐπιταρρόθω εἰμέν {—} ζηνός ἐπαινήσαντος ἐγώ καί παλλάς ἀθήνη: ὡς οὔ τοι ποταμῷ γε δαμήμεναι αἴσιμόν ἐστιν, ἀλλ' ὅδε μέν τάχα λωφήσει, σύ δέ εἴσεαι αὐτός: αὐτάρ τοι πυκινῶς ὑποθησόμεθ' αἴ κε πίθηαι: μή πρίν παύειν χεῖρας ὁμοιΐου πολέμοιο πρίν κατά ἰλιόφι κλυτά τείχεα λαόν ἐέλσαι {>} τρωϊκόν, ὅς κε φύγῃσι: σύ δ' ἕκτορι θυμόν ἀπούρας ἄψ ἐπί νῆας ἴμεν: δίδομεν δέ τοι εὖχος ἀρέσθαι. τώ μέν ἄρ' ὥς εἰπόντε μετ' ἀθανάτους ἀπεβήτην: αὐτάρ ὅ βῆ, μέγα γάρ ῥα θεῶν ὄτρυνεν ἐφετμή, ἐς πεδίον: τό δέ πᾶν πλῆθ' ὕδατος ἐκχυμένοιο, πολλά δέ τεύχεα καλά δαί κταμένων αἰζηῶν πλῶον καί νέκυες: τοῦ δ' ὑψόσε γούνατ' ἐπήδα πρός ῥόον ἀΐσσοντος ἀν' ἰθύν, οὐδέ μιν ἴσχεν εὐρύ ῥέων ποταμός: μέγα γάρ σθένος ἔμβαλ' ἀθήνη. οὐδέ σκάμανδρος ἔληγε τό ὅν μένος, ἀλλ' ἔτι μᾶλλον χώετο πηλεΐωνι, κόρυσσε δέ κῦμα ῥόοιο ὑψός' ἀειρόμενος, σιμόεντι δέ κέκλετ' ἀΰσας: φίλε κασίγνητε σθένος ἀνέρος ἀμφότεροί περ σχῶμεν, ἐπεί τάχα ἄστυ μέγα πριάμοιο ἄνακτος ἐκπέρσει, τρῶες δέ κατά μόθον οὐ μενέουσιν. ἀλλ' ἐπάμυνε τάχιστα, καί ἐμπίπληθι ῥέεθρα ὕδατος ἐκ πηγέων, πάντας δ' ὀρόθυνον ἐναύλους, ἵστη δέ μέγα κῦμα, πολύν δ' ὀρυμαγδόν ὄρινε φιτρῶν καί λάων, ἵνα παύσομεν ἄγριον ἄνδρα ὅς δή νῦν κρατέει, μέμονεν δ' ὅ γε ἶσα θεοῖσι. φημί γάρ οὔτε βίην χραισμησέμεν οὔτέ τι εἶδος {>} οὔτε τά τεύχεα καλά, τά που μάλα νειόθι λίμνης κείσεθ' ὑπ' ἰλύος κεκαλυμμένα: κάδ δέ μιν αὐτόν {>} εἰλύσω ψαμάθοισιν ἅλις χέραδος περιχεύας {>} μυρίον, οὐδέ οἱ ὀστέ' ἐπιστήσονται ἀχαιοί ἀλλέξαι: τόσσην οἱ ἄσιν καθύπερθε καλύψω. αὐτοῦ οἱ καί σῆμα τετεύξεται, οὐδέ τί μιν χρεώ {>} ἔσται τυμβοχόης, ὅτε μιν θάπτωσιν ἀχαιοί. ἦ, καί ἐπῶρτ' ἀχιλῆϊ κυκώμενος ὑψόσε θύων μορμύρων ἀφρῷ τε καί αἵματι καί νεκύεσσι. πορφύρεον δ' ἄρα κῦμα διιπετέος ποταμοῖο ἵστατ' ἀειρόμενον, κατά δ' ᾕρεε πηλεΐωνα: ἥρη δέ μέγ' ἄϋσε περιδείσας' ἀχιλῆϊ μή μιν ἀποέρσειε μέγας ποταμός βαθυδίνης, αὐτίκα δ' ἥφαιστον προσεφώνεεν ὅν φίλον υἱόν: {—} ὄρσεο κυλλοπόδιον ἐμόν τέκος: ἄντα σέθεν γάρ ξάνθον δινήεντα μάχῃ ἠΐσκομεν εἶναι: ἀλλ' ἐπάμυνε τάχιστα, πιφαύσκεο δέ φλόγα πολλήν. αὐτάρ ἐγώ ζεφύροιο καί ἀργεστᾶο νότοιο {⸖} εἴσομαι ἐξ ἁλόθεν χαλεπήν ὄρσουσα θύελλαν, ἥ κεν ἀπό τρώων κεφαλάς καί τεύχεα κήαι {>} φλέγμα κακόν φορέουσα: σύ δέ ξάνθοιο παρ' ὄχθας δένδρεα καῖ', ἐν δ' αὐτόν ἵει πυρί: μή δέ σε πάμπαν μειλιχίοις ἐπέεσσιν ἀποτρεπέτω καί ἀρειῇ: μή δέ πρίν ἀπόπαυε τεόν μένος, ἀλλ' ὁπότ' ἄν δή φθέγξομ' ἐγών ἰάχουσα, τότε σχεῖν ἀκάματον πῦρ. ὥς ἔφαθ', ἥφαιστος δέ τιτύσκετο θεσπιδαές πῦρ. πρῶτα μέν ἐν πεδίῳ πῦρ δαίετο, καῖε δέ νεκρούς {>} πολλούς, οἵ ῥα κατ' αὐτόν ἅλις ἔσαν, οὕς κτάν' ἀχιλλεύς: {>} πᾶν δ' ἐξηράνθη πεδίον, σχέτο δ' ἀγλαόν ὕδωρ. ὡς δ' ὅτ' ὀπωρινός βορέης νεοαρδέ' ἀλωήν αἶψ' ἀγξηράνῃ: χαίρει δέ μιν ὅς τις ἐθείρῃ: ὥς ἐξηράνθη πεδίον πᾶν, κάδ δ' ἄρα νεκρούς {>} κῆεν: ὅ δ' ἐς ποταμόν τρέψε φλόγα παμφανόωσαν. καίοντο πτελέαι τε καί ἰτέαι ἠδέ μυρῖκαι, καίετο δέ λωτός τε ἰδέ θρύον ἠδέ κύπειρον, τά περί καλά ῥέεθρα ἅλις ποταμοῖο πεφύκει: τείροντ' ἐγχέλυές τε καί ἰχθύες οἵ κατά δίνας, οἵ κατά καλά ῥέεθρα κυβίστων ἔνθα καί ἔνθα πνοιῇ τειρόμενοι πολυμήτιος ἡφαίστοιο. καίετο δ' ἴς ποταμοῖο ἔπος τ' ἔφατ' ἔκ τ' ὀνόμαζεν: ἥφαιστ', οὔ τις σοί γε θεῶν δύνατ' ἀντιφερίζειν, οὐδ' ἄν ἐγώ σοί γ' ὧδε πυρί φλεγέθοντι μαχοίμην. λῆγ' ἔριδος, τρῶας δέ καί αὐτίκα δῖος ἀχιλλεύς ἄστεος ἐξελάσειε: τί μοι ἔριδος καί ἀρωγῆς; φῆ πυρί καιόμενος, ἀνά δ' ἔφλυε καλά ῥέεθρα. {>} ὡς δέ λέβης ζεῖ ἔνδον ἐπειγόμενος πυρί πολλῷ κνίσην μελδόμενος ἁπαλοτρεφέος σιάλοιο πάντοθεν ἀμβολάδην, ὑπό δέ ξύλα κάγκανα κεῖται, ὥς τοῦ καλά ῥέεθρα πυρί φλέγετο, ζέε δ' ὕδωρ: {>} οὐδ' ἔθελε προρέειν, ἀλλ' ἴσχετο: τεῖρε δ' ἀϋτμή ἡφαίστοιο βίηφι πολύφρονος. αὐτάρ ὅ γ' ἥρην πολλά λισσόμενος ἔπεα πτερόεντα προσηύδα: ἥρη τίπτε σός υἱός ἐμόν ῥόον ἔχραε κήδειν ἐξ ἄλλων; οὐ μέν τοι ἐγώ τόσον αἴτιός εἰμι ὅσσον οἱ ἄλλοι πάντες, ὅσοι τρώεσσιν ἀρωγοί. ἀλλ' ἤτοι μέν ἐγών ἀποπαύσομαι εἰ σύ κελεύεις, παυέσθω δέ καί οὗτος: ἐγώ δ' ἐπί καί τόδ' ὀμοῦμαι, μή ποτ' ἐπί τρώεσσιν ἀλεξήσειν κακόν ἦμαρ, μή δ' ὁπότ' ἄν τροίη μαλερῷ πυρί πᾶσα δάηται καιομένη, καίωσι δ' ἀρήϊοι υἷες ἀχαιῶν. αὐτάρ ἐπεί τό γ' ἄκουσε θεά λευκώλενος ἥρη, αὐτίκ' ἄρ' ἥφαιστον προσεφώνεεν ὅν φίλον υἱόν: ἥφαιστε σχέο τέκνον ἀγακλεές: οὐ γάρ ἔοικεν ἀθάνατον θεόν ὧδε βροτῶν ἕνεκα στυφελίζειν. ὥς ἔφαθ', ἥφαιστος δέ κατέσβεσε θεσπιδαές πῦρ, ἄψορρον δ' ἄρα κῦμα κατέσσυτο καλά ῥέεθρα. αὐτάρ ἐπεί ξάνθοιο δάμη μένος, οἵ μέν ἔπειτα παυσάσθην, ἥρη γάρ ἐρύκακε χωομένη περ: ἐν δ' ἄλλοισι θεοῖσιν ἔρις πέσε βεβριθυῖα ἀργαλέη, δίχα δέ σφιν ἐνί φρεσί θυμός ἄητο: σύν δ' ἔπεσον μεγάλῳ πατάγῳ, βράχε δ' εὐρεῖα χθών, {>} ἀμφί δέ σάλπιγξεν μέγας οὐρανός. ἄϊε δέ ζεύς ἥμενος οὐλύμπῳ: ἐγέλασσε δέ οἱ φίλον ἦτορ γηθοσύνῃ, ὅθ' ὁρᾶτο θεούς ἔριδι ξυνιόντας. ἔνθ' οἵ γ' οὐκέτι δηρόν ἀφέστασαν: ἦρχε γάρ ἄρης ῥινοτόρος, καί πρῶτος ἀθηναίῃ ἐπόρουσε χάλκεον ἔγχος ἔχων, καί ὀνείδειον φάτο μῦθον: {>} τίπτ' αὖτ' ὦ κυνάμυια θεούς ἔριδι ξυνελαύνεις θάρσος ἄητον ἔχουσα, μέγας δέ σε θυμός ἀνῆκεν; ἦ οὐ μέμνῃ ὅτε τυδεΐδην διομήδε' ἀνῆκας {>} οὐτάμεναι, αὐτή δέ πανόψιον ἔγχος ἑλοῦσα ἰθύς ἐμεῦ ὦσας, διά δέ χρόα καλόν ἔδαψας; τώ ς' αὖ νῦν ὀΐω ἀποτισέμεν ὅσσα ἔοργας. ὥς εἰπών οὔτησε κατ' αἰγίδα θυσσανόεσσαν {>} σμερδαλέην, ἥν οὐδέ διός δάμνησι κεραυνός: τῇ μιν ἄρης οὔτησε μιαιφόνος ἔγχεϊ μακρῷ. ἥ δ' ἀναχασσαμένη λίθον εἵλετο χειρί παχείῃ κείμενον ἐν πεδίῳ μέλανα τρηχύν τε μέγαν τε, τόν ῥ' ἄνδρες πρότεροι θέσαν ἔμμεναι οὖρον ἀρούρης: τῷ βάλε θοῦρον ἄρηα κατ' αὐχένα, λῦσε δέ γυῖα. ἑπτά δ' ἐπέσχε πέλεθρα πεσών, ἐκόνισε δέ χαίτας, τεύχεά τ' ἀμφαράβησε: γέλασσε δέ παλλάς ἀθήνη, καί οἱ ἐπευχομένη ἔπεα πτερόεντα προσηύδα: νηπύτι' οὐδέ νύ πώ περ ἐπεφράσω ὅσσον ἀρείων εὔχομ' ἐγών ἔμεναι, ὅτι μοι μένος ἰσοφαρίζεις. οὕτω κεν τῆς μητρός ἐρινύας ἐξαποτίνοις, ἥ τοι χωομένη κακά μήδεται οὕνεκ' ἀχαιούς κάλλιπες, αὐτάρ τρωσίν ὑπερφιάλοισιν ἀμύνεις. ὥς ἄρα φωνήσασα πάλιν τρέπεν ὄσσε φαεινώ: {>} τόν δ' ἄγε χειρός ἑλοῦσα διός θυγάτηρ ἀφροδίτη πυκνά μάλα στενάχοντα: μόγις δ' ἐσαγείρετο θυμόν. τήν δ' ὡς οὖν ἐνόησε θεά λευκώλενος ἥρη, αὐτίκ' ἀθηναίην ἔπεα πτερόεντα προσηύδα: ὤ πόποι αἰγιόχοιο διός τέκος ἀτρυτώνη {>} καί δ' αὖθ' ἡ κυνάμυια ἄγει βροτολοιγόν ἄρηα δηΐου ἐκ πολέμοιο κατά κλόνον: ἀλλά μέτελθε. ὥς φάτ', ἀθηναίη δέ μετέσσυτο, χαῖρε δέ θυμῷ, {>} καί ῥ' ἐπιεισαμένη πρός στήθεα χειρί παχείῃ ἤλασε: τῆς δ' αὐτοῦ λύτο γούνατα καί φίλον ἦτορ. τώ μέν ἄρ' ἄμφω κεῖντο ἐπί χθονί πουλυβοτείρῃ, ἥ δ' ἄρ' ἐπευχομένη ἔπεα πτερόεντ' ἀγόρευε: τοιοῦτοι νῦν πάντες ὅσοι τρώεσσιν ἀρωγοί εἶεν, ὅτ' ἀργείοισι μαχοίατο θωρηκτῇσιν, {>} ὧδέ τε θαρσαλέοι καί τλήμονες, ὡς ἀφροδίτη ἦλθεν ἄρῃ ἐπίκουρος ἐμῷ μένει ἀντιόωσα: τώ κεν δή πάλαι ἄμμες ἐπαυσάμεθα πτολέμοιο ἰλίου ἐκπέρσαντες ἐϋκτίμενον πτολίεθρον. ὥς φάτο, μείδησεν δέ θεά λευκώλενος ἥρη. αὐτάρ ἀπόλλωνα προσέφη κρείων ἐνοσίχθων: φοῖβε τί ἤ δή νῶϊ διέσταμεν; οὐδέ ἔοικεν ἀρξάντων ἑτέρων: τό μέν αἴσχιον αἴ κ' ἀμαχητί ἴομεν οὔλυμπον δέ διός ποτί χαλκοβατές δῶ. ἄρχε: σύ γάρ γενεῆφι νεώτερος: οὐ γάρ ἔμοιγε καλόν, ἐπεί πρότερος γενόμην καί πλείονα οἶδα. νηπύτι' ὡς ἄνοον κραδίην ἔχες: οὐδέ νυ τῶν περ μέμνηαι ὅσα δή πάθομεν κακά ἴλιον ἀμφί μοῦνοι νῶϊ θεῶν, ὅτ' ἀγήνορι λαομέδοντι {>} πάρ διός ἐλθόντες θητεύσαμεν εἰς ἐνιαυτόν μισθῷ ἔπι ῥητῷ: ὅ δέ σημαίνων ἐπέτελλεν. {>} ἤτοι ἐγώ τρώεσσι πόλιν πέρι τεῖχος ἔδειμα εὐρύ τε καί μάλα καλόν, ἵν' ἄρρηκτος πόλις εἴη: φοῖβε σύ δ' εἰλίποδας ἕλικας βοῦς βουκολέεσκες ἴδης ἐν κνημοῖσι πολυπτύχου ὑληέσσης. ἀλλ' ὅτε δή μισθοῖο τέλος πολυγηθέες ὧραι ἐξέφερον, τότε νῶϊ βιήσατο μισθόν ἅπαντα λαομέδων ἔκπαγλος, ἀπειλήσας δ' ἀπέπεμπε. σύν μέν ὅ γ' ἠπείλησε πόδας καί χεῖρας ὕπερθε δήσειν, καί περάαν νήσων ἔπι τηλεδαπάων: {>} στεῦτο δ' ὅ γ' ἀμφοτέρων ἀπολεψέμεν οὔατα χαλκῷ. νῶϊ δέ ἄψορροι κίομεν κεκοτηότι θυμῷ μισθοῦ χωόμενοι, τόν ὑποστάς οὐκ ἐτέλεσσε. τοῦ δή νῦν λαοῖσι φέρεις χάριν, οὐδέ μεθ' ἡμέων πειρᾷ ὥς κε τρῶες ὑπερφίαλοι ἀπόλωνται πρόχνυ κακῶς σύν παισί καί αἰδοίῃς ἀλόχοισι τόν δ' αὖτε προσέειπεν ἄναξ ἑκάεργος ἀπόλλων: ἐννοσίγαι' οὐκ ἄν με σαόφρονα μυθήσαιο ἔμμεναι, εἰ δή σοί γε βροτῶν ἕνεκα πτολεμίξω δειλῶν, οἵ φύλλοισιν ἐοικότες ἄλλοτε μέν τε ζαφλεγέες τελέθουσιν ἀρούρης καρπόν ἔδοντες, ἄλλοτε δέ φθινύθουσιν ἀκήριοι. ἀλλά τάχιστα παυώμεσθα μάχης: οἵ δ' αὐτοί δηριαάσθων. ὥς ἄρα φωνήσας πάλιν ἐτράπετ': αἴδετο γάρ ῥα πατροκασιγνήτοιο μιγήμεναι ἐν παλάμῃσι. τόν δέ κασιγνήτη μάλα νείκεσε πότνια θηρῶν {—} ἄρτεμις ἀγροτέρη, καί ὀνείδειον φάτο μῦθον: φεύγεις δή ἑκάεργε, ποσειδάωνι δέ νίκην πᾶσαν ἐπέτρεψας, μέλεον δέ οἱ εὖχος ἔδωκας: νηπύτιε τί νυ τόξον ἔχεις ἀνεμώλιον αὔτως; {—} μή σευ νῦν ἔτι πατρός ἐνί μεγάροισιν ἀκούσω {—} εὐχομένου, ὡς τό πρίν ἐν ἀθανάτοισι θεοῖσιν, {—} ἄντα ποσειδάωνος ἐναντίβιον πολεμίζειν. ὥς φάτο, τήν δ' οὔ τι προσέφη ἑκάεργος ἀπόλλων, {>} ἀλλά χολωσαμένη διός αἰδοίη παράκοιτις νείκεσεν ἰοχέαιραν ὀνειδείοις ἐπέεσσι: πῶς δέ σύ νῦν μέμονας κύον ἀδεές ἀντί' ἐμεῖο στήσεσθαι; χαλεπή τοι ἐγώ μένος ἀντιφέρεσθαι τοξοφόρῳ περ ἐούσῃ, ἐπεί σέ λέοντα γυναιξί ζεύς θῆκεν, καί ἔδωκε κατακτάμεν ἥν κ' ἐθέλῃσθα. {>} ἤτοι βέλτερόν ἐστι κατ' οὔρεα θῆρας ἐναίρειν ἀγροτέρας τ' ἐλάφους ἤ κρείσσοσιν ἶφι μάχεσθαι. {>} εἰ δ' ἐθέλεις πολέμοιο δαήμεναι, ὄφρ' ἐΰ εἰδῇς ὅσσον φερτέρη εἴμ', ὅτι μοι μένος ἀντιφερίζεις. ἦ ῥα, καί ἀμφοτέρας ἐπί καρπῷ χεῖρας ἔμαρπτε σκαιῇ, δεξιτερῇ δ' ἄρ' ἀπ' ὤμων αἴνυτο τόξα, αὐτοῖσιν δ' ἄρ' ἔθεινε παρ' οὔατα μειδιόωσα ἐντροπαλιζομένην: ταχέες δ' ἔκπιπτον ὀϊστοί. δακρυόεσσα δ' ὕπαιθα θεά φύγεν ὥς τε πέλεια, ἥ ῥά θ' ὑπ' ἴρηκος κοίλην εἰσέπτατο πέτρην {>} χηραμόν: οὐδ' ἄρα τῇ γε ἁλώμεναι αἴσιμον ἦεν: ὥς ἥ δακρυόεσσα φύγεν, λίπε δ' αὐτόθι τόξα. λητώ δέ προσέειπε διάκτορος ἀργειφόντης: λητοῖ ἐγώ δέ τοι οὔ τι μαχήσομαι: ἀργαλέον δέ πληκτίζεσθ' ἀλόχοισι διός νεφεληγερέταο: ἀλλά μάλα πρόφρασσα μετ' ἀθανάτοισι θεοῖσιν {>} εὔχεσθαι ἐμέ νικῆσαι κρατερῆφι βίηφιν. ὥς ἄρ' ἔφη, λητώ δέ συναίνυτο καμπύλα τόξα πεπτεῶτ' ἄλλυδις ἄλλα μετά στροφάλιγγι κονίης. ἥ μέν τόξα λαβοῦσα πάλιν κίε θυγατέρος ἧς: ἥ δ' ἄρ' ὄλυμπον ἵκανε διός ποτί χαλκοβατές δῶ, δακρυόεσσα δέ πατρός ἐφέζετο γούνασι κούρη, ἀμφί δ' ἄρ' ἀμβρόσιος ἑανός τρέμε: τήν δέ προτί οἷ εἷλε πατήρ κρονίδης, καί ἀνείρετο ἡδύ γελάσσας: τίς νύ σε τοιάδ' ἔρεξε φίλον τέκος οὐρανιώνων μαψιδίως, ὡς εἴ τι κακόν ῥέζουσαν ἐνωπῇ; {>} τόν δ' αὖτε προσέειπεν ἐϋστέφανος κελαδεινή: σή μ' ἄλοχος στυφέλιξε πάτερ λευκώλενος ἥρη, ἐξ ἧς ἀθανάτοισιν ἔρις καί νεῖκος ἐφῆπται. ὥς οἵ μέν τοιαῦτα πρός ἀλλήλους ἀγόρευον: {>} αὐτάρ ἀπόλλων φοῖβος ἐδύσετο ἴλιον ἱρήν: μέμβλετο γάρ οἱ τεῖχος ἐϋδμήτοιο πόληος μή δαναοί πέρσειαν ὑπέρ μόρον ἤματι κείνῳ. οἵ δ' ἄλλοι πρός ὄλυμπον ἴσαν θεοί αἰέν ἐόντες, {>} οἵ μέν χωόμενοι, οἵ δέ μέγα κυδιόωντες: κάδ δ' ἷζον παρά πατρί κελαινεφεῖ: αὐτάρ ἀχιλλεύς τρῶας ὁμῶς αὐτούς τ' ὄλεκεν καί μώνυχας ἵππους. ὡς δ' ὅτε καπνός ἰών εἰς οὐρανόν εὐρύν ἵκηται ἄστεος αἰθομένοιο, θεῶν δέ ἑ μῆνις ἀνῆκε, {>} πᾶσι δ' ἔθηκε πόνον, πολλοῖσι δέ κήδε' ἐφῆκεν, ὥς ἀχιλεύς τρώεσσι πόνον καί κήδε' ἔθηκεν. {>} ἑστήκει δ' ὅ γέρων πρίαμος θείου ἐπί πύργου, ἐς δ' ἐνόης' ἀχιλῆα πελώριον: αὐτάρ ὑπ' αὐτοῦ τρῶες ἄφαρ κλονέοντο πεφυζότες, οὐδέ τις ἀλκή γίγνεθ': ὅ δ' οἰμώξας ἀπό πύργου βαῖνε χαμᾶζε ὀτρύνων παρά τεῖχος ἀγακλειτούς πυλαωρούς: πεπταμένας ἐν χερσί πύλας ἔχετ' εἰς ὅ κε λαοί ἔλθωσι προτί ἄστυ πεφυζότες: ἦ γάρ ἀχιλλεύς ἐγγύς ὅδε κλονέων: νῦν οἴω λοίγι' ἔσεσθαι. αὐτάρ ἐπεί κ' ἐς τεῖχος ἀναπνεύσωσιν ἀλέντες, αὖτις ἐπανθέμεναι σανίδας πυκινῶς ἀραρυίας: δείδια γάρ μή οὖλος ἀνήρ ἐς τεῖχος ἅληται. ὥς ἔφαθ', οἵ δ' ἄνεσάν τε πύλας καί ἀπῶσαν ὀχῆας: {>} αἵ δέ πετασθεῖσαι τεῦξαν φάος: αὐτάρ ἀπόλλων ἀντίος ἐξέθορε τρώων ἵνα λοιγόν ἀλάλκοι. οἵ δ' ἰθύς πόλιος καί τείχεος ὑψηλοῖο {>} δίψῃ καρχαλέοι κεκονιμένοι ἐκ πεδίοιο {>} φεῦγον: ὅ δέ σφεδανόν ἔφεπ' ἔγχεϊ, λύσσα δέ οἱ κῆρ αἰέν ἔχε κρατερή, μενέαινε δέ κῦδος ἀρέσθαι. {>} ἔνθά κεν ὑψίπυλον τροίην ἕλον υἷες ἀχαιῶν, εἰ μή ἀπόλλων φοῖβος ἀγήνορα δῖον ἀνῆκε φῶτ' ἀντήνορος υἱόν ἀμύμονά τε κρατερόν τε. ἐν μέν οἱ κραδίῃ θάρσος βάλε, πάρ δέ οἱ αὐτός ἔστη, ὅπως θανάτοιο βαρείας χεῖρας ἀλάλκοι φηγῷ κεκλιμένος: κεκάλυπτο δ' ἄρ' ἠέρι πολλῇ. {>} αὐτάρ ὅ γ' ὡς ἐνόησεν ἀχιλλῆα πτολίπορθον ἔστη, πολλά δέ οἱ κραδίη πόρφυρε μένοντι: ὀχθήσας δ' ἄρα εἶπε πρός ὅν μεγαλήτορα θυμόν: ὤ μοι ἐγών: εἰ μέν κεν ὑπό κρατεροῦ ἀχιλῆος {—} φεύγω, τῇ περ οἱ ἄλλοι ἀτυζόμενοι κλονέονται, αἱρήσει με καί ὧς, καί ἀνάλκιδα δειροτομήσει. εἰ δ' ἄν ἐγώ τούτους μέν ὑποκλονέεσθαι ἐάσω πηλεΐδῃ ἀχιλῆϊ, ποσίν δ' ἀπό τείχεος ἄλλῃ φεύγω πρός πεδίον ἰλήϊον, ὄφρ' ἄν ἵκωμαι ἴδης τε κνημούς κατά τε ῥωπήϊα δύω: ἑσπέριος δ' ἄν ἔπειτα λοεσσάμενος ποταμοῖο ἱδρῶ ἀποψυχθείς προτί ἴλιον ἀπονεοίμην: ἀλλά τί ἤ μοι ταῦτα φίλος διελέξατο θυμός; μή μ' ἀπαειρόμενον πόλιος πεδίον δέ νοήσῃ καί με μεταΐξας μάρψῃ ταχέεσσι πόδεσσιν. οὐκέτ' ἔπειτ' ἔσται θάνατον καί κῆρας ἀλύξαι: λίην γάρ κρατερός περί πάντων ἔστ' ἀνθρώπων. εἰ δέ κέ οἱ προπάροιθε πόλεος κατεναντίον ἔλθω: καί γάρ θην τούτῳ τρωτός χρώς ὀξέϊ χαλκῷ, ἐν δέ ἴα ψυχή, θνητόν δέ ἕ φας' ἄνθρωποι {—} ἔμμεναι: αὐτάρ οἱ κρονίδης ζεύς κῦδος ὀπάζει. ὥς εἰπών ἀχιλῆα ἀλείς μένεν, ἐν δέ οἱ ἦτορ ἄλκιμον ὁρμᾶτο πτολεμίζειν ἠδέ μάχεσθαι. ἠΰτε πάρδαλις εἶσι βαθείης ἐκ ξυλόχοιο ἀνδρός θηρητῆρος ἐναντίον, οὐδέ τι θυμῷ {>} ταρβεῖ οὐδέ φοβεῖται, ἐπεί κεν ὑλαγμόν ἀκούσῃ: {>} εἴ περ γάρ φθάμενός μιν ἤ οὐτάσῃ ἠέ βάλῃσιν, ἀλλά τε καί περί δουρί πεπαρμένη οὐκ ἀπολήγει ἀλκῆς, πρίν γ' ἠέ ξυμβλήμεναι ἠέ δαμῆναι: ὥς ἀντήνορος υἱός ἀγαυοῦ δῖος ἀγήνωρ οὐκ ἔθελεν φεύγειν, πρίν πειρήσαιτ' ἀχιλῆος. ἀλλ' ὅ γ' ἄρ' ἀσπίδα μέν πρόσθ' ἔσχετο πάντος' ἐΐσην, ἐγχείῃ δ' αὐτοῖο τιτύσκετο, καί μέγ' ἀΰτει: ἦ δή που μάλ' ἔολπας ἐνί φρεσί φαίδιμ' ἀχιλλεῦ ἤματι τῷδε πόλιν πέρσειν τρώων ἀγερώχων νηπύτι': ἦ τ' ἔτι πολλά τετεύξεται ἄλγε' ἐπ' αὐτῇ. ἐν γάρ οἱ πολέες τε καί ἄλκιμοι ἀνέρες εἰμέν, οἵ καί πρόσθε φίλων τοκέων ἀλόχων τε καί υἱῶν ἴλιον εἰρυόμεσθα: σύ δ' ἐνθάδε πότμον ἐφέψεις ὧδ' ἔκπαγλος ἐών καί θαρσαλέος πολεμιστής. ἦ ῥα, καί ὀξύν ἄκοντα βαρείης χειρός ἀφῆκε, καί ῥ' ἔβαλε κνήμην ὑπό γούνατος οὐδ' ἀφάμαρτεν. ἀμφί δέ οἱ κνημίς νεοτεύκτου κασσιτέροιο σμερδαλέον κονάβησε: πάλιν δ' ἀπό χαλκός ὄρουσε βλημένου, οὐδ' ἐπέρησε, θεοῦ δ' ἠρύκακε δῶρα. πηλεΐδης δ' ὁρμήσατ' ἀγήνορος ἀντιθέοιο δεύτερος: οὐδ' ἔτ' ἔασεν ἀπόλλων κῦδος ἀρέσθαι, ἀλλά μιν ἐξήρπαξε, κάλυψε δ' ἄρ' ἠέρι πολλῇ, ἡσύχιον δ' ἄρα μιν πολέμου ἔκπεμπε νέεσθαι. αὐτάρ ὅ πηλεΐωνα δόλῳ ἀποέργαθε λαοῦ: αὐτῷ γάρ ἑκάεργος ἀγήνορι πάντα ἐοικώς ἔστη πρόσθε ποδῶν, ὅ δ' ἐπέσσυτο ποσσί διώκειν: {>} εἷος ὅ τόν πεδίοιο διώκετο πυροφόροιο τρέψας πάρ ποταμόν βαθυδινήεντα σκάμανδρον τυτθόν ὑπεκπροθέοντα: δόλῳ δ' ἄρ' ἔθελγεν ἀπόλλων ὡς αἰεί ἔλποιτο κιχήσεσθαι ποσίν οἷσι: {>} τόφρ' ἄλλοι τρῶες πεφοβημένοι ἦλθον ὁμίλῳ ἀσπάσιοι προτί ἄστυ, πόλις δ' ἔμπλητο ἀλέντων. οὐδ' ἄρα τοί γ' ἔτλαν πόλιος καί τείχεος ἐκτός μεῖναι ἔτ' ἀλλήλους, καί γνώμεναι ὅς τε πεφεύγοι ὅς τ' ἔθαν' ἐν πολέμῳ: ἀλλ' ἐσσυμένως ἐσέχυντο ἐς πόλιν, ὅν τινα τῶν γε πόδες καί γοῦνα σαώσαι. {ιλιαδοσ χ} ὥς οἵ μέν κατά ἄστυ πεφυζότες ἠΰτε νεβροί ἱδρῶ ἀπεψύχοντο πίον τ' ἀκέοντό τε δίψαν κεκλιμένοι καλῇσιν ἐπάλξεσιν: αὐτάρ ἀχαιοί τείχεος ἆσσον ἴσαν σάκε' ὤμοισι κλίναντες. ἕκτορα δ' αὐτοῦ μεῖναι ὀλοιή μοῖρα πέδησεν {>} ἰλίου προπάροιθε πυλάων τε σκαιάων. αὐτάρ πηλείωνα προσηύδα φοῖβος ἀπόλλων: τίπτέ με πηλέος υἱέ ποσίν ταχέεσσι διώκεις αὐτός θνητός ἐών θεόν ἄμβροτον; οὐδέ νύ πώ με ἔγνως ὡς θεός εἰμι, σύ δ' ἀσπερχές μενεαίνεις. {>} ἦ νύ τοι οὔ τι μέλει τρώων πόνος, οὕς ἐφόβησας, οἵ δή τοι εἰς ἄστυ ἄλεν, σύ δέ δεῦρο λιάσθης. οὐ μέν με κτενέεις, ἐπεί οὔ τοι μόρσιμός εἰμι. τόν δέ μέγ' ὀχθήσας προσέφη πόδας ὠκύς ἀχιλλεύς: ἔβλαψάς μ' ἑκάεργε θεῶν ὀλοώτατε πάντων ἐνθάδε νῦν τρέψας ἀπό τείχεος: ἦ κ' ἔτι πολλοί γαῖαν ὀδάξ εἷλον πρίν ἴλιον εἰσαφικέσθαι. νῦν δ' ἐμέ μέν μέγα κῦδος ἀφείλεο, τούς δέ σάωσας ῥηϊδίως, ἐπεί οὔ τι τίσιν γ' ἔδεισας ὀπίσσω. ἦ ς' ἄν τισαίμην, εἴ μοι δύναμίς γε παρείη. ὥς εἰπών προτί ἄστυ μέγα φρονέων ἐβεβήκει, σευάμενος ὥς θ' ἵππος ἀεθλοφόρος σύν ὄχεσφιν, {⸖} ὅς ῥά τε ῥεῖα θέῃσι τιταινόμενος πεδίοιο: ὥς ἀχιλεύς λαιψηρά πόδας καί γούνατ' ἐνώμα. τόν δ' ὅ γέρων πρίαμος πρῶτος ἴδεν ὀφθαλμοῖσι {>} παμφαίνονθ' ὥς τ' ἀστέρ' ἐπεσσύμενον πεδίοιο, {>} ὅς ῥά τ' ὀπώρης εἶσιν, ἀρίζηλοι δέ οἱ αὐγαί φαίνονται πολλοῖσι μετ' ἀστράσι νυκτός ἀμολγῷ, {>} ὅν τε κύν' ὠρίωνος ἐπίκλησιν καλέουσι. λαμπρότατος μέν ὅ γ' ἐστί, κακόν δέ τε σῆμα τέτυκται, {>} καί τε φέρει πολλόν πυρετόν δειλοῖσι βροτοῖσιν: ὥς τοῦ χαλκός ἔλαμπε περί στήθεσσι θέοντος. ᾤμωξεν δ' ὅ γέρων, κεφαλήν δ' ὅ γε κόψατο χερσίν ὑψός' ἀνασχόμενος, μέγα δ' οἰμώξας ἐγεγώνει λισσόμενος φίλον υἱόν: ὅ δέ προπάροιθε πυλάων ἑστήκει ἄμοτον μεμαώς ἀχιλῆϊ μάχεσθαι: τόν δ' ὅ γέρων ἐλεεινά προσηύδα χεῖρας ὀρεγνύς: ἕκτορ μή μοι μίμνε φίλον τέκος ἀνέρα τοῦτον οἶος ἄνευθ' ἄλλων, ἵνα μή τάχα πότμον ἐπίσπῃς {>} πηλεΐωνι δαμείς, ἐπεί ἦ πολύ φέρτερός ἐστι {>} σχέτλιος: αἴθε θεοῖσι φίλος τοσσόνδε γένοιτο ὅσσον ἐμοί: τάχα κέν ἑ κύνες καί γῦπες ἔδοιεν κείμενον: ἦ κέ μοι αἰνόν ἀπό πραπίδων ἄχος ἔλθοι: ὅς μ' υἱῶν πολλῶν τε καί ἐσθλῶν εὖνιν ἔθηκε κτείνων καί περνάς νήσων ἔπι τηλεδαπάων. καί γάρ νῦν δύο παῖδε λυκάονα καί πολύδωρον οὐ δύναμαι ἰδέειν τρώων εἰς ἄστυ ἀλέντων, τούς μοι λαοθόη τέκετο κρείουσα γυναικῶν. {>} ἀλλ' εἰ μέν ζώουσι μετά στρατῷ, ἦ τ' ἄν ἔπειτα χαλκοῦ τε χρυσοῦ τ' ἀπολυσόμεθ', ἔστι γάρ ἔνδον: {>} πολλά γάρ ὤπασε παιδί γέρων ὀνομάκλυτος ἄλτης. εἰ δ' ἤδη τεθνᾶσι καί εἰν ἀΐδαο δόμοισιν, ἄλγος ἐμῷ θυμῷ καί μητέρι τοί τεκόμεσθα: λαοῖσιν δ' ἄλλοισι μινυνθαδιώτερον ἄλγος {>} ἔσσεται, ἤν μή καί σύ θάνῃς ἀχιλῆϊ δαμασθείς. ἀλλ' εἰσέρχεο τεῖχος ἐμόν τέκος, ὄφρα σαώσῃς τρῶας καί τρῳάς, μή δέ μέγα κῦδος ὀρέξῃς πηλεΐδῃ, αὐτός δέ φίλης αἰῶνος ἀμερθῇς. πρός δ' ἐμέ τόν δύστηνον ἔτι φρονέοντ' ἐλέησον δύσμορον, ὅν ῥα πατήρ κρονίδης ἐπί γήραος οὐδῷ αἴσῃ ἐν ἀργαλέῃ φθίσει κακά πόλλ' ἐπιδόντα υἷάς τ' ὀλλυμένους ἑλκηθείσας τε θύγατρας, καί θαλάμους κεραϊζομένους, καί νήπια τέκνα βαλλόμενα προτί γαίῃ ἐν αἰνῇ δηϊοτῆτι, ἑλκομένας τε νυούς ὀλοῇς ὑπό χερσίν ἀχαιῶν. {>} αὐτόν δ' ἄν πύματόν με κύνες πρώτῃσι θύρῃσιν {>} ὠμησταί ἐρύουσιν, ἐπεί κέ τις ὀξέϊ χαλκῷ {>} τύψας ἠέ βαλών ῥεθέων ἐκ θυμόν ἕληται, οὕς τρέφον ἐν μεγάροισι τραπεζῆας θυραωρούς, οἵ κ' ἐμόν αἷμα πιόντες ἀλύσσοντες περί θυμῷ κείσοντ' ἐν προθύροισι. νέῳ δέ τε πάντ' ἐπέοικεν ἄρηϊ κταμένῳ δεδαϊγμένῳ ὀξέϊ χαλκῷ κεῖσθαι: πάντα δέ καλά θανόντι περ ὅττι φανήῃ: ἀλλ' ὅτε δή πολιόν τε κάρη πολιόν τε γένειον αἰδῶ τ' αἰσχύνωσι κύνες κταμένοιο γέροντος, τοῦτο δή οἴκτιστον πέλεται δειλοῖσι βροτοῖσιν. ἦ ῥ' ὅ γέρων, πολιάς δ' ἄρ' ἀνά τρίχας ἕλκετο χερσί τίλλων ἐκ κεφαλῆς: οὐδ' ἕκτορι θυμόν ἔπειθε. μήτηρ δ' αὖθ' ἑτέρωθεν ὀδύρετο δάκρυ χέουσα {>} κόλπον ἀνιεμένη, ἑτέρηφι δέ μαζόν ἀνέσχε: καί μιν δάκρυ χέους' ἔπεα πτερόεντα προσηύδα: ἕκτορ τέκνον ἐμόν τάδε τ' αἴδεο καί μ' ἐλέησον αὐτήν, εἴ ποτέ τοι λαθικηδέα μαζόν ἐπέσχον: {>} τῶν μνῆσαι φίλε τέκνον ἄμυνε δέ δήϊον ἄνδρα {>} τείχεος ἐντός ἐών, μή δέ πρόμος ἵστασο τούτῳ σχέτλιος: εἴ περ γάρ σε κατακτάνῃ, οὔ ς' ἔτ' ἔγωγε κλαύσομαι ἐν λεχέεσσι φίλον θάλος, ὅν τέκον αὐτή, {>} οὐδ' ἄλοχος πολύδωρος: ἄνευθε δέ σε μέγα νῶϊν ἀργείων παρά νηυσί κύνες ταχέες κατέδονται. ὥς τώ γε κλαίοντε προσαυδήτην φίλον υἱόν {>} πολλά λισσομένω: οὐδ' ἕκτορι θυμόν ἔπειθον, ἀλλ' ὅ γε μίμν' ἀχιλῆα πελώριον ἆσσον ἰόντα. {>} ὡς δέ δράκων ἐπί χειῇ ὀρέστερος ἄνδρα μένῃσι βεβρωκώς κακά φάρμακ', ἔδυ δέ τέ μιν χόλος αἰνός, σμερδαλέον δέ δέδορκεν ἑλισσόμενος περί χειῇ: ὥς ἕκτωρ ἄσβεστον ἔχων μένος οὐχ ὑπεχώρει πύργῳ ἔπι προὔχοντι φαεινήν ἀσπίδ' ἐρείσας: ὀχθήσας δ' ἄρα εἶπε πρός ὅν μεγαλήτορα θυμόν: ὤ μοι ἐγών, εἰ μέν κε πύλας καί τείχεα δύω, πουλυδάμας μοι πρῶτος ἐλεγχείην ἀναθήσει, ὅς μ' ἐκέλευε τρωσί ποτί πτόλιν ἡγήσασθαι νύχθ' ὕπο τήνδ' ὀλοήν ὅτε τ' ὤρετο δῖος ἀχιλλεύς. ἀλλ' ἐγώ οὐ πιθόμην: ἦ τ' ἄν πολύ κέρδιον ἦεν. νῦν δ' ἐπεί ὤλεσα λαόν ἀτασθαλίῃσιν ἐμῇσιν, αἰδέομαι τρῶας καί τρῳάδας ἑλκεσιπέπλους, μή ποτέ τις εἴπῃσι κακώτερος ἄλλος ἐμεῖο: ἕκτωρ ἧφι βίηφι πιθήσας ὤλεσε λαόν. ὥς ἐρέουσιν: ἐμοί δέ τότ' ἄν πολύ κέρδιον εἴη ἄντην ἤ ἀχιλῆα κατακτείναντα νέεσθαι, {>} ἠέ κεν αὐτῷ ὀλέσθαι ἐϋκλειῶς πρό πόληος. εἰ δέ κεν ἀσπίδα μέν καταθείομαι ὀμφαλόεσσαν καί κόρυθα βριαρήν, δόρυ δέ πρός τεῖχος ἐρείσας αὐτός ἰών ἀχιλῆος ἀμύμονος ἀντίος ἔλθω καί οἱ ὑπόσχωμαι ἑλένην καί κτήμαθ' ἅμ' αὐτῇ, πάντα μάλ' ὅσσά τ' ἀλέξανδρος κοίλῃς ἐνί νηυσίν ἠγάγετο τροίηνδ', ἥ τ' ἔπλετο νείκεος ἀρχή, {>} δωσέμεν ἀτρεΐδῃσιν ἄγειν, ἅμα δ' ἀμφίς ἀχαιοῖς ἄλλ' ἀποδάσσεσθαι ὅσα τε πτόλις ἧδε κέκευθε: τρωσίν δ' αὖ μετόπισθε γερούσιον ὅρκον ἕλωμαι μή τι κατακρύψειν, ἀλλ' ἄνδιχα πάντα δάσασθαι κτῆσιν ὅσην πτολίεθρον ἐπήρατον ἐντός ἐέργει: ἀλλά τί ἤ μοι ταῦτα φίλος διελέξατο θυμός; {>} μή μιν ἐγώ μέν ἵκωμαι ἰών, ὅ δέ μ' οὐκ ἐλεήσει {>} οὐδέ τί μ' αἰδέσεται, κτενέει δέ με γυμνόν ἐόντα αὔτως ὥς τε γυναῖκα, ἐπεί κ' ἀπό τεύχεα δύω. οὐ μέν πως νῦν ἔστιν ἀπό δρυός οὐδ' ἀπό πέτρης τῷ ὀαριζέμεναι, ἅ τε παρθένος ἠΐθεός τε {>} παρθένος ἠΐθεός τ' ὀαρίζετον ἀλλήλοιιν. βέλτερον αὖτ' ἔριδι ξυνελαυνέμεν ὅττι τάχιστα: εἴδομεν ὁπποτέρῳ κεν ὀλύμπιος εὖχος ὀρέξῃ. ὥς ὅρμαινε μένων, ὅ δέ οἱ σχεδόν ἦλθεν ἀχιλλεύς {>} ἶσος ἐνυαλίῳ κορυθάϊκι πτολεμιστῇ σείων πηλιάδα μελίην κατά δεξιόν ὦμον δεινήν: ἀμφί δέ χαλκός ἐλάμπετο εἴκελος αὐγῇ ἤ πυρός αἰθομένου ἤ ἠελίου ἀνιόντος. ἕκτορα δ', ὡς ἐνόησεν, ἕλε τρόμος: οὐδ' ἄρ' ἔτ' ἔτλη αὖθι μένειν, ὀπίσω δέ πύλας λίπε, βῆ δέ φοβηθείς: πηλεΐδης δ' ἐπόρουσε ποσί κραιπνοῖσι πεποιθώς. ἠΰτε κίρκος ὄρεσφιν ἐλαφρότατος πετεηνῶν ῥηϊδίως οἴμησε μετά τρήρωνα πέλειαν, {>} ἥ δέ θ' ὕπαιθα φοβεῖται, ὅ δ' ἐγγύθεν ὀξύ λεληκώς ταρφέ' ἐπαΐσσει, ἑλέειν τέ ἑ θυμός ἀνώγει: {>} ὥς ἄρ' ὅ γ' ἐμμεμαώς ἰθύς πέτετο, τρέσε δ' ἕκτωρ τεῖχος ὕπο τρώων, λαιψηρά δέ γούνατ' ἐνώμα. οἵ δέ παρά σκοπιήν καί ἐρινεόν ἠνεμόεντα τείχεος αἰέν ὑπ' ἐκ κατ' ἀμαξιτόν ἐσσεύοντο, κρουνώ δ' ἵκανον καλλιρρόω: ἔνθα δέ πηγαί {>} δοιαί ἀναΐσσουσι σκαμάνδρου δινήεντος. ἥ μέν γάρ θ' ὕδατι λιαρῷ ῥέει, ἀμφί δέ καπνός γίγνεται ἐξ αὐτῆς ὡς εἰ πυρός αἰθομένοιο: {>} ἥ δ' ἑτέρη θέρεϊ προρέει ἐϊκυῖα χαλάζῃ, {>} ἤ χιόνι ψυχρῇ ἤ ἐξ ὕδατος κρυστάλλῳ. ἔνθα δ' ἐπ' αὐτάων πλυνοί εὐρέες ἐγγύς ἔασι καλοί λαΐνεοι, ὅθι εἵματα σιγαλόεντα πλύνεσκον τρώων ἄλοχοι καλαί τε θύγατρες τό πρίν ἐπ' εἰρήνης πρίν ἐλθεῖν υἷας ἀχαιῶν. τῇ ῥα παραδραμέτην φεύγων ὅ δ' ὄπισθε διώκων: {>} πρόσθε μέν ἐσθλός ἔφευγε, δίωκε δέ μιν μέγ' ἀμείνων καρπαλίμως, ἐπεί οὐχ ἱερήϊον οὐδέ βοείην ἀρνύσθην, ἅ τε ποσσίν ἀέθλια γίγνεται ἀνδρῶν, {>} ἀλλά περί ψυχῆς θέον ἕκτορος ἱπποδάμοιο. ὡς δ' ὅτ' ἀεθλοφόροι περί τέρματα μώνυχες ἵπποι ῥίμφα μάλα τρωχῶσι: τό δέ μέγα κεῖται ἄεθλον {>} ἤ τρίπος ἠέ γυνή ἀνδρός κατατεθνηῶτος: ὥς τώ τρίς πριάμοιο πόλιν πέρι δινηθήτην καρπαλίμοισι πόδεσσι: θεοί δ' ἐς πάντες ὁρῶντο: τοῖσι δέ μύθων ἦρχε πατήρ ἀνδρῶν τε θεῶν τε: ὤ πόποι ἦ φίλον ἄνδρα διωκόμενον περί τεῖχος ὀφθαλμοῖσιν ὁρῶμαι: ἐμόν δ' ὀλοφύρεται ἦτορ {>} ἕκτορος, ὅς μοι πολλά βοῶν ἐπί μηρί' ἔκηεν ἴδης ἐν κορυφῇσι πολυπτύχου, ἄλλοτε δ' αὖτε ἐν πόλει ἀκροτάτῃ: νῦν αὖτέ ἑ δῖος ἀχιλλεύς ἄστυ πέρι πριάμοιο ποσίν ταχέεσσι διώκει. ἀλλ' ἄγετε φράζεσθε θεοί καί μητιάασθε ἠέ μιν ἐκ θανάτοιο σαώσομεν, ἦέ μιν ἤδη πηλεΐδῃ ἀχιλῆϊ δαμάσσομεν ἐσθλόν ἐόντα. τόν δ' αὖτε προσέειπε θεά γλαυκῶπις ἀθήνη: ὦ πάτερ ἀργικέραυνε κελαινεφές οἷον ἔειπες: ἄνδρα θνητόν ἐόντα πάλαι πεπρωμένον αἴσῃ ἄψ ἐθέλεις θανάτοιο δυσηχέος ἐξαναλῦσαι; ἔρδ': ἀτάρ οὔ τοι πάντες ἐπαινέομεν θεοί ἄλλοι. τήν δ' ἀπαμειβόμενος προσέφη νεφεληγερέτα ζεύς: {※} θάρσει τριτογένεια φίλον τέκος: οὔ νύ τι θυμῷ {※} πρόφρονι μυθέομαι, ἐθέλω δέ τοι ἤπιος εἶναι: ἔρξον ὅπῃ δή τοι νόος ἔπλετο, μή δ' ἔτ' ἐρώει. ὥς εἰπών ὄτρυνε πάρος μεμαυῖαν ἀθήνην: βῆ δέ κατ' οὐλύμποιο καρήνων ἀΐξασα. ἕκτορα δ' ἀσπερχές κλονέων ἔφεπ' ὠκύς ἀχιλλεύς. ὡς δ' ὅτε νεβρόν ὄρεσφι κύων ἐλάφοιο δίηται {>} ὄρσας ἐξ εὐνῆς διά τ' ἄγκεα καί διά βήσσας: τόν δ' εἴ πέρ τε λάθῃσι καταπτήξας ὑπό θάμνῳ, ἀλλά τ' ἀνιχνεύων θέει ἔμπεδον ὄφρά κεν εὕρῃ: ὥς ἕκτωρ οὐ λῆθε ποδώκεα πηλεΐωνα. {>} ὁσσάκι δ' ὁρμήσειε πυλάων δαρδανιάων ἀντίον ἀΐξασθαι ἐϋδμήτους ὑπό πύργους, εἴ πως οἷ καθύπερθεν ἀλάλκοιεν βελέεσσι, {>} τοσσάκι μιν προπάροιθεν ἀποστρέψασκε παραφθάς πρός πεδίον: αὐτός δέ ποτί πτόλιος πέτετ' αἰεί. {—} ὡς δ' ἐν ὀνείρῳ οὐ δύναται φεύγοντα διώκειν: {—} οὔτ' ἄρ' ὅ τόν δύναται ὑποφεύγειν οὔθ' ὅ διώκειν: {—} ὥς ὅ τόν οὐ δύνατο μάρψαι ποσίν, οὐδ' ὅς ἀλύξαι. {>} πῶς δέ κεν ἕκτωρ κῆρας ὑπεξέφυγεν θανάτοιο, εἰ μή οἱ πύματόν τε καί ὕστατον ἤντετ' ἀπόλλων ἐγγύθεν, ὅς οἱ ἐπῶρσε μένος λαιψηρά τε γοῦνα; λαοῖσιν δ' ἀνένευε καρήατι δῖος ἀχιλλεύς, οὐδ' ἔα ἱέμεναι ἐπί ἕκτορι πικρά βέλεμνα, μή τις κῦδος ἄροιτο βαλών, ὅ δέ δεύτερος ἔλθοι. {>} ἀλλ' ὅτε δή τό τέταρτον ἐπί κρουνούς ἀφίκοντο, καί τότε δή χρύσεια πατήρ ἐτίταινε τάλαντα, {>} ἐν δ' ἐτίθει δύο κῆρε τανηλεγέος θανάτοιο, τήν μέν ἀχιλλῆος, τήν δ' ἕκτορος ἱπποδάμοιο, ἕλκε δέ μέσσα λαβών: ῥέπε δ' ἕκτορος αἴσιμον ἦμαρ, ᾤχετο δ' εἰς ἀΐδαο, λίπεν δέ ἑ φοῖβος ἀπόλλων. πηλεΐωνα δ' ἵκανε θεά γλαυκῶπις ἀθήνη, ἀγχοῦ δ' ἱσταμένη ἔπεα πτερόεντα προσηύδα: {⸖} νῦν δή νῶι ἔολπα διΐ φίλε φαίδιμ' ἀχιλλεῦ οἴσεσθαι μέγα κῦδος ἀχαιοῖσι προτί νῆας ἕκτορα δῃώσαντε μάχης ἄατόν περ ἐόντα. οὔ οἱ νῦν ἔτι γ' ἔστι πεφυγμένον ἄμμε γενέσθαι, οὐδ' εἴ κεν μάλα πολλά πάθοι ἑκάεργος ἀπόλλων προπροκυλινδόμενος πατρός διός αἰγιόχοιο. ἀλλά σύ μέν νῦν στῆθι καί ἄμπνυε, τόνδε δ' ἐγώ τοι οἰχομένη πεπιθήσω ἐναντίβιον μαχέσασθαι. ὥς φάτ' ἀθηναίη, ὅ δ' ἐπείθετο, χαῖρε δέ θυμῷ, στῆ δ' ἄρ' ἐπί μελίης χαλκογλώχινος ἐρεισθείς. ἥ δ' ἄρα τόν μέν ἔλειπε, κιχήσατο δ' ἕκτορα δῖον δηϊφόβῳ ἐϊκυῖα δέμας καί ἀτειρέα φωνήν: ἀγχοῦ δ' ἱσταμένη ἔπεα πτερόεντα προσηύδα: {>} ἠθεῖ' ἦ μάλα δή σε βιάζεται ὠκύς ἀχιλλεύς ἄστυ πέρι πριάμοιο ποσίν ταχέεσσι διώκων: ἀλλ' ἄγε δή στέωμεν καί ἀλεξώμεσθα μένοντες. τήν δ' αὖτε προσέειπε μέγας κορυθαίολος ἕκτωρ: δηΐφοβ' ἦ μέν μοι τό πάρος πολύ φίλτατος ἦσθα γνωτῶν οὕς ἑκάβη ἠδέ πρίαμος τέκε παῖδας: νῦν δ' ἔτι καί μᾶλλον νοέω φρεσί τιμήσασθαι, ὅς ἔτλης ἐμεῦ εἵνεκ', ἐπεί ἴδες ὀφθαλμοῖσι, τείχεος ἐξελθεῖν, ἄλλοι δ' ἔντοσθε μένουσι. τόν δ' αὖτε προσέειπε θεά γλαυκῶπις ἀθήνη: ἠθεῖ' ἦ μέν πολλά πατήρ καί πότνια μήτηρ λίσσονθ' ἑξείης γουνούμενοι, ἀμφί δ' ἑταῖροι, αὖθι μένειν: τοῖον γάρ ὑποτρομέουσιν ἅπαντες: ἀλλ' ἐμός ἔνδοθι θυμός ἐτείρετο πένθεϊ λυγρῷ. νῦν δ' ἰθύς μεμαῶτε μαχώμεθα, μή δέ τι δούρων ἔστω φειδωλή, ἵνα εἴδομεν εἴ κεν ἀχιλλεύς νῶϊ κατακτείνας ἔναρα βροτόεντα φέρηται νῆας ἔπι γλαφυράς, ἦ κεν σῷ δουρί δαμήῃ. ὥς φαμένη καί κερδοσύνῃ ἡγήσατ' ἀθήνη: οἵ δ' ὅτε δή σχεδόν ἦσαν ἐπ' ἀλλήλοισιν ἰόντες, τόν πρότερος προσέειπε μέγας κορυθαίολος ἕκτωρ: {>} οὔ ς' ἔτι πηλέος υἱέ φοβήσομαι, ὡς τό πάρος περ {>} τρίς περί ἄστυ μέγα πριάμου δίον, οὐδέ ποτ' ἔτλην μεῖναι ἐπερχόμενον: νῦν αὖτέ με θυμός ἀνῆκε στήμεναι ἀντία σεῖο: ἕλοιμί κεν ἤ κεν ἁλοίην. {>} ἀλλ' ἄγε δεῦρο θεούς ἐπιδώμεθα: τοί γάρ ἄριστοι {>} μάρτυροι ἔσσονται καί ἐπίσκοποι ἁρμονιάων: οὐ γάρ ἐγώ ς' ἔκπαγλον ἀεικιῶ, αἴ κεν ἐμοί ζεύς {>} δώῃ καμμονίην, σήν δέ ψυχήν ἀφέλωμαι: ἀλλ' ἐπεί ἄρ κέ σε συλήσω κλυτά τεύχε' ἀχιλλεῦ νεκρόν ἀχαιοῖσιν δώσω πάλιν: ὥς δέ σύ ῥέζειν. τόν δ' ἄρ' ὑπόδρα ἰδών προσέφη πόδας ὠκύς ἀχιλλεύς: ἕκτορ μή μοι ἄλαστε συνημοσύνας ἀγόρευε: ὡς οὐκ ἔστι λέουσι καί ἀνδράσιν ὅρκια πιστά, οὐδέ λύκοι τε καί ἄρνες ὁμόφρονα θυμόν ἔχουσιν, ἀλλά κακά φρονέουσι διαμπερές ἀλλήλοισιν, ὥς οὐκ ἔστ' ἐμέ καί σέ φιλήμεναι, οὐδέ τι νῶϊν {>} ὅρκια ἔσσονται, πρίν γ' ἤ ἕτερόν γε πεσόντα αἵματος ἆσαι ἄρηα ταλαύρινον πολεμιστήν. παντοίης ἀρετῆς μιμνήσκεο: νῦν σε μάλα χρή αἰχμητήν τ' ἔμεναι καί θαρσαλέον πολεμιστήν. οὔ τοι ἔτ' ἔσθ' ὑπάλυξις, ἄφαρ δέ σε παλλάς ἀθήνη ἔγχει ἐμῷ δαμάᾳ: νῦν δ' ἀθρόα πάντ' ἀποτίσεις κήδε' ἐμῶν ἑτάρων οὕς ἔκτανες ἔγχεϊ θύων. ἦ ῥα, καί ἀμπεπαλών προΐει δολιχόσκιον ἔγχος: καί τό μέν ἄντα ἰδών ἠλεύατο φαίδιμος ἕκτωρ: ἕζετο γάρ προϊδών, τό δ' ὑπέρπτατο χάλκεον ἔγχος, ἐν γαίῃ δ' ἐπάγη: ἀνά δ' ἥρπασε παλλάς ἀθήνη, ἄψ δ' ἀχιλῆϊ δίδου, λάθε δ' ἕκτορα ποιμένα λαῶν. ἕκτωρ δέ προσέειπεν ἀμύμονα πηλεΐωνα: ἤμβροτες, οὐδ' ἄρα πώ τι θεοῖς ἐπιείκελ' ἀχιλλεῦ ἐκ διός ἠείδης τόν ἐμόν μόρον, ἦ τοι ἔφης γε: ἀλλά τις ἀρτιεπής καί ἐπίκλοπος ἔπλεο μύθων, ὄφρά ς' ὑποδείσας μένεος ἀλκῆς τε λάθωμαι. οὐ μέν μοι φεύγοντι μεταφρένῳ ἐν δόρυ πήξεις, ἀλλ' ἰθύς μεμαῶτι διά στήθεσφιν ἔλασσον εἴ τοι ἔδωκε θεός: νῦν αὖτ' ἐμόν ἔγχος ἄλευαι {>} χάλκεον: ὡς δή μιν σῷ ἐν χροΐ πᾶν κομίσαιο. καί κεν ἐλαφρότερος πόλεμος τρώεσσι γένοιτο σεῖο καταφθιμένοιο: σύ γάρ σφισι πῆμα μέγιστον. ἦ ῥα, καί ἀμπεπαλών προΐει δολιχόσκιον ἔγχος, καί βάλε πηλεΐδαο μέσον σάκος οὐδ' ἀφάμαρτε: {>} τῆλε δ' ἀπεπλάγχθη σάκεος δόρυ: χώσατο δ' ἕκτωρ ὅττί ῥά οἱ βέλος ὠκύ ἐτώσιον ἔκφυγε χειρός, στῆ δέ κατηφήσας, οὐδ' ἄλλ' ἔχε μείλινον ἔγχος. {>} δηΐφοβον δ' ἐκάλει λευκάσπιδα μακρόν ἀΰσας: ᾔτεέ μιν δόρυ μακρόν: ὅ δ' οὔ τί οἱ ἐγγύθεν ἦεν. ἕκτωρ δ' ἔγνω ᾗσιν ἐνί φρεσί φώνησέν τε: ὤ πόποι ἦ μάλα δή με θεοί θάνατον δέ κάλεσσαν: δηΐφοβον γάρ ἔγωγ' ἐφάμην ἥρωα παρεῖναι: ἀλλ' ὅ μέν ἐν τείχει, ἐμέ δ' ἐξαπάτησεν ἀθήνη. νῦν δέ δή ἐγγύθι μοι θάνατος κακός, οὐδ' ἔτ' ἄνευθεν, οὐδ' ἀλέη: ἦ γάρ ῥα πάλαι τό γε φίλτερον ἦεν ζηνί τε καί διός υἷι ἑκηβόλῳ, οἵ με πάρος γε πρόφρονες εἰρύατο: νῦν αὖτέ με μοῖρα κιχάνει. {>} μή μάν ἀσπουδί γε καί ἀκλειῶς ἀπολοίμην, ἀλλά μέγα ῥέξας τι καί ἐσσομένοισι πυθέσθαι. ὥς ἄρα φωνήσας εἰρύσσατο φάσγανον ὀξύ, τό οἱ ὑπό λαπάρην τέτατο μέγα τε στιβαρόν τε, {>} οἴμησεν δέ ἀλείς ὥς τ' αἰετός ὑψιπετήεις, ὅς τ' εἶσιν πεδίον δέ διά νεφέων ἐρεβεννῶν ἁρπάξων ἤ ἄρν' ἀμαλήν ἤ πτῶκα λαγωόν: ὥς ἕκτωρ οἴμησε τινάσσων φάσγανον ὀξύ. ὁρμήθη δ' ἀχιλεύς, μένεος δ' ἐμπλήσατο θυμόν ἀγρίου, πρόσθεν δέ σάκος στέρνοιο κάλυψε καλόν δαιδάλεον, κόρυθι δ' ἐπένευε φαεινῇ τετραφάλῳ: καλαί δέ περισσείοντο ἔθειραι χρύσεαι, ἅς ἥφαιστος ἵει λόφον ἀμφί θαμειάς. οἷος δ' ἀστήρ εἶσι μετ' ἀστράσι νυκτός ἀμολγῷ {>} ἕσπερος, ὅς κάλλιστος ἐν οὐρανῷ ἵσταται ἀστήρ, ὥς αἰχμῆς ἀπέλαμπ' εὐήκεος, ἥν ἄρ' ἀχιλλεύς πάλλεν δεξιτερῇ φρονέων κακόν ἕκτορι δίῳ εἰσορόων χρόα καλόν, ὅπῃ εἴξειε μάλιστα. {>} τοῦ δέ καί ἄλλο τόσον μέν ἔχε χρόα χάλκεα τεύχεα καλά, τά πατρόκλοιο βίην ἐνάριξε κατακτάς: φαίνετο δ' ᾗ κληῗδες ἀπ' ὤμων αὐχέν' ἔχουσι λαυκανίην, ἵνα τε ψυχῆς ὤκιστος ὄλεθρος: τῇ ῥ' ἐπί οἷ μεμαῶτ' ἔλας' ἔγχεϊ δῖος ἀχιλλεύς, ἀντικρύ δ' ἁπαλοῖο δι' αὐχένος ἤλυθ' ἀκωκή: οὐδ' ἄρ' ἀπ' ἀσφάραγον μελίη τάμε χαλκοβάρεια, {—} ὄφρά τί μιν προτιείποι ἀμειβόμενος ἐπέεσσιν. ἤριπε δ' ἐν κονίῃς: ὅ δ' ἐπεύξατο δῖος ἀχιλλεύς: ἕκτορ ἀτάρ που ἔφης πατροκλῆ' ἐξεναρίζων σῶς ἔσσεσθ', ἐμέ δ' οὐδέν ὀπίζεο νόσφιν ἐόντα νήπιε: τοῖο δ' ἄνευθεν ἀοσσητήρ μέγ' ἀμείνων νηυσίν ἔπι γλαφυρῇσιν ἐγώ μετόπισθε λελείμμην, ὅς τοι γούνατ' ἔλυσα: σέ μέν κύνες ἠδ' οἰωνοί ἑλκήσους' ἀϊκῶς, τόν δέ κτεριοῦσιν ἀχαιοί. τόν δ' ὀλιγοδρανέων προσέφη κορυθαίολος ἕκτωρ: λίσσομ' ὑπέρ ψυχῆς καί γούνων σῶν τε τοκήων μή με ἔα παρά νηυσί κύνας καταδάψαι ἀχαιῶν, ἀλλά σύ μέν χαλκόν τε ἅλις χρυσόν τε δέδεξο δῶρα τά τοι δώσουσι πατήρ καί πότνια μήτηρ, {>} σῶμα δέ οἴκαδ' ἐμόν δόμεναι πάλιν, ὄφρα πυρός με {>} τρῶες καί τρώων ἄλοχοι λελάχωσι θανόντα. τόν δ' ἄρ' ὑπόδρα ἰδών προσέφη πόδας ὠκύς ἀχιλλεύς: μή με κύον γούνων γουνάζεο μή δέ τοκήων: αἴ γάρ πως αὐτόν με μένος καί θυμός ἀνήη ὤμ' ἀποταμνόμενον κρέα ἔδμεναι, οἷα ἔοργας, ὡς οὐκ ἔσθ' ὅς σῆς γε κύνας κεφαλῆς ἀπαλάλκοι, {>} οὐδ' εἴ κεν δεκάκις τε καί εἰκοσινήριτ' ἄποινα στήσως' ἐνθάδ' ἄγοντες, ὑπόσχωνται δέ καί ἄλλα, {>} οὐδ' εἴ κέν ς' αὐτόν χρυσῷ ἐρύσασθαι ἀνώγοι δαρδανίδης πρίαμος: οὐδ' ὧς σέ γε πότνια μήτηρ ἐνθεμένη λεχέεσσι γοήσεται ὅν τέκεν αὐτή, {>} ἀλλά κύνες τε καί οἰωνοί κατά πάντα δάσονται. τόν δέ καταθνῄσκων προσέφη κορυθαίολος ἕκτωρ: {>} ἦ ς' εὖ γιγνώσκων προτιόσσομαι, οὐδ' ἄρ' ἔμελλον πείσειν: ἦ γάρ σοί γε σιδήρεος ἐν φρεσί θυμός. φράζεο νῦν, μή τοί τι θεῶν μήνιμα γένωμαι ἤματι τῷ ὅτε κέν σε πάρις καί φοῖβος ἀπόλλων ἐσθλόν ἐόντ' ὀλέσωσιν ἐνί σκαιῇσι πύλῃσιν. ὥς ἄρα μιν εἰπόντα τέλος θανάτοιο κάλυψε, {>} ψυχή δ' ἐκ ῥεθέων πταμένη ἄϊδος δέ βεβήκει ὅν πότμον γοόωσα λιποῦς' ἀνδροτῆτα καί ἥβην. τόν καί τεθνηῶτα προσηύδα δῖος ἀχιλλεύς: τέθναθι: κῆρα δ' ἐγώ τότε δέξομαι ὁππότε κεν δή ζεύς ἐθέλῃ τελέσαι ἠδ' ἀθάνατοι θεοί ἄλλοι. ἦ ῥα, καί ἐκ νεκροῖο ἐρύσσατο χάλκεον ἔγχος, καί τό γ' ἄνευθεν ἔθηχ', ὅ δ' ἀπ' ὤμων τεύχε' ἐσύλα αἱματόεντ': ἄλλοι δέ περίδραμον υἷες ἀχαιῶν, οἵ καί θηήσαντο φυήν καί εἶδος ἀγητόν ἕκτορος: οὐδ' ἄρα οἵ τις ἀνουτητί γε παρέστη. ὧδε δέ τις εἴπεσκεν ἰδών ἐς πλησίον ἄλλον: ὤ πόποι, ἦ μάλα δή μαλακώτερος ἀμφαφάασθαι ἕκτωρ ἤ ὅτε νῆας ἐνέπρησεν πυρί κηλέῳ. {>} ὥς ἄρα τις εἴπεσκε καί οὐτήσασκε παραστάς. τόν δ' ἐπεί ἐξενάριξε ποδάρκης δῖος ἀχιλλεύς, στάς ἐν ἀχαιοῖσιν ἔπεα πτερόεντ' ἀγόρευεν: {⸖} ὦ φίλοι ἀργείων ἡγήτορες ἠδέ μέδοντες {>} ἐπεί δή τόνδ' ἄνδρα θεοί δαμάσασθαι ἔδωκαν, ὅς κακά πόλλ' ἔρρεξεν ὅς' οὐ σύμπαντες οἱ ἄλλοι, εἰ δ' ἄγετ' ἀμφί πόλιν σύν τεύχεσι πειρηθῶμεν, ὄφρά κ' ἔτι γνῶμεν τρώων νόον ὅν τιν' ἔχουσιν, ἤ καταλείψουσιν πόλιν ἄκρην τοῦδε πεσόντος, ἦε μένειν μεμάασι καί ἕκτορος οὐκέτ' ἐόντος. ἀλλά τί ἤ μοι ταῦτα φίλος διελέξατο θυμός; κεῖται πάρ νήεσσι νέκυς ἄκλαυτος ἄθαπτος πάτροκλος: τοῦ δ' οὐκ ἐπιλήσομαι, ὄφρ' ἄν ἔγωγε ζωοῖσιν μετέω καί μοι φίλα γούνατ' ὀρώρῃ: εἰ δέ θανόντων περ καταλήθοντ' εἰν ἀΐδαο αὐτάρ ἐγώ καί κεῖθι φίλου μεμνήσομ' ἑταίρου. νῦν δ' ἄγ' ἀείδοντες παιήονα κοῦροι ἀχαιῶν νηυσίν ἔπι γλαφυρῇσι νεώμεθα, τόνδε δ' ἄγωμεν. {—} ἠράμεθα μέγα κῦδος: ἐπέφνομεν ἕκτορα δῖον, {—} ᾧ τρῶες κατά ἄστυ θεῷ ὥς εὐχετόωντο. ἦ ῥα, καί ἕκτορα δῖον ἀεικέα μήδετο ἔργα. {>} ἀμφοτέρων μετόπισθε ποδῶν τέτρηνε τένοντε ἐς σφυρόν ἐκ πτέρνης, βοέους δ' ἐξῆπτεν ἱμάντας, ἐκ δίφροιο δ' ἔδησε, κάρη δ' ἕλκεσθαι ἔασεν: ἐς δίφρον δ' ἀναβάς ἀνά τε κλυτά τεύχε' ἀείρας μάστιξέν ῥ' ἐλάαν, τώ δ' οὐκ ἀέκοντε πετέσθην. τοῦ δ' ἦν ἑλκομένοιο κονίσαλος, ἀμφί δέ χαῖται κυάνεαι πίτναντο, κάρη δ' ἅπαν ἐν κονίῃσι κεῖτο πάρος χαρίεν: τότε δέ ζεύς δυσμενέεσσι δῶκεν ἀεικίσσασθαι ἑῇ ἐν πατρίδι γαίῃ. ὥς τοῦ μέν κεκόνιτο κάρη ἅπαν: ἥ δέ νυ μήτηρ τίλλε κόμην, ἀπό δέ λιπαρήν ἔρριψε καλύπτρην τηλόσε, κώκυσεν δέ μάλα μέγα παῖδ' ἐσιδοῦσα: ᾤμωξεν δ' ἐλεεινά πατήρ φίλος, ἀμφί δέ λαοί κωκυτῷ τ' εἴχοντο καί οἰμωγῇ κατά ἄστυ. τῷ δέ μάλιστ' ἄρ' ἔην ἐναλίγκιον ὡς εἰ ἅπασα {>} ἴλιος ὀφρυόεσσα πυρί σμύχοιτο κατ' ἄκρης. λαοί μέν ῥα γέροντα μόγις ἔχον ἀσχαλόωντα ἐξελθεῖν μεμαῶτα πυλάων δαρδανιάων. πάντας δ' ἐλλιτάνευε κυλινδόμενος κατά κόπρον, ἐξονομακλήδην ὀνομάζων ἄνδρα ἕκαστον: σχέσθε φίλοι, καί μ' οἶον ἐάσατε κηδόμενοί περ ἐξελθόντα πόληος ἱκέσθ' ἐπί νῆας ἀχαιῶν. λίσσωμ' ἀνέρα τοῦτον ἀτάσθαλον ὀβριμοεργόν, ἤν πως ἡλικίην αἰδέσσεται ἠδ' ἐλεήσῃ γῆρας: καί δέ νυ τῷ γε πατήρ τοιόσδε τέτυκται πηλεύς, ὅς μιν ἔτικτε καί ἔτρεφε πῆμα γενέσθαι τρωσί: μάλιστα δ' ἐμοί περί πάντων ἄλγε' ἔθηκε. τόσσους γάρ μοι παῖδας ἀπέκτανε τηλεθάοντας: τῶν πάντων οὐ τόσσον ὀδύρομαι ἀχνύμενός περ ὡς ἑνός, οὗ μ' ἄχος ὀξύ κατοίσεται ἄϊδος εἴσω, ἕκτορος: ὡς ὄφελεν θανέειν ἐν χερσίν ἐμῇσι: τώ κε κορεσσάμεθα κλαίοντέ τε μυρομένω τε μήτηρ θ', ἥ μιν ἔτικτε δυσάμμορος, ἠδ' ἐγώ αὐτός. ὥς ἔφατο κλαίων, ἐπί δέ στενάχοντο πολῖται: τρῳῇσιν δ' ἑκάβη ἁδινοῦ ἐξῆρχε γόοιο: τέκνον ἐγώ δειλή: τί νυ βείομαι αἰνά παθοῦσα σεῦ ἀποτεθνηῶτος; ὅ μοι νύκτάς τε καί ἦμαρ εὐχωλή κατά ἄστυ πελέσκεο, πᾶσί τ' ὄνειαρ τρωσί τε καί τρῳῇσι κατά πτόλιν, οἵ σε θεόν ὥς δειδέχατ': ἦ γάρ καί σφι μάλα μέγα κῦδος ἔησθα ζωός ἐών: νῦν αὖ θάνατος καί μοῖρα κιχάνει. ὥς ἔφατο κλαίους', ἄλοχος δ' οὔ πώ τι πέπυστο ἕκτορος: οὐ γάρ οἵ τις ἐτήτυμος ἄγγελος ἐλθών ἤγγειλ' ὅττί ῥά οἱ πόσις ἔκτοθι μίμνε πυλάων, {>} ἀλλ' ἥ γ' ἱστόν ὕφαινε μυχῷ δόμου ὑψηλοῖο δίπλακα πορφυρέην, ἐν δέ θρόνα ποικίλ' ἔπασσε. κέκλετο δ' ἀμφιπόλοισιν ἐϋπλοκάμοις κατά δῶμα ἀμφί πυρί στῆσαι τρίποδα μέγαν, ὄφρα πέλοιτο ἕκτορι θερμά λοετρά μάχης ἐκ νοστήσαντι νηπίη, οὐδ' ἐνόησεν ὅ μιν μάλα τῆλε λοετρῶν χερσίν ἀχιλλῆος δάμασε γλαυκῶπις ἀθήνη. κωκυτοῦ δ' ἤκουσε καί οἰμωγῆς ἀπό πύργου: τῆς δ' ἐλελίχθη γυῖα, χαμαί δέ οἱ ἔκπεσε κερκίς: ἥ δ' αὖτις δμῳῇσιν ἐϋπλοκάμοισι μετηύδα: δεῦτε δύω μοι ἕπεσθον, ἴδωμ' ὅτιν' ἔργα τέτυκται. αἰδοίης ἑκυρῆς ὀπός ἔκλυον, ἐν δ' ἐμοί αὐτῇ στήθεσι πάλλεται ἦτορ ἀνά στόμα, νέρθε δέ γοῦνα πήγνυται: ἐγγύς δή τι κακόν πριάμοιο τέκεσσιν. αἴ γάρ ἀπ' οὔατος εἴη ἐμεῦ ἔπος: ἀλλά μάλ' αἰνῶς δείδω μή δή μοι θρασύν ἕκτορα δῖος ἀχιλλεύς μοῦνον ἀποτμήξας πόλιος πεδίον δέ δίηται, καί δή μιν καταπαύσῃ ἀγηνορίης ἀλεγεινῆς ἥ μιν ἔχεσκ', ἐπεί οὔ ποτ' ἐνί πληθυῖ μένεν ἀνδρῶν, ἀλλά πολύ προθέεσκε, τό ὅν μένος οὐδενί εἴκων. ὥς φαμένη μεγάροιο διέσσυτο μαινάδι ἴση παλλομένη κραδίην: ἅμα δ' ἀμφίπολοι κίον αὐτῇ αὐτάρ ἐπεί πύργόν τε καί ἀνδρῶν ἷξεν ὅμιλον ἔστη παπτήνας' ἐπί τείχεϊ, τόν δέ νόησεν ἑλκόμενον πρόσθεν πόλιος: ταχέες δέ μιν ἵπποι ἕλκον ἀκηδέστως κοίλας ἐπί νῆας ἀχαιῶν. τήν δέ κατ' ὀφθαλμῶν ἐρεβεννή νύξ ἐκάλυψεν, ἤριπε δ' ἐξοπίσω, ἀπό δέ ψυχήν ἐκάπυσσε. τῆλε δ' ἀπό κρατός βάλε δέσματα σιγαλόεντα, ἄμπυκα κεκρύφαλόν τε ἰδέ πλεκτήν ἀναδέσμην κρήδεμνόν θ', ὅ ῥά οἱ δῶκε χρυσῆ ἀφροδίτη ἤματι τῷ ὅτε μιν κορυθαίολος ἠγάγεθ' ἕκτωρ ἐκ δόμου ἠετίωνος, ἐπεί πόρε μυρία ἕδνα. ἀμφί δέ μιν γαλόῳ τε καί εἰνατέρες ἅλις ἔσταν, αἵ ἑ μετά σφίσιν εἶχον ἀτυζομένην ἀπολέσθαι. ἥ δ' ἐπεί οὖν ἔμπνυτο καί ἐς φρένα θυμός ἀγέρθη ἀμβλήδην γοόωσα μετά τρῳῇσιν ἔειπεν: ἕκτορ ἐγώ δύστηνος: ἰῇ ἄρα γεινόμεθ' αἴσῃ ἀμφότεροι, σύ μέν ἐν τροίῃ πριάμου κατά δῶμα, αὐτάρ ἐγώ θήβῃσιν ὑπό πλάκῳ ὑληέσσῃ {>} ἐν δόμῳ ἠετίωνος, ὅ μ' ἔτρεφε τυτθόν ἐοῦσαν δύσμορος αἰνόμορον: ὡς μή ὤφελλε τεκέσθαι. νῦν δέ σύ μέν ἀΐδαο δόμους ὑπό κεύθεσι γαίης ἔρχεαι, αὐτάρ ἐμέ στυγερῷ ἐνί πένθεϊ λείπεις χήρην ἐν μεγάροισι: πάϊς δ' ἔτι νήπιος αὔτως, ὅν τέκομεν σύ τ' ἐγώ τε δυσάμμοροι: οὔτε σύ τούτῳ ἔσσεαι ἕκτορ ὄνειαρ ἐπεί θάνες, οὔτε σοί οὗτος. {—} ἤν περ γάρ πόλεμόν γε φύγῃ πολύδακρυν ἀχαιῶν, {—} αἰεί τοι τούτῳ γε πόνος καί κήδε' ὀπίσσω {>—} ἔσσοντ': ἄλλοι γάρ οἱ ἀπουρίσσουσιν ἀρούρας. {—} ἦμαρ δ' ὀρφανικόν παναφήλικα παῖδα τίθησι: {—} πάντα δ' ὑπεμνήμυκε, δεδάκρυνται δέ παρειαί, {>—} δευόμενος δέ τ' ἄνεισι πάϊς ἐς πατρός ἑταίρους, {—} ἄλλον μέν χλαίνης ἐρύων, ἄλλον δέ χιτῶνος: {—} τῶν δ' ἐλεησάντων κοτύλην τις τυτθόν ἐπέσχε: {—} χείλεα μέν τ' ἐδίην', ὑπερῴην δ' οὐκ ἐδίηνε. {—} τόν δέ καί ἀμφιθαλής ἐκ δαιτύος ἐστυφέλιξε {—} χερσίν πεπλήγων καί ὀνειδείοισιν ἐνίσσων: {—} ἔρρ' οὕτως: οὐ σός γε πατήρ μεταδαίνυται ἡμῖν. {—} δακρυόεις δέ τ' ἄνεισι πάϊς ἐς μητέρα χήρην ἀστυάναξ, ὅς πρίν μέν ἑοῦ ἐπί γούνασι πατρός μυελόν οἶον ἔδεσκε καί οἰῶν πίονα δημόν: αὐτάρ ὅθ' ὕπνος ἕλοι, παύσαιτό τε νηπιαχεύων, εὕδεσκ' ἐν λέκτροισιν ἐν ἀγκαλίδεσσι τιθήνης εὐνῇ ἔνι μαλακῇ θαλέων ἐμπλησάμενος κῆρ: {>} νῦν δ' ἄν πολλά πάθῃσι φίλου ἀπό πατρός ἁμαρτών ἀστυάναξ, ὅν τρῶες ἐπίκλησιν καλέουσιν: οἶος γάρ σφιν ἔρυσο πύλας καί τείχεα μακρά. νῦν δέ σέ μέν παρά νηυσί κορωνίσι νόσφι τοκήων αἰόλαι εὐλαί ἔδονται, ἐπεί κε κύνες κορέσωνται γυμνόν: ἀτάρ τοι εἵματ' ἐνί μεγάροισι κέονται λεπτά τε καί χαρίεντα τετυγμένα χερσί γυναικῶν. ἀλλ' ἤτοι τάδε πάντα καταφλέξω πυρί κηλέῳ οὐδέν σοί γ' ὄφελος, ἐπεί οὐκ ἐγκείσεαι αὐτοῖς, ἀλλά πρός τρώων καί τρωϊάδων κλέος εἶναι. ὥς ἔφατο κλαίους', ἐπί δέ στενάχοντο γυναῖκες. {ιλιαδοσ ψ} ὥς οἵ μέν στενάχοντο κατά πτόλιν: αὐτάρ ἀχαιοί ἐπεί δή νῆάς τε καί ἑλλήσποντον ἵκοντο, οἵ μέν ἄρ' ἐσκίδναντο ἑήν ἐπί νῆα ἕκαστος, μυρμιδόνας δ' οὐκ εἴα ἀποσκίδνασθαι ἀχιλλεύς, ἀλλ' ὅ γε οἷς ἑτάροισι φιλοπτολέμοισι μετηύδα: μυρμιδόνες ταχύπωλοι ἐμοί ἐρίηρες ἑταῖροι {>} μή δή πω ὑπ' ὄχεσφι λυώμεθα μώνυχας ἵππους, ἀλλ' αὐτοῖς ἵπποισι καί ἅρμασιν ἆσσον ἰόντες {>} πάτροκλον κλαίωμεν: ὅ γάρ γέρας ἐστί θανόντων. αὐτάρ ἐπεί κ' ὀλοοῖο τεταρπώμεσθα γόοιο, ἵππους λυσάμενοι δορπήσομεν ἐνθάδε πάντες. ὥς ἔφαθ', οἵ δ' ᾤμωξαν ἀολλέες, ἦρχε δ' ἀχιλλεύς. οἵ δέ τρίς περί νεκρόν ἐΰτριχας ἤλασαν ἵππους μυρόμενοι: μετά δέ σφι θέτις γόου ἵμερον ὦρσε. {>} δεύοντο ψάμαθοι, δεύοντο δέ τεύχεα φωτῶν {>} δάκρυσι: τοῖον γάρ πόθεον μήστωρα φόβοιο. τοῖσι δέ πηλεΐδης ἁδινοῦ ἐξῆρχε γόοιο {>} χεῖρας ἐπ' ἀνδροφόνους θέμενος στήθεσσιν ἑταίρου: χαῖρέ μοι ὦ πάτροκλε καί εἰν ἀΐδαο δόμοισι: πάντα γάρ ἤδη τοι τελέω τά πάροιθεν ὑπέστην ἕκτορα δεῦρ' ἐρύσας δώσειν κυσίν ὠμά δάσασθαι, δώδεκα δέ προπάροιθε πυρῆς ἀποδειροτομήσειν τρώων ἀγλαά τέκνα σέθεν κταμένοιο χολωθείς. ἦ ῥα καί ἕκτορα δῖον ἀεικέα μήδετο ἔργα πρηνέα πάρ λεχέεσσι μενοιτιάδαο τανύσσας ἐν κονίῃς: οἵ δ' ἔντε' ἀφωπλίζοντο ἕκαστος χάλκεα μαρμαίροντα, λύον δ' ὑψηχέας ἵππους, κάδ δ' ἷζον παρά νηΐ ποδώκεος αἰακίδαο {>} μυρίοι: αὐτάρ ὅ τοῖσι τάφον μενοεικέα δαίνυ. πολλοί μέν βόες ἀργοί ὀρέχθεον ἀμφί σιδήρῳ σφαζόμενοι, πολλοί δ' ὄϊες καί μηκάδες αἶγες: πολλοί δ' ἀργιόδοντες ὕες θαλέθοντες ἀλοιφῇ εὑόμενοι τανύοντο διά φλογός ἡφαίστοιο: {>} πάντῃ δ' ἀμφί νέκυν κοτυλήρυτον ἔρρεεν αἷμα. αὐτάρ τόν γε ἄνακτα ποδώκεα πηλεΐωνα εἰς ἀγαμέμνονα δῖον ἄγον βασιλῆες ἀχαιῶν {>} σπουδῇ παρπεπιθόντες ἑταίρου χωόμενον κῆρ. οἵ δ' ὅτε δή κλισίην ἀγαμέμνονος ἷξον ἰόντες, αὐτίκα κηρύκεσσι λιγυφθόγγοισι κέλευσαν ἀμφί πυρί στῆσαι τρίποδα μέγαν, εἰ πεπίθοιεν πηλεΐδην λούσασθαι ἄπο βρότον αἱματόεντα. αὐτάρ ὅ γ' ἠρνεῖτο στερεῶς, ἐπί δ' ὅρκον ὄμοσσεν: οὐ μά ζῆν', ὅς τίς τε θεῶν ὕπατος καί ἄριστος, οὐ θέμις ἐστί λοετρά καρήατος ἆσσον ἱκέσθαι πρίν γ' ἐνί πάτροκλον θέμεναι πυρί σῆμά τε χεῦαι κείρασθαί τε κόμην, ἐπεί οὔ μ' ἔτι δεύτερον ὧδε ἵξετ' ἄχος κραδίην ὄφρα ζωοῖσι μετείω. ἀλλ' ἤτοι νῦν μέν στυγερῇ πειθώμεθα δαιτί: ἠῶθεν δ' ὄτρυνον ἄναξ ἀνδρῶν ἀγάμεμνον ὕλην τ' ἀξέμεναι παρά τε σχεῖν ὅσς' ἐπιεικές νεκρόν ἔχοντα νέεσθαι ὑπό ζόφον ἠερόεντα, ὄφρ' ἤτοι τοῦτον μέν ἐπιφλέγῃ ἀκάματον πῦρ θᾶσσον ἀπ' ὀφθαλμῶν, λαοί δ' ἐπί ἔργα τράπωνται. ὥς ἔφαθ', οἵ δ' ἄρα τοῦ μάλα μέν κλύον ἠδέ πίθοντο. ἐσσυμένως δ' ἄρα δόρπον ἐφοπλίσσαντες ἕκαστοι δαίνυντ', οὐδέ τι θυμός ἐδεύετο δαιτός ἐΐσης. αὐτάρ ἐπεί πόσιος καί ἐδητύος ἐξ ἔρον ἕντο, {>} οἵ μέν κακκείοντες ἕβαν κλισίην δέ ἕκαστος, πηλεΐδης δ' ἐπί θινί πολυφλοίσβοιο θαλάσσης κεῖτο βαρύ στενάχων πολέσιν μετά μυρμιδόνεσσιν ἐν καθαρῷ, ὅθι κύματ' ἐπ' ἠϊόνος κλύζεσκον: εὖτε τόν ὕπνος ἔμαρπτε λύων μελεδήματα θυμοῦ {>} νήδυμος ἀμφιχυθείς: μάλα γάρ κάμε φαίδιμα γυῖα {>} ἕκτορ' ἐπαΐσσων προτί ἴλιον ἠνεμόεσσαν: {>} ἦλθε δ' ἐπί ψυχή πατροκλῆος δειλοῖο πάντ' αὐτῷ μέγεθός τε καί ὄμματα κάλ' ἐϊκυῖα καί φωνήν, καί τοῖα περί χροΐ εἵματα ἕστο: στῆ δ' ἄρ' ὑπέρ κεφαλῆς καί μιν πρός μῦθον ἔειπεν: εὕδεις, αὐτάρ ἐμεῖο λελασμένος ἔπλευ ἀχιλλεῦ. οὐ μέν μευ ζώοντος ἀκήδεις, ἀλλά θανόντος: {>} θάπτέ με ὅττι τάχιστα πύλας ἀΐδαο περήσω. τῆλέ με εἴργουσι ψυχαί εἴδωλα καμόντων, {>} οὐδέ μέ πω μίσγεσθαι ὑπέρ ποταμοῖο ἐῶσιν, ἀλλ' αὔτως ἀλάλημαι ἀν' εὐρυπυλές ἄϊδος δῶ. καί μοι δός τήν χεῖρ': ὀλοφύρομαι, οὐ γάρ ἔτ' αὖτις νίσομαι ἐξ ἀΐδαο, ἐπήν με πυρός λελάχητε. οὐ μέν γάρ ζωοί γε φίλων ἀπάνευθεν ἑταίρων βουλάς ἑζόμενοι βουλεύσομεν, ἀλλ' ἐμέ μέν κήρ ἀμφέχανε στυγερή, ἥ περ λάχε γιγνόμενόν περ: καί δέ σοί αὐτῷ μοῖρα, θεοῖς ἐπιείκελ' ἀχιλλεῦ, τείχει ὕπο τρώων εὐηφενέων ἀπολέσθαι. ἄλλο δέ τοι ἐρέω καί ἐφήσομαι αἴ κε πίθηαι: μή ἐμά σῶν ἀπάνευθε τιθήμεναι ὀστέ' ἀχιλλεῦ, ἀλλ' ὁμοῦ ὡς ἐτράφημεν ἐν ὑμετέροισι δόμοισιν, εὖτέ με τυτθόν ἐόντα μενοίτιος ἐξ ὀπόεντος ἤγαγεν ὑμέτερον δ' ἀνδροκτασίης ὕπο λυγρῆς, ἤματι τῷ ὅτε παῖδα κατέκτανον ἀμφιδάμαντος {>} νήπιος οὐκ ἐθέλων ἀμφ' ἀστραγάλοισι χολωθείς: ἔνθά με δεξάμενος ἐν δώμασιν ἱππότα πηλεύς ἔτραφέ τ' ἐνδυκέως καί σόν θεράποντ' ὀνόμηνεν: {>} ὥς δέ καί ὀστέα νῶϊν ὁμή σορός ἀμφικαλύπτοι {—} χρύσεος ἀμφιφορεύς, τόν τοι πόρε πότνια μήτηρ. τόν δ' ἀπαμειβόμενος προσέφη πόδας ὠκύς ἀχιλλεύς: {>} τίπτέ μοι ἠθείη κεφαλή δεῦρ' εἰλήλουθας καί μοι ταῦτα ἕκαστ' ἐπιτέλλεαι; αὐτάρ ἐγώ τοι πάντα μάλ' ἐκτελέω καί πείσομαι ὡς σύ κελεύεις. ἀλλά μοι ἆσσον στῆθι: μίνυνθά περ ἀμφιβαλόντε ἀλλήλους ὀλοοῖο τεταρπώμεσθα γόοιο. ὥς ἄρα φωνήσας ὠρέξατο χερσί φίλῃσιν οὐδ' ἔλαβε: ψυχή δέ κατά χθονός ἠΰτε καπνός ᾤχετο τετριγυῖα: ταφών δ' ἀνόρουσεν ἀχιλλεύς χερσί τε συμπλατάγησεν, ἔπος δ' ὀλοφυδνόν ἔειπεν: ὤ πόποι ἦ ῥά τίς ἐστι καί εἰν ἀΐδαο δόμοισι {>} ψυχή καί εἴδωλον, ἀτάρ φρένες οὐκ ἔνι πάμπαν: παννυχίη γάρ μοι πατροκλῆος δειλοῖο ψυχή ἐφεστήκει γοόωσά τε μυρομένη τε, καί μοι ἕκαστ' ἐπέτελλεν, ἔϊκτο δέ θέσκελον αὐτῷ. ὥς φάτο, τοῖσι δέ πᾶσιν ὑφ' ἵμερον ὦρσε γόοιο: μυρομένοισι δέ τοῖσι φάνη ῥοδοδάκτυλος ἠώς ἀμφί νέκυν ἐλεεινόν. ἀτάρ κρείων ἀγαμέμνων {>} οὐρῆάς τ' ὄτρυνε καί ἀνέρας ἀξέμεν ὕλην πάντοθεν ἐκ κλισιῶν: ἐπί δ' ἀνήρ ἐσθλός ὀρώρει μηριόνης θεράπων ἀγαπήνορος ἰδομενῆος. οἵ δ' ἴσαν ὑλοτόμους πελέκεας ἐν χερσίν ἔχοντες σειράς τ' εὐπλέκτους: πρό δ' ἄρ' οὐρῆες κίον αὐτῶν. πολλά δ' ἄναντα κάταντα πάραντά τε δόχμιά τ' ἦλθον: ἀλλ' ὅτε δή κνημούς προσέβαν πολυπίδακος ἴδης, αὐτίκ' ἄρα δρῦς ὑψικόμους ταναήκεϊ χαλκῷ {>} τάμνον ἐπειγόμενοι: ταί δέ μεγάλα κτυπέουσαι πῖπτον: τάς μέν ἔπειτα διαπλήσσοντες ἀχαιοί ἔκδεον ἡμιόνων: ταί δέ χθόνα ποσσί δατεῦντο ἐλδόμεναι πεδίοιο διά ῥωπήϊα πυκνά. πάντες δ' ὑλοτόμοι φιτρούς φέρον: ὡς γάρ ἀνώγει μηριόνης θεράπων ἀγαπήνορος ἰδομενῆος. κάδ δ' ἄρ' ἐπ' ἀκτῆς βάλλον ἐπισχερώ, ἔνθ' ἄρ' ἀχιλλεύς φράσσατο πατρόκλῳ μέγα ἠρίον ἠδέ οἷ αὐτῷ. αὐτάρ ἐπεί πάντῃ παρακάββαλον ἄσπετον ὕλην ἥατ' ἄρ' αὖθι μένοντες ἀολλέες. αὐτάρ ἀχιλλεύς αὐτίκα μυρμιδόνεσσι φιλοπτολέμοισι κέλευσε χαλκόν ζώννυσθαι, ζεῦξαι δ' ὑπ' ὄχεσφιν ἕκαστον ἵππους: οἵ δ' ὄρνυντο καί ἐν τεύχεσσιν ἔδυνον, {>} ἄν δ' ἔβαν ἐν δίφροισι παραιβάται ἡνίοχοί τε, πρόσθε μέν ἱππῆες, μετά δέ νέφος εἵπετο πεζῶν {>} μυρίοι: ἐν δέ μέσοισι φέρον πάτροκλον ἑταῖροι. {>} θριξί δέ πάντα νέκυν καταείνυσαν, ἅς ἐπέβαλλον κειρόμενοι: ὄπιθεν δέ κάρη ἔχε δῖος ἀχιλλεύς ἀχνύμενος: ἕταρον γάρ ἀμύμονα πέμπ' ἄϊδος δέ. οἵ δ' ὅτε χῶρον ἵκανον ὅθί σφισι πέφραδ' ἀχιλλεύς {>} κάτθεσαν, αἶψα δέ οἱ μενοεικέα νήεον ὕλην. ἔνθ' αὖτ' ἄλλ' ἐνόησε ποδάρκης δῖος ἀχιλλεύς: στάς ἀπάνευθε πυρῆς ξανθήν ἀπεκείρατο χαίτην, τήν ῥα σπερχειῷ ποταμῷ τρέφε τηλεθόωσαν: ὀχθήσας δ' ἄρα εἶπεν ἰδών ἐπί οἴνοπα πόντον: σπερχεί' ἄλλως σοί γε πατήρ ἠρήσατο πηλεύς κεῖσέ με νοστήσαντα φίλην ἐς πατρίδα γαῖαν σοί τε κόμην κερέειν ῥέξειν θ' ἱερήν ἑκατόμβην, πεντήκοντα δ' ἔνορχα παρ' αὐτόθι μῆλ' ἱερεύσειν ἐς πηγάς, ὅθι τοι τέμενος βωμός τε θυήεις. ὥς ἠρᾶθ' ὅ γέρων, σύ δέ οἱ νόον οὐκ ἐτέλεσσας. νῦν δ' ἐπεί οὐ νέομαί γε φίλην ἐς πατρίδα γαῖαν πατρόκλῳ ἥρωϊ κόμην ὀπάσαιμι φέρεσθαι. ὥς εἰπών ἐν χερσί κόμην ἑτάροιο φίλοιο θῆκεν, τοῖσι δέ πᾶσιν ὑφ' ἵμερον ὦρσε γόοιο. καί νύ κ' ὀδυρομένοισιν ἔδυ φάος ἠελίοιο {>} εἰ μή ἀχιλλεύς αἶψ' ἀγαμέμνονι εἶπε παραστάς: ἀτρεΐδη, σοί γάρ τε μάλιστά γε λαός ἀχαιῶν {>} πείσονται μύθοισι, γόοιο μέν ἔστι καί ἆσαι, νῦν δ' ἀπό πυρκαϊῆς σκέδασον καί δεῖπνον ἄνωχθι ὅπλεσθαι: τάδε δ' ἀμφί πονησόμεθ' οἷσι μάλιστα {>} κήδεός ἐστι νέκυς: παρά δ' οἵ τ' ἀγοί ἄμμι μενόντων. αὐτάρ ἐπεί τό γ' ἄκουσεν ἄναξ ἀνδρῶν ἀγαμέμνων, αὐτίκα λαόν μέν σκέδασεν κατά νῆας ἐΐσας, κηδεμόνες δέ παρ' αὖθι μένον καί νήεον ὕλην, ποίησαν δέ πυρήν ἑκατόμπεδον ἔνθα καί ἔνθα, ἐν δέ πυρῇ ὑπάτῃ νεκρόν θέσαν ἀχνύμενοι κῆρ. πολλά δέ ἴφια μῆλα καί εἰλίποδας ἕλικας βοῦς πρόσθε πυρῆς ἔδερόν τε καί ἄμφεπον: ἐκ δ' ἄρα πάντων δημόν ἑλών ἐκάλυψε νέκυν μεγάθυμος ἀχιλλεύς {>} ἐς πόδας ἐκ κεφαλῆς, περί δέ δρατά σώματα νήει. ἐν δ' ἐτίθει μέλιτος καί ἀλείφατος ἀμφιφορῆας {>} πρός λέχεα κλίνων: πίσυρας δ' ἐριαύχενας ἵππους ἐσσυμένως ἐνέβαλλε πυρῇ μεγάλα στεναχίζων. ἐννέα τῷ γε ἄνακτι τραπεζῆες κύνες ἦσαν, καί μέν τῶν ἐνέβαλλε πυρῇ δύο δειροτομήσας, δώδεκα δέ τρώων μεγαθύμων υἱέας ἐσθλούς χαλκῷ δηϊόων: κακά δέ φρεσί μήδετο ἔργα: ἐν δέ πυρός μένος ἧκε σιδήρεον ὄφρα νέμοιτο. ᾤμωξέν τ' ἄρ' ἔπειτα, φίλον δ' ὀνόμηνεν ἑταῖρον: χαῖρέ μοι ὦ πάτροκλε καί εἰν ἀΐδαο δόμοισι: πάντα γάρ ἤδη τοι τελέω τά πάροιθεν ὑπέστην, δώδεκα μέν τρώων μεγαθύμων υἱέας ἐσθλούς τούς ἅμα σοί πάντας πῦρ ἐσθίει: ἕκτορα δ' οὔ τι {>} δώσω πριαμίδην πυρί δαπτέμεν, ἀλλά κύνεσσιν. ὥς φάτ' ἀπειλήσας: τόν δ' οὐ κύνες ἀμφεπένοντο, ἀλλά κύνας μέν ἄλαλκε διός θυγάτηρ ἀφροδίτη {>} ἤματα καί νύκτας, ῥοδόεντι δέ χρῖεν ἐλαίῳ ἀμβροσίῳ, ἵνα μή μιν ἀποδρύφοι ἑλκυστάζων. τῷ δ' ἐπί κυάνεον νέφος ἤγαγε φοῖβος ἀπόλλων οὐρανόθεν πεδίον δέ, κάλυψε δέ χῶρον ἅπαντα ὅσσον ἐπεῖχε νέκυς, μή πρίν μένος ἠελίοιο σκήλει' ἀμφί περί χρόα ἴνεσιν ἠδέ μέλεσσιν. οὐδέ πυρή πατρόκλου ἐκαίετο τεθνηῶτος: ἔνθ' αὖτ' ἀλλ' ἐνόησε ποδάρκης δῖος ἀχιλλεύς: στάς ἀπάνευθε πυρῆς δοιοῖς ἠρᾶτ' ἀνέμοισι βορέῃ καί ζεφύρῳ, καί ὑπίσχετο ἱερά καλά: πολλά δέ καί σπένδων χρυσέῳ δέπαϊ λιτάνευεν ἐλθέμεν, ὄφρα τάχιστα πυρί φλεγεθοίατο νεκροί, ὕλη τε σεύαιτο καήμεναι. ὦκα δέ ἶρις ἀράων ἀΐουσα μετάγγελος ἦλθ' ἀνέμοισιν. οἵ μέν ἄρα ζεφύροιο δυσαέος ἀθρόοι ἔνδον εἰλαπίνην δαίνυντο: θέουσα δέ ἶρις ἐπέστη βηλῷ ἔπι λιθέῳ: τοί δ' ὡς ἴδον ὀφθαλμοῖσι πάντες ἀνήϊξαν, κάλεόν τέ μιν εἰς ἕ ἕκαστος: ἥ δ' αὖθ' ἕζεσθαι μέν ἀνήνατο, εἶπε δέ μῦθον: οὐχ ἕδος: εἶμι γάρ αὖτις ἐπ' ὠκεανοῖο ῥέεθρα αἰθιόπων ἐς γαῖαν, ὅθι ῥέζους' ἑκατόμβας ἀθανάτοις, ἵνα δή καί ἐγώ μεταδαίσομαι ἱρῶν. ἀλλ' ἀχιλεύς βορέην ἠδέ ζέφυρον κελαδεινόν ἐλθεῖν ἀρᾶται, καί ὑπίσχεται ἱερά καλά, ὄφρα πυρήν ὄρσητε καήμεναι, ᾗ ἔνι κεῖται πάτροκλος, τόν πάντες ἀναστενάχουσιν ἀχαιοί. ἥ μέν ἄρ' ὥς εἰποῦς' ἀπεβήσετο, τοί δ' ὀρέοντο ἠχῇ θεσπεσίῃ νέφεα κλονέοντε πάροιθεν. αἶψα δέ πόντον ἵκανον ἀήμεναι, ὦρτο δέ κῦμα πνοιῇ ὕπο λιγυρῇ: τροίην δ' ἐρίβωλον ἱκέσθην, ἐν δέ πυρῇ πεσέτην, μέγα δ' ἴαχε θεσπιδαές πῦρ. παννύχιοι δ' ἄρα τοί γε πυρῆς ἄμυδις φλόγ' ἔβαλλον φυσῶντες λιγέως: ὅ δέ πάννυχος ὠκύς ἀχιλλεύς χρυσέου ἐκ κρητῆρος ἑλών δέπας ἀμφικύπελλον οἶνον ἀφυσσόμενος χαμάδις χέε, δεῦε δέ γαῖαν {>} ψυχήν κικλήσκων πατροκλῆος δειλοῖο. ὡς δέ πατήρ οὗ παιδός ὀδύρεται ὀστέα καίων νυμφίου, ὅς τε θανών δειλούς ἀκάχησε τοκῆας, ὥς ἀχιλεύς ἑτάροιο ὀδύρετο ὀστέα καίων, ἑρπύζων παρά πυρκαϊήν ἁδινά στεναχίζων. {>} ἦμος δ' ἑωσφόρος εἶσι φόως ἐρέων ἐπί γαῖαν, ὅν τε μέτα κροκόπεπλος ὑπείρ ἅλα κίδναται ἠώς, τῆμος πυρκαϊή ἐμαραίνετο, παύσατο δέ φλόξ. οἵ δ' ἄνεμοι πάλιν αὖτις ἔβαν οἶκον δέ νέεσθαι θρηΐκιον κατά πόντον: ὅ δ' ἔστενεν οἴδματι θύων. πηλεΐδης δ' ἀπό πυρκαϊῆς ἑτέρωσε λιασθείς κλίνθη κεκμηώς, ἐπί δέ γλυκύς ὕπνος ὄρουσεν: οἵ δ' ἀμφ' ἀτρεΐωνα ἀολλέες ἠγερέθοντο: τῶν μιν ἐπερχομένων ὅμαδος καί δοῦπος ἔγειρεν, ἕζετο δ' ὀρθωθείς καί σφεας πρός μῦθον ἔειπεν: ἀτρεΐδη τε καί ἄλλοι ἀριστῆες παναχαιῶν, πρῶτον μέν κατά πυρκαϊήν σβέσατ' αἴθοπι οἴνῳ πᾶσαν, ὁπόσσον ἐπέσχε πυρός μένος: αὐτάρ ἔπειτα ὀστέα πατρόκλοιο μενοιτιάδαο λέγωμεν εὖ διαγιγνώσκοντες: ἀριφραδέα δέ τέτυκται: ἐν μέσσῃ γάρ ἔκειτο πυρῇ, τοί δ' ἄλλοι ἄνευθεν ἐσχατιῇ καίοντ' ἐπιμίξ ἵπποι τε καί ἄνδρες. καί τά μέν ἐν χρυσέῃ φιάλῃ καί δίπλακι δημῷ {>} θείομεν, εἰς ὅ κεν αὐτός ἐγών ἄϊδι κεύθωμαι. {>} τύμβον δ' οὐ μάλα πολλόν ἐγώ πονέεσθαι ἄνωγα, ἀλλ' ἐπιεικέα τοῖον: ἔπειτα δέ καί τόν ἀχαιοί εὐρύν θ' ὑψηλόν τε τιθήμεναι, οἵ κεν ἐμεῖο δεύτεροι ἐν νήεσσι πολυκλήϊσι λίπησθε. ὥς ἔφαθ', οἵ δ' ἐπίθοντο ποδώκεϊ πηλεΐωνι. πρῶτον μέν κατά πυρκαϊήν σβέσαν αἴθοπι οἴνῳ ὅσσον ἐπί φλόξ ἦλθε, βαθεῖα δέ κάππεσε τέφρη: κλαίοντες δ' ἑτάροιο ἐνηέος ὀστέα λευκά ἄλλεγον ἐς χρυσέην φιάλην καί δίπλακα δημόν, ἐν κλισίῃσι δέ θέντες ἑανῷ λιτί κάλυψαν: τορνώσαντο δέ σῆμα θεμείλιά τε προβάλοντο {>} ἀμφί πυρήν: εἶθαρ δέ χυτήν ἐπί γαῖαν ἔχευαν, χεύαντες δέ τό σῆμα πάλιν κίον. αὐτάρ ἀχιλλεύς αὐτοῦ λαόν ἔρυκε καί ἵζανεν εὐρύν ἀγῶνα, {—} νηῶν δ' ἔκφερ' ἄεθλα λέβητάς τε τρίποδάς τε {—} ἵππους θ' ἡμιόνους τε βοῶν τ' ἴφθιμα κάρηνα, {—} ἠδέ γυναῖκας ἐϋζώνους πολιόν τε σίδηρον. ἱππεῦσιν μέν πρῶτα ποδώκεσιν ἀγλά' ἄεθλα {>} θῆκε γυναῖκα ἄγεσθαι ἀμύμονα ἔργα ἰδυῖαν καί τρίποδ' ὠτώεντα δυωκαιεικοσίμετρον τῷ πρώτῳ: ἀτάρ αὖ τῷ δευτέρῳ ἵππον ἔθηκεν ἑξέτε' ἀδμήτην βρέφος ἡμίονον κυέουσαν: {>} αὐτάρ τῷ τριτάτῳ ἄπυρον κατέθηκε λέβητα καλόν τέσσαρα μέτρα κεχανδότα λευκόν ἔτ' αὔτως: {>} τῷ δέ τετάρτῳ θῆκε δύω χρυσοῖο τάλαντα, {>} πέμπτῳ δ' ἀμφίθετον φιάλην ἀπύρωτον ἔθηκε. στῆ δ' ὀρθός καί μῦθον ἐν ἀργείοισιν ἔειπεν: ἀτρεΐδη τε καί ἄλλοι ἐϋκνήμιδες ἀχαιοί {>} ἱππῆας τάδ' ἄεθλα δεδεγμένα κεῖτ' ἐν ἀγῶνι. εἰ μέν νῦν ἐπί ἄλλῳ ἀεθλεύοιμεν ἀχαιοί ἦ τ' ἄν ἐγώ τά πρῶτα λαβών κλισίην δέ φεροίμην. {>} ἴστε γάρ ὅσσον ἐμοί ἀρετῇ περιβάλλετον ἵπποι: ἀθάνατοί τε γάρ εἰσι, ποσειδάων δέ πόρ' αὐτούς πατρί ἐμῷ πηλῆϊ, ὅ δ' αὖτ' ἐμοί ἐγγυάλιξεν. ἀλλ' ἤτοι μέν ἐγώ μενέω καί μώνυχες ἵπποι: {>} τοίου γάρ κλέος ἐσθλόν ἀπώλεσαν ἡνιόχοιο ἠπίου, ὅς σφωϊν μάλα πολλάκις ὑγρόν ἔλαιον χαιτάων κατέχευε λοέσσας ὕδατι λευκῷ. τόν τώ γ' ἑσταότες πενθείετον, οὔδεϊ δέ σφι χαῖται ἐρηρέδαται, τώ δ' ἕστατον ἀχνυμένω κῆρ. ἄλλοι δέ στέλλεσθε κατά στρατόν, ὅς τις ἀχαιῶν ἵπποισίν τε πέποιθε καί ἅρμασι κολλητοῖσιν. ὥς φάτο πηλεΐδης, ταχέες δ' ἱππῆες ἄγερθεν. ὦρτο πολύ πρῶτος μέν ἄναξ ἀνδρῶν εὔμηλος ἀδμήτου φίλος υἱός, ὅς ἱπποσύνῃ ἐκέκαστο: τῷ δ' ἐπί τυδεΐδης ὦρτο κρατερός διομήδης, ἵππους δέ τρῳούς ὕπαγε ζυγόν, οὕς ποτ' ἀπηύρα αἰνείαν, ἀτάρ αὐτόν ὑπεξεσάωσεν ἀπόλλων. τῷ δ' ἄρ' ἐπ' ἀτρεΐδης ὦρτο ξανθός μενέλαος διογενής, ὑπό δέ ζυγόν ἤγαγεν ὠκέας ἵππους {>} αἴθην τήν ἀγαμεμνονέην τόν ἑόν τε πόδαργον: {>} τήν ἀγαμέμνονι δῶκ' ἀγχισιάδης ἐχέπωλος {>} δῶρ', ἵνα μή οἱ ἕποιθ' ὑπό ἴλιον ἠνεμόεσσαν, ἀλλ' αὐτοῦ τέρποιτο μένων: μέγα γάρ οἱ ἔδωκε ζεύς ἄφενος, ναῖεν δ' ὅ γ' ἐν εὐρυχόρῳ σικυῶνι: τήν ὅ γ' ὑπό ζυγόν ἦγε μέγα δρόμου ἰσχανόωσαν. ἀντίλοχος δέ τέταρτος ἐΰτριχας ὁπλίσαθ' ἵππους, νέστορος ἀγλαός υἱός ὑπερθύμοιο ἄνακτος τοῦ νηληϊάδαο: πυλοιγενέες δέ οἱ ἵπποι {>} ὠκύποδες φέρον ἅρμα: πατήρ δέ οἱ ἄγχι παραστάς μυθεῖτ' εἰς ἀγαθά φρονέων νοέοντι καί αὐτῷ: ἀντίλοχ' ἤτοι μέν σε νέον περ ἐόντ' ἐφίλησαν {⸖} ζεύς τε ποσειδάων τε, καί ἱπποσύνας ἐδίδαξαν παντοίας: τώ καί σε διδασκέμεν οὔ τι μάλα χρεώ: οἶσθα γάρ εὖ περί τέρμαθ' ἑλισσέμεν: ἀλλά τοι ἵπποι βάρδιστοι θείειν: τώ τ' οἴω λοίγι' ἔσεσθαι. {>} τῶν δ' ἵπποι μέν ἔασιν ἀφάρτεροι, οὐδέ μέν αὐτοί πλείονα ἴσασιν σέθεν αὐτοῦ μητίσασθαι. ἀλλ' ἄγε δή σύ φίλος μῆτιν ἐμβάλλεο θυμῷ παντοίην, ἵνα μή σε παρεκπροφύγῃσιν ἄεθλα. μήτι τοι δρυτόμος μέγ' ἀμείνων ἠέ βίηφι: μήτι δ' αὖτε κυβερνήτης ἐνί οἴνοπι πόντῳ νῆα θοήν ἰθύνει ἐρεχθομένην ἀνέμοισι: μήτι δ' ἡνίοχος περιγίγνεται ἡνιόχοιο. ἀλλ' ὅς μέν θ' ἵπποισι καί ἅρμασιν οἷσι πεποιθώς ἀφραδέως ἐπί πολλόν ἑλίσσεται ἔνθα καί ἔνθα, ἵπποι δέ πλανόωνται ἀνά δρόμον, οὐδέ κατίσχει: ὅς δέ κε κέρδεα εἰδῇ ἐλαύνων ἥσσονας ἵππους, αἰεί τέρμ' ὁρόων στρέφει ἐγγύθεν, οὐδέ ἑ λήθει ὅππως τό πρῶτον τανύσῃ βοέοισιν ἱμᾶσιν, ἀλλ' ἔχει ἀσφαλέως καί τόν προὔχοντα δοκεύει. σῆμα δέ τοι ἐρέω μάλ' ἀριφραδές, οὐδέ σε λήσει. ἕστηκε ξύλον αὖον ὅσον τ' ὄργυι' ὑπέρ αἴης ἤ δρυός ἤ πεύκης: τό μέν οὐ καταπύθεται ὄμβρῳ, λᾶε δέ τοῦ ἑκάτερθεν ἐρηρέδαται δύο λευκώ ἐν ξυνοχῇσιν ὁδοῦ, λεῖος δ' ἱππόδρομος ἀμφίς ἤ τευ σῆμα βροτοῖο πάλαι κατατεθνηῶτος, ἤ τό γε νύσσα τέτυκτο ἐπί προτέρων ἀνθρώπων, καί νῦν τέρματ' ἔθηκε ποδάρκης δῖος ἀχιλλεύς. τῷ σύ μάλ' ἐγχρίμψας ἐλάαν σχεδόν ἅρμα καί ἵππους, αὐτός δέ κλινθῆναι ἐϋπλέκτῳ ἐνί δίφρῳ ἦκ' ἐπ' ἀριστερά τοῖιν: ἀτάρ τόν δεξιόν ἵππον {>} κένσαι ὁμοκλήσας, εἶξαί τέ οἱ ἡνία χερσίν. ἐν νύσσῃ δέ τοι ἵππος ἀριστερός ἐγχριμφθήτω, ὡς ἄν τοι πλήμνη γε δοάσσεται ἄκρον ἱκέσθαι κύκλου ποιητοῖο: λίθου δ' ἀλέασθαι ἐπαυρεῖν, μή πως ἵππους τε τρώσῃς κατά θ' ἅρματα ἄξῃς: χάρμα δέ τοῖς ἄλλοισιν, ἐλεγχείη δέ σοί αὐτῷ ἔσσεται: ἀλλά φίλος φρονέων πεφυλαγμένος εἶναι. εἰ γάρ κ' ἐν νύσσῃ γε παρεξελάσῃσθα διώκων, {>} οὐκ ἔσθ' ὅς κέ ς' ἕλῃσι μετάλμενος οὐδέ παρέλθῃ, οὐδ' εἴ κεν μετόπισθεν ἀρίονα δῖον ἐλαύνοι ἀδρήστου ταχύν ἵππον, ὅς ἐκ θεόφιν γένος ἦεν, ἤ τούς λαομέδοντος, οἵ ἐνθάδε γ' ἔτραφεν ἐσθλοί. ὥς εἰπών νέστωρ νηλήϊος ἄψ ἐνί χώρῃ ἕζετ', ἐπεί ᾧ παιδί ἑκάστου πείρατ' ἔειπε. μηριόνης δ' ἄρα πέμπτος ἐΰτριχας ὁπλίσαθ' ἵππους. ἄν δ' ἔβαν ἐς δίφρους, ἐν δέ κλήρους ἐβάλοντο: πάλλ' ἀχιλεύς, ἐκ δέ κλῆρος θόρε νεστορίδαο ἀντιλόχου: μετά τόν δ' ἔλαχε κρείων εὔμηλος: τῷ δ' ἄρ' ἐπ' ἀτρεΐδης δουρί κλειτός μενέλαος, τῷ δ' ἐπί μηριόνης λάχ' ἐλαυνέμεν: ὕστατος αὖτε τυδεΐδης ὄχ' ἄριστος ἐών λάχ' ἐλαυνέμεν ἵππους. {※>} στάν δέ μεταστοιχί, σήμηνε δέ τέρματ' ἀχιλλεύς τηλόθεν ἐν λείῳ πεδίῳ: παρά δέ σκοπόν εἷσεν ἀντίθεον φοίνικα ὀπάονα πατρός ἑοῖο, ὡς μεμνέῳτο δρόμους καί ἀληθείην ἀποείποι. οἵ δ' ἅμα πάντες ἐφ' ἵπποιιν μάστιγας ἄειραν, πέπληγόν θ' ἱμᾶσιν, ὁμόκλησάν τ' ἐπέεσσιν {>} ἐσσυμένως: οἵ δ' ὦκα διέπρησσον πεδίοιο νόσφι νεῶν ταχέως: ὑπό δέ στέρνοισι κονίη ἵστατ' ἀειρομένη ὥς τε νέφος ἠέ θύελλα, χαῖται δ' ἐρρώοντο μετά πνοιῇς ἀνέμοιο. ἅρματα δ' ἄλλοτε μέν χθονί πίλνατο πουλυβοτείρῃ, ἄλλοτε δ' ἀΐξασκε μετήορα: τοί δ' ἐλατῆρες ἕστασαν ἐν δίφροισι, πάτασσε δέ θυμός ἑκάστου νίκης ἱεμένων: κέκλοντο δέ οἷσιν ἕκαστος {>} ἵπποις, οἵ δ' ἐπέτοντο κονίοντες πεδίοιο. ἀλλ' ὅτε δή πύματον τέλεον δρόμον ὠκέες ἵπποι ἄψ ἐφ' ἁλός πολιῆς, τότε δή ἀρετή γε ἑκάστου φαίνετ', ἄφαρ δ' ἵπποισι τάθη δρόμος: ὦκα δ' ἔπειτα αἵ φηρητιάδαο ποδώκεες ἔκφερον ἵπποι. τάς δέ μετ' ἐξέφερον διομήδεος ἄρσενες ἵπποι τρώϊοι, οὐδέ τι πολλόν ἄνευθ' ἔσαν, ἀλλά μάλ' ἐγγύς: αἰεί γάρ δίφρου ἐπιβησομένοισιν ἐΐκτην, πνοιῇ δ' εὐμήλοιο μετάφρενον εὐρέε τ' ὤμω θέρμετ': ἐπ' αὐτῷ γάρ κεφαλάς καταθέντε πετέσθην. καί νύ κεν ἤ παρέλασς' ἤ ἀμφήριστον ἔθηκεν, εἰ μή τυδέος υἷϊ κοτέσσατο φοῖβος ἀπόλλων, ὅς ῥά οἱ ἐκ χειρῶν ἔβαλεν μάστιγα φαεινήν. {>} τοῖο δ' ἀπ' ὀφθαλμῶν χύτο δάκρυα χωομένοιο, οὕνεκα τάς μέν ὅρα ἔτι καί πολύ μᾶλλον ἰούσας, οἵ δέ οἱ ἐβλάφθησαν ἄνευ κέντροιο θέοντες. οὐδ' ἄρ' ἀθηναίην ἐλεφηράμενος λάθ' ἀπόλλων τυδεΐδην, μάλα δ' ὦκα μετέσσυτο ποιμένα λαῶν, δῶκε δέ οἱ μάστιγα, μένος δ' ἵπποισιν ἐνῆκεν: ἥ δέ μετ' ἀδμήτου υἱόν κοτέους' ἐβεβήκει, ἵππειον δέ οἱ ἦξε θεά ζυγόν: αἵ δέ οἱ ἵπποι ἀμφίς ὁδοῦ δραμέτην, ῥυμός δ' ἐπί γαῖαν ἐλύσθη. αὐτός δ' ἐκ δίφροιο παρά τροχόν ἐξεκυλίσθη, ἀγκῶνάς τε περιδρύφθη στόμα τε ῥῖνάς τε, θρυλίχθη δέ μέτωπον ἐπ' ὀφρύσι: τώ δέ οἱ ὄσσε δακρυόφι πλῆσθεν, θαλερή δέ οἱ ἔσχετο φωνή. τυδεΐδης δέ παρατρέψας ἔχε μώνυχας ἵππους, πολλόν τῶν ἄλλων ἐξάλμενος: ἐν γάρ ἀθήνη ἵπποις ἧκε μένος καί ἐπ' αὐτῷ κῦδος ἔθηκε. τῷ δ' ἄρ' ἐπ' ἀτρεΐδης εἶχε ξανθός μενέλαος. ἀντίλοχος δ' ἵπποισιν ἐκέκλετο πατρός ἑοῖο: {>} ἔμβητον καί σφῶϊ: τιταίνετον ὅττι τάχιστα. ἤτοι μέν κείνοισιν ἐριζέμεν οὔ τι κελεύω {—} τυδεΐδεω ἵπποισι δαΐφρονος, οἷσιν ἀθήνη {—} νῦν ὤρεξε τάχος καί ἐπ' αὐτῷ κῦδος ἔθηκεν: ἵππους δ' ἀτρεΐδαο κιχάνετε, μή δέ λίπησθον, {>} καρπαλίμως, μή σφῶϊν ἐλεγχείην καταχεύῃ αἴθη θῆλυς ἐοῦσα: τί ἤ λείπεσθε φέριστοι; ὧδε γάρ ἐξερέω, καί μήν τετελεσμένον ἔσται: {>} οὐ σφῶϊν κομιδή παρά νέστορι ποιμένι λαῶν ἔσσεται, αὐτίκα δ' ὔμμε κατακτενεῖ ὀξέϊ χαλκῷ, {>} αἴ κ' ἀποκηδήσαντε φερώμεθα χεῖρον ἄεθλον. ἀλλ' ἐφομαρτεῖτον καί σπεύδετον ὅττι τάχιστα: ταῦτα δ' ἐγών αὐτός τεχνήσομαι ἠδέ νοήσω στεινωπῷ ἐν ὁδῷ παραδύμεναι, οὐδέ με λήσει. ὥς ἔφαθ', οἵ δέ ἄνακτος ὑποδείσαντες ὁμοκλήν μᾶλλον ἐπιδραμέτην ὀλίγον χρόνον: αἶψα δ' ἔπειτα στεῖνος ὁδοῦ κοίλης ἴδεν ἀντίλοχος μενεχάρμης. ῥωχμός ἔην γαίης, ᾗ χειμέριον ἀλέν ὕδωρ ἐξέρρηξεν ὁδοῖο, βάθυνε δέ χῶρον ἅπαντα: τῇ ῥ' εἶχεν μενέλαος ἁματροχιάς ἀλεείνων. ἀντίλοχος δέ παρατρέψας ἔχε μώνυχας ἵππους ἐκτός ὁδοῦ, ὀλίγον δέ παρακλίνας ἐδίωκεν. ἀτρεΐδης δ' ἔδεισε καί ἀντιλόχῳ ἐγεγώνει: ἀντίλοχ' ἀφραδέως ἱππάζεαι, ἀλλ' ἄνεχ' ἵππους: στεινωπός γάρ ὁδός, τάχα δ' εὐρυτέρη παρελάσσαι: μή πως ἀμφοτέρους δηλήσεαι ἅρματι κύρσας. ὥς ἔφατ', ἀντίλοχος δ' ἔτι καί πολύ μᾶλλον ἔλαυνε κέντρῳ ἐπισπέρχων ὡς οὐκ ἀΐοντι ἐοικώς. {>} ὅσσα δέ δίσκου οὖρα κατωμαδίοιο πέλονται, ὅν τ' αἰζηός ἀφῆκεν ἀνήρ πειρώμενος ἥβης, τόσσον ἐπιδραμέτην: αἵ δ' ἠρώησαν ὀπίσσω ἀτρεΐδεω: αὐτός γάρ ἑκών μεθέηκεν ἐλαύνειν μή πως συγκύρσειαν ὁδῷ ἔνι μώνυχες ἵπποι, δίφρους τ' ἀνστρέψειαν ἐϋπλεκέας, κατά δ' αὐτοί ἐν κονίῃσι πέσοιεν ἐπειγόμενοι περί νίκης. τόν καί νεικείων προσέφη ξανθός μενέλαος: ἀντίλοχ' οὔ τις σεῖο βροτῶν ὀλοώτερος ἄλλος: ἔρρ', ἐπεί οὔ ς' ἔτυμόν γε φάμεν πεπνῦσθαι ἀχαιοί. ἀλλ' οὐ μάν οὐδ' ὧς ἄτερ ὅρκου οἴσῃ ἄεθλον. ὥς εἰπών ἵπποισιν ἐκέκλετο φώνησέν τε: μή μοι ἐρύκεσθον μή δ' ἕστατον ἀχνυμένω κῆρ. φθήσονται τούτοισι πόδες καί γοῦνα καμόντα ἤ ὑμῖν: ἄμφω γάρ ἀτέμβονται νεότητος. ὥς ἔφαθ', οἵ δέ ἄνακτος ὑποδείσαντες ὁμοκλήν μᾶλλον ἐπιδραμέτην, τάχα δέ σφισιν ἄγχι γένοντο. ἀργεῖοι δ' ἐν ἀγῶνι καθήμενοι εἰσορόωντο ἵππους: τοί δέ πέτοντο κονίοντες πεδίοιο. πρῶτος δ' ἰδομενεύς κρητῶν ἀγός ἐφράσαθ' ἵππους: ἧστο γάρ ἐκτός ἀγῶνος ὑπέρτατος ἐν περιωπῇ: τοῖο δ' ἄνευθεν ἐόντος ὁμοκλητῆρος ἀκούσας ἔγνω, φράσσατο δ' ἵππον ἀριπρεπέα προὔχοντα, {>} ὅς τό μέν ἄλλο τόσον φοῖνιξ ἦν, ἐν δέ μετώπῳ λευκόν σῆμα τέτυκτο περίτροχον ἠΰτε μήνη. στῆ δ' ὀρθός καί μῦθον ἐν ἀργείοισιν ἔειπεν: ὦ φίλοι ἀργείων ἡγήτορες ἠδέ μέδοντες οἶος ἐγών ἵππους αὐγάζομαι ἦε καί ὑμεῖς; {>} ἄλλοι μοι δοκέουσι παροίτεροι ἔμμεναι ἵπποι, ἄλλος δ' ἡνίοχος ἰνδάλλεται: αἵ δέ που αὐτοῦ ἔβλαβεν ἐν πεδίῳ, αἵ κεῖσέ γε φέρτεραι ἦσαν: ἤτοι γάρ τάς πρῶτα ἴδον περί τέρμα βαλούσας, νῦν δ' οὔ πῃ δύναμαι ἰδέειν: πάντῃ δέ μοι ὄσσε τρωϊκόν ἄμ πεδίον παπταίνετον εἰσορόωντι: ἦε τόν ἡνίοχον φύγον ἡνία, οὐδέ δυνάσθη εὖ σχεθέειν περί τέρμα καί οὐκ ἐτύχησεν ἑλίξας: ἔνθά μιν ἐκπεσέειν ὀΐω σύν θ' ἅρματα ἆξαι, αἵ δ' ἐξηρώησαν, ἐπεί μένος ἔλλαβε θυμόν. ἀλλά ἴδεσθε καί ὔμμες ἀνασταδόν: οὐ γάρ ἔγωγε εὖ διαγιγνώσκω: δοκέει δέ μοι ἔμμεναι ἀνήρ {—} αἰτωλός γενεήν, μετά δ' ἀργείοισιν ἀνάσσει τυδέος ἱπποδάμου υἱός κρατερός διομήδης. τόν δ' αἰσχρῶς ἐνένιπεν ὀϊλῆος ταχύς αἴας: ἰδομενεῦ τί πάρος λαβρεύεαι; αἵ δέ τ' ἄνευθεν ἵπποι ἀερσίποδες πολέος πεδίοιο δίενται. οὔτε νεώτατός ἐσσι μετ' ἀργείοισι τοσοῦτον, οὔτέ τοι ὀξύτατον κεφαλῆς ἐκδέρκεται ὄσσε: ἀλλ' αἰεί μύθοις λαβρεύεαι: οὐδέ τί σε χρή {—} λαβραγόρην ἔμεναι: πάρα γάρ καί ἀμείνονες ἄλλοι. {>} ἵπποι δ' αὐταί ἔασι παροίτεραι, αἵ τό πάρος περ, {>} εὐμήλου, ἐν δ' αὐτός ἔχων εὔληρα βέβηκε. τόν δέ χολωσάμενος κρητῶν ἀγός ἀντίον ηὔδα: αἶαν νεῖκος ἄριστε κακοφραδές ἄλλά τε πάντα δεύεαι ἀργείων, ὅτι τοι νόος ἐστίν ἀπηνής. {>} δεῦρό νυν ἤ τρίποδος περιδώμεθον ἠέ λέβητος, {>} ἴστορα δ' ἀτρεΐδην ἀγαμέμνονα θείομεν ἄμφω, ὁππότεραι πρόσθ' ἵπποι, ἵνα γνώῃς ἀποτίνων. ὥς ἔφατ', ὄρνυτο δ' αὐτίκ' ὀϊλῆος ταχύς αἴας χωόμενος χαλεποῖσιν ἀμείψασθαι ἐπέεσσι: καί νύ κε δή προτέρω ἔτ' ἔρις γένετ' ἀμφοτέροισιν, εἰ μή ἀχιλλεύς αὐτός ἀνίστατο καί φάτο μῦθον: μηκέτι νῦν χαλεποῖσιν ἀμείβεσθον ἐπέεσσιν αἶαν ἰδομενεῦ τε κακοῖς, ἐπεί οὐδέ ἔοικε. καί δ' ἄλλῳ νεμεσᾶτον ὅτις τοιαῦτά γε ῥέζοι. ἀλλ' ὑμεῖς ἐν ἀγῶνι καθήμενοι εἰσοράασθε ἵππους: οἵ δέ τάχ' αὐτοί ἐπειγόμενοι περί νίκης ἐνθάδ' ἐλεύσονται: τότε δέ γνώσεσθε ἕκαστος ἵππους ἀργείων, οἵ δεύτεροι οἵ τε πάροιθεν. ὥς φάτο, τυδεΐδης δέ μάλα σχεδόν ἦλθε διώκων, μάστι δ' αἰέν ἔλαυνε κατωμαδόν: οἵ δέ οἱ ἵπποι ὑψός' ἀειρέσθην ῥίμφα πρήσσοντε κέλευθον. αἰεί δ' ἡνίοχον κονίης ῥαθάμιγγες ἔβαλλον, ἅρματα δέ χρυσῷ πεπυκασμένα κασσιτέρῳ τε ἵπποις ὠκυπόδεσσιν ἐπέτρεχον: οὐδέ τι πολλή γίγνετ' ἐπισσώτρων ἁρματροχιή κατόπισθεν ἐν λεπτῇ κονίῃ: τώ δέ σπεύδοντε πετέσθην. στῆ δέ μέσῳ ἐν ἀγῶνι, πολύς δ' ἀνεκήκιεν ἱδρώς ἵππων ἔκ τε λόφων καί ἀπό στέρνοιο χαμᾶζε. {>} αὐτός δ' ἐκ δίφροιο χαμαί θόρε παμφανόωντος, κλῖνε δ' ἄρα μάστιγα ποτί ζυγόν: οὐδέ μάτησεν ἴφθιμος σθένελος, ἀλλ' ἐσσυμένως λάβ' ἄεθλον, {>} δῶκε δ' ἄγειν ἑτάροισιν ὑπερθύμοισι γυναῖκα {>} καί τρίποδ' ὠτώεντα φέρειν: ὅ δ' ἔλυεν ὑφ' ἵππους. {>} τῷ δ' ἄρ' ἐπ' ἀντίλοχος νηλήϊος ἤλασεν ἵππους κέρδεσιν, οὔ τι τάχει γε, παραφθάμενος μενέλαον: ἀλλά καί ὧς μενέλαος ἔχ' ἐγγύθεν ὠκέας ἵππους. ὅσσον δέ τροχοῦ ἵππος ἀφίσταται, ὅς ῥα ἄνακτα {>} ἕλκῃσιν πεδίοιο τιταινόμενος σύν ὄχεσφι: τοῦ μέν τε ψαύουσιν ἐπισσώτρου τρίχες ἄκραι οὐραῖαι: ὅ δέ τ' ἄγχι μάλα τρέχει, οὐδέ τι πολλή {>} χώρη μεσσηγύς πολέος πεδίοιο θέοντος: τόσσον δή μενέλαος ἀμύμονος ἀντιλόχοιο {>} λείπετ': ἀτάρ τά πρῶτα καί ἐς δίσκουρα λέλειπτο, ἀλλά μιν αἶψα κίχανεν: ὀφέλλετο γάρ μένος ἠΰ ἵππου τῆς ἀγαμεμνονέης καλλίτριχος αἴθης: εἰ δέ κ' ἔτι προτέρω γένετο δρόμος ἀμφοτέροισι, {⸖} τώ κέν μιν παρέλασς' οὐδ' ἀμφήριστον ἔθηκεν. αὐτάρ μηριόνης θεράπων ἐΰς ἰδομενῆος λείπετ' ἀγακλῆος μενελάου δουρός ἐρωήν: βάρδιστοι μέν γάρ οἱ ἔσαν καλλίτριχες ἵπποι, {>} ἤκιστος δ' ἦν αὐτός ἐλαυνέμεν ἅρμ' ἐν ἀγῶνι. υἱός δ' ἀδμήτοιο πανύστατος ἤλυθεν ἄλλων {>} ἕλκων ἅρματα καλά ἐλαύνων πρόσσοθεν ἵππους. τόν δέ ἰδών ᾤκτειρε ποδάρκης δῖος ἀχιλλεύς, στάς δ' ἄρ' ἐν ἀργείοις ἔπεα πτερόεντ' ἀγόρευε: λοῖσθος ἀνήρ ὤριστος ἐλαύνει μώνυχας ἵππους: ἀλλ' ἄγε δή οἱ δῶμεν ἀέθλιον ὡς ἐπιεικές {>} δεύτερ': ἀτάρ τά πρῶτα φερέσθω τυδέος υἱός. ὥς ἔφαθ', οἵ δ' ἄρα πάντες ἐπῄνεον ὡς ἐκέλευε. καί νύ κέ οἱ πόρεν ἵππον, ἐπῄνησαν γάρ ἀχαιοί, εἰ μή ἄρ' ἀντίλοχος μεγαθύμου νέστορος υἱός πηλεΐδην ἀχιλῆα δίκῃ ἠμείψατ' ἀναστάς: {>} ὦ ἀχιλεῦ μάλα τοι κεχολώσομαι αἴ κε τελέσσῃς {>} τοῦτο ἔπος: μέλλεις γάρ ἀφαιρήσεσθαι ἄεθλον τά φρονέων ὅτι οἱ βλάβεν ἅρματα καί ταχέ' ἵππω αὐτός τ' ἐσθλός ἐών: ἀλλ' ὤφελεν ἀθανάτοισιν εὔχεσθαι: τό κεν οὔ τι πανύστατος ἦλθε διώκων. εἰ δέ μιν οἰκτίρεις καί τοι φίλος ἔπλετο θυμῷ ἔστί τοι ἐν κλισίῃ χρυσός πολύς, ἔστι δέ χαλκός καί πρόβατ', εἰσί δέ τοι δμῳαί καί μώνυχες ἵπποι: {>} τῶν οἱ ἔπειτ' ἀνελών δόμεναι καί μεῖζον ἄεθλον {>} ἠέ καί αὐτίκα νῦν, ἵνα ς' αἰνήσωσιν ἀχαιοί. τήν δ' ἐγώ οὐ δώσω: περί δ' αὐτῆς πειρηθήτω ἀνδρῶν ὅς κ' ἐθέλῃσιν ἐμοί χείρεσσι μάχεσθαι. ὥς φάτο, μείδησεν δέ ποδάρκης δῖος ἀχιλλεύς χαίρων ἀντιλόχῳ, ὅτι οἱ φίλος ἦεν ἑταῖρος: καί μιν ἀμειβόμενος ἔπεα πτερόεντα προσηύδα: ἀντίλοχ', εἰ μέν δή με κελεύεις οἴκοθεν ἄλλο εὐμήλῳ ἐπιδοῦναι, ἐγώ δέ κε καί τό τελέσσω. δώσω οἱ θώρηκα, τόν ἀστεροπαῖον ἀπηύρων χάλκεον, ᾧ πέρι χεῦμα φαεινοῦ κασσιτέροιο ἀμφιδεδίνηται: πολέος δέ οἱ ἄξιος ἔσται. ἦ ῥα, καί αὐτομέδοντι φίλῳ ἐκέλευσεν ἑταίρῳ οἰσέμεναι κλισίηθεν: ὅ δ' ᾤχετο καί οἱ ἔνεικεν, εὐμήλῳ δ' ἐν χερσί τίθει: ὅ δέ δέξατο χαίρων. τοῖσι δέ καί μενέλαος ἀνίστατο θυμόν ἀχεύων ἀντιλόχῳ ἄμοτον κεχολωμένος: ἐν δ' ἄρα κῆρυξ {>} χειρί σκῆπτρον ἔθηκε, σιωπῆσαί τε κέλευσεν ἀργείους: ὅ δ' ἔπειτα μετηύδα ἰσόθεος φώς: ἀντίλοχε πρόσθεν πεπνυμένε ποῖον ἔρεξας. ᾔσχυνας μέν ἐμήν ἀρετήν, βλάψας δέ μοι ἵππους τούς σούς πρόσθε βαλών, οἵ τοι πολύ χείρονες ἦσαν. ἀλλ' ἄγετ' ἀργείων ἡγήτορες ἠδέ μέδοντες {>} ἐς μέσον ἀμφοτέροισι δικάσσατε, μή δ' ἐπ' ἀρωγῇ, μή ποτέ τις εἴπῃσιν ἀχαιῶν χαλκοχιτώνων: ἀντίλοχον ψεύδεσσι βιησάμενος μενέλαος οἴχεται ἵππον ἄγων, ὅτι οἱ πολύ χείρονες ἦσαν ἵπποι, αὐτός δέ κρείσσων ἀρετῇ τε βίῃ τε. εἰ δ' ἄγ' ἐγών αὐτός δικάσω, καί μ' οὔ τινά φημι ἄλλον ἐπιπλήξειν δαναῶν: ἰθεῖα γάρ ἔσται. {—} ἀντίλοχ' εἰ δ' ἄγε δεῦρο διοτρεφές, ἥ θέμις ἐστί, στάς ἵππων προπάροιθε καί ἅρματος, αὐτάρ ἱμάσθλην χερσίν ἔχε ῥαδινήν, ᾗ περ τό πρόσθεν ἔλαυνες, ἵππων ἁψάμενος γαιήοχον ἐννοσίγαιον ὄμνυθι μή μέν ἑκών τό ἐμόν δόλῳ ἅρμα πεδῆσαι. τόν δ' αὖτ' ἀντίλοχος πεπνυμένος ἀντίον ηὔδα: ἄνσχεο νῦν: πολλόν γάρ ἔγωγε νεώτερός εἰμι σεῖο ἄναξ μενέλαε, σύ δέ πρότερος καί ἀρείων. οἶσθ' οἷαι νέου ἀνδρός ὑπερβασίαι τελέθουσι: κραιπνότερος μέν γάρ τε νόος, λεπτή δέ τε μῆτις. τώ τοι ἐπιτλήτω κραδίη: ἵππον δέ τοι αὐτός δώσω, τήν ἀρόμην. εἰ καί νύ κεν οἴκοθεν ἄλλο μεῖζον ἐπαιτήσειας, ἄφαρ κέ τοι αὐτίκα δοῦναι βουλοίμην ἤ σοί γε διοτρεφές ἤματα πάντα ἐκ θυμοῦ πεσέειν καί δαίμοσιν εἶναι ἀλιτρός. ἦ ῥα καί ἵππον ἄγων μεγαθύμου νέστορος υἱός ἐν χείρεσσι τίθει μενελάου: τοῖο δέ θυμός ἰάνθη ὡς εἴ τε περί σταχύεσσιν ἐέρση ληΐου ἀλδήσκοντος, ὅτε φρίσσουσιν ἄρουραι: ὥς ἄρα σοί μενέλαε μετά φρεσί θυμός ἰάνθη. καί μιν φωνήσας ἔπεα πτερόεντα προσηύδα: ἀντίλοχε νῦν μέν τοι ἐγών ὑποείξομαι αὐτός {>} χωόμενος, ἐπεί οὔ τι παρήορος οὐδ' ἀεσίφρων {>} ἦσθα πάρος: νῦν αὖτε νόον νίκησε νεοίη. δεύτερον αὖτ' ἀλέασθαι ἀμείνονας ἠπεροπεύειν. οὐ γάρ κέν με τάχ' ἄλλος ἀνήρ παρέπεισεν ἀχαιῶν. ἀλλά σύ γάρ δή πολλά πάθες καί πολλά μόγησας σός τε πατήρ ἀγαθός καί ἀδελφεός εἵνεκ' ἐμεῖο: τώ τοι λισσομένῳ ἐπιπείσομαι, ἠδέ καί ἵππον δώσω ἐμήν περ ἐοῦσαν, ἵνα γνώωσι καί οἷδε ὡς ἐμός οὔ ποτε θυμός ὑπερφίαλος καί ἀπηνής. ἦ ῥα, καί ἀντιλόχοιο νοήμονι δῶκεν ἑταίρῳ ἵππον ἄγειν: ὅ δ' ἔπειτα λέβηθ' ἕλε παμφανόωντα. μηριόνης δ' ἀνάειρε δύω χρυσοῖο τάλαντα τέτρατος, ὡς ἔλασεν. πέμπτον δ' ὑπελείπετ' ἄεθλον, ἀμφίθετος φιάλη: τήν νέστορι δῶκεν ἀχιλλεύς ἀργείων ἀν' ἀγῶνα φέρων, καί ἔειπε παραστάς: τῆ νῦν, καί σοί τοῦτο γέρον κειμήλιον ἔστω πατρόκλοιο τάφου μνῆμ' ἔμμεναι: οὐ γάρ ἔτ' αὐτόν ὄψῃ ἐν ἀργείοισι: δίδωμι δέ τοι τόδ' ἄεθλον {>} αὔτως: οὐ γάρ πύξ γε μαχήσεαι, οὐδέ παλαίσεις, οὐδ' ἔτ' ἀκοντιστύν ἐσδύσεαι, οὐδέ πόδεσσι θεύσεαι: ἤδη γάρ χαλεπόν κατά γῆρας ἐπείγει. ὥς εἰπών ἐν χερσί τίθει: ὅ δ' ἐδέξατο χαίρων, καί μιν φωνήσας ἔπεα πτερόεντα προσηύδα: ναί δή ταῦτά γε πάντα τέκος κατά μοῖραν ἔειπες: {>} οὐ γάρ ἔτ' ἔμπεδα γυῖα φίλος πόδες, οὐδέ τι χεῖρες ὤμων ἀμφοτέρωθεν ἐπαΐσσονται ἐλαφραί. εἴθ' ὥς ἡβώοιμι βίη τέ μοι ἔμπεδος εἴη {>} ὡς ὁπότε κρείοντ' ἀμαρυγκέα θάπτον ἐπειοί βουπρασίῳ, παῖδες δ' ἔθεσαν βασιλῆος ἄεθλα: ἔνθ' οὔ τίς μοι ὁμοῖος ἀνήρ γένετ', οὔτ' ἄρ' ἐπειῶν οὔτ' αὐτῶν πυλίων οὔτ' αἰτωλῶν μεγαθύμων. {>} πύξ μέν ἐνίκησα κλυτομήδεα ἤνοπος υἱόν, {>} ἀγκαῖον δέ πάλῃ πλευρώνιον, ὅς μοι ἀνέστη: ἴφικλον δέ πόδεσσι παρέδραμον ἐσθλόν ἐόντα, δουρί δ' ὑπειρέβαλον φυλῆά τε καί πολύδωρον. {>} οἴοισίν μ' ἵπποισι παρήλασαν ἀκτορίωνε πλήθει πρόσθε βαλόντες ἀγασσάμενοι περί νίκης, οὕνεκα δή τά μέγιστα παρ' αὐτόθι λείπετ' ἄεθλα. οἵ δ' ἄρ' ἔσαν δίδυμοι: ὅ μέν ἔμπεδον ἡνιόχευεν, {>} ἔμπεδον ἡνιόχευ', ὅ δ' ἄρα μάστιγι κέλευεν. ὥς ποτ' ἔον: νῦν αὖτε νεώτεροι ἀντιοώντων ἔργων τοιούτων: ἐμέ δέ χρή γήραϊ λυγρῷ πείθεσθαι, τότε δ' αὖτε μετέπρεπον ἡρώεσσιν. ἀλλ' ἴθι καί σόν ἑταῖρον ἀέθλοισι κτερέϊζε. τοῦτο δ' ἐγώ πρόφρων δέχομαι, χαίρει δέ μοι ἦτορ, ὥς μευ ἀεί μέμνησαι ἐνηέος, οὐδέ σε λήθω, τιμῆς ἧς τέ μ' ἔοικε τετιμῆσθαι μετ' ἀχαιοῖς. σοί δέ θεοί τῶνδ' ἀντί χάριν μενοεικέα δοῖεν. ὥς φάτο, πηλεΐδης δέ πολύν καθ' ὅμιλον ἀχαιῶν ᾤχετ', ἐπεί πάντ' αἶνον ἐπέκλυε νηλεΐδαο. αὐτάρ ὅ πυγμαχίης ἀλεγεινῆς θῆκεν ἄεθλα: ἡμίονον ταλαεργόν ἄγων κατέδης' ἐν ἀγῶνι ἑξέτε' ἀδμήτην, ἥ τ' ἀλγίστη δαμάσασθαι: τῷ δ' ἄρα νικηθέντι τίθει δέπας ἀμφικύπελλον. στῆ δ' ὀρθός καί μῦθον ἐν ἀργείοισιν ἔειπεν: ἀτρεΐδη τε καί ἄλλοι ἐϋκνήμιδες ἀχαιοί {>} ἄνδρε δύω περί τῶνδε κελεύομεν, ὥ περ ἀρίστω, πύξ μάλ' ἀνασχομένω πεπληγέμεν: ᾧ δέ κ' ἀπόλλων {>} δώῃ καμμονίην, γνώωσι δέ πάντες ἀχαιοί, ἡμίονον ταλαεργόν ἄγων κλισίην δέ νεέσθω: αὐτάρ ὅ νικηθείς δέπας οἴσεται ἀμφικύπελλον. ὥς ἔφατ', ὄρνυτο δ' αὐτίκ' ἀνήρ ἠΰς τε μέγας τε εἰδώς πυγμαχίης υἱός πανοπῆος ἐπειός, ἅψατο δ' ἡμιόνου ταλαεργοῦ φώνησέν τε: ἆσσον ἴτω ὅς τις δέπας οἴσεται ἀμφικύπελλον: ἡμίονον δ' οὔ φημί τιν' ἀξέμεν ἄλλον ἀχαιῶν πυγμῇ νικήσαντ', ἐπεί εὔχομαι εἶναι ἄριστος. ἦ οὐχ ἅλις ὅττι μάχης ἐπιδεύομαι; οὐδ' ἄρα πως ἦν ἐν πάντεσς' ἔργοισι δαήμονα φῶτα γενέσθαι. ὧδε γάρ ἐξερέω, τό δέ καί τετελεσμένον ἔσται: ἀντικρύ χρόα τε ῥήξω σύν τ' ὀστέ' ἀράξω. κηδεμόνες δέ οἱ ἐνθάδ' ἀολλέες αὖθι μενόντων, οἵ κέ μιν ἐξοίσουσιν ἐμῇς ὑπό χερσί δαμέντα. ὥς ἔφαθ', οἵ δ' ἄρα πάντες ἀκήν ἐγένοντο σιωπῇ. εὐρύαλος δέ οἱ οἶος ἀνίστατο ἰσόθεος φώς μηκιστῆος υἱός ταλαϊονίδαο ἄνακτος, {>} ὅς ποτε θήβας δ' ἦλθε δεδουπότος οἰδιπόδαο ἐς τάφον: ἔνθα δέ πάντας ἐνίκα καδμείωνας. τόν μέν τυδεΐδης δουρί κλυτός ἀμφεπονεῖτο θαρσύνων ἔπεσιν, μέγα δ' αὐτῷ βούλετο νίκην. {>} ζῶμα δέ οἱ πρῶτον παρακάββαλεν, αὐτάρ ἔπειτα δῶκεν ἱμάντας ἐϋτμήτους βοός ἀγραύλοιο. τώ δέ ζωσαμένω βήτην ἐς μέσσον ἀγῶνα, ἄντα δ' ἀνασχομένω χερσί στιβαρῇσιν ἅμ' ἄμφω σύν ῥ' ἔπεσον, σύν δέ σφι βαρεῖαι χεῖρες ἔμιχθεν. δεινός δέ χρόμαδος γενύων γένετ', ἔρρεε δ' ἱδρώς πάντοθεν ἐκ μελέων: ἐπί δ' ὄρνυτο δῖος ἐπειός, κόψε δέ παπτήναντα παρήϊον: οὐδ' ἄρ' ἔτι δήν ἑστήκειν: αὐτοῦ γάρ ὑπήριπε φαίδιμα γυῖα. ὡς δ' ὅθ' ὑπό φρικός βορέω ἀναπάλλεται ἰχθύς θίν' ἐν φυκιόεντι, μέλαν δέ ἑ κῦμα κάλυψεν, ὥς πληγείς ἀνέπαλτ': αὐτάρ μεγάθυμος ἐπειός χερσί λαβών ὤρθωσε: φίλοι δ' ἀμφέσταν ἑταῖροι, οἵ μιν ἄγον δι' ἀγῶνος ἐφελκομένοισι πόδεσσιν αἷμα παχύ πτύοντα κάρη βάλλονθ' ἑτέρωσε: κάδ δ' ἀλλοφρονέοντα μετά σφίσιν εἷσαν ἄγοντες, αὐτοί δ' οἰχόμενοι κόμισαν δέπας ἀμφικύπελλον. πηλεΐδης δ' αἶψ' ἄλλα κατά τρίτα θῆκεν ἄεθλα δεικνύμενος δαναοῖσι παλαισμοσύνης ἀλεγεινῆς, τῷ μέν νικήσαντι μέγαν τρίποδ' ἐμπυριβήτην, τόν δέ δυωδεκάβοιον ἐνί σφίσι τῖον ἀχαιοί: ἀνδρί δέ νικηθέντι γυναῖκ' ἐς μέσσον ἔθηκε, πολλά δ' ἐπίστατο ἔργα, τίον δέ ἑ τεσσαράβοιον. στῆ δ' ὀρθός καί μῦθον ἐν ἀργείοισιν ἔειπεν: ὄρνυσθ' οἵ καί τούτου ἀέθλου πειρήσεσθον. ὥς ἔφατ', ὦρτο δ' ἔπειτα μέγας τελαμώνιος αἴας, ἄν δ' ὀδυσεύς πολύμητις ἀνίστατο κέρδεα εἰδώς. ζωσαμένω δ' ἄρα τώ γε βάτην ἐς μέσσον ἀγῶνα, ἀγκάς δ' ἀλλήλων λαβέτην χερσί στιβαρῇσιν ὡς ὅτ' ἀμείβοντες, τούς τε κλυτός ἤραρε τέκτων δώματος ὑψηλοῖο βίας ἀνέμων ἀλεείνων. τετρίγει δ' ἄρα νῶτα θρασειάων ἀπό χειρῶν ἑλκόμενα στερεῶς: κατά δέ νότιος ῥέεν ἱδρώς, πυκναί δέ σμώδιγγες ἀνά πλευράς τε καί ὤμους αἵματι φοινικόεσσαι ἀνέδραμον: οἵ δέ μάλ' αἰεί νίκης ἱέσθην τρίποδος πέρι ποιητοῖο: οὔτ' ὀδυσεύς δύνατο σφῆλαι οὔδει τε πελάσσαι, οὔτ' αἴας δύνατο, κρατερή δ' ἔχεν ἴς ὀδυσῆος. {>} ἀλλ' ὅτε δή ῥ' ἀνίαζον ἐϋκνήμιδας ἀχαιούς, δή τότε μιν προσέειπε μέγας τελαμώνιος αἴας: διογενές λαερτιάδη πολυμήχαν' ὀδυσσεῦ ἤ μ' ἀνάειρ', ἤ ἐγώ σέ: τά δ' αὖ διί πάντα μελήσει. {>} ὥς εἰπών ἀνάειρε: δόλου δ' οὐ λήθετ' ὀδυσσεύς: {>} κόψ' ὄπιθεν κώληπα τυχών, ὑπέλυσε δέ γυῖα, κάδ δ' ἔβαλ' ἐξοπίσω: ἐπί δέ στήθεσσιν ὀδυσσεύς κάππεσε: λαοί δ' αὖ θηεῦντό τε θάμβησάν τε. δεύτερος αὖτ' ἀνάειρε πολύτλας δῖος ὀδυσσεύς, κίνησεν δ' ἄρα τυτθόν ἀπό χθονός, οὐδ' ἔτ' ἄειρεν, ἐν δέ γόνυ γνάμψεν: ἐπί δέ χθονί κάππεσον ἄμφω πλησίοι ἀλλήλοισι, μιάνθησαν δέ κονίῃ. καί νύ κε τό τρίτον αὖτις ἀναΐξαντ' ἐπάλαιον, εἰ μή ἀχιλλεύς αὐτός ἀνίστατο καί κατέρυκε: μηκέτ' ἐρείδεσθον, μή δέ τρίβεσθε κακοῖσι: νίκη δ' ἀμφοτέροισιν: ἀέθλια δ' ἶς' ἀνελόντες ἔρχεσθ', ὄφρα καί ἄλλοι ἀεθλεύωσιν ἀχαιοί. ὥς ἔφαθ', οἵ δ' ἄρα τοῦ μάλα μέν κλύον ἠδέ πίθοντο, καί ῥ' ἀπομορξαμένω κονίην δύσαντο χιτῶνας. πηλεΐδης δ' αἶψ' ἄλλα τίθει ταχυτῆτος ἄεθλα ἀργύρεον κρητῆρα τετυγμένον: ἕξ δ' ἄρα μέτρα χάνδανεν, αὐτάρ κάλλει ἐνίκα πᾶσαν ἐπ' αἶαν πολλόν, ἐπεί σιδόνες πολυδαίδαλοι εὖ ἤσκησαν, φοίνικες δ' ἄγον ἄνδρες ἐπ' ἠεροειδέα πόντον, στῆσαν δ' ἐν λιμένεσσι, θόαντι δέ δῶρον ἔδωκαν: υἷος δέ πριάμοιο λυκάονος ὦνον ἔδωκε πατρόκλῳ ἥρωϊ ἰησονίδης εὔνηος. καί τόν ἀχιλλεύς θῆκεν ἄεθλον οὗ ἑτάροιο, ὅς τις ἐλαφρότατος ποσσί κραιπνοῖσι πέλοιτο: δευτέρῳ αὖ βοῦν θῆκε μέγαν καί πίονα δημῷ, ἡμιτάλαντον δέ χρυσοῦ λοισθήϊ' ἔθηκε. στῆ δ' ὀρθός καί μῦθον ἐν ἀργείοισιν ἔειπεν: {⸖} ὄρνυσθ' οἵ καί τούτου ἀέθλου πειρήσεσθε. ὥς ἔφατ', ὄρνυτο δ' αὐτίκ' ὀϊλῆος ταχύς αἴας, ἄν δ' ὀδυσεύς πολύμητις, ἔπειτα δέ νέστορος υἱός ἀντίλοχος: ὅ γάρ αὖτε νέους ποσί πάντας ἐνίκα. {※—} στάν δέ μεταστοιχί: σήμηνε δέ τέρματ' ἀχιλλεύς. τοῖσι δ' ἀπό νύσσης τέτατο δρόμος: ὦκα δ' ἔπειτα ἔκφερ' ὀϊλιάδης: ἐπί δ' ὄρνυτο δῖος ὀδυσσεύς ἄγχι μάλ', ὡς ὅτε τίς τε γυναικός ἐϋζώνοιο στήθεός ἐστι κανών, ὅν τ' εὖ μάλα χερσί τανύσσῃ πηνίον ἐξέλκουσα παρέκ μίτον, ἀγχόθι δ' ἴσχει στήθεος: ὥς ὀδυσεύς θέεν ἐγγύθεν, αὐτάρ ὄπισθεν ἴχνια τύπτε πόδεσσι πάρος κόνιν ἀμφιχυθῆναι: κάδ δ' ἄρα οἱ κεφαλῆς χέ' ἀϋτμένα δῖος ὀδυσσεύς αἰεί ῥίμφα θέων: ἴαχον δ' ἐπί πάντες ἀχαιοί νίκης ἱεμένῳ, μάλα δέ σπεύδοντι κέλευον. ἀλλ' ὅτε δή πύματον τέλεον δρόμον, αὐτίκ' ὀδυσσεύς εὔχετ' ἀθηναίῃ γλαυκώπιδι ὅν κατά θυμόν: κλῦθι θεά, ἀγαθή μοι ἐπίρροθος ἐλθέ ποδοῖιν. ὥς ἔφατ' εὐχόμενος: τοῦ δ' ἔκλυε παλλάς ἀθήνη, {※—} γυῖα δ' ἔθηκεν ἐλαφρά, πόδας καί χεῖρας ὕπερθεν. ἀλλ' ὅτε δή τάχ' ἔμελλον ἐπαΐξασθαι ἄεθλον, ἔνθ' αἴας μέν ὄλισθε θέων, βλάψεν γάρ ἀθήνη, τῇ ῥα βοῶν κέχυτ' ὄνθος ἀποκταμένων ἐριμύκων, οὕς ἐπί πατρόκλῳ πέφνεν πόδας ὠκύς ἀχιλλεύς: ἐν δ' ὄνθου βοέου πλῆτο στόμα τε ῥῖνάς τε: κρητῆρ' αὖτ' ἀνάειρε πολύτλας δῖος ὀδυσσεύς, ὡς ἦλθε φθάμενος: ὅ δέ βοῦν ἕλε φαίδιμος αἴας. στῆ δέ κέρας μετά χερσίν ἔχων βοός ἀγραύλοιο ὄνθον ἀποπτύων, μετά δ' ἀργείοισιν ἔειπεν: ὤ πόποι ἦ μ' ἔβλαψε θεά πόδας, ἥ τό πάρος περ μήτηρ ὥς ὀδυσῆϊ παρίσταται ἠδ' ἐπαρήγει. ὥς ἔφαθ', οἵ δ' ἄρα πάντες ἐπ' αὐτῷ ἡδύ γέλασσαν. ἀντίλοχος δ' ἄρα δή λοισθήϊον ἔκφερ' ἄεθλον μειδιόων, καί μῦθον ἐν ἀργείοισιν ἔειπεν: εἰδόσιν ὔμμ' ἐρέω πᾶσιν φίλοι, ὡς ἔτι καί νῦν ἀθάνατοι τιμῶσι παλαιοτέρους ἀνθρώπους. αἴας μέν γάρ ἐμεῖ' ὀλίγον προγενέστερός ἐστιν, οὗτος δέ προτέρης γενεῆς προτέρων τ' ἀνθρώπων: {>} ὠμογέροντα δέ μίν φας' ἔμμεναι: ἀργαλέον δέ ποσσίν ἐριδήσασθαι ἀχαιοῖς, εἰ μή ἀχιλλεῖ. ὥς φάτο, κύδηνεν δέ ποδώκεα πηλεΐωνα. τόν δ' ἀχιλεύς μύθοισιν ἀμειβόμενος προσέειπεν: {>} ἀντίλοχ' οὐ μέν τοι μέλεος εἰρήσεται αἶνος, ἀλλά τοι ἡμιτάλαντον ἐγώ χρυσοῦ ἐπιθήσω. ὥς εἰπών ἐν χερσί τίθει, ὅ δ' ἐδέξατο χαίρων. αὐτάρ πηλεΐδης κατά μέν δολιχόσκιον ἔγχος θῆκ' ἐς ἀγῶνα φέρων, κατά δ' ἀσπίδα καί τρυφάλειαν {>} τεύχεα σαρπήδοντος, ἅ μιν πάτροκλος ἀπηύρα. στῆ δ' ὀρθός καί μῦθον ἐν ἀργείοισιν ἔειπεν: ἄνδρε δύω περί τῶνδε κελεύομεν, ὥ περ ἀρίστω, τεύχεα ἑσσαμένω ταμεσίχροα χαλκόν ἑλόντε {※} ἀλλήλων προπάροιθεν ὁμίλου πειρηθῆναι. ὁππότερός κε φθῇσιν ὀρεξάμενος χρόα καλόν, {—} ψαύσῃ δ' ἐνδίνων διά τ' ἔντεα καί μέλαν αἷμα, τῷ μέν ἐγώ δώσω τόδε φάσγανον ἀργυρόηλον καλόν θρηΐκιον, τό μέν ἀστεροπαῖον ἀπηύρων: τεύχεα δ' ἀμφότεροι ξυνήϊα ταῦτα φερέσθων: {—} καί σφιν δαῖτ' ἀγαθήν παραθήσομεν ἐν κλισίῃσιν. ὥς ἔφατ', ὦρτο δ' ἔπειτα μέγας τελαμώνιος αἴας, ἄν δ' ἄρα τυδεΐδης ὦρτο, κρατερός διομήδης. οἵ δ' ἐπεί οὖν ἑκάτερθεν ὁμίλου θωρήχθησαν, ἐς μέσον ἀμφοτέρω συνίτην μεμαῶτε μάχεσθαι δεινόν δερκομένω: θάμβος δ' ἔχε πάντας ἀχαιούς. ἀλλ' ὅτε δή σχεδόν ἦσαν ἐπ' ἀλλήλοισιν ἰόντες, τρίς μέν ἐπήϊξαν, τρίς δέ σχεδόν ὁρμήθησαν. ἔνθ' αἴας μέν ἔπειτα κατ' ἀσπίδα πάντος' ἐΐσην νύξ', οὐδέ χρό' ἵκανεν: ἔρυτο γάρ ἔνδοθι θώρηξ: τυδεΐδης δ' ἄρ' ἔπειτα ὑπέρ σάκεος μεγάλοιο αἰέν ἐπ' αὐχένι κῦρε φαεινοῦ δουρός ἀκωκῇ. {>} καί τότε δή ῥ' αἴαντι περιδείσαντες ἀχαιοί παυσαμένους ἐκέλευσαν ἀέθλια ἶς' ἀνελέσθαι. {—} αὐτάρ τυδεΐδῃ δῶκεν μέγα φάσγανον ἥρως {—} σύν κολεῷ τε φέρων καί ἐϋτμήτῳ τελαμῶνι. {>} αὐτάρ πηλεΐδης θῆκεν σόλον αὐτοχόωνον ὅν πρίν μέν ῥίπτασκε μέγα σθένος ἠετίωνος: ἀλλ' ἤτοι τόν ἔπεφνε ποδάρκης δῖος ἀχιλλεύς, τόν δ' ἄγετ' ἐν νήεσσι σύν ἄλλοισι κτεάτεσσι. στῆ δ' ὀρθός καί μῦθον ἐν ἀργείοισιν ἔειπεν: ὄρνυσθ' οἵ καί τούτου ἀέθλου πειρήσεσθε. εἴ οἱ καί μάλα πολλόν ἀπόπροθι πίονες ἀγροί, ἕξει μιν καί πέντε περιπλομένους ἐνιαυτούς χρεώμενος: οὐ μέν γάρ οἱ ἀτεμβόμενός γε σιδήρου ποιμήν οὐδ' ἀροτήρ εἶς' ἐς πόλιν, ἀλλά παρέξει. ὥς ἔφατ', ὦρτο δ' ἔπειτα μενεπτόλεμος πολυποίτης, ἄν δέ λεοντῆος κρατερόν μένος ἀντιθέοιο, ἄν δ' αἴας τελαμωνιάδης καί δῖος ἐπειός. ἑξείης δ' ἵσταντο, σόλον δ' ἕλε δῖος ἐπειός, ἧκε δέ δινήσας: γέλασαν δ' ἐπί πάντες ἀχαιοί. δεύτερος αὖτ' ἀφέηκε λεοντεύς ὄζος ἄρηος: τό τρίτον αὖτ' ἔρριψε μέγας τελαμώνιος αἴας {※—} χειρός ἄπο στιβαρῆς, καί ὑπέρβαλε σήματα πάντων. ἀλλ' ὅτε δή σόλον εἷλε μενεπτόλεμος πολυποίτης, {>} ὅσσόν τίς τ' ἔρριψε καλαύροπα βουκόλος ἀνήρ, ἥ δέ θ' ἑλισσομένη πέτεται διά βοῦς ἀγελαίας, τόσσον παντός ἀγῶνος ὑπέρβαλε: τοί δέ βόησαν. ἀνστάντες δ' ἕταροι πολυποίταο κρατεροῖο νῆας ἔπι γλαφυράς ἔφερον βασιλῆος ἄεθλον. {>} αὐτάρ ὅ τοξευτῇσι τίθει ἰόεντα σίδηρον, {>} κάδ δ' ἐτίθει δέκα μέν πελέκεας, δέκα δ' ἡμιπέλεκκα, ἱστόν δ' ἔστησεν νηός κυανοπρῴροιο τηλοῦ ἐπί ψαμάθοις, ἐκ δέ τρήρωνα πέλειαν λεπτῇ μηρίνθῳ δῆσεν ποδός, ἧς ἄρ' ἀνώγει {>} τοξεύειν: ὅς μέν κε βάλῃ τρήρωνα πέλειαν, πάντας ἀειράμενος πελέκεας οἶκον δέ φερέσθω: {>} ὅς δέ κε μηρίνθοιο τύχῃ ὄρνιθος ἁμαρτών, ἥσσων γάρ δή κεῖνος, ὅ δ' οἴσεται ἡμιπέλεκκα. ὥς ἔφατ', ὦρτο δ' ἔπειτα βίη τεύκροιο ἄνακτος, ἄν δ' ἄρα μηριόνης θεράπων ἐΰς ἰδομενῆος. κλήρους δ' ἐν κυνέῃ χαλκήρεϊ πάλλον ἑλόντες, τεῦκρος δέ πρῶτος κλήρῳ λάχεν: αὐτίκα δ' ἰόν {>} ἧκεν ἐπικρατέως, οὐδ' ἠπείλησεν ἄνακτι ἀρνῶν πρωτογόνων ῥέξειν κλειτήν ἑκατόμβην. ὄρνιθος μέν ἅμαρτε: μέγηρε γάρ οἱ τό γ' ἀπόλλων: αὐτάρ ὅ μήρινθον βάλε πάρ πόδα, τῇ δέδετ' ὄρνις: ἀντικρύ δ' ἀπό μήρινθον τάμε πικρός ὀϊστός. ἥ μέν ἔπειτ' ἤϊξε πρός οὐρανόν, ἥ δέ παρείθη μήρινθος ποτί γαῖαν: ἀτάρ κελάδησαν ἀχαιοί. {>} σπερχόμενος δ' ἄρα μηριόνης ἐξείρυσε χειρός τόξον: ἀτάρ δή ὀϊστόν ἔχεν πάλαι, ὡς ἴθυνεν. αὐτίκα δ' ἠπείλησεν ἑκηβόλῳ ἀπόλλωνι ἀρνῶν πρωτογόνων ῥέξειν κλειτήν ἑκατόμβην. ὕψι δ' ὑπό νεφέων εἶδε τρήρωνα πέλειαν: τῇ ῥ' ὅ γε δινεύουσαν ὑπό πτέρυγος βάλε μέσσην, ἀντικρύ δέ διῆλθε βέλος: τό μέν ἄψ ἐπί γαίῃ πρόσθεν μηριόναο πάγη ποδός: αὐτάρ ἥ ὄρνις ἱστῷ ἐφεζομένη νηός κυανοπρῴροιο αὐχέν' ἀπεκρέμασεν, σύν δέ πτερά πυκνά λίασθεν. {>} ὠκύς δ' ἐκ μελέων θυμός πτάτο, τῆλε δ' ἀπ' αὐτοῦ κάππεσε: λαοί δ' αὖ θηεῦντό τε θάμβησάν τε. {>} ἄν δ' ἄρα μηριόνης πελέκεας δέκα πάντας ἄειρε, τεῦκρος δ' ἡμιπέλεκκα φέρεν κοίλας ἐπί νῆας. αὐτάρ πηλεΐδης κατά μέν δολιχόσκιον ἔγχος, κάδ δέ λέβητ' ἄπυρον βοός ἄξιον ἀνθεμόεντα {>} θῆκ' ἐς ἀγῶνα φέρων: καί ῥ' ἥμονες ἄνδρες ἀνέσταν: ἄν μέν ἄρ' ἀτρεΐδης εὐρύ κρείων ἀγαμέμνων, ἄν δ' ἄρα μηριόνης, θεράπων ἐΰς ἰδομενῆος. τοῖσι δέ καί μετέειπε ποδάρκης δῖος ἀχιλλεύς: ἀτρεΐδη: ἴδμεν γάρ ὅσον προβέβηκας ἁπάντων {>} ἠδ' ὅσσον δυνάμει τε καί ἥμασιν ἔπλευ ἄριστος: ἀλλά σύ μέν τόδ' ἄεθλον ἔχων κοίλας ἐπί νῆας ἔρχευ, ἀτάρ δόρυ μηριόνῃ ἥρωϊ πόρωμεν, εἰ σύ γε σῷ θυμῷ ἐθέλοις: κέλομαι γάρ ἔγωγε. ὥς ἔφατ', οὐδ' ἀπίθησεν ἄναξ ἀνδρῶν ἀγαμέμνων: δῶκε δέ μηριόνῃ δόρυ χάλκεον: αὐτάρ ὅ γ' ἥρως ταλθυβίῳ κήρυκι δίδου περικαλλές ἄεθλον. {ιλιαδοσ ω} λῦτο δ' ἀγών, λαοί δέ θοάς ἐπί νῆας ἕκαστοι ἐσκίδναντ' ἰέναι. τοί μέν δόρποιο μέδοντο ὕπνου τε γλυκεροῦ ταρπήμεναι: αὐτάρ ἀχιλλεύς κλαῖε φίλου ἑτάρου μεμνημένος, οὐδέ μιν ὕπνος ᾕρει πανδαμάτωρ, ἀλλ' ἐστρέφετ' ἔνθα καί ἔνθα {—} πατρόκλου ποθέων ἀνδροτῆτά τε καί μένος ἠΰ, {—} ἠδ' ὁπόσα τολύπευσε σύν αὐτῷ καί πάθεν ἄλγεα {—} ἀνδρῶν τε πτολέμους ἀλεγεινά τε κύματα πείρων: {—} τῶν μιμνησκόμενος θαλερόν κατά δάκρυον εἶβεν, ἄλλοτ' ἐπί πλευράς κατακείμενος, ἄλλοτε δ' αὖτε ὕπτιος, ἄλλοτε δέ πρηνής: τοτέ δ' ὀρθός ἀναστάς δινεύεσκ' ἀλύων παρά θῖν' ἁλός: οὐδέ μιν ἠώς φαινομένη λήθεσκεν ὑπείρ ἅλα τ' ἠϊόνας τε. ἀλλ' ὅ γ' ἐπεί ζεύξειεν ὑφ' ἅρμασιν ὠκέας ἵππους, {>} ἕκτορα δ' ἕλκεσθαι δησάσκετο δίφρου ὄπισθεν, τρίς δ' ἐρύσας περί σῆμα μενοιτιάδαο θανόντος {>} αὖτις ἐνί κλισίῃ παυέσκετο, τόν δέ τ' ἔασκεν {>} ἐν κόνι ἐκτανύσας προπρηνέα: τοῖο δ' ἀπόλλων πᾶσαν ἀεικείην ἄπεχε χροΐ φῶτ' ἐλεαίρων {—} καί τεθνηότα περ: περί δ' αἰγίδι πάντα κάλυπτε {—} χρυσείῃ, ἵνα μή μιν ἀποδρύφοι ἑλκυστάζων. ὥς ὅ μέν ἕκτορα δῖον ἀείκιζεν μενεαίνων: τόν δ' ἐλεαίρεσκον μάκαρες θεοί εἰσορόωντες, κλέψαι δ' ὀτρύνεσκον ἐΰσκοπον ἀργειφόντην. {—} ἔνθ' ἄλλοις μέν πᾶσιν ἑήνδανεν, οὐδέ ποθ' ἥρῃ {—} οὐδέ ποσειδάων' οὐδέ γλαυκώπιδι κούρῃ, {—} ἀλλ' ἔχον ὥς σφιν πρῶτον ἀπήχθετο ἴλιος ἱρή {—} καί πρίαμος καί λαός ἀλεξάνδρου ἕνεκ' ἄτης, {—} ὅς νείκεσσε θεάς ὅτε οἱ μέσσαυλον ἵκοντο, {—} τήν δ' ᾔνης' ἥ οἱ πόρε μαχλοσύνην ἀλεγεινήν. ἀλλ' ὅτε δή ῥ' ἐκ τοῖο δυωδεκάτη γένετ' ἠώς, καί τότ' ἄρ' ἀθανάτοισι μετηύδα φοῖβος ἀπόλλων: σχέτλιοί ἐστε θεοί, δηλήμονες: οὔ νύ ποθ' ὑμῖν ἕκτωρ μηρί' ἔκηε βοῶν αἰγῶν τε τελείων; τόν νῦν οὐκ ἔτλητε νέκυν περ ἐόντα σαῶσαι ᾗ τ' ἀλόχῳ ἰδέειν καί μητέρι καί τέκεϊ ᾧ καί πατέρι πριάμῳ λαοῖσί τε, τοί κέ μιν ὦκα {>} ἐν πυρί κήαιεν καί ἐπί κτέρεα κτερίσαιεν. ἀλλ' ὀλοῷ ἀχιλῆϊ θεοί βούλεσθ' ἐπαρήγειν, ᾧ οὔτ' ἄρ φρένες εἰσίν ἐναίσιμοι οὔτε νόημα γναμπτόν ἐνί στήθεσσι, λέων δ' ὥς ἄγρια οἶδεν, ὅς τ' ἐπεί ἄρ μεγάλῃ τε βίῃ καί ἀγήνορι θυμῷ εἴξας εἶς' ἐπί μῆλα βροτῶν ἵνα δαῖτα λάβῃσιν: ὥς ἀχιλεύς ἔλεον μέν ἀπώλεσεν, οὐδέ οἱ αἰδώς {—} γίγνεται, ἥ τ' ἄνδρας μέγα σίνεται ἠδ' ὀνίνησι. {>} μέλλει μέν πού τις καί φίλτερον ἄλλον ὀλέσσαι {>} ἠέ κασίγνητον ὁμογάστριον ἠέ καί υἱόν: ἀλλ' ἤτοι κλαύσας καί ὀδυράμενος μεθέηκε: τλητόν γάρ μοῖραι θυμόν θέσαν ἀνθρώποισιν. αὐτάρ ὅ γ' ἕκτορα δῖον, ἐπεί φίλον ἦτορ ἀπηύρα, ἵππων ἐξάπτων περί σῆμ' ἑτάροιο φίλοιο ἕλκει: οὐ μήν οἱ τό γε κάλλιον οὐδέ τ' ἄμεινον. μή ἀγαθῷ περ ἐόντι νεμεσσηθέωμέν οἱ ἡμεῖς: {>} κωφήν γάρ δή γαῖαν ἀεικίζει μενεαίνων. τόν δέ χολωσαμένη προσέφη λευκώλενος ἥρη: εἴη κεν καί τοῦτο τεόν ἔπος ἀργυρότοξε εἰ δή ὁμήν ἀχιλῆϊ καί ἕκτορι θήσετε τιμήν. {>} ἕκτωρ μέν θνητός τε γυναῖκά τε θήσατο μαζόν: αὐτάρ ἀχιλλεύς ἐστι θεᾶς γόνος, ἥν ἐγώ αὐτή θρέψά τε καί ἀτίτηλα καί ἀνδρί πόρον παράκοιτιν πηλέϊ, ὅς περί κῆρι φίλος γένετ' ἀθανάτοισι. πάντες δ' ἀντιάασθε θεοί γάμου: ἐν δέ σύ τοῖσι δαίνυ' ἔχων φόρμιγγα κακῶν ἕταρ', αἰέν ἄπιστε. τήν δ' ἀπαμειβόμενος προσέφη νεφεληγερέτα ζεύς: ἥρη μή δή πάμπαν ἀποσκύδμαινε θεοῖσιν: οὐ μέν γάρ τιμή γε μί' ἔσσεται: ἀλλά καί ἕκτωρ φίλτατος ἔσκε θεοῖσι βροτῶν οἵ ἐν ἰλίῳ εἰσίν: ὥς γάρ ἔμοιγ', ἐπεί οὔ τι φίλων ἡμάρτανε δώρων. οὐ γάρ μοί ποτε βωμός ἐδεύετο δαιτός ἐΐσης λοιβῆς τε κνίσης τε: τό γάρ λάχομεν γέρας ἡμεῖς. {—} ἀλλ' ἤτοι κλέψαι μέν ἐάσομεν, οὐδέ πῃ ἔστι, {—} λάθρῃ ἀχιλλῆος θρασύν ἕκτορα: ἦ γάρ οἱ αἰεί {—} μήτηρ παρμέμβλωκεν ὁμῶς νύκτάς τε καί ἦμαρ. {>} ἀλλ' εἴ τις καλέσειε θεῶν θέτιν ἆσσον ἐμεῖο, ὄφρά τί οἱ εἴπω πυκινόν ἔπος, ὥς κεν ἀχιλλεύς δώρων ἐκ πριάμοιο λάχῃ ἀπό θ' ἕκτορα λύσῃ. {>} ὥς ἔφατ', ὦρτο δέ ἶρις ἀελλόπος ἀγγελέουσα, {>} μεσσηγύς δέ σάμου τε καί ἴμβρου παιπαλοέσσης ἔνθορε μείλανι πόντῳ: ἐπεστονάχησε δέ λίμνη. ἥ δέ μολυβδαίνῃ ἰκέλη ἐς βυσσόν ὄρουσεν, ἥ τε κατ' ἀγραύλοιο βοός κέρας ἐμβεβαυῖα ἔρχεται ὠμηστῇσιν ἐπ' ἰχθύσι κῆρα φέρουσα. εὗρε δ' ἐνί σπῆϊ γλαφυρῷ θέτιν, ἀμφί δ' ἄρ' ἄλλαι εἵαθ' ὁμηγερέες ἅλιαι θεαί: ἥ δ' ἐνί μέσσῃς κλαῖε μόρον οὗ παιδός ἀμύμονος, ὅς οἱ ἔμελλε {—} φθίσεσθ' ἐν τροίῃ ἐριβώλακι τηλόθι πάτρης. ἀγχοῦ δ' ἱσταμένη προσέφη πόδας ὠκέα ἶρις: ὄρσο θέτι: καλέει ζεύς ἄφθιτα μήδεα εἰδώς. τήν δ' ἠμείβετ' ἔπειτα θεά θέτις ἀργυρόπεζα: τίπτέ με κεῖνος ἄνωγε μέγας θεός; αἰδέομαι δέ μίσγεσθ' ἀθανάτοισιν, ἔχω δ' ἄχε' ἄκριτα θυμῷ. εἶμι μέν, οὐδ' ἅλιον ἔπος ἔσσεται ὅττί κεν εἴπῃ. ὥς ἄρα φωνήσασα κάλυμμ' ἕλε δῖα θεάων κυάνεον, τοῦ δ' οὔ τι μελάντερον ἔπλετο ἔσθος. βῆ δ' ἰέναι, πρόσθεν δέ ποδήνεμος ὠκέα ἶρις ἡγεῖτ': ἀμφί δ' ἄρα σφι λιάζετο κῦμα θαλάσσης. ἀκτήν δ' ἐξαναβᾶσαι ἐς οὐρανόν ἀϊχθήτην, εὗρον δ' εὐρύοπα κρονίδην, περί δ' ἄλλοι ἅπαντες εἵαθ' ὁμηγερέες μάκαρες θεοί αἰέν ἐόντες. {>} ἥ δ' ἄρα πάρ διί πατρί καθέζετο, εἶξε δ' ἀθήνη. ἥρη δέ χρύσεον καλόν δέπας ἐν χερί θῆκε καί ῥ' εὔφρην' ἐπέεσσι: θέτις δ' ὤρεξε πιοῦσα. τοῖσι δέ μύθων ἦρχε πατήρ ἀνδρῶν τε θεῶν τε: {>} ἤλυθες οὔλυμπον δέ θεά θέτι κηδομένη περ, πένθος ἄλαστον ἔχουσα μετά φρεσίν: οἶδα καί αὐτός: ἀλλά καί ὧς ἐρέω τοῦ ς' εἵνεκα δεῦρο κάλεσσα. ἐννῆμαρ δή νεῖκος ἐν ἀθανάτοισιν ὄρωρεν {>} ἕκτορος ἀμφί νέκυι καί ἀχιλλῆϊ πτολιπόρθῳ: {>} κλέψαι δ' ὀτρύνουσιν ἐΰσκοπον ἀργειφόντην: {>} αὐτάρ ἐγώ τόδε κῦδος ἀχιλλῆϊ προτιάπτω αἰδῶ καί φιλότητα τεήν μετόπισθε φυλάσσων. αἶψα μάλ' ἐς στρατόν ἐλθέ καί υἱέϊ σῷ ἐπίτειλον: σκύζεσθαί οἱ εἰπέ θεούς, ἐμέ δ' ἔξοχα πάντων ἀθανάτων κεχολῶσθαι, ὅτι φρεσί μαινομένῃσιν ἕκτορ' ἔχει παρά νηυσί κορωνίσιν οὐδ' ἀπέλυσεν, αἴ κέν πως ἐμέ τε δείσῃ ἀπό θ' ἕκτορα λύσῃ. αὐτάρ ἐγώ πριάμῳ μεγαλήτορι ἶριν ἐφήσω λύσασθαι φίλον υἱόν ἰόντ' ἐπί νῆας ἀχαιῶν, δῶρα δ' ἀχιλλῆϊ φερέμεν, τά κε θυμόν ἰήνῃ. ὥς ἔφατ', οὐδ' ἀπίθησε θεά θέτις ἀργυρόπεζα, {>} βῆ δέ κατ' οὐλύμποιο καρήνων ἀΐξασα, ἷξεν δ' ἐς κλισίην οὗ υἱέος: ἔνθ' ἄρα τόν γε εὗρ' ἁδινά στενάχοντα: φίλοι δ' ἀμφ' αὐτόν ἑταῖροι {>} ἐσσυμένως ἐπένοντο καί ἐντύνοντο ἄριστον: τοῖσι δ' ὄϊς λάσιος μέγας ἐν κλισίῃ ἱέρευτο. ἥ δέ μάλ' ἄγχ' αὐτοῖο καθέζετο πότνια μήτηρ, χειρί τέ μιν κατέρεξεν ἔπος τ' ἔφατ' ἔκ τ' ὀνόμαζε: τέκνον ἐμόν τέο μέχρις ὀδυρόμενος καί ἀχεύων σήν ἔδεαι κραδίην μεμνημένος οὔτέ τι σίτου {—} οὔτ' εὐνῆς; ἀγαθόν δέ γυναικί περ ἐν φιλότητι {—} μίσγεσθ': οὐ γάρ μοι δηρόν βέῃ, ἀλλά τοι ἤδη {—} ἄγχι παρέστηκεν θάνατος καί μοῖρα κραταιή. ἀλλ' ἐμέθεν ξύνες ὦκα, διός δέ τοι ἄγγελός εἰμι: {>} σκύζεσθαι σοί φησι θεούς, ἑέ δ' ἔξοχα πάντων ἀθανάτων κεχολῶσθαι, ὅτι φρεσί μαινομένῃσιν ἕκτορ' ἔχεις παρά νηυσί κορωνίσιν οὐδ' ἀπέλυσας. ἀλλ' ἄγε δή λῦσον, νεκροῖο δέ δέξαι ἄποινα. τήν δ' ἀπαμειβόμενος προσέφη πόδας ὠκύς ἀχιλλεύς: τῇδ' εἴη: ὅς ἄποινα φέροι καί νεκρόν ἄγοιτο, εἰ δή πρόφρονι θυμῷ ὀλύμπιος αὐτός ἀνώγει. {>} ὥς οἵ γ' ἐν νηῶν ἀγύρει μήτηρ τε καί υἱός πολλά πρός ἀλλήλους ἔπεα πτερόεντ' ἀγόρευον. {>} ἶριν δ' ὄτρυνε κρονίδης εἰς ἴλιον ἱρήν: {>} βάσκ' ἴθι ἶρι ταχεῖα λιποῦς' ἕδος οὐλύμποιο {>} ἄγγειλον πριάμῳ μεγαλήτορι ἴλιον εἴσω λύσασθαι φίλον υἱόν ἰόντ' ἐπί νῆας ἀχαιῶν, δῶρα δ' ἀχιλλῆϊ φερέμεν τά κε θυμόν ἰήνῃ οἶον, μή δέ τις ἄλλος ἅμα τρώων ἴτω ἀνήρ. κῆρύξ τίς οἱ ἕποιτο γεραίτερος, ὅς κ' ἰθύνοι ἡμιόνους καί ἄμαξαν ἐΰτροχον, ἠδέ καί αὖτις {>} νεκρόν ἄγοι προτί ἄστυ, τόν ἔκτανε δῖος ἀχιλλεύς. μή δέ τί οἱ θάνατος μελέτω φρεσί μή δέ τι τάρβος: τοῖον γάρ οἱ πομπόν ὀπάσσομεν ἀργειφόντην, ὅς ἄξει εἷός κεν ἄγων ἀχιλῆϊ πελάσσῃ. αὐτάρ ἐπήν ἀγάγῃσιν ἔσω κλισίην ἀχιλῆος, οὔτ' αὐτός κτενέει ἀπό τ' ἄλλους πάντας ἐρύξει: οὔτε γάρ ἐστ' ἄφρων οὔτ' ἄσκοπος οὔτ' ἀλιτήμων, ἀλλά μάλ' ἐνδυκέως ἱκέτεω πεφιδήσεται ἀνδρός. ὥς ἔφατ', ὦρτο δέ ἶρις ἀελλόπος ἀγγελέουσα. ἷξεν δ' ἐς πριάμοιο, κίχεν δ' ἐνοπήν τε γόον τε. παῖδες μέν πατέρ' ἀμφί καθήμενοι ἔνδοθεν αὐλῆς δάκρυσιν εἵματ' ἔφυρον, ὅ δ' ἐν μέσσοισι γεραιός {>} ἐντυπάς ἐν χλαίνῃ κεκαλυμμένος: ἀμφί δέ πολλή {>} κόπρος ἔην κεφαλῇ τε καί αὐχένι τοῖο γέροντος τήν ῥα κυλινδόμενος καταμήσατο χερσίν ἑῇσι. θυγατέρες δ' ἀνά δώματ' ἰδέ νυοί ὠδύροντο τῶν μιμνησκόμεναι οἵ δή πολέες τε καί ἐσθλοί χερσίν ὑπ' ἀργείων κέατο ψυχάς ὀλέσαντες. στῆ δέ παρά πρίαμον διός ἄγγελος, ἠδέ προσηύδα τυτθόν φθεγξαμένη: τόν δέ τρόμος ἔλλαβε γυῖα: θάρσει δαρδανίδη πρίαμε φρεσί, μή δέ τι τάρβει: {>} οὐ μέν γάρ τοι ἐγώ κακόν ὀσσομένη τόδ' ἱκάνω ἀλλ' ἀγαθά φρονέουσα: διός δέ τοι ἄγγελός εἰμι, ὅς σευ ἄνευθεν ἐών μέγα κήδεται ἠδ' ἐλεαίρει. λύσασθαί ς' ἐκέλευσεν ὀλύμπιος ἕκτορα δῖον, δῶρα δ' ἀχιλλῆϊ φερέμεν τά κε θυμόν ἰήνῃ οἶον, μή δέ τις ἄλλος ἅμα τρώων ἴτω ἀνήρ. κῆρύξ τίς τοι ἕποιτο γεραίτερος, ὅς κ' ἰθύνοι ἡμιόνους καί ἄμαξαν ἐΰτροχον, ἠδέ καί αὖτις {>} νεκρόν ἄγοι προτί ἄστυ, τόν ἔκτανε δῖος ἀχιλλεύς. μή δέ τί τοι θάνατος μελέτω φρεσί μηδέ τι τάρβος: τοῖος γάρ τοι πομπός ἅμ' ἕψεται ἀργειφόντης, ὅς ς' ἄξει εἷός κεν ἄγων ἀχιλῆϊ πελάσσῃ. {>} αὐτάρ ἐπήν ἀγάγῃσιν ἔσω κλισίην ἀχιλῆος, οὔτ' αὐτός κτενέει ἀπό τ' ἄλλους πάντας ἐρύξει: οὔτε γάρ ἔστ' ἄφρων οὔτ' ἄσκοπος οὔτ' ἀλιτήμων, ἀλλά μάλ' ἐνδυκέως ἱκέτεω πεφιδήσεται ἀνδρός. ἥ μέν ἄρ' ὥς εἰποῦς' ἀπέβη πόδας ὠκέα ἶρις, αὐτάρ ὅ γ' υἷας ἄμαξαν ἐΰτροχον ἡμιονείην ὁπλίσαι ἠνώγει, πείρινθα δέ δῆσαι ἐπ' αὐτῆς. αὐτός δ' ἐς θάλαμον κατεβήσετο κηώεντα κέδρινον ὑψόροφον, ὅς γλήνεα πολλά κεχάνδει: ἐς δ' ἄλοχον ἑκάβην ἐκαλέσσατο φώνησέν τε: δαιμονίη διόθεν μοι ὀλύμπιος ἄγγελος ἦλθε λύσασθαι φίλον υἱόν ἰόντ' ἐπί νῆας ἀχαιῶν, δῶρα δ' ἀχιλλῆϊ φερέμεν τά κε θυμόν ἰήνῃ. ἀλλ' ἄγε μοι τόδε εἰπέ τί τοι φρεσίν εἴδεται εἶναι; αἰνῶς γάρ μ' αὐτόν γε μένος καί θυμός ἄνωγε κεῖς' ἰέναι ἐπί νῆας ἔσω στρατόν εὐρύν ἀχαιῶν. ὥς φάτο, κώκυσεν δέ γυνή καί ἀμείβετο μύθῳ: ὤ μοι πῇ δή τοι φρένες οἴχονθ', ᾗς τό πάρος περ ἔκλε' ἐπ' ἀνθρώπους ξείνους ἠδ' οἷσιν ἀνάσσεις; πῶς ἐθέλεις ἐπί νῆας ἀχαιῶν ἐλθέμεν οἶος ἀνδρός ἐς ὀφθαλμούς ὅς τοι πολέας τε καί ἐσθλούς {>} υἱέας ἐξενάριξε: σιδήρειόν νύ τοι ἦτορ. εἰ γάρ ς' αἱρήσει καί ἐσόψεται ὀφθαλμοῖσιν ὠμηστής καί ἄπιστος ἀνήρ ὅ γε οὔ ς' ἐλεήσει, {>} οὐδέ τί ς' αἰδέσεται. νῦν δέ κλαίωμεν ἄνευθεν ἥμενοι ἐν μεγάρῳ: τῷ δ' ὥς ποθι μοῖρα κραταιή {※} γιγνομένῳ ἐπένησε λίνῳ, ὅτε μιν τέκον αὐτή, ἀργίποδας κύνας ἆσαι ἑῶν ἀπάνευθε τοκήων ἀνδρί πάρα κρατερῷ, τοῦ ἐγώ μέσον ἧπαρ ἔχοιμι ἐσθέμεναι προσφῦσα: τότ' ἄντιτα ἔργα γένοιτο παιδός ἐμοῦ, ἐπεί οὔ ἑ κακιζόμενόν γε κατέκτα, {>} ἀλλά πρό τρώων καί τρωϊάδων βαθυκόλπων ἑσταότ' οὔτε φόβου μεμνημένον οὔτ' ἀλεωρῆς. τήν δ' αὖτε προσέειπε γέρων πρίαμος θεοειδής: μή μ' ἐθέλοντ' ἰέναι κατερύκανε, μή δέ μοι αὐτή ὄρνις ἐνί μεγάροισι κακός πέλευ: οὐδέ με πείσεις. εἰ μέν γάρ τίς μ' ἄλλος ἐπιχθονίων ἐκέλευεν, {>} ἤ οἵ μάντιές εἰσι θυοσκόοι ἤ ἱερῆες, {※} ψεῦδός κεν φαῖμεν καί νοσφιζοίμεθα μᾶλλον: νῦν δ', αὐτός γάρ ἄκουσα θεοῦ καί ἐσέδρακον ἄντην, εἶμι καί οὐχ ἅλιον ἔπος ἔσσεται. εἰ δέ μοι αἶσα τεθνάμεναι παρά νηυσίν ἀχαιῶν χαλκοχιτώνων βούλομαι: αὐτίκα γάρ με κατακτείνειεν ἀχιλλεύς ἀγκάς ἑλόντ' ἐμόν υἱόν, ἐπήν γόου ἐξ ἔρον εἵην. {>} ἦ καί φωριαμῶν ἐπιθήματα κάλ' ἀνέῳγεν: {>} ἔνθεν δώδεκα μέν περικαλλέας ἔξελε πέπλους, δώδεκα δ' ἁπλοΐδας χλαίνας, τόσσους δέ τάπητας, τόσσα δέ φάρεα λευκά, τόσους δ' ἐπί τοῖσι χιτῶνας. {>} χρυσοῦ δέ στήσας ἔφερεν δέκα πάντα τάλαντα, ἐκ δέ δύ' αἴθωνας τρίποδας, πίσυρας δέ λέβητας, ἐκ δέ δέπας περικαλλές, ὅ οἱ θρῇκες πόρον ἄνδρες ἐξεσίην ἐλθόντι μέγα κτέρας: οὐδέ νυ τοῦ περ φείσατ' ἐνί μεγάροις ὅ γέρων, περί δ' ἤθελε θυμῷ λύσασθαι φίλον υἱόν. ὅ δέ τρῶας μέν ἅπαντας αἰθούσης ἀπέεργεν ἔπεσς' αἰσχροῖσιν ἐνίσσων: ἔρρετε λωβητῆρες ἐλεγχέες: οὔ νυ καί ὑμῖν οἴκοι ἔνεστι γόος, ὅτι μ' ἤλθετε κηδήσοντες; {>} ἦ ὀνόσασθ' ὅτι μοι κρονίδης ζεύς ἄλγε' ἔδωκε παῖδ' ὀλέσαι τόν ἄριστον; ἀτάρ γνώσεσθε καί ὔμμες: ῥηΐτεροι γάρ μᾶλλον ἀχαιοῖσιν δή ἔσεσθε κείνου τεθνηῶτος ἐναιρέμεν. αὐτάρ ἔγωγε πρίν ἀλαπαζομένην τε πόλιν κεραϊζομένην τε ὀφθαλμοῖσιν ἰδεῖν βαίην δόμον ἄϊδος εἴσω. ἦ καί σκηπανίῳ δίεπ' ἀνέρας: οἵ δ' ἴσαν ἔξω σπερχομένοιο γέροντος: ὅ δ' υἱάσιν οἷσιν ὁμόκλα νεικείων ἕλενόν τε πάριν τ' ἀγάθωνά τε δῖον πάμμονά τ' ἀντίφονόν τε βοήν ἀγαθόν τε πολίτην {>} δηΐφοβόν τε καί ἱππόθοον καί δῖον ἀγαυόν: ἐννέα τοῖς ὅ γεραιός ὁμοκλήσας ἐκέλευε: {>} σπεύσατέ μοι κακά τέκνα κατηφόνες: αἴθ' ἅμα πάντες ἕκτορος ὠφέλετ' ἀντί θοῇς ἐπί νηυσί πεφάσθαι. ὤ μοι ἐγώ πανάποτμος, ἐπεί τέκον υἷας ἀρίστους τροίῃ ἐν εὐρείῃ, τῶν δ' οὔ τινά φημι λελεῖφθαι, {>} μήστορά τ' ἀντίθεον καί τρωΐλον ἱππιοχάρμην ἕκτορά θ', ὅς θεός ἔσκε μετ' ἀνδράσιν, οὐδέ ἐῴκει ἀνδρός γε θνητοῦ πάϊς ἔμμεναι ἀλλά θεοῖο. τούς μέν ἀπώλες' ἄρης, τά δ' ἐλέγχεα πάντα λέλειπται ψεῦσταί τ' ὀρχησταί τε χοροιτυπίῃσιν ἄριστοι ἀρνῶν ἠδ' ἐρίφων ἐπιδήμιοι ἁρπακτῆρες. οὐκ ἄν δή μοι ἄμαξαν ἐφοπλίσσαιτε τάχιστα, ταῦτά τε πάντ' ἐπιθεῖτε, ἵνα πρήσσωμεν ὁδοῖο; ὥς ἔφαθ', οἵ δ' ἄρα πατρός ὑποδείσαντες ὁμοκλήν ἐκ μέν ἄμαξαν ἄειραν ἐΰτροχον ἡμιονείην καλήν πρωτοπαγέα, πείρινθα δέ δῆσαν ἐπ' αὐτῆς, κάδ δ' ἀπό πασσαλόφι ζυγόν ᾕρεον ἡμιόνειον πύξινον ὀμφαλόεν εὖ οἰήκεσσιν ἀρηρός: ἐκ δ' ἔφερον ζυγόδεσμον ἅμα ζυγῷ ἐννεάπηχυ. καί τό μέν εὖ κατέθηκαν ἐϋξέστῳ ἐπί ῥυμῷ {>} πέζῃ ἔπι πρώτῃ, ἐπί δέ κρίκον ἕστορι βάλλον, τρίς δ' ἑκάτερθεν ἔδησαν ἐπ' ὀμφαλόν, αὐτάρ ἔπειτα ἑξείης κατέδησαν, ὑπό γλωχῖνα δ' ἔκαμψαν. ἐκ θαλάμου δέ φέροντες ἐϋξέστης ἐπ' ἀπήνης νήεον ἑκτορέης κεφαλῆς ἀπερείσι' ἄποινα, ζεῦξαν δ' ἡμιόνους κρατερώνυχας ἐντεσιεργούς, τούς ῥά ποτε πριάμῳ μυσοί δόσαν ἀγλαά δῶρα. ἵππους δέ πριάμῳ ὕπαγον ζυγόν, οὕς ὅ γεραιός αὐτός ἔχων ἀτίταλλεν ἐϋξέστῃ ἐπί φάτνῃ. τώ μέν ζευγνύσθην ἐν δώμασιν ὑψηλοῖσι {>} κῆρυξ καί πρίαμος πυκινά φρεσί μήδε' ἔχοντες: ἀγχίμολον δέ σφ' ἦλθ' ἑκάβη τετιηότι θυμῷ οἶνον ἔχους' ἐν χειρί μελίφρονα δεξιτερῆφι χρυσέῳ ἐν δέπαϊ, ὄφρα λείψαντε κιοίτην: στῆ δ' ἵππων προπάροιθεν ἔπος τ' ἔφατ' ἔκ τ' ὀνόμαζε: τῆ σπεῖσον διί πατρί, καί εὔχεο οἴκαδ' ἱκέσθαι ἄψ ἐκ δυσμενέων ἀνδρῶν, ἐπεί ἄρ σέ γε θυμός ὀτρύνει ἐπί νῆας ἐμεῖο μέν οὐκ ἐθελούσης. ἀλλ' εὔχεο σύ γ' ἔπειτα κελαινεφέϊ κρονίωνι ἰδαίῳ, ὅς τε τροίην κατά πᾶσαν ὁρᾶται, αἴτει δ' οἰωνόν ταχύν ἄγγελον, ὅς τέ οἱ αὐτῷ {⸖} φίλτατος οἰωνῶν, καί εὑ κράτος ἐστί μέγιστον, δεξιόν, ὄφρά μιν αὐτός ἐν ὀφθαλμοῖσι νοήσας τῷ πίσυνος ἐπί νῆας ἴῃς δαναῶν ταχυπώλων. εἰ δέ τοι οὐ δώσει ἑόν ἄγγελον εὐρύοπα ζεύς, οὐκ ἄν ἔγωγέ ς' ἔπειτα ἐποτρύνουσα κελοίμην νῆας ἐπ' ἀργείων ἰέναι μάλα περ μεμαῶτα. τήν δ' ἀπαμειβόμενος προσέφη πρίαμος θεοειδής: ὦ γύναι οὐ μέν τοι τόδ' ἐφιεμένῃ ἀπιθήσω. ἐσθλόν γάρ διί χεῖρας ἀνασχέμεν αἴ κ' ἐλεήσῃ. ἦ ῥα καί ἀμφίπολον ταμίην ὄτρυν' ὅ γεραιός χερσίν ὕδωρ ἐπιχεῦαι ἀκήρατον: ἥ δέ παρέστη {>—} χέρνιβον ἀμφίπολος πρόχοόν θ' ἅμα χερσίν ἔχουσα. {>} νιψάμενος δέ κύπελλον ἐδέξατο ἧς ἀλόχοιο: {>} εὔχετ' ἔπειτα στάς μέσῳ ἕρκεϊ, λεῖβε δέ οἶνον οὐρανόν εἰσανιδών, καί φωνήσας ἔπος ηὔδα: ζεῦ πάτερ ἴδηθεν μεδέων κύδιστε μέγιστε δός μ' ἐς ἀχιλλῆος φίλον ἐλθεῖν ἠδ' ἐλεεινόν, πέμψον δ' οἰωνόν ταχύν ἄγγελον, ὅς τε σοί αὐτῷ φίλτατος οἰωνῶν, καί εὑ κράτος ἐστί μέγιστον, δεξιόν, ὄφρά μιν αὐτός ἐν ὀφθαλμοῖσι νοήσας τῷ πίσυνος ἐπί νῆας ἴω δαναῶν ταχυπώλων. ὥς ἔφατ' εὐχόμενος, τοῦ δ' ἔκλυε μητίετα ζεύς {>} αὐτίκα δ' αἰετόν ἧκε τελειότατον πετεηνῶν μόρφνον θηρητῆρ' ὅν καί περκνόν καλέουσιν. ὅσση δ' ὑψορόφοιο θύρη θαλάμοιο τέτυκται {>} ἀνέρος ἀφνειοῖο ἐΰ κληῗς' ἀραρυῖα, τόσς' ἄρα τοῦ ἑκάτερθεν ἔσαν πτερά: εἴσατο δέ σφι δεξιός ἀΐξας διά ἄστεος: οἵ δέ ἰδόντες γήθησαν, καί πᾶσιν ἐνί φρεσί θυμός ἰάνθη. σπερχόμενος δ' ὅ γεραιός ἑοῦ ἐπεβήσετο δίφρου, ἐκ δ' ἔλασε προθύροιο καί αἰθούσης ἐριδούπου. πρόσθε μέν ἡμίονοι ἕλκον τετράκυκλον ἀπήνην, τάς ἰδαῖος ἔλαυνε δαΐφρων: αὐτάρ ὄπισθεν ἵπποι, τούς ὅ γέρων ἐφέπων μάστιγι κέλευε καρπαλίμως κατά ἄστυ: φίλοι δ' ἅμα πάντες ἕποντο πόλλ' ὀλοφυρόμενοι ὡς εἰ θάνατον δέ κιόντα. οἵ δ' ἐπεί οὖν πόλιος κατέβαν, πεδίον δ' ἀφίκοντο, οἵ μέν ἄρ' ἄψορροι προτί ἴλιον ἀπονέοντο {>} παῖδες καί γαμβροί, τώ δ' οὐ λάθον εὐρύοπα ζῆν ἐς πεδίον προφανέντε: ἰδών δ' ἐλέησε γέροντα, αἶψα δ' ἄρ' ἑρμείαν υἱόν φίλον ἀντίον ηὔδα: ἑρμεία, σοί γάρ τε μάλιστά γε φίλτατόν ἐστιν ἀνδρί ἑταιρίσσαι, καί τ' ἔκλυες ᾧ κ' ἐθέλῃσθα, βάσκ' ἴθι καί πρίαμον κοίλας ἐπί νῆας ἀχαιῶν {>} ὥς ἄγαγ', ὡς μήτ' ἄρ τις ἴδῃ μήτ' ἄρ τε νοήσῃ {>} τῶν ἄλλων δαναῶν, πρίν πηλεΐωνα δ' ἱκέσθαι. {>} ὥς ἔφατ', οὐδ' ἀπίθησε διάκτορος ἀργειφόντης. αὐτίκ' ἔπειθ' ὑπό ποσσίν ἐδήσατο καλά πέδιλα {※} ἀμβρόσια χρύσεια, τά μιν φέρον ἠμέν ἐφ' ὑγρήν {※} ἠδ' ἐπ' ἀπείρονα γαῖαν ἅμα πνοιῇς ἀνέμοιο: εἵλετο δέ ῥάβδον, τῇ τ' ἀνδρῶν ὄμματα θέλγει ὧν ἐθέλει, τούς δ' αὖτε καί ὑπνώοντας ἐγείρει: τήν μετά χερσίν ἔχων πέτετο κρατύς ἀργειφόντης. αἶψα δ' ἄρα τροίην τε καί ἑλλήσποντον ἵκανε, βῆ δ' ἰέναι κούρῳ αἰσυμνητῆρι ἐοικώς πρῶτον ὑπηνήτῃ, τοῦ περ χαριεστάτη ἥβη. οἵ δ' ἐπεί οὖν μέγα σῆμα παρέξ ἴλοιο ἔλασσαν, στῆσαν ἄρ' ἡμιόνους τε καί ἵππους ὄφρα πίοιεν ἐν ποταμῷ: δή γάρ καί ἐπί κνέφας ἤλυθε γαῖαν. τόν δ' ἐξ ἀγχιμόλοιο ἰδών ἐφράσσατο κῆρυξ ἑρμείαν, ποτί δέ πρίαμον φάτο φώνησέν τε: φράζεο δαρδανίδη: φραδέος νόου ἔργα τέτυκται. ἄνδρ' ὁρόω, τάχα δ' ἄμμε διαρραίσεσθαι ὀΐω. ἀλλ' ἄγε δή φεύγωμεν ἐφ' ἵππων, ἤ μιν ἔπειτα γούνων ἁψάμενοι λιτανεύσομεν αἴ κ' ἐλεήσῃ. ὥς φάτο, σύν δέ γέροντι νόος χύτο, δείδιε δ' αἰνῶς, ὀρθαί δέ τρίχες ἔσταν ἐνί γναμπτοῖσι μέλεσσι, στῆ δέ ταφών: αὐτός δ' ἐριούνιος ἐγγύθεν ἐλθών χεῖρα γέροντος ἑλών ἐξείρετο καί προσέειπε: πῇ πάτερ ὧδ' ἵππους τε καί ἡμιόνους ἰθύνεις νύκτα δι' ἀμβροσίην, ὅτε θ' εὕδουσι βροτοί ἄλλοι; οὐδέ σύ γ' ἔδεισας μένεα πνείοντας ἀχαιούς, οἵ τοι δυσμενέες καί ἀνάρσιοι ἐγγύς ἔασι; τῶν εἴ τίς σε ἴδοιτο θοήν διά νύκτα μέλαιναν {>} τοσσάδ' ὀνείατ' ἄγοντα, τίς ἄν δή τοι νόος εἴη; οὔτ' αὐτός νέος ἐσσί, γέρων δέ τοι οὗτος ὀπηδεῖ, ἄνδρ' ἀπαμύνασθαι, ὅτε τις πρότερος χαλεπήνῃ. {>} ἀλλ' ἐγώ οὐδέν σε ῥέξω κακά, καί δέ κεν ἄλλον σεῦ ἀπαλεξήσαιμι: φίλῳ δέ σε πατρί ἐΐσκω. τόν δ' ἠμείβετ' ἔπειτα γέρων πρίαμος θεοειδής: οὕτω πῃ τάδε γ' ἐστί φίλον τέκος ὡς ἀγορεύεις. ἀλλ' ἔτι τις καί ἐμεῖο θεῶν ὑπερέσχεθε χεῖρα, ὅς μοι τοιόνδ' ἧκεν ὁδοιπόρον ἀντιβολῆσαι αἴσιον, οἷος δή σύ δέμας καί εἶδος ἀγητός, πέπνυσαί τε νόῳ, μακάρων δ' ἔξεσσι τοκήων. τόν δ' αὖτε προσέειπε διάκτορος ἀργειφόντης: ναί δή ταῦτά γε πάντα γέρον κατά μοῖραν ἔειπες. ἀλλ' ἄγε μοι τόδε εἰπέ καί ἀτρεκέως κατάλεξον, ἠέ πῃ ἐκπέμπεις κειμήλια πολλά καί ἐσθλά ἄνδρας ἐς ἀλλοδαπούς ἵνα περ τάδε τοι σόα μίμνῃ, {>} ἦ ἤδη πάντες καταλείπετε ἴλιον ἱρήν δειδιότες: τοῖος γάρ ἀνήρ ὤριστος ὄλωλε σός πάϊς: οὐ μέν γάρ τι μάχης ἐπιδεύετ' ἀχαιῶν. τόν δ' ἠμείβετ' ἔπειτα γέρων πρίαμος θεοειδής: τίς δέ σύ ἐσσι φέριστε τέων δ' ἔξεσσι τοκήων; ὥς μοι καλά τόν οἶτον ἀπότμου παιδός ἔνισπες. τόν δ' αὖτε προσέειπε διάκτορος ἀργειφόντης: πειρᾷ ἐμεῖο γεραιέ καί εἴρεαι ἕκτορα δῖον. τόν μέν ἐγώ μάλα πολλά μάχῃ ἔνι κυδιανείρῃ ὀφθαλμοῖσιν ὄπωπα, καί εὖτ' ἐπί νηυσίν ἐλάσσας ἀργείους κτείνεσκε δαΐζων ὀξέϊ χαλκῷ: {>} ἡμεῖς δ' ἑσταότες θαυμάζομεν: οὐ γάρ ἀχιλλεύς {>} εἴα μάρνασθαι κεχολωμένος ἀτρεΐωνι. τοῦ γάρ ἐγώ θεράπων, μία δ' ἤγαγε νηῦς εὐεργής: μυρμιδόνων δ' ἔξειμι, πατήρ δέ μοί ἐστι πολύκτωρ. ἀφνειός μέν ὅ γ' ἐστί, γέρων δέ δή ὡς σύ περ ὧδε, ἕξ δέ οἱ υἷες ἔασιν, ἐγώ δέ οἱ ἕβδομός εἰμι: τῶν μέτα παλλόμενος κλήρῳ λάχον ἐνθάδ' ἕπεσθαι. νῦν δ' ἦλθον πεδίον δ' ἀπό νηῶν: ἠῶθεν γάρ θήσονται περί ἄστυ μάχην ἑλίκωπες ἀχαιοί. ἀσχαλόωσι γάρ οἷδε καθήμενοι, οὐδέ δύνανται ἴσχειν ἐσσυμένους πολέμου βασιλῆες ἀχαιῶν. τόν δ' ἠμείβετ' ἔπειτα γέρων πρίαμος θεοειδής: εἰ μέν δή θεράπων πηληϊάδεω ἀχιλῆος εἴς, ἄγε δή μοι πᾶσαν ἀληθείην κατάλεξον, ἤ ἔτι πάρ νήεσσιν ἐμός πάϊς, ἦέ μιν ἤδη ᾗσι κυσίν μελεϊστί ταμών προύθηκεν ἀχιλλεύς. τόν δ' αὖτε προσέειπε διάκτορος ἀργειφόντης: ὦ γέρον οὔ πω τόν γε κύνες φάγον οὐδ' οἰωνοί, ἀλλ' ἔτι κεῖνος κεῖται ἀχιλλῆος παρά νηΐ αὔτως ἐν κλισίῃσι: δυωδεκάτη δέ οἱ ἠώς κειμένῳ, οὐδέ τί οἱ χρώς σήπεται, οὐδέ μιν εὐλαί ἔσθους', αἵ ῥά τε φῶτας ἀρηϊφάτους κατέδουσιν. ἦ μέν μιν περί σῆμα ἑοῦ ἑτάροιο φίλοιο ἕλκει ἀκηδέστως ἠώς ὅτε δῖα φανήῃ, οὐδέ μιν αἰσχύνει: θηοῖό κεν αὐτός ἐπελθών οἷον ἐερσήεις κεῖται, περί δ' αἷμα νένιπται, οὐδέ ποθι μιαρός: σύν δ' ἕλκεα πάντα μέμυκεν ὅσς' ἐτύπη: πολέες γάρ ἐν αὐτῷ χαλκόν ἔλασσαν. ὥς τοι κήδονται μάκαρες θεοί υἷος ἑῆος καί νέκυός περ ἐόντος, ἐπεί σφι φίλος περί κῆρι. ὥς φάτο, γήθησεν δ' ὅ γέρων, καί ἀμείβετο μύθῳ: ὦ τέκος, ἦ ῥ' ἀγαθόν καί ἐναίσιμα δῶρα διδοῦναι ἀθανάτοις, ἐπεί οὔ ποτ' ἐμός πάϊς, εἴ ποτ' ἔην γε, λήθετ' ἐνί μεγάροισι θεῶν οἵ ὄλυμπον ἔχουσι: τώ οἱ ἀπεμνήσαντο καί ἐν θανάτοιό περ αἴσῃ. ἀλλ' ἄγε δή τόδε δέξαι ἐμεῦ πάρα καλόν ἄλεισον, αὐτόν τε ῥῦσαι, πέμψον δέ με σύν γε θεοῖσιν, ὄφρά κεν ἐς κλισίην πηληϊάδεω ἀφίκωμαι. τόν δ' αὖτε προσέειπε διάκτορος ἀργειφόντης: πειρᾷ ἐμεῖο γεραιέ νεωτέρου, οὐδέ με πείσεις, ὅς με κέλῃ σέο δῶρα παρέξ ἀχιλῆα δέχεσθαι. τόν μέν ἐγώ δείδοικα καί αἰδέομαι περί κῆρι συλεύειν, μή μοί τι κακόν μετόπισθε γένηται. σοί δ' ἄν ἐγώ πομπός καί κε κλυτόν ἄργος ἱκοίμην, ἐνδυκέως ἐν νηΐ θοῇ ἤ πεζός ὁμαρτέων: οὐκ ἄν τίς τοι πομπόν ὀνοσσάμενος μαχέσαιτο. ἦ καί ἀναΐξας ἐριούνιος ἅρμα καί ἵππους καρπαλίμως μάστιγα καί ἡνία λάζετο χερσίν, ἐν δ' ἔπνευς' ἵπποισι καί ἡμιόνοις μένος ἠΰ. ἀλλ' ὅτε δή πύργους τε νεῶν καί τάφρον ἵκοντο, οἵ δέ νέον περί δόρπα φυλακτῆρες πονέοντο, τοῖσι δ' ἐφ' ὕπνον ἔχευε διάκτορος ἀργειφόντης πᾶσιν, ἄφαρ δ' ὤϊξε πύλας καί ἀπῶσεν ὀχῆας, ἐς δ' ἄγαγε πρίαμόν τε καί ἀγλαά δῶρ' ἐπ' ἀπήνης. ἀλλ' ὅτε δή κλισίην πηληϊάδεω ἀφίκοντο ὑψηλήν, τήν μυρμιδόνες ποίησαν ἄνακτι δοῦρ' ἐλάτης κέρσαντες: ἀτάρ καθύπερθεν ἔρεψαν λαχνήεντ' ὄροφον λειμωνόθεν ἀμήσαντες: ἀμφί δέ οἱ μεγάλην αὐλήν ποίησαν ἄνακτι σταυροῖσιν πυκινοῖσι: θύρην δ' ἔχε μοῦνος ἐπιβλής εἰλάτινος, τόν τρεῖς μέν ἐπιρρήσσεσκον ἀχαιοί, τρεῖς δ' ἀναοίγεσκον μεγάλην κληῗδα θυράων τῶν ἄλλων: ἀχιλεύς δ' ἄρ' ἐπιρρήσσεσκε καί οἶος: δή ῥα τόθ' ἑρμείας ἐριούνιος ᾦξε γέροντι, ἐς δ' ἄγαγε κλυτά δῶρα ποδώκεϊ πηλεΐωνι, ἐξ ἵππων δ' ἀπέβαινεν ἐπί χθόνα φώνησέν τε: ὦ γέρον ἤτοι ἐγώ θεός ἄμβροτος εἰλήλουθα ἑρμείας: σοί γάρ με πατήρ ἅμα πομπόν ὄπασσεν. ἀλλ' ἤτοι μέν ἐγώ πάλιν εἴσομαι, οὐδ' ἀχιλῆος ὀφθαλμούς εἴσειμι: νεμεσσητόν δέ κεν εἴη ἀθάνατον θεόν ὧδε βροτούς ἀγαπαζέμεν ἄντην: τύνη δ' εἰσελθών λαβέ γούνατα πηλεΐωνος, καί μιν ὑπέρ πατρός καί μητέρος ἠϋκόμοιο λίσσεο καί τέκεος, ἵνα οἱ σύν θυμόν ὀρίνῃς. ὥς ἄρα φωνήσας ἀπέβη πρός μακρόν ὄλυμπον ἑρμείας: πρίαμος δ' ἐξ ἵππων ἆλτο χαμᾶζε, ἰδαῖον δέ κατ' αὖθι λίπεν: ὅ δέ μίμνεν ἐρύκων ἵππους ἡμιόνους τε: γέρων δ' ἰθύς κίεν οἴκου, τῇ ῥ' ἀχιλεύς ἵζεσκε διΐ φίλος: ἐν δέ μιν αὐτόν εὗρ', ἕταροι δ' ἀπάνευθε καθήατο: τώ δέ δύ' οἴω ἥρως αὐτομέδων τε καί ἄλκιμος ὄζος ἄρηος ποίπνυον παρεόντε: νέον δ' ἀπέληγεν ἐδωδῆς ἔσθων καί πίνων: ἔτι καί παρέκειτο τράπεζα. τούς δ' ἔλαθ' εἰσελθών πρίαμος μέγας, ἄγχι δ' ἄρα στάς χερσίν ἀχιλλῆος λάβε γούνατα καί κύσε χεῖρας δεινάς ἀνδροφόνους, αἵ οἱ πολέας κτάνον υἷας. ὡς δ' ὅτ' ἄν ἄνδρ' ἄτη πυκινή λάβῃ, ὅς τ' ἐνί πάτρῃ φῶτα κατακτείνας ἄλλων ἐξίκετο δῆμον ἀνδρός ἐς ἀφνειοῦ, θάμβος δ' ἔχει εἰσορόωντας, ὥς ἀχιλεύς θάμβησεν ἰδών πρίαμον θεοειδέα: θάμβησαν δέ καί ἄλλοι, ἐς ἀλλήλους δέ ἴδοντο. τόν καί λισσόμενος πρίαμος πρός μῦθον ἔειπε: μνῆσαι πατρός σοῖο θεοῖς ἐπιείκελ' ἀχιλλεῦ, τηλίκου ὥς περ ἐγών, ὀλοῷ ἐπί γήραος οὐδῷ: καί μέν που κεῖνον περιναιέται ἀμφίς ἐόντες τείρους', οὐδέ τίς ἐστιν ἀρήν καί λοιγόν ἀμῦναι. ἀλλ' ἤτοι κεῖνός γε σέθεν ζώοντος ἀκούων χαίρει τ' ἐν θυμῷ, ἐπί τ' ἔλπεται ἤματα πάντα ὄψεσθαι φίλον υἱόν ἀπό τροίηθεν ἰόντα: αὐτάρ ἐγώ πανάποτμος, ἐπεί τέκον υἷας ἀρίστους τροίῃ ἐν εὐρείῃ, τῶν δ' οὔ τινά φημι λελεῖφθαι. πεντήκοντά μοι ἦσαν ὅτ' ἤλυθον υἷες ἀχαιῶν: ἐννεακαίδεκα μέν μοι ἰῆς ἐκ νηδύος ἦσαν, τούς δ' ἄλλους μοι ἔτικτον ἐνί μεγάροισι γυναῖκες. τῶν μέν πολλῶν θοῦρος ἄρης ὑπό γούνατ' ἔλυσεν: ὅς δέ μοι οἶος ἔην, εἴρυτο δέ ἄστυ καί αὐτούς, τόν σύ πρῴην κτεῖνας ἀμυνόμενον περί πάτρης ἕκτορα: τοῦ νῦν εἵνεχ' ἱκάνω νῆας ἀχαιῶν λυσόμενος παρά σεῖο, φέρω δ' ἀπερείσι' ἄποινα. ἀλλ' αἰδεῖο θεούς ἀχιλεῦ, αὐτόν τ' ἐλέησον μνησάμενος σοῦ πατρός: ἐγώ δ' ἐλεεινότερός περ, ἔτλην δ' οἷ' οὔ πώ τις ἐπιχθόνιος βροτός ἄλλος, ἀνδρός παιδοφόνοιο ποτί στόμα χεῖρ' ὀρέγεσθαι. ὥς φάτο, τῷ δ' ἄρα πατρός ὑφ' ἵμερον ὦρσε γόοιο: ἁψάμενος δ' ἄρα χειρός ἀπώσατο ἦκα γέροντα. τώ δέ μνησαμένω ὅ μέν ἕκτορος ἀνδροφόνοιο κλαῖ' ἁδινά προπάροιθε ποδῶν ἀχιλῆος ἐλυσθείς, αὐτάρ ἀχιλλεύς κλαῖεν ἑόν πατέρ', ἄλλοτε δ' αὖτε {>} πάτροκλον: τῶν δέ στοναχή κατά δώματ' ὀρώρει. αὐτάρ ἐπεί ῥα γόοιο τετάρπετο δῖος ἀχιλλεύς, {—} καί οἱ ἀπό πραπίδων ἦλθ' ἵμερος ἠδ' ἀπό γυίων, αὐτίκ' ἀπό θρόνου ὦρτο, γέροντα δέ χειρός ἀνίστη οἰκτίρων πολιόν τε κάρη πολιόν τε γένειον, καί μιν φωνήσας ἔπεα πτερόεντα προσηύδα: ἆ δείλ', ἦ δή πολλά κάκ' ἄνσχεο σόν κατά θυμόν. πῶς ἔτλης ἐπί νῆας ἀχαιῶν ἐλθέμεν οἶος ἀνδρός ἐς ὀφθαλμούς ὅς τοι πολέας τε καί ἐσθλούς υἱέας ἐξενάριξα; σιδήρειόν νύ τοι ἦτορ. ἀλλ' ἄγε δή κατ' ἄρ' ἕζευ ἐπί θρόνου, ἄλγεα δ' ἔμπης ἐν θυμῷ κατακεῖσθαι ἐάσομεν ἀχνύμενοί περ: οὐ γάρ τις πρῆξις πέλεται κρυεροῖο γόοιο: ὡς γάρ ἐπεκλώσαντο θεοί δειλοῖσι βροτοῖσι ζώειν ἀχνυμένοις: αὐτοί δέ τ' ἀκηδέες εἰσί. {>} δοιοί γάρ τε πίθοι κατακείαται ἐν διός οὔδει {>} δώρων οἷα δίδωσι κακῶν, ἕτερος δέ ἑάων: ᾧ μέν κ' ἀμμίξας δώῃ ζεύς τερπικέραυνος, ἄλλοτε μέν τε κακῷ ὅ γε κύρεται, ἄλλοτε δ' ἐσθλῷ: ᾧ δέ κε τῶν λυγρῶν δώῃ, λωβητόν ἔθηκε, καί ἑ κακή βούβρωστις ἐπί χθόνα δῖαν ἐλαύνει, φοιτᾷ δ' οὔτε θεοῖσι τετιμένος οὔτε βροτοῖσιν. ὥς μέν καί πηλῆϊ θεοί δόσαν ἀγλαά δῶρα ἐκ γενετῆς: πάντας γάρ ἐπ' ἀνθρώπους ἐκέκαστο ὄλβῳ τε πλούτῳ τε, ἄνασσε δέ μυρμιδόνεσσι, καί οἱ θνητῷ ἐόντι θεάν ποίησαν ἄκοιτιν. ἀλλ' ἐπί καί τῷ θῆκε θεός κακόν, ὅττί οἱ οὔ τι παίδων ἐν μεγάροισι γονή γένετο κρειόντων, ἀλλ' ἕνα παῖδα τέκεν παναώριον: οὐδέ νυ τόν γε γηράσκοντα κομίζω, ἐπεί μάλα τηλόθι πάτρης ἧμαι ἐνί τροίῃ, σέ τε κήδων ἠδέ σά τέκνα. καί σέ γέρον τό πρίν μέν ἀκούομεν ὄλβιον εἶναι: {>} ὅσσον λέσβος ἄνω μάκαρος ἕδος ἐντός ἐέργει {>} καί φρυγίη καθύπερθε καί ἑλλήσποντος ἀπείρων, τῶν σε γέρον πλούτῳ τε καί υἱάσι φασί κεκάσθαι. αὐτάρ ἐπεί τοι πῆμα τόδ' ἤγαγον οὐρανίωνες αἰεί τοι περί ἄστυ μάχαι τ' ἀνδροκτασίαι τε. ἄνσχεο, μή δ' ἀλίαστον ὀδύρεο σόν κατά θυμόν: {⸖} οὐ γάρ τι πρήξεις ἀκαχήμενος υἷος ἑῆος, {>} οὐδέ μιν ἀνστήσεις, πρίν καί κακόν ἄλλο πάθῃσθα. τόν δ' ἠμείβετ' ἔπειτα γέρων πρίαμος θεοειδής: μή πω μ' ἐς θρόνον ἵζε διοτρεφές ὄφρά κεν ἕκτωρ κεῖται ἐνί κλισίῃσιν ἀκηδής, ἀλλά τάχιστα λῦσον ἵν' ὀφθαλμοῖσιν ἴδω: σύ δέ δέξαι ἄποινα {—} πολλά, τά τοι φέρομεν: σύ δέ τῶνδ' ἀπόναιο, καί ἔλθοις {—} σήν ἐς πατρίδα γαῖαν, ἐπεί με πρῶτον ἔασας {ͻ} αὐτόν τε ζώειν καί ὁρᾶν φάος ἠελίοιο. τόν δ' ἄρ' ὑπόδρα ἰδών προσέφη πόδας ὠκύς ἀχιλλεύς: μηκέτι νῦν μ' ἐρέθιζε γέρον: νοέω δέ καί αὐτός ἕκτορά τοι λῦσαι, διόθεν δέ μοι ἄγγελος ἦλθε μήτηρ, ἥ μ' ἔτεκεν, θυγάτηρ ἁλίοιο γέροντος. καί δέ σε γιγνώσκω πρίαμε φρεσίν, οὐδέ με λήθεις, ὅττι θεῶν τίς ς' ἦγε θοάς ἐπί νῆας ἀχαιῶν. οὐ γάρ κε τλαίη βροτός ἐλθέμεν, οὐδέ μάλ' ἡβῶν, {>} ἐς στρατόν: οὐδέ γάρ ἄν φυλάκους λάθοι, οὐδέ κ' ὀχῆα ῥεῖα μετοχλίσσειε θυράων ἡμετεράων. τώ νῦν μή μοι μᾶλλον ἐν ἄλγεσι θυμόν ὀρίνῃς, μή σε γέρον οὐδ' αὐτόν ἐνί κλισίῃσιν ἐάσω καί ἱκέτην περ ἐόντα, διός δ' ἀλίτωμαι ἐφετμάς. ὥς ἔφατ', ἔδεισεν δ' ὅ γέρων καί ἐπείθετο μύθῳ. πηλεΐδης δ' οἴκοιο λέων ὥς ἆλτο θύραζε οὐκ οἶος, ἅμα τῷ γε δύω θεράποντες ἕποντο {>} ἥρως αὐτομέδων ἠδ' ἄλκιμος, οὕς ῥα μάλιστα τῖ' ἀχιλεύς ἑτάρων μετά πάτροκλόν γε θανόντα, οἵ τόθ' ὑπό ζυγόφιν λύον ἵππους ἡμιόνους τε, {>} ἐς δ' ἄγαγον κήρυκα καλήτορα τοῖο γέροντος, κάδ δ' ἐπί δίφρου εἷσαν: ἐϋξέστου δ' ἀπ' ἀπήνης ᾕρεον ἑκτορέης κεφαλῆς ἀπερείσι' ἄποινα. κάδ δ' ἔλιπον δύο φάρε' ἐΰννητόν τε χιτῶνα, ὄφρα νέκυν πυκάσας δοίη οἶκον δέ φέρεσθαι. δμῳάς δ' ἐκκαλέσας λοῦσαι κέλετ' ἀμφί τ' ἀλεῖψαι νόσφιν ἀειράσας, ὡς μή πρίαμος ἴδοι υἱόν, μή ὅ μέν ἀχνυμένῃ κραδίῃ χόλον οὐκ ἐρύσαιτο παῖδα ἰδών, ἀχιλῆϊ δ' ὀρινθείη φίλον ἦτορ, καί ἑ κατακτείνειε, διός δ' ἀλίτηται ἐφετμάς. τόν δ' ἐπεί οὖν δμῳαί λοῦσαν καί χρῖσαν ἐλαίῳ, {>} ἀμφί δέ μιν φᾶρος καλόν βάλον ἠδέ χιτῶνα, αὐτός τόν γ' ἀχιλεύς λεχέων ἐπέθηκεν ἀείρας, σύν δ' ἕταροι ἤειραν ἐϋξέστην ἐπ' ἀπήνην. ᾤμωξέν τ' ἄρ' ἔπειτα, φίλον δ' ὀνόμηνεν ἑταῖρον: μή μοι πάτροκλε σκυδμαινέμεν, αἴ κε πύθηαι εἰν ἄϊδός περ ἐών ὅτι ἕκτορα δῖον ἔλυσα {—} πατρί φίλῳ, ἐπεί οὔ μοι ἀεικέα δῶκεν ἄποινα. {—} σοί δ' αὖ ἐγώ καί τῶνδ' ἀποδάσσομαι ὅσς' ἐπέοικεν. ἦ ῥα, καί ἐς κλισίην πάλιν ἤϊε δῖος ἀχιλλεύς, ἕζετο δ' ἐν κλισμῷ πολυδαιδάλῳ ἔνθεν ἀνέστη τοίχου τοῦ ἑτέρου, ποτί δέ πρίαμον φάτο μῦθον: υἱός μέν δή τοι λέλυται γέρον ὡς ἐκέλευες, κεῖται δ' ἐν λεχέεσς': ἅμα δ' ἠοῖ φαινομένηφιν ὄψεαι αὐτός ἄγων: νῦν δέ μνησώμεθα δόρπου. καί γάρ τ' ἠΰκομος νιόβη ἐμνήσατο σίτου, τῇ περ δώδεκα παῖδες ἐνί μεγάροισιν ὄλοντο {>} ἕξ μέν θυγατέρες, ἕξ δ' υἱέες ἡβώοντες. {>} τούς μέν ἀπόλλων πέφνεν ἀπ' ἀργυρέοιο βιοῖο χωόμενος νιόβῃ, τάς δ' ἄρτεμις ἰοχέαιρα, οὕνεκ' ἄρα λητοῖ ἰσάσκετο καλλιπαρῄῳ: φῆ δοιώ τεκέειν, ἥ δ' αὐτή γείνατο πολλούς: τώ δ' ἄρα καί δοιώ περ ἐόντ' ἀπό πάντας ὄλεσσαν. οἵ μέν ἄρ' ἐννῆμαρ κέατ' ἐν φόνῳ, οὐδέ τις ἦεν κατθάψαι, λαούς δέ λίθους ποίησε κρονίων: τούς δ' ἄρα τῇ δεκάτῃ θάψαν θεοί οὐρανίωνες. {>} ἥ δ' ἄρα σίτου μνήσατ', ἐπεί κάμε δάκρυ χέουσα. {—} νῦν δέ που ἐν πέτρῃσιν ἐν οὔρεσιν οἰοπόλοισιν {—} ἐν σιπύλῳ, ὅθι φασί θεάων ἔμμεναι εὐνάς {—} νυμφάων, αἵ τ' ἀμφ' ἀχελώϊον ἐρρώσαντο, {—} ἔνθα λίθος περ ἐοῦσα θεῶν ἐκ κήδεα πέσσει. ἀλλ' ἄγε δή καί νῶϊ μεδώμεθα δῖε γεραιέ σίτου: ἔπειτά κεν αὖτε φίλον παῖδα κλαίοισθα ἴλιον εἰσαγαγών: πολυδάκρυτος δέ τοι ἔσται. ἦ καί ἀναΐξας ὄϊν ἄργυφον ὠκύς ἀχιλλεύς σφάξ': ἕταροι δ' ἔδερόν τε καί ἄμφεπον εὖ κατά κόσμον, μίστυλλόν τ' ἄρ' ἐπισταμένως πεῖράν τ' ὀβελοῖσιν, {>} ὄπτησάν τε περιφραδέως, ἐρύσαντό τε πάντα. αὐτομέδων δ' ἄρα σῖτον ἑλών ἐπένειμε τραπέζῃ καλοῖς ἐν κανέοισιν: ἀτάρ κρέα νεῖμεν ἀχιλλεύς. οἵ δ' ἐπ' ὀνείαθ' ἑτοῖμα προκείμενα χεῖρας ἴαλλον. {>} αὐτάρ ἐπεί πόσιος καί ἐδητύος ἐξ ἔρον ἕντο, ἤτοι δαρδανίδης πρίαμος θαύμαζ' ἀχιλῆα ὅσσος ἔην οἷός τε: θεοῖσι γάρ ἄντα ἐῴκει: αὐτάρ ὅ δαρδανίδην πρίαμον θαύμαζεν ἀχιλλεύς εἰσορόων ὄψίν τ' ἀγαθήν καί μῦθον ἀκούων. αὐτάρ ἐπεί τάρπησαν ἐς ἀλλήλους ὁρόωντες, τόν πρότερος προσέειπε γέρων πρίαμος θεοειδής: λέξον νῦν με τάχιστα διοτρεφές, ὄφρα καί ἤδη ὕπνῳ ὕπο γλυκερῷ ταρπώμεθα κοιμηθέντες: οὐ γάρ πω μύσαν ὄσσε ὑπό βλεφάροισιν ἐμοῖσιν ἐξ οὗ σῇς ὑπό χερσίν ἐμός πάϊς ὤλεσε θυμόν, ἀλλ' αἰεί στενάχω καί κήδεα μυρία πέσσω αὐλῆς ἐν χόρτοισι κυλινδόμενος κατά κόπρον. νῦν δή καί σίτου πασάμην καί αἴθοπα οἶνον λαυκανίης καθέηκα: πάρος γε μέν οὔ τι πεπάσμην. ἦ ῥ', ἀχιλεύς δ' ἑτάροισιν ἰδέ δμῳῇσι κέλευσε δέμνι' ὑπ' αἰθούσῃ θέμεναι καί ῥήγεα καλά πορφύρε' ἐμβαλέειν, στορέσαι τ' ἐφύπερθε τάπητας, χλαίνας τ' ἐνθέμεναι οὔλας καθύπερθεν ἕσασθαι. αἵ δ' ἴσαν ἐκ μεγάροιο δάος μετά χερσίν ἔχουσαι, αἶψα δ' ἄρα στόρεσαν δοιώ λέχε' ἐγκονέουσαι. τόν δ' ἐπικερτομέων προσέφη πόδας ὠκύς ἀχιλλεύς: ἐκτός μέν δή λέξο γέρον φίλε, μή τις ἀχαιῶν ἐνθάδ' ἐπέλθῃσιν βουληφόρος, οἵ τέ μοι αἰεί βουλάς βουλεύουσι παρήμενοι, ἥ θέμις ἐστί: τῶν εἴ τίς σε ἴδοιτο θοήν διά νύκτα μέλαιναν, αὐτίκ' ἄν ἐξείποι ἀγαμέμνονι ποιμένι λαῶν, καί κεν ἀνάβλησις λύσιος νεκροῖο γένηται. ἀλλ' ἄγε μοι τόδε εἰπέ καί ἀτρεκέως κατάλεξον, ποσσῆμαρ μέμονας κτερεϊζέμεν ἕκτορα δῖον, ὄφρα τέως αὐτός τε μένω καί λαόν ἐρύκω. τόν δ' ἠμείβετ' ἔπειτα γέρων πρίαμος θεοειδής: εἰ μέν δή μ' ἐθέλεις τελέσαι τάφον ἕκτορι δίῳ, ὧδέ κέ μοι ῥέζων ἀχιλεῦ κεχαρισμένα θείης. οἶσθα γάρ ὡς κατά ἄστυ ἐέλμεθα, τηλόθι δ' ὕλη ἀξέμεν ἐξ ὄρεος, μάλα δέ τρῶες δεδίασιν. ἐννῆμαρ μέν κ' αὐτόν ἐνί μεγάροις γοάοιμεν, {>} τῇ δεκάτῃ δέ κε θάπτοιμεν δαινῦτό τε λαός, {>} ἑνδεκάτῃ δέ κε τύμβον ἐπ' αὐτῷ ποιήσαιμεν, τῇ δέ δυωδεκάτῃ πολεμίξομεν εἴ περ ἀνάγκη. {>} τόν δ' αὖτε προσέειπε ποδάρκης δῖος ἀχιλλεύς: ἔσται τοι καί ταῦτα γέρον πρίαμ' ὡς σύ κελεύεις: σχήσω γάρ πόλεμον τόσσον χρόνον ὅσσον ἄνωγας. ὥς ἄρα φωνήσας ἐπί καρπῷ χεῖρα γέροντος ἔλλαβε δεξιτερήν, μή πως δείσει' ἐνί θυμῷ. οἵ μέν ἄρ' ἐν προδόμῳ δόμου αὐτόθι κοιμήσαντο κῆρυξ καί πρίαμος πυκινά φρεσί μήδε' ἔχοντες, αὐτάρ ἀχιλλεύς εὗδε μυχῷ κλισίης ἐϋπήκτου: τῷ δέ βρισηΐς παρελέξατο καλλιπάρῃος. ἄλλοι μέν ῥα θεοί τε καί ἀνέρες ἱπποκορυσταί εὗδον παννύχιοι μαλακῷ δεδμημένοι ὕπνῳ: ἀλλ' οὐχ ἑρμείαν ἐριούνιον ὕπνος ἔμαρπτεν ὁρμαίνοντ' ἀνά θυμόν ὅπως πρίαμον βασιλῆα νηῶν ἐκπέμψειε λαθών ἱερούς πυλαωρούς. στῆ δ' ἄρ' ὑπέρ κεφαλῆς καί μιν πρός μῦθον ἔειπεν: ὦ γέρον οὔ νύ τι σοί γε μέλει κακόν, οἷον ἔθ' εὕδεις ἀνδράσιν ἐν δηΐοισιν, ἐπεί ς' εἴασεν ἀχιλλεύς. καί νῦν μέν φίλον υἱόν ἐλύσαο, πολλά δ' ἔδωκας: σεῖο δέ κε ζωοῦ καί τρίς τόσα δοῖεν ἄποινα παῖδες τοί μετόπισθε λελειμμένοι, αἴ κ' ἀγαμέμνων γνώῃ ς' ἀτρεΐδης, γνώωσι δέ πάντες ἀχαιοί. ὥς ἔφατ', ἔδεισεν δ' ὅ γέρων, κήρυκα δ' ἀνίστη. τοῖσιν δ' ἑρμείας ζεῦξ' ἵππους ἡμιόνους τε, ῥίμφα δ' ἄρ' αὐτός ἔλαυνε κατά στρατόν, οὐδέ τις ἔγνω. ἀλλ' ὅτε δή πόρον ἷξον ἐϋρρεῖος ποταμοῖο ξάνθου δινήεντος, ὅν ἀθάνατος τέκετο ζεύς, ἑρμείας μέν ἔπειτ' ἀπέβη πρός μακρόν ὄλυμπον, ἠώς δέ κροκόπεπλος ἐκίδνατο πᾶσαν ἐπ' αἶαν, οἵ δ' εἰς ἄστυ ἔλων οἰμωγῇ τε στοναχῇ τε ἵππους, ἡμίονοι δέ νέκυν φέρον. οὐδέ τις ἄλλος ἔγνω πρόσθ' ἀνδρῶν καλλιζώνων τε γυναικῶν, ἀλλ' ἄρα κασσάνδρη ἰκέλη χρυσῇ ἀφροδίτῃ πέργαμον εἰσαναβᾶσα φίλον πατέρ' εἰσενόησεν ἑσταότ' ἐν δίφρῳ, κήρυκά τε ἀστυβοώτην: τόν δ' ἄρ' ἐφ' ἡμιόνων ἴδε κείμενον ἐν λεχέεσσι: κώκυσέν τ' ἄρ' ἔπειτα γέγωνέ τε πᾶν κατά ἄστυ: {>} ὄψεσθε τρῶες καί τρῳάδες ἕκτορ' ἰόντες, εἴ ποτε καί ζώοντι μάχης ἐκνοστήσαντι χαίρετ', ἐπεί μέγα χάρμα πόλει τ' ἦν παντί τε δήμῳ. ὥς ἔφατ', οὐδέ τις αὐτόθ' ἐνί πτόλεϊ λίπετ' ἀνήρ οὐδέ γυνή: πάντας γάρ ἀάσχετον ἵκετο πένθος: ἀγχοῦ δέ ξύμβληντο πυλάων νεκρόν ἄγοντι. πρῶται τόν γ' ἄλοχός τε φίλη καί πότνια μήτηρ τιλλέσθην ἐπ' ἄμαξαν ἐΰτροχον ἀΐξασαι ἁπτόμεναι κεφαλῆς: κλαίων δ' ἀμφίσταθ' ὅμιλος. καί νύ κε δή πρόπαν ἦμαρ ἐς ἠέλιον καταδύντα ἕκτορα δάκρυ χέοντες ὀδύροντο πρό πυλάων, εἰ μή ἄρ' ἐκ δίφροιο γέρων λαοῖσι μετηύδα: εἴξατέ μοι οὐρεῦσι διελθέμεν: αὐτάρ ἔπειτα ἄσεσθε κλαυθμοῖο, ἐπήν ἀγάγωμι δόμον δέ. ὥς ἔφαθ', οἵ δέ διέστησαν καί εἶξαν ἀπήνῃ. οἵ δ' ἐπεί εἰσάγαγον κλυτά δώματα, τόν μέν ἔπειτα τρητοῖς ἐν λεχέεσσι θέσαν, παρά δ' εἷσαν ἀοιδούς {>} θρήνων ἐξάρχους, οἵ τε στονόεσσαν ἀοιδήν οἵ μέν ἄρ' ἐθρήνεον, ἐπί δέ στενάχοντο γυναῖκες. τῇσιν δ' ἀνδρομάχη λευκώλενος ἦρχε γόοιο ἕκτορος ἀνδροφόνοιο κάρη μετά χερσίν ἔχουσα: ἆνερ ἀπ' αἰῶνος νέος ὤλεο, κάδ δέ με χήρην λείπεις ἐν μεγάροισι: πάϊς δ' ἔτι νήπιος αὔτως ὅν τέκομεν σύ τ' ἐγώ τε δυσάμμοροι, οὐδέ μιν οἴω ἥβην ἵξεσθαι: πρίν γάρ πόλις ἧδε κατ' ἄκρης {>} πέρσεται: ἦ γάρ ὄλωλας ἐπίσκοπος, ὅς τέ μιν αὐτήν {>} ῥύσκευ, ἔχες δ' ἀλόχους κεδνάς καί νήπια τέκνα, αἵ δή τοι τάχα νηυσίν ὀχήσονται γλαφυρῇσι, καί μέν ἐγώ μετά τῇσι: σύ δ' αὖ τέκος ἤ ἐμοί αὐτῇ ἕψεαι, ἔνθά κεν ἔργα ἀεικέα ἐργάζοιο ἀθλεύων πρό ἄνακτος ἀμειλίχου, ἤ τις ἀχαιῶν {>} ῥίψει χειρός ἑλών ἀπό πύργου λυγρόν ὄλεθρον χωόμενος, ᾧ δή που ἀδελφεόν ἔκτανεν ἕκτωρ ἤ πατέρ' ἠέ καί υἱόν, ἐπεί μάλα πολλοί ἀχαιῶν ἕκτορος ἐν παλάμῃσιν ὀδάξ ἕλον ἄσπετον οὖδας. οὐ γάρ μείλιχος ἔσκε πατήρ τεός ἐν δαΐ λυγρῇ: τώ καί μιν λαοί μέν ὀδύρονται κατά ἄστυ, {>} ἀρητόν δέ τοκεῦσι γόον καί πένθος ἔθηκας ἕκτορ: ἐμοί δέ μάλιστα λελείψεται ἄλγεα λυγρά. οὐ γάρ μοι θνῄσκων λεχέων ἐκ χεῖρας ὄρεξας, οὐδέ τί μοι εἶπες πυκινόν ἔπος, οὗ τέ κεν αἰεί μεμνῄμην νύκτάς τε καί ἤματα δάκρυ χέουσα. ὥς ἔφατο κλαίους', ἐπί δέ στενάχοντο γυναῖκες. τῇσιν δ' αὖθ' ἑκάβη ἁδινοῦ ἐξῆρχε γόοιο: ἕκτορ ἐμῷ θυμῷ πάντων πολύ φίλτατε παίδων, ἦ μέν μοι ζωός περ ἐών φίλος ἦσθα θεοῖσιν: οἵ δ' ἄρα σεῦ κήδοντο καί ἐν θανάτοιό περ αἴσῃ. ἄλλους μέν γάρ παῖδας ἐμούς πόδας ὠκύς ἀχιλλεύς {>} πέρνασχ' ὅν τιν' ἕλεσκε πέρην ἁλός ἀτρυγέτοιο, {>} ἐς σάμον ἔς τ' ἴμβρον καί λῆμνον ἀμιχθαλόεσσαν: σεῦ δ' ἐπεί ἐξέλετο ψυχήν ταναήκεϊ χαλκῷ, πολλά ῥυστάζεσκεν ἑοῦ περί σῆμ' ἑτάροιο πατρόκλου, τόν ἔπεφνες: ἀνέστησεν δέ μιν οὐδ' ὧς. {>} νῦν δέ μοι ἑρσήεις καί πρόσφατος ἐν μεγάροισι κεῖσαι, τῷ ἴκελος ὅν τ' ἀργυρότοξος ἀπόλλων οἷς ἀγανοῖσι βέλεσσιν ἐποιχόμενος κατέπεφνεν. ὥς ἔφατο κλαίουσα, γόον δ' ἀλίαστον ὄρινε. τῇσι δ' ἔπειθ' ἑλένη τριτάτη ἐξῆρχε γόοιο: ἕκτορ ἐμῷ θυμῷ δαέρων πολύ φίλτατε πάντων, ἦ μέν μοι πόσις ἐστίν ἀλέξανδρος θεοειδής, {>} ὅς μ' ἄγαγε τροίηνδ': ὡς πρίν ὤφελλον ὀλέσθαι. {>} ἤδη γάρ νῦν μοι τόδε εἰκοστόν ἔτος ἐστίν ἐξ οὗ κεῖθεν ἔβην καί ἐμῆς ἀπελήλυθα πάτρης: ἀλλ' οὔ πω σεῦ ἄκουσα κακόν ἔπος οὐδ' ἀσύφηλον: ἀλλ' εἴ τίς με καί ἄλλος ἐνί μεγάροισιν ἐνίπτοι δαέρων ἤ γαλόων ἤ εἰνατέρων εὐπέπλων, ἤ ἑκυρή, ἑκυρός δέ πατήρ ὥς ἤπιος αἰεί, ἀλλά σύ τόν ἐπέεσσι παραιφάμενος κατέρυκες σῇ τ' ἀγανοφροσύνῃ καί σοῖς ἀγανοῖς ἐπέεσσι. τώ σέ θ' ἅμα κλαίω καί ἔμ' ἄμμορον ἀχνυμένη κῆρ: οὐ γάρ τίς μοι ἔτ' ἄλλος ἐνί τροίῃ εὐρείῃ ἤπιος οὐδέ φίλος, πάντες δέ με πεφρίκασιν. ὥς ἔφατο κλαίους', ἐπί δ' ἔστενε δῆμος ἀπείρων. λαοῖσιν δ' ὅ γέρων πρίαμος μετά μῦθον ἔειπεν: {>} ἄξετε νῦν τρῶες ξύλα ἄστυ δέ, μή δέ τι θυμῷ δείσητ' ἀργείων πυκινόν λόχον: ἦ γάρ ἀχιλλεύς {>} πέμπων μ' ὧδ' ἐπέτελλε μελαινάων ἀπό νηῶν μή πρίν πημανέειν πρίν δωδεκάτη μόλῃ ἠώς. ὥς ἔφαθ', οἵ δ' ὑπ' ἀμάξῃσιν βόας ἡμιόνους τε ζεύγνυσαν, αἶψα δ' ἔπειτα πρό ἄστεος ἠγερέθοντο. ἐννῆμαρ μέν τοί γε ἀγίνεον ἄσπετον ὕλην: ἀλλ' ὅτε δή δεκάτη ἐφάνη φαεσίμβροτος ἠώς, καί τότ' ἄρ' ἐξέφερον θρασύν ἕκτορα δάκρυ χέοντες, ἐν δέ πυρῇ ὑπάτῃ νεκρόν θέσαν, ἐν δ' ἔβαλον πῦρ. ἦμος δ' ἠριγένεια φάνη ῥοδοδάκτυλος ἠώς, τῆμος ἄρ' ἀμφί πυρήν κλυτοῦ ἕκτορος ἔγρετο λαός. αὐτάρ ἐπεί ῥ' ἤγερθεν ὁμηγερέες τ' ἐγένοντο πρῶτον μέν κατά πυρκαϊήν σβέσαν αἴθοπι οἴνῳ πᾶσαν, ὁπόσσον ἐπέσχε πυρός μένος: αὐτάρ ἔπειτα ὀστέα λευκά λέγοντο κασίγνητοί θ' ἕταροί τε μυρόμενοι, θαλερόν δέ κατείβετο δάκρυ παρειῶν. καί τά γε χρυσείην ἐς λάρνακα θῆκαν ἑλόντες πορφυρέοις πέπλοισι καλύψαντες μαλακοῖσιν. αἶψα δ' ἄρ' ἐς κοίλην κάπετον θέσαν, αὐτάρ ὕπερθε πυκνοῖσιν λάεσσι κατεστόρεσαν μεγάλοισι: ῥίμφα δέ σῆμ' ἔχεαν, περί δέ σκοποί ἥατο πάντῃ, μή πρίν ἐφορμηθεῖεν ἐϋκνήμιδες ἀχαιοί. χεύαντες δέ τό σῆμα πάλιν κίον: αὐτάρ ἔπειτα εὖ συναγειρόμενοι δαίνυντ' ἐρικυδέα δαῖτα δώμασιν ἐν πριάμοιο διοτρεφέος βασιλῆος. ὥς οἵ γ' ἀμφίεπον τάφον ἕκτορος ἱπποδάμοιο. [2] {work} {οδυσσειασ α} ἄνδρα μοι ἔννεπε, μοῦσα, πολύτροπον, ὅς μάλα πολλά πλάγχθη, ἐπεί τροίης ἱερόν πτολίεθρον ἔπερσε: πολλῶν δ' ἀνθρώπων ἴδεν ἄστεα καί νόον ἔγνω, πολλά δ' ὅ γ' ἐν πόντῳ πάθεν ἄλγεα ὅν κατά θυμόν, ἀρνύμενος ἥν τε ψυχήν καί νόστον ἑταίρων. ἀλλ' οὐδ' ὧς ἑτάρους ἐρρύσατο, ἱέμενός περ: αὐτῶν γάρ σφετέρῃσιν ἀτασθαλίῃσιν ὄλοντο, νήπιοι, οἵ κατά βοῦς ὑπερίονος ἠελίοιο ἤσθιον: αὐτάρ ὁ τοῖσιν ἀφείλετο νόστιμον ἦμαρ. τῶν ἁμόθεν γε, θεά, θύγατερ διός, εἰπέ καί ἡμῖν. ἔνθ' ἄλλοι μέν πάντες, ὅσοι φύγον αἰπύν ὄλεθρον, οἴκοι ἔσαν, πόλεμόν τε πεφευγότες ἠδέ θάλασσαν: τόν δ' οἶον, νόστου κεχρημένον ἠδέ γυναικός, νύμφη πότνι' ἔρυκε καλυψώ, δῖα θεάων, ἐν σπέεσι γλαφυροῖσι, λιλαιομένη πόσιν εἶναι. ἀλλ' ὅτε δή ἔτος ἦλθε περιπλομένων ἐνιαυτῶν, τῷ οἱ ἐπεκλώσαντο θεοί οἶκόνδε νέεσθαι εἰς ἰθάκην, οὐδ' ἔνθα πεφυγμένος ἦεν ἀέθλων καί μετά οἷσι φίλοισι: θεοί δ' ἐλέαιρον ἅπαντες νόσφι ποσειδάωνος: ὁ δ' ἀσπερχές μενέαινεν ἀντιθέῳ ὀδυσῆϊ πάρος ἥν γαῖαν ἱκέσθαι. ἀλλ' ὁ μέν αἰθίοπας μετεκίαθε τηλόθ' ἐόντας, αἰθίοπας, τοί διχθά δεδαίαται, ἔσχατοι ἀνδρῶν, οἱ μέν δυσομένου ὑπερίονος, οἱ δ' ἀνιόντος, ἀντιόων ταύρων τε καί ἀρνειῶν ἑκατόμβης. ἔνθ' ὅ γε τέρπετο δαιτί παρήμενος: οἱ δέ δή ἄλλοι ζηνός ἐνί μεγάροισιν ὀλυμπίου ἁθρόοι ἦσαν. τοῖσι δέ μύθων ἦρχε πατήρ ἀνδρῶν τε θεῶν τε: μνήσατο γάρ κατά θυμόν ἀμύμονος αἰγίσθοιο, τόν ῥ' ἀγαμεμνονίδης τηλεκλυτός ἔκταν' ὀρέστης: τοῦ ὅ γ' ἐπιμνησθείς ἔπε' ἀθανάτοισι μετηύδα: “ὤ πόποι, οἷον δή νυ θεούς βροτοί αἰτιόωνται. ἐξ ἡμέων γάρ φασι κάκ' ἔμμεναι: οἱ δέ καί αὐτοί σφῇσιν ἀτασθαλίῃσιν ὑπέρ μόρον ἄλγε' ἔχουσιν, ὡς καί νῦν αἴγισθος ὑπέρ μόρον ἀτρεΐδαο γῆμ' ἄλοχον μνηστήν, τόν δ' ἔκτανε νοστήσαντα, εἰδώς αἰπύν ὄλεθρον, ἐπεί πρό οἱ εἴπομεν ἡμεῖς, ἑρμείαν πέμψαντες, ἐΰσκοπον ἀργεϊφόντην, μήτ' αὐτόν κτείνειν μήτε μνάασθαι ἄκοιτιν: ἐκ γάρ ὀρέσταο τίσις ἔσσεται ἀτρεΐδαο, ὁππότ' ἄν ἡβήσῃ τε καί ἧς ἱμείρεται αἴης. ὥς ἔφαθ' ἑρμείας, ἀλλ' οὐ φρένας αἰγίσθοιο πεῖθ' ἀγαθά φρονέων: νῦν δ' ἁθρόα πάντ' ἀπέτεισε.” τόν δ' ἠμείβετ' ἔπειτα θεά γλαυκῶπις ἀθήνη: “ὦ πάτερ ἡμέτερε κρονίδη, ὕπατε κρειόντων, καί λίην κεῖνός γε ἐοικότι κεῖται ὀλέθρῳ, ὡς ἀπόλοιτο καί ἄλλος ὅτις τοιαῦτά γε ῥέζοι. ἀλλά μοι ἀμφ' ὀδυσῆϊ δαΐφρονι δαίεται ἦτορ, δυσμόρῳ, ὅς δή δηθά φίλων ἄπο πήματα πάσχει νήσῳ ἐν ἀμφιρύτῃ, ὅθι τ' ὀμφαλός ἐστι θαλάσσης, νῆσος δενδρήεσσα, θεά δ' ἐν δώματα ναίει, ἄτλαντος θυγάτηρ ὀλοόφρονος, ὅς τε θαλάσσης πάσης βένθεα οἶδεν, ἔχει δέ τε κίονας αὐτός μακράς, αἵ γαῖάν τε καί οὐρανόν ἀμφίς ἔχουσι. τοῦ θυγάτηρ δύστηνον ὀδυρόμενον κατερύκει, αἰεί δέ μαλακοῖσι καί αἱμυλίοισι λόγοισι θέλγει, ὅπως ἰθάκης ἐπιλήσεται: αὐτάρ ὀδυσσεύς, ἱέμενος καί καπνόν ἀποθρῴσκοντα νοῆσαι ἧς γαίης, θανέειν ἱμείρεται. οὐδέ νυ σοί περ ἐντρέπεται φίλον ἦτορ, ὀλύμπιε; οὔ νύ τ' ὀδυσσεύς ἀργείων παρά νηυσί χαρίζετο ἱερά ῥέζων τροίῃ ἐν εὐρείῃ; τί νύ οἱ τόσον ὠδύσαο, ζεῦ;” τήν δ' ἀπαμειβόμενος προσέφη νεφεληγερέτα ζεύς: “τέκνον ἐμόν, ποῖόν σε ἔπος φύγεν ἕρκος ὀδόντων. πῶς ἄν ἔπειτ' ὀδυσῆος ἐγώ θείοιο λαθοίμην, ὅς περί μέν νόον ἐστί βροτῶν, περί δ' ἱρά θεοῖσιν ἀθανάτοισιν ἔδωκε, τοί οὐρανόν εὐρύν ἔχουσιν; ἀλλά ποσειδάων γαιήοχος ἀσκελές αἰέν κύκλωπος κεχόλωται, ὅν ὀφθαλμοῦ ἀλάωσεν, ἀντίθεον πολύφημον, ὅου κράτος ἐστί μέγιστον πᾶσιν κυκλώπεσσι: θόωσα δέ μιν τέκε νύμφη, φόρκυνος θυγάτηρ, ἁλός ἀτρυγέτοιο μέδοντος, ἐν σπέεσι γλαφυροῖσι ποσειδάωνι μιγεῖσα. ἐκ τοῦ δή ὀδυσῆα ποσειδάων ἐνοσίχθων οὔ τι κατακτείνει, πλάζει δ' ἀπό πατρίδος αἴης. ἀλλ' ἄγεθ' ἡμεῖς οἵδε περιφραζώμεθα πάντες νόστον, ὅπως ἔλθῃσι: ποσειδάων δέ μεθήσει ὅν χόλον: οὐ μέν γάρ τι δυνήσεται ἀντία πάντων ἀθανάτων ἀέκητι θεῶν ἐριδαινέμεν οἶος.” τόν δ' ἠμείβετ' ἔπειτα θεά γλαυκῶπις ἀθήνη: “ὦ πάτερ ἡμέτερε κρονίδη, ὕπατε κρειόντων, εἰ μέν δή νῦν τοῦτο φίλον μακάρεσσι θεοῖσι, νοστῆσαι ὀδυσῆα πολύφρονα ὅνδε δόμονδε, ἑρμείαν μέν ἔπειτα, διάκτορον ἀργεϊφόντην, νῆσον ἐς ὠγυγίην ὀτρύνομεν, ὄφρα τάχιστα νύμφῃ ἐϋπλοκάμῳ εἴπῃ νημερτέα βουλήν, νόστον ὀδυσσῆος ταλασίφρονος, ὥς κε νέηται. αὐτάρ ἐγών ἰθάκηνδε ἐλεύσομαι, ὄφρα οἱ υἱόν μᾶλλον ἐποτρύνω καί οἱ μένος ἐν φρεσί θείω, εἰς ἀγορήν καλέσαντα κάρη κομόωντας ἀχαιούς πᾶσι μνηστήρεσσιν ἀπειπέμεν, οἵ τέ οἱ αἰεί μῆλ' ἁδινά σφάζουσι καί εἰλίποδας ἕλικας βοῦς. πέμψω δ' ἐς σπάρτην τε καί ἐς πύλον ἠμαθόεντα νόστον πευσόμενον πατρός φίλου, ἤν που ἀκούσῃ, ἠδ' ἵνα μιν κλέος ἐσθλόν ἐν ἀνθρώποισιν ἔχῃσιν.” ὥς εἰποῦς' ὑπό ποσσίν ἐδήσατο καλά πέδιλα, ἀμβρόσια χρύσεια, τά μιν φέρον ἠμέν ἐφ' ὑγρήν ἠδ' ἐπ' ἀπείρονα γαῖαν ἅμα πνοιῇς' ἀνέμοιο. εἵλετο δ' ἄλκιμον ἔγχος, ἀκαχμένον ὀξέϊ χαλκῷ, βριθύ μέγα στιβαρόν, τῷ δάμνησι στίχας ἀνδρῶν ἡρώων, τοῖσίν τε κοτέσσεται ὀβριμοπάτρη, βῆ δέ κατ' οὐλύμποιο καρήνων ἀΐξασα, στῆ δ' ἰθάκης ἐνί δήμῳ ἐπί προθύροις' ὀδυσῆος, οὐδοῦ ἐπ' αὐλείου: παλάμῃ δ' ἔχε χάλκεον ἔγχος, εἰδομένη ξείνῳ, ταφίων ἡγήτορι, μέντῃ. εὗρε δ' ἄρα μνηστῆρας ἀγήνορας: οἱ μέν ἔπειτα πεσσοῖσι προπάροιθε θυράων θυμόν ἔτερπον, ἥμενοι ἐν ῥινοῖσι βοῶν, οὕς ἔκτανον αὐτοί. κήρυκες δ' αὐτοῖσι καί ὀτρηροί θεράποντες οἱ μέν ἄρ' οἶνον ἔμισγον ἐνί κρητῆρσι καί ὕδωρ, οἱ δ' αὖτε σπόγγοισι πολυτρήτοισι τραπέζας νίζον καί πρότιθεν, τοί δέ κρέα πολλά δατεῦντο. τήν δέ πολύ πρῶτος ἴδε τηλέμαχος θεοειδής: ἧστο γάρ ἐν μνηστῆρσι φίλον τετιημένος ἦτορ, ὀσσόμενος πατέρ' ἐσθλόν ἐνί φρεσίν, εἴ ποθεν ἐλθών μνηστήρων τῶν μέν σκέδασιν κατά δώματα θείη, τιμήν δ' αὐτός ἔχοι καί κτήμασιν οἷσιν ἀνάσσοι. τά φρονέων μνηστῆρσι μεθήμενος εἴσιδ' ἀθήνην, βῆ δ' ἰθύς προθύροιο, νεμεσσήθη δ' ἐνί θυμῷ ξεῖνον δηθά θύρῃσιν ἐφεστάμεν: ἐγγύθι δέ στάς χεῖρ' ἕλε δεξιτερήν καί ἐδέξατο χάλκεον ἔγχος, καί μιν φωνήσας ἔπεα πτερόεντα προσηύδα: “χαῖρε, ξεῖνε, παρ' ἄμμι φιλήσεαι: αὐτάρ ἔπειτα δείπνου πασσάμενος μυθήσεαι ὅττεό σε χρή.” ὥς εἰπών ἡγεῖθ', ἡ δ' ἕσπετο παλλάς ἀθήνη. οἱ δ' ὅτε δή ῥ' ἔντοσθεν ἔσαν δόμου ὑψηλοῖο, ἔγχος μέν ῥ' ἔστησε φέρων πρός κίονα μακρήν δουροδόκης ἔντοσθεν ἐϋξόου, ἔνθα περ ἄλλα ἔγχε' ὀδυσσῆος ταλασίφρονος ἵστατο πολλά, αὐτήν δ' ἐς θρόνον εἷσεν ἄγων, ὑπό λῖτα πετάσσας, καλόν δαιδάλεον: ὑπό δέ θρῆνυς ποσίν ἦεν. πάρ δ' αὐτός κλισμόν θέτο ποικίλον, ἔκτοθεν ἄλλων μνηστήρων, μή ξεῖνος ἀνιηθείς ὀρυμαγδῷ δείπνῳ ἀηδήσειεν, ὑπερφιάλοισι μετελθών, ἠδ' ἵνα μιν περί πατρός ἀποιχομένοιο ἔροιτο. χέρνιβα δ' ἀμφίπολος προχόῳ ἐπέχευε φέρουσα καλῇ χρυσείῃ, ὑπέρ ἀργυρέοιο λέβητος, νίψασθαι: παρά δέ ξεστήν ἐτάνυσσε τράπεζαν. σῖτον δ' αἰδοίη ταμίη παρέθηκε φέρουσα, εἴδατα πόλλ' ἐπιθεῖσα, χαριζομένη παρεόντων: δαιτρός δέ κρειῶν πίνακας παρέθηκεν ἀείρας παντοίων, παρά δέ σφι τίθει χρύσεια κύπελλα, κῆρυξ δ' αὐτοῖσιν θάμ' ἐπῴχετο οἰνοχοεύων. ἐς δ' ἦλθον μνηστῆρες ἀγήνορες: οἱ μέν ἔπειτα ἑξείης ἕζοντο κατά κλισμούς τε θρόνους τε. τοῖσι δέ κήρυκες μέν ὕδωρ ἐπί χεῖρας ἔχευαν, σῖτον δέ δμῳαί παρενήεον ἐν κανέοισι, [κοῦροι δέ κρητῆρας ἐπεστέψαντο ποτοῖο.] οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. αὐτάρ ἐπεί πόσιος καί ἐδητύος ἐξ ἔρον ἕντο μνηστῆρες, τοῖσιν μέν ἐνί φρεσίν ἄλλα μεμήλει, μολπή τ' ὀρχηστύς τε: τά γάρ τ' ἀναθήματα δαιτός. κῆρυξ δ' ἐν χερσίν κίθαριν περικαλλέα θῆκε φημίῳ, ὅς ῥ' ἤειδε παρά μνηστῆρσιν ἀνάγκῃ. ἦ τοι ὁ φορμίζων ἀνεβάλλετο καλόν ἀείδειν, αὐτάρ τηλέμαχος προσέφη γλαυκῶπιν ἀθήνην, ἄγχι σχών κεφαλήν, ἵνα μή πευθοίαθ' οἱ ἄλλοι: “ξεῖνε φίλ', ἦ καί μοι νεμεσήσεαι ὅττι κεν εἴπω; τούτοισιν μέν ταῦτα μέλει, κίθαρις καί ἀοιδή, ῥεῖ', ἐπεί ἀλλότριον βίοτον νήποινον ἔδουσιν, ἀνέρος, οὗ δή που λεύκ' ὀστέα πύθεται ὄμβρῳ κείμεν' ἐπ' ἠπείρου, ἤ εἰν ἁλί κῦμα κυλίνδει. εἰ κεῖνόν γ' ἰθάκηνδε ἰδοίατο νοστήσαντα, πάντες κ' ἀρησαίατ' ἐλαφρότεροι πόδας εἶναι ἤ ἀφνειότεροι χρυσοῖό τε ἐσθῆτός τε. νῦν δ' ὁ μέν ὥς ἀπόλωλε κακόν μόρον, οὐδέ τις ἥμιν θαλπωρή, εἴ πέρ τις ἐπιχθονίων ἀνθρώπων φῇσιν ἐλεύσεσθαι: τοῦ δ' ὤλετο νόστιμον ἦμαρ. ἀλλ' ἄγε μοι τόδε εἰπέ καί ἀτρεκέως κατάλεξον: τίς πόθεν εἰς ἀνδρῶν; πόθι τοι πόλις ἠδέ τοκῆες; ὁπποίης τ' ἐπί νηός ἀφίκεο; πῶς δέ σε ναῦται ἤγαγον εἰς ἰθάκην; τίνες ἔμμεναι εὐχετόωντο; οὐ μέν γάρ τί σε πεζόν ὀΐομαι ἐνθάδ' ἱκέσθαι. καί μοι τοῦτ' ἀγόρευσον ἐτήτυμον, ὄφρ' ἐΰ εἰδῶ, ἠέ νέον μεθέπεις, ἦ καί πατρώϊός ἐσσι ξεῖνος, ἐπεί πολλοί ἴσαν ἀνέρες ἡμέτερον δῶ ἄλλοι, ἐπεί καί κεῖνος ἐπίστροφος ἦν ἀνθρώπων.” τόν δ' αὖτε προσέειπε θεά γλαυκῶπις ἀθήνη: “τοιγάρ ἐγώ τοι ταῦτα μάλ' ἀτρεκέως ἀγορεύσω. μέντης ἀγχιάλοιο δαΐφρονος εὔχομαι εἶναι υἱός, ἀτάρ ταφίοισι φιληρέτμοισιν ἀνάσσω. νῦν δ' ὧδε ξύν νηΐ κατήλυθον ἠδ' ἑτάροισι, πλέων ἐπί οἴνοπα πόντον ἐπ' ἀλλοθρόους ἀνθρώπους, ἐς τεμέσην μετά χαλκόν, ἄγω δ' αἴθωνα σίδηρον. νηῦς δέ μοι ἥδ' ἕστηκεν ἐπ' ἀγροῦ νόσφι πόληος, ἐν λιμένι ῥείθρῳ, ὑπό νηΐῳ ὑλήεντι. ξεῖνοι δ' ἀλλήλων πατρώϊοι εὐχόμεθ' εἶναι ἐξ ἀρχῆς, εἴ πέρ τε γέροντ' εἴρηαι ἐπελθών λαέρτην ἥρωα, τόν οὐκέτι φασί πόλινδε ἔρχεσθ', ἀλλ' ἀπάνευθεν ἐπ' ἀγροῦ πήματα πάσχειν γρηΐ σύν ἀμφιπόλῳ, ἥ οἱ βρῶσίν τε πόσιν τε παρτιθεῖ, εὖτ' ἄν μιν κάματος κατά γυῖα λάβῃσιν ἑρπύζοντ' ἀνά γουνόν ἀλῳῆς οἰνοπέδοιο. νῦν δ' ἦλθον: δή γάρ μιν ἔφαντ' ἐπιδήμιον εἶναι, σόν πατέρ': ἀλλά νυ τόν γε θεοί βλάπτουσι κελεύθου. οὐ γάρ πω τέθνηκεν ἐπί χθονί δῖος ὀδυσσεύς, ἀλλ' ἔτι που ζωός κατερύκεται εὐρέϊ πόντῳ, νήσῳ ἐν ἀμφιρύτῃ, χαλεποί δέ μιν ἄνδρες ἔχουσιν, ἄγριοι, οἵ που κεῖνον ἐρυκανόως' ἀέκοντα. αὐτάρ νῦν τοι ἐγώ μαντεύσομαι, ὡς ἐνί θυμῷ ἀθάνατοι βάλλουσι καί ὡς τελέεσθαι ὀΐω, οὔτε τι μάντις ἐών οὔτ' οἰωνῶν σάφα εἰδώς. οὔ τοι ἔτι δηρόν γε φίλης ἀπό πατρίδος αἴης ἔσσεται, οὐδ' εἴ πέρ τε σιδήρεα δέσματ' ἔχῃσι: φράσσεται ὥς κε νέηται, ἐπεί πολυμήχανός ἐστιν. ἀλλ' ἄγε μοι τόδε εἰπέ καί ἀτρεκέως κατάλεξον, εἰ δή ἐξ αὐτοῖο τόσος πάϊς εἰς ὀδυσῆος. αἰνῶς μέν κεφαλήν τε καί ὄμματα καλά ἔοικας κείνῳ, ἐπεί θαμά τοῖον ἐμισγόμεθ' ἀλλήλοισι, πρίν γε τόν ἐς τροίην ἀναβήμεναι, ἔνθα περ ἄλλοι ἀργείων οἱ ἄριστοι ἔβαν κοίλῃς' ἐνί νηυσίν: ἐκ τοῦ δ' οὔτ' ὀδυσῆα ἐγών ἴδον οὔτ' ἐμέ κεῖνος.” τήν δ' αὖ τηλέμαχος πεπνυμένος ἀντίον ηὔδα: “τοιγάρ ἐγώ τοι, ξεῖνε, μάλ' ἀτρεκέως ἀγορεύσω. μήτηρ μέν τέ μέ φησι τοῦ ἔμμεναι, αὐτάρ ἐγώ γε οὐκ οἶδ': οὐ γάρ πώ τις ἑόν γόνον αὐτός ἀνέγνω. ὡς δή ἐγώ γ' ὄφελον μάκαρός νύ τευ ἔμμεναι υἱός ἀνέρος, ὅν κτεάτεσσιν ἑοῖς' ἔπι γῆρας ἔτετμε. νῦν δ' ὅς ἀποτμότατος γένετο θνητῶν ἀνθρώπων, τοῦ μ' ἔκ φασι γενέσθαι, ἐπεί σύ με τοῦτ' ἐρεείνεις.” τόν δ' αὖτε προσέειπε θεά γλαυκῶπις ἀθήνη: “οὐ μέν τοι γενεήν γε θεοί νώνυμνον ὀπίσσω θῆκαν, ἐπεί σέ γε τοῖον ἐγείνατο πηνελόπεια. ἀλλ' ἄγε μοι τόδε εἰπέ καί ἀτρεκέως κατάλεξον: τίς δαίς, τίς δέ ὅμιλος ὅδ' ἔπλετο; τίπτε δέ σε χρεώ; εἰλαπίνη ἦε γάμος; ἐπεί οὐκ ἔρανος τάδε γ' ἐστίν, ὥς τέ μοι ὑβρίζοντες ὑπερφιάλως δοκέουσι δαίνυσθαι κατά δῶμα. νεμεσσήσαιτό κεν ἀνήρ αἴσχεα πόλλ' ὁρόων, ὅς τις πινυτός γε μετέλθοι.” τήν δ' αὖ τηλέμαχος πεπνυμένος ἀντίον ηὔδα: “ξεῖν', ἐπεί ἄρ δή ταῦτά μ' ἀνείρεαι ἠδέ μεταλλᾷς, μέλλεν μέν ποτε οἶκος ὅδ' ἀφνειός καί ἀμύμων ἔμμεναι, ὄφρ' ἔτι κεῖνος ἀνήρ ἐπιδήμιος ἦεν: νῦν δ' ἑτέρως ἐβόλοντο θεοί κακά μητιόωντες, οἵ κεῖνον μέν ἄϊστον ἐποίησαν περί πάντων ἀνθρώπων, ἐπεί οὔ κε θανόντι περ ὧδ' ἀκαχοίμην, εἰ μετά οἷς' ἑτάροισι δάμη τρώων ἐνί δήμῳ, ἠέ φίλων ἐν χερσίν, ἐπεί πόλεμον τολύπευσε. τῶ κέν οἱ τύμβον μέν ἐποίησαν παναχαιοί, ἠδέ κε καί ᾧ παιδί μέγα κλέος ἤρατ' ὀπίσσω. νῦν δέ μιν ἀκλειῶς ἅρπυιαι ἀνηρέψαντο: οἴχετ' ἄϊστος ἄπυστος, ἐμοί δ' ὀδύνας τε γόους τε κάλλιπεν: οὐδέ τι κεῖνον ὀδυρόμενος στεναχίζω οἶον, ἐπεί νύ μοι ἄλλα θεοί κακά κήδε' ἔτευξαν. ὅσσοι γάρ νήσοισιν ἐπικρατέουσιν ἄριστοι, δουλιχίῳ τε σάμῃ τε καί ὑλήεντι ζακύνθῳ, ἠδ' ὅσσοι κραναήν ἰθάκην κάτα κοιρανέουσι, τόσσοι μητέρ' ἐμήν μνῶνται, τρύχουσι δέ οἶκον. ἡ δ' οὔτ' ἀρνεῖται στυγερόν γάμον οὔτε τελευτήν ποιῆσαι δύναται: τοί δέ φθινύθουσιν ἔδοντες οἶκον ἐμόν: τάχα δή με διαρραίσουσι καί αὐτόν.” τόν δ' ἐπαλαστήσασα προσηύδα παλλάς ἀθήνη: “ὤ πόποι, ἦ δή πολλόν ἀποιχομένου ὀδυσῆος δεύῃ, ὅ κε μνηστῆρσιν ἀναιδέσι χεῖρας ἐφείη. εἰ γάρ νῦν ἐλθών δόμου ἐν πρώτῃσι θύρῃσι σταίη, ἔχων πήληκα καί ἀσπίδα καί δύο δοῦρε, τοῖος ἐών οἷόν μιν ἐγώ τά πρῶτ' ἐνόησα οἴκῳ ἐν ἡμετέρῳ πίνοντά τε τερπόμενόν τε, ἐξ ἐφύρης ἀνιόντα παρ' ἴλου μερμερίδαο: _ ᾤχετο γάρ καί κεῖσε θοῆς ἐπί νηός ὀδυσσεύς φάρμακον ἀνδροφόνον διζήμενος, ὄφρα οἱ εἴη ἰούς χρίεσθαι χαλκήρεας: ἀλλ' ὁ μέν οὔ οἱ δῶκεν, ἐπεί ῥα θεούς νεμεσίζετο αἰέν ἐόντας, ἀλλά πατήρ οἱ δῶκεν ἐμός: φιλέεσκε γάρ αἰνῶς: _ τοῖος ἐών μνηστῆρσιν ὁμιλήσειεν ὀδυσσεύς: πάντες κ' ὠκύμοροί τε γενοίατο πικρόγαμοί τε. ἀλλ' ἦ τοι μέν ταῦτα θεῶν ἐν γούνασι κεῖται, ἤ κεν νοστήσας ἀποτείσεται, ἦε καί οὐκί, οἷσιν ἐνί μεγάροισι: σέ δέ φράζεσθαι ἄνωγα, ὅππως κε μνηστῆρας ἀπώσεαι ἐκ μεγάροιο. εἰ δ' ἄγε νῦν ξυνίει καί ἐμῶν ἐμπάζεο μύθων: αὔριον εἰς ἀγορήν καλέσας ἥρωας ἀχαιούς μῦθον πέφραδε πᾶσι, θεοί δ' ἐπί μάρτυροι ἔστων. μνηστῆρας μέν ἐπί σφέτερα σκίδνασθαι ἄνωχθι, μητέρα δ', εἴ οἱ θυμός ἐφορμᾶται γαμέεσθαι, ἄψ ἴτω ἐς μέγαρον πατρός μέγα δυναμένοιο: οἱ δέ γάμον τεύξουσι καί ἀρτυνέουσιν ἔεδνα πολλά μάλ', ὅσσα ἔοικε φίλης ἐπί παιδός ἕπεσθαι. σοί δ' αὐτῷ πυκινῶς ὑποθήσομαι, αἴ κε πίθηαι: νῆ' ἄρσας ἐρέτῃσιν ἐείκοσιν, ἥ τις ἀρίστη, ἔρχεο πευσόμενος πατρός δήν οἰχομένοιο, ἤν τίς τοι εἴπῃσι βροτῶν, ἤ ὄσσαν ἀκούσῃς ἐκ διός, ἥ τε μάλιστα φέρει κλέος ἀνθρώποισι. πρῶτα μέν ἐς πύλον ἐλθέ καί εἴρεο νέστορα δῖον, κεῖθεν δέ σπάρτηνδε παρά ξανθόν μενέλαον: ὅς γάρ δεύτατος ἦλθεν ἀχαιῶν χαλκοχιτώνων. εἰ μέν κεν πατρός βίοτον καί νόστον ἀκούσῃς, ἦ τ' ἄν τρυχόμενός περ ἔτι τλαίης ἐνιαυτόν: εἰ δέ κε τεθνηῶτος ἀκούσῃς μηδ' ἔτ' ἐόντος, νοστήσας δή ἔπειτα φίλην ἐς πατρίδα γαῖαν σῆμά τέ οἱ χεῦαι καί ἐπί κτέρεα κτερεΐξαι πολλά μάλ', ὅσσα ἔοικε, καί ἀνέρι μητέρα δοῦναι. αὐτάρ ἐπήν δή ταῦτα τελευτήσῃς τε καί ἕρξῃς, φράζεσθαι δή ἔπειτα κατά φρένα καί κατά θυμόν, ὅππως κε μνηστῆρας ἐνί μεγάροισι τεοῖσι κτείνῃς ἠέ δόλῳ ἤ ἀμφαδόν: οὐδέ τί σε χρή νηπιάας ὀχέειν, ἐπεί οὐκέτι τηλίκος ἐσσί. ἦ οὐκ ἀΐεις οἷον κλέος ἔλλαβε δῖος ὀρέστης πάντας ἐπ' ἀνθρώπους, ἐπεί ἔκτανε πατροφονῆα, αἴγισθον δολόμητιν, ὅ οἱ πατέρα κλυτόν ἔκτα; καί σύ, φίλος, μάλα γάρ ς' ὁρόω καλόν τε μέγαν τε, ἄλκιμος ἔσς', ἵνα τίς σε καί ὀψιγόνων ἐΰ εἴπῃ. αὐτάρ ἐγών ἐπί νῆα θοήν κατελεύσομαι ἤδη ἠδ' ἑτάρους, οἵ πού με μάλ' ἀσχαλόωσι μένοντες: σοί δ' αὐτῷ μελέτω, καί ἐμῶν ἐμπάζεο μύθων.” τήν δ' αὖ τηλέμαχος πεπνυμένος ἀντίον ηὔδα: “ξεῖν', ἦ τοι μέν ταῦτα φίλα φρονέων ἀγορεύεις, ὥς τε πατήρ ᾧ παιδί, καί οὔ ποτε λήσομαι αὐτῶν. ἀλλ' ἄγε νῦν ἐπίμεινον, ἐπειγόμενός περ ὁδοῖο, ὄφρα λοεσσάμενός τε τεταρπόμενός τε φίλον κῆρ δῶρον ἔχων ἐπί νῆα κίῃς, χαίρων ἐνί θυμῷ, τιμῆεν, μάλα καλόν, ὅ τοι κειμήλιον ἔσται ἐξ ἐμεῦ, οἷα φίλοι ξεῖνοι ξείνοισι διδοῦσι.” τόν δ' ἠμείβετ' ἔπειτα θεά γλαυκῶπις ἀθήνη: “μή μ' ἔτι νῦν κατέρυκε, λιλαιόμενόν περ ὁδοῖο: δῶρον δ' ὅττι κέ μοι δοῦναι φίλον ἦτορ ἀνώγῃ, αὖτις ἀνερχομένῳ δόμεναι οἶκόνδε φέρεσθαι, καί μάλα καλόν ἑλών: σοί δ' ἄξιον ἔσται ἀμοιβῆς.” ἡ μέν ἄρ' ὥς εἰποῦς' ἀπέβη γλαυκῶπις ἀθήνη, ὄρνις δ' ὥς ἀνόπαια διέπτατο: τῷ δ' ἐνί θυμῷ θῆκε μένος καί θάρσος, ὑπέμνησέν τέ ἑ πατρός μᾶλλον ἔτ' ἤ τό πάροιθεν. ὁ δέ φρεσίν ᾗσι νοήσας θάμβησεν κατά θυμόν: ὀΐσατο γάρ θεόν εἶναι. αὐτίκα δέ μνηστῆρας ἐπῴχετο ἰσόθεος φώς. τοῖσι δ' ἀοιδός ἄειδε περικλυτός, οἱ δέ σιωπῇ εἵατ' ἀκούοντες: ὁ δ' ἀχαιῶν νόστον ἄειδε λυγρόν, ὅν ἐκ τροίης ἐπετείλατο παλλάς ἀθήνη. τοῦ δ' ὑπερωϊόθεν φρεσί σύνθετο θέσπιν ἀοιδήν κούρη ἰκαρίοιο, περίφρων πηνελόπεια: κλίμακα δ' ὑψηλήν κατεβήσετο οἷο δόμοιο, οὐκ οἴη, ἅμα τῇ γε καί ἀμφίπολοι δύ' ἕποντο. ἡ δ' ὅτε δή μνηστῆρας ἀφίκετο δῖα γυναικῶν, στῆ ῥα παρά σταθμόν τέγεος πύκα ποιητοῖο, ἄντα παρειάων σχομένη λιπαρά κρήδεμνα: ἀμφίπολος δ' ἄρα οἱ κεδνή ἑκάτερθε παρέστη. δακρύσασα δ' ἔπειτα προσηύδα θεῖον ἀοιδόν: “φήμιε, πολλά γάρ ἄλλα βροτῶν θελκτήρια οἶδας ἔργ' ἀνδρῶν τε θεῶν τε, τά τε κλείουσιν ἀοιδοί: τῶν ἕν γέ σφιν ἄειδε παρήμενος, οἱ δέ σιωπῇ οἶνον πινόντων: ταύτης δ' ἀποπαύε' ἀοιδῆς λυγρῆς, ἥ τέ μοι αἰέν ἐνί στήθεσσι φίλον κῆρ τείρει, ἐπεί με μάλιστα καθίκετο πένθος ἄλαστον. τοίην γάρ κεφαλήν ποθέω μεμνημένη αἰεί ἀνδρός, τοῦ κλέος εὐρύ καθ' ἑλλάδα καί μέσον ἄργος.” τήν δ' αὖ τηλέμαχος πεπνυμένος ἀντίον ηὔδα: “μῆτερ ἐμή, τί τ' ἄρα φθονέεις ἐρίηρον ἀοιδόν τέρπειν ὅππῃ οἱ νόος ὄρνυται; οὔ νύ τ' ἀοιδοί αἴτιοι, ἀλλά ποθι ζεύς αἴτιος, ὅς τε δίδωσιν ἀνδράσιν ἀλφηστῇσιν ὅπως ἐθέλῃσιν ἑκάστῳ. τούτῳ δ' οὐ νέμεσις δαναῶν κακόν οἶτον ἀείδειν: τήν γάρ ἀοιδήν μᾶλλον ἐπικλείους' ἄνθρωποι, ἥ τις ἀϊόντεσσι νεωτάτη ἀμφιπέληται. σοί δ' ἐπιτολμάτω κραδίη καί θυμός ἀκούειν: οὐ γάρ ὀδυσσεύς οἶος ἀπώλεσε νόστιμον ἦμαρ ἐν τροίῃ, πολλοί δέ καί ἄλλοι φῶτες ὄλοντο. ἀλλ' εἰς οἶκον ἰοῦσα τά ς' αὐτῆς ἔργα κόμιζε, ἱστόν τ' ἠλακάτην τε, καί ἀμφιπόλοισι κέλευε ἔργον ἐποίχεσθαι: μῦθος δ' ἄνδρεσσι μελήσει πᾶσι, μάλιστα δ' ἐμοί: τοῦ γάρ κράτος ἔστ' ἐνί οἴκῳ.” ἡ μέν θαμβήσασα πάλιν οἶκόνδε βεβήκει: παιδός γάρ μῦθον πεπνυμένον ἔνθετο θυμῷ. ἐς δ' ὑπερῷ' ἀναβᾶσα σύν ἀμφιπόλοισι γυναιξί κλαῖεν ἔπειτ' ὀδυσῆα, φίλον πόσιν, ὄφρα οἱ ὕπνον ἡδύν ἐπί βλεφάροισι βάλε γλαυκῶπις ἀθήνη. μνηστῆρες δ' ὁμάδησαν ἀνά μέγαρα σκιόεντα: πάντες δ' ἠρήσαντο παραί λεχέεσσι κλιθῆναι. τοῖσι δέ τηλέμαχος πεπνυμένος ἤρχετο μύθων: “μητρός ἐμῆς μνηστῆρες, ὑπέρβιον ὕβριν ἔχοντες, νῦν μέν δαινύμενοι τερπώμεθα, μηδέ βοητύς ἔστω, ἐπεί τό γε καλόν ἀκουέμεν ἐστίν ἀοιδοῦ τοιοῦδ' οἷος ὅδ' ἐστί, θεοῖς' ἐναλίγκιος αὐδήν. ἠῶθεν δ' ἀγορήνδε καθεζώμεσθα κιόντες πάντες, ἵν' ὕμιν μῦθον ἀπηλεγέως ἀποείπω, ἐξιέναι μεγάρων: ἄλλας δ' ἀλεγύνετε δαῖτας, ὑμά κτήματ' ἔδοντες, ἀμειβόμενοι κατά οἴκους. εἰ δ' ὕμιν δοκέει τόδε λωΐτερον καί ἄμεινον ἔμμεναι, ἀνδρός ἑνός βίοτον νήποινον ὀλέσθαι, κείρετ': ἐγώ δέ θεούς ἐπιβώσομαι αἰέν ἐόντας, αἴ κέ ποθι ζεύς δῷσι παλίντιτα ἔργα γενέσθαι: νήποινοί κεν ἔπειτα δόμων ἔντοσθεν ὄλοισθε.” ὥς ἔφαθ', οἱ δ' ἄρα πάντες ὀδάξ ἐν χείλεσι φύντες τηλέμαχον θαύμαζον, ὅ θαρσαλέως ἀγόρευε. τόν δ' αὖτ' ἀντίνοος προσέφη, εὐπείθεος υἱός: “τηλέμαχ', ἦ μάλα δή σε διδάσκουσιν θεοί αὐτοί ὑψαγόρην τ' ἔμεναι καί θαρσαλέως ἀγορεύειν. μή σέ γ' ἐν ἀμφιάλῳ ἰθάκῃ βασιλῆα κρονίων ποιήσειεν, ὅ τοι γενεῇ πατρώϊόν ἐστιν.” τόν δ' αὖ τηλέμαχος πεπνυμένος ἀντίον ηὔδα: “ἀντίνο', εἴ πέρ μοι καί ἀγάσσεαι ὅττι κεν εἴπω, καί κεν τοῦτ' ἐθέλοιμι διός γε διδόντος ἀρέσθαι. ἦ φῄς τοῦτο κάκιστον ἐν ἀνθρώποισι τετύχθαι; οὐ μέν γάρ τι κακόν βασιλευέμεν: αἶψά τέ οἱ δῶ ἀφνειόν πέλεται καί τιμηέστερος αὐτός. ἀλλ' ἦ τοι βασιλῆες ἀχαιῶν εἰσί καί ἄλλοι πολλοί ἐν ἀμφιάλῳ ἰθάκῃ, νέοι ἠδέ παλαιοί, τῶν κέν τις τόδ' ἔχῃσιν, ἐπεί θάνε δῖος ὀδυσσεύς: αὐτάρ ἐγών οἴκοιο ἄναξ ἔσομ' ἡμετέροιο καί δμώων, οὕς μοι ληΐσσατο δῖος ὀδυσσεύς.” τόν δ' αὖτ' εὐρύμαχος, πολύβου πάϊς, ἀντίον ηὔδα: “τηλέμαχ', ἦ τοι ταῦτα θεῶν ἐν γούνασι κεῖται, ὅς τις ἐν ἀμφιάλῳ ἰθάκῃ βασιλεύσει ἀχαιῶν: κτήματα δ' αὐτός ἔχοις καί δώμασι σοῖσιν ἀνάσσοις. μή γάρ ὅ γ' ἔλθοι ἀνήρ, ὅς τίς ς' ἀέκοντα βίηφι κτήματ' ἀπορραίσει', ἰθάκης ἔτι ναιεταούσης. ἀλλ' ἐθέλω σε, φέριστε, περί ξείνοιο ἐρέσθαι, ὁππόθεν οὗτος ἀνήρ: ποίης δ' ἐξ εὔχεται εἶναι γαίης; ποῦ δέ νύ οἱ γενεή καί πατρίς ἄρουρα; ἠέ τιν' ἀγγελίην πατρός φέρει ἐρχομένοιο, ἦ ἑόν αὐτοῦ χρεῖος ἐελδόμενος τόδ' ἱκάνει; οἷον ἀναΐξας ἄφαρ οἴχεται, οὐδ' ὑπέμεινε γνώμεναι: οὐ μέν γάρ τι κακῷ εἰς ὦπα ἐῴκει.” τόν δ' αὖ τηλέμαχος πεπνυμένος ἀντίον ηὔδα: “εὐρύμαχ', ἦ τοι νόστος ἀπώλετο πατρός ἐμοῖο: οὔτ' οὖν ἀγγελίῃ ἔτι πείθομαι, εἴ ποθεν ἔλθοι, οὔτε θεοπροπίης ἐμπάζομαι, ἥν τινα μήτηρ ἐς μέγαρον καλέσασα θεοπρόπον ἐξερέηται. ξεῖνος δ' οὗτος ἐμός πατρώϊος ἐκ τάφου ἐστί, μέντης δ' ἀγχιάλοιο δαΐφρονος εὔχεται εἶναι υἱός, ἀτάρ ταφίοισι φιληρέτμοισιν ἀνάσσει.” ὥς φάτο τηλέμαχος, φρεσί δ' ἀθανάτην θεόν ἔγνω. οἱ δ' εἰς ὀρχηστύν τε καί ἱμερόεσσαν ἀοιδήν τρεψάμενοι τέρποντο, μένον δ' ἐπί ἕσπερον ἐλθεῖν. τοῖσι δέ τερπομένοισι μέλας ἐπί ἕσπερος ἦλθε: δή τότε κακκείοντες ἔβαν οἶκόνδε ἕκαστος. τηλέμαχος δ', ὅθι οἱ θάλαμος περικαλλέος αὐλῆς ὑψηλός δέδμητο, περισκέπτῳ ἐνί χώρῳ, ἔνθ' ἔβη εἰς εὐνήν πολλά φρεσί μερμηρίζων. τῷ δ' ἄρ' ἅμ' αἰθομένας δαΐδας φέρε κεδνά ἰδυῖα εὐρύκλει', ὦπος θυγάτηρ πεισηνορίδαο, τήν ποτε λαέρτης πρίατο κτεάτεσσιν ἑοῖσι, πρωθήβην ἔτ' ἐοῦσαν, ἐεικοσάβοια δ' ἔδωκεν, ἶσα δέ μιν κεδνῇ ἀλόχῳ τίεν ἐν μεγάροισιν, εὐνῇ δ' οὔ ποτ' ἔμικτο, χόλον δ' ἀλέεινε γυναικός: ἥ οἱ ἅμ' αἰθομένας δαΐδας φέρε καί ἑ μάλιστα δμῳάων φιλέεσκε καί ἔτρεφε τυτθόν ἐόντα. ὤϊξεν δέ θύρας θαλάμου πύκα ποιητοῖο, ἕζετο δ' ἐν λέκτρῳ, μαλακόν δ' ἔκδυνε χιτῶνα: καί τόν μέν γραίης πυκιμηδέος ἔμβαλε χερσίν. ἡ μέν τόν πτύξασα καί ἀσκήσασα χιτῶνα, πασσάλῳ ἀγκρεμάσασα παρά τρητοῖσι λέχεσσι, βῆ ῥ' ἴμεν ἐκ θαλάμοιο, θύρην δ' ἐπέρυσσε κορώνῃ ἀργυρέῃ, ἐπί δέ κληῗδ' ἐτάνυσσεν ἱμάντι. ἔνθ' ὅ γε παννύχιος, κεκαλυμμένος οἰός ἀώτῳ, βούλευε φρεσίν ᾗσιν ὁδόν, τήν πέφραδ' ἀθήνη. {οδυσσειασ β} ἦμος δ' ἠριγένεια φάνη ῥοδοδάκτυλος ἠώς, ὤρνυτ' ἄρ' ἐξ εὐνῆφιν ὀδυσσῆος φίλος υἱός, εἵματα ἑσσάμενος, περί δέ ξίφος ὀξύ θέτ' ὤμῳ, ποσσί δ' ὑπό λιπαροῖσιν ἐδήσατο καλά πέδιλα, βῆ δ' ἴμεν ἐκ θαλάμοιο θεῷ ἐναλίγκιος ἄντην. αἶψα δέ κηρύκεσσι λιγυφθόγγοισι κέλευσε κηρύσσειν ἀγορήνδε κάρη κομόωντας ἀχαιούς. οἱ μέν ἐκήρυσσον, τοί δ' ἠγείροντο μάλ' ὦκα. αὐτάρ ἐπεί ῥ' ἤγερθεν ὁμηγερέες τ' ἐγένοντο, βῆ ῥ' ἴμεν εἰς ἀγορήν, παλάμῃ δ' ἔχε χάλκεον ἔγχος, οὐκ οἶος, ἅμα τῷ γε δύω κύνες ἀργοί ἕποντο. θεσπεσίην δ' ἄρα τῷ γε χάριν κατέχευεν ἀθήνη: τόν δ' ἄρα πάντες λαοί ἐπερχόμενον θηεῦντο. ἕζετο δ' ἐν πατρός θώκῳ, εἶξαν δέ γέροντες. τοῖσι δ' ἔπειθ' ἥρως αἰγύπτιος ἦρχ' ἀγορεύειν, ὅς δή γήραϊ κυφός ἔην καί μυρία ᾔδη. καί γάρ τοῦ φίλος υἱός ἅμ' ἀντιθέῳ ὀδυσῆϊ ἴλιον εἰς εὔπωλον ἔβη κοίλῃς' ἐνί νηυσίν, ἄντιφος αἰχμητής: τόν δ' ἄγριος ἔκτανε κύκλωψ ἐν σπῆϊ γλαφυρῷ, πύματον δ' ὁπλίσσατο δόρπον. τρεῖς δέ οἱ ἄλλοι ἔσαν, καί ὁ μέν μνηστῆρσιν ὁμίλει, εὐρύνομος, δύο δ' αἰέν ἔχον πατρώϊα ἔργα: ἀλλ' οὐδ' ὧς τοῦ λήθετ' ὀδυρόμενος καί ἀχεύων. τοῦ ὅ γε δάκρυ χέων ἀγορήσατο καί μετέειπε: “κέκλυτε δή νῦν μευ, ἰθακήσιοι, ὅττι κεν εἴπω. οὔτε ποθ' ἡμετέρη ἀγορή γένετ' οὔτε θόωκος ἐξ οὗ ὀδυσσεύς δῖος ἔβη κοίλῃς' ἐνί νηυσί. νῦν δέ τίς ὧδ' ἤγειρε; τίνα χρειώ τόσον ἵκει ἠέ νέων ἀνδρῶν ἤ οἵ προγενέστεροί εἰσιν; ἠέ τιν' ἀγγελίην στρατοῦ ἔκλυεν ἐρχομένοιο, ἥν χ' ἥμιν σάφα εἴποι, ὅτε πρότερός γε πύθοιτο; ἦέ τι δήμιον ἄλλο πιφαύσκεται ἠδ' ἀγορεύει; ἐσθλός μοι δοκεῖ εἶναι, ὀνήμενος. εἴθε οἱ αὐτῷ ζεύς ἀγαθόν τελέσειεν, ὅ τι φρεσίν ᾗσι μενοινᾷ.” ὥς φάτο, χαῖρε δέ φήμῃ ὀδυσσῆος φίλος υἱός, οὐδ' ἄρ' ἔτι δήν ἧστο, μενοίνησεν δ' ἀγορεύειν, στῆ δέ μέσῃ ἀγορῇ: σκῆπτρον δέ οἱ ἔμβαλε χειρί κῆρυξ πεισήνωρ, πεπνυμένα μήδεα εἰδώς. πρῶτον ἔπειτα γέροντα καθαπτόμενος προσέειπεν: “ὦ γέρον, οὐχ ἑκάς οὗτος ἀνήρ, τάχα δ' εἴσεαι αὐτός, ὅς λαόν ἤγειρα: μάλιστα δέ μ' ἄλγος ἱκάνει. οὔτε τιν' ἀγγελίην στρατοῦ ἔκλυον ἐρχομένοιο, ἥν χ' ὕμιν σάφα εἴπω, ὅτε πρότερός γε πυθοίμην, οὔτε τι δήμιον ἄλλο πιφαύσκομαι οὐδ' ἀγορεύω, ἀλλ' ἐμόν αὐτοῦ χρεῖος, ὅ μοι κακά ἔμπεσεν οἴκῳ, δοιά: τό μέν πατέρ' ἐσθλόν ἀπώλεσα, ὅς ποτ' ἐν ὑμῖν τοίσδεσσιν βασίλευε, πατήρ δ' ὥς ἤπιος ἦεν: νῦν δ' αὖ καί πολύ μεῖζον, ὅ δή τάχα οἶκον ἅπαντα πάγχυ διαρραίσει, βίοτον δ' ἀπό πάμπαν ὀλέσσει. μητέρι μοι μνηστῆρες ἐπέχραον οὐκ ἐθελούσῃ, τῶν ἀνδρῶν φίλοι υἷες οἵ ἐνθάδε γ' εἰσίν ἄριστοι, οἵ πατρός μέν ἐς οἶκον ἀπερρίγασι νέεσθαι ἰκαρίου, ὅς κ' αὐτός ἐεδνώσαιτο θύγατρα, δοίη δ' ᾧ κ' ἐθέλοι καί οἱ κεχαρισμένος ἔλθοι: οἱ δ' εἰς ἡμετέρου πωλεύμενοι ἤματα πάντα, βοῦς ἱερεύοντες καί ὄϊς καί πίονας αἶγας, εἰλαπινάζουσιν πίνουσί τε αἴθοπα οἶνον μαψιδίως: τά δέ πολλά κατάνεται. οὐ γάρ ἔπ' ἀνήρ, οἷος ὀδυσσεύς ἔσκεν, ἀρήν ἀπό οἴκου ἀμῦναι. ἡμεῖς δ' οὔ νύ τι τοῖοι ἀμυνέμεν: ἦ καί ἔπειτα λευγαλέοι τ' ἐσόμεσθα καί οὐ δεδαηκότες ἀλκήν. ἦ τ' ἄν ἀμυναίμην, εἴ μοι δύναμίς γε παρείη: οὐ γάρ ἔτ' ἀνσχετά ἔργα τετεύχαται, οὐδ' ἔτι καλῶς οἶκος ἐμός διόλωλε: νεμεσσήθητε καί αὐτοί, ἄλλους τ' αἰδέσθητε περικτίονας ἀνθρώπους, οἵ περιναιετάουσι: θεῶν δ' ὑποδείσατε μῆνιν, μή τι μεταστρέψωσιν ἀγασσάμενοι κακά ἔργα. λίσσομαι ἠμέν ζηνός ὀλυμπίου ἠδέ θέμιστος, ἥ τ' ἀνδρῶν ἀγοράς ἠμέν λύει ἠδέ καθίζει: σχέσθε, φίλοι, καί μ' οἶον ἐάσατε πένθεϊ λυγρῷ τείρεσθ', εἰ μή πού τι πατήρ ἐμός ἐσθλός ὀδυσσεύς δυσμενέων κάκ' ἔρεξεν ἐϋκνήμιδας ἀχαιούς, τῶν μ' ἀποτεινύμενοι κακά ῥέζετε δυσμενέοντες, τούτους ὀτρύνοντες. ἐμοί δέ κε κέρδιον εἴη ὑμέας ἐσθέμεναι κειμήλιά τε πρόβασίν τε: εἴ χ' ὑμεῖς γε φάγοιτε, τάχ' ἄν ποτε καί τίσις εἴη: τόφρα γάρ ἄν κατά ἄστυ ποτιπτυσσοίμεθα μύθῳ χρήματ' ἀπαιτίζοντες, ἕως κ' ἀπό πάντα δοθείη: νῦν δέ μοι ἀπρήκτους ὀδύνας ἐμβάλλετε θυμῷ.” ὥς φάτο χωόμενος, ποτί δέ σκῆπτρον βάλε γαίῃ, δάκρυ' ἀναπρήσας: οἶκτος δ' ἕλε λαόν ἅπαντα. ἔνθ' ἄλλοι μέν πάντες ἀκήν ἔσαν, οὐδέ τις ἔτλη τηλέμαχον μύθοισιν ἀμείψασθαι χαλεποῖσιν: ἀντίνοος δέ μιν οἶος ἀμειβόμενος προσέειπε: “τηλέμαχ' ὑψαγόρη, μένος ἄσχετε, ποῖον ἔειπες ἡμέας αἰσχύνων, ἐθέλοις δέ κε μῶμον ἀνάψαι. σοί δ' οὔ τι μνηστῆρες ἀχαιῶν αἴτιοί εἰσιν, ἀλλά φίλη μήτηρ, ἥ τοι περί κέρδεα οἶδεν. ἤδη γάρ τρίτον ἐστίν ἔτος, τάχα δ' εἶσι τέταρτον, ἐξ οὗ ἀτέμβει θυμόν ἐνί στήθεσσιν ἀχαιῶν. πάντας μέν ῥ' ἔλπει, καί ὑπίσχεται ἀνδρί ἑκάστῳ, ἀγγελίας προϊεῖσα: νόος δέ οἱ ἄλλα μενοινᾷ. ἡ δέ δόλον τόνδ' ἄλλον ἐνί φρεσί μερμήριξε: στησαμένη μέγαν ἱστόν ἐνί μεγάροισιν ὕφαινε, λεπτόν καί περίμετρον: ἄφαρ δ' ἡμῖν μετέειπε: κοῦροι, ἐμοί μνηστῆρες, ἐπεί θάνε δῖος ὀδυσσεύς, μίμνετ' ἐπειγόμενοι τόν ἐμόν γάμον, εἰς ὅ κε φᾶρος ἐκτελέσω, μή μοι μεταμώνια νήματ' ὄληται, λαέρτῃ ἥρωϊ ταφήϊον, εἰς ὅτε κέν μιν μοῖρ' ὀλοή καθέλῃσι τανηλεγέος θανάτοιο, μή τίς μοι κατά δῆμον ἀχαιϊάδων νεμεσήσῃ, αἴ κεν ἄτερ σπείρου κεῖται πολλά κτεατίσσας. ὥς ἔφαθ', ἡμῖν δ' αὖτ' ἐπεπείθετο θυμός ἀγήνωρ. ἔνθα καί ἠματίη μέν ὑφαίνεσκεν μέγαν ἱστόν, νύκτας δ' ἀλλύεσκεν, ἐπήν δαΐδας παραθεῖτο. ὥς τρίετες μέν ἔληθε δόλῳ καί ἔπειθεν ἀχαιούς: ἀλλ' ὅτε τέτρατον ἦλθεν ἔτος καί ἐπήλυθον ὧραι, καί τότε δή τις ἔειπε γυναικῶν, ἥ σάφα ᾔδη, καί τήν γ' ἀλλύουσαν ἐφεύρομεν ἀγλαόν ἱστόν. ὥς τό μέν ἐξετέλεσσε καί οὐκ ἐθέλους', ὑπ' ἀνάγκης: σοί δ' ὧδε μνηστῆρες ὑποκρίνονται, ἵν' εἰδῇς αὐτός σῷ θυμῷ, εἰδῶσι δέ πάντες ἀχαιοί: μητέρα σήν ἀπόπεμψον, ἄνωχθι δέ μιν γαμέεσθαι τῷ ὅτεῴ τε πατήρ κέλεται καί ἁνδάνει αὐτῇ. εἰ δ' ἔτ' ἀνιήσει γε πολύν χρόνον υἷας ἀχαιῶν, τά φρονέους' ἀνά θυμόν, ἅ οἱ περί δῶκεν ἀθήνη, ἔργα τ' ἐπίστασθαι περικαλλέα καί φρένας ἐσθλάς κέρδεά θ', οἷ' οὔ πώ τιν' ἀκούομεν οὐδέ παλαιῶν, τάων αἵ πάρος ἦσαν ἐϋπλοκαμῖδες ἀχαιαί, τυρώ τ' ἀλκμήνη τε ἐϋστέφανός τε μυκήνη: τάων οὔ τις ὁμοῖα νοήματα πηνελοπείῃ ᾔδη: ἀτάρ μέν τοῦτό γ' ἐναίσιμον οὐκ ἐνόησε. _ τόφρα γάρ οὖν βίοτόν τε τεόν καί κτήματ' ἔδονται, ὄφρα κε κείνη τοῦτον ἔχῃ νόον, ὅν τινά οἱ νῦν ἐν στήθεσσι τιθεῖσι θεοί: μέγα μέν κλέος αὐτῇ ποιεῖτ', αὐτάρ σοί γε ποθήν πολέος βιότοιο. ἡμεῖς δ' οὔτ' ἐπί ἔργα πάρος γ' ἴμεν οὔτε πῃ ἄλλῃ, πρίν γ' αὐτήν γήμασθαι ἀχαιῶν ᾧ κ' ἐθέλῃσι.” τόν δ' αὖ τηλέμαχος πεπνυμένος ἀντίον ηὔδα: “ἀντίνο', οὔ πως ἔστι δόμων ἀέκουσαν ἀπῶσαι ἥ μ' ἔτεχ', ἥ μ' ἔθρεψε, πατήρ δ' ἐμός ἄλλοθι γαίης, ζώει ὅ γ' ἦ τέθνηκε: κακόν δέ με πόλλ' ἀποτίνειν ἰκαρίῳ, αἴ κ' αὐτός ἑκών ἀπό μητέρα πέμψω. ἐκ γάρ τοῦ πατρός κακά πείσομαι, ἄλλα δέ δαίμων δώσει, ἐπεί μήτηρ στυγεράς ἀρήσετ' ἐρινῦς οἴκου ἀπερχομένη: νέμεσις δέ μοι ἐξ ἀνθρώπων ἔσσεται: ὥς οὐ τοῦτον ἐγώ ποτε μῦθον ἐνίψω. ὑμέτερος δ' εἰ μέν θυμός νεμεσίζεται αὐτῶν, ἔξιτέ μοι μεγάρων, ἄλλας δ' ἀλεγύνετε δαῖτας ὑμά κτήματ' ἔδοντες ἀμειβόμενοι κατά οἴκους. εἰ δ' ὕμιν δοκέει τόδε λωΐτερον καί ἄμεινον ἔμμεναι, ἀνδρός ἑνός βίοτον νήποινον ὀλέσθαι, κείρετ': ἐγώ δέ θεούς ἐπιβώσομαι αἰέν ἐόντας, αἴ κέ ποθι ζεύς δῷσι παλίντιτα ἔργα γενέσθαι: νήποινοί κεν ἔπειτα δόμων ἔντοσθεν ὄλοισθε.” ὥς φάτο τηλέμαχος, τῷ δ' αἰετώ εὐρύοπα ζεύς ὑψόθεν ἐκ κορυφῆς ὄρεος προέηκε πέτεσθαι. τώ δ' ἕως μέν ῥ' ἐπέτοντο μετά πνοιῇς' ἀνέμοιο, πλησίω ἀλλήλοισι τιταινομένω πτερύγεσσιν: ἀλλ' ὅτε δή μέσσην ἀγορήν πολύφημον ἱκέσθην, ἔνθ' ἐπιδινηθέντε τιναξάσθην πτερά πυκνά, ἐς δ' ἰδέτην πάντων κεφαλάς, ὄσσοντο δ' ὄλεθρον: δρυψαμένω δ' ὀνύχεσσι παρειάς ἀμφί τε δειράς δεξιώ ἤϊξαν διά τ' οἰκία καί πόλιν αὐτῶν. θάμβησαν δ' ὄρνιθας, ἐπεί ἴδον ὀφθαλμοῖσιν: ὥρμηναν δ' ἀνά θυμόν ἅ περ τελέεσθαι ἔμελλον. τοῖσι δέ καί μετέειπε γέρων ἥρως ἁλιθέρσης μαστορίδης: ὁ γάρ οἶος ὁμηλικίην ἐκέκαστο ὄρνιθας γνῶναι καί ἐναίσιμα μυθήσασθαι: ὅ σφιν ἐΰ φρονέων ἀγορήσατο καί μετέειπε: “κέκλυτε δή νῦν μευ, ἰθακήσιοι, ὅττι κεν εἴπω: μνηστῆρσιν δέ μάλιστα πιφαυσκόμενος τάδε εἴρω. τοῖσιν γάρ μέγα πῆμα κυλίνδεται: οὐ γάρ ὀδυσσεύς δήν ἀπάνευθε φίλων ὧν ἔσσεται, ἀλλά που ἤδη ἐγγύς ἐών τοίσδεσσι φόνον καί κῆρα φυτεύει, πάντεσσιν: πολέσιν δέ καί ἄλλοισιν κακόν ἔσται, οἵ νεμόμεσθ' ἰθάκην εὐδείελον. ἀλλά πολύ πρίν φραζώμεσθ' ὥς κεν καταπαύσομεν: οἱ δέ καί αὐτοί παυέσθων: καί γάρ σφιν ἄφαρ τόδε λώϊόν ἐστιν. οὐ γάρ ἀπείρητος μαντεύομαι, ἀλλ' ἐΰ εἰδώς: καί γάρ κείνῳ φημί τελευτηθῆναι ἅπαντα, ὥς οἱ ἐμυθεόμην, ὅτε ἴλιον εἰσανέβαινον ἀργεῖοι, μετά δέ σφιν ἔβη πολύμητις ὀδυσσεύς. φῆν κακά πολλά παθόντ', ὀλέσαντ' ἄπο πάντας ἑταίρους, ἄγνωστον πάντεσσιν ἐεικοστῷ ἐνιαυτῷ οἴκαδ' ἐλεύσεσθαι: τά δέ δή νῦν πάντα τελεῖται.” τόν δ' αὖτ' εὐρύμαχος, πολύβου πάϊς, ἀντίον ηὔδα: “ὦ γέρον, εἰ δ' ἄγε δή μαντεύεο σοῖσι τέκεσσιν οἴκαδ' ἰών, μή πού τι κακόν πάσχωσιν ὀπίσσω: ταῦτα δ' ἐγώ σέο πολλόν ἀμείνων μαντεύεσθαι. ὄρνιθες δέ τε πολλοί ὑπ' αὐγάς ἠελίοιο φοιτῶς', οὐδέ τε πάντες ἐναίσιμοι: αὐτάρ ὀδυσσεύς ὤλετο τῆλ', ὡς καί σύ καταφθίσθαι σύν ἐκείνῳ ὤφελες: οὐκ ἄν τόσσα θεοπροπέων ἀγόρευες, οὐδέ κε τηλέμαχον κεχολωμένον ὧδ' ἀνιείης, σῷ οἴκῳ δῶρον ποτιδέγμενος, αἴ κε πόρῃσιν. ἀλλ' ἔκ τοι ἐρέω, τό δέ καί τετελεσμένον ἔσται: αἴ κε νεώτερον ἄνδρα παλαιά τε πολλά τε εἰδώς παρφάμενος ἐπέεσσιν ἐποτρύνῃς χαλεπαίνειν, αὐτῷ μέν οἱ πρῶτον ἀνιηρέστερον ἔσται, [πρῆξαι δ' ἔμπης οὔ τι δυνήσεται εἵνεκα τῶνδε:] σοί δέ, γέρον, θῳήν ἐπιθήσομεν, ἥν κ' ἐνί θυμῷ τίνων ἀσχάλλῃς: χαλεπόν δέ τοι ἔσσεται ἄλγος. τηλεμάχῳ δ' ἐν πᾶσιν ἐγών ὑποθήσομαι αὐτός: μητέρα ἥν ἐς πατρός ἀνωγέτω ἀπονέεσθαι: οἱ δέ γάμον τεύξουσι καί ἀρτυνέουσιν ἔεδνα πολλά μάλ', ὅσσα ἔοικε φίλης ἐπί παιδός ἕπεσθαι. οὐ γάρ πρίν παύσεσθαι ὀΐομαι υἷας ἀχαιῶν μνηστύος ἀργαλέης, ἐπεί οὔ τινα δείδιμεν ἔμπης, οὔτ' οὖν τηλέμαχον, μάλα περ πολύμυθον ἐόντα, οὔτε θεοπροπίης ἐμπαζόμεθ', ἥν σύ, γεραιέ, μυθέαι ἀκράαντον, ἀπεχθάνεαι δ' ἔτι μᾶλλον. χρήματα δ' αὖτε κακῶς βεβρώσεται, οὐδέ ποτ' ἶσα ἔσσεται, ὄφρα κεν ἥ γε διατρίβῃσιν ἀχαιούς ὅν γάμον: ἡμεῖς δ' αὖ ποτιδέγμενοι ἤματα πάντα εἵνεκα τῆς ἀρετῆς ἐριδαίνομεν, οὐδέ μετ' ἄλλας ἐρχόμεθ', ἅς ἐπιεικές ὀπυιέμεν ἐστίν ἑκάστῳ.” τόν δ' αὖ τηλέμαχος πεπνυμένος ἀντίον ηὔδα: “εὐρύμαχ' ἠδέ καί ἄλλοι, ὅσοι μνηστῆρες ἀγαυοί, ταῦτα μέν οὐχ ὑμέας ἔτι λίσσομαι οὐδ' ἀγορεύω: ἤδη γάρ τά ἴσασι θεοί καί πάντες ἀχαιοί. ἀλλ' ἄγε μοι δότε νῆα θοήν καί εἴκος' ἑταίρους, οἵ κέ μοι ἔνθα καί ἔνθα διαπρήσσωσι κέλευθον. εἶμι γάρ ἐς σπάρτην τε καί ἐς πύλον ἠμαθόεντα, νόστον πευσόμενος πατρός δήν οἰχομένοιο, ἤν τίς μοι εἴπῃσι βροτῶν, ἤ ὄσσαν ἀκούσω ἐκ διός, ἥ τε μάλιστα φέρει κλέος ἀνθρώποισιν. εἰ μέν κεν πατρός βίοτον καί νόστον ἀκούσω, ἦ τ' ἄν τρυχόμενός περ ἔτι τλαίην ἐνιαυτόν: εἰ δέ κε τεθνηῶτος ἀκούσω μηδ' ἔτ' ἐόντος, νοστήσας δή ἔπειτα φίλην ἐς πατρίδα γαῖαν σῆμά τέ οἱ χείω καί ἐπί κτέρεα κτερεΐξω πολλά μάλ', ὅσσα ἔοικε, καί ἀνέρι μητέρα δώσω.” ἦ τοι ὅ γ' ὥς εἰπών κατ' ἄρ' ἕζετο, τοῖσι δ' ἀνέστη μέντωρ, ὅς ῥ' ὀδυσῆος ἀμύμονος ἦεν ἑταῖρος, καί οἱ ἰών ἐν νηυσίν ἐπέτρεπεν οἶκον ἅπαντα, πείθεσθαί τε γέροντι καί ἔμπεδα πάντα φυλάσσειν: ὅ σφιν ἐΰ φρονέων ἀγορήσατο καί μετέειπε: “κέκλυτε δή νῦν μευ, ἰθακήσιοι, ὅττι κεν εἴπω: μή τις ἔτι πρόφρων ἀγανός καί ἤπιος ἔστω σκηπτοῦχος βασιλεύς, μηδέ φρεσίν αἴσιμα εἰδώς, ἀλλ' αἰεί χαλεπός τ' εἴη καί αἴσυλα ῥέζοι, ὡς οὔ τις μέμνηται ὀδυσσῆος θείοιο λαῶν, οἷσιν ἄνασσε, πατήρ δ' ὥς ἤπιος ἦεν. ἀλλ' ἦ τοι μνηστῆρας ἀγήνορας οὔ τι μεγαίρω ἕρδειν ἔργα βίαια κακορραφίῃσι νόοιο: σφάς γάρ παρθέμενοι κεφαλάς κατέδουσι βιαίως οἶκον ὀδυσσῆος, τόν δ' οὐκέτι φασί νέεσθαι. νῦν δ' ἄλλῳ δήμῳ νεμεσίζομαι, οἷον ἅπαντες ἧσθ' ἄνεω, ἀτάρ οὔ τι καθαπτόμενοι ἐπέεσσι παύρους μνηστῆρας κατερύκετε πολλοί ἐόντες.” τόν δ' εὐηνορίδης λειώκριτος ἀντίον ηὔδα: “μέντορ ἀταρτηρέ, φρένας ἠλεέ, ποῖον ἔειπες ἡμέας ὀτρύνων καταπαυέμεν. ἀργαλέον δέ ἀνδράσι καί πλεόνεσσι μαχέσσασθαι περί δαιτί. εἴ περ γάρ κ' ὀδυσεύς ἰθακήσιος αὐτός ἐπελθών δαινυμένους κατά δῶμα ἑόν μνηστῆρας ἀγαυούς ἐξελάσαι μεγάροιο μενοινήσει' ἐνί θυμῷ, οὔ κέν οἱ κεχάροιτο γυνή, μάλα περ χατέουσα, ἐλθόντ', ἀλλά κεν αὐτοῦ ἀεικέα πότμον ἐπίσποι, εἰ πλεόνεσσι μάχοιτο: σύ δ' οὐ κατά μοῖραν ἔειπες. ἀλλ' ἄγε, λαοί μέν σκίδνασθ' ἐπί ἔργα ἕκαστος, τούτῳ δ' ὀτρυνέει μέντωρ ὁδόν ἠδ' ἁλιθέρσης, οἵ τέ οἱ ἐξ ἀρχῆς πατρώϊοί εἰσιν ἑταῖροι. ἀλλ', ὀΐω, καί δηθά καθήμενος ἀγγελιάων πεύσεται εἰν ἰθάκῃ, τελέει δ' ὁδόν οὔ ποτε ταύτην.” ὥς ἄρ' ἐφώνησεν, λῦσεν δ' ἀγορήν αἰψηρήν. οἱ μέν ἄρ' ἐσκίδναντο ἑά πρός δώμαθ' ἕκαστος, μνηστῆρες δ' ἐς δώματ' ἴσαν θείου ὀδυσῆος. τηλέμαχος δ' ἀπάνευθε κιών ἐπί θῖνα θαλάσσης, χεῖρας νιψάμενος πολιῆς ἁλός, εὔχετ' ἀθήνῃ: “κλῦθί μευ, ὅ χθιζός θεός ἤλυθες ἡμέτερον δῶ καί μ' ἐν νηΐ κέλευσας ἐπ' ἠεροειδέα πόντον, νόστον πευσόμενον πατρός δήν οἰχομένοιο, ἔρχεσθαι: τά δέ πάντα διατρίβουσιν ἀχαιοί, μνηστῆρες δέ μάλιστα, κακῶς ὑπερηνορέοντες.” ὥς ἔφατ' εὐχόμενος, σχεδόθεν δέ οἱ ἦλθεν ἀθήνη, μέντορι εἰδομένη ἠμέν δέμας ἠδέ καί αὐδήν, καί μιν φωνήσας' ἔπεα πτερόεντα προσηύδα: “τηλέμαχ', οὐδ' ὄπιθεν κακός ἔσσεαι οὐδ' ἀνοήμων: εἰ δή τοι σοῦ πατρός ἐνέστακται μένος ἠΰ, οἷος κεῖνος ἔην τελέσαι ἔργον τε ἔπος τε, οὔ τοι ἔπειθ' ἁλίη ὁδός ἔσσεται οὐδ' ἀτέλεστος. εἰ δ' οὐ κείνου γ' ἐσσί γόνος καί πηνελοπείης, οὔ σε ἔπειτα ἔολπα τελευτήσειν ἅ μενοινᾷς. παῦροι γάρ τοι παῖδες ὁμοῖοι πατρί πέλονται, οἱ πλέονες κακίους, παῦροι δέ τε πατρός ἀρείους. ἀλλ' ἐπεί οὐδ' ὄπιθεν κακός ἔσσεαι οὐδ' ἀνοήμων, οὐδέ σε πάγχυ γε μῆτις ὀδυσσῆος προλέλοιπεν, ἐλπωρή τοι ἔπειτα τελευτῆσαι τάδε ἔργα. τῶ νῦν μνηστήρων μέν ἔα βουλήν τε νόον τε ἀφραδέων, ἐπεί οὔ τι νοήμονες οὐδέ δίκαιοι: οὐδέ τι ἴσασιν θάνατον καί κῆρα μέλαιναν, ὡς δή σφιν σχεδόν ἐστιν ἐπ' ἤματι πάντας ὀλέσθαι. σοί δ' ὁδός οὐκέτι δηρόν ἀπέσσεται ἥν σύ μενοινᾷς: τοῖος γάρ τοι ἑταῖρος ἐγώ πατρώϊός εἰμι, ὅς τοι νῆα θοήν στελέω καί ἅμ' ἕψομαι αὐτός. ἀλλά σύ μέν πρός δώματ' ἰών μνηστῆρσιν ὁμίλει, ὅπλισσόν τ' ἤϊα καί ἄγγεσιν ἄρσον ἅπαντα, οἶνον ἐν ἀμφιφορεῦσι καί ἄλφιτα, μυελόν ἀνδρῶν, δέρμασιν ἐν πυκινοῖσιν: ἐγώ δ' ἀνά δῆμον ἑταίρους αἶψ' ἐθελοντῆρας συλλέξομαι. εἰσί δέ νῆες πολλαί ἐν ἀμφιάλῳ ἰθάκῃ, νέαι ἠδέ παλαιαί: τάων μέν τοι ἐγών ἐπιόψομαι ἥ τις ἀρίστη, ὦκα δ' ἐφοπλίσσαντες ἐνήσομεν εὐρέϊ πόντῳ.” ὥς φάτ' ἀθηναίη, κούρη διός: οὐδ' ἄρ' ἔτι δήν τηλέμαχος παρέμιμνεν, ἐπεί θεοῦ ἔκλυεν αὐδήν. βῆ δ' ἴμεναι πρός δῶμα, φίλον τετιημένος ἦτορ, εὗρε δ' ἄρα μνηστῆρας ἐνί μεγάροισιν ἑοῖσιν αἶγας ἀνιεμένους σιάλους θ' εὕοντας ἐν αὐλῇ. ἀντίνοος δ' ἰθύς γελάσας κίε τηλεμάχοιο: ἔν τ' ἄρα οἱ φῦ χειρί ἔπος τ' ἔφατ' ἔκ τ' ὀνόμαζε: “τηλέμαχ' ὑψαγόρη, μένος ἄσχετε, μή τί τοι ἄλλο ἐν στήθεσσι κακόν μελέτω ἔργον τε ἔπος τε, ἀλλά μάλ' ἐσθιέμεν καί πινέμεν, ὡς τό πάρος περ. ταῦτα δέ τοι μάλα πάντα τελευτήσουσιν ἀχαιοί, νῆα καί ἐξαίτους ἐρέτας, ἵνα θᾶσσον ἵκηαι ἐς πύλον ἠγαθέην μετ' ἀγαυοῦ πατρός ἀκουήν.” τόν δ' αὖ τηλέμαχος πεπνυμένος ἀντίον ηὔδα: “ἀντίνο', οὔ πως ἔστιν ὑπερφιάλοισι μεθ' ὑμῖν δαίνυσθαί τ' ἀκέοντα καί εὐφραίνεσθαι ἕκηλον. ἦ οὐχ ἅλις, ὡς τό πάροιθεν ἐκείρετε πολλά καί ἐσθλά κτήματ' ἐμά, μνηστῆρες, ἐγώ δ' ἔτι νήπιος ἦα; νῦν δ' ὅτε δή μέγας εἰμί, καί ἄλλων μῦθον ἀκούων πυνθάνομαι, καί δή μοι ἀέξεται ἔνδοθι θυμός, πειρήσω, ὥς κ' ὔμμι κακάς ἐπί κῆρας ἰήλω, ἠέ πύλονδ' ἐλθών ἤ αὐτοῦ τῷδ' ἐνί δήμῳ. εἶμι μέν, οὐδ' ἁλίη ὁδός ἔσσεται ἥν ἀγορεύω, ἔμπορος: οὐ γάρ νηός ἐπήβολος οὐδ' ἐρετάων γίνομαι: ὥς νύ που ὔμμιν ἐείσατο κέρδιον εἶναι.” ἦ ῥα, καί ἐκ χειρός χεῖρα σπάσατ' ἀντινόοιο ῥεῖα: μνηστῆρες δέ δόμον κάτα δαῖτα πένοντο. οἱ δ' ἐπελώβευον καί ἐκερτόμεον ἐπέεσσιν: ὧδε δέ τις εἴπεσκε νέων ὑπερηνορεόντων: “ἦ μάλα τηλέμαχος φόνον ἥμιν μερμηρίζει. ἤ τινας ἐκ πύλου ἄξει ἀμύντορας ἠμαθόεντος, ἤ ὅ γε καί σπάρτηθεν, ἐπεί νύ περ ἵεται αἰνῶς: ἠέ καί εἰς ἐφύρην ἐθέλει, πίειραν ἄρουραν, ἐλθεῖν, ὄφρ' ἔνθεν θυμοφθόρα φάρμακ' ἐνείκῃ, ἐν δέ βάλῃ κρητῆρι καί ἡμέας πάντας ὀλέσσῃ.” ἄλλος δ' αὖτ' εἴπεσκε νέων ὑπερηνορεόντων: “τίς δ' οἶδ', εἴ κε καί αὐτός ἰών κοίλης ἐπί νηός τῆλε φίλων ἀπόληται ἀλώμενος ὥς περ ὀδυσσεύς; οὕτω κεν καί μᾶλλον ὀφέλλειεν πόνον ἄμμιν: κτήματα γάρ κεν πάντα δασαίμεθα, οἰκία δ' αὖτε τούτου μητέρι δοῖμεν ἔχειν ἠδ' ὅς τις ὀπυίοι.” ὥς φάν: ὁ δ' ὑψόροφον θάλαμον κατεβήσετο πατρός, εὐρύν, ὅθι νητός χρυσός καί χαλκός ἔκειτο ἐσθής τ' ἐν χηλοῖσιν ἅλις τ' εὐῶδες ἔλαιον. ἐν δέ πίθοι οἴνοιο παλαιοῦ ἡδυπότοιο ἕστασαν, ἄκρητον θεῖον ποτόν ἐντός ἔχοντες, ἑξείης ποτί τοῖχον ἀρηρότες, εἴ ποτ' ὀδυσσεύς οἴκαδε νοστήσειε καί ἄλγεα πολλά μογήσας. κληϊσταί δ' ἔπεσαν σανίδες πυκινῶς ἀραρυῖαι, δικλίδες: ἐν δέ γυνή ταμίη νύκτας τε καί ἦμαρ ἔσχ', ἥ πάντ' ἐφύλασσε νόου πολυϊδρείῃσιν, εὐρύκλει', ὦπος θυγάτηρ πεισηνορίδαο. τήν τότε τηλέμαχος προσέφη θάλαμόνδε καλέσσας: “μαῖ', ἄγε δή μοι οἶνον ἐν ἀμφιφορεῦσιν ἄφυσσον ἡδύν, ὅτις μετά τόν λαρώτατος, ὅν σύ φυλάσσεις, κεῖνον ὀϊομένη τόν κάμμορον, εἴ ποθεν ἔλθοι διογενής ὀδυσεύς θάνατον καί κῆρας ἀλύξας. δώδεκα δ' ἔμπλησον καί πώμασιν ἄρσον ἅπαντας. ἐν δέ μοι ἄλφιτα χεῦον ἐϋρραφέεσσι δοροῖσιν: εἴκοσι δ' ἔστω μέτρα μυληφάτου ἀλφίτου ἀκτῆς. αὐτή δ' οἴη ἴσθι: τά δ' ἁθρόα πάντα τετύχθω: ἑσπέριος γάρ ἐγών αἱρήσομαι, ὁππότε κεν δή μήτηρ εἰς ὑπερῷ' ἀναβῇ κοίτου τε μέδηται: εἶμι γάρ ἐς σπάρτην τε καί ἐς πύλον ἠμαθόεντα, νόστον πευσόμενος πατρός φίλου, ἤν που ἀκούσω.” ὥς φάτο, κώκυσεν δέ φίλη τροφός εὐρύκλεια, καί ῥ' ὀλοφυρομένη ἔπεα πτερόεντα προσηύδα: “τίπτε δέ τοι, φίλε τέκνον, ἐνί φρεσί τοῦτο νόημα ἔπλετο; πῇ δ' ἐθέλεις ἰέναι πολλήν ἐπί γαῖαν μοῦνος ἐών ἀγαπητός; ὁ δ' ὤλετο τηλόθι πάτρης διογενής ὀδυσεύς ἀλλογνώτῳ ἐνί δήμῳ. οἱ δέ τοι αὐτίκ' ἰόντι κακά φράσσονται ὀπίσσω, ὥς κε δόλῳ φθίῃς, τάδε δ' αὐτοί πάντα δάσωνται. ἀλλά μέν' αὖθ' ἐπί σοῖσι καθήμενος: οὐδέ τί σε χρή πόντον ἐπ' ἀτρύγετον κακά πάσχειν οὐδ' ἀλάλησθαι.” τήν δ' αὖ τηλέμαχος πεπνυμένος ἀντίον ηὔδα: “θάρσει, μαῖ', ἐπεί οὔ τοι ἄνευ θεοῦ ἥδε γε βουλή. ἀλλ' ὄμοσον μή μητρί φίλῃ τάδε μυθήσασθαι, πρίν γ' ὅτ' ἄν ἑνδεκάτη τε δυωδεκάτη τε γένηται, ἤ αὐτήν ποθέσαι καί ἀφορμηθέντος ἀκοῦσαι, ὡς ἄν μή κλαίουσα κατά χρόα καλόν ἰάπτῃ.” ὥς ἄρ' ἔφη, γρηΰς δέ θεῶν μέγαν ὅρκον ἀπώμνυ. αὐτάρ ἐπεί ῥ' ὄμοσέν τε τελεύτησέν τε τόν ὅρκον, αὐτίκ' ἔπειτά οἱ οἶνον ἐν ἀμφιφορεῦσιν ἄφυσσεν, ἐν δέ οἱ ἄλφιτα χεῦεν ἐϋρραφέεσσι δοροῖσι: τηλέμαχος δ' ἐς δώματ' ἰών μνηστῆρσιν ὁμίλει. ἔνθ' αὖτ' ἄλλ' ἐνόησε θεά γλαυκῶπις ἀθήνη: τηλεμάχῳ εἰκυῖα κατά πτόλιν ᾤχετο πάντῃ, καί ῥα ἑκάστῳ φωτί παρισταμένη φάτο μῦθον, ἑσπερίους δ' ἐπί νῆα θοήν ἀγέρεσθαι ἀνώγει. ἡ δ' αὖτε φρονίοιο νοήμονα φαίδιμον υἱόν ᾔτεε νῆα θοήν: ὁ δέ οἱ πρόφρων ὑπέδεκτο. δύσετό τ' ἠέλιος σκιόωντό τε πᾶσαι ἀγυιαί: καί τότε νῆα θοήν ἅλαδ' εἴρυσε, πάντα δ' ἐν αὐτῇ ὅπλ' ἐτίθει, τά τε νῆες ἐΰσσελμοι φορέουσι. στῆσε δ' ἐπ' ἐσχατιῇ λιμένος, περί δ' ἐσθλοί ἑταῖροι ἁθρόοι ἠγερέθοντο: θεά δ' ὤτρυνεν ἕκαστον. ἔνθ' αὖτ' ἄλλ' ἐνόησε θεά γλαυκῶπις ἀθήνη: βῆ ῥ' ἴμεναι πρός δώματ' ὀδυσσῆος θείοιο: ἔνθα μνηστήρεσσιν ἐπί γλυκύν ὕπνον ἔχευε, πλάζε δέ πίνοντας, χειρῶν δ' ἔκβαλλε κύπελλα. οἱ δ' εὕδειν ὤρνυντο κατά πτόλιν, οὐδ' ἄρ' ἔτι δήν εἵατ', ἐπεί σφισιν ὕπνος ἐπί βλεφάροισιν ἔπιπτεν. αὐτάρ τηλέμαχον προσέφη γλαυκῶπις ἀθήνη ἐκπροκαλεσσαμένη μεγάρων ἐύ ναιεταόντων, μέντορι εἰδομένη ἠμέν δέμας ἠδέ καί αὐδήν: “τηλέμαχ', ἤδη μέν τοι ἐϋκνήμιδες ἑταῖροι εἵατ' ἐπήρετμοι, τήν σήν ποτιδέγμενοι ὁρμήν: ἀλλ' ἴομεν, μή δηθά διατρίβωμεν ὁδοῖο.” ὥς ἄρα φωνήσας' ἡγήσατο παλλάς ἀθήνη καρπαλίμως: ὁ δ' ἔπειτα μετ' ἴχνια βαῖνε θεοῖο. [αὐτάρ ἐπεί ῥ' ἐπί νῆα κατήλυθον ἠδέ θάλασσαν,] εὗρον ἔπειτ' ἐπί θινί κάρη κομόωντας ἑταίρους. τοῖσι δέ καί μετέειφ' ἱερή ἴς τηλεμάχοιο: “δεῦτε, φίλοι, ἤϊα φερώμεθα: πάντα γάρ ἤδη ἁθρό' ἐνί μεγάρῳ: μήτηρ δ' ἐμή οὔ τι πέπυσται, οὐδ' ἄλλαι δμῳαί, μία δ' οἴη μῦθον ἄκουσεν.” ὥς ἄρα φωνήσας ἡγήσατο, τοί δ' ἅμ' ἕποντο. οἱ δ' ἄρα πάντα φέροντες ἐϋσσέλμῳ ἐνί νηΐ κάτθεσαν, ὡς ἐκέλευσεν ὀδυσσῆος φίλος υἱός. ἄν δ' ἄρα τηλέμαχος νηός βαῖν', ἦρχε δ' ἀθήνη, νηΐ δ' ἐνί πρυμνῇ κατ' ἄρ' ἕζετο: ἄγχι δ' ἄρ' αὐτῆς ἕζετο τηλέμαχος. τοί δέ πρυμνήσι' ἔλυσαν, ἄν δέ καί αὐτοί βάντες ἐπί κληῗσι καθῖζον. τοῖσιν δ' ἴκμενον οὖρον ἵει γλαυκῶπις ἀθήνη, ἀκραῆ ζέφυρον, κελάδοντ' ἐπί οἴνοπα πόντον. τηλέμαχος δ' ἑτάροισιν ἐποτρύνων ἐκέλευσεν ὅπλων ἅπτεσθαι: τοί δ' ὀτρύνοντος ἄκουσαν. ἱστόν δ' εἰλάτινον κοίλης ἔντοσθε μεσόδμης στῆσαν ἀείραντες, κατά δέ προτόνοισιν ἔδησαν, ἕλκον δ' ἱστία λευκά ἐϋστρέπτοισι βοεῦσιν. ἔμπρησεν δ' ἄνεμος μέσον ἱστίον, ἀμφί δέ κῦμα στείρῃ πορφύρεον μεγάλ' ἴαχε νηός ἰούσης: [ἡ δ' ἔθεεν κατά κῦμα διαπρήσσουσα κέλευθον.] δησάμενοι δ' ἄρα ὅπλα θοήν ἀνά νῆα μέλαιναν στήσαντο κρητῆρας ἐπιστεφέας οἴνοιο, λεῖβον δ' ἀθανάτοισι θεοῖς' αἰειγενέτῃσιν, ἐκ πάντων δέ μάλιστα διός γλαυκώπιδι κούρῃ. παννυχίη μέν ῥ' ἥ γε καί ἠῶ πεῖρε κέλευθον. {οδυσσειασ γ} ἠέλιος δ' ἀνόρουσε, λιπών περικαλλέα λίμνην, οὐρανόν ἐς πολύχαλκον, ἵν' ἀθανάτοισι φαείνοι καί θνητοῖσι βροτοῖσιν ἐπί ζείδωρον ἄρουραν: οἱ δέ πύλον, νηλῆος ἐϋκτίμενον πτολίεθρον, ἷξον: τοί δ' ἐπί θινί θαλάσσης ἱερά ῥέζον, ταύρους παμμέλανας, ἐνοσίχθονι κυανοχαίτῃ. ἐννέα δ' ἕδραι ἔσαν, πεντηκόσιοι δ' ἐν ἑκάστῃ εἵατο, καί προὔχοντο ἑκάστοθι ἐννέα ταύρους. εὖθ' οἱ σπλάγχνα πάσαντο, θεῷ δ' ἐπί μηρί' ἔκηαν, οἱ δ' ἰθύς κατάγοντο ἰδ' ἱστία νηός ἐΐσης στεῖλαν ἀείραντες, τήν δ' ὥρμισαν, ἐκ δ' ἔβαν αὐτοί: ἐκ δ' ἄρα τηλέμαχος νηός βαῖν', ἦρχε δ' ἀθήνη. τόν προτέρη προσέειπε θεά γλαυκῶπις ἀθήνη: “τηλέμαχ', οὐ μέν σε χρή ἔτ' αἰδοῦς οὐδ' ἠβαιόν: τοὔνεκα γάρ καί πόντον ἐπέπλως, ὄφρα πύθηαι πατρός, ὅπου κύθε γαῖα καί ὅν τινα πότμον ἐπέσπεν. ἀλλ' ἄγε νῦν ἰθύς κίε νέστορος ἱπποδάμοιο: εἴδομεν ἥν τινα μῆτιν ἐνί στήθεσσι κέκευθε. [λίσσεσθαι δέ μιν αὐτόν, ὅπως νημερτέα εἴπῃ:] ψεῦδος δ' οὐκ ἐρέει: μάλα γάρ πεπνυμένος ἐστί.” τήν δ' αὖ τηλέμαχος πεπνυμένος ἀντίον ηὔδα: “μέντορ, πῶς τ' ἄρ' ἴω, πῶς τ' ἄρ προσπτύξομαι αὐτόν; οὐδέ τί πω μύθοισι πεπείρημαι πυκινοῖσιν: αἰδώς δ' αὖ νέον ἄνδρα γεραίτερον ἐξερέεσθαι.” τόν δ' αὖτε προσέειπε θεά γλαυκῶπις ἀθήνη: “τηλέμαχ', ἄλλα μέν αὐτός ἐνί φρεσί σῇσι νοήσεις, ἄλλα δέ καί δαίμων ὑποθήσεται: οὐ γάρ ὀΐω οὔ σε θεῶν ἀέκητι γενέσθαι τε τραφέμεν τε.” ὥς ἄρα φωνήσας' ἡγήσατο παλλάς ἀθήνη καρπαλίμως: ὁ δ' ἔπειτα μετ' ἴχνια βαῖνε θεοῖο. ἷξον δ' ἐς πυλίων ἀνδρῶν ἄγυρίν τε καί ἕδρας, ἔνθ' ἄρα νέστωρ ἧστο σύν υἱάσιν, ἀμφί δ' ἑταῖροι δαῖτ' ἐντυνόμενοι κρέα τ' ὤπτων ἄλλα τ' ἔπειρον. οἱ δ' ὡς οὖν ξείνους ἴδον, ἁθρόοι ἦλθον ἅπαντες, χερσίν τ' ἠσπάζοντο καί ἑδριάασθαι ἄνωγον. πρῶτος νεστορίδης πεισίστρατος ἐγγύθεν ἐλθών ἀμφοτέρων ἕλε χεῖρα καί ἵδρυσεν παρά δαιτί κώεσιν ἐν μαλακοῖσιν, ἐπί ψαμάθοις' ἁλίῃσι, πάρ τε κασιγνήτῳ θρασυμήδεϊ καί πατέρι ᾧ. δῶκε δ' ἄρα σπλάγχνων μοίρας, ἐν δ' οἶνον ἔχευε χρυσείῳ δέπαϊ: δειδισκόμενος δέ προσηύδα παλλάδ' ἀθηναίην, κούρην διός αἰγιόχοιο: “εὔχεο νῦν, ὦ ξεῖνε, ποσειδάωνι ἄνακτι: τοῦ γάρ καί δαίτης ἠντήσατε δεῦρο μολόντες. αὐτάρ ἐπήν σπείσῃς τε καί εὔξεαι, ἥ θέμις ἐστί, δός καί τούτῳ ἔπειτα δέπας μελιηδέος οἴνου σπεῖσαι, ἐπεί καί τοῦτον ὀΐομαι ἀθανάτοισιν εὔχεσθαι: πάντες δέ θεῶν χατέους' ἄνθρωποι. ἀλλά νεώτερός ἐστιν, ὁμηλικίη δ' ἐμοί αὐτῷ: τοὔνεκα σοί προτέρῳ δώσω χρύσειον ἄλεισον.” ὥς εἰπών ἐν χερσί τίθει δέπας ἡδέος οἴνου: χαῖρε δ' ἀθηναίη πεπνυμένῳ ἀνδρί δικαίῳ, οὕνεκα οἷ προτέρῃ δῶκε χρύσειον ἄλεισον: αὐτίκα δ' εὔχετο πολλά ποσειδάωνι ἄνακτι: “κλῦθι, ποσείδαον γαιήοχε, μηδέ μεγήρῃς ἡμῖν εὐχομένοισι τελευτῆσαι τάδε ἔργα. νέστορι μέν πρώτιστα καί υἱάσι κῦδος ὄπαζε, αὐτάρ ἔπειτ' ἄλλοισι δίδου χαρίεσσαν ἀμοιβήν σύμπασιν πυλίοισιν ἀγακλειτῆς ἑκατόμβης. δός δ' ἔτι τηλέμαχον καί ἐμέ πρήξαντα νέεσθαι, οὕνεκα δεῦρ' ἱκόμεσθα θοῇ σύν νηΐ μελαίνῃ.” ὥς ἄρ' ἔπειτ' ἠρᾶτο καί αὐτή πάντα τελεύτα. δῶκε δέ τηλεμάχῳ καλόν δέπας ἀμφικύπελλον: ὥς δ' αὔτως ἠρᾶτο ὀδυσσῆος φίλος υἱός. οἱ δ' ἐπεί ὤπτησαν κρέ' ὑπέρτερα καί ἐρύσαντο, μοίρας δασσάμενοι δαίνυντ' ἐρικυδέα δαῖτα. αὐτάρ ἐπεί πόσιος καί ἐδητύος ἐξ ἔρον ἕντο, τοῖς' ἄρα μύθων ἦρχε γερήνιος ἱππότα νέστωρ: “νῦν δή κάλλιόν ἐστι μεταλλῆσαι καί ἐρέσθαι ξείνους, οἵ τινές εἰσιν, ἐπεί τάρπησαν ἐδωδῆς. ὦ ξεῖνοι, τίνες ἐστέ; πόθεν πλεῖθ' ὑγρά κέλευθα; ἤ τι κατά πρῆξιν ἦ μαψιδίως ἀλάλησθε οἷά τε ληϊστῆρες ὑπείρ ἅλα, τοί τ' ἀλόωνται ψυχάς παρθέμενοι, κακόν ἀλλοδαποῖσι φέροντες;” τόν δ' αὖ τηλέμαχος πεπνυμένος ἀντίον ηὔδα, θαρσήσας: αὐτή γάρ ἐνί φρεσί θάρσος ἀθήνη θῆχ', ἵνα μιν περί πατρός ἀποιχομένοιο ἔροιτο, [ἠδ' ἵνα μιν κλέος ἐσθλόν ἐν ἀνθρώποισιν ἔχῃσιν:] “ὦ νέστορ νηληϊάδη, μέγα κῦδος ἀχαιῶν, εἴρεαι ὁππόθεν εἰμέν: ἐγώ δέ κέ τοι καταλέξω. ἡμεῖς ἐξ ἰθάκης ὑπονηΐου εἰλήλουθμεν: πρῆξις δ' ἥδ' ἰδίη, οὐ δήμιος, ἥν ἀγορεύω. πατρός ἐμοῦ κλέος εὐρύ μετέρχομαι, ἤν που ἀκούσω, δίου ὀδυσσῆος ταλασίφρονος, ὅν ποτέ φασι σύν σοί μαρνάμενον τρώων πόλιν ἐξαλαπάξαι. ἄλλους μέν γάρ πάντας, ὅσοι τρωσίν πολέμιζον, πευθόμεθ', ἧχι ἕκαστος ἀπώλετο λυγρῷ ὀλέθρῳ: κείνου δ' αὖ καί ὄλεθρον ἀπευθέα θῆκε κρονίων. οὐ γάρ τις δύναται σάφα εἰπέμεν ὁππόθ' ὄλωλεν, εἴ θ' ὅ γ' ἐπ' ἠπείρου δάμη ἀνδράσι δυσμενέεσσιν, εἴ τε καί ἐν πελάγει μετά κύμασιν ἀμφιτρίτης. τοὔνεκα νῦν τά σά γούναθ' ἱκάνομαι, αἴ κ' ἐθέλῃσθα κείνου λυγρόν ὄλεθρον ἐνισπεῖν, εἴ που ὄπωπας ὀφθαλμοῖσι τεοῖσιν, ἤ ἄλλου μῦθον ἄκουσας πλαζομένου: περί γάρ μιν ὀϊζυρόν τέκε μήτηρ: μηδέ τί μ' αἰδόμενος μειλίσσεο μηδ' ἐλεαίρων, ἀλλ' εὖ μοι κατάλεξον ὅπως ἤντησας ὀπωπῆς. λίσσομαι, εἴ ποτέ τοί τι πατήρ ἐμός, ἐσθλός ὀδυσσεύς, ἤ ἔπος ἠέ τι ἔργον ὑποστάς ἐξετέλεσσε δήμῳ ἔνι τρώων, ὅθι πάσχετε πήματ' ἀχαιοί: τῶν νῦν μοι μνῆσαι, καί μοι νημερτές ἐνίσπες.” τόν δ' ἠμείβετ' ἔπειτα γερήνιος ἱππότα νέστωρ: “ὦ φίλ', ἐπεί μ' ἔμνησας ὀϊζύος, ἥν ἐν ἐκείνῳ δήμῳ ἀνέτλημεν μένος ἄσχετοι υἷες ἀχαιῶν, ἠμέν ὅσα ξύν νηυσίν ἐπ' ἠεροειδέα πόντον πλαζόμενοι κατά ληΐδ', ὅπῃ ἄρξειεν ἀχιλλεύς, ἠδ' ὅσα καί περί ἄστυ μέγα πριάμοιο ἄνακτος μαρνάμεθ': ἔνθα δ' ἔπειτα κατέκταθεν ὅσσοι ἄριστοι: ἔνθα μέν αἴας κεῖται ἀρήϊος, ἔνθα δ' ἀχιλλεύς, ἔνθα δέ πάτροκλος, θεόφιν μήστωρ ἀτάλαντος, ἔνθα δ' ἐμός φίλος υἱός, ἅμα κρατερός καί ἀταρβής, ἀντίλοχος, περί μέν θείειν ταχύς ἠδέ μαχητής: ἄλλα τε πόλλ' ἐπί τοῖς πάθομεν κακά: τίς κεν ἐκεῖνα πάντα γε μυθήσαιτο καταθνητῶν ἀνθρώπων; οὐδ' εἰ πεντάετές γε καί ἑξάετες παραμίμνων ἐξερέοις, ὅσα κεῖθι πάθον κακά δῖοι ἀχαιοί: πρίν κεν ἀνιηθείς σήν πατρίδα γαῖαν ἵκοιο. εἰνάετες γάρ σφιν κακά ῥάπτομεν ἀμφιέποντες παντοίοισι δόλοισι, μόγις δ' ἐτέλεσσε κρονίων. ἔνθ' οὔ τίς ποτε μῆτιν ὁμοιωθήμεναι ἄντην ἤθελ', ἐπεί μάλα πολλόν ἐνίκα δῖος ὀδυσσεύς παντοίοισι δόλοισι, πατήρ τεός, εἰ ἐτεόν γε κείνου ἔκγονός ἐσσι: σέβας μ' ἔχει εἰσορόωντα. ἦ τοι γάρ μῦθοί γε ἐοικότες, οὐδέ κε φαίης ἄνδρα νεώτερον ὧδε ἐοικότα μυθήσασθαι. ἔνθ' ἦ τοι εἷος μέν ἐγώ καί δῖος ὀδυσσεύς οὔτε ποτ' εἰν ἀγορῇ δίχ' ἐβάζομεν οὔτ' ἐνί βουλῇ, ἀλλ' ἕνα θυμόν ἔχοντε νόῳ καί ἐπίφρονι βουλῇ φραζόμεθ' ἀργείοισιν ὅπως ὄχ' ἄριστα γένοιτο. αὐτάρ ἐπεί πριάμοιο πόλιν διεπέρσαμεν αἰπήν, [βῆμεν δ' ἐν νήεσσι, θεός δ' ἐκέδασσεν ἀχαιούς,] καί τότε δή ζεύς λυγρόν ἐνί φρεσί μήδετο νόστον ἀργείοις', ἐπεί οὔ τι νοήμονες οὐδέ δίκαιοι πάντες ἔσαν: τῶ σφεων πολέες κακόν οἶτον ἐπέσπον μήνιος ἐξ ὀλοῆς γλαυκώπιδος ὀβριμοπάτρης, ἥ τ' ἔριν ἀτρεΐδῃσι μετ' ἀμφοτέροισιν ἔθηκε. τώ δέ καλεσσαμένω ἀγορήν ἐς πάντας ἀχαιούς, μάψ, ἀτάρ οὐ κατά κόσμον, ἐς ἠέλιον καταδύντα, _ οἱ δ' ἦλθον οἴνῳ βεβαρηότες υἷες ἀχαιῶν, _ μῦθον μυθείσθην, τοῦ εἵνεκα λαόν ἄγειραν. ἔνθ' ἦ τοι μενέλαος ἀνώγει πάντας ἀχαιούς νόστου μιμνῄσκεσθαι ἐπ' εὐρέα νῶτα θαλάσσης: οὐδ' ἀγαμέμνονι πάμπαν ἑήνδανε: βούλετο γάρ ῥα λαόν ἐρυκακέειν ῥέξαι θ' ἱεράς ἑκατόμβας, ὡς τόν ἀθηναίης δεινόν χόλον ἐξακέσαιτο, νήπιος, οὐδέ τό ᾔδη, ὅ οὐ πείσεσθαι ἔμελλεν: οὐ γάρ τ' αἶψα θεῶν τρέπεται νόος αἰέν ἐόντων. ὥς τώ μέν χαλεποῖσιν ἀμειβομένω ἐπέεσσιν ἕστασαν: οἱ δ' ἀνόρουσαν ἐϋκνήμιδες ἀχαιοί ἠχῇ θεσπεσίῃ, δίχα δέ σφισιν ἥνδανε βουλή. νύκτα μέν ἀέσαμεν χαλεπά φρεσίν ὁρμαίνοντες ἀλλήλοις': ἐπί γάρ ζεύς ἤρτυε πῆμα κακοῖο: ἠῶθεν δ' οἱ μέν νέας ἕλκομεν εἰς ἅλα δῖαν κτήματά τ' ἐντιθέμεσθα βαθυζώνους τε γυναῖκας. ἡμίσεες δ' ἄρα λαοί ἐρητύοντο μένοντες αὖθι παρ' ἀτρεΐδῃ ἀγαμέμνονι, ποιμένι λαῶν: ἡμίσεες δ' ἀναβάντες ἐλαύνομεν: αἱ δέ μάλ' ὦκα ἔπλεον, ἐστόρεσεν δέ θεός μεγακήτεα πόντον. ἐς τένεδον δ' ἐλθόντες ἐρέξαμεν ἱρά θεοῖσιν, οἴκαδε ἱέμενοι: ζεύς δ' οὔ πω μήδετο νόστον, σχέτλιος, ὅς ῥ' ἔριν ὦρσε κακήν ἔπι δεύτερον αὖτις. οἱ μέν ἀποστρέψαντες ἔβαν νέας ἀμφιελίσσας ἀμφ' ὀδυσῆα ἄνακτα δαΐφρονα ποικιλομήτην, αὖτις ἐπ' ἀτρεΐδῃ ἀγαμέμνονι ἦρα φέροντες: αὐτάρ ἐγώ σύν νηυσίν ἀολλέσιν, αἵ μοι ἔποντο, φεῦγον, ἐπεί γίνωσκον, ὅ δή κακά μήδετο δαίμων. φεῦγε δέ τυδέος υἱός ἀρήϊος, ὦρσε δ' ἑταίρους. ὀψέ δέ δή μετά νῶϊ κίε ξανθός μενέλαος, ἐν λέσβῳ δ' ἔκιχεν δολιχόν πλόον ὁρμαίνοντας, ἤ καθύπερθε χίοιο νεοίμεθα παιπαλοέσσης, νήσου ἔπι ψυρίης, αὐτήν ἐπ' ἀριστέρ' ἔχοντες, ἦ ὑπένερθε χίοιο παρ' ἠνεμόεντα μίμαντα. ᾐτέομεν δέ θεόν φῆναι τέρας: αὐτάρ ὅ γ' ἥμιν δεῖξε, καί ἠνώγει πέλαγος μέσον εἰς εὔβοιαν τέμνειν, ὄφρα τάχιστα ὑπέκ κακότητα φύγοιμεν. ὦρτο δ' ἐπί λιγύς οὖρος ἀήμεναι: αἱ δέ μάλ' ὦκα ἰχθυόεντα κέλευθα διέδραμον, ἐς δέ γεραιστόν ἐννύχιαι κατάγοντο: ποσειδάωνι δέ ταύρων πόλλ' ἐπί μῆρ' ἔθεμεν, πέλαγος μέγα μετρήσαντες. τέτρατον ἦμαρ ἔην, ὅτ' ἐν ἄργεϊ νῆας ἐΐσας τυδεΐδεω ἕταροι διομήδεος ἱπποδάμοιο ἵστασαν: αὐτάρ ἐγώ γε πύλονδ' ἔχον, οὐδέ ποτ' ἔσβη οὖρος, ἐπεί δή πρῶτα θεός προέηκεν ἀῆναι. ὥς ἦλθον, φίλε τέκνον, ἀπευθής, οὐδέ τι οἶδα κείνων, οἵ τ' ἐσάωθεν ἀχαιῶν οἵ τ' ἀπόλοντο. ὅσσα δ' ἐνί μεγάροισι καθήμενος ἡμετέροισι πεύθομαι, ἥ θέμις ἐστί, δαήσεαι, οὐδέ σε κεύσω. εὖ μέν μυρμιδόνας φάς' ἐλθέμεν ἐγχεσιμώρους, οὕς ἄγ' ἀχιλλῆος μεγαθύμου φαίδιμος υἱός, εὖ δέ φιλοκτήτην, ποιάντιον ἀγλαόν υἱόν. πάντας δ' ἰδομενεύς κρήτην εἰσήγαγ' ἑταίρους, οἵ φύγον ἐκ πολέμου, πόντος δέ οἱ οὔ τιν' ἀπηύρα. ἀτρεΐδην δέ καί αὐτοί ἀκούετε νόσφιν ἐόντες, ὥς τ' ἦλθ' ὥς τ' αἴγισθος ἐμήσατο λυγρόν ὄλεθρον. ἀλλ' ἦ τοι κεῖνος μέν ἐπισμυγερῶς ἀπέτεισεν. ὡς ἀγαθόν καί παῖδα καταφθιμένοιο λιπέσθαι ἀνδρός, ἐπεί καί κεῖνος ἐτείσατο πατροφονῆα, αἴγισθον δολόμητιν, ὅ οἱ πατέρα κλυτόν ἔκτα. καί σύ, φίλος, μάλα γάρ ς' ὁρόω καλόν τε μέγαν τε, ἄλκιμος ἔσς', ἵνα τίς σε καί ὀψιγόνων ἐΰ εἴπῃ.” τόν δ' αὖ τηλέμαχος πεπνυμένος ἀντίον ηὔδα: “ὦ νέστορ νηληϊάδη, μέγα κῦδος ἀχαιῶν, καί λίην κεῖνος μέν ἐτείσατο, καί οἱ ἀχαιοί οἴσουσι κλέος εὐρύ καί ἐσσομένοισιν ἀοιδήν. αἴ γάρ ἐμοί τοσσήνδε θεοί δύναμιν περιθεῖεν, τείσασθαι μνηστῆρας ὑπερβασίης ἀλεγεινῆς, οἵ τέ μοι ὑβρίζοντες ἀτάσθαλα μηχανόωνται. ἀλλ' οὔ μοι τοιοῦτον ἐπέκλωσαν θεοί ὄλβον, πατρί τ' ἐμῷ καί ἐμοί: νῦν δέ χρή τετλάμεν ἔμπης.” τόν δ' ἠμείβετ' ἔπειτα γερήνιος ἱππότα νέστωρ: “ὦ φίλ', ἐπεί δή ταῦτά μ' ἀνέμνησας καί ἔειπες, φασί μνηστῆρας σῆς μητέρος εἵνεκα πολλούς ἐν μεγάροις' ἀέκητι σέθεν κακά μηχανάασθαι. εἰπέ μοι, ἠέ ἑκών ὑποδάμνασαι, ἦ σέ γε λαοί ἐχθαίρους' ἀνά δῆμον, ἐπισπόμενοι θεοῦ ὀμφῇ. τίς δ' οἶδ' εἴ κέ ποτέ σφι βίας ἀποτείσεται ἐλθών, ἤ ὅ γε μοῦνος ἐών ἤ καί σύμπαντες ἀχαιοί; εἰ γάρ ς' ὥς ἐθέλοι φιλέειν γλαυκῶπις ἀθήνη, ὡς τότ' ὀδυσσῆος περικήδετο κυδαλίμοιο δήμῳ ἔνι τρώων. ὅθι πάσχομεν ἄλγε' ἀχαιοί: _ οὐ γάρ πω ἴδον ὧδε θεούς ἀναφανδά φιλεῦντας, ὡς κείνῳ ἀναφανδά παρίστατο παλλάς ἀθήνη: _ εἴ ς' οὕτως ἐθέλοι φιλέειν κήδοιτό τε θυμῷ, τῶ κέν τις κείνων γε καί ἐκλελάθοιτο γάμοιο.” τόν δ' αὖ τηλέμαχος πεπνυμένος ἀντίον ηὔδα: “ὦ γέρον, οὔ πω τοῦτο ἔπος τελέεσθαι ὀΐω: λίην γάρ μέγα εἶπες: ἄγη μ' ἔχει. οὐκ ἄν ἐμοί γε ἐλπομένῳ τά γένοιτ', οὐδ' εἰ θεοί ὥς ἐθέλοιεν.” τόν δ' αὖτε προσέειπε θεά γλαυκῶπις ἀθήνη: “τηλέμαχε, ποῖόν σε ἔπος φύγεν ἕρκος ὀδόντων. ῥεῖα θεός γ' ἐθέλων καί τηλόθεν ἄνδρα σαώσαι. βουλοίμην δ' ἄν ἐγώ γε καί ἄλγεα πολλά μογήσας οἴκαδέ τ' ἐλθέμεναι καί νόστιμον ἦμαρ ἰδέσθαι, ἤ ἐλθών ἀπολέσθαι ἐφέστιος, ὡς ἀγαμέμνων ὤλεθ' ὑπ' αἰγίσθοιο δόλῳ καί ἧς ἀλόχοιο. ἀλλ' ἦ τοι θάνατον μέν ὁμοίϊον οὐδέ θεοί περ καί φίλῳ ἀνδρί δύνανται ἀλαλκέμεν, ὁππότε κεν δή μοῖρ' ὀλοή καθέλῃσι τανηλεγέος θανάτοιο.” τήν δ' αὖ τηλέμαχος πεπνυμένος ἀντίον ηὔδα: “μέντορ, μηκέτι ταῦτα λεγώμεθα κηδόμενοί περ: κείνῳ δ' οὐκέτι νόστος ἐτήτυμος, ἀλλά οἱ ἤδη φράσσαντ' ἀθάνατοι θάνατον καί κῆρα μέλαιναν. νῦν δ' ἐθέλω ἔπος ἄλλο μεταλλῆσαι καί ἐρέσθαι νέστορ', ἐπεί περίοιδε δίκας ἠδέ φρόνιν ἄλλων: τρίς γάρ δή μίν φασιν ἀνάξασθαι γένε' ἀνδρῶν, ὥς τέ μοι ἀθάνατος ἰνδάλλεται εἰσοράασθαι. ὦ νέστορ νηληϊάδη, σύ δ' ἀληθές ἐνίσπες: πῶς ἔθαν' ἀτρεΐδης εὐρύ κρείων ἀγαμέμνων; ποῦ μενέλαος ἔην; τίνα δ' αὐτῷ μήσατ' ὄλεθρον αἴγισθος δολόμητις, ἐπεί κτάνε πολλόν ἀρείω; ἦ οὐκ ἄργεος ἦεν ἀχαιϊκοῦ, ἀλλά πῃ ἄλλῃ πλάζετ' ἐπ' ἀνθρώπους, ὁ δέ θαρσήσας κατέπεφνε;” τόν δ' ἠμείβετ' ἔπειτα γερήνιος ἱππότα νέστωρ: “τοιγάρ ἐγώ τοι, τέκνον, ἀληθέα πάντ' ἀγορεύσω. ἦ τοι μέν τόδε καὐτός ὀΐεαι, ὥς κεν ἐτύχθη, εἰ ζώοντ' αἴγισθον ἐνί μεγάροισιν ἔτετμεν ἀτρεΐδης τροίηθεν ἰών, ξανθός μενέλαος: τῶ κέ οἱ οὐδέ θανόντι χυτήν ἐπί γαῖαν ἔχευαν, ἀλλ' ἄρα τόν γε κύνες τε καί οἰωνοί κατέδαψαν κείμενον ἐν πεδίῳ ἑκάς ἄστεος, οὐδέ κέ τίς μιν κλαῦσεν ἀχαιϊάδων: μάλα γάρ μέγα μήσατο ἔργον. ἡμεῖς μέν γάρ κεῖθι πολέας τελέοντες ἀέθλους ἥμεθ': ὁ δ' εὔκηλος μυχῷ ἄργεος ἱπποβότοιο πόλλ' ἀγαμεμνονέην ἄλοχον θέλγεσκεν ἔπεσσιν. ἡ δ' ἦ τοι τό πρίν μέν ἀναίνετο ἔργον ἀεικές, δῖα κλυταιμνήστρη: φρεσί γάρ κέχρητ' ἀγαθῇσι: πάρ δ' ἄρ' ἔην καί ἀοιδός ἀνήρ, ᾧ πόλλ' ἐπέτελλεν ἀτρεΐδης τροίηνδε κιών εἴρυσθαι ἄκοιτιν. ἀλλ' ὅτε δή μιν μοῖρα θεῶν ἐπέδησε δαμῆναι, δή τότε τόν μέν ἀοιδόν ἄγων ἐς νῆσον ἐρήμην κάλλιπεν οἰωνοῖσιν ἕλωρ καί κύρμα γενέσθαι, τήν δ' ἐθέλων ἐθέλουσαν ἀνήγαγεν ὅνδε δόμονδε. πολλά δέ μηρί' ἔκηε θεῶν ἱεροῖς' ἐπί βωμοῖς, πολλά δ' ἀγάλματ' ἀνῆψεν, ὑφάσματά τε χρυσόν τε, ἐκτελέσας μέγα ἔργον, ὅ οὔ ποτε ἔλπετο θυμῷ. ἡμεῖς μέν γάρ ἅμα πλέομεν τροίηθεν ἰόντες, ἀτρεΐδης καί ἐγώ, φίλα εἰδότες ἀλλήλοισιν: ἀλλ' ὅτε σούνιον ἱρόν ἀφικόμεθ', ἄκρον ἀθηνέων, ἔνθα κυβερνήτην μενελάου φοῖβος ἀπόλλων οἷς' ἀγανοῖσι βέλεσσιν ἐποιχόμενος κατέπεφνε, πηδάλιον μετά χερσί θεούσης νηός ἔχοντα, φρόντιν ὀνητορίδην, ὅς ἐκαίνυτο φῦλ' ἀνθρώπων νῆα κυβερνῆσαι, ὁπότε σπέρχοιεν ἄελλαι. ὥς ὁ μέν ἔνθα κατέσχετ', ἐπειγόμενός περ ὁδοῖο, ὄφρ' ἕταρον θάπτοι καί ἐπί κτέρεα κτερίσειεν. ἀλλ' ὅτε δή καί κεῖνος ἰών ἐπί οἴνοπα πόντον ἐν νηυσί γλαφυρῇσι μαλειάων ὄρος αἰπύ ἷξε θέων, τότε δή στυγερήν ὁδόν εὐρύοπα ζεύς ἐφράσατο, λιγέων δ' ἀνέμων ἐπ' ἀϋτμένα χεῦε κύματά τε τροφόεντα πελώρια, ἶσα ὄρεσσιν. ἔνθα διατμήξας τάς μέν κρήτῃ ἐπέλασσεν, ἧχι κύδωνες ἔναιον ἰαρδάνου ἀμφί ῥέεθρα. ἔστι δέ τις λισσή αἰπεῖά τε εἰς ἅλα πέτρη ἐσχατιῇ γόρτυνος ἐν ἠεροειδέϊ πόντῳ: ἔνθα νότος μέγα κῦμα ποτί σκαιόν ῥίον ὠθεῖ, ἐς φαιστόν, μικρός δέ λίθος μέγα κῦμ' ἀποέργει. αἱ μέν ἄρ' ἔνθ' ἦλθον, σπουδῇ δ' ἤλυξαν ὄλεθρον ἄνδρες, ἀτάρ νῆάς γε ποτί σπιλάδεσσιν ἔαξαν κύματ': ἀτάρ τάς πέντε νέας κυανοπρωείρους αἰγύπτῳ ἐπέλασσε φέρων ἄνεμός τε καί ὕδωρ. ὥς ὁ μέν ἔνθα πολύν βίοτον καί χρυσόν ἀγείρων ἠλᾶτο ξύν νηυσί κατ' ἀλλοθρόους ἀνθρώπους: τόφρα δέ ταῦτ' αἴγισθος ἐμήσατο οἴκοθι λυγρά, κτείνας ἀτρεΐδην, δέδμητο δέ λαός ὑπ' αὐτῷ. ἑπτάετες δ' ἤνασσε πολυχρύσοιο μυκήνης, τῷ δέ οἱ ὀγδοάτῳ κακόν ἤλυθε δῖος ὀρέστης ἄψ ἀπ' ἀθηνάων, κατά δ' ἔκτανε πατροφονῆα, [αἴγισθον δολόμητιν, ὅ οἱ πατέρα κλυτόν ἔκτα.] ἦ τοι ὁ τόν κτείνας δαίνυ τάφον ἀργείοισι μητρός τε στυγερῆς καί ἀνάλκιδος αἰγίσθοιο: αὐτῆμαρ δέ οἱ ἦλθε βοήν ἀγαθός μενέλαος, πολλά κτήματ' ἄγων, ὅσα οἱ νέες ἄχθος ἄειραν. καί σύ, φίλος, μή δηθά δόμων ἄπο τῆλ' ἀλάλησο, κτήματά τε προλιπών ἄνδρας τ' ἐν σοῖσι δόμοισιν οὕτω ὑπερφιάλους, μή τοι κατά πάντα φάγωσι κτήματα δασσάμενοι, σύ δέ τηϋσίην ὁδόν ἔλθῃς. ἀλλ' ἐς μέν μενέλαον ἐγώ κέλομαι καί ἄνωγα ἐλθεῖν: κεῖνος γάρ νέον ἄλλοθεν εἰλήλουθεν, ἐκ τῶν ἀνθρώπων, ὅθεν οὐκ ἔλποιτό γε θυμῷ ἐλθέμεν, ὅν τινα πρῶτον ἀποσφήλωσιν ἄελλαι ἐς πέλαγος μέγα τοῖον, ὅθεν τέ περ οὐδ' οἰωνοί αὐτόετες οἰχνεῦσιν, ἐπεί μέγα τε δεινόν τε. ἀλλ' ἴθι νῦν σύν νηΐ τε σῇ καί σοῖς' ἑτάροισιν: εἰ δ' ἐθέλεις πεζός, πάρα τοι δίφρος τε καί ἵπποι, πάρ δέ τοι υἷες ἐμοί, οἵ τοι πομπῆες ἔσονται ἐς λακεδαίμονα δῖαν, ὅθι ξανθός μενέλαος. λίσσεσθαι δέ μιν αὐτός, ἵνα νημερτές ἐνίσπῃ: ψεῦδος δ' οὐκ ἐρέει: μάλα γάρ πεπνυμένος ἐστίν.” ὥς ἔφατ', ἠέλιος δ' ἄρ' ἔδυ καί ἐπί κνέφας ἦλθε. τοῖσι δέ καί μετέειπε θεά γλαυκῶπις ἀθήνη: “ὦ γέρον, ἦ τοι ταῦτα κατά μοῖραν κατέλεξας: ἀλλ' ἄγε τάμνετε μέν γλώσσας, κεράασθε δέ οἶνον, ὄφρα ποσειδάωνι καί ἄλλοις' ἀθανάτοισι σπείσαντες κοίτοιο μεδώμεθα: τοῖο γάρ ὥρη. ἤδη γάρ φάος οἴχεθ' ὑπό ζόφον, οὐδέ ἔοικε δηθά θεῶν ἐν δαιτί θαασσέμεν, ἀλλά νέεσθαι.” ἦ ῥα διός θυγάτηρ, οἱ δ' ἔκλυον αὐδησάσης: τοῖσι δέ κήρυκες μέν ὕδωρ ἐπί χεῖρας ἔχευαν, κοῦροι δέ κρητῆρας ἐπεστέψαντο ποτοῖο, νώμησαν δ' ἄρα πᾶσιν ἐπαρξάμενοι δεπάεσσι: γλώσσας δ' ἐν πυρί βάλλον, ἀνιστάμενοι δ' ἐπέλειβον. αὐτάρ ἐπεί σπεῖσάν τε πίον θ' ὅσον ἤθελε θυμός, δή τότ' ἀθηναίη καί τηλέμαχος θεοειδής ἄμφω ἱέσθην κοίλην ἐπί νῆα νέεσθαι: νέστωρ αὖ κατέρυκε καθαπτόμενος ἐπέεσσι: “ζεύς τό γ' ἀλεξήσειε καί ἀθάνατοι θεοί ἄλλοι, ὡς ὑμεῖς παρ' ἐμεῖο θοήν ἐπί νῆα κίοιτε ὥς τέ τευ ἤ παρά πάμπαν ἀνείμονος ἠέ πενιχροῦ, ᾧ οὔ τι χλαῖναι καί ῥήγεα πόλλ' ἐνί οἴκῳ, οὔτ' αὐτῷ μαλακῶς οὔτε ξείνοισιν ἐνεύδειν. αὐτάρ ἐμοί πάρα μέν χλαῖναι καί ῥήγεα καλά. οὔ θην δή τοῦδ' ἀνδρός ὀδυσσῆος φίλος υἱός νηός ἐπ' ἰκριόφιν καταλέξεται, ὄφρ' ἄν ἐγώ γε ζώω, ἔπειτα δέ παῖδες ἐνί μεγάροισι λίπωνται ξείνους ξεινίζειν, ὅς τίς κ' ἐμά δώμαθ' ἵκηται.” τόν δ' αὖτε προσέειπε θεά γλαυκῶπις ἀθήνη: “εὖ δή ταῦτά γ' ἔφησθα, γέρον φίλε: σοί δέ ἔοικε τηλέμαχον πείθεσθαι, ἐπεί πολύ κάλλιον οὕτω. ἀλλ' οὗτος μέν νῦν σοι ἅμ' ἕψεται, ὄφρα κεν εὕδῃ σοῖσιν ἐνί μεγάροισιν: ἐγώ δ' ἐπί νῆα μέλαιναν εἶμ', ἵνα θαρσύνω θ' ἑτάρους εἴπω τε ἕκαστα. οἶος γάρ μετά τοῖσι γεραίτερος εὔχομαι εἶναι: οἱ δ' ἄλλοι φιλότητι νεώτεροι ἄνδρες ἕπονται, πάντες ὁμηλικίη μεγαθύμου τηλεμάχοιο. ἔνθα κε λεξαίμην κοίλῃ παρά νηΐ μελαίνῃ, νῦν: ἀτάρ ἠῶθεν μετά καύκωνας μεγαθύμους εἶμ', ἔνθα χρεῖός μοι ὀφέλλεται, οὔ τι νέον γε οὐδ' ὀλίγον: σύ δέ τοῦτον, ἐπεί τεόν ἵκετο δῶμα, πέμψον σύν δίφρῳ τε καί υἱέϊ: δός δέ οἱ ἵππους, οἵ τοι ἐλαφρότατοι θείειν καί κάρτος ἄριστοι.” ὥς ἄρα φωνήσας' ἀπέβη γλαυκῶπις ἀθήνη φήνῃ εἰδομένη: θάμβος δ' ἕλε πάντας ἀχαιούς. θαύμαζεν δ' ὁ γεραιός, ὅπως ἴδεν ὀφθαλμοῖσι: τηλεμάχου δ' ἕλε χεῖρα, ἔπος τ' ἔφατ' ἔκ τ' ὀνόμαζεν: “ὦ φίλος, οὔ σε ἔολπα κακόν καί ἄναλκιν ἔσεσθαι, εἰ δή τοι νέῳ ὧδε θεοί πομπῆες ἕπονται. οὐ μέν γάρ τις ὅδ' ἄλλος ὀλύμπια δώματ' ἐχόντων, ἀλλά διός θυγάτηρ, ἀγελείη τριτογένεια, ἥ τοι καί πατέρ' ἐσθλόν ἐν ἀργείοισιν ἐτίμα. ἀλλά, ἄνασς', ἵληθι, δίδωθι δέ μοι κλέος ἐσθλόν, αὐτῷ καί παίδεσσι καί αἰδοίῃ παρακοίτι: σοί δ' αὖ ἐγώ ῥέξω βοῦν ἤνιν εὐρυμέτωπον, ἀδμήτην, ἥν οὔ πω ὑπό ζυγόν ἤγαγεν ἀνήρ: τήν τοι ἐγώ ῥέξω χρυσόν κέρασιν περιχεύας.” ὥς ἔφατ' εὐχόμενος, τοῦ δ' ἔκλυε παλλάς ἀθήνη. τοῖσιν δ' ἡγεμόνευε γερήνιος ἱππότα νέστωρ, υἱάσι καί γαμβροῖσιν, ἑά πρός δώματα καλά. ἀλλ' ὅτε δώμαθ' ἵκοντο ἀγακλυτά τοῖο ἄνακτος, ἑξείης ἕζοντο κατά κλισμούς τε θρόνους τε: τοῖς δ' ὁ γέρων ἐλθοῦσιν ἀνά κρητῆρα κέρασσεν οἴνου ἡδυπότοιο, τόν ἑνδεκάτῳ ἐνιαυτῷ ὤϊξεν ταμίη καί ἀπό κρήδεμνον ἔλυσε: τοῦ ὁ γέρων κρητῆρα κεράσσατο, πολλά δ' ἀθήνῃ εὔχετ' ἀποσπένδων, κούρῃ διός αἰγιόχοιο. αὐτάρ ἐπεί σπεῖσάν τε πίον θ' ὅσον ἤθελε θυμός, οἱ μέν κακκείοντες ἔβαν οἶκόνδε ἕκαστος, τόν δ' αὐτοῦ κοίμησε γερήνιος ἱππότα νέστωρ, τηλέμαχον, φίλον υἱόν ὀδυσσῆος θείοιο, τρητοῖς' ἐν λεχέεσσιν, ὑπ' αἰθούσῃ ἐριδούπῳ, πάρ δ' ἄρ' ἐϋμμελίην πεισίστρατον, ὄρχαμον ἀνδρῶν, ὅς οἱ ἔτ' ἠΐθεος παίδων ἦν ἐν μεγάροισιν. αὐτός δ' αὖτε καθεῦδε μυχῷ δόμου ὑψηλοῖο: τῷ δ' ἄλοχος δέσποινα λέχος πόρσυνε καί εὐνήν. ἦμος δ' ἠριγένεια φάνη ῥοδοδάκτυλος ἠώς, ὤρνυτ' ἄρ' ἐξ εὐνῆφι γερήνιος ἱππότα νέστωρ, ἐκ δ' ἐλθών κατ' ἄρ' ἕζετ' ἐπί ξεστοῖσι λίθοισιν, οἵ οἱ ἔσαν προπάροιθε θυράων ὑψηλάων λευκοί, ἀποστίλβοντες ἀλείφατος: οἷς' ἔπι μέν πρίν νηλεύς ἵζεσκεν, θεόφιν μήστωρ ἀτάλαντος: ἀλλ' ὁ μέν ἤδη κηρί δαμείς ἄϊδόσδε βεβήκει, νέστωρ αὖ τότ' ἐφῖζε γερήνιος, οὖρος ἀχαιῶν, σκῆπτρον ἔχων. περί δ' υἷες ἀολλέες ἠγερέθοντο ἐκ θαλάμων ἐλθόντες, ἐχέφρων τε στρατίος τε περσεύς τ' ἄρητός τε καί ἀντίθεος θρασυμήδης. τοῖσι δ' ἔπειθ' ἕκτος πεισίστρατος ἤλυθεν ἥρως, πάρ δ' ἄρα τηλέμαχον θεοείκελον εἷσαν ἄγοντες. τοῖσι δέ μύθων ἦρχε γερήνιος ἱππότα νέστωρ: “καρπαλίμως μοι, τέκνα φίλα, κρηήνατ' ἐέλδωρ, ὄφρ' ἦ τοι πρώτιστα θεῶν ἱλάσσομ' ἀθήνην, ἥ μοι ἐναργής ἦλθε θεοῦ ἐς δαῖτα θάλειαν. ἀλλ' ἄγ' ὁ μέν πεδίονδ' ἐπί βοῦν ἴτω, ὄφρα τάχιστα ἔλθῃσιν, ἐλάσῃ δέ βοῶν ἐπιβουκόλος ἀνήρ: εἷς δ' ἐπί τηλεμάχου μεγαθύμου νῆα μέλαιναν πάντας ἰών ἑτάρους ἀγέτω, λιπέτω δέ δύ' οἴους: εἷς δ' αὖ χρυσοχόον λαέρκεα δεῦρο κελέσθω ἐλθεῖν, ὄφρα βοός χρυσόν κέρασιν περιχεύῃ. οἱ δ' ἄλλοι μένετ' αὐτοῦ ἀολλέες, εἴπατε δ' εἴσω δμῳῇσιν κατά δώματ' ἀγακλυτά δαῖτα πένεσθαι, ἕδρας τε ξύλα τ' ἀμφί καί ἀγλαόν οἰσέμεν ὕδωρ.” ὥς ἔφαθ', οἱ δ' ἄρα πάντες ἐποίπνυον: ἦλθε μέν ἄρ βοῦς ἐκ πεδίου, ἦλθον δέ θοῆς παρά νηός ἐΐσης τηλεμάχου ἕταροι μεγαλήτορος, ἦλθε δέ χαλκεύς ὅπλ' ἐν χερσίν ἔχων χαλκήϊα, πείρατα τέχνης, ἄκμονά τε σφῦράν τ' εὐποίητόν τε πυράγρην, οἷσίν τε χρυσόν ἐργάζετο: ἦλθε δ' ἀθήνη ἱρῶν ἀντιόωσα. γέρων δ' ἱππηλάτα νέστωρ χρυσόν ἔδωχ': ὁ δ' ἔπειτα βοός κέρασιν περίχευεν ἀσκήσας, ἵν' ἄγαλμα θεά κεχάροιτο ἰδοῦσα. βοῦν δ' ἀγέτην κεράων στρατίος καί δῖος ἐχέφρων. χέρνιβα δέ σφ' ἄρητος ἐν ἀνθεμόεντι λέβητι ἤλυθεν ἐκ θαλάμοιο φέρων, ἑτέρῃ δ' ἔχεν οὐλάς ἐν κανέῳ: πέλεκυν δέ μενεπτόλεμος θρασυμήδης ὀξύν ἔχων ἐν χειρί παρίστατο, βοῦν ἐπικόψων. περσεύς δ' ἀμνίον εἶχε. γέρων δ' ἱππηλάτα νέστωρ χέρνιβά τ' οὐλοχύτας τε κατήρχετο, πολλά δ' ἀθήνῃ εὔχετ' ἀπαρχόμενος, κεφαλῆς τρίχας ἐν πυρί βάλλων. αὐτάρ ἐπεί ῥ' εὔξαντο καί οὐλοχύτας προβάλοντο, αὐτίκα νέστορος υἱός, ὑπέρθυμος θρασυμήδης, ἤλασεν ἄγχι στάς: πέλεκυς δ' ἀπέκοψε τένοντας αὐχενίους, λῦσεν δέ βοός μένος: αἱ δ' ὀλόλυξαν θυγατέρες τε νυοί τε καί αἰδοίη παράκοιτις νέστορος, εὐρυδίκη, πρέσβα κλυμένοιο θυγατρῶν. οἱ μέν ἔπειτ' ἀνελόντες ἀπό χθονός εὐρυοδείης ἔσχον: ἀτάρ σφάξεν πεισίστρατος, ὄρχαμος ἀνδρῶν. τῆς δ' ἐπεί ἐκ μέλαν αἷμα ῥύη, λίπε δ' ὀστέα θυμός, αἶψ' ἄρα μιν διέχευαν, ἄφαρ δ' ἐκ μηρία τάμνον πάντα κατά μοῖραν, κατά τε κνίσῃ ἐκάλυψαν, δίπτυχα ποιήσαντες, ἐπ' αὐτῶν δ' ὠμοθέτησαν. καῖε δ' ἐπί σχίζῃς' ὁ γέρων, ἐπί δ' αἴθοπα οἶνον λεῖβε: νέοι δέ παρ' αὐτόν ἔχον πεμπώβολα χερσίν. αὐτάρ ἐπεί κατά μῆρ' ἐκάη καί σπλάγχνα πάσαντο, μίστυλλόν τ' ἄρα τἆλλα καί ἀμφ' ὀβελοῖσιν ἔπειρον, ὤπτων δ' ἀκροπόρους ὀβελούς ἐν χερσίν ἔχοντες. τόφρα δέ τηλέμαχον λοῦσεν καλή πολυκάστη, νέστορος ὁπλοτάτη θυγάτηρ νηληϊάδαο. αὐτάρ ἐπεί λοῦσέν τε καί ἔχρισεν λίπ' ἐλαίῳ, ἀμφί δέ μιν φᾶρος καλόν βάλεν ἠδέ χιτῶνα, ἔκ ῥ' ἀσαμίνθου βῆ δέμας ἀθανάτοισιν ὁμοῖος: πάρ δ' ὅ γε νέστορ' ἰών κατ' ἄρ' ἕζετο, ποιμένα λαῶν. οἱ δ' ἐπεί ὤπτησαν κρέ' ὑπέρτερα καί ἐρύσαντο, δαίνυνθ' ἑζόμενοι: ἐπί δ' ἀνέρες ἐσθλοί ὄροντο οἶνον οἰνοχοεῦντες ἐνί χρυσέοις δεπάεσσιν. αὐτάρ ἐπεί πόσιος καί ἐδητύος ἐξ ἔρον ἕντο, τοῖσι δέ μύθων ἦρχε γερήνιος ἱππότα νέστωρ: “παῖδες ἐμοί, ἄγε τηλεμάχῳ καλλίτριχας ἵππους ζεύξαθ' ὑφ' ἅρματ' ἄγοντες, ἵνα πρήσσῃσιν ὁδοῖο.” ὥς ἔφαθ', οἱ δ' ἄρα τοῦ μάλα μέν κλύον ἠδ' ἐπίθοντο, καρπαλίμως δ' ἔζευξαν ὑφ' ἅρμασιν ὠκέας ἵππους. ἐν δέ γυνή ταμίη σῖτον καί οἶνον ἔθηκεν ὄψα τε, οἷα ἔδουσι διοτρεφέες βασιλῆες. ἄν δ' ἄρα τηλέμαχος περικαλλέα βήσετο δίφρον: πάρ δ' ἄρα νεστορίδης πεισίστρατος, ὄρχαμος ἀνδρῶν, ἐς δίφρον τ' ἀνέβαινε καί ἡνία λάζετο χερσί, μάστιξεν δ' ἐλάαν, τώ δ' οὐκ ἀέκοντε πετέσθην ἐς πεδίον, λιπέτην δέ πύλου αἰπύ πτολίεθρον. οἱ δέ πανημέριοι σεῖον ζυγόν ἀμφίς ἔχοντες. δύσετό τ' ἠέλιος σκιόωντό τε πᾶσαι ἀγυιαί: ἐς φηράς δ' ἵκοντο διοκλῆος ποτί δῶμα, υἱέος ὀρτιλόχοιο, τόν ἀλφειός τέκε παῖδα. ἔνθα δέ νύκτ' ἄεσαν, ὁ δ' ἄρα ξεινήϊα δῶκεν. ἦμος δ' ἠριγένεια φάνη ῥοδοδάκτυλος ἠώς, ἵππους τ' ἐζεύγνυντ' ἀνά θ' ἅρματα ποικίλ' ἔβαινον, [ἐκ δ' ἔλασαν προθύροιο καί αἰθούσης ἐριδούπου:] μάστιξεν δ' ἐλάαν, τώ δ' οὐκ ἀέκοντε πετέσθην. ἷξον δ' ἐς πεδίον πυρηφόρον, ἔνθα δ' ἔπειτα ἦνον ὁδόν: τοῖον γάρ ὑπέκφερον ὠκέες ἵπποι. δύσετό τ' ἠέλιος σκιόωντό τε πᾶσαι ἀγυιαί. {οδυσσειασ δ} οἱ δ' ἷξον κοίλην λακεδαίμονα κητώεσσαν, πρός δ' ἄρα δώματ' ἔλων μενελάου κυδαλίμοιο. τόν δ' εὗρον δαινύντα γάμον πολλοῖσιν ἔτῃσιν υἱέος ἠδέ θυγατρός ἀμύμονος ᾧ ἐνί οἴκῳ. τήν μέν ἀχιλλῆος ῥηξήνορος υἱέϊ πέμπεν: ἐν τροίῃ γάρ πρῶτον ὑπέσχετο καί κατένευσε δωσέμεναι, τοῖσιν δέ θεοί γάμον ἐξετέλειον: τήν ἄρ' ὅ γ' ἔνθ' ἵπποισι καί ἅρμασι πέμπε νέεσθαι μυρμιδόνων προτί ἄστυ περικλυτόν, οἷσιν ἄνασσεν. υἱέϊ δέ σπάρτηθεν ἀλέκτορος ἤγετο κούρην, ὅς οἱ τηλύγετος γένετο κρατερός μεγαπένθης ἐκ δούλης: ἑλένῃ δέ θεοί γόνον οὐκέτ' ἔφαινον, ἐπεί δή τό πρῶτον ἐγείνατο παῖδ' ἐρατεινήν, ἑρμιόνην, ἥ εἶδος ἔχε χρυσῆς ἀφροδίτης. ὥς οἱ μέν δαίνυντο καθ' ὑψερεφές μέγα δῶμα γείτονες ἠδέ ἔται μενελάου κυδαλίμοιο, τερπόμενοι: μετά δέ σφιν ἐμέλπετο θεῖος ἀοιδός φορμίζων: δοιώ δέ κυβιστητῆρε κατ' αὐτούς μολπῆς ἐξάρχοντες ἐδίνευον κατά μέσσους. τώ δ' αὖτ' ἐν προθύροισι δόμων αὐτώ τε καί ἵππω, τηλέμαχός θ' ἥρως καί νέστορος ἀγλαός υἱός, στῆσαν: ὁ δέ προμολών ἴδετο κρείων ἐτεωνεύς, ὀτρηρός θεράπων μενελάου κυδαλίμοιο, βῆ δ' ἴμεν ἀγγελέων διά δώματα ποιμένι λαῶν, ἀγχοῦ δ' ἱστάμενος ἔπεα πτερόεντα προσηύδα: “ξείνω δή τινε τώδε, διοτρεφές ὦ μενέλαε, ἄνδρε δύω, γενεῇ δέ διός μεγάλοιο ἔϊκτον. ἀλλ' εἴπ', ἤ σφωϊν καταλύσομεν ὠκέας ἵππους, ἦ ἄλλον πέμπωμεν ἱκανέμεν, ὅς κε φιλήσῃ.” τόν δέ μέγ' ὀχθήσας προσέφη ξανθός μενέλαος: “οὐ μέν νήπιος ἦσθα, βοηθοΐδη ἐτεωνεῦ, τό πρίν: ἀτάρ μέν νῦν γε πάϊς ὥς νήπια βάζεις. ἦ μέν δή νῶϊ ξεινήϊα πολλά φαγόντες ἄλλων ἀνθρώπων δεῦρ' ἱκόμεθ', αἴ κέ ποθι ζεύς ἐξοπίσω περ παύσῃ ὀϊζύος. ἀλλά λύ' ἵππους ξείνων, ἐς δ' αὐτούς προτέρω ἄγε θοινηθῆναι.” ὥς φάθ', ὁ δέ μεγάροιο διέσσυτο, κέκλετο δ' ἄλλους ὀτρηρούς θεράποντας ἅμα σπέσθαι ἑοῖ αὐτῷ. οἱ δ' ἵππους μέν λῦσαν ὑπό ζυγοῦ ἱδρώοντας: καί τούς μέν κατέδησαν ἐφ' ἱππείῃσι κάπῃσι, πάρ δ' ἔβαλον ζειάς, ἀνά δέ κρῖ λευκόν ἔμειξαν, ἅρματα δ' ἔκλιναν πρός ἐνώπια παμφανόωντα, αὐτούς δ' εἰσῆγον θεῖον δόμον. οἱ δέ ἰδόντες θαύμαζον κατά δῶμα διοτρεφέος βασιλῆος: ὥς τε γάρ ἠελίου αἴγλη πέλεν ἠέ σελήνης δῶμα καθ' ὑψερεφές μενελάου κυδαλίμοιο. αὐτάρ ἐπεί τάρπησαν ὁρώμενοι ὀφθαλμοῖσιν, ἔς ῥ' ἀσαμίνθους βάντες ἐϋξέστας λούσαντο. τούς δ' ἐπεί οὖν δμῳαί λοῦσαν καί χρῖσαν ἐλαίῳ, ἀμφί δ' ἄρα χλαίνας οὔλας βάλον ἠδέ χιτῶνας, ἔς ῥα θρόνους ἕζοντο παρ' ἀτρεΐδην μενέλαον. χέρνιβα δ' ἀμφίπολος προχόῳ ἐπέχευε φέρουσα καλῇ χρυσείῃ, ὑπέρ ἀργυρέοιο λέβητος, νίψασθαι: παρά δέ ξεστήν ἐτάνυσσε τράπεζαν. σῖτον δ' αἰδοίη ταμίη παρέθηκε φέρουσα, εἴδατα πόλλ' ἐπιθεῖσα, χαριζομένη παρεόντων. [δαιτρός δέ κρειῶν πίνακας παρέθηκεν ἀείρας παντοίων, παρά δέ σφι τίθει χρύσεια κύπελλα.] τώ καί δεικνύμενος προσέφη ξανθός μενέλαος: “σίτου θ' ἅπτεσθον καί χαίρετον: αὐτάρ ἔπειτα δείπνου πασσαμένω εἰρησόμεθ' οἵ τινές ἐστον ἀνδρῶν: οὐ γάρ σφῶν γε γένος ἀπόλωλε τοκήων, ἀλλ' ἀνδρῶν γένος ἐστέ διοτρεφέων βασιλήων σκηπτούχων, ἐπεί οὔ κε κακοί τοιούσδε τέκοιεν.” ὥς φάτο, καί σφιν νῶτα βοός παρά πίονα θῆκεν ὄπτ' ἐν χερσίν ἑλών, τά ῥά οἱ γέρα πάρθεσαν αὐτῷ. οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. αὐτάρ ἐπεί πόσιος καί ἐδητύος ἐξ ἔρον ἕντο, δή τότε τηλέμαχος προσεφώνεε νέστορος υἱόν, ἄγχι σχών κεφαλήν, ἵνα μή πευθοίαθ' οἱ ἄλλοι: “φράζεο, νεστορίδη, τῷ ἐμῷ κεχαρισμένε θυμῷ, χαλκοῦ τε στεροπήν κατά δώματα ἠχήεντα χρυσοῦ τ' ἠλέκτρου τε καί ἀργύρου ἠδ' ἐλέφαντος. ζηνός που τοιήδε γ' ὀλυμπίου ἔνδοθεν αὐλή, ὅσσα τάδ' ἄσπετα πολλά: σέβας μ' ἔχει εἰσορόωντα.” τοῦ δ' ἀγορεύοντος ξύνετο ξανθός μενέλαος, καί σφεας φωνήσας ἔπεα πτερόεντα προσηύδα: “τέκνα φίλ', ἦ τοι ζηνί βροτῶν οὐκ ἄν τις ἐρίζοι: ἀθάνατοι γάρ τοῦ γε δόμοι καί κτήματ' ἔασιν: ἀνδρῶν δ' ἤ κέν τίς μοι ἐρίσσεται, ἠέ καί οὐκί, κτήμασιν. ἦ γάρ πολλά παθών καί πόλλ' ἐπαληθείς ἠγαγόμην ἐν νηυσί καί ὀγδοάτῳ ἔτει ἦλθον, κύπρον φοινίκην τε καί αἰγυπτίους ἐπαληθείς, αἰθίοπάς θ' ἱκόμην καί σιδονίους καί ἐρεμβούς καί λιβύην, ἵνα τ' ἄρνες ἄφαρ κεραοί τελέθουσι. τρίς γάρ τίκτει μῆλα τελεσφόρον εἰς ἐνιαυτόν: ἔνθα μέν οὔτε ἄναξ ἐπιδευής οὔτε τι ποιμήν τυροῦ καί κρειῶν οὐδέ γλυκεροῖο γάλακτος, ἀλλ' αἰεί παρέχουσιν ἐπηετανόν γάλα θῆσθαι. εἷος ἐγώ περί κεῖνα πολύν βίοτον ξυναγείρων ἠλώμην, τεῖός μοι ἀδελφεόν ἄλλος ἔπεφνε λάθρῃ, ἀνωϊστί, δόλῳ οὐλομένης ἀλόχοιο. ὥς οὔ τοι χαίρων τοῖσδε κτεάτεσσιν ἀνάσσω: _ καί πατέρων τάδε μέλλετ' ἀκουέμεν, οἵ τινες ὕμιν εἰσίν: _ἐπεί μάλα πολλά πάθον καί ἀπώλεσα οἶκον εὖ μάλα ναιετάοντα, κεχανδότα πολλά καί ἐσθλά. ὧν ὄφελον τριτάτην περ ἔχων ἐν δώμασι μοῖραν ναίειν, οἱ δ' ἄνδρες σόοι ἔμμεναι, οἵ τότ' ὄλοντο τροίῃ ἐν εὐρείῃ, ἑκάς ἄργεος ἱπποβότοιο. ἀλλ' ἔμπης, πάντας μέν ὀδυρόμενος καί ἀχεύων, πολλάκις ἐν μεγάροισι καθήμενος ἡμετέροισιν ἄλλοτε μέν τε γόῳ φρένα τέρπομαι, ἄλλοτε δ' αὖτε παύομαι: αἰψηρός δέ κόρος κρυεροῖο γόοιο: _ τῶν πάντων οὐ τόσσον ὀδύρομαι, ἀχνύμενός περ, ὡς ἑνός, ὅς τέ μοι ὕπνον ἀπεχθαίρει καί ἐδωδήν, μνωομένῳ, ἐπεί οὔ τις ἀχαιῶν τόσς' ἐμόγησεν, ὅσς' ὀδυσεύς ἐμόγησε καί ἤρατο. τῷ δ' ἄρ' ἔμελλεν αὐτῷ κήδε' ἔσεσθαι, ἐμοί δ' ἄχος αἰέν ἄλαστον κείνου, ὅπως δή δηρόν ἀποίχεται, οὐδέ τι ἴδμεν, ζώει ὅ γ' ἦ τέθνηκεν. ὀδύρονται νύ που αὐτόν λαέρτης θ' ὁ γέρων καί ἐχέφρων πηνελόπεια τηλέμαχός θ', ὅν ἔλειπε νέον γεγαῶτ' ἐνί οἴκῳ.” ὥς φάτο, τῷ δ' ἄρα πατρός ὑφ' ἵμερον ὦρσε γόοιο: δάκρυ δ' ἀπό βλεφάρων χαμάδις βάλε πατρός ἀκούσας, χλαῖναν πορφυρέην ἄντ' ὀφθαλμοῖιν ἀνασχών ἀμφοτέρῃσιν χερσί. νόησε δέ μιν μενέλαος, μερμήριξε δ' ἔπειτα κατά φρένα καί κατά θυμόν, ἠέ μιν αὐτόν πατρός ἐάσειε μνησθῆναι, ἦ πρῶτ' ἐξερέοιτο ἕκαστά τε πειρήσαιτο. εἷος ὁ ταῦθ' ὥρμαινε κατά φρένα καί κατά θυμόν, ἐκ δ' ἑλένη θαλάμοιο θυώδεος ὑψορόφοιο ἤλυθεν ἀρτέμιδι χρυσηλακάτῳ ἐϊκυῖα. τῇ δ' ἄρ' ἅμ' ἀδρήστη κλισίην εὔτυκτον ἔθηκεν, ἀλκίππη δέ τάπητα φέρεν μαλακοῦ ἐρίοιο, φυλώ δ' ἀργύρεον τάλαρον φέρε, τόν οἱ ἔδωκεν ἀλκάνδρη, πολύβοιο δάμαρ, ὅς ἔναι' ἐνί θήβῃς αἰγυπτίῃς', ὅθι πλεῖστα δόμοις' ἐν κτήματα κεῖται: ὅς μενελάῳ δῶκε δύ' ἀργυρέας ἀσαμίνθους, δοιούς δέ τρίποδας, δέκα δέ χρυσοῖο τάλαντα. χωρίς δ' αὖθ' ἑλένῃ ἄλοχος πόρε κάλλιμα δῶρα: χρυσῆν τ' ἠλακάτην τάλαρόν θ' ὑπόκυκλον ὄπασσεν ἀργύρεον, χρυσῷ δ' ἐπί χείλεα κεκράαντο. τόν ῥά οἱ ἀμφίπολος φυλώ παρέθηκε φέρουσα νήματος ἀσκητοῖο βεβυσμένον: αὐτάρ ἐπ' αὐτῷ ἠλακάτη τετάνυστο ἰοδνεφές εἶρος ἔχουσα. ἕζετο δ' ἐν κλισμῷ, ὑπό δέ θρῆνυς ποσίν ἦεν. αὐτίκα δ' ἥ γ' ἐπέεσσι πόσιν ἐρέεινεν ἕκαστα: “ἴδμεν δή, μενέλαε διοτρεφές, οἵ τινες οἵδε ἀνδρῶν εὐχετόωνται ἱκανέμεν ἡμέτερον δῶ; ψεύσομαι ἦ ἔτυμον ἐρέω; κέλεται δέ με θυμός. οὐ γάρ πώ τινά φημι ἐοικότα ὧδε ἰδέσθαι οὔτ' ἄνδρ' οὔτε γυναῖκα, σέβας μ' ἔχει εἰσορόωσαν, ὡς ὅδ' ὀδυσσῆος μεγαλήτορος υἷι ἔοικε, τηλεμάχῳ, τόν ἔλειπε νέον γεγαῶτ' ἐνί οἴκῳ κεῖνος ἀνήρ, ὅτ' ἐμεῖο κυνώπιδος εἵνεκ' ἀχαιοί ἤλθεθ' ὑπό τροίην, πόλεμον θρασύν ὁρμαίνοντες.” τήν δ' ἀπαμειβόμενος προσέφη ξανθός μενέλαος: “οὕτω νῦν καί ἐγώ νοέω, γύναι, ὡς σύ ἐΐσκεις: κείνου γάρ τοιοίδε πόδες τοιαίδε τε χεῖρες ὀφθαλμῶν τε βολαί κεφαλή τ' ἐφύπερθέ τε χαῖται. καί νῦν ἦ τοι ἐγώ μεμνημένος ἀμφ' ὀδυσῆϊ μυθεόμην, ὅσα κεῖνος ὀϊζύσας ἐμόγησεν ἀμφ' ἐμοί, αὐτάρ ὁ πυκνόν ὑπ' ὀφρύσι δάκρυον εἶβε, χλαῖναν πορφυρέην ἄντ' ὀφθαλμοῖιν ἀνασχών.” τόν δ' αὖ νεστορίδης πεισίστρατος ἀντίον ηὔδα: “ἀτρεΐδη μενέλαε διοτρεφές, ὄρχαμε λαῶν, κείνου μέν τοι ὅδ' υἱός ἐτήτυμον, ὡς ἀγορεύεις: ἀλλά σαόφρων ἐστί, νεμεσσᾶται δ' ἐνί θυμῷ ὧδ' ἐλθών τό πρῶτον ἐπεσβολίας ἀναφαίνειν ἄντα σέθεν, τοῦ νῶϊ θεοῦ ὥς τερπόμεθ' αὐδῇ. αὐτάρ ἐμέ προέηκε γερήνιος ἱππότα νέστωρ τῷ ἅμα πομπόν ἕπεσθαι: ἐέλδετο γάρ σε ἰδέσθαι, ὄφρα οἱ ἤ τι ἔπος ὑποθήεαι ἠέ τι ἔργον. πολλά γάρ ἄλγε' ἔχει πατρός πάϊς οἰχομένοιο ἐν μεγάροις', ᾧ μή ἄλλοι ἀοσσητῆρες ἔωσιν, ὡς νῦν τηλεμάχῳ ὁ μέν οἴχεται, οὐδέ οἱ ἄλλοι εἴς', οἵ κεν κατά δῆμον ἀλάλκοιεν κακότητα.” τόν δ' ἀπαμειβόμενος προσέφη ξανθός μενέλαος: “ὤ πόποι, ἦ μάλα δή φίλου ἀνέρος υἱός ἐμόν δῶ ἵκεθ', ὅς εἵνεκ' ἐμεῖο πολέας ἐμόγησεν ἀέθλους: καί μιν ἔφην ἐλθόντα φιλησέμεν ἔξοχα πάντων ἀργείων, εἰ νῶϊν ὑπείρ ἅλα νόστον ἔδωκε νηυσί θοῇσι γενέσθαι ὀλύμπιος εὐρύοπα ζεύς. καί κέ οἱ ἄργεϊ νάσσα πόλιν καί δώματ' ἔτευξα, ἐξ ἰθάκης ἀγαγών σύν κτήμασι καί τέκεϊ ᾧ καί πᾶσιν λαοῖσι, μίαν πόλιν ἐξαλαπάξας, αἵ περιναιετάουσιν, ἀνάσσονται δ' ἐμοί αὐτῷ. καί κε θάμ' ἐνθάδ' ἐόντες ἐμισγόμεθ': οὐδέ κεν ἥμεας ἄλλο διέκρινεν φιλέοντέ τε τερπομένω τε, πρίν γ' ὅτε δή θανάτοιο μέλαν νέφος ἀμφεκάλυψεν. ἀλλά τά μέν που μέλλεν ἀγάσσασθαι θεός αὐτός, ὅς κεῖνον δύστηνον ἀνόστιμον οἶον ἔθηκεν.” ὥς φάτο, τοῖσι δέ πᾶσιν ὑφ' ἵμερον ὦρσε γόοιο. κλαῖε μέν ἀργείη ἑλένη, διός ἐκγεγαυῖα, κλαῖε δέ τηλέμαχός τε καί ἀτρεΐδης μενέλαος, οὐδ' ἄρα νέστορος υἱός ἀδακρύτω ἔχεν ὄσσε: μνήσατο γάρ κατά θυμόν ἀμύμονος ἀντιλόχοιο, τόν ῥ' ἠοῦς ἔκτεινε φαεινῆς ἀγλαός υἱός. τοῦ ὅ γ' ἐπιμνησθείς ἔπεα πτερόεντ' ἀγόρευεν: “ἀτρεΐδη, περί μέν σε βροτῶν πεπνυμένον εἶναι νέστωρ φάσχ' ὁ γέρων, ὅτ' ἐπιμνησαίμεθα σεῖο οἷσιν ἐνί μεγάροισι καί ἀλλήλους ἐρέοιμεν: καί νῦν, εἴ τί που ἔστι, πίθοιό μοι: οὐ γάρ ἐγώ γε τέρπομ' ὀδυρόμενος μεταδόρπιος, ἀλλά καί ἠώς ἔσσεται ἠριγένεια: νεμεσσῶμαί γε μέν οὐδέν κλαίειν, ὅς κε θάνῃσι βροτῶν καί πότμον ἐπίσπῃ. τοῦτό νυ καί γέρας οἶον ὀϊζυροῖσι βροτοῖσι, κείρασθαί τε κόμην βαλέειν τ' ἀπό δάκρυ παρειῶν. καί γάρ ἐμός τέθνηκεν ἀδελφεός, οὔ τι κάκιστος ἀργείων: μέλλεις δέ σύ ἴδμεναι: _οὐ γάρ ἐγώ γε ἤντης' οὐδέ ἴδον: _περί δ' ἄλλων φασί γενέσθαι ἀντίλοχον, περί μέν θείειν ταχύν ἠδέ μαχητήν.” τόν δ' ἀπαμειβόμενος προσέφη ξανθός μενέλαος: “ὦ φίλ', ἐπεί τόσα εἶπες, ὅς' ἄν πεπνυμένος ἀνήρ εἴποι καί ῥέξειε, καί ὅς προγενέστερος εἴη: τοίου γάρ καί πατρός, ὅ καί πεπνυμένα βάζεις. ῥεῖα δ' ἀρίγνωτος γόνος ἀνέρος, ᾧ τε κρονίων ὄλβον ἐπικλώσῃ γαμέοντί τε γεινομένῳ τε, ὡς νῦν νέστορι δῶκε διαμπερές ἤματα πάντα αὐτόν μέν λιπαρῶς γηρασκέμεν ἐν μεγάροισιν, υἱέας αὖ πινυτούς τε καί ἔγχεσιν εἶναι ἀρίστους. ἡμεῖς δέ κλαυθμόν μέν ἐάσομεν, ὅς πρίν ἐτύχθη, δόρπου δ' ἐξαῦτις μνησώμεθα, χερσί δ' ἐφ' ὕδωρ χευάντων: μῦθοι δέ καί ἠῶθέν περ ἔσονται τηλεμάχῳ καί ἐμοί διαειπέμεν ἀλλήλοισιν.” ὥς ἔφατ', ἀσφαλίων δ' ἄρ' ὕδωρ ἐπί χεῖρας ἔχευεν, ὀτρηρός θεράπων μενελάου κυδαλίμοιο. οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. ἔνθ' αὖτ' ἄλλ' ἐνόης' ἑλένη διός ἐκγεγαυῖα: αὐτίκ' ἄρ' εἰς οἶνον βάλε φάρμακον, ἔνθεν ἔπινον, νηπενθές τ' ἄχολόν τε, κακῶν ἐπίληθον ἁπάντων. ὅς τό καταβρόξειεν, ἐπήν κρητῆρι μιγείη, οὔ κεν ἐφημέριός γε βάλοι κατά δάκρυ παρειῶν, οὐδ' εἴ οἱ κατατεθναίη μήτηρ τε πατήρ τε, οὐδ' εἴ οἱ προπάροιθεν ἀδελφεόν ἤ φίλον υἱόν χαλκῷ δηϊόῳεν, ὁ δ' ὀφθαλμοῖσιν ὁρῷτο. τοῖα διός θυγάτηρ ἔχε φάρμακα μητιόεντα, ἐσθλά, τά οἱ πολύδαμνα πόρεν, θῶνος παράκοιτις, αἰγυπτίη, τῇ πλεῖστα φέρει ζείδωρος ἄρουρα φάρμακα, πολλά μέν ἐσθλά μεμιγμένα, πολλά δέ λυγρά, ἰητρός δέ ἕκαστος ἐπιστάμενος περί πάντων ἀνθρώπων: ἦ γάρ παιήονός εἰσι γενέθλης. αὐτάρ ἐπεί ῥ' ἐνέηκε κέλευσέ τε οἰνοχοῆσαι, ἐξαῦτις μύθοισιν ἀμειβομένη προσέειπεν: “ἀτρεΐδη μενέλαε διοτρεφές ἠδέ καί οἵδε ἀνδρῶν ἐσθλῶν παῖδες, ἀτάρ θεός ἄλλοτε ἄλλῳ ζεύς ἀγαθόν τε κακόν τε διδοῖ: δύναται γάρ ἅπαντα: _ ἦ τοι νῦν δαίνυσθε καθήμενοι ἐν μεγάροισι καί μύθοις τέρπεσθε: ἐοικότα γάρ καταλέξω. πάντα μέν οὐκ ἄν ἐγώ μυθήσομαι οὐδ' ὀνομήνω, ὅσσοι ὀδυσσῆος ταλασίφρονός εἰσιν ἄεθλοι: ἀλλ' οἷον τόδ' ἔρεξε καί ἔτλη καρτερός ἀνήρ δήμῳ ἔνι τρώων, ὅθι πάσχετε πήματ' ἀχαιοί. αὐτόν μιν πληγῇσιν ἀεικελίῃσι δαμάσσας, σπεῖρα κάκ' ἀμφ' ὤμοισι βαλών, οἰκῆϊ ἐοικώς, ἀνδρῶν δυσμενέων κατέδυ πόλιν εὐρυάγυιαν. ἄλλῳ δ' αὐτόν φωτί κατακρύπτων ἤϊσκε δέκτῃ, ὅς οὐδέν τοῖος ἔην ἐπί νηυσίν ἀχαιῶν: τῷ ἴκελος κατέδυ τρώων πόλιν, οἱ δ' ἀβάκησαν πάντες: ἐγώ δέ μιν οἴη ἀνέγνων τοῖον ἐόντα, καί μιν ἀνειρώτευν: ὁ δέ κερδοσύνῃ ἀλέεινεν. ἀλλ' ὅτε δή μιν ἐγώ λόεον καί χρῖον ἐλαίῳ, ἀμφί δέ εἵματα ἕσσα καί ὤμοσα καρτερόν ὅρκον, μή με πρίν ὀδυσῆα μετά τρώεσς' ἀναφῆναι, πρίν γε τόν ἐς νῆάς τε θοάς κλισίας τ' ἀφικέσθαι, καί τότε δή μοι πάντα νόον κατέλεξεν ἀχαιῶν. πολλούς δέ τρώων κτείνας ταναήκεϊ χαλκῷ ἦλθε μετ' ἀργείους, κατά δέ φρόνιν ἤγαγε πολλήν. ἔνθ' ἄλλαι τρῳαί λίγ' ἐκώκυον: αὐτάρ ἐμόν κῆρ χαῖρ', ἐπεί ἤδη μοι κραδίη τέτραπτο νεέσθαι ἄψ οἶκόνδ', ἄτην δέ μετέστενον, ἥν ἀφροδίτη δῶχ', ὅτε μ' ἤγαγε κεῖσε φίλης ἀπό πατρίδος αἴης, παῖδά τ' ἐμήν νοσφισσαμένην θάλαμόν τε πόσιν τε οὔ τευ δευόμενον, οὔτ' ἄρ φρένας οὔτε τι εἶδος.” τήν δ' ἀπαμειβόμενος προσέφη ξανθός μενέλαος: “ναί δή ταῦτά γε πάντα, γύναι, κατά μοῖραν ἔειπες. ἤδη μέν πολέων ἐδάην βουλήν τε νόον τε ἀνδρῶν ἡρώων, πολλήν δ' ἐπελήλυθα γαῖαν: ἀλλ' οὔ πω τοιοῦτον ἐγών ἴδον ὀφθαλμοῖσιν οἷον ὀδυσσῆος ταλασίφρονος ἔσκε φίλον κῆρ. οἷον καί τόδ' ἔρεξε καί ἔτλη καρτερός ἀνήρ ἵππῳ ἔνι ξεστῷ, ἵν' ἐνήμεθα πάντες ἄριστοι ἀργείων, τρώεσσι φόνον καί κῆρα φέροντες. ἦλθες ἔπειτα σύ κεῖσε: κελευσέμεναι δέ ς' ἔμελλε δαίμων, ὅς τρώεσσιν ἐβούλετο κῦδος ὀρέξαι: καί τοι δηΐφοβος θεοείκελος ἕσπετ' ἰούσῃ. τρίς δέ περίστειξας κοῖλον λόχον ἀμφαφόωσα, ἐκ δ' ὀνομακλήδην δαναῶν ὀνόμαζες ἀρίστους, πάντων ἀργείων φωνήν ἴσκους' ἀλόχοισιν: αὐτάρ ἐγώ καί τυδεΐδης καί δῖος ὀδυσσεύς ἥμενοι ἐν μέσσοισιν ἀκούσαμεν, ὡς ἐβόησας. νῶϊ μέν ἀμφοτέρω μενεήναμεν ὁρμηθέντες ἤ ἐξελθέμεναι ἤ ἔνδοθεν αἶψ' ὑπακοῦσαι: ἀλλ' ὀδυσεύς κατέρυκε καί ἔσχεθεν ἱεμένω περ. ἔνθ' ἄλλοι μέν πάντες ἀκήν ἔσαν υἷες ἀχαιῶν, ἄντικλος δέ σέ γ' οἶος ἀμείψασθαι ἐπέεσσιν ἤθελεν: ἀλλ' ὀδυσεύς ἐπί μάστακα χερσί πίεζε νωλεμέως κρατερῇσι, σάωσε δέ πάντας ἀχαιούς: τόφρα δ' ἔχ', ὄφρα σε νόσφιν ἀπήγαγε παλλάς ἀθήνη.” τόν δ' αὖ τηλέμαχος πεπνυμένος ἀντίον ηὔδα: “ἀτρεΐδη μενέλαε διοτρεφές, ὄρχαμε λαῶν, ἄλγιον: οὐ γάρ οἵ τι τό γ' ἤρκεσε λυγρόν ὄλεθρον, οὐδ' εἴ οἱ κραδίη γε σιδηρέη ἔνδοθεν ἦεν. ἀλλ' ἄγετ' εἰς εὐνήν τράπεθ' ἥμεας, ὄφρα καί ἤδη ὕπνῳ ὕπο γλυκερῷ ταρπώμεθα κοιμηθέντες.” ὥς ἔφατ', ἀργείη δ' ἑλένη δμῳῇσι κέλευσε δέμνι' ὑπ' αἰθούσῃ θέμεναι καί ῥήγεα καλά πορφύρε' ἐμβαλέειν, στορέσαι τ' ἐφύπερθε τάπητας χλαίνας τ' ἐνθέμεναι οὔλας καθύπερθεν ἕσασθαι. αἱ δ' ἴσαν ἐκ μεγάροιο δάος μετά χερσίν ἔχουσαι, δέμνια δ' ἐστόρεσαν: ἐκ δέ ξείνους ἄγε κῆρυξ. οἱ μέν ἄρ' ἐν προδόμῳ δόμου αὐτόθι κοιμήσαντο, τηλέμαχός θ' ἥρως καί νέστορος ἀγλαός υἱός: ἀτρεΐδης δέ καθεῦδε μυχῷ δόμου ὑψηλοῖο, πάρ δ' ἑλένη τανύπεπλος ἐλέξατο, δῖα γυναικῶν. ἦμος δ' ἠριγένεια φάνη ῥοδοδάκτυλος ἠώς, ὤρνυτ' ἄρ' ἐξ εὐνῆφι βοήν ἀγαθός μενέλαος εἵματα ἑσσάμενος, περί δέ ξίφος ὀξύ θέτ' ὤμῳ, ποσσί δ' ὑπό λιπαροῖσιν ἐδήσατο καλά πέδιλα, βῆ δ' ἴμεν ἐκ θαλάμοιο θεῷ ἐναλίγκιος ἄντην, τηλεμάχῳ δέ παρῖζεν, ἔπος τ' ἔφατ' ἔκ τ' ὀνόμαζε: “τίπτε δέ σε χρειώ δεῦρ' ἤγαγε, τηλέμαχ' ἥρως, ἐς λακεδαίμονα δῖαν ἐπ' εὐρέα νῶτα θαλάσσης; δήμιον ἦ ἴδιον; τόδε μοι νημερτές ἐνίσπες.” τόν δ' αὖ τηλέμαχος πεπνυμένος ἀντίον ηὔδα: “ἀτρεΐδη μενέλαε διοτρεφές, ὄρχαμε λαῶν, ἤλυθον εἴ τινά μοι κληηδόνα πατρός ἐνίσποις. ἐσθίεταί μοι οἶκος, ὄλωλε δέ πίονα ἔργα, δυσμενέων δ' ἀνδρῶν πλεῖος δόμος, οἵ τέ μοι αἰεί μῆλ' ἁδινά σφάζουσι καί εἰλίποδας ἕλικας βοῦς, μητρός ἐμῆς μνηστῆρες ὑπέρβιον ὕβριν ἔχοντες. τοὔνεκα νῦν τά σά γούναθ' ἱκάνομαι, αἴ κ' ἐθέλῃσθα κείνου λυγρόν ὄλεθρον ἐνισπεῖν, εἴ που ὄπωπας ὀφθαλμοῖσι τεοῖσιν ἤ ἄλλου μῦθον ἄκουσας πλαζομένου: περί γάρ μιν ὀϊζυρόν τέκε μήτηρ. μηδέ τί μ' αἰδόμενος μειλίσσεο μηδ' ἐλεαίρων, ἀλλ' εὖ μοι κατάλεξον, ὅπως ἤντησας ὀπωπῆς. λίσσομαι, εἴ ποτέ τοί τι πατήρ ἐμός, ἐσθλός ὀδυσσεύς, ἤ ἔπος ἠέ τι ἔργον ὑποστάς ἐξετέλεσσε δήμῳ ἔνι τρώων, ὅθι πάσχετε πήματ' ἀχαιοί: τῶν νῦν μοι μνῆσαι, καί μοι νημερτές ἐνίσπες.” τόν δέ μέγ' ὀχθήσας προσέφη ξανθός μενέλαος: “ὤ πόποι, ἦ μάλα δή κρατερόφρονος ἀνδρός ἐν εὐνῇ ἤθελον εὐνηθῆναι ἀνάλκιδες αὐτοί ἐόντες. ὡς δ' ὁπότ' ἐν ξυλόχῳ ἔλαφος κρατεροῖο λέοντος νεβρούς κοιμήσασα νεηγενέας γαλαθηνούς κνημούς ἐξερέῃσι καί ἄγκεα ποιήεντα βοσκομένη, ὁ δ' ἔπειτα ἑήν εἰσήλυθεν εὐνήν, ἀμφοτέροισι δέ τοῖσιν ἀεικέα πότμον ἐφῆκεν, ὥς ὀδυσεύς κείνοισιν ἀεικέα πότμον ἐφήσει. αἴ γάρ, ζεῦ τε πάτερ καί ἀθηναίη καί ἄπολλον, τοῖος ἐών οἷός ποτ' ἐϋκτιμένῃ ἐνί λέσβῳ ἐξ ἔριδος φιλομηλεΐδῃ ἐπάλαισεν ἀναστάς, κάδ δ' ἔβαλε κρατερῶς, κεχάροντο δέ πάντες ἀχαιοί, τοῖος ἐών μνηστῆρσιν ὁμιλήσειεν ὀδυσσεύς: πάντες κ' ὠκύμοροί τε γενοίατο πικρόγαμοί τε. ταῦτα δ', ἅ μ' εἰρωτᾷς καί λίσσεαι, οὐκ ἄν ἐγώ γε ἄλλα παρέξ εἴποιμι παρακλιδόν οὐδ' ἀπατήσω: ἀλλά τά μέν μοι ἔειπε γέρων ἅλιος νημερτής, τῶν οὐδέν τοι ἐγώ κρύψω ἔπος οὐδ' ἐπικεύσω. αἰγύπτῳ μ' ἔτι δεῦρο θεοί μεμαῶτα νέεσθαι ἔσχον, ἐπεί οὔ σφιν ἔρεξα τεληέσσας ἑκατόμβας: οἱ δ' αἰεί βούλοντο θεοί μεμνῆσθαι ἐφετμέων. νῆσος ἔπειτά τις ἔστι πολυκλύστῳ ἐνί πόντῳ αἰγύπτου προπάροιθε, φάρον δέ ἑ κικλήσκουσι, τόσσον ἄνευθ', ὅσσον τε πανημερίη γλαφυρή νηῦς ἤνυσεν, ᾗ λιγύς οὖρος ἐπιπνείῃσιν ὄπισθεν. ἐν δέ λιμήν εὔορμος, ὅθεν τ' ἀπό νῆας ἐΐσας ἐς πόντον βάλλουσιν, ἀφυσσάμενοι μέλαν ὕδωρ. ἔνθα μ' ἐείκοσιν ἤματ' ἔχον θεοί, οὐδέ ποτ' οὖροι πνείοντες φαίνονθ' ἁλιαέες, οἵ ῥά τε νηῶν πομπῆες γίνονται ἐπ' εὐρέα νῶτα θαλάσσης. καί νύ κεν ἤϊα πάντα κατέφθιτο καί μένε' ἀνδρῶν, εἰ μή τίς με θεῶν ὀλοφύρατο καί μ' ἐλέησε, πρωτέος ἰφθίμου θυγάτηρ ἁλίοιο γέροντος, εἰδοθέη: τῇ γάρ ῥα μάλιστά γε θυμόν ὄρινα: ἥ μ' οἴῳ ἔρροντι συνήντετο νόσφιν ἑταίρων: αἰεί γάρ περί νῆσον ἀλώμενοι ἰχθυάασκον γναμπτοῖς' ἀγκίστροισιν, ἔτειρε δέ γαστέρα λιμός. ἡ δέ μευ ἄγχι στᾶσα ἔπος φάτο φώνησέν τε: νήπιός εἰς, ὦ ξεῖνε, λίην τόσον ἠδέ χαλίφρων, ἦε ἑκών μεθιεῖς καί τέρπεαι ἄλγεα πάσχων; ὡς δή δήθ' ἐνί νήσῳ ἐρύκεαι, οὐδέ τι τέκμωρ εὑρέμεναι δύνασαι, μινύθει δέ τοι ἦτορ ἑταίρων. ὥς ἔφατ', αὐτάρ ἐγώ μιν ἀμειβόμενος προσέειπον: ἐκ μέν τοι ἐρέω, ἥ τις σύ πέρ ἐσσι θεάων, ὡς ἐγώ οὔ τι ἑκών κατερύκομαι, ἀλλά νυ μέλλω ἀθανάτους ἀλιτέσθαι, οἵ οὐρανόν εὐρύν ἔχουσιν. ἀλλά σύ πέρ μοι εἰπέ, θεοί δέ τε πάντα ἴσασιν, ὅς τίς μ' ἀθανάτων πεδάᾳ καί ἔδησε κελεύθου, νόστον θ', ὡς ἐπί πόντον ἐλεύσομαι ἰχθυόεντα. ὥς ἐφάμην, ἡ δ' αὐτίκ' ἀμείβετο δῖα θεάων: τοιγάρ ἐγώ τοι, ξεῖνε, μάλ' ἀτρεκέως ἀγορεύσω. πωλεῖταί τις δεῦρο γέρων ἅλιος νημερτής, ἀθάνατος, πρωτεύς αἰγύπτιος, ὅς τε θαλάσσης πάσης βένθεα οἶδε, ποσειδάωνος ὑποδμώς: τόν δέ τ' ἐμόν φασιν πατέρ' ἔμμεναι ἠδέ τεκέσθαι. τόν γ' εἴ πως σύ δύναιο λοχησάμενος λελαβέσθαι, ὅς κέν τοι εἴπῃσιν ὁδόν καί μέτρα κελεύθου νόστον θ', ὡς ἐπί πόντον ἐλεύσεαι ἰχθυόεντα. καί δέ κέ τοι εἴπῃσι, διοτρεφές, αἴ κ' ἐθέλῃσθα, ὅττι τοι ἐν μεγάροισι κακόν τ' ἀγαθόν τε τέτυκται οἰχομένοιο σέθεν δολιχήν ὁδόν ἀργαλέην τε. ὥς ἔφατ', αὐτάρ ἐγώ μιν ἀμειβόμενος προσέειπον: αὐτή νῦν φράζευ σύ λόχον θείοιο γέροντος, μή πώς με προϊδών ἠέ προδαείς ἀλέηται: ἀργαλέος γάρ τ' ἐστί θεός βροτῷ ἀνδρί δαμῆναι. ὥς ἐφάμην, ἡ δ' αὐτίκ' ἀμείβετο δῖα θεάων: [τοιγάρ ἐγώ τοι ταῦτα μάλ' ἀτρεκέως ἀγορεύσω.] ἦμος δ' ἠέλιος μέσον οὐρανόν ἀμφιβεβήκῃ, τῆμος ἄρ' ἐξ ἁλός εἶσι γέρων ἅλιος νημερτής πνοιῇ ὕπο ζεφύροιο, μελαίνῃ φρικί καλυφθείς, ἐκ δ' ἐλθών κοιμᾶται ὑπό σπέεσι γλαφυροῖσιν: ἀμφί δέ μιν φῶκαι νέποδες καλῆς ἁλοσύδνης ἁθρόαι εὕδουσιν, πολιῆς ἁλός ἐξαναδῦσαι, πικρόν ἀποπνείουσαι ἁλός πολυβενθέος ὀδμήν. ἔνθα ς' ἐγών ἀγαγοῦσα ἅμ' ἠόϊ φαινομένηφιν εὐνάσω ἑξείης: σύ δ' ἐΰ κρίνασθαι ἑταίρους τρεῖς, οἵ τοι παρά νηυσίν ἐϋσσέλμοισιν ἄριστοι. πάντα δέ τοι ἐρέω ὀλοφώϊα τοῖο γέροντος. φώκας μέν τοι πρῶτον ἀριθμήσει καί ἔπεισιν: αὐτάρ ἐπήν πάσας πεμπάσσεται ἠδέ ἴδηται, λέξεται ἐν μέσσῃσι, νομεύς ὥς πώεσι μήλων. τόν μέν ἐπήν δή πρῶτα κατευνηθέντα ἴδησθε, καί τότ' ἔπειθ' ὕμιν μελέτω κάρτος τε βίη τε, αὖθι δ' ἔχειν μεμαῶτα, καί ἐσσύμενόν περ ἀλύξαι. πάντα δέ γινόμενος πειρήσεται, ὅσς' ἐπί γαῖαν ἑρπετά γίνονται καί ὕδωρ καί θεσπιδαές πῦρ: ὑμεῖς δ' ἀστεμφέως ἐχέμεν μᾶλλόν τε πιέζειν. ἀλλ' ὅτε κεν δή ς' αὐτός ἀνείρηται ἐπέεσσι, τοῖος ἐών, οἷόν κε κατευνηθέντα ἴδηαι, καί τότε δή σχέσθαι τε βίης λῦσαί τε γέροντα, ἥρως, εἴρεσθαι δέ, θεῶν ὅς τίς σε χαλέπτει, νόστον θ', ὡς ἐπί πόντον ἐλεύσεαι ἰχθυόεντα. ὥς εἰποῦς' ὑπό πόντον ἐδύσετο κυμαίνοντα: αὐτάρ ἐγών ἐπί νῆας, ὅθ' ἕστασαν ἐν ψαμάθοισιν, ἤϊα: πολλά δέ μοι κραδίη πόρφυρε κιόντι. αὐτάρ ἐπεί ῥ' ἐπί νῆα κατήλυθον ἠδέ θάλασσαν, δόρπον θ' ὁπλισάμεσθ' ἐπί τ' ἤλυθεν ἀμβροσίη νύξ, δή τότε κοιμήθημεν ἐπί ῥηγμῖνι θαλάσσης. ἦμος δ' ἠριγένεια φάνη ῥοδοδάκτυλος ἠώς, καί τότε δή παρά θῖνα θαλάσσης εὐρυπόροιο ἤϊα, πολλά θεούς γουνούμενος: αὐτάρ ἑταίρους τρεῖς ἄγον, οἷσι μάλιστα πεποίθεα πᾶσαν ἐπ' ἰθύν. τόφρα δ' ἄρ' ἥ γ' ὑποδῦσα θαλάσσης εὐρέα κόλπον τέσσαρα φωκάων ἐκ πόντου δέρματ' ἔνεικε: _ πάντα δ' ἔσαν νεόδαρτα: _δόλον δ' ἐπεμήδετο πατρί. εὐνάς δ' ἐν ψαμάθοισι διαγλάψας' ἁλίῃσιν ἧστο μένους': ἡμεῖς δέ μάλα σχεδόν ἤλθομεν αὐτῆς: ἑξείης δ' εὔνησε, βάλεν δ' ἐπί δέρμα ἑκάστῳ. ἔνθα κεν αἰνότατος λόχος ἔπλετο: τεῖρε γάρ αἰνῶς φωκάων ἁλιοτρεφέων ὀλοώτατος ὀδμή: τίς γάρ κ' εἰναλίῳ παρά κήτεϊ κοιμηθείη; ἀλλ' αὐτή ἐσάωσε καί ἐφράσατο μέγ' ὄνειαρ: ἀμβροσίην ὑπό ῥῖνα ἑκάστῳ θῆκε φέρουσα ἡδύ μάλα πνείουσαν, ὄλεσσε δέ κήτεος ὀδμήν. πᾶσαν δ' ἠοίην μένομεν τετληότι θυμῷ: φῶκαι δ' ἐξ ἁλός ἦλθον ἀολλέες. αἱ μέν ἔπειτα ἑξῆς εὐνάζοντο παρά ῥηγμῖνι θαλάσσης: ἔνδιος δ' ὁ γέρων ἦλθ' ἐξ ἁλός, εὗρε δέ φώκας ζατρεφέας, πάσας δ' ἄρ' ἐπῴχετο, λέκτο δ' ἀριθμόν. ἐν δ' ἡμέας πρώτους λέγε κήτεσιν, οὐδέ τι θυμῷ ὠΐσθη δόλον εἶναι: ἔπειτα δέ λέκτο καί αὐτός. ἡμεῖς δέ ἰάχοντες ἐπεσσύμεθ', ἀμφί δέ χεῖρας βάλλομεν: οὐδ' ὁ γέρων δολίης ἐπελήθετο τέχνης, ἀλλ' ἦ τοι πρώτιστα λέων γένετ' ἠϋγένειος, αὐτάρ ἔπειτα δράκων καί πάρδαλις ἠδέ μέγας σῦς: [γίνετο δ' ὑγρόν ὕδωρ καί δένδρεον ὑψιπέτηλον.] ἡμεῖς δ' ἀστεμφέως ἔχομεν τετληότι θυμῷ. ἀλλ' ὅτε δή ῥ' ἀνίαζ' ὁ γέρων ὀλοφώϊα εἰδώς, καί τότε δή μ' ἐπέεσσιν ἀνειρόμενος προσέειπε: τίς νύ τοι, ἀτρέος υἱέ, θεῶν συμφράσσατο βουλάς, ὄφρα μ' ἕλοις ἀέκοντα λοχησάμενος; τέο σε χρή; ὥς ἔφατ', αὐτάρ ἐγώ μιν ἀμειβόμενος προσέειπον: οἶσθα, γέρον: τί με ταῦτα παρατροπέων ἐρεείνεις; ὡς δή δήθ' ἐνί νήσῳ ἐρύκομαι, οὐδέ τι τέκμωρ εὑρέμεναι δύναμαι, μινύθει δέ μοι ἔνδοθεν ἦτορ. ἀλλά σύ πέρ μοι εἰπέ, θεοί δέ τε πάντα ἴσασιν, ὅς τίς μ' ἀθανάτων πεδάᾳ καί ἔδησε κελεύθου, νόστον θ', ὡς ἐπί πόντον ἐλεύσομαι ἰχθυόεντα. ὥς ἐφάμην, ὁ δέ μ' αὐτίκ' ἀμειβόμενος προσέειπεν: ἀλλά μάλ' ὤφελλες διί τ' ἄλλοισίν τε θεοῖσι ῥέξας ἱερά κάλ' ἀναβαινέμεν, ὄφρα τάχιστα σήν ἐς πατρίδ' ἵκοιο πλέων ἐπί οἴνοπα πόντον. οὐ γάρ τοι πρίν μοῖρα φίλους τ' ἰδέειν καί ἱκέσθαι οἶκον ἐϋκτίμενον καί σήν ἐς πατρίδα γαῖαν, πρίν γ' ὅτ' ἄν αἰγύπτοιο, διιπετέος ποταμοῖο, αὖτις ὕδωρ ἔλθῃς ῥέξῃς θ' ἱεράς ἑκατόμβας ἀθανάτοισι θεοῖσι, τοί οὐρανόν εὐρύν ἔχουσι: καί τότε τοι δώσουσιν ὁδόν θεοί, ἥν σύ μενοινᾷς. ὥς ἔφατ', αὐτάρ ἐμοί γε κατεκλάσθη φίλον ἦτορ, οὕνεκά μ' αὖτις ἄνωγεν ἐπ' ἠεροειδέα πόντον αἴγυπτόνδ' ἰέναι, δολιχήν ὁδόν ἀργαλέην τε. ἀλλά καί ὧς μύθοισιν ἀμειβόμενος προσέειπον: ταῦτα μέν οὕτω δή τελέω, γέρον, ὡς σύ κελεύεις. ἀλλ' ἄγε μοι τόδε εἰπέ καί ἀτρεκέως κατάλεξον, ἤ πάντες σύν νηυσίν ἀπήμονες ἦλθον ἀχαιοί, οὕς νέστωρ καί ἐγώ λίπομεν τροίηθεν ἰόντες, ἦέ τις ὤλετ' ὀλέθρῳ ἀδευκέϊ ἧς ἐπί νηός ἠέ φίλων ἐν χερσίν, ἐπεί πόλεμον τολύπευσεν. ὥς ἐφάμην, ὁ δέ μ' αὐτίκ' ἀμειβόμενος προσέειπεν: ἀτρεΐδη, τί με ταῦτα διείρεαι; οὐδέ τί σε χρή ἴδμεναι, οὐδέ δαῆναι ἐμόν νόον: οὐδέ σέ φημι δήν ἄκλαυτον ἔσεσθαι, ἐπεί κ' ἐΰ πάντα πύθηαι. πολλοί μέν γάρ τῶν γε δάμεν, πολλοί δέ λίποντο: ἀρχοί δ' αὖ δύο μοῦνοι ἀχαιῶν χαλκοχιτώνων ἐν νόστῳ ἀπόλοντο: μάχῃ δέ τε καί σύ παρῆσθα. εἷς δ' ἔτι που ζωός κατερύκεται εὐρέϊ πόντῳ. αἴας μέν μετά νηυσί δάμη δολιχηρέτμοισι: γυρῇσίν μιν πρῶτα ποσειδάων ἐπέλασσε πέτρῃσιν μεγάλῃσι καί ἐξεσάωσε θαλάσσης: καί νύ κεν ἔκφυγε κῆρα, καί ἐχθόμενός περ ἀθήνῃ, εἰ μή ὑπερφίαλον ἔπος ἔκβαλε καί μέγ' ἀάσθη: φῆ ῥ' ἀέκητι θεῶν φυγέειν μέγα λαῖτμα θαλάσσης. τοῦ δέ ποσειδάων μεγάλ' ἔκλυεν αὐδήσαντος: αὐτίκ' ἔπειτα τρίαιναν ἑλών χερσί στιβαρῇσιν ἤλασε γυραίην πέτρην, ἀπό δ' ἔσχισεν αὐτήν: καί τό μέν αὐτόθι μεῖνε, τό δέ τρύφος ἔμπεσε πόντῳ, τῷ ῥ' αἴας τό πρῶτον ἐφεζόμενος μέγ' ἀάσθη: τόν δ' ἐφόρει κατά πόντον ἀπείρονα κυμαίνοντα. [ὥς ὁ μέν ἔνθ' ἀπόλωλεν, ἐπεί πίεν ἁλμυρόν ὕδωρ.] σός δέ που ἔκφυγε κῆρας ἀδελφεός ἠδ' ὑπάλυξεν ἐν νηυσί γλαφυρῇσι: σάωσε δέ πότνια ἥρη. ἀλλ' ὅτε δή τάχ' ἔμελλε μαλειάων ὄρος αἰπύ ἵξεσθαι, τότε δή μιν ἀναρπάξασα θύελλα πόντον ἐπ' ἰχθυόεντα φέρεν βαρέα στενάχοντα, ἀγροῦ ἐπ' ἐσχατιήν, ὅθι δώματα ναῖε θυέστης τό πρίν, ἀτάρ τότ' ἔναιε θυεστιάδης αἴγισθος. ἀλλ' ὅτε δή καί κεῖθεν ἐφαίνετο νόστος ἀπήμων, ἄψ δέ θεοί οὖρον στρέψαν, καί οἴκαδ' ἵκοντο, ἦ τοι ὁ μέν χαίρων ἐπεβήσετο πατρίδος αἴης, καί κύνει ἁπτόμενος ἥν πατρίδα: πολλά δ' ἀπ' αὐτοῦ δάκρυα θερμά χέοντ', ἐπεί ἀσπασίως ἴδε γαῖαν. τόν δ' ἄρ' ἀπό σκοπιῆς εἶδε σκοπός, ὅν ῥα καθεῖσεν αἴγισθος δολόμητις ἄγων, ὑπό δ' ἔσχετο μισθόν χρυσοῦ δοιά τάλαντα: φύλασσε δ' ὅ γ' εἰς ἐνιαυτόν, μή ἑ λάθοι παριών, μνήσαιτο δέ θούριδος ἀλκῆς. βῆ δ' ἴμεν ἀγγελέων πρός δώματα ποιμένι λαῶν. αὐτίκα δ' αἴγισθος δολίην ἐφράσσατο τέχνην: κρινάμενος κατά δῆμον ἐείκοσι φῶτας ἀρίστους εἷσε λόχον, ἑτέρωθι δ' ἀνώγει δαῖτα πένεσθαι: αὐτάρ ὁ βῆ καλέων ἀγαμέμνονα, ποιμένα λαῶν, ἵπποισιν καί ὄχεσφιν, ἀεικέα μερμηρίζων. τόν δ' οὐκ εἰδότ' ὄλεθρον ἀνήγαγε καί κατέπεφνε δειπνίσσας, ὥς τίς τε κατέκτανε βοῦν ἐπί φάτνῃ. οὐδέ τις ἀτρεΐδεω ἑτάρων λίπεθ', οἵ οἱ ἕποντο, οὐδέ τις αἰγίσθου, ἀλλ' ἔκταθεν ἐν μεγάροισιν. ὥς ἔφατ', αὐτάρ ἐμοί γε κατεκλάσθη φίλον ἦτορ, κλαῖον δ' ἐν ψαμάθοισι καθήμενος, οὐδέ νύ μοι κῆρ ἤθελ' ἔτι ζώειν καί ὁρᾶν φάος ἠελίοιο. αὐτάρ ἐπεί κλαίων τε κυλινδόμενός τε κορέσθην, δή τότε με προσέειπε γέρων ἅλιος νημερτής: μηκέτι, ἀτρέος υἱέ, πολύν χρόνον ἀσκελές οὕτω κλαῖ', ἐπεί οὐκ ἄνυσίν τινα δήομεν: ἀλλά τάχιστα πείρα, ὅπως κεν δή σήν πατρίδα γαῖαν ἵκηαι. ἤ γάρ μιν ζωόν γε κιχήσεαι, ἤ κεν ὀρέστης κτεῖνεν ὑποφθάμενος: σύ δέ κεν τάφου ἀντιβολήσαις. ὥς ἔφατ', αὐτάρ ἐμοί κραδίη καί θυμός ἀγήνωρ αὖτις ἐνί στήθεσσι καί ἀχνυμένῳ περ ἰάνθη, καί μιν φωνήσας ἔπεα πτερόεντα προσηύδων: τούτους μέν δή οἶδα: σύ δέ τρίτον ἄνδρ' ὀνόμαζε, ὅς τις ἔτι ζωός κατερύκεται εὐρέϊ πόντῳ [ἠέ θανών: ἐθέλω δέ καί ἀχνύμενός περ ἀκοῦσαι.] ὥς ἐφάμην, ὁ δέ μ' αὐτίκ' ἀμειβόμενος προσέειπεν: υἱός λαέρτεω, ἰθάκῃ ἔνι οἰκία ναίων: τόν δ' ἴδον ἐν νήσῳ θαλερόν κατά δάκρυ χέοντα, νύμφης ἐν μεγάροισι καλυψοῦς, ἥ μιν ἀνάγκῃ ἴσχει: ὁ δ' οὐ δύναται ἥν πατρίδα γαῖαν ἱκέσθαι: οὐ γάρ οἱ πάρα νῆες ἐπήρετμοι καί ἑταῖροι, οἵ κέν μιν πέμποιεν ἐπ' εὐρέα νῶτα θαλάσσης. σοί δ' οὐ θέσφατόν ἐστι, διοτρεφές ὦ μενέλαε, ἄργει ἐν ἱπποβότῳ θανέειν καί πότμον ἐπισπεῖν, ἀλλά ς' ἐς ἠλύσιον πεδίον καί πείρατα γαίης ἀθάνατοι πέμψουσιν, ὅθι ξανθός ῥαδάμανθυς, _ τῇ περ ῥηΐστη βιοτή πέλει ἀνθρώποισιν: οὐ νιφετός, οὔτ' ἄρ χειμών πολύς οὔτε ποτ' ὄμβρος, ἀλλ' αἰεί ζεφύροιο λιγύ πνείοντος ἀήτας ὠκεανός ἀνίησιν ἀναψύχειν ἀνθρώπους, _ οὕνεκ' ἔχεις ἑλένην καί σφιν γαμβρός διός ἐσσι. ὥς εἰπών ὑπό πόντον ἐδύσετο κυμαίνοντα, αὐτάρ ἐγών ἐπί νῆας ἅμ' ἀντιθέοις' ἑτάροισιν ἤϊα, πολλά δέ μοι κραδίη πόρφυρε κιόντι. αὐτάρ ἐπεί ῥ' ἐπί νῆα κατήλθομεν ἠδέ θάλασσαν, δόρπον θ' ὁπλισάμεσθ' ἐπί τ' ἤλυθεν ἀμβροσίη νύξ, δή τότε κοιμήθημεν ἐπί ῥηγμῖνι θαλάσσης. ἦμος δ' ἠριγένεια φάνη ῥοδοδάκτυλος ἠώς, νῆας μέν πάμπρωτον ἐρύσσαμεν εἰς ἅλα δῖαν, ἐν δ' ἱστούς τιθέμεσθα καί ἱστία νηυσίν ἐΐσῃς: ἄν δέ καί αὐτοί βάντες ἐπί κληῖσι καθῖζον, ἑξῆς δ' ἑζόμενοι πολιήν ἅλα τύπτον ἐρετμοῖς. ἄψ δ' εἰς αἰγύπτοιο, διιπετέος ποταμοῖο, στῆσα νέας καί ἔρεξα τεληέσσας ἑκατόμβας. αὐτάρ ἐπεί κατέπαυσα θεῶν χόλον αἰέν ἐόντων, χεῦ' ἀγαμέμνονι τύμβον, ἵν' ἄσβεστον κλέος εἴη. ταῦτα τελευτήσας νεόμην, ἔδοσαν δέ μοι οὖρον ἀθάνατοι, τοί μ' ὦκα φίλην ἐς πατρίδ' ἔπεμψαν. ἀλλ' ἄγε νῦν ἐπίμεινον ἐνί μεγάροισιν ἐμοῖσιν, ὄφρα κεν ἑνδεκάτη τε δυωδεκάτη τε γένηται: καί τότε ς' εὖ πέμψω, δώσω δέ τοι ἀγλαά δῶρα, τρεῖς ἵππους καί δίφρον ἐΰξοον: αὐτάρ ἔπειτα δώσω καλόν ἄλεισον, ἵνα σπένδῃσθα θεοῖσιν ἀθανάτοις' ἐμέθεν μεμνημένος ἤματα πάντα.” τόν δ' αὖ τηλέμαχος πεπνυμένος ἀντίον ηὔδα: “ἀτρεΐδη, μή δή με πολύν χρόνον ἐνθάδ' ἔρυκε. καί γάρ κ' εἰς ἐνιαυτόν ἐγώ παρά σοί γ' ἀνεχοίμην ἥμενος, οὐδέ κέ μ' οἴκου ἕλοι πόθος οὐδέ τοκήων: αἰνῶς γάρ μύθοισιν ἔπεσσί τε σοῖσιν ἀκούων τέρπομαι: ἀλλ' ἤδη μοι ἀνιάζουσιν ἑταῖροι ἐν πύλῳ ἠγαθέῃ: σύ δέ με χρόνον ἐνθάδ' ἐρύκεις. δῶρον δ', ὅττι κέ μοι δώῃς, κειμήλιον ἔστω: ἵππους δ' εἰς ἰθάκην οὐκ ἄξομαι, ἀλλά σοί αὐτῷ ἐνθάδε λείψω ἄγαλμα: σύ γάρ πεδίοιο ἀνάσσεις εὐρέος, ᾧ ἔνι μέν λωτός πολύς, ἐν δέ κύπειρον πυροί τε ζειαί τε ἰδ' εὐρυφυές κρῖ λευκόν. ἐν δ' ἰθάκῃ οὔτ' ἄρ δρόμοι εὐρέες οὔτε τι λειμών: αἰγίβοτος, καί μᾶλλον ἐπήρατος ἱπποβότοιο. οὐ γάρ τις νήσων ἱππήλατος οὐδ' εὐλείμων, αἵ θ' ἁλί κεκλίαται: ἰθάκη δέ τε καί περί πασέων.” ὥς φάτο, μείδησεν δέ βοήν ἀγαθός μενέλαος, χειρί τέ μιν κατέρεξεν ἔπος τ' ἔφατ' ἔκ τ' ὀνόμαζεν: “αἵματός εἰς ἀγαθοῖο, φίλον τέκος, οἷ' ἀγορεύεις: τοιγάρ ἐγώ τοι ταῦτα μεταστήσω: δύναμαι γάρ. δώρων δ', ὅσς' ἐν ἐμῷ οἴκῳ κειμήλια κεῖται, δώσω, ὅ κάλλιστον καί τιμηέστατόν ἐστι. δώσω τοι κρητῆρα τετυγμένον: ἀργύρεος δέ ἔστιν ἅπας, χρυσῷ δ' ἐπί χείλεα κεκράανται, ἔργον δ' ἡφαίστοιο: πόρεν δέ ἑ φαίδιμος ἥρως, σιδονίων βασιλεύς, ὅθ' ἑός δόμος ἀμφεκάλυψε κεῖσέ με νοστήσαντα: τεΐν δ' ἐθέλω τόδ' ὀπάσσαι.” ὥς οἱ μέν τοιαῦτα πρός ἀλλήλους ἀγόρευον, δαιτυμόνες δ' ἐς δώματ' ἴσαν θείου βασιλῆος. οἱ δ' ἦγον μέν μῆλα, φέρον δ' εὐήνορα οἶνον: σῖτον δέ σφ' ἄλοχοι καλλικρήδεμνοι ἔπεμπον. ὥς οἱ μέν περί δεῖπνον ἐνί μεγάροισι πένοντο, μνηστῆρες δέ πάροιθεν ὀδυσσῆος μεγάροιο δίσκοισιν τέρποντο καί αἰγανέῃσιν ἱέντες, ἐν τυκτῷ δαπέδῳ, ὅθι περ πάρος, ὕβριν ἔχοντες. ἀντίνοος δέ καθῆστο καί εὐρύμαχος θεοειδής, ἀρχοί μνηστήρων, ἀρετῇ δ' ἔσαν ἔξοχ' ἄριστοι. τοῖς δ' υἱός φρονίοιο νοήμων ἐγγύθεν ἐλθών ἀντίνοον μύθοισιν ἀνειρόμενος προσέειπεν: “ἀντίνο', ἤ ῥά τι ἴδμεν ἐνί φρεσίν ἦε καί οὐκί, ὁππότε τηλέμαχος νεῖτ' ἐκ πύλου ἠμαθόεντος; νῆά μοι οἴχετ' ἄγων: ἐμέ δέ χρεώ γίνεται αὐτῆς ἤλιδ' ἐς εὐρύχορον διαβήμεναι, ἔνθα μοι ἵπποι δώδεκα θήλειαι, ὑπό δ' ἡμίονοι ταλαεργοί ἀδμῆτες: τῶν κέν τιν' ἐλασσάμενος δαμασαίμην.” ὥς ἔφαθ', οἱ δ' ἀνά θυμόν ἐθάμβεον: οὐ γάρ ἔφαντο ἐς πύλον οἴχεσθαι νηλήϊον, ἀλλά που αὐτοῦ ἀγρῶν ἤ μήλοισι παρέμμεναι ἠέ συβώτῃ. τόν δ' αὖτ' ἀντίνοος προσέφη, εὐπείθεος υἱός: “νημερτές μοι ἔνισπε: πότ' ᾤχετο καί τίνες αὐτῷ κοῦροι ἕποντ'; ἰθάκης ἐξαίρετοι, ἦ ἑοί αὐτοῦ θῆτές τε δμῶές τε; δύναιτό κε καί τό τελέσσαι. καί μοι τοῦτ' ἀγόρευσον ἐτήτυμον, ὄφρ' ἐΰ εἰδῶ, ἤ σε βίῃ ἀέκοντος ἀπηύρα νῆα μέλαιναν, ἦε ἑκών οἱ δῶκας, ἐπεί προσπτύξατο μύθῳ.” τόν δ' υἱός φρονίοιο νοήμων ἀντίον ηὔδα: “αὐτός ἑκών οἱ δῶκα: τί κεν ῥέξειε καί ἄλλος, ὁππότ' ἀνήρ τοιοῦτος, ἔχων μελεδήματα θυμῷ, αἰτίζῃ; χαλεπόν κεν ἀνήνασθαι δόσιν εἴη. κοῦροι δ', οἵ κατά δῆμον ἀριστεύουσι μεθ' ἡμέας, οἵ οἱ ἕποντ': ἐν δ' ἀρχόν ἐγώ βαίνοντ' ἐνόησα μέντορα ἠέ θεόν, τῷ δ' αὐτῷ πάντα ἐῴκει. ἀλλά τό θαυμάζω: ἴδον ἐνθάδε μέντορα δῖον χθιζόν ὑπηοῖον. τότε δ' ἔμβη νηΐ πύλονδε.” ὥς ἄρα φωνήσας ἀπέβη πρός δώματα πατρός, τοῖσιν δ' ἀμφοτέροισιν ἀγάσσατο θυμός ἀγήνωρ. μνηστῆρας δ' ἄμυδις κάθισαν καί παῦσαν ἀέθλων. τοῖσιν δ' ἀντίνοος μετέφη, εὐπείθεος υἱός, ἀχνύμενος: μένεος δέ μέγα φρένες ἀμφιμέλαιναι πίμπλαντ', ὄσσε δέ οἱ πυρί λαμπετόωντι ἐΐκτην: “ὤ πόποι, ἦ μέγα ἔργον ὑπερφιάλως ἐτελέσθη τηλεμάχῳ ὁδός ἥδε: φάμεν δέ οἱ οὐ τελέεσθαι. εἰ τοσσῶνδ' ἀέκητι νέος πάϊς οἴχεται αὔτως, νῆα ἐρυσσάμενος κρίνας τ' ἀνά δῆμον ἀρίστους, ἄρξει καί προτέρω κακόν ἔμμεναι: ἀλλά οἱ αὐτῷ ζεύς ὀλέσειε βίην, πρίν ἥβης μέτρον ἱκέσθαι. ἀλλ' ἄγε μοι δότε νῆα θοήν καί εἴκος' ἑταίρους, ὄφρα μιν αὖτις ἰόντα λοχήσομαι ἠδέ φυλάξω ἐν πορθμῷ ἰθάκης τε σάμοιό τε παιπαλοέσσης, ὡς ἄν ἐπισμυγερῶς ναυτίλεται εἵνεκα πατρός.” ὥς ἔφαθ', οἱ δ' ἄρα πάντες ἐπῄνεον ἠδ' ἐκέλευον: αὐτίκ' ἔπειτ' ἀνστάντες ἔβαν δόμον εἰς ὀδυσῆος. οὐδ' ἄρα πηνελόπεια πολύν χρόνον ἦεν ἄπυστος μύθων, οὕς μνηστῆρες ἐνί φρεσί βυσσοδόμευον. κῆρυξ γάρ οἱ ἔειπε μέδων, ὅς ἐπεύθετο βουλάς αὐλῆς ἐκτός ἐών: οἱ δ' ἔνδοθι μῆτιν ὕφαινον. βῆ δ' ἴμεν ἀγγελέων διά δώματα πηνελοπείῃ: τόν δέ κατ' οὐδοῦ βάντα προσηύδα πηνελόπεια: “κῆρυξ, τίπτε δέ σε πρόεσαν μνηστῆρες ἀγαυοί; ἦ εἰπέμεναι δμῳῇσιν ὀδυσσῆος θείοιο ἔργων παύσασθαι, σφίσι δ' αὐτοῖς δαῖτα πένεσθαι; μή μνηστεύσαντες μηδ' ἄλλοθ' ὁμιλήσαντες ὕστατα καί πύματα νῦν ἐνθάδε δειπνήσειαν: οἵ θάμ' ἀγειρόμενοι βίοτον κατακείρετε πολλόν, κτῆσιν τηλεμάχοιο δαΐφρονος. οὐδέ τι πατρῶν ὑμετέρων τό πρόσθεν ἀκούετε, παῖδες ἐόντες, οἷος ὀδυσσεύς ἔσκε μεθ' ὑμετέροισι τοκεῦσιν, οὔτε τινά ῥέξας ἐξαίσιον οὔτε τι εἰπών ἐν δήμῳ; ἥ τ' ἐστί δίκη θείων βασιλήων: ἄλλον κ' ἐχθαίρῃσι βροτῶν, ἄλλον κε φιλοίη. κεῖνος δ' οὔ ποτε πάμπαν ἀτάσθαλον ἄνδρα ἐώργει: ἀλλ' ὁ μέν ὑμέτερος θυμός καί ἀεικέα ἔργα φαίνεται, οὐδέ τίς ἐστι χάρις μετόπισθ' εὐεργέων.” τήν δ' αὖτε προσέειπε μέδων, πεπνυμένα εἰδώς: “εἰ γάρ δή, βασίλεια, τόδε πλεῖστον κακόν εἴη. ἀλλά πολύ μεῖζόν τε καί ἀργαλεώτερον ἄλλο μνηστῆρες φράζονται, ὅ μή τελέσειε κρονίων: τηλέμαχον μεμάασι κατακτάμεν ὀξέϊ χαλκῷ οἴκαδε νισόμενον: ὁ δ' ἔβη μετά πατρός ἀκουήν ἐς πύλον ἠγαθέην ἠδ' ἐς λακεδαίμονα δῖαν.” ὥς φάτο, τῆς δ' αὐτοῦ λύτο γούνατα καί φίλον ἦτορ: δήν δέ μιν ἀφασίη ἐπέων λάβε, τώ δέ οἱ ὄσσε δακρυόφιν πλῆσθεν, θαλερή δέ οἱ ἔσχετο φωνή. ὀψέ δέ δή μιν ἔπεσσιν ἀμειβομένη προσέειπε: “κῆρυξ, τίπτε δέ μοι πάϊς οἴχεται; οὐδέ τί μιν χρεώ νηῶν ὠκυπόρων ἐπιβαινέμεν, αἵ θ' ἁλός ἵπποι ἀνδράσι γίνονται, περόωσι δέ πουλύν ἐφ' ὑγρήν. ἦ ἵνα μηδ' ὄνομ' αὐτοῦ ἐν ἀνθρώποισι λίπηται;” τήν δ' ἠμείβετ' ἔπειτα μέδων πεπνυμένα εἰδώς: “οὐκ οἶδ', ἤ τίς μιν θεός ὤρορεν, ἦε καί αὐτοῦ θυμός ἐφωρμήθη ἴμεν ἐς πύλον, ὄφρα πύθηται πατρός ἑοῦ ἤ νόστον ἤ ὅν τινα πότμον ἐπέσπεν.” ὥς ἄρα φωνήσας ἀπέβη κατά δῶμ' ὀδυσῆος. τήν δ' ἄχος ἀμφεχύθη θυμοφθόρον, οὐδ' ἄρ' ἔτ' ἔτλη δίφρῳ ἐφέζεσθαι πολλῶν κατά οἶκον ἐόντων, ἀλλ' ἄρ' ἐπ' οὐδοῦ ἷζε πολυκμήτου θαλάμοιο οἴκτρ' ὀλοφυρομένη: περί δέ δμῳαί μινύριζον πᾶσαι, ὅσαι κατά δώματ' ἔσαν νέαι ἠδέ παλαιαί. τῇς δ' ἁδινόν γοόωσα μετηύδα πηνελόπεια: “κλῦτε, φίλαι: περί γάρ μοι ὀλύμπιος ἄλγε' ἔδωκεν ἐκ πασέων, ὅσσαι μοι ὁμοῦ τράφον ἠδ' ἐγένοντο, ἥ πρίν μέν πόσιν ἐσθλόν ἀπώλεσα θυμολέοντα, παντοίῃς' ἀρετῇσι κεκασμένον ἐν δαναοῖσιν, ἐσθλόν, τοῦ κλέος εὐρύ καθ' ἑλλάδα καί μέσον ἄργος. νῦν αὖ παῖδ' ἀγαπητόν ἀνηρέψαντο θύελλαι ἀκλέα ἐκ μεγάρων, οὐδ' ὁρμηθέντος ἄκουσα. σχέτλιαι, οὐδ' ὑμεῖς περ ἐνί φρεσί θέσθε ἑκάστη ἐκ λεχέων μ' ἀνεγεῖραι, ἐπιστάμεναι σάφα θυμῷ, ὁππότε κεῖνος ἔβη κοίλην ἐπί νῆα μέλαιναν. εἰ γάρ ἐγώ πυθόμην ταύτην ὁδόν ὁρμαίνοντα, τῶ κε μάλ' ἤ κεν ἔμεινε, καί ἐσσύμενός περ ὁδοῖο, ἤ κέ με τεθνηυῖαν ἐνί μεγάροισιν ἔλειπεν. ἀλλά τις ὀτρηρῶς δολίον καλέσειε γέροντα, δμῶ' ἐμόν, ὅν μοι δῶκε πατήρ ἔτι δεῦρο κιούσῃ, καί μοι κῆπον ἔχει πολυδένδρεον, ὄφρα τάχιστα λαέρτῃ τάδε πάντα παρεζόμενος καταλέξῃ, εἰ δή πού τινα κεῖνος ἐνί φρεσί μῆτιν ὑφήνας ἐξελθών λαοῖσιν ὀδύρεται, οἵ μεμάασιν ὅν καί ὀδυσσῆος φθεῖσαι γόνον ἀντιθέοιο.” τήν δ' αὖτε προσέειπε φίλη τροφός εὐρύκλεια: “νύμφα φίλη, σύ μέν ἄρ με κατάκτανε νηλέϊ χαλκῷ, ἤ ἔα ἐν μεγάρῳ: μῦθον δέ τοι οὐκ ἐπικεύσω. ᾔδε' ἐγώ τάδε πάντα, πόρον δέ οἱ, ὅσς' ἐκέλευσε, σῖτον καί μέθυ ἡδύ: ἐμεῦ δ' ἕλετο μέγαν ὅρκον μή πρίν σοί ἐρέειν, πρίν δωδεκάτην γε γενέσθαι ἤ ς' αὐτήν ποθέσαι καί ἀφορμηθέντος ἀκοῦσαι, ὡς ἄν μή κλαίουσα κατά χρόα καλόν ἰάπτῃς. ἀλλ' ὑδρηναμένη, καθαρά χροΐ εἵμαθ' ἑλοῦσα, εἰς ὑπερῷ' ἀναβᾶσα σύν ἀμφιπόλοισι γυναιξίν εὔχε' ἀθηναίῃ κούρῃ διός αἰγιόχοιο: ἡ γάρ κέν μιν ἔπειτα καί ἐκ θανάτοιο σαώσαι. μηδέ γέροντα κάκου κεκακωμένον: οὐ γάρ ὀΐω πάγχυ θεοῖς μακάρεσσι γονήν ἀρκεισιάδαο ἔχθεσθ', ἀλλ' ἔτι πού τις ἐπέσσεται, ὅς κεν ἔχῃσι δώματά θ' ὑψερεφέα καί ἀπόπροθι πίονας ἀγρούς.” ὥς φάτο, τῆς δ' εὔνησε γόον, σχέθε δ' ὄσσε γόοιο. ἡ δ' ὑδρηναμένη, καθαρά χροΐ εἵμαθ' ἑλοῦσα, εἰς ὑπερῷ' ἀνέβαινε σύν ἀμφιπόλοισι γυναιξίν, ἐν δ' ἔθετ' οὐλοχύτας κανέῳ, ἠρᾶτο δ' ἀθήνῃ: “κλῦθί μευ, αἰγιόχοιο διός τέκος, ἀτρυτώνη, εἴ ποτέ τοι πολύμητις ἐνί μεγάροισιν ὀδυσσεύς ἤ βοός ἤ ὄϊος κατά πίονα μηρία κῆε, τῶν νῦν μοι μνῆσαι καί μοι φίλον υἷα σάωσον, μνηστῆρας δ' ἀπάλαλκε κακῶς ὑπερηνορέοντας.” ὥς εἰποῦς' ὀλόλυξε, θεά δέ οἱ ἔκλυεν ἀρῆς. μνηστῆρες δ' ὁμάδησαν ἀνά μέγαρα σκιόεντα: ὧδε δέ τις εἴπεσκε νέων ὑπερηνορεόντων: “ἦ μάλα δή γάμον ἄμμι πολυμνήστη βασίλεια ἀρτύει, οὐδέ τι οἶδεν, ὅ οἱ φόνος υἷϊ τέτυκται.” ὥς ἄρα τις εἴπεσκε, τά δ' οὐκ ἴσαν, ὡς ἐτέτυκτο. τοῖσιν δ' ἀντίνοος ἀγορήσατο καί μετέειπε: “δαιμόνιοι, μύθους μέν ὑπερφιάλους ἀλέασθε πάντες ὁμῶς, μή πού τις ἀπαγγείλῃσι καί εἴσω. ἀλλ' ἄγε σιγῇ τοῖον ἀναστάντες τελέωμεν μῦθον, ὅ δή καί πᾶσιν ἐνί φρεσίν ἤραρεν ἥμιν.” ὥς εἰπών ἐκρίνατ' ἐείκοσι φῶτας ἀρίστους, βάν δ' ἰέναι ἐπί νῆα θοήν καί θῖνα θαλάσσης. νῆα μέν οὖν πάμπρωτον ἁλός βένθοσδε ἔρυσσαν, ἐν δ' ἱστόν τε τίθεντο καί ἱστία νηΐ μελαίνῃ, ἠρτύναντο δ' ἐρετμά τροποῖς' ἐν δερματίνοισι [πάντα κατά μοῖραν: ἀνά θ' ἱστία λευκά πέτασσαν:] τεύχεα δέ σφ' ἤνεικαν ὑπέρθυμοι θεράποντες. ὑψοῦ δ' ἐν νοτίῳ τήν γ' ὥρμισαν, ἐκ δ' ἔβαν αὐτοί: ἔνθα δέ δόρπον ἕλοντο, μένον δ' ἐπί ἕσπερον ἐλθεῖν. ἡ δ' ὑπερωΐῳ αὖθι περίφρων πηνελόπεια κεῖτ' ἄρ' ἄσιτος, ἄπαστος ἐδητύος ἠδέ ποτῆτος, ὁρμαίνους', ἤ οἱ θάνατον φύγοι υἱός ἀμύμων, ἦ ὅ γ' ὑπό μνηστῆρσιν ὑπερφιάλοισι δαμείη. ὅσσα δέ μερμήριξε λέων ἀνδρῶν ἐν ὁμίλῳ δείσας, ὁππότε μιν δόλιον περί κύκλον ἄγωσι, τόσσα μιν ὁρμαίνουσαν ἐπήλυθε νήδυμος ὕπνος: εὗδε δ' ἀνακλινθεῖσα, λύθεν δέ οἱ ἅψεα πάντα. ἔνθ' αὖτ' ἄλλ' ἐνόησε θεά γλαυκῶπις ἀθήνη: εἴδωλον ποίησε, δέμας δ' ἤϊκτο γυναικί, ἰφθίμῃ, κούρῃ μεγαλήτορος ἰκαρίοιο, τήν εὔμηλος ὄπυιε, φερῇς' ἔνι οἰκία ναίων. πέμπε δέ μιν πρός δώματ' ὀδυσσῆος θείοιο, εἷος πηνελόπειαν ὀδυρομένην γοόωσαν παύσειε κλαυθμοῖο γόοιό τε δακρυόεντος. ἐς θάλαμον δ' εἰσῆλθε παρά κληῖδος ἱμάντα, στῆ δ' ἄρ' ὑπέρ κεφαλῆς καί μιν πρός μῦθον ἔειπεν: “εὕδεις, πηνελόπεια, φίλον τετιημένη ἦτορ; οὐ μέν ς' οὐδέ ἐῶσι θεοί ῥεῖα ζώοντες κλαίειν οὐδ' ἀκάχησθαι, ἐπεί ῥ' ἔτι νόστιμός ἐστι σός πάϊς: οὐ μέν γάρ τι θεοῖς' ἀλιτήμενός ἐστι.” τήν δ' ἠμείβετ' ἔπειτα περίφρων πηνελόπεια, ἡδύ μάλα κνώσσους' ἐν ὀνειρείῃσι πύλῃσιν: “τίπτε, κασιγνήτη, δεῦρ' ἤλυθες; οὔ τι πάρος γε πωλέ', ἐπεί μάλα πολλόν ἀπόπροθι δώματα ναίεις: καί με κέλεαι παύσασθαι ὀϊζύος ἠδ' ὀδυνάων πολλέων, αἵ μ' ἐρέθουσι κατά φρένα καί κατά θυμόν: ἥ πρίν μέν πόσιν ἐσθλόν ἀπώλεσα θυμολέοντα, παντοίῃς' ἀρετῇσι κεκασμένον ἐν δαναοῖσιν, ἐσθλόν, τοῦ κλέος εὐρύ καθ' ἑλλάδα καί μέσον ἄργος. νῦν αὖ παῖς ἀγαπητός ἔβη κοίλης ἐπί νηός, νήπιος, οὔτε πόνων εὖ εἰδώς οὔτ' ἀγοράων. τοῦ δή ἐγώ καί μᾶλλον ὀδύρομαι ἤ περ ἐκείνου. τοῦ δ' ἀμφιτρομέω καί δείδια μή τι πάθῃσιν, ἤ ὅ γε τῶν ἐνί δήμῳ, ἵν' οἴχεται, ἤ ἐνί πόντῳ: δυσμενέες γάρ πολλοί ἐπ' αὐτῷ μηχανόωνται, ἱέμενοι κτεῖναι, πρίν πατρίδα γαῖαν ἱκέσθαι.” τήν δ' ἀπαμειβόμενον προσέφη εἴδωλον ἀμαυρόν: “θάρσει, μηδέ τι πάγχυ μετά φρεσί δείδιθι λίην: τοίη γάρ οἱ πομπός ἅμ' ἔρχεται, ἥν τε καί ἄλλοι ἀνέρες ἠρήσαντο παρεστάμεναι, δύναται γάρ, παλλάς ἀθηναίη: σέ δ' ὀδυρομένην ἐλεαίρει: ἥ νῦν με προέηκε τεΐν τάδε μυθήσασθαι.” τήν δ' αὖτε προσέειπε περίφρων πηνελόπεια: “εἰ μέν δή θεός ἐσσι, θεοῖό τε ἔκλυες αὐδήν, εἰ δ' ἄγε μοι καί κεῖνον ὀϊζυρόν κατάλεξον, ἤ που ἔτι ζώει καί ὁρᾷ φάος ἠελίοιο, ἦ ἤδη τέθνηκε καί εἰν ἀΐδαο δόμοισι.” τήν δ' ἀπαμειβόμενον προσέφη εἴδωλον ἀμαυρόν: “οὐ μέν τοι κεῖνόν γε διηνεκέως ἀγορεύσω, ζώει ὅ γ' ἦ τέθνηκε: κακόν δ' ἀνεμώλια βάζειν.” ὥς εἰπόν σταθμοῖο παρά κληῖδα λιάσθη ἐς πνοιάς ἀνέμων: ἡ δ' ἐξ ὕπνου ἀνόρουσε κούρη ἰκαρίοιο: φίλον δέ οἱ ἦτορ ἰάνθη, ὥς οἱ ἐναργές ὄνειρον ἐπέσσυτο νυκτός ἀμολγῷ. μνηστῆρες δ' ἀναβάντες ἐπέπλεον ὑγρά κέλευθα, τηλεμάχῳ φόνον αἰπύν ἐνί φρεσίν ὁρμαίνοντες. ἔστι δέ τις νῆσος μέσσῃ ἁλί πετρήεσσα, μεσσηγύς ἰθάκης τε σάμοιό τε παιπαλοέσσης, ἀστερίς, οὐ μεγάλη, λιμένες δ' ἔνι ναύλοχοι αὐτῇ ἀμφίδυμοι: τῇ τόν γε μένον λοχόωντες ἀχαιοί. {οδυσσειασ ε} ἠώς δ' ἐκ λεχέων παρ' ἀγαυοῦ τιθωνοῖο ὤρνυθ', ἵν' ἀθανάτοισι φόως φέροι ἠδέ βροτοῖσιν: οἱ δέ θεοί θῶκόνδε καθίζανον, ἐν δ' ἄρα τοῖσι ζεύς ὑψιβρεμέτης, οὗ τε κράτος ἐστί μέγιστον. τοῖσι δ' ἀθηναίη λέγε κήδεα πόλλ' ὀδυσῆος μνησαμένη: μέλε γάρ οἱ ἐών ἐν δώμασι νύμφης: “ζεῦ πάτερ ἠδ' ἄλλοι μάκαρες θεοί αἰέν ἐόντες, μή τις ἔτι πρόφρων ἀγανός καί ἤπιος ἔστω σκηπτοῦχος βασιλεύς, μηδέ φρεσίν αἴσιμα εἰδώς, ἀλλ' αἰεί χαλεπός τ' εἴη καί αἴσυλα ῥέζοι, ὡς οὔ τις μέμνηται ὀδυσσῆος θείοιο λαῶν, οἷσιν ἄνασσε, πατήρ δ' ὥς ἤπιος ἦεν. ἀλλ' ὁ μέν ἐν νήσῳ κεῖται κρατέρ' ἄλγεα πάσχων, νύμφης ἐν μεγάροισι καλυψοῦς, ἥ μιν ἀνάγκῃ ἴσχει: ὁ δ' οὐ δύναται ἥν πατρίδα γαῖαν ἱκέσθαι: οὐ γάρ οἱ πάρα νῆες ἐπήρετμοι καί ἑταῖροι, οἵ κέν μιν πέμποιεν ἐπ' εὐρέα νῶτα θαλάσσης. νῦν αὖ παῖδ' ἀγαπητόν ἀποκτεῖναι μεμάασιν οἴκαδε νισόμενον: ὁ δ' ἔβη μετά πατρός ἀκουήν ἐς πύλον ἠγαθέην ἠδ' ἐς λακεδαίμονα δῖαν.” τήν δ' ἀπαμειβόμενος προσέφη νεφεληγερέτα ζεύς: “τέκνον ἐμόν, ποῖόν σε ἔπος φύγεν ἕρκος ὀδόντων. οὐ γάρ δή τοῦτον μέν ἐβούλευσας νόον αὐτή, ὡς ἦ τοι κείνους ὀδυσεύς ἀποτείσεται ἐλθών; τηλέμαχον δέ σύ πέμψον ἐπισταμένως, δύνασαι γάρ, ὥς κε μάλ' ἀσκηθής ἥν πατρίδα γαῖαν ἵκηται, μνηστῆρες δ' ἐν νηΐ παλιμπετές ἀπονέωνται.” ἦ ῥα, καί ἑρμείαν, υἱόν φίλον, ἀντίον ηὔδα: “ἑρμεία: σύ γάρ αὖτε τά τ' ἄλλα περ ἄγγελός ἐσσι: νύμφῃ ἐϋπλοκάμῳ εἰπεῖν νημερτέα βουλήν, νόστον ὀδυσσῆος ταλασίφρονος, ὥς κε νέηται, οὔτε θεῶν πομπῇ οὔτε θνητῶν ἀνθρώπων: ἀλλ' ὅ γ' ἐπί σχεδίης πολυδέσμου πήματα πάσχων ἤματι εἰκοστῷ σχερίην ἐρίβωλον ἵκοιτο, φαιήκων ἐς γαῖαν, οἵ ἀγχίθεοι γεγάασιν: οἵ κέν μιν περί κῆρι θεόν ὥς τιμήσουσι, πέμψουσιν δ' ἐν νηΐ φίλην ἐς πατρίδα γαῖαν, χαλκόν τε χρυσόν τε ἅλις ἐσθῆτά τε δόντες, πόλλ', ὅς' ἄν οὐδέ ποτε τροίης ἐξήρατ' ὀδυσσεύς, εἴ περ ἀπήμων ἦλθε, λαχών ἀπό ληΐδος αἶσαν. ὥς γάρ οἱ μοῖρ' ἐστί φίλους τ' ἰδέειν καί ἱκέσθαι οἶκον ἐς ὑψόροφον καί ἑήν ἐς πατρίδα γαῖαν.” ὥς ἔφατ', οὐδ' ἀπίθησε διάκτορος ἀργεϊφόντης. αὐτίκ' ἔπειθ' ὑπό ποσσίν ἐδήσατο καλά πέδιλα, ἀμβρόσια χρύσεια, τά μιν φέρον ἠμέν ἐφ' ὑγρήν ἠδ' ἐπ' ἀπείρονα γαῖαν ἅμα πνοιῇς' ἀνέμοιο. εἵλετο δέ ῥάβδον, τῇ τ' ἀνδρῶν ὄμματα θέλγει, ὧν ἐθέλει, τούς δ' αὖτε καί ὑπνώοντας ἐγείρει: τήν μετά χερσίν ἔχων πέτετο κρατύς ἀργεϊφόντης. πιερίην δ' ἐπιβάς ἐξ αἰθέρος ἔμπεσε πόντῳ: σεύατ' ἔπειτ' ἐπί κῦμα λάρῳ ὄρνιθι ἐοικώς, ὅς τε κατά δεινούς κόλπους ἁλός ἀτρυγέτοιο ἰχθῦς ἀγρώσσων πυκινά πτερά δεύεται ἅλμῃ: τῷ ἴκελος πολέεσσιν ὀχήσατο κύμασιν ἑρμῆς. ἀλλ' ὅτε δή τήν νῆσον ἀφίκετο τηλόθ' ἐοῦσαν, ἔνθ' ἐκ πόντου βάς ἰοειδέος ἤπειρόνδε ἤϊεν, ὄφρα μέγα σπέος ἵκετο, τῷ ἔνι νύμφη ναῖεν ἐϋπλόκαμος: τήν δ' ἔνδοθι τέτμεν ἐοῦσαν. πῦρ μέν ἐπ' ἐσχαρόφιν μέγα καίετο, τηλόσε δ' ὀδμή κέδρου τ' εὐκεάτοιο θύου τ' ἀνά νῆσον ὀδώδει δαιομένων: ἡ δ' ἔνδον ἀοιδιάους' ὀπί καλῇ ἱστόν ἐποιχομένη χρυσείῃ κερκίδ' ὕφαινεν. ὕλη δέ σπέος ἀμφί πεφύκει τηλεθόωσα, κλήθρη τ' αἴγειρός τε καί εὐώδης κυπάρισσος. ἔνθα δέ τ' ὄρνιθες τανυσίπτεροι εὐνάζοντο, σκῶπές τ' ἴρηκές τε τανύγλωσσοί τε κορῶναι εἰνάλιαι, τῇσίν τε θαλάσσια ἔργα μέμηλεν. ἡ δ' αὐτοῦ τετάνυστο περί σπείους γλαφυροῖο ἡμερίς ἡβώωσα, τεθήλει δέ σταφυλῇσι. κρῆναι δ' ἑξείης πίσυρες ῥέον ὕδατι λευκῷ, πλησίαι ἀλλήλων τετραμμέναι ἄλλυδις ἄλλη. ἀμφί δέ λειμῶνες μαλακοί ἴου ἠδέ σελίνου θήλεον. ἔνθα κ' ἔπειτα καί ἀθάνατός περ ἐπελθών θηήσαιτο ἰδών καί τερφθείη φρεσίν ᾗσιν. ἔνθα στάς θηεῖτο διάκτορος ἀργεϊφόντης. αὐτάρ ἐπεί δή πάντα ἑῷ θηήσατο θυμῷ, αὐτίκ' ἄρ' εἰς εὐρύ σπέος ἤλυθεν. οὐδέ μιν ἄντην ἠγνοίησεν ἰδοῦσα καλυψώ, δῖα θεάων: οὐ γάρ τ' ἀγνῶτες θεοί ἀλλήλοισι πέλονται ἀθάνατοι, οὐδ' εἴ τις ἀπόπροθι δώματα ναίει. οὐδ' ἄρ' ὀδυσσῆα μεγαλήτορα ἔνδον ἔτετμεν, ἀλλ' ὅ γ' ἐπ' ἀκτῆς κλαῖε καθήμενος, ἔνθα πάρος περ, δάκρυσι καί στοναχῇσι καί ἄλγεσι θυμόν ἐρέχθων [πόντον ἐπ' ἀτρύγετον δερκέσκετο δάκρυα λείβων]. ἑρμείαν δ' ἐρέεινε καλυψώ, δῖα θεάων, ἐν θρόνῳ ἱδρύσασα φαεινῷ σιγαλόεντι: “τίπτε μοι, ἑρμεία χρυσόρραπι, εἰλήλουθας, αἰδοῖός τε φίλος τε; πάρος γε μέν οὔ τι θαμίζεις. αὔδα ὅ τι φρονέεις: τελέσαι δέ με θυμός ἄνωγεν, εἰ δύναμαι τελέσαι γε καί εἰ τετελεσμένον ἐστίν. [ἀλλ' ἕπεο προτέρω, ἵνα τοι πάρ ξείνια θείω.]” ὥς ἄρα φωνήσασα θεά παρέθηκε τράπεζαν ἀμβροσίης πλήσασα, κέρασσε δέ νέκταρ ἐρυθρόν: αὐτάρ ὁ πῖνε καί ἦσθε διάκτορος ἀργεϊφόντης. αὐτάρ ἐπεί δείπνησε καί ἤραρε θυμόν ἐδωδῇ, καί τότε δή μιν ἔπεσσιν ἀμειβόμενος προσέειπεν: “εἰρωτᾷς μ' ἐλθόντα θεά θεόν: αὐτάρ ἐγώ τοι νημερτέως τόν μῦθον ἐνισπήσω: κέλεαι γάρ. ζεύς ἐμέ γ' ἠνώγει δεῦρ' ἐλθέμεν οὐκ ἐθέλοντα: τίς δ' ἄν ἑκών τοσσόνδε διαδράμοι ἁλμυρόν ὕδωρ ἄσπετον; οὐδέ τις ἄγχι βροτῶν πόλις, οἵ τε θεοῖσιν ἱερά τε ῥέζουσι καί ἐξαίτους ἑκατόμβας. ἀλλά μάλ' οὔ πως ἔστι διός νόον αἰγιόχοιο οὔτε παρεξελθεῖν ἄλλον θεόν οὔθ' ἁλιῶσαι. φησί τοι ἄνδρα παρεῖναι ὀϊζυρώτατον ἄλλων, τῶν ἀνδρῶν, οἵ ἄστυ πέρι πριάμοιο μάχοντο εἰνάετες, δεκάτῳ δέ πόλιν πέρσαντες ἔβησαν οἴκαδ': ἀτάρ ἐν νόστῳ ἀθηναίην ἀλίτοντο, ἥ σφιν ἐπῶρς' ἄνεμόν τε κακόν καί κύματα μακρά. ἔνθ' ἄλλοι μέν πάντες ἀπέφθιθεν ἐσθλοί ἑταῖροι, τόν δ' ἄρα δεῦρ' ἄνεμός τε φέρων καί κῦμα πέλασσε. τόν νῦν ς' ἠνώγειν ἀποπεμπέμεν ὅττι τάχιστα: οὐ γάρ οἱ τῇδ' αἶσα φίλων ἀπονόσφιν ὀλέσθαι, ἀλλ' ἔτι οἱ μοῖρ' ἐστί φίλους τ' ἰδέειν καί ἱκέσθαι οἶκον ἐς ὑψόροφον καί ἑήν ἐς πατρίδα γαῖαν.” ὥς φάτο, ῥίγησεν δέ καλυψώ, δῖα θεάων, καί μιν φωνήσας' ἔπεα πτερόεντα προσηύδα: “σχέτλιοί ἐστε, θεοί, ζηλήμονες ἔξοχον ἄλλων, οἵ τε θεαῖς' ἀγάασθε παρ' ἀνδράσιν εὐνάζεσθαι ἀμφαδίην, ἤν τίς τε φίλον ποιήσετ' ἀκοίτην. ὥς μέν ὅτ' ὠρίων' ἕλετο ῥοδοδάκτυλος ἠώς, τόφρα οἱ ἠγάασθε θεοί ῥεῖα ζώοντες, ἕως μιν ἐν ὀρτυγίῃ χρυσόθρονος ἄρτεμις ἁγνή οἷς' ἀγανοῖσι βέλεσσιν ἐποιχομένη κατέπεφνεν. ὥς δ' ὁπότ' ἰασίωνι ἐϋπλόκαμος δημήτηρ, ᾧ θυμῷ εἴξασα, μίγη φιλότητι καί εὐνῇ νειῷ ἔνι τριπόλῳ: οὐδέ δήν ἦεν ἄπυστος ζεύς, ὅς μιν κατέπεφνε βαλών ἀργῆτι κεραυνῷ. ὥς δ' αὖ νῦν μοι ἄγασθε, θεοί, βροτόν ἄνδρα παρεῖναι. τόν μέν ἐγών ἐσάωσα περί τρόπιος βεβαῶτα οἶον, ἐπεί οἱ νῆα θοήν ἀργῆτι κεραυνῷ ζεύς ἐλάσας ἐκέασσε μέσῳ ἐνί οἴνοπι πόντῳ. ἔνθ' ἄλλοι μέν πάντες ἀπέφθιθεν ἐσθλοί ἑταῖροι, τόν δ' ἄρα δεῦρ' ἄνεμός τε φέρων καί κῦμα πέλασσε. τόν μέν ἐγώ φίλεόν τε καί ἔτρεφον ἠδέ ἔφασκον θήσειν ἀθάνατον καί ἀγήραον ἤματα πάντα. ἀλλ' ἐπεί οὔ πως ἔστι διός νόον αἰγιόχοιο οὔτε παρεξελθεῖν ἄλλον θεόν οὔθ' ἁλιῶσαι, ἐρρέτω, εἴ μιν κεῖνος ἐποτρύνει καί ἀνώγει, πόντον ἐπ' ἀτρύγετον. πέμψω δέ μιν οὔ πῃ ἐγώ γε: οὐ γάρ μοι πάρα νῆες ἐπήρετμοι καί ἑταῖροι, οἵ κέν μιν πέμποιεν ἐπ' εὐρέα νῶτα θαλάσσης. αὐτάρ οἱ πρόφρων ὑποθήσομαι οὐδ' ἐπικεύσω, ὥς κε μάλ' ἀσκηθής ἥν πατρίδα γαῖαν ἵκηται.” τήν δ' αὖτε προσέειπε διάκτορος ἀργεϊφόντης: “οὕτω νῦν ἀπόπεμπε, διός δ' ἐποπίζεο μῆνιν, μή πώς τοι μετόπισθε κοτεσσάμενος χαλεπήνῃ.” ὥς ἄρα φωνήσας ἀπέβη κρατύς ἀργεϊφόντης: ἡ δ' ἐπ' ὀδυσσῆα μεγαλήτορα πότνια νύμφη ἤϊ', ἐπεί δή ζηνός ἐπέκλυεν ἀγγελιάων. τόν δ' ἄρ' ἐπ' ἀκτῆς εὗρε καθήμενον: οὐδέ ποτ' ὄσσε δακρυόφιν τέρσοντο, κατείβετο δέ γλυκύς αἰών νόστον ὀδυρομένῳ, ἐπεί οὐκέτι ἥνδανε νύμφη. ἀλλ' ἦ τοι νύκτας μέν ἰαύεσκεν καί ἀνάγκῃ ἐν σπέεσι γλαφυροῖσι παρ' οὐκ ἐθέλων ἐθελούσῃ: ἤματα δ' ἄμ πέτρῃσι καί ἠϊόνεσσι καθίζων [δάκρυσι καί στοναχῇσι καί ἄλγεσι θυμόν ἐρέχθων] πόντον ἐπ' ἀτρύγετον δερκέσκετο δάκρυα λείβων. ἀγχοῦ δ' ἱσταμένη προσεφώνεε δῖα θεάων: “κάμμορε, μή μοι ἔτ' ἐνθάδ' ὀδύρεο, μηδέ τοι αἰών φθινέτω: ἤδη γάρ σε μάλα πρόφρασς' ἀποπέμψω. ἀλλ' ἄγε δούρατα μακρά ταμών ἁρμόζεο χαλκῷ εὐρεῖαν σχεδίην: ἀτάρ ἴκρια πῆξαι ἐπ' αὐτῆς ὑψοῦ, ὥς σε φέρῃσιν ἐπ' ἠεροειδέα πόντον. αὐτάρ ἐγώ σῖτον καί ὕδωρ καί οἶνον ἐρυθρόν ἐνθήσω μενοεικέ', ἅ κέν τοι λιμόν ἐρύκοι, εἵματά τ' ἀμφιέσω: πέμψω δέ τοι οὖρον ὄπισθεν, ὥς κε μάλ' ἀσκηθής σήν πατρίδα γαῖαν ἵκηαι, αἴ κε θεοί γ' ἐθέλωσι, τοί οὐρανόν εὐρύν ἔχουσιν, οἵ μευ φέρτεροί εἰσι νοῆσαί τε κρῆναί τε.” ὥς φάτο, ῥίγησεν δέ πολύτλας δῖος ὀδυσσεύς, καί μιν φωνήσας ἔπεα πτερόεντα προσηύδα: “ἄλλο τι δή σύ, θεά, τόδε μήδεαι οὐδέ τι πομπήν, ἥ με κέλεαι σχεδίῃ περάαν μέγα λαῖτμα θαλάσσης, δεινόν τ' ἀργαλέον τε: τό δ' οὐδ' ἐπί νῆες ἐῖσαι ὠκύποροι περόωσιν, ἀγαλλόμεναι διός οὔρῳ. οὐδ' ἄν ἐγώ γ' ἀέκητι σέθεν σχεδίης ἐπιβαίην, εἰ μή μοι τλαίης γε, θεά, μέγαν ὅρκον ὀμόσσαι μή τί μοι αὐτῷ πῆμα κακόν βουλευσέμεν ἄλλο.” ὥς φάτο, μείδησεν δέ καλυψώ, δῖα θεάων, χειρί τέ μιν κατέρεξεν ἔπος τ' ἔφατ' ἔκ τ' ὀνόμαζεν: “ἦ δή ἀλιτρός γ' ἐσσί καί οὐκ ἀποφώλια εἰδώς, οἷον δή τόν μῦθον ἐπεφράσθης ἀγορεῦσαι. ἴστω νῦν τόδε γαῖα καί οὐρανός εὐρύς ὕπερθε καί τό κατειβόμενον στυγός ὕδωρ, ὅς τε μέγιστος ὅρκος δεινότατός τε πέλει μακάρεσσι θεοῖσι, μή τί τοι αὐτῷ πῆμα κακόν βουλευσέμεν ἄλλο. ἀλλά τά μέν νοέω καί φράσσομαι, ἅσς' ἄν ἐμοί περ αὐτῇ μηδοίμην, ὅτε με χρειώ τόσον ἵκοι: καί γάρ ἐμοί νόος ἐστίν ἐναίσιμος, οὐδέ μοι αὐτῇ θυμός ἐνί στήθεσσι σιδήρεος, ἀλλ' ἐλεήμων.” ὥς ἄρα φωνήσας' ἡγήσατο δῖα θεάων καρπαλίμως: ὁ δ' ἔπειτα μετ' ἴχνια βαῖνε θεοῖο. ἷξον δέ σπεῖος γλαφυρόν θεός ἠδέ καί ἀνήρ: καί ῥ' ὁ μέν ἔνθα καθέζετ' ἐπί θρόνου, ἔνθεν ἀνέστη ἑρμείας, νύμφη δ' ἐτίθει πάρα πᾶσαν ἐδωδήν, ἔσθειν καί πίνειν, οἷα βροτοί ἄνδρες ἔδουσιν: αὐτή δ' ἀντίον ἷζεν ὀδυσσῆος θείοιο, τῇ δέ παρ' ἀμβροσίην δμῳαί καί νέκταρ ἔθηκαν. οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. αὐτάρ ἐπεί τάρπησαν ἐδητύος ἠδέ ποτῆτος, τοῖς' ἄρα μύθων ἦρχε καλυψώ, δῖα θεάων: “διογενές λαερτιάδη, πολυμήχαν' ὀδυσσεῦ, οὕτω δή οἶκόνδε φίλην ἐς πατρίδα γαῖαν αὐτίκα νῦν ἐθέλεις ἰέναι; σύ δέ χαῖρε καί ἔμπης. εἴ γε μέν εἰδείης σῇσι φρεσίν, ὅσσα τοι αἶσα κήδε' ἀναπλῆσαι, πρίν πατρίδα γαῖαν ἱκέσθαι, ἐνθάδε κ' αὖθι μένων σύν ἐμοί τόδε δῶμα φυλάσσοις ἀθάνατός τ' εἴης, ἱμειρόμενός περ ἰδέσθαι σήν ἄλοχον, τῆς τ' αἰέν ἐέλδεαι ἤματα πάντα. οὐ μέν θην κείνης γε χερείων εὔχομαι εἶναι, οὐ δέμας οὐδέ φυήν, ἐπεί οὔ πως οὐδέ ἔοικε θνητάς ἀθανάτῃσι δέμας καί εἶδος ἐρίζειν.” τήν δ' ἀπαμειβόμενος προσέφη πολύμητις ὀδυσσεύς: “πότνα θεά, μή μοι τόδε χώεο: οἶδα καί αὐτός πάντα μάλ', οὕνεκα σεῖο περίφρων πηνελόπεια εἶδος ἀκιδνοτέρη μέγεθός τ' εἰσάντα ἰδέσθαι: ἡ μέν γάρ βροτός ἐστι, σύ δ' ἀθάνατος καί ἀγήρως. ἀλλά καί ὧς ἐθέλω καί ἐέλδομαι ἤματα πάντα οἴκαδέ τ' ἐλθέμεναι καί νόστιμον ἦμαρ ἰδέσθαι. εἰ δ' αὖ τις ῥαίῃσι θεῶν ἐνί οἴνοπι πόντῳ, τλήσομαι ἐν στήθεσσιν ἔχων ταλαπενθέα θυμόν: ἤδη γάρ μάλα πολλά πάθον καί πολλά μόγησα κύμασι καί πολέμῳ: μετά καί τόδε τοῖσι γενέσθω.” ὥς ἔφατ', ἠέλιος δ' ἄρ' ἔδυ καί ἐπί κνέφας ἦλθεν: ἐλθόντες δ' ἄρα τώ γε μυχῷ σπείους γλαφυροῖο τερπέσθην φιλότητι, παρ' ἀλλήλοισι μένοντες. ἦμος δ' ἠριγένεια φάνη ῥοδοδάκτυλος ἠώς, αὐτίχ' ὁ μέν χλαῖνάν τε χιτῶνά τε ἕννυτ' ὀδυσσεύς, αὐτή δ' ἀργύφεον φᾶρος μέγα ἕννυτο νύμφη, λεπτόν καί χαρίεν, περί δέ ζώνην βάλετ' ἰξυῖ καλήν χρυσείην, κεφαλῇ δ' ἐφύπερθε καλύπτρην. καί τότ' ὀδυσσῆϊ μεγαλήτορι μήδετο πομπήν: δῶκε μέν οἱ πέλεκυν μέγαν, ἄρμενον ἐν παλάμῃσι, χάλκεον, ἀμφοτέρωθεν ἀκαχμένον: αὐτάρ ἐν αὐτῷ στειλειόν περικαλλές ἐλάϊνον, εὖ ἐναρηρός: δῶκε δ' ἔπειτα σκέπαρνον ἐΰξοον: ἦρχε δ' ὁδοῖο νήσου ἐπ' ἐσχατιήν, ὅθι δένδρεα μακρά πεφύκει, κλήθρη τ' αἴγειρός τ', ἐλάτη τ' ἦν οὐρανομήκης, αὖα πάλαι, περίκηλα, τά οἱ πλώοιεν ἐλαφρῶς. αὐτάρ ἐπεί δή δεῖξ' ὅθι δένδρεα μακρά πεφύκει, ἡ μέν ἔβη πρός δῶμα καλυψώ, δῖα θεάων, αὐτάρ ὁ τάμνετο δοῦρα: θοῶς δέ οἱ ἤνυτο ἔργον. εἴκοσι δ' ἔκβαλε πάντα, πελέκκησεν δ' ἄρα χαλκῷ, ξέσσε δ' ἐπισταμένως καί ἐπί στάθμην ἴθυνε. τόφρα δ' ἔνεικε τέρετρα καλυψώ, δῖα θεάων: τέτρηνεν δ' ἄρα πάντα καί ἥρμοσεν ἀλλήλοισι, γόμφοισιν δ' ἄρα τήν γε καί ἁρμονίῃσιν ἄρασσεν. ὅσσον τίς τ' ἔδαφος νηός τορνώσεται ἀνήρ φορτίδος εὐρείης, εὖ εἰδώς τεκτοσυνάων, τόσσον ἐπ' εὐρεῖαν σχεδίην ποιήσατ' ὀδυσσεύς. ἴκρια δέ στήσας, ἀραρών θαμέσι σταμίνεσσι, ποίει: ἀτάρ μακρῇσιν ἐπηγκενίδεσσι τελεύτα. ἐν δ' ἱστόν ποίει καί ἐπίκριον ἄρμενον αὐτῷ: πρός δ' ἄρα πηδάλιον ποιήσατο, ὄφρ' ἰθύνοι. φράξε δέ μιν ῥίπεσσι διαμπερές οἰσυΐνῃσι, κύματος εἶλαρ ἔμεν: πολλήν δ' ἐπεχεύατο ὕλην. τόφρα δέ φάρε' ἔνεικε καλυψώ, δῖα θεάων, ἱστία ποιήσασθαι: ὁ δ' εὖ τεχνήσατο καί τά. ἐν δ' ὑπέρας τε κάλους τε πόδας τ' ἐνέδησεν ἐν αὐτῇ, μοχλοῖσιν δ' ἄρα τήν γε κατείρυσεν εἰς ἅλα δῖαν. τέτρατον ἦμαρ ἔην, καί τῷ τετέλεστο ἅπαντα: τῷ δ' ἄρα πέμπτῳ πέμπ' ἀπό νήσου δῖα καλυψώ, εἵματά τ' ἀμφιέσασα θυώδεα καί λούσασα. ἐν δέ οἱ ἀσκόν ἔθηκε θεά μέλανος οἴνοιο τόν ἕτερον, ἕτερον δ' ὕδατος μέγαν, ἐν δέ καί ᾖα κωρύκῳ, ἐν δέ οἱ ὄψα τίθει μενοεικέα πολλά: οὖρον δέ προέηκεν ἀπήμονά τε λιαρόν τε. γηθόσυνος δ' οὔρῳ πέτας' ἱστία δῖος ὀδυσσεύς. αὐτάρ ὁ πηδαλίῳ ἰθύνετο τεχνηέντως ἥμενος: οὐδέ οἱ ὕπνος ἐπί βλεφάροισιν ἔπιπτε πληϊάδας τ' ἐσορῶντι καί ὀψέ δύοντα βοώτην ἄρκτον θ', ἥν καί ἄμαξαν ἐπίκλησιν καλέουσιν, ἥ τ' αὐτοῦ στρέφεται καί τ' ὠρίωνα δοκεύει, οἴη δ' ἄμμορός ἐστι λοετρῶν ὠκεανοῖο: τήν γάρ δή μιν ἄνωγε καλυψώ, δῖα θεάων, ποντοπορευέμεναι ἐπ' ἀριστερά χειρός ἔχοντα. ἑπτά δέ καί δέκα μέν πλέεν ἤματα ποντοπορεύων, ὀκτωκαιδεκάτῃ δ' ἐφάνη ὄρεα σκιόεντα γαίης φαιήκων, ὅθι τ' ἄγχιστον πέλεν αὐτῷ: εἴσατο δ' ὡς ὅτε ῥινόν ἐν ἠεροειδέϊ πόντῳ. τόν δ' ἐξ αἰθιόπων ἀνιών κρείων ἐνοσίχθων τηλόθεν ἐκ σολύμων ὀρέων ἴδεν: εἴσατο γάρ οἱ πόντον ἐπιπλείων. ὁ δ' ἐχώσατο κηρόθι μᾶλλον, κινήσας δέ κάρη προτί ὅν μυθήσατο θυμόν: “ὤ πόποι, ἦ μάλα δή μετεβούλευσαν θεοί ἄλλως ἀμφ' ὀδυσῆϊ ἐμεῖο μετ' αἰθιόπεσσιν ἐόντος: καί δή φαιήκων γαίης σχεδόν, ἔνθα οἱ αἶσα ἐκφυγέειν μέγα πεῖραρ ὀϊζύος, ἥ μιν ἱκάνει. ἀλλ' ἔτι μέν μίν φημι ἅδην ἐλάαν κακότητος.” ὥς εἰπών σύναγεν νεφέλας, ἐτάραξε δέ πόντον χερσί τρίαιναν ἑλών: πάσας δ' ὀρόθυνεν ἀέλλας παντοίων ἀνέμων, σύν δέ νεφέεσσι κάλυψε γαῖαν ὁμοῦ καί πόντον: ὀρώρει δ' οὐρανόθεν νύξ. σύν δ' εὖρός τε νότος τ' ἔπεσον ζέφυρός τε δυσαής καί βορέης αἰθρηγενέτης, μέγα κῦμα κυλίνδων. καί τότ' ὀδυσσῆος λύτο γούνατα καί φίλον ἦτορ, ὀχθήσας δ' ἄρα εἶπε πρός ὅν μεγαλήτορα θυμόν: “ὤ μοι ἐγώ δειλός, τί νύ μοι μήκιστα γένηται; δείδω μή δή πάντα θεά νημερτέα εἶπεν, ἥ μ' ἔφατ' ἐν πόντῳ, πρίν πατρίδα γαῖαν ἱκέσθαι, ἄλγε' ἀναπλήσειν: τά δέ δή νῦν πάντα τελεῖται. οἵοισιν νεφέεσσι περιστέφει οὐρανόν εὐρύν ζεύς, ἐτάραξε δέ πόντον, ἐπισπέρχουσι δ' ἄελλαι παντοίων ἀνέμων: νῦν μοι σῶς αἰπύς ὄλεθρος. τρίς μάκαρες δαναοί καί τετράκις, οἵ τότ' ὄλοντο τροίῃ ἐν εὐρείῃ, χάριν ἀτρεΐδῃσι φέροντες. ὡς δή ἐγώ γ' ὄφελον θανέειν καί πότμον ἐπισπεῖν ἤματι τῷ ὅτε μοι πλεῖστοι χαλκήρεα δοῦρα τρῶες ἐπέρριψαν περί πηλεΐωνι θανόντι. τῶ κ' ἔλαχον κτερέων, καί μευ κλέος ἦγον ἀχαιοί: νῦν δέ με λευγαλέῳ θανάτῳ εἵμαρτο ἁλῶναι.” ὥς ἄρα μιν εἰπόντ' ἔλασεν μέγα κῦμα κατ' ἄκρης, δεινόν ἐπεσσύμενον, περί δέ σχεδίην ἐλέλιξε. τῆλε δ' ἀπό σχεδίης αὐτός πέσε, πηδάλιον δέ ἐκ χειρῶν προέηκε: μέσον δέ οἱ ἱστόν ἔαξε δεινή μισγομένων ἀνέμων ἐλθοῦσα θύελλα: τηλοῦ δέ σπεῖρον καί ἐπίκριον ἔμπεσε πόντῳ. τόν δ' ἄρ' ὑπόβρυχα θῆκε πολύν χρόνον, οὐδέ δυνάσθη αἶψα μάλ' ἀνσχεθέειν μεγάλου ὑπό κύματος ὁρμῆς: εἵματα γάρ ἑ βάρυνε, τά οἱ πόρε δῖα καλυψώ. ὀψέ δέ δή ῥ' ἀνέδυ, στόματος δ' ἐξέπτυσεν ἅλμην πικρήν, ἥ οἱ πολλή ἀπό κρατός κελάρυζεν. ἀλλ' οὐδ' ὧς σχεδίης ἐπελήθετο, τειρόμενός περ, ἀλλά μεθορμηθείς ἐνί κύμασιν ἐλλάβετ' αὐτῆς, ἐν μέσσῃ δέ καθῖζε τέλος θανάτου ἀλεείνων. τήν δ' ἐφόρει μέγα κῦμα κατά ῥόον ἔνθα καί ἔνθα. ὡς δ' ὅτ' ὀπωρινός βορέης φορέῃσιν ἀκάνθας ἄμ πεδίον, πυκιναί δέ πρός ἀλλήλῃσιν ἔχονται. ὥς τήν ἄμ πέλαγος ἄνεμοι φέρον ἔνθα καί ἔνθα: ἄλλοτε μέν τε νότος βορέῃ προβάλεσκε φέρεσθαι, ἄλλοτε δ' αὖτ' εὖρος ζεφύρῳ εἴξασκε διώκειν. τόν δέ ἴδεν κάδμου θυγάτηρ, καλλίσφυρος ἰνώ, λευκοθέη, ἥ πρίν μέν ἔην βροτός αὐδήεσσα, νῦν δ' ἁλός ἐν πελάγεσσι θεῶν ἐξέμμορε τιμῆς. ἥ ῥ' ὀδυσῆ' ἐλέησεν ἀλώμενον, ἄλγε' ἔχοντα: [αἰθυίῃ δ' εἰκυῖα ποτῇ ἀνεδύσετο λίμνης,] ἷζε δ' ἐπί σχεδίης καί μιν πρός μῦθον ἔειπε: “κάμμορε, τίπτε τοι ὧδε ποσειδάων ἐνοσίχθων ὠδύσατ' ἐκπάγλως, ὅτι τοι κακά πολλά φυτεύει; οὐ μέν δή σε καταφθείσει, μάλα περ μενεαίνων. ἀλλά μάλ' ὧδ' ἕρξαι, δοκέεις δέ μοι οὐκ ἀπινύσσειν: εἵματα ταῦτ' ἀποδύς σχεδίην ἀνέμοισι φέρεσθαι κάλλιπ', ἀτάρ χείρεσσι νέων ἐπιμαίεο νόστου γαίης φαιήκων, ὅθι τοι μοῖρ' ἐστίν ἀλύξαι. τῆ δέ, τόδε κρήδεμνον ὑπό στέρνοιο τανύσσαι ἄμβροτον: οὐδέ τί τοι παθέειν δέος οὐδ' ἀπολέσθαι. αὐτάρ ἐπήν χείρεσσιν ἐφάψεαι ἠπείροιο, ἄψ ἀπολυσάμενος βαλέειν εἰς οἴνοπα πόντον πολλόν ἀπ' ἠπείρου, αὐτός δ' ἀπονόσφι τραπέσθαι.” ὥς ἄρα φωνήσασα θεά κρήδεμνον ἔδωκεν, αὐτή δ' ἄψ ἐς πόντον ἐδύσετο κυμαίνοντα αἰθυίῃ εἰκυῖα: μέλαν δέ ἑ κῦμ' ἐκάλυψεν. αὐτάρ ὁ μερμήριξε πολύτλας δῖος ὀδυσσεύς, ὀχθήσας δ' ἄρα εἶπε πρός ὅν μεγαλήτορα θυμόν: “ὤ μοι ἐγώ, μή τίς μοι ὑφαίνῃσιν δόλον αὖτε ἀθανάτων, ὅ τέ με σχεδίης ἀποβῆναι ἀνώγει. ἀλλά μάλ' οὔ πω πείσομ', ἐπεί ἑκάς ὀφθαλμοῖσι γαῖαν ἐγών ἰδόμην, ὅθι μοι φάτο φύξιμον εἶναι. ἀλλά μάλ' ὧδ' ἕρξω, δοκέει δέ μοι εἶναι ἄριστον: ὄφρ' ἄν μέν κεν δούρατ' ἐν ἁρμονίῃσιν ἀρήρῃ, τόφρ' αὐτοῦ μενέω καί τλήσομαι ἄλγεα πάσχων: αὐτάρ ἐπήν δή μοι σχεδίην διά κῦμα τινάξῃ, νήξομ', ἐπεί οὐ μέν τι πάρα προνοῆσαι ἄμεινον.” εἷος ὁ ταῦθ' ὥρμαινε κατά φρένα καί κατά θυμόν, ὦρσε δ' ἐπί μέγα κῦμα ποσειδάων ἐνοσίχθων, δεινόν τ' ἀργαλέον τε, κατηρεφές, ἤλασε δ' αὐτόν. ὡς δ' ἄνεμος ζαής ᾔων θημῶνα τινάξῃ καρφαλέων, τά μέν ἄρ τε διεσκέδας' ἄλλυδις ἄλλῃ, ὥς τῆς δούρατα μακρά διεσκέδας'. αὐτάρ ὀδυσσεύς ἀμφ' ἑνί δούρατι βαῖνε, κέληθ' ὡς ἵππον ἐλαύνων, εἵματα δ' ἐξαπέδυνε, τά οἱ πόρε δῖα καλυψώ. αὐτίκα δέ κρήδεμνον ὑπό στέρνοιο τάνυσσεν, αὐτός δέ πρηνής ἁλί κάππεσε, χεῖρε πετάσσας, νηχέμεναι μεμαώς. ἴδε δέ κρείων ἐνοσίχθων, κινήσας δέ κάρη προτί ὅν μυθήσατο θυμόν: “οὕτω νῦν κακά πολλά παθών ἀλόω κατά πόντον, εἰς ὅ κεν ἀνθρώποισι διοτρεφέεσσι μιγήῃς. ἀλλ' οὐδ' ὧς σε ἔολπα ὀνόσσεσθαι κακότητος.” ὥς ἄρα φωνήσας ἵμασεν καλλίτριχας ἵππους, ἵκετο δ' εἰς αἰγάς, ὅθι οἱ κλυτά δώματ' ἔασιν. αὐτάρ ἀθηναίη, κούρη διός, ἄλλ' ἐνόησεν: ἦ τοι τῶν ἄλλων ἀνέμων κατέδησε κελεύθους, παύσασθαι δ' ἐκέλευσε καί εὐνηθῆναι ἅπαντας: ὦρσε δ' ἐπί κραιπνόν βορέην, πρό δέ κύματ' ἔαξεν, εἷος ὅ φαιήκεσσι φιληρέτμοισι μιγείη διογενής ὀδυσεύς, θάνατον καί κῆρας ἀλύξας. ἔνθα δύω νύκτας δύο τ' ἤματα κύματι πηγῷ πλάζετο, πολλά δέ οἱ κραδίη προτιόσσετ' ὄλεθρον. ἀλλ' ὅτε δή τρίτον ἦμαρ ἐϋπλόκαμος τέλες' ἠώς, καί τότ' ἔπειτ' ἄνεμος μέν ἐπαύσατο ἠδέ γαλήνη ἔπλετο νηνεμίη: ὁ δ' ἄρα σχεδόν εἴσιδε γαῖαν ὀξύ μάλα προϊδών, μεγάλου ὑπό κύματος ἀρθείς. ὡς δ' ὅτ' ἄν ἀσπάσιος βίοτος παίδεσσι φανήῃ πατρός, ὅς ἐν νούσῳ κεῖται κρατέρ' ἄλγεα πάσχων, δηρόν τηκόμενος, στυγερός δέ οἱ ἔχραε δαίμων, ἀσπάσιον δ' ἄρα τόν γε θεοί κακότητος ἔλυσαν, ὥς ὀδυσῆ' ἀσπαστόν ἐείσατο γαῖα καί ὕλη, νῆχε δ' ἐπειγόμενος ποσίν ἠπείρου ἐπιβῆναι. ἀλλ' ὅτε τόσσον ἀπῆν, ὅσσον τε γέγωνε βοήσας, καί δή δοῦπον ἄκουσε ποτί σπιλάδεσσι θαλάσσης: _ ῥόχθει γάρ μέγα κῦμα ποτί ξερόν ἠπείροιο δεινόν ἐρευγόμενον, εἴλυτο δέ πάνθ' ἁλός ἄχνῃ: οὐ γάρ ἔσαν λιμένες νηῶν ὀχοί, οὐδ' ἐπιωγαί, ἀλλ' ἀκταί προβλῆτες ἔσαν σπιλάδες τε πάγοι τε: _ καί τότ' ὀδυσσῆος λύτο γούνατα καί φίλον ἦτορ, ὀχθήσας δ' ἄρα εἶπε πρός ὅν μεγαλήτορα θυμόν: “ὤ μοι, ἐπεί δή γαῖαν ἀελπέα δῶκεν ἰδέσθαι ζεύς, καί δή τόδε λαῖτμα διατμήξας ἐπέρησα, ἔκβασις οὔ πῃ φαίνεθ' ἁλός πολιοῖο θύραζε: ἔκτοσθεν μέν γάρ πάγοι ὀξέες, ἀμφί δέ κῦμα βέβρυχεν ῥόθιον, λισσή δ' ἀναδέδρομε πέτρη, ἀγχιβαθής δέ θάλασσα, καί οὔ πως ἔστι πόδεσσι στήμεναι ἀμφοτέροισι καί ἐκφυγέειν κακότητα: μή πώς μ' ἐκβαίνοντα βάλῃ λίθακι ποτί πέτρῃ κῦμα μέγ' ἁρπάξαν: μελέη δέ μοι ἔσσεται ὁρμή. εἰ δέ κ' ἔτι προτέρω παρανήξομαι, ἤν που ἐφεύρω ἠϊόνας τε παραπλῆγας λιμένας τε θαλάσσης, δείδω μή μ' ἐξαῦτις ἀναρπάξασα θύελλα πόντον ἐπ' ἰχθυόεντα φέρῃ βαρέα στενάχοντα, ἠέ τί μοι καί κῆτος ἐπισσεύῃ μέγα δαίμων ἐξ ἁλός, οἷά τε πολλά τρέφει κλυτός ἀμφιτρίτη: οἶδα γάρ ὥς μοι ὀδώδυσται κλυτός ἐννοσίγαιος.” εἷος ὁ ταῦθ' ὥρμαινε κατά φρένα καί κατά θυμόν, τόφρα δέ μιν μέγα κῦμα φέρεν τρηχεῖαν ἐπ' ἀκτήν. ἔνθα κ' ἀπό ῥινούς δρύφθη, σύν δ' ὀστέ' ἀράχθη, εἰ μή ἐπί φρεσί θῆκε θεά γλαυκῶπις ἀθήνη: ἀμφοτέρῃσι δέ χερσίν ἐπεσσύμενος λάβε πέτρης, τῆς ἔχετο στενάχων, εἷος μέγα κῦμα παρῆλθε. καί τό μέν ὥς ὑπάλυξε, παλιρρόθιον δέ μιν αὖτις πλῆξεν ἐπεσσύμενον, τηλοῦ δέ μιν ἔμβαλε πόντῳ. ὡς δ' ὅτε πουλύποδος θαλάμης ἐξελκομένοιο πρός κοτυληδονόφιν πυκιναί λάϊγγες ἔχονται, ὥς τοῦ πρός πέτρῃσι θρασειάων ἀπό χειρῶν ῥινοί ἀπέδρυφθεν: τόν δέ μέγα κῦμ' ἐκάλυψεν. ἔνθα κε δή δύστηνος ὑπέρ μόρον ὤλετ' ὀδυσσεύς, εἰ μή ἐπιφροσύνην δῶκε γλαυκῶπις ἀθήνη: κύματος ἐξαναδύς, τά τ' ἐρεύγεται ἤπειρόνδε, νῆχε παρέξ, ἐς γαῖαν ὁρώμενος, εἴ που ἐφεύροι ἠϊόνας τε παραπλῆγας λιμένας τε θαλάσσης. ἀλλ' ὅτε δή ποταμοῖο κατά στόμα καλλιρόοιο ἷξε νέων, τῇ δή οἱ ἐείσατο χῶρος ἄριστος, λεῖος πετράων, καί ἐπί σκέπας ἦν ἀνέμοιο: ἔγνω δέ προρέοντα καί εὔξατο ὅν κατά θυμόν: “κλῦθι, ἄναξ, ὅτις ἐσσί: πολύλλιστον δέ ς' ἱκάνω φεύγων ἐκ πόντοιο ποσειδάωνος ἐνιπάς. αἰδοῖος μέν τ' ἐστί καί ἀθανάτοισι θεοῖσιν, ἀνδρῶν ὅς τις ἵκηται ἀλώμενος, ὡς καί ἐγώ νῦν σόν τε ῥόον σά τε γούναθ' ἱκάνω πολλά μογήσας. ἀλλ' ἐλέαιρε, ἄναξ: ἱκέτης δέ τοι εὔχομαι εἶναι.” ὥς φάθ', ὁ δ' αὐτίκα παῦσεν ἑόν ῥόον, ἔσχε δέ κῦμα, πρόσθε δέ οἱ ποίησε γαλήνην, τόν δ' ἐσάωσεν ἐς ποταμοῦ προχοάς. ὁ δ' ἄρ' ἄμφω γούνατ' ἔκαμψε χεῖράς τε στιβαράς: ἁλί γάρ δέδμητο φίλον κῆρ: ᾤδεε δέ χρόα πάντα, θάλασσα δέ κήκιε πολλή ἄν στόμα τε ῥῖνάς θ': ὁ δ' ἄρ' ἄπνευστος καί ἄναυδος κεῖτ' ὀλιγηπελέων, κάματος δέ μιν αἰνός ἵκανεν. ἀλλ' ὅτε δή ῥ' ἄμπνυτο καί ἐς φρένα θυμός ἀγέρθη, καί τότε δή κρήδεμνον ἀπό ἕο λῦσε θεοῖο. καί τό μέν ἐς ποταμόν ἁλιμυρήεντα μεθῆκεν, ἄψ δ' ἔφερεν μέγα κῦμα κατά ῥόον, αἶψα δ' ἄρ' ἰνώ δέξατο χερσί φίλῃσιν: ὁ δ' ἐκ ποταμοῖο λιασθείς σχοίνῳ ὑπεκλίνθη, κύσε δέ ζείδωρον ἄρουραν. ὀχθήσας δ' ἄρα εἶπε πρός ὅν μεγαλήτορα θυμόν: “ὤ μοι ἐγώ, τί πάθω; τί νύ μοι μήκιστα γένηται; εἰ μέν κ' ἐν ποταμῷ δυσκηδέα νύκτα φυλάσσω, μή μ' ἄμυδις στίβη τε κακή καί θῆλυς ἐέρση ἐξ ὀλιγηπελίης δαμάσῃ κεκαφηότα θυμόν: αὔρη δ' ἐκ ποταμοῦ ψυχρή πνέει ἠῶθι πρό. εἰ δέ κεν ἐς κλειτύν ἀναβάς καί δάσκιον ὕλην θάμνοις' ἐν πυκινοῖσι καταδράθω, εἴ με μεθείη ῥῖγος καί κάματος, γλυκερός δέ μοι ὕπνος ἐπέλθοι, δείδω μή θήρεσσιν ἕλωρ καί κύρμα γένωμαι.” ὥς ἄρα οἱ φρονέοντι δοάσσατο κέρδιον εἶναι: βῆ ῥ' ἴμεν εἰς ὕλην: τήν δέ σχεδόν ὕδατος εὗρεν ἐν περιφαινομένῳ. δοιούς δ' ἄρ' ὑπήλυθε θάμνους ἐξ ὁμόθεν πεφυῶτας: ὁ μέν φυλίης, ὁ δ' ἐλαίης. τούς μέν ἄρ' οὔτ' ἀνέμων διάη μένος ὑγρόν ἀέντων, οὔτε ποτ' ἠέλιος φαέθων ἀκτῖσιν ἔβαλλεν, οὔτ' ὄμβρος περάασκε διαμπερές: ὥς ἄρα πυκνοί ἀλλήλοισιν ἔφυν ἐπαμοιβαδίς: οὕς ὑπ' ὀδυσσεύς δύσετ'. ἄφαρ δ' εὐνήν ἐπαμήσατο χερσί φίλῃσιν εὐρεῖαν: φύλλων γάρ ἔην χύσις ἤλιθα πολλή, ὅσσον τ' ἠέ δύω ἠέ τρεῖς ἄνδρας ἔρυσθαι ὥρῃ χειμερίῃ, εἰ καί μάλα περ χαλεπαίνοι. τήν μέν ἰδών γήθησε πολύτλας δῖος ὀδυσσεύς, ἐν δ' ἄρα μέσσῃ λέκτο, χύσιν δ' ἐπεχεύατο φύλλων. ὡς δ' ὅτε τις δαλόν σποδιῇ ἐνέκρυψε μελαίνῃ ἀγροῦ ἐπ' ἐσχατιῆς, ᾧ μή πάρα γείτονες ἄλλοι, σπέρμα πυρός σῴζων, ἵνα μή ποθεν ἄλλοθεν αὕοι, ὥς ὀδυσεύς φύλλοισι καλύψατο. τῷ δ' ἄρ' ἀθήνη ὕπνον ἐπ' ὄμμασι χεῦ', ἵνα μιν παύσειε τάχιστα δυσπονέος καμάτοιο, φίλα βλέφαρ' ἀμφικαλύψας. {οδυσσειασ ζ} ὥς ὁ μέν ἔνθα καθεῦδε πολύτλας δῖος ὀδυσσεύς ὕπνῳ καί καμάτῳ ἀρημένος: αὐτάρ ἀθήνη βῆ ῥ' ἐς φαιήκων ἀνδρῶν δῆμόν τε πόλιν τε: οἵ πρίν μέν ποτ' ἔναιον ἐν εὐρυχόρῳ ὑπερείῃ, ἀγχοῦ κυκλώπων ἀνδρῶν ὑπερηνορεόντων, οἵ σφεας σινέσκοντο, βίηφι δέ φέρτεροι ἦσαν. ἔνθεν ἀναστήσας ἄγε ναυσίθοος θεοειδής, εἷσεν δέ σχερίῃ, ἑκάς ἀνδρῶν ἀλφηστάων, ἀμφί δέ τεῖχος ἔλασσε πόλει καί ἐδείματο οἴκους καί νηούς ποίησε θεῶν καί ἐδάσσατ' ἀρούρας. ἀλλ' ὁ μέν ἤδη κηρί δαμείς ἄϊδόσδε βεβήκει, ἀλκίνοος δέ τότ' ἦρχε, θεῶν ἄπο μήδεα εἰδώς. τοῦ μέν ἔβη πρός δῶμα θεά γλαυκῶπις ἀθήνη, νόστον ὀδυσσῆϊ μεγαλήτορι μητιόωσα. βῆ δ' ἴμεν ἐς θάλαμον πολυδαίδαλον, ᾧ ἔνι κούρη κοιμᾶτ' ἀθανάτῃσι φυήν καί εἶδος ὁμοίη, ναυσικάα, θυγάτηρ μεγαλήτορος ἀλκινόοιο, πάρ δέ δύ' ἀμφίπολοι, χαρίτων ἄπο κάλλος ἔχουσαι, σταθμοῖϊν ἑκάτερθε: θύραι δ' ἐπέκειντο φαειναί. ἡ δ' ἀνέμου ὡς πνοιή ἐπέσσυτο δέμνια κούρης, στῆ δ' ἄρ' ὑπέρ κεφαλῆς καί μιν πρός μῦθον ἔειπεν, εἰδομένη κούρῃ ναυσικλειτοῖο δύμαντος, ἥ οἱ ὁμηλικίη μέν ἔην, κεχάριστο δέ θυμῷ. τῇ μιν ἐεισαμένη προσέφη γλαυκῶπις ἀθήνη: “ναυσικάα, τί νύ ς' ὧδε μεθήμονα γείνατο μήτηρ; εἵματα μέν τοι κεῖται ἀκηδέα σιγαλόεντα, σοί δέ γάμος σχεδόν ἐστιν, ἵνα χρή καλά μέν αὐτήν ἕννυσθαι, τά δέ τοῖσι παρασχεῖν, οἵ κέ ς' ἄγωνται: ἐκ γάρ τοι τούτων φάτις ἀνθρώπους ἀναβαίνει ἐσθλή, χαίρουσιν δέ πατήρ καί πότνια μήτηρ. ἀλλ' ἴομεν πλυνέουσαι ἅμ' ἠόϊ φαινομένηφι: καί τοι ἐγώ συνέριθος ἅμ' ἕψομαι, ὄφρα τάχιστα ἐντύνεαι, ἐπεί οὔ τοι ἔτι δήν παρθένος ἔσσεαι: ἤδη γάρ σε μνῶνται ἀριστῆες κατά δῆμον πάντων φαιήκων, ὅθι τοι γένος ἐστί καί αὐτῇ. ἀλλ' ἄγ' ἐπότρυνον πατέρα κλυτόν ἠῶθι πρό ἡμιόνους καί ἄμαξαν ἐφοπλίσαι, ἥ κεν ἄγῃσι ζῶστρά τε καί πέπλους καί ῥήγεα σιγαλόεντα. καί δέ σοί ὧδ' αὐτῇ πολύ κάλλιον ἠέ πόδεσσιν ἔρχεσθαι: πολλόν γάρ ἄπο πλυνοί εἰσι πόληος.” ἡ μέν ἄρ' ὥς εἰποῦς' ἀπέβη γλαυκῶπις ἀθήνη οὔλυμπόνδ', ὅθι φασί θεῶν ἕδος ἀσφαλές αἰεί ἔμμεναι: οὔτ' ἀνέμοισι τινάσσεται οὔτε ποτ' ὄμβρῳ δεύεται οὔτε χιών ἐπιπίλναται, ἀλλά μάλ' αἴθρη πέπταται ἀννέφελος, λευκή δ' ἐπιδέδρομεν αἴγλη: τῷ ἔνι τέρπονται μάκαρες θεοί ἤματα πάντα. ἔνθ' ἀπέβη γλαυκῶπις, ἐπεί διεπέφραδε κούρῃ. αὐτίκα δ' ἠώς ἦλθεν ἐΰθρονος, ἥ μιν ἔγειρε ναυσικάαν εὔπεπλον: ἄφαρ δ' ἀπεθαύμας' ὄνειρον, βῆ δ' ἴμεναι διά δώμαθ', ἵν' ἀγγείλειε τοκεῦσι, πατρί φίλῳ καί μητρί: κιχήσατο δ' ἔνδον ἐόντας. ἡ μέν ἐπ' ἐσχάρῃ ἧστο σύν ἀμφιπόλοισι γυναιξίν, ἠλάκατα στρωφῶς' ἁλιπόρφυρα: τῷ δέ θύραζε ἐρχομένῳ ξύμβλητο μετά κλειτούς βασιλῆας ἐς βουλήν, ἵνα μιν κάλεον φαίηκες ἀγαυοί. ἡ δέ μάλ' ἄγχι στᾶσα φίλον πατέρα προσέειπε: “πάππα φίλ', οὐκ ἄν δή μοι ἐφοπλίσσειας ἀπήνην ὑψηλήν εὔκυκλον, ἵνα κλυτά εἵματ' ἄγωμαι ἐς ποταμόν πλυνέουσα, τά μοι ῥερυπωμένα κεῖται; καί δέ σοί αὐτῷ ἔοικε μετά πρώτοισιν ἐόντα βουλάς βουλεύειν καθαρά χροΐ εἵματ' ἔχοντα. πέντε δέ τοι φίλοι υἷες ἐνί μεγάροις γεγάασιν, οἱ δύ' ὀπυίοντες, τρεῖς δ' ἠΐθεοι θαλέθοντες: οἱ δ' αἰεί ἐθέλουσι νεόπλυτα εἵματ' ἔχοντες ἐς χορόν ἔρχεσθαι: τά δ' ἐμῇ φρενί πάντα μέμηλεν.” ὥς ἔφατ': αἴδετο γάρ θαλερόν γάμον ἐξονομῆναι πατρί φίλῳ: ὁ δέ πάντα νόει καί ἀμείβετο μύθῳ: “οὔτε τοι ἡμιόνων φθονέω, τέκος, οὔτε τευ ἄλλου. ἔρχευ: ἀτάρ τοι δμῶες ἐφοπλίσσουσιν ἀπήνην ὑψηλήν εὔκυκλον, ὑπερτερίῃ ἀραρυῖαν.” ὥς εἰπών δμώεσσιν ἐκέκλετο, τοί δ' ἐπίθοντο. οἱ μέν ἄρ' ἐκτός ἄμαξαν ἐΰτροχον ἡμιονείην ὅπλεον ἡμιόνους θ' ὕπαγον ζεῦξάν θ' ὑπ' ἀπήνῃ: κούρη δ' ἐκ θαλάμοιο φέρεν ἐσθῆτα φαεινήν. καί τήν μέν κατέθηκεν ἐϋξέστῳ ἐπ' ἀπήνῃ: μήτηρ δ' ἐν κίστῃ ἐτίθει μενοεικέ' ἐδωδήν παντοίην, ἐν δ' ὄψα τίθει, ἐν δ' οἶνον ἔχευεν ἀσκῷ ἐν αἰγείῳ: κούρη δ' ἐπεβήσετ' ἀπήνης. δῶκεν δέ χρυσέῃ ἐν ληκύθῳ ὑγρόν ἔλαιον, εἷος χυτλώσαιτο σύν ἀμφιπόλοισι γυναιξίν. ἡ δ' ἔλαβεν μάστιγα καί ἡνία σιγαλόεντα, μάστιξεν δ' ἐλάαν: καναχή δ' ἦν ἡμιόνοιϊν: αἱ δ' ἄμοτον τανύοντο, φέρον δ' ἐσθῆτα καί αὐτήν, οὐκ οἴην: ἅμα τῇ γε καί ἀμφίπολοι κίον ἄλλαι. αἱ δ' ὅτε δή ποταμοῖο ῥόον περικαλλέ' ἵκοντο, ἔνθ' ἦ τοι πλυνοί ἦσαν ἐπηετανοί, πολύ δ' ὕδωρ καλόν ὑπεκπρόρεεν μάλα περ ῥυπόωντα καθῆραι, ἔνθ' αἵ γ' ἡμιόνους μέν ὑπεκπροέλυσαν ἀπήνης. καί τάς μέν σεῦαν ποταμόν πάρα δινήεντα τρώγειν ἄγρωστιν μελιηδέα: ταί δ' ἀπ' ἀπήνης εἵματα χερσίν ἕλοντο καί ἐσφόρεον μέλαν ὕδωρ, στεῖβον δ' ἐν βόθροισι θοῶς, ἔριδα προφέρουσαι. αὐτάρ ἐπεί πλῦνάν τε κάθηράν τε ῥύπα πάντα, ἑξείης πέτασαν παρά θῖν' ἁλός, ἧχι μάλιστα λάϊγγας ποτί χέρσον ἀποπτύεσκε θάλασσα. αἱ δέ λοεσσάμεναι καί χρισάμεναι λίπ' ἐλαίῳ δεῖπνον ἔπειθ' εἵλοντο παρ' ὄχθῃσιν ποταμοῖο, εἵματα δ' ἠελίοιο μένον τερσήμεναι αὐγῇ. αὐτάρ ἐπεί σίτου τάρφθεν δμῳαί τε καί αὐτή, σφαίρῃ ταί δ' ἄρ' ἔπαιζον, ἀπό κρήδεμνα βαλοῦσαι, τῇσι δέ ναυσικάα λευκώλενος ἤρχετο μολπῆς. οἵη δ' ἄρτεμις εἶσι κατ' οὔρεα ἰοχέαιρα, ἤ κατά τηΰγετον περιμήκετον ἤ ἐρύμανθον, τερπομένη κάπροισι καί ὠκείῃς' ἐλάφοισι: τῇ δέ θ' ἅμα νύμφαι, κοῦραι διός αἰγιόχοιο, ἀγρονόμοι παίζουσι: γέγηθε δέ τε φρένα λητώ: πασάων δ' ὑπέρ ἥ γε κάρη ἔχει ἠδέ μέτωπα, ῥεῖά τ' ἀριγνώτη πέλεται, καλαί δέ τε πᾶσαι: ὥς ἥ γ' ἀμφιπόλοισι μετέπρεπε παρθένος ἀδμής. ἀλλ' ὅτε δή ἄρ' ἔμελλε πάλιν οἶκόνδε νέεσθαι ζεύξας' ἡμιόνους πτύξασά τε εἵματα καλά, ἔνθ' αὖτ' ἄλλ' ἐνόησε θεά γλαυκῶπις ἀθήνη, ὡς ὀδυσεύς ἔγροιτο, ἴδοι τ' εὐώπιδα κούρην, ἥ οἱ φαιήκων ἀνδρῶν πόλιν ἡγήσαιτο. σφαῖραν ἔπειτ' ἔρριψε μετ' ἀμφίπολον βασίλεια: ἀμφιπόλου μέν ἅμαρτε, βαθείῃ δ' ἔμβαλε δίνῃ. αἱ δ' ἐπί μακρόν ἄϋσαν: ὁ δ' ἔγρετο δῖος ὀδυσσεύς, ἑζόμενος δ' ὥρμαινε κατά φρένα καί κατά θυμόν: “ὤ μοι ἐγώ, τέων αὖτε βροτῶν ἐς γαῖαν ἱκάνω; ἤ ῥ' οἵ γ' ὑβρισταί τε καί ἄγριοι οὐδέ δίκαιοι, ἦε φιλόξεινοι καί σφιν νόος ἐστί θεουδής; ὥς τέ με κουράων ἀμφήλυθε θῆλυς ἀϋτή, νυμφάων, αἵ ἔχους' ὀρέων αἰπεινά κάρηνα καί πηγάς ποταμῶν καί πίσεα ποιήεντα: ἦ νύ που ἀνθρώπων εἰμί σχεδόν αὐδηέντων. ἀλλ' ἄγ' ἐγών αὐτός πειρήσομαι ἠδέ ἴδωμαι.” ὥς εἰπών θάμνων ὑπεδύσετο δῖος ὀδυσσεύς, ἐκ πυκινῆς δ' ὕλης πτόρθον κλάσε χειρί παχείῃ φύλλων, ὡς ῥύσαιτο περί χροΐ μήδεα φωτός. βῆ δ' ἴμεν ὥς τε λέων ὀρεσίτροφος, ἀλκί πεποιθώς, ὅς τ' εἶς' ὑόμενος καί ἀήμενος, ἐν δέ οἱ ὄσσε δαίεται: αὐτάρ ὁ βουσί μετέρχεται ἤ ὀΐεσσιν ἠέ μετ' ἀγροτέρας ἐλάφους: κέλεται δέ ἑ γαστήρ μήλων πειρήσοντα καί ἐς πυκινόν δόμον ἐλθεῖν: ὥς ὀδυσεύς κούρῃσιν ἐϋπλοκάμοισιν ἔμελλε μείξεσθαι, γυμνός περ ἐών: χρειώ γάρ ἵκανε. σμερδαλέος δ' αὐτῇσι φάνη κεκακωμένος ἅλμῃ, τρέσσαν δ' ἄλλυδις ἄλλη ἐπ' ἠϊόνας προὐχούσας. οἴη δ' ἀλκινόου θυγάτηρ μένε: τῇ γάρ ἀθήνη θάρσος ἐνί φρεσί θῆκε καί ἐκ δέος εἵλετο γυίων. στῆ δ' ἄντα σχομένη: ὁ δέ μερμήριξεν ὀδυσσεύς, ἤ γούνων λίσσοιτο λαβών εὐώπιδα κούρην, ἦ αὔτως ἐπέεσσιν ἀποσταδά μειλιχίοισι λίσσοιτ', εἰ δείξειε πόλιν καί εἵματα δοίη. ὥς ἄρα οἱ φρονέοντι δοάσσατο κέρδιον εἶναι, λίσσεσθαι ἐπέεσσιν ἀποσταδά μειλιχίοισι, μή οἱ γοῦνα λαβόντι χολώσαιτο φρένα κούρη. αὐτίκα μειλίχιον καί κερδαλέον φάτο μῦθον: “γουνοῦμαί σε, ἄνασσα: θεός νύ τις ἦ βροτός ἐσσι; εἰ μέν τις θεός ἐσσι, τοί οὐρανόν εὐρύν ἔχουσιν, ἀρτέμιδί σε ἐγώ γε, διός κούρῃ μεγάλοιο, εἶδός τε μέγεθός τε φυήν τ' ἄγχιστα ἐΐσκω: εἰ δέ τίς ἐσσι βροτῶν, οἵ ἐπί χθονί ναιετάουσι, τρίς μάκαρες μέν σοί γε πατήρ καί πότνια μήτηρ, τρίς μάκαρες δέ κασίγνητοι: μάλα πού σφισι θυμός αἰέν ἐϋφροσύνῃσιν ἰαίνεται εἵνεκα σεῖο, λευσσόντων τοιόνδε θάλος χορόν εἰσοιχνεῦσαν. κεῖνος δ' αὖ περί κῆρι μακάρτατος ἔξοχον ἄλλων, ὅς κέ ς' ἐέδνοισι βρίσας οἶκόνδ' ἀγάγηται. οὐ γάρ πω τοιοῦτον ἴδον βροτόν ὀφθαλμοῖσιν, οὔτ' ἄνδρ' οὔτε γυναῖκα: σέβας μ' ἔχει εἰσορόωντα. δήλῳ δή ποτε τοῖον ἀπόλλωνος παρά βωμῷ φοίνικος νέον ἔρνος ἀνερχόμενον ἐνόησα: ἦλθον γάρ καί κεῖσε, πολύς δέ μοι ἕσπετο λαός, τήν ὁδόν, ᾗ δή μέλλεν ἐμοί κακά κήδε' ἔσεσθαι: ὥς δ' αὔτως καί κεῖνο ἰδών ἐτεθήπεα θυμῷ, δήν, ἐπεί οὔ πω τοῖον ἀνήλυθεν ἐκ δόρυ γαίης, ὡς σέ, γύναι, ἄγαμαί τε τέθηπά τε, δείδια δ' αἰνῶς γούνων ἅψασθαι: χαλεπόν δέ με πένθος ἱκάνει. χθιζός ἐεικοστῷ φύγον ἤματι οἴνοπα πόντον: τόφρα δέ μ' αἰεί κῦμα φόρει κραιπναί τε θύελλαι νήσου ἀπ' ὠγυγίης: νῦν δ' ἐνθάδε κάββαλε δαίμων, ὄφρα τί που καί τῇδε πάθω κακόν: οὐ γάρ ὀΐω παύσεσθ', ἀλλ' ἔτι πολλά θεοί τελέουσι πάροιθεν. ἀλλά, ἄνασς', ἐλέαιρε: σέ γάρ κακά πολλά μογήσας ἐς πρώτην ἱκόμην, τῶν δ' ἄλλων οὔ τινα οἶδα ἀνθρώπων, οἵ τήνδε πόλιν καί γαῖαν ἔχουσιν. ἄστυ δέ μοι δεῖξον, δός δέ ῥάκος ἀμφιβαλέσθαι, εἴ τί που εἴλυμα σπείρων ἔχες ἐνθάδ' ἰοῦσα. σοί δέ θεοί τόσα δοῖεν, ὅσα φρεσί σῇσι μενοινᾷς, ἄνδρα τε καί οἶκον, καί ὁμοφροσύνην ὀπάσειαν ἐσθλήν: οὐ μέν γάρ τοῦ γε κρεῖσσον καί ἄρειον, ἤ ὅθ' ὁμοφρονέοντε νοήμασιν οἶκον ἔχητον ἀνήρ ἠδέ γυνή: πόλλ' ἄλγεα δυσμενέεσσι, χάρματα δ' εὐμενέτῃσι: μάλιστα δέ τ' ἔκλυον αὐτοί.” τόν δ' αὖ ναυσικάα λευκώλενος ἀντίον ηὔδα: “ξεῖν', ἐπεί οὔτε κακῷ οὔτ' ἄφρονι φωτί ἔοικας, ζεύς δ' αὐτός νέμει ὄλβον ὀλύμπιος ἀνθρώποισιν, ἐσθλοῖς' ἠδέ κακοῖσιν, ὅπως ἐθέλῃσιν, ἑκάστῳ: καί που σοί τά γ' ἔδωκε, σέ δέ χρή τετλάμεν ἔμπης. νῦν δ', ἐπεί ἡμετέρην τε πόλιν καί γαῖαν ἱκάνεις, οὔτ' οὖν ἐσθῆτος δευήσεαι οὔτε τευ ἄλλου, ὧν ἐπέοιχ' ἱκέτην ταλαπείριον ἀντιάσαντα. ἄστυ δέ τοι δείξω, ἐρέω δέ τοι οὔνομα λαῶν: φαίηκες μέν τήνδε πόλιν καί γαῖαν ἔχουσιν, εἰμί δ' ἐγώ θυγάτηρ μεγαλήτορος ἀλκινόοιο, τοῦ δ' ἐκ φαιήκων ἔχεται κάρτος τε βίη τε.” ἦ ῥα, καί ἀμφιπόλοισιν ἐϋπλοκάμοισι κέλευσε: “στῆτέ μοι ἀμφίπολοι: πόσε φεύγετε φῶτα ἰδοῦσαι; ἦ μή πού τινα δυσμενέων φάσθ' ἔμμεναι ἀνδρῶν; οὐκ ἔσθ' οὗτος ἀνήρ διερός βροτός οὐδέ γένηται, ὅς κεν φαιήκων ἀνδρῶν ἐς γαῖαν ἵκηται δηϊοτῆτα φέρων: μάλα γάρ φίλοι ἀθανάτοισιν. οἰκέομεν δ' ἀπάνευθε πολυκλύστῳ ἐνί πόντῳ, ἔσχατοι, οὐδέ τις ἄμμι βροτῶν ἐπιμίσγεται ἄλλος. ἀλλ' ὅδε τις δύστηνος ἀλώμενος ἐνθάδ' ἱκάνει, τόν νῦν χρή κομέειν: πρός γάρ διός εἰσιν ἅπαντες ξεῖνοί τε πτωχοί τε, δόσις δ' ὀλίγη τε φίλη τε. ἀλλά δότ', ἀμφίπολοι, ξείνῳ βρῶσίν τε πόσιν τε, λούσατέ τ' ἐν ποταμῷ, ὅθ' ἐπί σκέπας ἔστ' ἀνέμοιο.” ὥς ἔφαθ', αἱ δ' ἔσταν τε καί ἀλλήλῃσι κέλευσαν, κάδ δ' ἄρ' ὀδυσσέα εἷσαν ἐπί σκέπας, ὡς ἐκέλευσε ναυσικάα, θυγάτηρ μεγαλήτορος ἀλκινόοιο: πάρ δ' ἄρα οἱ φᾶρός τε χιτῶνά τε εἵματ' ἔθηκαν, δῶκαν δέ χρυσέῃ ἐν ληκύθῳ ὑγρόν ἔλαιον, ἤνωγον δ' ἄρα μιν λοῦσθαι ποταμοῖο ῥοῇσι. δή ῥα τότ' ἀμφιπόλοισι μετηύδα δῖος ὀδυσσεύς: “ἀμφίπολοι, στῆθ' οὕτω ἀπόπροθεν, ὄφρ' ἐγώ αὐτός ἅλμην ὤμοιϊν ἀπολούσομαι, ἀμφί δ' ἐλαίῳ χρίσομαι: ἦ γάρ δηρόν ἀπό χροός ἐστιν ἀλοιφή. ἄντην δ' οὐκ ἄν ἐγώ γε λοέσσομαι: αἰδέομαι γάρ γυμνοῦσθαι κούρῃσιν ἐϋπλοκάμοισι μετελθών.” ὥς ἔφαθ', αἱ δ' ἀπάνευθεν ἴσαν, εἶπον δ' ἄρα κούρῃ. αὐτάρ ὁ ἐκ ποταμοῦ χρόα νίζετο δῖος ὀδυσσεύς ἅλμην, ἥ οἱ νῶτα καί εὐρέας ἄμπεχεν ὤμους: ἐκ κεφαλῆς δ' ἔσμηχεν ἁλός χνόον ἀτρυγέτοιο. αὐτάρ ἐπεί δή πάντα λοέσσατο καί λίπ' ἄλειψεν, ἀμφί δέ εἵματα ἕσσαθ' ἅ οἱ πόρε παρθένος ἀδμής, τόν μέν ἀθηναίη θῆκεν, διός ἐκγεγαυῖα, μείζονά τ' εἰσιδέειν καί πάσσονα, κάδ δέ κάρητος οὔλας ἧκε κὄμας, ὑακινθίνῳ ἄνθει ὁμοίας. ὡς δ' ὅτε τις χρυσόν περιχεύεται ἀργύρῳ ἀνήρ ἴδρις, ὅν ἥφαιστος δέδαεν καί παλλάς ἀθήνη τέχνην παντοίην, χαρίεντα δέ ἔργα τελείει, ὥς ἄρα τῷ κατέχευε χάριν κεφαλῇ τε καί ὤμοις. ἕζετ' ἔπειτ' ἀπάνευθε κιών ἐπί θῖνα θαλάσσης, κάλλεϊ καί χάρισι στίλβων: θηεῖτο δέ κούρη. δή ῥα τότ' ἀμφιπόλοισιν ἐϋπλοκάμοισι μετηύδα: “κλῦτέ μοι, ἀμφίπολοι λευκώλενοι, ὄφρα τι εἴπω. οὐ πάντων ἀέκητι θεῶν, οἵ ὄλυμπον ἔχουσι, φαιήκεσς' ὅδ' ἀνήρ ἐπιμείξεται ἀντιθέοισι: πρόσθεν μέν γάρ δή μοι ἀεικέλιος δέατ' εἶναι, νῦν δέ θεοῖσιν ἔοικε, τοί οὐρανόν εὐρύν ἔχουσιν. αἴ γάρ ἐμοί τοιόσδε πόσις κεκλημένος εἴη ἐνθάδε ναιετάων, καί οἱ ἅδοι αὐτόθι μίμνειν. ἀλλά δότ', ἀμφίπολοι, ξείνῳ βρῶσίν τε πόσιν τε.” ὥς ἔφαθ', αἱ δ' ἄρα τῆς μάλα μέν κλύον ἠδ' ἐπίθοντο, πάρ δ' ἄρ' ὀδυσσῆϊ ἔθεσαν βρῶσίν τε πόσιν τε. ἦ τοι ὁ πῖνε καί ἦσθε πολύτλας δῖος ὀδυσσεύς ἁρπαλέως: δηρόν γάρ ἐδητύος ἦεν ἄπαστος. αὐτάρ ναυσικάα λευκώλενος ἄλλ' ἐνόησεν: εἵματ' ἄρα πτύξασα τίθει καλῆς ἐπ' ἀπήνης, ζεῦξε δ' ὑφ' ἡμιόνους κρατερώνυχας, ἄν δ' ἔβη αὐτή. ὤτρυνεν δ' ὀδυσῆα ἔπος τ' ἔφατ' ἔκ τ' ὀνόμαζεν: “ὄρσεο νῦν, ὦ ξεῖνε, πόλινδ' ἴμεν, ὄφρα σε πέμψω πατρός ἐμοῦ πρός δῶμα δαΐφρονος, ἔνθα σέ φημι πάντων φαιήκων εἰδησέμεν, ὅσσοι ἄριστοι. ἀλλά μάλ' ὧδ' ἕρδειν: δοκέεις δέ μοι οὐκ ἀπινύσσειν: ὄφρ' ἄν μέν κ' ἀγρούς ἴομεν καί ἔργ' ἀνθρώπων, τόφρα σύν ἀμφιπόλοισι μεθ' ἡμιόνους καί ἄμαξαν καρπαλίμως ἔρχεσθαι: ἐγώ δ' ὁδόν ἡγεμονεύσω. αὐτάρ ἐπήν πόλιος ἐπιβήομεν, ἥν πέρι πύργος ὑψηλός, καλός δέ λιμήν ἑκάτερθε πόληος, λεπτή δ' εἰσίθμη: νῆες δ' ὁδόν ἀμφιέλισσαι εἰρύαται: πᾶσιν γάρ ἐπίστιόν ἐστιν ἑκάστῳ. ἔνθα δέ τέ σφ' ἀγορή καλόν ποσιδήϊον ἀμφίς, ῥυτοῖσιν λάεσσι κατωρυχέεσς' ἀραρυῖα. ἔνθα δέ νηῶν ὅπλα μελαινάων ἀλέγουσι, πείσματα καί σπείρας, καί ἀποξύνουσιν ἐρετμά. οὐ γάρ φαιήκεσσι μέλει βιός οὐδέ φαρέτρη, ἀλλ' ἱστοί καί ἐρετμά νεῶν καί νῆες ἐῖσαι, ᾗσιν ἀγαλλόμενοι πολιήν περόωσι θάλασσαν. τῶν ἀλεείνω φῆμιν ἀδευκέα, μή τις ὀπίσσω μωμεύῃ: μάλα δ' εἰσίν ὑπερφίαλοι κατά δῆμον: καί νύ τις ὧδ' εἴπῃσι κακώτερος ἀντιβολήσας: ‘τίς δ' ὅδε ναυσικάᾳ ἕπεται καλός τε μέγας τε ξεῖνος; ποῦ δέ μιν εὗρε; πόσις νύ οἱ ἔσσεται αὐτῇ. ἦ τινά που πλαγχθέντα κομίσσατο ἧς ἀπό νηός ἀνδρῶν τηλεδαπῶν, ἐπεί οὔ τινες ἐγγύθεν εἰσίν: ἤ τίς οἱ εὐξαμένῃ πολυάρητος θεός ἦλθεν οὐρανόθεν καταβάς, ἕξει δέ μιν ἤματα πάντα. βέλτερον, εἰ καὐτή περ ἐποιχομένη πόσιν εὗρεν ἄλλοθεν: ἦ γάρ τούσδε γ' ἀτιμάζει κατά δῆμον φαίηκας, τοί μιν μνῶνται πολέες τε καί ἐσθλοί.’ ὥς ἐρέουσιν, ἐμοί δέ κ' ὀνείδεα ταῦτα γένοιτο. καί δ' ἄλλῃ νεμεσῶ, ἥ τις τοιαῦτά γε ῥέζοι, ἥ τ' ἀέκητι φίλων πατρός καί μητρός ἐόντων ἀνδράσι μίσγηται πρίν γ' ἀμφάδιον γάμον ἐλθεῖν. _ ξεῖνε, σύ δ' ὦκ' ἐμέθεν ξυνίει ἔπος, ὄφρα τάχιστα πομπῆς καί νόστοιο τύχῃς παρά πατρός ἐμοῖο. δήομεν ἀγλαόν ἄλσος ἀθήνης ἄγχι κελεύθου αἰγείρων, ἐν δέ κρήνη νάει, ἀμφί δέ λειμών: ἔνθα δέ πατρός ἐμοῦ τέμενος τεθαλυῖά τ' ἀλῳή, τόσσον ἀπό πτόλιος, ὅσσον τε γέγωνε βοήσας. ἔνθα καθεζόμενος μεῖναι χρόνον, εἰς ὅ κεν ἡμεῖς ἄστυδε ἔλθωμεν καί ἱκώμεθα δώματα πατρός. αὐτάρ ἐπήν ἥμεας ἔλπῃ ποτί δώματ' ἀφῖχθαι, καί τότε φαιήκων ἴμεν ἐς πόλιν ἠδ' ἐρέεσθαι δώματα πατρός ἐμοῦ μεγαλήτορος ἀλκινόοιο. ῥεῖα δ' ἀρίγνωτ' ἐστί, καί ἄν πάϊς ἡγήσαιτο νήπιος: οὐ μέν γάρ τι ἐοικότα τοῖσι τέτυκται δώματα φαιήκων, οἷος δόμος ἀλκινόοιο ἥρως. ἀλλ' ὁπότ' ἄν σε δόμοι κεκύθωσι καί αὐλή, ὦκα μάλα μεγάροιο διελθέμεν, ὄφρ' ἄν ἵκηαι μητέρ' ἐμήν: ἡ δ' ἧσται ἐπ' ἐσχάρῃ ἐν πυρός αὐγῇ, ἠλάκατα στρωφῶς' ἁλιπόρφυρα, θαῦμα ἰδέσθαι, κίονι κεκλιμένη: δμῳαί δέ οἱ εἵατ' ὄπισθεν. ἔνθα δέ πατρός ἐμοῖο θρόνος ποτικέκλιται αὐτῇ, τῷ ὅ γε οἰνοποτάζει ἐφήμενος ἀθάνατος ὥς. τόν παραμειψάμενος μητρός περί γούνασι χεῖρας βάλλειν ἡμετέρης, ἵνα νόστιμον ἦμαρ ἴδηαι χαίρων καρπαλίμως, εἰ καί μάλα τηλόθεν ἐσσί. [εἴ κέν τοι κείνη γε φίλα φρονέῃς' ἐνί θυμῷ, ἐλπωρή τοι ἔπειτα φίλους τ' ἰδέειν καί ἱκέσθαι οἶκον ἐϋκτίμενον καί σήν ἐς πατρίδα γαῖαν.]” ὥς ἄρα φωνήσας' ἵμασεν μάστιγι φαεινῇ ἡμιόνους: αἱ δ' ὦκα λίπον ποταμοῖο ῥέεθρα. αἱ δ' εὖ μέν τρώχων, εὖ δ' ἐπλίσσοντο πόδεσσιν: ἡ δέ μάλ' ἡνιόχευεν, ὅπως ἅμ' ἑποίατο πεζοί ἀμφίπολοί τ' ὀδυσεύς τε: νόῳ δ' ἐπέβαλλεν ἱμάσθλην. δύσετό τ' ἠέλιος, καί τοί κλυτόν ἄλσος ἵκοντο ἱρόν ἀθηναίης, ἵν' ἄρ' ἕζετο δῖος ὀδυσσεύς. αὐτίκ' ἔπειτ' ἠρᾶτο διός κούρῃ μεγάλοιο: “κλῦθί μοι, αἰγιόχοιο διός τέκος, ἀτρυτώνη: νῦν δή πέρ μευ ἄκουσον, ἐπεί πάρος οὔ ποτ' ἄκουσας ῥαιομένου, ὅτε μ' ἔρραιε κλυτός ἐννοσίγαιος. δός μ' ἐς φαίηκας φίλον ἐλθεῖν ἠδ' ἐλεεινόν.” ὥς ἔφατ' εὐχόμενος, τοῦ δ' ἔκλυε παλλάς ἀθήνη: αὐτῷ δ' οὔ πω φαίνετ' ἐναντίη: αἴδετο γάρ ῥα πατροκασίγνητον: ὁ δ' ἐπιζαφελῶς μενέαινεν ἀντιθέῳ ὀδυσῆϊ πάρος ἥν γαῖαν ἱκέσθαι. {οδυσσειασ η} ὥς ὁ μέν ἔνθ' ἠρᾶτο πολύτλας δῖος ὀδυσσεύς, κούρην δέ προτί ἄστυ φέρεν μένος ἡμιόνοιϊν. ἡ δ' ὅτε δή οὗ πατρός ἀγακλυτά δώμαθ' ἵκανε, στῆσεν ἄρ' ἐν προθύροισι: κασίγνητοι δέ μιν ἀμφίς ἵσταντ' ἀθανάτοις' ἐναλίγκιοι, οἵ ῥ' ὑπ' ἀπήνης ἡμιόνους ἔλυον ἐσθῆτά τε ἔσφερον εἴσω. αὐτή δ' ἐς θάλαμον ἑόν ἤϊε: δαῖε δέ οἱ πῦρ γρηΰς ἀπειραίη, θαλαμηπόλος εὐρυμέδουσα, τήν ποτ' ἀπείρηθεν νέες ἤγαγον ἀμφιέλισσαι, ἀλκινόῳ δ' αὐτήν γέρας ἔξελον, οὕνεκα πᾶσι φαιήκεσσιν ἄνασσε, θεοῦ δ' ὥς δῆμος ἄκουεν: ἥ τρέφε ναυσικάαν λευκώλενον ἐν μεγάροισιν. ἥ οἱ πῦρ ἀνέκαιε καί εἴσω δόρπον ἐκόσμει. καί τότ' ὀδυσσεύς ὦρτο πόλινδ' ἴμεν: ἀμφί δ' ἀθήνη πολλήν ἠέρα χεῦε φίλα φρονέους' ὀδυσῆϊ, μή τις φαιήκων μεγαθύμων ἀντιβολήσας κερτομέοι τ' ἐπέεσσι καί ἐξερέοιθ' ὅτις εἴη. ἀλλ' ὅτε δή ἄρ' ἔμελλε πόλιν δύσεσθαι ἐραννήν, ἔνθα οἱ ἀντεβόλησε θεά γλαυκῶπις ἀθήνη παρθενικῇ εἰκυῖα νεήνιδι κάλπιν ἐχούσῃ. στῆ δέ πρόσθ' αὐτοῦ: ὁ δ' ἀνείρετο δῖος ὀδυσσεύς: “ὦ τέκος, οὐκ ἄν μοι δόμον ἀνέρος ἡγήσαιο ἀλκινόου, ὅς τοῖσδε μετ' ἀνθρώποισιν ἀνάσσει; καί γάρ ἐγώ ξεῖνος ταλαπείριος ἐνθάδ' ἱκάνω τηλόθεν ἐξ ἀπίης γαίης: τῶ οὔ τινα οἶδα ἀνθρώπων, οἵ τήνδε πόλιν καί ἔργα νέμονται.” τόν δ' αὖτε προσέειπε θεά γλαυκῶπις ἀθήνη: “τοιγάρ ἐγώ τοι, ξεῖνε πάτερ, δόμον, ὅν με κελεύεις, δείξω, ἐπεί μοι πατρός ἀμύμονος ἐγγύθι ναίει. ἀλλ' ἴθι σιγῇ τοῖον, ἐγώ δ' ὁδόν ἡγεμονεύσω, μηδέ τιν' ἀνθρώπων προτιόσσεο μηδ' ἐρέεινε. οὐ γάρ ξείνους οἵ γε μάλ' ἀνθρώπους ἀνέχονται οὐδ' ἀγαπαζόμενοι φιλέους', ὅς κ' ἄλλοθεν ἔλθῃ. νηυσί θοῇσιν τοί γε πεποιθότες ὠκείῃσι λαῖτμα μέγ' ἐκπερόωσιν, ἐπεί σφισι δῶκ' ἐνοσίχθων: τῶν νέες ὠκεῖαι ὡς εἰ πτερόν ἠέ νόημα.” ὥς ἄρα φωνήσας' ἡγήσατο παλλάς ἀθήνη καρπαλίμως: ὁ δ' ἔπειτα μετ' ἴχνια βαῖνε θεοῖο. τόν δ' ἄρα φαίηκες ναυσικλυτοί οὐκ ἐνόησαν ἐρχόμενον κατά ἄστυ διά σφέας: οὐ γάρ ἀθήνη εἴα ἐϋπλόκαμος, δεινή θεός, ἥ ῥά οἱ ἀχλύν θεσπεσίην κατέχευε φίλα φρονέους' ἐνί θυμῷ. θαύμαζεν δ' ὀδυσεύς λιμένας καί νῆας ἐΐσας, αὐτῶν θ' ἡρώων ἀγοράς καί τείχεα μακρά, ὑψηλά, σκολόπεσσιν ἀρηρότα, θαῦμα ἰδέσθαι. ἀλλ' ὅτε δή βασιλῆος ἀγακλυτά δώμαθ' ἵκοντο, τοῖσι δέ μύθων ἦρχε θεά γλαυκῶπις ἀθήνη: “οὗτος δή τοι, ξεῖνε πάτερ, δόμος, ὅν με κελεύεις πεφραδέμεν. δήεις δέ διοτρεφέας βασιλῆας δαίτην δαινυμένους: σύ δ' ἔσω κίε μηδέ τι θυμῷ τάρβει: θαρσαλέος γάρ ἀνήρ ἐν πᾶσιν ἀμείνων ἔργοισιν τελέθει, εἰ καί ποθεν ἄλλοθεν ἔλθοι. δέσποιναν μέν πρῶτα κιχήσεαι ἐν μεγάροισιν: ἀρήτη δ' ὄνομ' ἐστίν ἐπώνυμον, ἐκ δέ τοκήων τῶν αὐτῶν, οἵ περ τέκον ἀλκίνοον βασιλῆα. ναυσίθοον μέν πρῶτα ποσειδάων ἐνοσίχθων γείνατο καί περίβοια, γυναικῶν εἶδος ἀρίστη, ὁπλοτάτη θυγάτηρ μεγαλήτορος εὐρυμέδοντος, ὅς ποθ' ὑπερθύμοισι γιγάντεσσιν βασίλευεν. ἀλλ' ὁ μέν ὤλεσε λαόν ἀτάσθαλον, ὤλετο δ' αὐτός: τῇ δέ ποσειδάων ἐμίγη καί ἐγείνατο παῖδα ναυσίθοον μεγάθυμον, ὅς ἐν φαίηξιν ἄνασσε: ναυσίθοος δ' ἔτεκεν ῥηξήνορά τ' ἀλκίνοόν τε. τόν μέν ἄκουρον ἐόντα βάλ' ἀργυρότοξος ἀπόλλων νυμφίον, ἐν μεγάρῳ μίαν οἴην παῖδα λιπόντα, ἀρήτην: τήν δ' ἀλκίνοος ποιήσατ' ἄκοιτιν καί μιν ἔτις' ὡς οὔ τις ἐπί χθονί τίεται ἄλλη, ὅσσαι νῦν γε γυναῖκες ὑπ' ἀνδράσιν οἶκον ἔχουσιν. ὥς κείνη περί κῆρι τετίμηταί τε καί ἔστιν ἔκ τε φίλων παίδων ἔκ τ' αὐτοῦ ἀλκινόοιο καί λαῶν, οἵ μίν ῥα θεόν ὥς εἰσορόωντες δειδέχαται μύθοισιν, ὅτε στείχῃς' ἀνά ἄστυ. οὐ μέν γάρ τι νόου γε καί αὐτή δεύεται ἐσθλοῦ, οἷσί τ' ἐΰ φρονέῃσι, καί ἀνδράσι νείκεα λύει. εἴ κέν τοι κείνη γε φίλα φρονέῃς' ἐνί θυμῷ, ἐλπωρή τοι ἔπειτα φίλους ἰδέειν καί ἱκέσθαι οἶκον ἐς ὑψόροφον καί σήν ἐς πατρίδα γαῖαν.” ὥς ἄρα φωνήσας' ἀπέβη γλαυκῶπις ἀθήνη πόντον ἐπ' ἀτρύγετον, λίπε δέ σχερίην ἐρατεινήν, ἵκετο δ' ἐς μαραθῶνα καί εὐρυάγυιαν ἀθήνην, δῦνε δ' ἐρεχθῆος πυκινόν δόμον. αὐτάρ ὀδυσσεύς ἀλκινόου πρός δώματ' ἴε κλυτά: πολλά δέ οἱ κῆρ ὥρμαιν' ἱσταμένῳ, πρίν χάλκεον οὐδόν ἱκέσθαι. ὥς τε γάρ ἠελίου αἴγλη πέλεν ἠέ σελήνης δῶμα καθ' ὑψερεφές μεγαλήτορος ἀλκινόοιο. χάλκεοι μέν γάρ τοῖχοι ἐληλέδατ' ἔνθα καί ἔνθα, ἐς μυχόν ἐξ οὐδοῦ, περί δέ θριγκός κυάνοιο: χρύσειαι δέ θύραι πυκινόν δόμον ἐντός ἔεργον: ἀργύρεοι δέ σταθμοί ἐν χαλκέῳ ἕστασαν οὐδῷ, ἀργύρεον δ' ἐφ' ὑπερθύριον, χρυσέη δέ κορώνη. χρύσειοι δ' ἑκάτερθε καί ἀργύρεοι κύνες ἦσαν, οὕς ἥφαιστος ἔτευξεν ἰδυίῃσι πραπίδεσσι δῶμα φυλασσέμεναι μεγαλήτορος ἀλκινόοιο, ἀθανάτους ὄντας καί ἀγήρως ἤματα πάντα. ἐν δέ θρόνοι περί τοῖχον ἐρηρέδατ' ἔνθα καί ἔνθα ἐς μυχόν ἐξ οὐδοῖο διαμπερές, ἔνθ' ἐνί πέπλοι λεπτοί ἐΰννητοι βεβλήατο, ἔργα γυναικῶν. ἔνθα δέ φαιήκων ἡγήτορες ἑδριόωντο πίνοντες καί ἔδοντες: ἐπηετανόν γάρ ἔχεσκον. χρύσειοι δ' ἄρα κοῦροι ἐϋδμήτων ἐπί βωμῶν ἕστασαν αἰθομένας δαΐδας μετά χερσίν ἔχοντες, φαίνοντες νύκτας κατά δώματα δαιτυμόνεσσι. πεντήκοντα δέ οἱ δμῳαί κατά δῶμα γυναῖκες αἱ μέν ἀλετρεύουσι μύλῃς' ἔπι μήλοπα καρπόν, αἱ δ' ἱστούς ὑφόωσι καί ἠλάκατα στρωφῶσιν ἥμεναι, οἱά τε φύλλα μακεδνῆς αἰγείροιο: καιρουσσέων δ' ὀθονέων ἀπολείβεται ὑγρόν ἔλαιον. ὅσσον φαίηκες περί πάντων ἴδριες ἀνδρῶν νῆα θοήν ἐνί πόντῳ ἐλαυνέμεν, ὥς δέ γυναῖκες ἱστόν τεχνῆσσαι: περί γάρ σφισι δῶκεν ἀθήνη ἔργα τ' ἐπίστασθαι περικαλλέα καί φρένας ἐσθλάς. ἔκτοσθεν δ' αὐλῆς μέγας ὄρχατος ἄγχι θυράων τετράγυος: περί δ' ἕρκος ἐλήλαται ἀμφοτέρωθεν. ἔνθα δέ δένδρεα μακρά πεφύκασι τηλεθάοντα, ὄγχναι καί ῥοιαί καί μηλέαι ἀγλαόκαρποι συκέαι τε γλυκεραί καί ἐλαῖαι τηλεθόωσαι. τάων οὔ ποτε καρπός ἀπόλλυται οὐδ' ἀπολείπει χείματος οὐδέ θέρευς, ἐπετήσιος: ἀλλά μάλ' αἰεί ζεφυρίη πνείουσα τά μέν φύει, ἄλλα δέ πέσσει. ὄγχνη ἐπ' ὄγχνῃ γηράσκει, μῆλον δ' ἐπί μήλῳ, αὐτάρ ἐπί σταφυλῇ σταφυλή, σῦκον δ' ἐπί σύκῳ. ἔνθα δέ οἱ πολύκαρπος ἀλῳή ἐρρίζωται, τῆς ἕτερον μέν θ' εἱλόπεδον λευρῷ ἐνί χώρῳ τέρσεται ἠελίῳ, ἑτέρας δ' ἄρα τε τρυγόωσιν, ἄλλας δέ τραπέουσι: πάροιθε δέ τ' ὄμφακές εἰσιν ἄνθος ἀφιεῖσαι, ἕτεραι δ' ὑποπερκάζουσιν. ἔνθα δέ κοσμηταί πρασιαί παρά νείατον ὄρχον παντοῖαι πεφύασιν, ἐπηετανόν γανόωσαι. ἐν δέ δύω κρῆναι ἡ μέν τ' ἀνά κῆπον ἅπαντα σκίδναται, ἡ δ' ἑτέρωθεν ὑπ' αὐλῆς οὐδόν ἵησι πρός δόμον ὑψηλόν, ὅθεν ὑδρεύοντο πολῖται. τοῖ' ἄρ' ἐν ἀλκινόοιο θεῶν ἔσαν ἀγλαά δῶρα. ἔνθα στάς θηεῖτο πολύτλας δῖος ὀδυσσεύς. αὐτάρ ἐπεί δή πάντα ἑῷ θηήσατο θυμῷ, καρπαλίμως ὑπέρ οὐδόν ἐβήσετο δώματος εἴσω. εὗρε δέ φαιήκων ἡγήτορας ἠδέ μέδοντας σπένδοντας δεπάεσσιν ἐϋσκόπῳ ἀργεϊφόντῃ, ᾧ πυμάτῳ σπένδεσκον, ὅτε μνησαίατο κοίτου. αὐτάρ ὁ βῆ διά δῶμα πολύτλας δῖος ὀδυσσεύς πολλήν ἠέρ' ἔχων, ἥν οἱ περίχευεν ἀθήνη, ὄφρ' ἵκετ' ἀρήτην τε καί ἀλκίνοον βασιλῆα. ἀμφί δ' ἄρ' ἀρήτης βάλε γούνασι χεῖρας ὀδυσσεύς, καί τότε δή ῥ' αὐτοῖο πάλιν χύτο θέσφατος ἀήρ. οἱ δ' ἄνεω ἐγένοντο δόμον κάτα φῶτα ἰδόντες, θαύμαζον δ' ὁρόωντες: ὁ δ' ἐλλιτάνευεν ὀδυσσεύς: “ἀρήτη, θύγατερ ῥηξήνορος ἀντιθέοιο, σόν τε πόσιν σά τε γούναθ' ἱκάνω πολλά μογήσας, τούσδε τε δαιτυμόνας, τοῖσιν θεοί ὄλβια δοῖεν, ζωέμεναι, καί παισίν ἐπιτρέψειεν ἕκαστος κτήματ' ἐνί μεγάροισι γέρας θ', ὅ τι δῆμος ἔδωκεν. αὐτάρ ἐμοί πομπήν ὀτρύνετε πατρίδ' ἱκέσθαι θᾶσσον, ἐπεί δή δηθά φίλων ἄπο πήματα πάσχω.” ὥς εἰπών κατ' ἄρ' ἕζετ' ἐπ' ἐσχάρῃ ἐν κονίῃσι πάρ πυρί: οἱ δ' ἄρα πάντες ἀκήν ἐγένοντο σιωπῇ. ὀψέ δέ δή μετέειπε γέρων ἥρως ἐχένηος, ὅς δή φαιήκων ἀνδρῶν προγενέστερος ἦεν καί μύθοισι κέκαστο, παλαιά τε πολλά τε εἰδώς: ὅ σφιν ἐΰ φρονέων ἀγορήσατο καί μετέειπεν: “ἀλκίνο', οὐ μέν τοι τόδε κάλλιον οὐδέ ἔοικε ξεῖνον μέν χαμαί ἧσθαι ἐπ' ἐσχάρῃ ἐν κονίῃσιν: οἵδε δέ σόν μῦθον ποτιδέγμενοι ἰσχανόωνται. ἀλλ' ἄγε δή ξεῖνον μέν ἐπί θρόνου ἀργυροήλου ἕσσον ἀναστήσας, σύ δέ κηρύκεσσι κέλευσον οἶνον ἐπικρῆσαι, ἵνα καί διί τερπικεραύνῳ σπείσομεν, ὅς θ' ἱκέτῃσιν ἅμ' αἰδοίοισιν ὀπηδεῖ: δόρπον δέ ξείνῳ ταμίη δότω ἔνδον ἐόντων.” αὐτάρ ἐπεί τό γ' ἄκους' ἱερόν μένος ἀλκινόοιο, χειρός ἑλών ὀδυσῆα δαΐφρονα ποικιλομήτην ὦρσεν ἀπ' ἐσχαρόφιν καί ἐπί θρόνου εἷσε φαεινοῦ, υἱόν ἀναστήσας ἀγαπήνορα λαοδάμαντα, ὅς οἱ πλησίον ἷζε, μάλιστα δέ μιν φιλέεσκε. χέρνιβα δ' ἀμφίπολος προχόῳ ἐπέχευε φέρουσα καλῇ χρυσείῃ, ὑπέρ ἀργυρέοιο λέβητος, νίψασθαι: παρά δέ ξεστήν ἐτάνυσσε τράπεζαν. σῖτον δ' αἰδοίη ταμίη παρέθηκε φέρουσα, εἴδατα πόλλ' ἐπιθεῖσα, χαριζομένη παρεόντων. αὐτάρ ὁ πῖνε καί ἦσθε πολύτλας δῖος ὀδυσσεύς. καί τότε κήρυκα προσέφη μένος ἀλκινόοιο: “ποντόνοε, κρητῆρα κερασσάμενος μέθυ νεῖμον πᾶσιν ἀνά μέγαρον, ἵνα καί διί τερπικεραύνῳ σπείσομεν, ὅς θ' ἱκέτῃσιν ἅμ' αἰδοίοισιν ὀπηδεῖ.” ὥς φάτο, ποντόνοος δέ μελίφρονα οἶνον ἐκίρνα, νώμησεν δ' ἄρα πᾶσιν ἐπαρξάμενος δεπάεσσιν. αὐτάρ ἐπεί σπεῖσάν τε πίον θ', ὅσον ἤθελε θυμός, τοῖσιν δ' ἀλκίνοος ἀγορήσατο καί μετέειπε: “κέκλυτε, φαιήκων ἡγήτορες ἠδέ μέδοντες, ὄφρ' εἴπω, τά με θυμός ἐνί στήθεσσι κελεύει. νῦν μέν δαισάμενοι κατακείετε οἴκαδ' ἰόντες, ἠῶθεν δέ γέροντας ἐπί πλέονας καλέσαντες ξεῖνον ἐνί μεγάροις ξεινίσσομεν ἠδέ θεοῖσι ῥέξομεν ἱερά καλά, ἔπειτα δέ καί περί πομπῆς μνησόμεθ', ὥς χ' ὁ ξεῖνος ἄνευθε πόνου καί ἀνίης πομπῇ ὑφ' ἡμετέρῃ ἥν πατρίδα γαῖαν ἵκηται χαίρων καρπαλίμως, εἰ καί μάλα τηλόθεν ἐστί, μηδέ τι μεσσηγύς γε κακόν καί πῆμα πάθῃσι πρίν γε τόν ἧς γαίης ἐπιβήμεναι: ἔνθα δ' ἔπειτα πείσεται, ἅσσα οἱ αἶσα κατά κλῶθές τε βαρεῖαι γεινομένῳ νήσαντο λίνῳ, ὅτε μιν τέκε μήτηρ. εἰ δέ τις ἀθανάτων γε κατ' οὐρανοῦ εἰλήλουθεν, ἄλλο τι δή τόδ' ἔπειτα θεοί περιμηχανόωνται. αἰεί γάρ τό πάρος γε θεοί φαίνονται ἐναργεῖς ἡμῖν, εὖθ' ἕρδωμεν ἀγακλειτάς ἑκατόμβας, δαίνυνταί τε παρ' ἄμμι καθήμενοι ἔνθα περ ἡμεῖς. εἰ δ' ἄρα τις καί μοῦνος ἰών ξύμβληται ὁδίτης, οὔ τι κατακρύπτουσιν, ἐπεί σφισιν ἐγγύθεν εἰμέν, ὥς περ κύκλωπές τε καί ἄγρια φῦλα γιγάντων.” τόν δ' ἀπαμειβόμενος προσέφη πολύμητις ὀδυσσεύς: “ἀλκίνο', ἄλλο τί τοι μελέτω φρεσίν: οὐ γάρ ἐγώ γε ἀθανάτοισιν ἔοικα, τοί οὐρανόν εὐρύν ἔχουσιν, οὐ δέμας οὐδέ φυήν, ἀλλά θνητοῖσι βροτοῖσιν. οὕς τινας ὑμεῖς ἴστε μάλιστ' ὀχέοντας ὀϊζύν ἀνθρώπων, τοῖσίν κεν ἐν ἄλγεσιν ἰσωσαίμην: καί δ' ἔτι κεν καί πλείον' ἐγώ κακά μυθησαίμην, ὅσσα γε δή ξύμπαντα θεῶν ἰότητι μόγησα. ἀλλ' ἐμέ μέν δορπῆσαι ἐάσατε κηδόμενόν περ: οὐ γάρ τι στυγερῇ ἐπί γαστέρι κύντερον ἄλλο ἔπλετο, ἥ τ' ἐκέλευσεν ἕο μνήσασθαι ἀνάγκῃ καί μάλα τειρόμενον καί ἐνί φρεσί πένθος ἔχοντα, ὡς καί ἐγώ πένθος μέν ἔχω φρεσίν, ἡ δέ μάλ' αἰεί ἐσθέμεναι κέλεται καί πινέμεν, ἐκ δέ με πάντων ληθάνει, ὅσς' ἔπαθον, καί ἐνιπλησθῆναι ἀνώγει. ὑμεῖς δ' ὀτρύνεσθε ἅμ' ἠόϊ φαινομένηφιν, ὥς κ' ἐμέ τόν δύστηνον ἐμῆς ἐπιβήσετε πάτρης, καί περ πολλά παθόντα: ἰδόντα με καί λίποι αἰών κτῆσιν ἐμήν δμῶάς τε καί ὑψερεφές μέγα δῶμα.” ὥς ἔφαθ', οἱ δ' ἄρα πάντες ἐπῄνεον ἠδ' ἐκέλευον πεμπέμεναι τόν ξεῖνον, ἐπεί κατά μοῖραν ἔειπεν. αὐτάρ ἐπεί σπεῖσάν τε πίον θ', ὅσον ἤθελε θυμός, οἱ μέν κακκείοντες ἔβαν οἶκόνδε ἕκαστος, αὐτάρ ὁ ἐν μεγάρῳ ὑπελείπετο δῖος ὀδυσσεύς, πάρ δέ οἱ ἀρήτη τε καί ἀλκίνοος θεοειδής ἥσθην: ἀμφίπολοι δ' ἀπεκόσμεον ἔντεα δαιτός. τοῖσιν δ' ἀρήτη λευκώλενος ἤρχετο μύθων: ἔγνω γάρ φᾶρός τε χιτῶνά τε εἵματ' ἰδοῦσα καλά, τά ῥ' αὐτή τεῦξε σύν ἀμφιπόλοισι γυναιξί: καί μιν φωνήσας' ἔπεα πτερόεντα προσηύδα: “ξεῖνε, τό μέν σε πρῶτον ἐγών εἰρήσομαι αὐτή: τίς πόθεν εἰς ἀνδρῶν; τίς τοι τάδε εἵματ' ἔδωκεν; οὐ δή φῄς ἐπί πόντον ἀλώμενος ἐνθάδ' ἱκέσθαι;” τήν δ' ἀπαμειβόμενος προσέφη πολύμητις ὀδυσσεύς: “ἀργαλέον, βασίλεια, διηνεκέως ἀγορεῦσαι, κήδε' ἐπεί μοι πολλά δόσαν θεοί οὐρανίωνες: τοῦτο δέ τοι ἐρέω, ὅ μ' ἀνείρεαι ἠδέ μεταλλᾷς. ὠγυγίη τις νῆσος ἀπόπροθεν εἰν ἁλί κεῖται: ἔνθα μέν ἄτλαντος θυγάτηρ, δολόεσσα καλυψώ, ναίει ἐϋπλόκαμος, δεινή θεός: οὐδέ τις αὐτῇ μίσγεται οὔτε θεῶν οὔτε θνητῶν ἀνθρώπων. ἀλλ' ἐμέ τόν δύστηνον ἐφέστιον ἤγαγε δαίμων οἶον, ἐπεί μοι νῆα θοήν ἀργῆτι κεραυνῷ ζεύς ἐλάσας ἐκέασσε μέσῳ ἐνί οἴνοπι πόντῳ. ἔνθ' ἄλλοι μέν πάντες ἀπέφθιθεν ἐσθλοί ἑταῖροι, αὐτάρ ἐγώ τρόπιν ἀγκάς ἑλών νεός ἀμφιελίσσης ἐννῆμαρ φερόμην: δεκάτῃ δέ με νυκτί μελαίνῃ νῆσον ἐς ὠγυγίην πέλασαν θεοί, ἔνθα καλυψώ ναίει ἐϋπλόκαμος, δεινή θεός: ἥ με λαβοῦσα ἐνδυκέως ἐφίλει τε καί ἔτρεφεν ἠδέ ἔφασκε θήσειν ἀθάνατον καί ἀγήραον ἤματα πάντα: ἀλλ' ἐμόν οὔ ποτε θυμόν ἐνί στήθεσσιν ἔπειθεν. ἔνθα μέν ἑπτάετες μένον ἔμπεδον, εἵματα δ' αἰεί δάκρυσι δεύεσκον, τά μοι ἄμβροτα δῶκε καλυψώ: ἀλλ' ὅτε δή ὄγδοόν μοι ἐπιπλόμενον ἔτος ἦλθε, καί τότε δή μ' ἐκέλευσεν ἐποτρύνουσα νέεσθαι ζηνός ὑπ' ἀγγελίης, ἤ καί νόος ἐτράπετ' αὐτῆς. πέμπε δ' ἐπί σχεδίης πολυδέσμου, πολλά δ' ἔδωκε, σῖτον καί μέθυ ἡδύ, καί ἄμβροτα εἵματα ἕσσεν, οὖρον δέ προέηκεν ἀπήμονά τε λιαρόν τε. ἑπτά δέ καί δέκα μέν πλέον ἤματα ποντοπορεύων, ὀκτωκαιδεκάτῃ δ' ἐφάνη ὄρεα σκιόεντα γαίης ὑμετέρης, γήθησε δέ μοι φίλον ἦτορ, δυσμόρῳ: ἦ γάρ μέλλον ἔτι ξυνέσεσθαι ὀϊζυῖ πολλῇ, τήν μοι ἐπῶρσε ποσειδάων ἐνοσίχθων, ὅς μοι ἐφορμήσας ἀνέμους κατέδησε κέλευθον, ὤρινεν δέ θάλασσαν ἀθέσφατον, οὐδέ τι κῦμα εἴα ἐπί σχεδίης ἁδινά στενάχοντα φέρεσθαι. τήν μέν ἔπειτα θύελλα διεσκέδας': αὐτάρ ἐγώ γε νηχόμενος τόδε λαῖτμα διέτμαγον, ὄφρα με γαίῃ ὑμετέρῃ ἐπέλασσε φέρων ἄνεμός τε καί ὕδωρ. ἔνθα κέ μ' ἐκβαίνοντα βιήσατο κῦμ' ἐπί χέρσου, πέτρῃς πρός μεγάλῃσι βαλόν καί ἀτερπέϊ χώρῳ, ἀλλ' ἀναχασσάμενος νῆχον πάλιν, εἷος ἐπῆλθον ἐς ποταμόν, τῇ δή μοι ἐείσατο χῶρος ἄριστος, λεῖος πετράων, καί ἐπί σκέπας ἦν ἀνέμοιο. ἐκ δ' ἔπεσον θυμηγερέων, ἐπί δ' ἀμβροσίη νύξ ἤλυθ': ἐγώ δ' ἀπάνευθε διιπετέος ποταμοῖο ἐκβάς ἐν θάμνοισι κατέδραθον, ἀμφί δέ φύλλα ἠφυσάμην: ὕπνον δέ θεός κατ' ἀπείρονα χεῦεν. ἔνθα μέν ἐν φύλλοισι, φίλον τετιημένος ἦτορ, εὗδον παννύχιος καί ἐπ' ἠῶ καί μέσον ἦμαρ: δύσετό τ' ἠέλιος, καί με γλυκύς ὕπνος ἀνῆκεν. ἀμφιπόλους δ' ἐπί θινί τεῆς ἐνόησα θυγατρός παιζούσας, ἐν δ' αὐτή ἔην εἰκυῖα θεῇσι. τήν ἱκέτευς': ἡ δ' οὔ τι νοήματος ἤμβροτεν ἐσθλοῦ, ὡς οὐκ ἄν ἔλποιο νεώτερον ἀντιάσαντα ἑρξέμεν: αἰεί γάρ τε νεώτεροι ἀφραδέουσιν. ἥ μοι σῖτον δῶκεν ἅλις ἠδ' αἴθοπα οἶνον καί λοῦς' ἐν ποταμῷ καί μοι τάδε εἵματ' ἔδωκε. ταῦτά τοι, ἀχνύμενός περ, ἀληθείην κατέλεξα.” τόν δ' αὖτ' ἀλκίνοος ἀπαμείβετο φώνησέν τε: “ξεῖν', ἦ τοι μέν τοῦτό γ' ἐναίσιμον οὐκ ἐνόησε παῖς ἐμή, οὕνεκά ς' οὔ τι μετ' ἀμφιπόλοισι γυναιξίν ἦγεν ἐς ἡμετέρου: σύ δ' ἄρα πρώτην ἱκέτευσας.” τόν δ' ἀπαμειβόμενος προσέφη πολύμητις ὀδυσσεύς: “ἥρως, μή μοι τοὔνεκ' ἀμύμονα νείκεε κούρην: ἡ μέν γάρ μ' ἐκέλευε σύν ἀμφιπόλοισιν ἕπεσθαι, ἀλλ' ἐγώ οὐκ ἔθελον δείσας αἰσχυνόμενός τε, μή πως καί σοί θυμός ἐπισκύσσαιτο ἰδόντι: δύσζηλοι γάρ τ' εἰμέν ἐπί χθονί φῦλ' ἀνθρώπων.” τόν δ' αὖτ' ἀλκίνοος ἀπαμείβετο φώνησέν τε: “ξεῖν', οὔ μοι τοιοῦτον ἐνί στήθεσσι φίλον κῆρ μαψιδίως κεχολῶσθαι: ἀμείνω δ' αἴσιμα πάντα. αἴ γάρ, ζεῦ τε πάτερ καί ἀθηναίη καί ἄπολλον, τοῖος ἐών, οἷός ἐσσι, τά τε φρονέων ἅ τ' ἐγώ περ, παῖδά τ' ἐμήν ἐχέμεν καί ἐμός γαμβρός καλέεσθαι, αὖθι μένων: οἶκον δέ κ' ἐγώ καί κτήματα δοίην, εἴ κ' ἐθέλων γε μένοις: ἀέκοντα δέ ς' οὔ τις ἐρύξει φαιήκων: μή τοῦτο φίλον διί πατρί γένοιτο. πομπήν δ' ἐς τόδ' ἐγώ τεκμαίρομαι, ὄφρ' ἐΰ εἰδῇς, αὔριον ἔς: τῆμος δέ σύ μέν δεδμημένος ὕπνῳ λέξεαι, οἱ δ' ἐλόωσι γαλήνην, ὄφρ' ἄν ἵκηαι πατρίδα σήν καί δῶμα, καί εἴ πού τοι φίλον ἐστίν, εἴ περ καί μάλα πολλόν ἑκαστέρω ἔστ' εὐβοίης: τήν γάρ τηλοτάτω φάς' ἔμμεναι οἵ μιν ἴδοντο λαῶν ἡμετέρων, ὅτε τε ξανθόν ῥαδάμανθυν ἦγον ἐποψόμενον τιτυόν, γαιήϊον υἱόν. καί μέν οἱ ἔνθ' ἦλθον καί ἄτερ καμάτοιο τέλεσσαν ἤματι τῷ αὐτῷ καί ἀπήνυσαν οἴκαδ' ὀπίσσω. εἰδήσεις δέ καί αὐτός ἐνί φρεσίν, ὅσσον ἄρισται νῆες ἐμαί καί κοῦροι ἀναρρίπτειν ἅλα πηδῷ.” ὥς φάτο, γήθησεν δέ πολύτλας δῖος ὀδυσσεύς, εὐχόμενος δ' ἄρα εἶπεν ἔπος τ' ἔφατ' ἔκ τ' ὀνόμαζε: “ζεῦ πάτερ, αἴθ', ὅσα εἶπε, τελευτήσειεν ἅπαντα ἀλκίνοος: τοῦ μέν κεν ἐπί ζείδωρον ἄρουραν ἄσβεστον κλέος εἴη, ἐγώ δέ κε πατρίδ' ἱκοίμην.” ὥς οἱ μέν τοιαῦτα πρός ἀλλήλους ἀγόρευον, κέκλετο δ' ἀρήτη λευκώλενος ἀμφιπόλοισι δέμνι' ὑπ' αἰθούσῃ θέμεναι καί ῥήγεα καλά πορφύρε' ἐμβαλέειν στορέσαι τ' ἐφύπερθε τάπητας, χλαίνας τ' ἐνθέμεναι οὔλας καθύπερθεν ἕσασθαι. αἱ δ' ἴσαν ἐκ μεγάροιο δάος μετά χερσίν ἔχουσαι: αὐτάρ ἐπεί στόρεσαν πυκινόν λέχος ἐγκονέουσαι, ὤτρυνον ὀδυσῆα παριστάμεναι ἐπέεσσιν: “ὄρσο κέων, ὦ ξεῖνε: πεποίηται δέ τοι εὐνή.” ὥς φάν: τῷ δ' ἀσπαστόν ἐείσατο κοιμηθῆναι. ὥς ὁ μέν ἔνθα καθεῦδε πολύτλας δῖος ὀδυσσεύς τρητοῖς' ἐν λεχέεσσιν ὑπ' αἰθούσῃ ἐριδούπῳ: ἀλκίνοος δ' ἄρα λέκτο μυχῷ δόμου ὑψηλοῖο, πάρ δέ γυνή δέσποινα λέχος πόρσυνε καί εὐνήν. {οδυσσειασ θ} ἦμος δ' ἠριγένεια φάνη ῥοδοδάκτυλος ἠώς, ὤρνυτ' ἄρ' ἐξ εὐνῆς ἱερόν μένος ἀλκινόοιο, ἄν δ' ἄρα διογενής ὦρτο πτολίπορθος ὀδυσσεύς. τοῖσιν δ' ἡγεμόνευ' ἱερόν μένος ἀλκινόοιο φαιήκων ἀγορήνδ', ἥ σφιν παρά νηυσί τέτυκτο. ἐλθόντες δέ καθῖζον ἐπί ξεστοῖσι λίθοισι πλησίον: ἡ δ' ἀνά ἄστυ μετῴχετο παλλάς ἀθήνη εἰδομένη κήρυκι δαΐφρονος ἀλκινόοιο, νόστον ὀδυσσῆϊ μεγαλήτορι μητιόωσα, καί ῥα ἑκάστῳ φωτί παρισταμένη φάτο μῦθον: “δεῦτ' ἄγε, φαιήκων ἡγήτορες ἠδέ μέδοντες, εἰς ἀγορήν ἰέναι, ὄφρα ξείνοιο πύθησθε, ὅς νέον ἀλκινόοιο δαΐφρονος ἵκετο δῶμα πόντον ἐπιπλαγχθείς, δέμας ἀθανάτοισιν ὁμοῖος.” ὥς εἰποῦς' ὤτρυνε μένος καί θυμόν ἑκάστου. καρπαλίμως δ' ἔμπληντο βροτῶν ἀγοραί τε καί ἕδραι ἀγρομένων: πολλοί δ' ἄρα θηήσαντο ἰδόντες υἱόν λαέρταο δαΐφρονα. τῷ δ' ἄρ' ἀθήνη θεσπεσίην κατέχευε χάριν κεφαλῇ τε καί ὤμοις καί μιν μακρότερον καί πάσσονα θῆκεν ἰδέσθαι, ὥς κεν φαιήκεσσι φίλος πάντεσσι γένοιτο δεινός τ' αἰδοῖός τε καί ἐκτελέσειεν ἀέθλους πολλούς, τούς φαίηκες ἐπειρήσαντ' ὀδυσῆος. αὐτάρ ἐπεί ῥ' ἤγερθεν ὁμηγερέες τ' ἐγένοντο, τοῖσιν δ' ἀλκίνοος ἀγορήσατο καί μετέειπε: “κέκλυτε, φαιήκων ἡγήτορες ἠδέ μέδοντες, [ὄφρ' εἴπω, τά με θυμός ἐνί στήθεσσι κελεύει.] ξεῖνος ὅδ', οὐκ οἶδ' ὅς τις, ἀλώμενος ἵκετ' ἐμόν δῶ, ἠέ πρός ἠοίων ἦ ἑσπερίων ἀνθρώπων: πομπήν δ' ὀτρύνει καί λίσσεται ἔμπεδον εἶναι. ἡμεῖς δ', ὡς τό πάρος περ, ἐποτρυνώμεθα πομπήν: οὐδέ γάρ οὐδέ τις ἄλλος, ὅτις κ' ἐμά δώμαθ' ἵκηται, ἐνθάδ' ὀδυρόμενος δηρόν μένει εἵνεκα πομπῆς. ἀλλ' ἄγε νῆα μέλαιναν ἐρύσσομεν εἰς ἅλα δῖαν πρωτόπλοον, κούρω δέ δύω καί πεντήκοντα κρινάσθων κατά δῆμον, ὅσοι πάρος εἰσίν ἄριστοι. δησάμενοι δ' εὖ πάντες ἐπί κληῖσιν ἐρετμά ἔκβητ': αὐτάρ ἔπειτα θοήν ἀλεγύνετε δαῖτα ἡμέτερόνδ' ἐλθόντες: ἐγώ δ' ἐΰ πᾶσι παρέξω. κούροισιν μέν ταῦτ' ἐπιτέλλομαι: αὐτάρ οἱ ἄλλοι σκηπτοῦχοι βασιλῆες ἐμά πρός δώματα καλά ἔρχεσθ', ὄφρα ξεῖνον ἐνί μεγάροισι φιλέωμεν: μηδέ τις ἀρνείσθω. καλέσασθε δέ θεῖον ἀοιδόν, δημόδοκον: τῷ γάρ ῥα θεός περί δῶκεν ἀοιδήν τέρπειν, ὅππῃ θυμός ἐποτρύνῃσιν ἀείδειν.” ὥς ἄρα φωνήσας ἡγήσατο, τοί δ' ἅμ' ἕποντο σκηπτοῦχοι: κῆρυξ δέ μετῴχετο θεῖον ἀοιδόν. κούρω δέ κρινθέντε δύω καί πεντήκοντα βήτην, ὡς ἐκέλευς', ἐπί θῖν' ἁλός ἀτρυγέτοιο. αὐτάρ ἐπεί ῥ' ἐπί νῆα κατήλυθον ἠδέ θάλασσαν, νῆα μέν οἵ γε μέλαιναν ἁλός βένθοσδε ἔρυσσαν, ἐν δ' ἱστόν τ' ἐτίθεντο καί ἱστία νηΐ μελαίνῃ, ἠρτύναντο δ' ἐρετμά τροποῖς' ἐν δερματίνοισι πάντα κατά μοῖραν: παρά δ' ἱστία λευκά τάνυσσαν. ὑψοῦ δ' ἐν νοτίῳ τήν γ' ὥρμισαν: αὐτάρ ἔπειτα βάν ῥ' ἴμεν ἀλκινόοιο δαΐφρονος ἐς μέγα δῶμα. πλῆντο δ' ἄρ' αἴθουσαί τε καί ἕρκεα καί δόμοι ἀνδρῶν [ἀγρομένων: πολλοί δ' ἄρ' ἔσαν, νέοι ἠδέ παλαιοί.] τοῖσιν δ' ἀλκίνοος δυοκαίδεκα μῆλ' ἱέρευσεν, ὀκτώ δ' ἀργιόδοντας ὕας, δύο δ' εἰλίποδας βοῦς: τούς δέρον ἀμφί θ' ἕπον, τετύκοντό τε δαῖτ' ἐρατεινήν. κῆρυξ δ' ἐγγύθεν ἦλθεν ἄγων ἐρίηρον ἀοιδόν, τόν περί μοῦς' ἐφίλησε, δίδου δ' ἀγαθόν τε κακόν τε: ὀφθαλμῶν μέν ἄμερσε, δίδου δ' ἡδεῖαν ἀοιδήν. τῷ δ' ἄρα ποντόνοος θῆκε θρόνον ἀργυρόηλον μέσσῳ δαιτυμόνων, πρός κίονα μακρόν ἐρείσας: κάδ δ' ἐκ πασσαλόφι κρέμασεν φόρμιγγα λίγειαν αὐτοῦ ὑπέρ κεφαλῆς καί ἐπέφραδε χερσίν ἑλέσθαι κῆρυξ: πάρ δ' ἐτίθει κάνεον καλήν τε τράπεζαν, πάρ δέ δέπας οἴνοιο, πιεῖν ὅτε θυμός ἀνώγοι. οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. αὐτάρ ἐπεί πόσιος καί ἐδητύος ἐξ ἔρον ἕντο, μοῦς' ἄρ' ἀοιδόν ἀνῆκεν ἀειδέμεναι κλέα ἀνδρῶν, οἴμης, τῆς τότ' ἄρα κλέος οὐρανόν εὐρύν ἵκανε, νεῖκος ὀδυσσῆος καί πηλεΐδεω ἀχιλῆος, ὥς ποτε δηρίσαντο θεῶν ἐν δαιτί θαλείῃ ἐκπάγλοις' ἐπέεσσιν, ἄναξ δ' ἀνδρῶν ἀγαμέμνων χαῖρε νόῳ, ὅ τ' ἄριστοι ἀχαιῶν δηριόωντο. ὥς γάρ οἱ χρείων μυθήσατο φοῖβος ἀπόλλων πυθοῖ ἐν ἠγαθέῃ, ὅθ' ὑπέρβη λάϊνον οὐδόν χρησόμενος. τότε γάρ ῥα κυλίνδετο πήματος ἀρχή τρωσί τε καί δαναοῖσι διός μεγάλου διά βουλάς. ταῦτ' ἄρ' ἀοιδός ἄειδε περικλυτός: αὐτάρ ὀδυσσεύς πορφύρεον μέγα φᾶρος ἑλών χερσί στιβαρῇσι κάκ κεφαλῆς εἴρυσσε, κάλυψε δέ καλά πρόσωπα: αἴδετο γάρ φαίηκας ὑπ' ὀφρύσι δάκρυα λείβων. ἦ τοι ὅτε λήξειεν ἀείδων θεῖος ἀοιδός, δάκρυ' ὀμορξάμενος κεφαλῆς ἄπο φᾶρος ἕλεσκε καί δέπας ἀμφικύπελλον ἑλών σπείσασκε θεοῖσιν: αὐτάρ ὅτ' ἄψ ἄρχοιτο καί ὀτρύνειαν ἀείδειν φαιήκων οἱ ἄριστοι, ἐπεί τέρποντ' ἐπέεσσιν, ἄψ ὀδυσεύς κατά κρᾶτα καλυψάμενος γοάασκεν. ἔνθ' ἄλλους μέν πάντας ἐλάνθανε δάκρυα λείβων, ἀλκίνοος δέ μιν οἶος ἐπεφράσατ' ἠδ' ἐνόησεν ἥμενος ἄγχ' αὐτοῦ, βαρύ δέ στενάχοντος ἄκουσεν. αἶψα δέ φαιήκεσσι φιληρέτμοισι μετηύδα: “κέκλυτε, φαιήκων ἡγήτορες ἠδέ μέδοντες: ἤδη μέν δαιτός κεκορήμεθα θυμόν ἐΐσης φόρμιγγός θ', ἥ δαιτί συνήορός ἐστι θαλείῃ: νῦν δ' ἐξέλθωμεν καί ἀέθλων πειρηθῶμεν πάντων, ὥς χ' ὁ ξεῖνος ἐνίσπῃ οἷσι φίλοισιν οἴκαδε νοστήσας, ὅσσον περιγινόμεθ' ἄλλων πύξ τε παλαιμοσύνῃ τε καί ἅλμασιν ἠδέ πόδεσσιν.” ὥς ἄρα φωνήσας ἡγήσατο, τοί δ' ἅμ' ἕποντο. κάδ δ' ἐκ πασσαλόφι κρέμασεν φόρμιγγα λίγειαν, δημοδόκου δ' ἕλε χεῖρα καί ἔξαγεν ἐκ μεγάροιο κῆρυξ: ἦρχε δέ τῷ αὐτήν ὁδόν ἥν περ οἱ ἄλλοι φαιήκων οἱ ἄριστοι, ἀέθλια θαυμανέοντες. βάν δ' ἴμεν εἰς ἀγορήν, ἅμα δ' ἕσπετο πουλύς ὅμιλος, μυρίοι: ἄν δ' ἵσταντο νέοι πολλοί τε καί ἐσθλοί. ὦρτο μέν ἀκρόνεώς τε καί ὠκύαλος καί ἐλατρεύς ναυτεύς τε πρυμνεύς τε καί ἀγχίαλος καί ἐρετμεύς ποντεύς τε πρῳρεύς τε, θόων ἀναβησίνεώς τε ἀμφίαλός θ', υἱός πολυνήου τεκτονίδαο: ἄν δέ καί εὐρύαλος, βροτολοιγῷ ἶσος ἄρηϊ, ναυβολίδης, ὅς ἄριστος ἔην εἶδός τε δέμας τε πάντων φαιήκων μετ' ἀμύμονα λαοδάμαντα. ἄν δ' ἔσταν τρεῖς παῖδες ἀμύμονος ἀλκινόοιο, λαοδάμας θ' ἅλιός τε καί ἀντίθεος κλυτόνηος. οἱ δ' ἦ τοι πρῶτον μέν ἐπειρήσαντο πόδεσσι: τοῖσι δ' ἀπό νύσσης τέτατο δρόμος: οἱ δ' ἅμα πάντες καρπαλίμως ἐπέτοντο κονίοντες πεδίοιο. τῶν δέ θέειν ὄχ' ἄριστος ἔην κλυτόνηος ἀμύμων: ὅσσον τ' ἐν νειῷ οὖρον πέλει ἡμιόνοιϊν, τόσσον ὑπεκπροθέων λαούς ἵκεθ', οἱ δ' ἐλίποντο. οἱ δέ παλαιμοσύνης ἀλεγεινῆς πειρήσαντο: τῇ δ' αὖτ' εὐρύαλος ἀπεκαίνυτο πάντας ἀρίστους. ἅλματι δ' ἀμφίαλος πάντων προφερέστατος ἦεν: δίσκῳ δ' αὖ πάντων πολύ φέρτατος ἦεν ἐλατρεύς, πύξ δ' αὖ λαοδάμας, ἀγαθός πάϊς ἀλκινόοιο. αὐτάρ ἐπεί δή πάντες ἐτέρφθησαν φρέν' ἀέθλοις, τοῖς' ἄρα λαοδάμας μετέφη, πάϊς ἀλκινόοιο: “δεῦτε, φίλοι, τόν ξεῖνον ἐρώμεθα, εἴ τιν' ἄεθλον οἶδέ τε καί δεδάηκε: φυήν γε μέν οὐ κακός ἐστι, μηρούς τε κνήμας τε καί ἄμφω χεῖρας ὕπερθεν αὐχένα τε στιβαρόν μέγα τε σθένος: οὐδέ τι ἥβης δεύεται, ἀλλά κακοῖσι συνέρρηκται πολέεσσιν. οὐ γάρ ἐγώ γέ τί φημι κακώτερον ἄλλο θαλάσσης ἄνδρα γε συγχεῦαι, εἰ καί μάλα καρτερός εἴη.” τόν δ' αὖτ' εὐρύαλος ἀπαμείβετο φώνησέν τε: “λαοδάμαν, μάλα τοῦτο ἔπος κατά μοῖραν ἔειπες. αὐτός νῦν προκάλεσσαι ἰών καί πέφραδε μῦθον.” αὐτάρ ἐπεί τό γ' ἄκους' ἀγαθός πάϊς ἀλκινόοιο, στῆ ῥ' ἐς μέσσον ἰών καί ὀδυσσῆα προσέειπε: “δεῦρ' ἄγε καί σύ, ξεῖνε πάτερ, πείρησαι ἀέθλων, εἴ τινά που δεδάηκας: ἔοικε δέ ς' ἴδμεν ἀέθλους. οὐ μέν γάρ μεῖζον κλέος ἀνέρος, ὄφρα κεν ᾖσιν, ἤ ὅ τι ποσσίν τε ῥέξῃ καί χερσίν ἑῇσιν. ἀλλ' ἄγε πείρησαι, σκέδασον δ' ἀπό κήδεα θυμοῦ: σοί δ' ὁδός οὐκέτι δηρόν ἀπέσσεται, ἀλλά τοι ἤδη νηῦς τε κατείρυσται καί ἐπαρτέες εἰσίν ἑταῖροι.” τόν δ' ἀπαμειβόμενος προσέφη πολύμητις ὀδυσσεύς: “λαοδάμαν, τί με ταῦτα κελεύετε κερτομέοντες; κήδεά μοι καί μᾶλλον ἐνί φρεσίν ἤ περ ἄεθλοι, ὅς πρίν μέν μάλα πολλά πάθον καί πολλά μόγησα, νῦν δέ μεθ' ὑμετέρῃ ἀγορῇ νόστοιο χατίζων ἧμαι, λισσόμενος βασιλῆά τε πάντα τε δῆμον.” τόν δ' αὖτ' εὐρύαλος ἀπαμείβετο νείκεσέ τ' ἄντην: “οὐ γάρ ς' οὐδέ, ξεῖνε, δαήμονι φωτί ἐΐσκω ἄθλων, οἷά τε πολλά μετ' ἀνθρώποισι πέλονται, ἀλλά τῷ, ὅς θ' ἅμα νηΐ πολυκλήϊδι θαμίζων, ἀρχός ναυτάων, οἵ τε πρηκτῆρες ἔασι, φόρτου τε μνήμων καί ἐπίσκοπος ᾖσιν ὁδαίων κερδέων θ' ἁρπαλέων: οὐδ' ἀθλητῆρι ἔοικας.” τόν δ' ἄρ' ὑπόδρα ἰδών προσέφη πολύμητις ὀδυσσεύς: “ξεῖν', οὐ καλόν ἔειπες: ἀτασθάλῳ ἀνδρί ἔοικας. οὕτως οὐ πάντεσσι θεοί χαρίεντα διδοῦσιν ἀνδράσιν, οὔτε φυήν οὔτ' ἄρ φρένας οὔτ' ἀγορητύν. ἄλλος μέν γάρ εἶδος ἀκιδνότερος πέλει ἀνήρ, ἀλλά θεός μορφήν ἔπεσι στέφει: οἱ δέ τ' ἐς αὐτόν τερπόμενοι λεύσσουσιν, ὁ δ' ἀσφαλέως ἀγορεύει, αἰδοῖ μειλιχίῃ, μετά δέ πρέπει ἀγρομένοισιν, ἐρχόμενον δ' ἀνά ἄστυ θεόν ὥς εἰσορόωσιν. ἄλλος δ' αὖ εἶδος μέν ἀλίγκιος ἀθανάτοισιν, ἀλλ' οὔ οἱ χάρις ἀμφί περιστέφεται ἐπέεσσιν, ὡς καί σοί εἶδος μέν ἀριπρεπές, οὐδέ κεν ἄλλως οὐδέ θεός τεύξειε, νόον δ' ἀποφώλιός ἐσσι. ὤρινάς μοι θυμόν ἐνί στήθεσσι φίλοισιν εἰπών οὐ κατά κόσμον: ἐγώ δ' οὐ νῆϊς ἀέθλων, ὡς σύ γε μυθεῖαι, ἀλλ' ἐν πρώτοισιν ὀΐω ἔμμεναι, ὄφρ' ἥβῃ τε πεποίθεα χερσί τ' ἐμῇσι. νῦν δ' ἔχομαι κακότητι καί ἄλγεσι: πολλά γάρ ἔτλην, ἀνδρῶν τε πτολέμους ἀλεγεινά τε κύματα πείρων. ἀλλά καί ὧς, κακά πολλά παθών, πειρήσομ' ἀέθλων: θυμοδακής γάρ μῦθος: ἐπώτρυνας δέ με εἰπών.” ἦ ῥα, καί αὐτῷ φάρει ἀναΐξας λάβε δίσκον μείζονα καί πάχετον, στιβαρώτερον οὐκ ὀλίγον περ ἤ οἵῳ φαίηκες ἐδίσκεον ἀλλήλοισι. τόν ῥα περιστρέψας ἧκε στιβαρῆς ἀπό χειρός: βόμβησεν δέ λίθος: κατά δ' ἔπτηξαν ποτί γαίῃ φαίηκες δολιχήρετμοι, ναυσικλυτοί ἄνδρες, λᾶος ὑπό ῥιπῆς: ὁ δ' ὑπέρπτατο σήματα πάντων, ῥίμφα θέων ἀπό χειρός: ἔθηκε δέ τέρματ' ἀθήνη ἀνδρί δέμας εἰκυῖα, ἔπος τ' ἔφατ' ἔκ τ' ὀνόμαζε: “καί κ' ἀλαός τοι, ξεῖνε, διακρίνειε τό σῆμα ἀμφαφόων, ἐπεί οὔ τι μεμιγμένον ἐστίν ὁμίλῳ, ἀλλά πολύ πρῶτον. σύ δέ θάρσει τόνδε γ' ἄεθλον: οὔ τις φαιήκων τόν γ' ἵξεται οὐδ' ὑπερήσει.” ὥς φάτο, γήθησεν δέ πολύτλας δῖος ὀδυσσεύς, χαίρων οὕνεχ' ἑταῖρον ἐνηέα λεῦσς' ἐν ἀγῶνι. καί τότε κουφότερον μετεφώνεε φαιήκεσσι: “τοῦτον νῦν ἀφίκεσθε, νέοι: τάχα δ' ὕστερον ἄλλον ἥσειν ἤ τοσσοῦτον ὀΐομαι ἤ ἔτι μάσσον. τῶν δ' ἄλλων ὅτινα κραδίη θυμός τε κελεύει, δεῦρ' ἄγε πειρηθήτω, ἐπεί μ' ἐχολώσατε λίην, ἤ πύξ ἠέ πάλῃ ἤ καί ποσίν, οὔ τι μεγαίρω, πάντων φαιήκων πλήν γ' αὐτοῦ λαοδάμαντος. ξεῖνος γάρ μοι ὅδ' ἐστί: τίς ἄν φιλέοντι μάχοιτο; ἄφρων δή κεῖνός γε καί οὐτιδανός πέλει ἀνήρ, ὅς τις ξεινοδόκῳ ἔριδα προφέρηται ἀέθλων δήμῳ ἐν ἀλλοδαπῷ: ἕο δ' αὐτοῦ πάντα κολούει. τῶν δ' ἄλλων οὔ πέρ τιν' ἀναίνομαι οὐδ' ἀθερίζω, ἀλλ' ἐθέλω ἴδμεν καί πειρηθήμεναι ἄντην. πάντα γάρ οὐ κακός εἰμι, μετ' ἀνδράσιν ὅσσοι ἄεθλοι: εὖ μέν τόξον οἶδα ἐΰξοον ἀμφαφάασθαι: πρῶτός κ' ἄνδρα βάλοιμι ὀϊστεύσας ἐν ὁμίλῳ ἀνδρῶν δυσμενέων, εἰ καί μάλα πολλοί ἑταῖροι ἄγχι παρασταῖεν καί τοξαζοίατο φωτῶν. οἶος δή με φιλοκτήτης ἀπεκαίνυτο τόξῳ δήμῳ ἔνι τρώων, ὅτε τοξαζοίμεθ' ἀχαιοί: τῶν δ' ἄλλων ἐμέ φημι πολύ προφερέστερον εἶναι, ὅσσοι νῦν βροτοί εἰσιν ἐπί χθονί σῖτον ἔδοντες. ἀνδράσι δέ προτέροισιν ἐριζέμεν οὐκ ἐθελήσω, οὔθ' ἡρακλῆϊ οὔτ' εὐρύτῳ οἰχαλιῆϊ, οἵ ῥα καί ἀθανάτοισιν ἐρίζεσκον περί τόξων. τῶ ῥα καί αἶψ' ἔθανεν μέγας εὔρυτος οὐδ' ἐπί γῆρας ἵκετ' ἐνί μεγάροισι: χολωσάμενος γάρ ἀπόλλων ἔκτανεν, οὕνεκά μιν προκαλίζετο τοξάζεσθαι. δουρί δ' ἀκοντίζω ὅσον οὐκ ἄλλος τις ὀϊστῷ. οἴοισιν δείδοικα ποσίν μή τίς με παρέλθῃ φαιήκων: λίην γάρ ἀεικελίως ἐδαμάσθην κύμασιν ἐν πολλοῖς', ἐπεί οὐ κομιδή κατά νῆα ἦεν ἐπηετανός: τῶ μοι φίλα γυῖα λέλυνται.” ὥς ἔφαθ', οἱ δ' ἄρα πάντες ἀκήν ἐγένοντο σιωπῇ: ἀλκίνοος δέ μιν οἶος ἀμειβόμενος προσέειπε: “ξεῖν', ἐπεί οὐκ ἀχάριστα μεθ' ἡμῖν ταῦτ' ἀγορεύεις, ἀλλ' ἐθέλεις ἀρετήν σήν φαινέμεν, ἥ τοι ὀπηδεῖ, χωόμενος, ὅτι ς' οὗτος ἀνήρ ἐν ἀγῶνι παραστάς νείκεσεν, ὡς ἄν σήν ἀρετήν βροτός οὔ τις ὄνοιτο, ὅς τις ἐπίσταιτο ᾗσι φρεσίν ἄρτια βάζειν: ἀλλ' ἄγε νῦν ἐμέθεν ξυνίει ἔπος, ὄφρα καί ἄλλῳ εἴπῃς ἡρώων, ὅτε κεν σοῖς' ἐν μεγάροισι δαινύῃ παρά σῇ τ' ἀλόχῳ καί σοῖσι τέκεσσιν, ἡμετέρης ἀρετῆς μεμνημένος, οἷα καί ἡμῖν ζεύς ἐπί ἔργα τίθησι διαμπερές ἐξ ἔτι πατρῶν. οὐ γάρ πυγμάχοι εἰμέν ἀμύμονες οὐδέ παλαισταί, ἀλλά ποσί κραιπνῶς θέομεν καί νηυσίν ἄριστοι, αἰεί δ' ἡμῖν δαίς τε φίλη κίθαρίς τε χοροί τε εἵματά τ' ἐξημοιβά λοετρά τε θερμά καί εὐναί. ἀλλ' ἄγε, φαιήκων βητάρμονες ὅσσοι ἄριστοι, παίσατε, ὥς χ' ὁ ξεῖνος ἐνίσπῃ οἷσι φίλοισιν, οἴκαδε νοστήσας, ὅσσον περιγινόμεθ' ἄλλων ναυτιλίῃ καί ποσσί καί ὀρχηστυῖ καί ἀοιδῇ. δημοδόκῳ δέ τις αἶψα κιών φόρμιγγα λίγειαν οἰσέτω, ἥ που κεῖται ἐν ἡμετέροισι δόμοισιν.” ὥς ἔφατ' ἀλκίνοος θεοείκελος, ὦρτο δέ κῆρυξ οἴσων φόρμιγγα γλαφυρήν δόμου ἐκ βασιλῆος. αἰσυμνῆται δέ κριτοί ἐννέα πάντες ἀνέσταν, δήμιοι, οἵ κατ' ἀγῶνα ἐΰ πρήσσεσκον ἕκαστα, λείηναν δέ χορόν, καλόν δ' εὔρυναν ἀγῶνα. κῆρυξ δ' ἐγγύθεν ἦλθε φέρων φόρμιγγα λίγειαν δημοδόκῳ: ὁ δ' ἔπειτα κί' ἐς μέσον: ἀμφί δέ κοῦροι πρωθῆβαι ἵσταντο, δαήμονες ὀρχηθμοῖο, πέπληγον δέ χορόν θεῖον ποσίν. αὐτάρ ὀδυσσεύς μαρμαρυγάς θηεῖτο ποδῶν, θαύμαζε δέ θυμῷ. αὐτάρ ὁ φορμίζων ἀνεβάλλετο καλόν ἀείδειν ἀμφ' ἄρεος φιλότητος ἐϋστεφάνου τ' ἀφροδίτης, ὡς τά πρῶτ' ἐμίγησαν ἐν ἡφαίστοιο δόμοισι λάθρῃ: πολλά δέ δῶκε, λέχος δ' ᾔσχυνε καί εὐνήν ἡφαίστοιο ἄνακτος. ἄφαρ δέ οἱ ἄγγελος ἦλθεν ἥλιος, ὅ σφ' ἐνόησε μιγαζομένους φιλότητι. ἥφαιστος δ' ὡς οὖν θυμαλγέα μῦθον ἄκουσε, βῆ ῥ' ἴμεν ἐς χαλκεῶνα, κακά φρεσί βυσσοδομεύων: ἐν δ' ἔθετ' ἀκμοθέτῳ μέγαν ἄκμονα, κόπτε δέ δεσμούς ἀρρήκτους ἀλύτους, ὄφρ' ἔμπεδον αὖθι μένοιεν. αὐτάρ ἐπεί δή τεῦξε δόλον κεχολωμένος ἄρει, βῆ ῥ' ἴμεν ἐς θάλαμον, ὅθι οἱ φίλα δέμνια κεῖτο: ἀμφί δ' ἄρ' ἑρμῖσιν χέε δέσματα κύκλῳ ἁπάντῃ, πολλά δέ καί καθύπερθε μελαθρόφιν ἐξεκέχυντο, ἠΰτ' ἀράχνια λεπτά: τά γ' οὔ κέ τις οὐδέ ἴδοιτο, οὐδέ θεῶν μακάρων: περί γάρ δολόεντα τέτυκτο. αὐτάρ ἐπεί δή πάντα δόλον περί δέμνια χεῦεν, εἴσατ' ἴμεν ἐς λῆμνον, ἐϋκτίμενον πτολίεθρον, ἥ οἱ γαιάων πολύ φιλτάτη ἐστίν ἁπασέων. οὐδ' ἀλαός σκοπιήν εἶχε χρυσήνιος ἄρης, ὡς ἴδεν ἥφαιστον κλυτοτέχνην νόσφι κιόντα: βῆ δ' ἴμεναι πρός δῶμα περικλυτοῦ ἡφαίστοιο, ἰχανόων φιλότητος ἐϋστεφάνου κυθερείης. ἡ δέ νέον παρά πατρός ἐρισθενέος κρονίωνος ἐρχομένη κατ' ἄρ' ἕζεθ': ὁ δ' εἴσω δώματος ᾔει ἔν τ' ἄρα οἱ φῦ χειρί ἔπος τ' ἔφατ' ἔκ τ' ὀνόμαζε: “δεῦρο, φίλη, λέκτρονδε, τραπείομεν εὐνηθέντε: οὐ γάρ ἔθ' ἥφαιστος μεταδήμιος, ἀλλά που ἤδη οἴχεται ἐς λῆμνον μετά σίντιας ἀγριοφώνους.” ὥς φάτο, τῇ δ' ἀσπαστόν ἐείσατο κοιμηθῆναι. τώ δ' ἐς δέμνια βάντε κατέδραθον: ἀμφί δέ δεσμοί τεχνήεντες ἔχυντο πολύφρονος ἡφαίστοιο, οὐδέ τι κινῆσαι μελέων ἦν οὐδ' ἀναεῖραι. καί τότε δή γίνωσκον, ὅ τ' οὐκέτι φυκτά πέλοντο. ἀγχίμολον δέ σφ' ἦλθε περικλυτός ἀμφιγυήεις, αὖτις ὑποστρέψας πρίν λήμνου γαῖαν ἱκέσθαι: ἠέλιος γάρ οἱ σκοπιήν ἔχεν εἶπέ τε μῦθον. [βῆ δ' ἴμεναι πρός δῶμα, φίλον τετιημένος ἦτορ:] ἔστη δ' ἐν προθύροισι, χόλος δέ μιν ἄγριος ᾕρει: σμερδαλέον δ' ἐβόησε γέγωνέ τε πᾶσι θεοῖσι: “ζεῦ πάτερ ἠδ' ἄλλοι μάκαρες θεοί αἰέν ἐόντες, δεῦθ', ἵνα ἔργ' ἀγέλαστα καί οὐκ ἐπιεικτά ἴδησθε, ὡς ἐμέ χωλόν ἐόντα διός θυγάτηρ ἀφροδίτη αἰέν ἀτιμάζει, φιλέει δ' ἀΐδηλον ἄρηα, οὕνεχ' ὁ μέν καλός τε καί ἀρτίπος, αὐτάρ ἐγώ γε ἠπεδανός γενόμην: ἀτάρ οὔ τί μοι αἴτιος ἄλλος, ἀλλά τοκῆε δύω, τώ μή γείνασθαι ὄφελλον. ἀλλ' ὄψεσθ', ἵνα τώ γε καθεύδετον ἐν φιλότητι, εἰς ἐμά δέμνια βάντες: ἐγώ δ' ὁρόων ἀκάχημαι. οὐ μέν σφεας ἔτ' ἔολπα μίνυνθά γε κειέμεν οὕτω, καί μάλα περ φιλέοντε: τάχ' οὐκ ἐθελήσετον ἄμφω εὕδειν: ἀλλά σφωε δόλος καί δεσμός ἐρύξει, εἰς ὅ κέ μοι μάλα πάντα πατήρ ἀποδῷσιν ἔεδνα, ὅσσα οἱ ἐγγυάλιξα κυνώπιδος εἵνεκα κούρης, οὕνεκά οἱ καλή θυγάτηρ, ἀτάρ οὐκ ἐχέθυμος.” ὥς ἔφαθ', οἱ δ' ἀγέροντο θεοί ποτί χαλκοβατές δῶ: ἦλθε ποσειδάων γαιήοχος, ἦλθ' ἐριούνης ἑρμείας, ἦλθεν δέ ἄναξ ἑκάεργος ἀπόλλων. θηλύτεραι δέ θεαί μένον αἰδόϊ οἴκοι ἑκάστη. ἔσταν δ' ἐν προθύροισι θεοί, δωτῆρες ἑάων: ἄσβεστος δ' ἄρ' ἐνῶρτο γέλως μακάρεσσι θεοῖσι τέχνας εἰσορόωσι πολύφρονος ἡφαίστοιο. ὧδε δέ τις εἴπεσκεν ἰδών ἐς πλησίον ἄλλον: “οὐκ ἀρετᾷ κακά ἔργα: κιχάνει τοι βραδύς ὠκύν, ὡς καί νῦν ἥφαιστος ἐών βραδύς εἷλεν ἄρηα, ὠκύτατόν περ ἐόντα θεῶν, οἵ ὄλυμπον ἔχουσι, χωλός ἐών, τέχνῃσι: τό καί μοιχάγρι' ὀφέλλει.” ὥς οἱ μέν τοιαῦτα πρός ἀλλήλους ἀγόρευον: ἑρμῆν δέ προσέειπεν ἄναξ διός υἱός ἀπόλλων: “ἑρμεία διός υἱέ, διάκτορε, δῶτορ ἑάων, ἦ ῥά κεν ἐν δεσμοῖς' ἐθέλοις κρατεροῖσι πιεσθείς εὕδειν ἐν λέκτροισι παρά χρυσῇ ἀφροδίτῃ;” τόν δ' ἠμείβετ' ἔπειτα διάκτορος ἀργεϊφόντης: “αἴ γάρ τοῦτο γένοιτο, ἄναξ ἑκατηβόλ' ἄπολλον. δεσμοί μέν τρίς τόσσοι ἀπείρονες ἀμφίς ἔχοιεν, ὑμεῖς δ' εἰσορόῳτε θεοί πᾶσαί τε θέαιναι, αὐτάρ ἐγών εὕδοιμι παρά χρυσῇ ἀφροδίτῃ.” ὥς ἔφατ', ἐν δέ γέλως ὦρτ' ἀθανάτοισι θεοῖσιν. οὐδέ ποσειδάωνα γέλως ἔχε, λίσσετο δ' αἰεί ἥφαιστον κλυτοεργόν, ὅπως λύσειεν ἄρηα: καί μιν φωνήσας ἔπεα πτερόεντα προσηύδα: “λῦσον: ἐγώ δέ τοι αὐτόν ὑπίσχομαι, ὡς σύ κελεύεις, τείσειν αἴσιμα πάντα μετ' ἀθανάτοισι θεοῖσι:” τόν δ' αὖτε προσέειπε περικλυτός ἀμφιγυήεις: “μή με, ποσείδαον γαιήοχε, ταῦτα κέλευε: δειλαί τοι δειλῶν γε καί ἐγγύαι ἐγγυάασθαι. πῶς ἄν ἐγώ σε δέοιμι μετ' ἀθανάτοισι θεοῖσιν, εἴ κεν ἄρης οἴχοιτο χρέος καί δεσμόν ἀλύξας;” τόν δ' αὖτε προσέειπε ποσειδάων ἐνοσίχθων: “ἥφαιστ', εἴ περ γάρ κεν ἄρης χρεῖος ὑπαλύξας οἴχηται φεύγων, αὐτός τοι ἐγώ τάδε τείσω.” τόν δ' ἠμείβετ' ἔπειτα περικλυτός ἀμφιγυήεις: “οὐκ ἔστ' οὐδέ ἔοικε τεόν ἔπος ἀρνήσασθαι.” ὥς εἰπών δεσμόν ἀνίει μένος ἡφαίστοιο. τώ δ' ἐπεί ἐκ δεσμοῖο λύθεν, κρατεροῦ περ ἐόντος, αὐτίκ' ἀναΐξαντε ὁ μέν θρῄκηνδε βεβήκει, ἡ δ' ἄρα κύπρον ἵκανε φιλομμειδής ἀφροδίτη, ἐς πάφον, ἔνθα τέ οἱ τέμενος βωμός τε θυήεις. ἔνθα δέ μιν χάριτες λοῦσαν καί χρῖσαν ἐλαίῳ, ἀμβρότῳ, οἷα θεούς ἐπενήνοθεν αἰέν ἐόντας, ἀμφί δέ εἵματα ἕσσαν ἐπήρατα, θαῦμα ἰδέσθαι. ταῦτ' ἄρ' ἀοιδός ἄειδε περικλυτός: αὐτάρ ὀδυσσεύς τέρπετ' ἐνί φρεσίν ᾗσιν ἀκούων ἠδέ καί ἄλλοι φαίηκες δολιχήρετμοι, ναυσικλυτοί ἄνδρες. ἀλκίνοος δ' ἅλιον καί λαοδάμαντα κέλευσε μουνάξ ὀρχήσασθαι, ἐπεί σφισιν οὔ τις ἔριζεν. οἱ δ' ἐπεί οὖν σφαῖραν καλήν μετά χερσίν ἕλοντο, πορφυρέην, τήν σφιν πόλυβος ποίησε δαΐφρων, τήν ἕτερος ῥίπτασκε ποτί νέφεα σκιόεντα ἰδνωθείς ὀπίσω: ὁ δ' ἀπό χθονός ὑψός' ἀερθείς ῥηϊδίως μεθέλεσκε, πάρος ποσίν οὖδας ἱκέσθαι. αὐτάρ ἐπεί δή σφαίρῃ ἀν' ἰθύν πειρήσαντο, ὀρχείσθην δή ἔπειτα ποτί χθονί πουλυβοτείρῃ ταρφέ' ἀμειβομένω: κοῦροι δ' ἐπελήκεον ἄλλοι ἑσταότες κατ' ἀγῶνα, πολύς δ' ὑπό κόμπος ὀρώρει. δή τότ' ἄρ' ἀλκίνοον προσεφώνεε δῖος ὀδυσσεύς: “ἀλκίνοε κρεῖον, πάντων ἀριδείκετε λαῶν, ἠμέν ἀπείλησας βητάρμονας εἶναι ἀρίστους, ἠδ' ἄρ' ἑτοῖμα τέτυκτο: σέβας μ' ἔχει εἰσορόωντα.” ὥς φάτο, γήθησεν δ' ἱερόν μένος ἀλκινόοιο, αἶψα δέ φαιήκεσσι φιληρέτμοισι μετηύδα: “κέκλυτε, φαιήκων ἡγήτορες ἠδέ μέδοντες: ὁ ξεῖνος μάλα μοι δοκέει πεπνυμένος εἶναι. ἀλλ' ἄγε οἱ δῶμεν ξεινήϊον, ὡς ἐπιεικές. δώδεκα γάρ κατά δῆμον ἀριπρεπέες βασιλῆες ἀρχοί κραίνουσι, τρεισκαιδέκατος δ' ἐγώ αὐτός: τῶν οἱ ἕκαστος φᾶρος ἐϋπλυνές ἠδέ χιτῶνα καί χρυσοῖο τάλαντον ἐνείκατε τιμήεντος. αἶψα δέ πάντα φέρωμεν ἀολλέα, ὄφρ' ἐνί χερσί ξεῖνος ἔχων ἐπί δόρπον ἴῃ χαίρων ἐνί θυμῷ. εὐρύαλος δέ ἑ αὐτόν ἀρεσσάσθω ἐπέεσσι καί δώρῳ, ἐπεί οὔ τι ἔπος κατά μοῖραν ἔειπεν.” ὥς ἔφαθ', οἱ δ' ἄρα πάντες ἐπῄνεον ἠδ' ἐκέλευον, δῶρα δ' ἄρ' οἰσέμεναι πρόεσαν κήρυκα ἕκαστος. τόν δ' αὖτ' εὐρύαλος ἀπαμείβετο φώνησέν τε: “ἀλκίνοε κρεῖον, πάντων ἀριδείκετε λαῶν, τοιγάρ ἐγώ τόν ξεῖνον ἀρέσσομαι, ὡς σύ κελεύεις. δώσω οἱ τόδ' ἄορ παγχάλκεον, ᾧ ἔπι κώπη ἀργυρέη, κολεόν δέ νεοπρίστου ἐλέφαντος ἀμφιδεδίνηται: πολέος δέ οἱ ἄξιον ἔσται.” ὥς εἰπών ἐν χερσί τίθει ξίφος ἀργυρόηλον, καί μιν φωνήσας ἔπεα πτερόεντα προσηύδα: “χαῖρε, πάτερ ὦ ξεῖνε: ἔπος δ' εἴ περ τι βέβακται δεινόν, ἄφαρ τό φέροιεν ἀναρπάξασαι ἄελλαι. σοί δέ θεοί ἄλοχόν τ' ἰδέειν καί πατρίδ' ἱκέσθαι δοῖεν, ἐπεί δή δηθά φίλων ἄπο πήματα πάσχεις.” τόν δ' ἀπαμειβόμενος προσέφη πολύμητις ὀδυσσεύς: “καί σύ, φίλος, μάλα χαῖρε, θεοί δέ τοι ὄλβια δοῖεν: μηδέ τί τοι ξίφεός γε ποθή μετόπισθε γένοιτο τούτου, ὅ δή μοι δῶκας ἀρεσσάμενος ἐπέεσσιν.” ἦ ῥα, καί ἀμφ' ὤμοισι θέτο ξίφος ἀργυρόηλον. δύσετό τ' ἠέλιος, καί τῷ κλυτά δῶρα παρῆεν. καί τά γ' ἐς ἀλκινόοιο φέρον κήρυκες ἀγαυοί: δεξάμενοι δ' ἄρα παῖδες ἀμύμονος ἀλκινόοιο μητρί παρ' αἰδοίῃ ἔθεσαν περικαλλέα δῶρα. τοῖσιν δ' ἡγεμόνευ' ἱερόν μένος ἀλκινόοιο, ἐλθόντες δέ καθῖζον ἐν ὑψηλοῖσι θρόνοισι. δή ῥα τότ' ἀρήτην προσέφη μένος ἀλκινόοιο: “δεῦρο, γύναι, φέρε χηλόν ἀριπρεπέ', ἥ τις ἀρίστη: ἐν δ' αὐτή θές φᾶρος ἐϋπλυνές ἠδέ χιτῶνα. ἀμφί δέ οἱ πυρί χαλκόν ἰήνατε, θέρμετε δ' ὕδωρ, ὄφρα λοεσσάμενός τε ἰδών τ' ἐΰ κείμενα πάντα δῶρα, τά οἱ φαίηκες ἀμύμονες ἐνθάδ' ἔνεικαν, δαιτί τε τέρπηται καί ἀοιδῆς ὕμνον ἀκούων. καί οἱ ἐγώ τόδ' ἄλεισον ἐμόν περικαλλές ὀπάσσω, χρύσεον, ὄφρ' ἐμέθεν μεμνημένος ἤματα πάντα σπένδῃ ἐνί μεγάρῳ διί τ' ἄλλοισίν τε θεοῖσιν.” ὥς ἔφατ', ἀρήτη δέ μετά δμῳῇσιν ἔειπεν ἀμφί πυρί στῆσαι τρίποδα μέγαν ὅττι τάχιστα. αἱ δέ λοετροχόον τρίποδ' ἵστασαν ἐν πυρί κηλέῳ, ἐν δ' ἄρ' ὕδωρ ἔχεον, ὑπό δέ ξύλα δαῖον ἑλοῦσαι. γάστρην μέν τρίποδος πῦρ ἄμφεπε, θέρμετο δ' ὕδωρ: τόφρα δ' ἄρ' ἀρήτη ξείνῳ περικαλλέα χηλόν ἐξέφερεν θαλάμοιο, τίθει δ' ἐνί κάλλιμα δῶρα, ἐσθῆτα χρυσόν τε, τά οἱ φαίηκες ἔδωκαν: ἐν δ' αὐτή φᾶρος θῆκεν καλόν τε χιτῶνα καί μιν φωνήσας' ἔπεα πτερόεντα προσηύδα: “αὐτός νῦν ἴδε πῶμα, θοῶς δ' ἐπί δεσμόν ἴηλον, μή τίς τοι καθ' ὁδόν δηλήσεται, ὁππότ' ἄν αὖτε εὕδῃσθα γλυκύν ὕπνον ἐών ἐν νηΐ μελαίνῃ.” αὐτάρ ἐπεί τό γ' ἄκουσε πολύτλας δῖος ὀδυσσεύς, αὐτίκ' ἐπήρτυε πῶμα, θοῶς δ' ἐπί δεσμόν ἴηλε ποικίλον, ὅν ποτέ μιν δέδαε φρεσί πότνια κίρκη. αὐτόδιον δ' ἄρα μιν ταμίη λούσασθαι ἀνώγει ἔς ῥ' ἀσάμινθον βάνθ': ὁ δ' ἄρ' ἀσπασίως ἴδε θυμῷ θερμά λοέτρ', ἐπεί οὔ τι κομιζόμενός γε θάμιζεν, ἐπεί δή λίπε δῶμα καλυψοῦς ἠϋκόμοιο: τόφρα δέ οἱ κομιδή γε θεῷ ὥς ἔμπεδος ἦεν. τόν δ' ἐπεί οὖν δμῳαί λοῦσαν καί χρῖσαν ἐλαίῳ, ἀμφί δέ μιν χλαῖναν καλήν βάλον ἠδέ χιτῶνα, ἔκ ῥ' ἀσαμίνθου βάς ἄνδρας μέτα οἰνοποτῆρας ἤϊε: ναυσικάα δέ θεῶν ἄπο κάλλος ἔχουσα στῆ ῥα παρά σταθμόν τέγεος πύκα ποιητοῖο, θαύμαζεν δ' ὀδυσῆα ἐν ὀφθαλμοῖσιν ὁρῶσα καί μιν φωνήσας' ἔπεα πτερόεντα προσηύδα: “χαῖρε, ξεῖν', ἵνα καί ποτ' ἐών ἐν πατρίδι γαίῃ μνήσῃ ἐμεῖ', ὅτι μοι πρώτῃ ζωάγρι' ὀφέλλεις.” τήν δ' ἀπαμειβόμενος προσέφη πολύμητις ὀδυσσεύς: “ναυσικάα, θύγατερ μεγαλήτορος ἀλκινόοιο, οὕτω νῦν ζεύς θείη, ἐρίγδουπος πόσις ἥρης, οἴκαδέ τ' ἐλθέμεναι καί νόστιμον ἦμαρ ἰδέσθαι: τῶ κέν τοι καί κεῖθι θεῷ ὥς εὐχετοῴμην αἰεί ἤματα πάντα: σύ γάρ μ' ἐβιώσαο, κούρη.” ἦ ῥα, καί ἐς θρόνον ἷζε παρ' ἀλκίνοον βασιλῆα. οἱ δ' ἤδη μοίρας τ' ἔνεμον κερόωντό τε οἶνον. κῆρυξ δ' ἐγγύθεν ἦλθεν ἄγων ἐρίηρον ἀοιδόν, δημόδοκον, λαοῖσι τετιμένον: εἷσε δ' ἄρ' αὐτόν μέσσῳ δαιτυμόνων, πρός κίονα μακρόν ἐρείσας. δή τότε κήρυκα προσέφη πολύμητις ὀδυσσεύς, νώτου ἀποπροταμών, ἐπί δέ πλεῖον ἐλέλειπτο, ἀργιόδοντος ὑός, θαλερή δ' ἦν ἀμφίς ἀλοιφή: “κῆρυξ, τῆ δή, τοῦτο πόρε κρέας, ὄφρα φάγῃσι, δημοδόκῳ, καί μιν προσπτύξομαι, ἀχνύμενός περ: πᾶσι γάρ ἀνθρώποισιν ἐπιχθονίοισιν ἀοιδοί τιμῆς ἔμμοροί εἰσι καί αἰδοῦς, οὕνεκ' ἄρα σφέας οἴμας μοῦς' ἐδίδαξε, φίλησε δέ φῦλον ἀοιδῶν.” ὥς ἄρ' ἔφη, κῆρυξ δέ φέρων ἐν χερσίν ἔθηκεν ἥρῳ δημοδόκῳ: ὁ δ' ἐδέξατο, χαῖρε δέ θυμῷ. οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. αὐτάρ ἐπεί πόσιος καί ἐδητύος ἐξ ἔρον ἕντο, δή τότε δημόδοκον προσέφη πολύμητις ὀδυσσεύς: “δημόδοκ', ἔξοχα δή σε βροτῶν αἰνίζομ' ἁπάντων: ἤ σέ γε μοῦς' ἐδίδαξε, διός πάϊς, ἤ σέ γ' ἀπόλλων: λίην γάρ κατά κόσμον ἀχαιῶν οἶτον ἀείδεις, ὅσς' ἕρξαν τ' ἔπαθόν τε καί ὅσς' ἐμόγησαν ἀχαιοί, ὥς τέ που ἤ αὐτός παρεών ἤ ἄλλου ἀκούσας. ἀλλ' ἄγε δή μετάβηθι καί ἵππου κόσμον ἄεισον δουρατέου, τόν ἐπειός ἐποίησεν σύν ἀθήνῃ, ὅν ποτ' ἐς ἀκρόπολιν δόλον ἤγαγε δῖος ὀδυσσεύς ἀνδρῶν ἐμπλήσας, οἵ ἴλιον ἐξαλάπαξαν. αἴ κεν δή μοι ταῦτα κατά μοῖραν καταλέξῃς, αὐτίκα καί πᾶσιν μυθήσομαι ἀνθρώποισιν, ὡς ἄρα τοι πρόφρων θεός ὤπασε θέσπιν ἀοιδήν.” ὥς φάθ', ὁ δ' ὁρμηθείς θεοῦ ἤρχετο, φαῖνε δ' ἀοιδήν, ἔνθεν ἑλών, ὡς οἱ μέν ἐϋσσέλμων ἐπί νηῶν βάντες ἀπέπλειον, πῦρ ἐν κλισίῃσι βαλόντες, ἀργεῖοι, τοί δ' ἤδη ἀγακλυτόν ἀμφ' ὀδυσῆα εἵατ' ἐνί τρώων ἀγορῇ κεκαλυμμένοι ἵππῳ: αὐτοί γάρ μιν τρῶες ἐς ἀκρόπολιν ἐρύσαντο. ὥς ὁ μέν ἑστήκει, τοί δ' ἄκριτα πόλλ' ἀγόρευον ἥμενοι ἀμφ' αὐτόν: τρίχα δέ σφισιν ἥνδανε βουλή, ἠέ διατμῆξαι κοῖλον δόρυ νηλέϊ χαλκῷ, ἤ κατά πετράων βαλέειν ἐρύσαντας ἐπ' ἄκρης, ἤ ἐάαν μέγ' ἄγαλμα θεῶν θελκτήριον εἶναι, τῇ περ δή καί ἔπειτα τελευτήσεσθαι ἔμελλεν: αἶσα γάρ ἦν ἀπολέσθαι, ἐπήν πόλις ἀμφικαλύψῃ δουράτεον μέγαν ἵππον, ὅθ' εἵατο πάντες ἄριστοι ἀργεῖοι τρώεσσι φόνον καί κῆρα φέροντες. ἤειδεν δ' ὡς ἄστυ διέπραθον υἷες ἀχαιῶν ἱππόθεν ἐκχύμενοι, κοῖλον λόχον ἐκπρολιπόντες. ἄλλον δ' ἄλλῃ ἄειδε πόλιν κεραϊζέμεν αἰπήν, αὐτάρ ὀδυσσῆα προτί δώματα δηϊφόβοιο βήμεναι, ἠΰτ' ἄρηα, σύν ἀντιθέῳ μενελάῳ. κεῖθι δή αἰνότατον πόλεμον φάτο τολμήσαντα νικῆσαι καί ἔπειτα διά μεγάθυμον ἀθήνην. ταῦτ' ἄρ' ἀοιδός ἄειδε περικλυτός: αὐτάρ ὀδυσσεύς τήκετο, δάκρυ δ' ἔδευεν ὑπό βλεφάροισι παρειάς. ὡς δέ γυνή κλαίῃσι φίλον πόσιν ἀμφιπεσοῦσα, ὅς τε ἑῆς πρόσθεν πόλιος λαῶν τε πέσῃσιν, ἄστεϊ καί τεκέεσσιν ἀμύνων νηλεές ἦμαρ: ἡ μέν τόν θνῄσκοντα καί ἀσπαίροντα ἰδοῦσα ἀμφ' αὐτῷ χυμένη λίγα κωκύει: οἱ δέ τ' ὄπισθε κόπτοντες δούρεσσι μετάφρενον ἠδέ καί ὤμους εἴρερον εἰσανάγουσι, πόνον τ' ἐχέμεν καί ὀϊζύν: τῆς δ' ἐλεεινοτάτῳ ἄχεϊ φθινύθουσι παρειαί: ὥς ὀδυσεύς ἐλεεινόν ὑπ' ὀφρύσι δάκρυον εἶβεν. ἔνθ' ἄλλους μέν πάντας ἐλάνθανε δάκρυα λείβων, ἀλκίνοος δέ μιν οἶος ἐπεφράσατ' ἠδ' ἐνόησεν ἥμενος ἄγχ' αὐτοῦ, βαρύ δέ στενάχοντος ἄκουσεν. αἶψα δέ φαιήκεσσι φιληρέτμοισι μετηύδα: “κέκλυτε, φαιήκων ἡγήτορες ἠδέ μέδοντες, δημόδοκος δ' ἤδη σχεθέτω φόρμιγγα λίγειαν: οὐ γάρ πως πάντεσσι χαριζόμενος τάδ' ἀείδει. ἐξ οὗ δορπέομέν τε καί ὤρορε θεῖος ἀοιδός, ἐκ τοῦδ' οὔ πω παύσατ' ὀϊζυροῖο γόοιο ὁ ξεῖνος: μάλα πού μιν ἄχος φρένας ἀμφιβέβηκεν. ἀλλ' ἄγ' ὁ μέν σχεθέτω, ἵν' ὁμῶς τερπώμεθα πάντες, ξεινοδόκοι καί ξεῖνος, ἐπεί πολύ κάλλιον οὕτω: εἵνεκα γάρ ξείνοιο τάδ' αἰδοίοιο τέτυκται, πομπή καί φίλα δῶρα, τά οἱ δίδομεν φιλέοντες. ἀντί κασιγνήτου ξεῖνός θ' ἱκέτης τε τέτυκται ἀνέρι, ὅς τ' ὀλίγον περ ἐπιψαύῃ πραπίδεσσι. τῶ νῦν μηδέ σύ κεῦθε νοήμασι κερδαλέοισιν, ὅττι κέ ς' εἴρωμαι: φάσθαι δέ σε κάλλιόν ἐστιν. εἴπ' ὄνομ', ὅττι σε κεῖθι κάλεον μήτηρ τε πατήρ τε, ἄλλοι θ' οἵ κατά ἄστυ καί οἵ περιναιετάουσιν. οὐ μέν γάρ τις πάμπαν ἀνώνυμός ἐστ' ἀνθρώπων, οὐ κακός οὐδέ μέν ἐσθλός, ἐπήν τά πρῶτα γένηται, ἀλλ' ἐπί πᾶσι τίθενται, ἐπεί κε τέκωσι, τοκῆες. εἰπέ δέ μοι γαῖάν τε τεήν δῆμόν τε πόλιν τε, ὄφρα σε τῇ πέμψωσι τιτυσκόμεναι φρεσί νῆες. οὐ γάρ φαιήκεσσι κυβερνητῆρες ἔασιν, οὐδέ τι πηδάλι' ἐστί, τά τ' ἄλλαι νῆες ἔχουσιν: ἀλλ' αὐταί ἴσασι νοήματα καί φρένας ἀνδρῶν, καί πάντων ἴσασι πόλιας καί πίονας ἀγρούς ἀνθρώπων καί λαῖτμα τάχισθ' ἁλός ἐκπερόωσιν ἠέρι καί νεφέλῃ κεκαλυμμέναι: οὐδέ ποτέ σφιν οὔτε τι πημανθῆναι ἔπι δέος οὔτ' ἀπολέσθαι. ἀλλά τόδ' ὥς ποτε πατρός ἐγών εἰπόντος ἄκουσα ναυσιθόου, ὅς ἔφασκε ποσειδάων' ἀγάσασθαι ἡμῖν, οὕνεκα πομποί ἀπήμονές εἰμεν ἁπάντων: φῆ ποτε φαιήκων ἀνδρῶν περικαλλέα νῆα ἐκ πομπῆς ἀνιοῦσαν ἐν ἠεροειδέϊ πόντῳ ῥαισέμεναι, μέγα δ' ἧμιν ὄρος πόλει ἀμφικαλύψειν. ὥς ἀγόρευ' ὁ γέρων: τά δέ κεν θεός ἤ τελέσειεν, ἤ κ' ἀτέλεστ' εἴη, ὥς οἱ φίλον ἔπλετο θυμῷ. ἀλλ' ἄγε μοι τόδε εἰπέ καί ἀτρεκέως κατάλεξον, ὅππῃ ἀπεπλάγχθης τε καί ἅς τινας ἵκεο χώρας ἀνθρώπων, αὐτούς τε πόλιάς τ' ἐΰ ναιεταούσας, ἠμέν ὅσοι χαλεποί τε καί ἄγριοι οὐδέ δίκαιοι, οἵ τε φιλόξεινοι καί σφιν νόος ἐστί θεουδής. εἰπέ δ' ὅ τι κλαίεις καί ὀδύρεαι ἔνδοθι θυμῷ ἀργείων δαναῶν ἠδ' ἰλίου οἶτον ἀκούων. τόν δέ θεοί μέν τεῦξαν, ἐπεκλώσαντο δ' ὄλεθρον ἀνθρώποις', ἵνα ᾖσι καί ἐσσομένοισιν ἀοιδή. ἦ τίς τοι καί πηός ἀπέφθιτο ἰλιόθι πρό, ἐσθλός ἐών, γαμβρός ἤ πενθερός; οἵ τε μάλιστα κήδιστοι τελέθουσι μεθ' αἷμά τε καί γένος αὐτῶν. ἦ τίς που καί ἑταῖρος ἀνήρ κεχαρισμένα εἰδώς, ἐσθλός; ἐπεί οὐ μέν τι κασιγνήτοιο χερείων γίνεται, ὅς κεν ἑταῖρος ἐών πεπνυμένα εἰδῇ.” {οδυσσειασ ι} τόν δ' ἀπαμειβόμενος προσέφη πολύμητις ὀδυσσεύς: “ἀλκίνοε κρεῖον, πάντων ἀριδείκετε λαῶν, ἦ τοι μέν τόδε καλόν ἀκουέμεν ἐστίν ἀοιδοῦ τοιοῦδ', οἷος ὅδ' ἐστί, θεοῖς' ἐναλίγκιος αὐδήν. οὐ γάρ ἐγώ γέ τί φημι τέλος χαριέστερον εἶναι ἤ ὅτ' ἐϋφροσύνη μέν ἔχῃ κάτα δῆμον ἅπαντα, δαιτυμόνες δ' ἀνά δώματ' ἀκουάζωνται ἀοιδοῦ ἥμενοι ἑξείης, παρά δέ πλήθωσι τράπεζαι σίτου καί κρειῶν, μέθυ δ' ἐκ κρητῆρος ἀφύσσων οἰνοχόος φορέῃσι καί ἐγχείῃ δεπάεσσι: τοῦτό τί μοι κάλλιστον ἐνί φρεσίν εἴδεται εἶναι. σοί δ' ἐμά κήδεα θυμός ἐπετράπετο στονόεντα εἴρεσθ', ὄφρ' ἔτι μᾶλλον ὀδυρόμενος στεναχίζω. τί πρῶτόν τοι ἔπειτα, τί δ' ὑστάτιον καταλέξω; κήδε' ἐπεί μοι πολλά δόσαν θεοί οὐρανίωνες. νῦν δ' ὄνομα πρῶτον μυθήσομαι, ὄφρα καί ὑμεῖς εἴδετ', ἐγώ δ' ἄν ἔπειτα φυγών ὕπο νηλεές ἦμαρ ὑμῖν ξεῖνος ἔω καί ἀπόπροθι δώματα ναίων. εἴμ' ὀδυσεύς λαερτιάδης, ὅς πᾶσι δόλοισιν ἀνθρώποισι μέλω, καί μευ κλέος οὐρανόν ἵκει. ναιετάω δ' ἰθάκην εὐδείελον: ἐν δ' ὄρος αὐτῇ, νήριτον εἰνοσίφυλλον, ἀριπρεπές: ἀμφί δέ νῆσοι πολλαί ναιετάουσι μάλα σχεδόν ἀλλήλῃσι, δουλίχιόν τε σάμη τε καί ὑλήεσσα ζάκυνθος. αὐτή δέ χθαμαλή πανυπερτάτη εἰν ἁλί κεῖται πρός ζόφον, αἱ δέ τ' ἄνευθε πρός ἠῶ τ' ἠέλιόν τε, τρηχεῖ', ἀλλ' ἀγαθή κουροτρόφος: οὔ τι ἐγώ γε ἧς γαίης δύναμαι γλυκερώτερον ἄλλο ἰδέσθαι. ἦ μέν μ' αὐτόθ' ἔρυκε καλυψώ, δῖα θεάων, [ἐν σπέεσι γλαφυροῖσι, λιλαιομένη πόσιν εἶναι:] ὥς δ' αὔτως κίρκη κατερήτυεν ἐν μεγάροισιν αἰαίη δολόεσσα, λιλαιομένη πόσιν εἶναι: ἀλλ' ἐμόν οὔ ποτε θυμόν ἐνί στήθεσσιν ἔπειθεν. ὡς οὐδέν γλύκιον ἧς πατρίδος οὐδέ τοκήων γίνεται, εἴ περ καί τις ἀπόπροθι πίονα οἶκον γαίῃ ἐν ἀλλοδαπῇ ναίει ἀπάνευθε τοκήων. εἰ δ' ἄγε τοι καί νόστον ἐμόν πολυκηδέ' ἐνίσπω, ὅν μοι ζεύς ἐφέηκεν ἀπό τροίηθεν ἰόντι. ἰλιόθεν με φέρων ἄνεμος κικόνεσσι πέλασσεν, ἰσμάρῳ: ἔνθα δ' ἐγώ πόλιν ἔπραθον, ὤλεσα δ' αὐτούς. ἐκ πόλιος δ' ἀλόχους καί κτήματα πολλά λαβόντες δασσάμεθ', ὡς μή τίς μοι ἀτεμβόμενος κίοι ἴσης. ἔνθ' ἦ τοι μέν ἐγώ διερῷ ποδί φευγέμεν ἡμέας ἠνώγεα, τοί δέ μέγα νήπιοι οὐκ ἐπίθοντο. ἔνθα δέ πολλόν μέν μέθυ πίνετο, πολλά δέ μῆλα ἔσφαζον παρά θῖνα καί εἰλίποδας ἕλικας βοῦς. τόφρα δ' ἄρ' οἰχόμενοι κίκονες κικόνεσσι γεγώνευν, οἵ σφιν γείτονες ἦσαν, ἅμα πλέονες καί ἀρείους, ἤπειρον ναίοντες, ἐπιστάμενοι μέν ἀφ' ἵππων ἀνδράσι μάρνασθαι καί ὅθι χρή πεζόν ἐόντα. ἦλθον ἔπειθ', ὅσα φύλλα καί ἄνθεα γίνεται ὥρῃ, ἠέριοι: τότε δή ῥα κακή διός αἶσα παρέστη ἡμῖν αἰνομόροισιν, ἵν' ἄλγεα πολλά πάθοιμεν. στησάμενοι δ' ἐμάχοντο μάχην παρά νηυσί θοῇσι, βάλλον δ' ἀλλήλους χαλκήρεσιν ἐγχείῃσιν. ὄφρα μέν ἠώς ἦν καί ἀέξετο ἱερόν ἦμαρ, τόφρα δ' ἀλεξόμενοι μένομεν πλέονάς περ ἐόντας: ἦμος δ' ἠέλιος μετενίσετο βουλυτόνδε, καί τότε δή κίκονες κλῖναν δαμάσαντες ἀχαιούς. ἕξ δ' ἀφ' ἑκάστης νηός ἐϋκνήμιδες ἑταῖροι ὤλονθ': οἱ δ' ἄλλοι φύγομεν θάνατόν τε μόρον τε. ἔνθεν δέ προτέρω πλέομεν ἀκαχήμενοι ἦτορ, ἄσμενοι ἐκ θανάτοιο, φίλους ὀλέσαντες ἑταίρους. οὐδ' ἄρα μοι προτέρω νῆες κίον ἀμφιέλισσαι, πρίν τινα τῶν δειλῶν ἑτάρων τρίς ἕκαστον ἀῦσαι, οἵ θάνον ἐν πεδίῳ κικόνων ὕπο δῃωθέντες. νηυσί δ' ἐπῶρς' ἄνεμον βορέην νεφεληγερέτα ζεύς λαίλαπι θεσπεσίῃ, σύν δέ νεφέεσσι κάλυψε γαῖαν ὁμοῦ καί πόντον: ὀρώρει δ' οὐρανόθεν νύξ. αἱ μέν ἔπειτ' ἐφέροντ' ἐπικάρσιαι, ἱστία δέ σφιν τριχθά τε καί τετραχθά διέσχισεν ἴς ἀνέμοιο. καί τά μέν ἐς νῆας κάθεμεν, δείσαντες ὄλεθρον, αὐτάς δ' ἐσσυμένως προερέσσαμεν ἤπειρόνδε. ἔνθα δύω νύκτας δύο τ' ἤματα συννεχές αἰεί κείμεθ', ὁμοῦ καμάτῳ τε καί ἄλγεσι θυμόν ἔδοντες. ἀλλ' ὅτε δή τρίτον ἦμαρ ἐϋπλόκαμος τέλες' ἠώς, ἱστούς στησάμενοι ἀνά θ' ἱστία λεύκ' ἐρύσαντες ἥμεθα: τάς δ' ἄνεμός τε κυβερνῆταί τ' ἴθυνον. καί νύ κεν ἀσκηθής ἱκόμην ἐς πατρίδα γαῖαν, ἀλλά με κῦμα ῥόος τε περιγνάμπτοντα μάλειαν καί βορέης ἀπέωσε, παρέπλαγξεν δέ κυθήρων. ἔνθεν δ' ἐννῆμαρ φερόμην ὀλοοῖς' ἀνέμοισι πόντον ἐπ' ἰχθυόεντα: ἀτάρ δεκάτῃ ἐπέβημεν γαίης λωτοφάγων, οἵ τ' ἄνθινον εἶδαρ ἔδουσιν. ἔνθα δ' ἐπ' ἠπείρου βῆμεν καί ἀφυσσάμεθ' ὕδωρ, αἶψα δέ δεῖπνον ἕλοντο θοῇς παρά νηυσίν ἑταῖροι. αὐτάρ ἐπεί σίτοιό τ' ἐπασσάμεθ' ἠδέ ποτῆτος, δή τότ' ἐγών ἑτάρους προΐην πεύθεσθαι ἰόντας, οἵ τινες ἀνέρες εἶεν ἐπί χθονί σῖτον ἔδοντες, ἄνδρε δύω κρίνας, τρίτατον κήρυχ' ἅμ' ὀπάσσας. οἱ δ' αἶψ' οἰχόμενοι μίγεν ἀνδράσι λωτοφάγοισιν: οὐδ' ἄρα λωτοφάγοι μήδονθ' ἑτάροισιν ὄλεθρον ἡμετέροις', ἀλλά σφι δόσαν λωτοῖο πάσασθαι. τῶν δ' ὅς τις λωτοῖο φάγοι μελιηδέα καρπόν, οὐκέτ' ἀπαγγεῖλαι πάλιν ἤθελεν οὐδέ νέεσθαι, ἀλλ' αὐτοῦ βούλοντο μετ' ἀνδράσι λωτοφάγοισι λωτόν ἐρεπτόμενοι μενέμεν νόστου τε λαθέσθαι. τούς μέν ἐγών ἐπί νῆας ἄγον κλαίοντας ἀνάγκῃ, νηυσί δ' ἐνί γλαφυρῇσιν ὑπό ζυγά δῆσα ἐρύσσας: αὐτάρ τούς ἄλλους κελόμην ἐρίηρας ἑταίρους σπερχομένους νηῶν ἐπιβαινέμεν ὠκειάων, μή πώς τις λωτοῖο φαγών νόστοιο λάθηται. οἱ δ' αἶψ' εἴσβαινον καί ἐπί κληῖσι καθῖζον, ἑξῆς δ' ἑζόμενοι πολιήν ἅλα τύπτον ἐρετμοῖς. ἔνθεν δέ προτέρω πλέομεν ἀκαχήμενοι ἦτορ. κυκλώπων δ' ἐς γαῖαν ὑπερφιάλων ἀθεμίστων ἱκόμεθ', οἵ ῥα θεοῖσι πεποιθότες ἀθανάτοισιν οὔτε φυτεύουσιν χερσίν φυτόν οὔτ' ἀρόωσιν, ἀλλά τά γ' ἄσπαρτα καί ἀνήροτα πάντα φύονται, πυροί καί κριθαί ἠδ' ἄμπελοι, αἵ τε φέρουσιν οἶνον ἐριστάφυλον, καί σφιν διός ὄμβρος ἀέξει. τοῖσιν δ' οὔτ' ἀγοραί βουληφόροι οὔτε θέμιστες, ἀλλ' οἵ γ' ὑψηλῶν ὀρέων ναίουσι κάρηνα ἐν σπέεσι γλαφυροῖσι, θεμιστεύει δέ ἕκαστος παίδων ἠδ' ἀλόχων, οὐδ' ἀλλήλων ἀλέγουσι. νῆσος ἔπειτα λάχεια παρέκ λιμένος τετάνυσται, γαίης κυκλώπων οὔτε σχεδόν οὔτ' ἀποτηλοῦ, ὑλήεσς': ἐν δ' αἶγες ἀπειρέσιαι γεγάασιν ἄγριαι: οὐ μέν γάρ πάτος ἀνθρώπων ἀπερύκει, οὐδέ μιν εἰσοιχνεῦσι κυνηγέται, οἵ τε καθ' ὕλην ἄλγεα πάσχουσιν κορυφάς ὀρέων ἐφέποντες. οὔτ' ἄρα ποίμνῃσιν καταΐσχεται οὔτ' ἀρότοισιν, ἀλλ' ἥ γ' ἄσπαρτος καί ἀνήροτος ἤματα πάντα ἀνδρῶν χηρεύει, βόσκει δέ τε μηκάδας αἶγας. οὐ γάρ κυκλώπεσσι νέες πάρα μιλτοπάρῃοι, οὐδ' ἄνδρες νηῶν ἔνι τέκτονες, οἵ κε κάμοιεν νῆας ἐϋσσέλμους, αἵ κεν τελέοιεν ἕκαστα ἄστε' ἐπ' ἀνθρώπων ἱκνεύμεναι, οἷά τε πολλά ἄνδρες ἐπ' ἀλλήλους νηυσίν περόωσι θάλασσαν: οἵ κέ σφιν καί νῆσον ἐϋκτιμένην ἐκάμοντο. οὐ μέν γάρ τι κακή γε, φέροι δέ κεν ὥρια πάντα: ἐν μέν γάρ λειμῶνες ἁλός πολιοῖο παρ' ὄχθας ὑδρηλοί μαλακοί: μάλα κ' ἄφθιτοι ἄμπελοι εἶεν: ἐν δ' ἄροσις λείη: μάλα κεν βαθύ λήϊον αἰεί εἰς ὥρας ἀμόῳεν, ἐπεί μάλα πῖαρ ὑπ' οὖδας. ἐν δέ λιμήν εὔορμος, ἵν' οὐ χρεώ πείσματός ἐστιν, οὔτ' εὐνάς βαλέειν οὔτε πρυμνήσι' ἀνάψαι, ἀλλ' ἐπικέλσαντας μεῖναι χρόνον, εἰς ὅ κε ναυτέων θυμός ἐποτρύνῃ καί ἐπιπνεύσωσιν ἀῆται. αὐτάρ ἐπί κρατός λιμένος ῥέει ἀγλαόν ὕδωρ, κρήνη ὑπό σπείους: περί δ' αἴγειροι πεφύασιν. ἔνθα κατεπλέομεν, καί τις θεός ἡγεμόνευε νύκτα δι' ὀρφναίην, οὐδέ προὐφαίνετ' ἰδέσθαι: ἀήρ γάρ περί νηυσί βαθεῖ' ἦν, οὐδέ σελήνη οὐρανόθεν προὔφαινε, κατείχετο δέ νεφέεσσιν. ἔνθ' οὔ τις τήν νῆσον ἐσέδρακεν ὀφθαλμοῖσιν, οὔτ' οὖν κύματα μακρά κυλινδόμενα προτί χέρσον εἰσίδομεν, πρίν νῆας ἐϋσσέλμους ἐπικέλσαι. κελσάσῃσι δέ νηυσί καθείλομεν ἱστία πάντα, ἐκ δέ καί αὐτοί βῆμεν ἐπί ῥηγμῖνι θαλάσσης: ἔνθα δ' ἀποβρίξαντες ἐμείναμεν ἠῶ δῖαν. ἦμος δ' ἠριγένεια φάνη ῥοδοδάκτυλος ἠώς, νῆσον θαυμάζοντες ἐδινεόμεσθα κατ' αὐτήν. ὦρσαν δέ νύμφαι, κοῦραι διός αἰγιόχοιο, αἶγας ὀρεσκῴους, ἵνα δειπνήσειαν ἑταῖροι. αὐτίκα καμπύλα τόξα καί αἰγανέας δολιχαύλους εἱλόμεθ' ἐκ νηῶν, διά δέ τρίχα κοσμηθέντες βάλλομεν: αἶψα δέ δῶκε θεός μενοεικέα θήρην. νῆες μέν μοι ἕποντο δυώδεκα, ἐς δέ ἑκάστην ἐννέα λάγχανον αἶγες: ἐμοί δέ δέκ' ἔξελον οἴῳ. ὥς τότε μέν πρόπαν ἦμαρ ἐς ἠέλιον καταδύντα ἥμεθα δαινύμενοι κρέα τ' ἄσπετα καί μέθυ ἡδύ. οὐ γάρ πω νηῶν ἐξέφθιτο οἶνος ἐρυθρός, ἀλλ' ἐνέην: πολλόν γάρ ἐν ἀμφιφορεῦσιν ἕκαστοι ἠφύσαμεν κικόνων ἱερόν πτολίεθρον ἑλόντες. κυκλώπων δ' ἐς γαῖαν ἐλεύσσομεν ἐγγύς ἐόντων, καπνόν τ' αὐτῶν τε φθογγήν ὀΐων τε καί αἰγῶν. ἦμος δ' ἠέλιος κατέδυ καί ἐπί κνέφας ἦλθε, δή τότε κοιμήθημεν ἐπί ῥηγμῖνι θαλάσσης. ἦμος δ' ἠριγένεια φάνη ῥοδοδάκτυλος ἠώς, καί τότ' ἐγών ἀγορήν θέμενος μετά πᾶσιν ἔειπον: ‘ἄλλοι μέν νῦν μίμνετ', ἐμοί ἐρίηρες ἑταῖροι: αὐτάρ ἐγώ σύν νηΐ τ' ἐμῇ καί ἐμοῖς' ἑτάροισιν ἐλθών τῶνδ' ἀνδρῶν πειρήσομαι, οἵ τινές εἰσιν, ἤ ῥ' οἵ γ' ὑβρισταί τε καί ἄγριοι οὐδέ δίκαιοι, ἦε φιλόξεινοι, καί σφιν νόος ἐστί θεουδής.’ ὥς εἰπών ἀνά νηός ἔβην, ἐκέλευσα δ' ἑταίρους αὐτούς τ' ἀμβαίνειν ἀνά τε πρυμνήσια λῦσαι. οἱ δ' αἶψ' εἴσβαινον καί ἐπί κληῖσι καθῖζον, ἑξῆς δ' ἑζόμενοι πολιήν ἅλα τύπτον ἐρετμοῖς. ἀλλ' ὅτε δή τόν χῶρον ἀφικόμεθ' ἐγγύς ἐόντα, ἔνθα δ' ἐπ' ἐσχατιῇ σπέος εἴδομεν ἄγχι θαλάσσης, ὑψηλόν, δάφνῃσι κατηρεφές: ἔνθα δέ πολλά μῆλ', ὄϊές τε καί αἶγες, ἰαύεσκον: περί δ' αὐλή ὑψηλή δέδμητο κατωρυχέεσσι λίθοισι μακρῇσίν τε πίτυσσιν ἰδέ δρυσίν ὑψικόμοισιν. ἔνθα δ' ἀνήρ ἐνίαυε πελώριος, ὅς ῥα τά μῆλα οἶος ποιμαίνεσκεν ἀπόπροθεν: οὐδέ μετ' ἄλλους πωλεῖτ', ἀλλ' ἀπάνευθεν ἐών ἀθεμίστια ᾔδη. καί γάρ θαῦμ' ἐτέτυκτο πελώριον, οὐδέ ἐῴκει ἀνδρί γε σιτοφάγῳ, ἀλλά ῥίῳ ὑλήεντι ὑψηλῶν ὀρέων, ὅ τε φαίνεται οἶον ἀπ' ἄλλων. δή τότε τούς ἄλλους κελόμην ἐρίηρας ἑταίρους αὐτοῦ πάρ νηΐ τε μένειν καί νῆα ἔρυσθαι: αὐτάρ ἐγώ κρίνας ἑτάρων δυοκαίδεκ' ἀρίστους βῆν: ἀτάρ αἴγεον ἀσκόν ἔχον μέλανος οἴνοιο, ἡδέος, ὅν μοι δῶκε μάρων, εὐάνθεος υἱός, ἱρεύς ἀπόλλωνος, ὅς ἴσμαρον ἀμφιβεβήκει, οὕνεκά μιν σύν παιδί περισχόμεθ' ἠδέ γυναικί ἁζόμενοι: ᾤκει γάρ ἐν ἄλσεϊ δενδρήεντι φοίβου ἀπόλλωνος. ὁ δέ μοι πόρεν ἀγλαά δῶρα: χρυσοῦ μέν μοι δῶκ' εὐεργέος ἑπτά τάλαντα, δῶκε δέ μοι κρητῆρα πανάργυρον, αὐτάρ ἔπειτα οἶνον ἐν ἀμφιφορεῦσι δυώδεκα πᾶσιν ἀφύσσας, ἡδύν ἀκηράσιον, θεῖον ποτόν: οὐδέ τις αὐτόν ἠείδη δμώων οὐδ' ἀμφιπόλων ἐνί οἴκῳ, ἀλλ' αὐτός ἄλοχός τε φίλη ταμίη τε μί' οἴη. τόν δ' ὅτε πίνοιεν μελιηδέα οἶνον ἐρυθρόν, ἕν δέπας ἐμπλήσας ὕδατος ἀνά εἴκοσι μέτρα χεῦ', ὀδμή δ' ἡδεῖα ἀπό κρητῆρος ὀδώδει, θεσπεσίη: τότ' ἄν οὔ τοι ἀποσχέσθαι φίλον ἦεν. τοῦ φέρον ἐμπλήσας ἀσκόν μέγαν, ἐν δέ καί ᾖα κωρύκῳ: αὐτίκα γάρ μοι ὀΐσατο θυμός ἀγήνωρ ἄνδρ' ἐπελεύσεσθαι μεγάλην ἐπιειμένον ἀλκήν, ἄγριον, οὔτε δίκας εὖ εἰδότα οὔτε θέμιστας. καρπαλίμως δ' εἰς ἄντρον ἀφικόμεθ', οὐδέ μιν ἔνδον εὕρομεν, ἀλλ' ἐνόμευε νομόν κάτα πίονα μῆλα. ἐλθόντες δ' εἰς ἄντρον ἐθηεύμεσθα ἕκαστα: ταρσοί μέν τυρῶν βρῖθον στείνοντο δέ σηκοί ἀρνῶν ἠδ' ἐρίφων: διακεκριμέναι δέ ἕκασται ἔρχατο, χωρίς μέν πρόγονοι, χωρίς δέ μέτασσαι, χωρίς δ' αὖθ' ἕρσαι: ναῖον δ' ὀρῷ ἄγγεα πάντα, γαυλοί τε σκαφίδες τε, τετυγμένα, τοῖς' ἐνάμελγεν. ἔνθ' ἐμέ μέν πρώτισθ' ἕταροι λίσσοντ' ἐπέεσσι τυρῶν αἰνυμένους ἰέναι πάλιν, αὐτάρ ἔπειτα καρπαλίμως ἐπί νῆα θοήν ἐρίφους τε καί ἄρνας σηκῶν ἐξελάσαντας ἐπιπλεῖν ἁλμυρόν ὕδωρ: ἀλλ' ἐγώ οὐ πιθόμην, _ἦ τ' ἄν πολύ κέρδιον ἦεν, _ ὄφρ' αὐτόν τε ἴδοιμι, καί εἴ μοι ξείνια δοίη. οὐδ' ἄρ' ἔμελλ' ἑτάροισι φανείς ἐρατεινός ἔσεσθαι. ἔνθα δέ πῦρ κήαντες ἐθύσαμεν ἠδέ καί αὐτοί τυρῶν αἰνύμενοι φάγομεν, μένομέν τέ μιν ἔνδον ἥμενοι, εἷος ἐπῆλθε νέμων. φέρε δ' ὄβριμον ἄχθος ὕλης ἀζαλέης, ἵνα οἱ ποτιδόρπιον εἴη. ἔντοσθεν δ' ἄντροιο βαλών ὀρυμαγδόν ἔθηκεν: ἡμεῖς δέ δείσαντες ἀπεσσύμεθ' ἐς μυχόν ἄντρου. αὐτάρ ὅ γ' εἰς εὐρύ σπέος ἤλασε πίονα μῆλα, πάντα μάλ', ὅσς' ἤμελγε, τά δ' ἄρσενα λεῖπε θύρηφιν, ἀρνειούς τε τράγους τε, βαθείης ἔντοθεν αὐλῆς. αὐτάρ ἔπειτ' ἐπέθηκε θυρεόν μέγαν ὑψός' ἀείρας, ὄβριμον: οὐκ ἄν τόν γε δύω καί εἴκος' ἄμαξαι ἐσθλαί τετράκυκλοι ἀπ' οὔδεος ὀχλίσσειαν: τόσσην ἠλίβατον πέτρην ἐπέθηκε θύρῃσιν. ἑζόμενος δ' ἤμελγεν ὄϊς καί μηκάδας αἶγας, πάντα κατά μοῖραν, καί ὑπ' ἔμβρυον ἧκεν ἑκάστῃ. αὐτίκα δ' ἥμισυ μέν θρέψας λευκοῖο γάλακτος πλεκτοῖς' ἐν ταλάροισιν ἀμησάμενος κατέθηκεν, ἥμισυ δ' αὖτ' ἔστησεν ἐν ἄγγεσιν, ὄφρα οἱ εἴη πίνειν αἰνυμένῳ καί οἱ ποτιδόρπιον εἴη. αὐτάρ ἐπεί δή σπεῦσε πονησάμενος τά ἅ ἔργα, καί τότε πῦρ ἀνέκαιε καί εἴσιδεν, εἴρετο δ' ἥμεας: ‘ὦ ξεῖνοι, τίνες ἐστέ; πόθεν πλεῖθ' ὑγρά κέλευθα; ἤ τι κατά πρῆξιν ἦ μαψιδίως ἀλάλησθε οἷά τε ληϊστῆρες ὑπείρ ἅλα, τοί τ' ἀλόωνται ψυχάς παρθέμενοι, κακόν ἀλλοδαποῖσι φέροντες;’ ὥς ἔφαθ', ἡμῖν δ' αὖτε κατεκλάσθη φίλον ἦτορ, δεισάντων φθόγγον τε βαρύν αὐτόν τε πέλωρον. ἀλλά καί ὧς μιν ἔπεσσιν ἀμειβόμενος προσέειπον: ‘ἡμεῖς τοι τροίηθεν ἀποπλαγχθέντες ἀχαιοί παντοίοις' ἀνέμοισιν ὑπέρ μέγα λαῖτμα θαλάσσης, οἴκαδε ἱέμενοι, ἄλλην ὁδόν ἄλλα κέλευθα ἤλθομεν: οὕτω που ζεύς ἤθελε μητίσασθαι. λαοί δ' ἀτρεΐδεω ἀγαμέμνονος εὐχόμεθ' εἶναι, τοῦ δή νῦν γε μέγιστον ὑπουράνιον κλέος ἐστί: τόσσην γάρ διέπερσε πόλιν καί ἀπώλεσε λαούς πολλούς. ἡμεῖς δ' αὖτε κιχανόμενοι τά σά γοῦνα ἱκόμεθ', εἴ τι πόροις ξεινήϊον ἠέ καί ἄλλως δοίης δωτίνην, ἥ τε ξείνων θέμις ἐστίν. ἀλλ' αἰδεῖο, φέριστε, θεούς: ἱκέται δέ τοί εἰμεν. ζεύς δ' ἐπιτιμήτωρ ἱκετάων τε ξείνων τε, ξείνιος, ὅς ξείνοισιν ἅμ' αἰδοίοισιν ὀπηδεῖ.’ ὥς ἐφάμην, ὁ δέ μ' αὐτίκ' ἀμείβετο νηλέϊ θυμῷ: ‘νήπιός εἰς, ὦ ξεῖν', ἤ τηλόθεν εἰλήλουθας, ὅς με θεούς κέλεαι ἤ δειδίμεν ἤ ἀλέασθαι. οὐ γάρ κύκλωπες διός αἰγιόχου ἀλέγουσιν οὐδέ θεῶν μακάρων, ἐπεί ἦ πολύ φέρτεροί εἰμεν: οὐδ' ἄν ἐγώ διός ἔχθος ἀλευάμενος πεφιδοίμην οὔτε σεῦ οὔθ' ἑτάρων, εἰ μή θυμός με κελεύοι. ἀλλά μοι εἴφ', ὅπῃ ἔσχες ἰών εὐεργέα νῆα, ἤ που ἐπ' ἐσχατιῆς ἦ καί σχεδόν, ὄφρα δαείω.’ ὥς φάτο πειράζων, ἐμέ δ' οὐ λάθεν εἰδότα πολλά, ἀλλά μιν ἄψορρον προσέφην δολίοις' ἐπέεσσι: ‘νέα μέν μοι κατέαξε ποσειδάων ἐνοσίχθων, πρός πέτρῃσι βαλών ὑμῆς ἐπί πείρασι γαίης, ἄκρῃ προσπελάσας: ἄνεμος δ' ἐκ πόντου ἔνεικεν: αὐτάρ ἐγώ σύν τοῖσδε ὑπέκφυγον αἰπύν ὄλεθρον.’ ὥς ἐφάμην, ὁ δέ μ' οὐδέν ἀμείβετο νηλέϊ θυμῷ, ἀλλ' ὅ γ' ἀναΐξας ἑτάροις' ἐπί χεῖρας ἴαλλε, σύν δέ δύω μάρψας ὥς τε σκύλακας ποτί γαίῃ κόπτ': ἐκ δ' ἐγκέφαλος χαμάδις ῥέε, δεῦε δέ γαῖαν. τούς δέ διά μελεϊστί ταμών ὁπλίσσατο δόρπον: ἤσθιε δ' ὥς τε λέων ὀρεσίτροφος, οὐδ' ἀπέλειπεν, ἔγκατά τε σάρκας τε καί ὀστέα μυελόεντα. ἡμεῖς δέ κλαίοντες ἀνεσχέθομεν διί χεῖρας, σχέτλια ἔργ' ὁρόωντες: ἀμηχανίη δ' ἔχε θυμόν. αὐτάρ ἐπεί κύκλωψ μεγάλην ἐμπλήσατο νηδύν ἀνδρόμεα κρέ' ἔδων καί ἐπ' ἄκρητον γάλα πίνων, κεῖτ' ἔντοσθ' ἄντροιο τανυσσάμενος διά μήλων. τόν μέν ἐγώ βούλευσα κατά μεγαλήτορα θυμόν ἄσσον ἰών, ξίφος ὀξύ ἐρυσσάμενος παρά μηροῦ, οὐτάμεναι πρός στῆθος, ὅθι φρένες ἧπαρ ἔχουσι, χείρ' ἐπιμασσάμενος: ἕτερος δέ με θυμός ἔρυκεν. αὐτοῦ γάρ κε καί ἄμμες ἀπωλόμεθ' αἰπύν ὄλεθρον: οὐ γάρ κεν δυνάμεσθα θυράων ὑψηλάων χερσίν ἀπώσασθαι λίθον ὄβριμον, ὅν προσέθηκεν. ὥς τότε μέν στενάχοντες ἐμείναμεν ἠῶ δῖαν. ἦμος δ' ἠριγένεια φάνη ῥοδοδάκτυλος ἠώς, καί τότε πῦρ ἀνέκαιε καί ἤμελγε κλυτά μῆλα, πάντα κατά μοῖραν, καί ὑπ' ἔμβρυον ἧκεν ἑκάστῃ. αὐτάρ ἐπεί δή σπεῦσε πονησάμενος τά ἅ ἔργα, σύν δ' ὅ γε δή αὖτε δύω μάρψας ὁπλίσσατο δεῖπνον. δειπνήσας δ' ἄντρου ἐξήλασε πίονα μῆλα, ῥηϊδίως ἀφελών θυρεόν μέγαν: αὐτάρ ἔπειτα ἄψ ἐπέθηχ', ὡς εἴ τε φαρέτρῃ πῶμ' ἐπιθείη. πολλῇ δέ ῥοίζῳ πρός ὄρος τρέπε πίονα μῆλα κύκλωψ: αὐτάρ ἐγώ λιπόμην κακά βυσσοδομεύων, εἴ πως τεισαίμην, δοίη δέ μοι εὖχος ἀθήνη. ἥδε δέ μοι κατά θυμόν ἀρίστη φαίνετο βουλή: κύκλωπος γάρ ἔκειτο μέγα ῥόπαλον παρά σηκῷ, χλωρόν ἐλαΐνεον: τό μέν ἔκταμεν, ὄφρα φοροίη αὐανθέν. τό μέν ἄμμες ἐΐσκομεν εἰσορόωντες ὅσσον θ' ἱστόν νηός ἐεικοσόροιο μελαίνης, φορτίδος εὐρείης, ἥ τ' ἐκπεράᾳ μέγα λαῖτμα: τόσσον ἔην μῆκος, τόσσον πάχος εἰσοράασθαι. τοῦ μέν ὅσον τ' ὄργυιαν ἐγών ἀπέκοψα παραστάς καί παρέθηχ' ἑτάροισιν, ἀποξῦναι δ' ἐκέλευσα: οἱ δ' ὁμαλόν ποίησαν: ἐγώ δ' ἐθόωσα παραστάς ἄκρον, ἄφαρ δέ λαβών ἐπυράκτεον ἐν πυρί κηλέῳ. καί τό μέν εὖ κατέθηκα κατακρύψας ὑπό κόπρῳ, ἥ ῥα κατά σπείους κέχυτο μεγάλ' ἤλιθα πολλή: αὐτάρ τούς ἄλλους κλήρῳ πεπαλέσθαι ἄνωγον, ὅς τις τολμήσειεν ἐμοί σύν μοχλόν ἀείρας τρῖψαι ἐν ὀφθαλμῷ, ὅτε τόν γλυκύς ὕπνος ἱκάνοι. οἱ δ' ἔλαχον, τούς ἄν κε καί ἤθελον αὐτός ἑλέσθαι, τέσσαρες, αὐτάρ ἐγώ πέμπτος μετά τοῖσιν ἐλέγμην. ἑσπέριος δ' ἦλθεν καλλίτριχα μῆλα νομεύων: αὐτίκα δ' εἰς εὐρύ σπέος ἤλασε πίονα μῆλα, πάντα μάλ', οὐδέ τι λεῖπε βαθείης ἔντοθεν αὐλῆς, ἤ τι ὀϊσάμενος, ἤ καί θεός ὥς ἐκέλευσεν. αὐτάρ ἔπειτ' ἐπέθηκε θυρεόν μέγαν ὑψός' ἀείρας: ἑζόμενος δ' ἤμελγεν ὄϊς καί μηκάδας αἶγας, πάντα κατά μοῖραν, καί ὑπ' ἔμβρυον ἧκεν ἑκάστῃ. αὐτάρ ἐπεί δή σπεῦσε πονησάμενος τά ἅ ἔργα, σύν δ' ὅ γε δή αὖτε δύω μάρψας ὁπλίσσατο δόρπον. καί τότ' ἐγώ κύκλωπα προσηύδων ἄγχι παραστάς, κισσύβιον μετά χερσίν ἔχων μέλανος οἴνοιο: ‘κύκλωψ, τῆ, πίε οἶνον, ἐπεί φάγες ἀνδρόμεα κρέα, ὄφρ' εἰδῇς, οἷόν τι ποτόν τόδε νηῦς ἐκεκεύθει ἡμετέρη: σοί δ' αὖ λοιβήν φέρον, εἴ μ' ἐλεήσας οἴκαδε πέμψειας: σύ δέ μαίνεαι οὐκέτ' ἀνεκτῶς. σχέτλιε, πῶς κέν τίς σε καί ὕστερον ἄλλος ἵκοιτο ἀνθρώπων πολέων; ἐπεί οὐ κατά μοῖραν ἔρεξας.’ ὥς ἐφάμην, ὁ δέ δέκτο καί ἔκπιεν: ἥσατο δ' αἰνῶς ἡδύ ποτόν πίνων καί μ' ᾔτεε δεύτερον αὖτις: ‘δός μοι ἔτι πρόφρων καί μοι τεόν οὔνομα εἰπέ αὐτίκα νῦν, ἵνα τοι δῶ ξείνιον, ᾧ κε σύ χαίρῃς. καί γάρ κυκλώπεσσι φέρει ζείδωρος ἄρουρα οἶνον ἐριστάφυλον, καί σφιν διός ὄμβρος ἀέξει: ἀλλά τόδ' ἀμβροσίης καί νέκταρός ἐστιν ἀπορρώξ.’ ὥς ἔφατ': αὐτάρ οἱ αὖτις ἐγώ πόρον αἴθοπα οἶνον: τρίς μέν ἔδωκα φέρων, τρίς δ' ἔκπιεν ἀφραδίῃσιν. αὐτάρ ἐπεί κύκλωπα περί φρένας ἤλυθεν οἶνος, καί τότε δή μιν ἔπεσσι προσηύδων μειλιχίοισι: ‘κύκλωψ, εἰρωτᾷς μ' ὄνομα κλυτόν; αὐτάρ ἐγώ τοι ἐξερέω: σύ δέ μοι δός ξείνιον, ὥς περ ὑπέστης. οὖτις ἐμοί γ' ὄνομα: οὖτιν δέ με κικλήσκουσι μήτηρ ἠδέ πατήρ ἠδ' ἄλλοι πάντες ἑταῖροι.’ ὥς ἐφάμην, ὁ δέ μ' αὐτίκ' ἀμείβετο νηλέϊ θυμῷ: ‘οὖτιν ἐγώ πύματον ἔδομαι μετά οἷς' ἑτάροισι, τούς δ' ἄλλους πρόσθεν: τό δέ τοι ξεινήϊον ἔσται.’ ἦ, καί ἀνακλινθείς πέσεν ὕπτιος, αὐτάρ ἔπειτα κεῖτ' ἀποδοχμώσας παχύν αὐχένα, κάδ δέ μιν ὕπνος ᾕρει πανδαμάτωρ: φάρυγος δ' ἐξέσσυτο οἶνος ψωμοί τ' ἀνδρόμεοι: ὁ δ' ἐρεύγετο οἰνοβαρείων. καί τότ' ἐγώ τόν μοχλόν ὑπό σποδοῦ ἤλασα πολλῆς, εἷος θερμαίνοιτο: ἔπεσσι δέ πάντας ἑταίρους θάρσυνον, μή τίς μοι ὑποδδείσας ἀναδύη. ἀλλ' ὅτε δή τάχ' ὁ μοχλός ἐλάϊνος ἐν πυρί μέλλεν ἅψασθαι, χλωρός περ ἐών, διεφαίνετο δ' αἰνῶς, καί τότ' ἐγών ἄσσον φέρον ἐκ πυρός, ἀμφί δ' ἑταῖροι ἵσταντ': αὐτάρ θάρσος ἐνέπνευσεν μέγα δαίμων. οἱ μέν μοχλόν ἑλόντες ἐλάϊνον, ὀξύν ἐπ' ἄκρῳ, ὀφθαλμῷ ἐνέρεισαν: ἐγώ δ' ἐφύπερθεν ἐρεισθείς δίνεον, ὡς ὅτε τις τρυπᾷ δόρυ νήϊον ἀνήρ τρυπάνῳ, οἱ δέ τ' ἔνερθεν ὑποσσείουσιν ἱμάντι ἁψάμενοι ἑκάτερθε, τό δέ τρέχει ἐμμενές αἰεί: ὥς τοῦ ἐν ὀφθαλμῷ πυριήκεα μοχλόν ἑλόντες δινέομεν, τόν δ' αἷμα περίρρεε θερμόν ἐόντα. πάντα δέ οἱ βλέφαρ' ἀμφί καί ὀφρύας εὗσεν ἀϋτμή γλήνης καιομένης: σφαραγεῦντο δέ οἱ πυρί ῥίζαι. ὡς δ' ὅτ' ἀνήρ χαλκεύς πέλεκυν μέγαν ἠέ σκέπαρνον εἰν ὕδατι ψυχρῷ βάπτῃ μεγάλα ἰάχοντα φαρμάσσων: τό γάρ αὖτε σιδήρου γε κράτος ἐστίν: ὥς τοῦ σίζ' ὀφθαλμός ἐλαϊνέῳ περί μοχλῷ. σμερδαλέον δέ μέγ' ᾤμωξεν, περί δ' ἴαχε πέτρη, ἡμεῖς δέ δείσαντες ἀπεσσύμεθ'. αὐτάρ ὁ μοχλόν ἐξέρυς' ὀφθαλμοῖο πεφυρμένον αἵματι πολλῷ. τόν μέν ἔπειτ' ἔρριψεν ἀπό ἕο χερσίν ἀλύων, αὐτάρ ὁ κύκλωπας μεγάλ' ἤπυεν, οἵ ῥά μιν ἀμφίς ᾤκεον ἐν σπήεσσι δι' ἄκριας ἠνεμοέσσας. οἱ δέ βοῆς ἀΐοντες ἐφοίτων ἄλλοθεν ἄλλος, ἱστάμενοι δ' εἴροντο περί σπέος, ὅττι ἑ κήδοι: ‘τίπτε τόσον, πολύφημ', ἀρημένος ὧδ' ἐβόησας νύκτα δι' ἀμβροσίην καί ἀΰπνους ἄμμε τίθησθα; ἦ μή τίς σευ μῆλα βροτῶν ἀέκοντος ἐλαύνει; ἦ μή τίς ς' αὐτόν κτείνει δόλῳ ἠέ βίηφι;’ τούς δ' αὖτ' ἐξ ἄντρου προσέφη κρατερός πολύφημος: ‘ὦ φίλοι, οὖτίς με κτείνει δόλῳ οὐδέ βίηφιν.’ οἱ δ' ἀπαμειβόμενοι ἔπεα πτερόεντ' ἀγόρευον: ‘εἰ μέν δή μή τίς σε βιάζεται οἶον ἐόντα, νοῦσόν γ' οὔ πως ἔστι διός μεγάλου ἀλέασθαι, ἀλλά σύ γ' εὔχεο πατρί ποσειδάωνι ἄνακτι.’ ὥς ἄρ' ἔφαν ἀπιόντες, ἐμόν δ' ἐγέλασσε φίλον κῆρ, ὡς ὄνομ' ἐξαπάτησεν ἐμόν καί μῆτις ἀμύμων. κύκλωψ δέ στενάχων τε καί ὠδίνων ὀδύνῃσι, χερσί ψηλαφόων, ἀπό μέν λίθον εἷλε θυράων, αὐτός δ' εἰνί θύρῃσι καθέζετο χεῖρε πετάσσας, εἴ τινά που μετ' ὄεσσι λάβοι στείχοντα θύραζε: οὕτω γάρ πού μ' ἤλπετ' ἐνί φρεσί νήπιον εἶναι. αὐτάρ ἐγώ βούλευον, ὅπως ὄχ' ἄριστα γένοιτο, εἴ τιν' ἑταίροισιν θανάτου λύσιν ἠδ' ἐμοί αὐτῷ εὑροίμην: πάντας δέ δόλους καί μῆτιν ὕφαινον, ὥς τε περί ψυχῆς: μέγα γάρ κακόν ἐγγύθεν ἦεν. ἥδε δέ μοι κατά θυμόν ἀρίστη φαίνετο βουλή: ἄρσενες οἴιες ἦσαν ἐϋτρεφέες δασύμαλλοι, καλοί τε μεγάλοι τε, ἰοδνεφές εἶρος ἔχοντες: τούς ἀκέων συνέεργον ἐϋστρεφέεσσι λύγοισι, τῇς' ἔπι κύκλωψ εὗδε πέλωρ, ἀθεμίστια εἰδώς, σύντρεις αἰνύμενος: ὁ μέν ἐν μέσῳ ἄνδρα φέρεσκε, τώ δ' ἑτέρω ἑκάτερθεν ἴτην σώοντες ἑταίρους. τρεῖς δέ ἕκαστον φῶτ' ὄϊες φέρον: αὐτάρ ἐγώ γε, _ ἀρνειός γάρ ἔην μήλων ὄχ' ἄριστος ἁπάντων, _ τοῦ κατά νῶτα λαβών, λασίην ὑπό γαστέρ' ἐλυσθείς κείμην: αὐτάρ χερσίν ἀώτου θεσπεσίοιο νωλεμέως στρεφθείς ἐχόμην τετληότι θυμῷ. ὥς τότε μέν στενάχοντες ἐμείναμεν ἠῶ δῖαν. ἦμος δ' ἠριγένεια φάνη ῥοδοδάκτυλος ἠώς, καί τότ' ἔπειτα νομόνδ' ἐξέσσυτο ἄρσενα μῆλα, θήλειαι δέ μέμηκον ἀνήμελκτοι περί σηκούς: οὔθατα γάρ σφαραγεῦντο. ἄναξ δ' ὀδύνῃσι κακῇσι τειρόμενος πάντων ὀΐων ἐπεμαίετο νῶτα ὀρθῶν ἑσταότων: τό δέ νήπιος οὐκ ἐνόησεν, ὥς οἱ ὑπ' εἰροπόκων ὀΐων στέρνοισι δέδεντο. ὕστατος ἀρνειός μήλων ἔστειχε θύραζε, λάχνῳ στεινόμενος καί ἐμοί πυκινά φρονέοντι. τόν δ' ἐπιμασσάμενος προσέφη κρατερός πολύφημος: ‘κριέ πέπον, τί μοι ὧδε διά σπέος ἔσσυο μήλων ὕστατος; οὔ τι πάρος γε λελειμμένος ἔρχεαι οἰῶν, ἀλλά πολύ πρῶτος νέμεαι τέρεν' ἄνθεα ποίης μακρά βιβάς, πρῶτος δέ ῥοάς ποταμῶν ἀφικάνεις, πρῶτος δέ σταθμόνδε λιλαίεαι ἀπονέεσθαι ἑσπέριος, νῦν αὖτε πανύστατος. ἦ σύ γ' ἄνακτος ὀφθαλμόν ποθέεις; τόν ἀνήρ κακός ἐξαλάωσε σύν λυγροῖς' ἑτάροισι, δαμασσάμενος φρένας οἴνῳ, οὖτις, ὅν οὔ πώ φημι πεφυγμένον ἔμμεν ὄλεθρον. εἰ δή ὁμοφρονέοις ποτιφωνήεις τε γένοιο εἰπεῖν, ὅππῃ κεῖνος ἐμόν μένος ἠλασκάζει: τῶ κέ οἱ ἐγκέφαλός γε διά σπέος ἄλλυδις ἄλλῃ θεινομένου ῥαίοιτο πρός οὔδεϊ, κάδ δέ τ' ἐμόν κῆρ λωφήσειε κακῶν, τά μοι οὐτιδανός πόρεν οὖτις.’ ὥς εἰπών τόν κριόν ἀπό ἕο πέμπε θύραζε. ἐλθόντες δ' ἠβαιόν ἀπό σπείους τε καί αὐλῆς πρῶτος ὑπ' ἀρνειοῦ λυόμην, ὑπέλυσα δ' ἑταίρους. καρπαλίμως δέ τά μῆλα ταναύποδα, πίονα δημῷ, πολλά περιτροπέοντες ἐλαύνομεν, ὄφρ' ἐπί νῆα ἱκόμεθ': ἀσπάσιοι δέ φίλοις' ἑτάροισι φάνημεν, οἵ φύγομεν θάνατον: τούς δέ στενάχοντο γοῶντες. ἀλλ' ἐγώ οὐκ εἴων, ἀνά δ' ὀφρύσι νεῦον ἑκάστῳ, κλαίειν: ἀλλ' ἐκέλευσα θοῶς καλλίτριχα μῆλα πόλλ' ἐν νηΐ βαλόντας ἐπιπλεῖν ἁλμυρόν ὕδωρ. οἱ δ' αἶψ' εἴσβαινον καί ἐπί κληῖσι καθῖζον: ἑξῆς δ' ἑζόμενοι πολιήν ἅλα τύπτον ἐρετμοῖς. ἀλλ' ὅτε τόσσον ἀπῆν, ὅσσον τε γέγωνε βοήσας, καί τότ' ἐγώ κύκλωπα προσηύδων κερτομίοισι: ‘κύκλωψ, οὐκ ἄρ' ἔμελλες ἀνάλκιδος ἀνδρός ἑταίρους ἔδμεναι ἐν σπῆϊ γλαφυρῷ κρατερῆφι βίηφι. καί λίην σέ γ' ἔμελλε κιχήσεσθαι κακά ἔργα, σχέτλι', ἐπεί ξείνους οὐχ ἅζεο σῷ ἐνί οἴκῳ ἐσθέμεναι: τῶ σε ζεύς τείσατο καί θεοί ἄλλοι.’ ὥς ἐφάμην, ὁ δ' ἔπειτα χολώσατο κηρόθι μᾶλλον: ἧκε δ' ἀπορρήξας κορυφήν ὄρεος μεγάλοιο, κάδ δ' ἔβαλε προπάροιθε νεός κυανοπρῴροιο [τυτθόν, ἐδεύησεν δ' οἰήϊον ἄκρον ἱκέσθαι.] ἐκλύσθη δέ θάλασσα κατερχομένης ὑπό πέτρης: τήν δ' ἄψ ἤπειρόνδε παλιρρόθιον φέρε κῦμα, πλημυρίς ἐκ πόντοιο, θέμωσε δέ χέρσον ἱκέσθαι. αὐτάρ ἐγώ χείρεσσι λαβών περιμήκεα κοντόν ὦσα παρέξ: ἑτάροισι δ' ἐποτρύνας ἐκέλευσα [ἐμβαλέειν κώπῃς', ἵν' ὑπέκ κακότητα φύγοιμεν,] κρατί καταννεύων: οἱ δέ προπεσόντες ἔρεσσον. ἀλλ' ὅτε δή δίς τόσσον ἅλα πρήσσοντες ἀπῆμεν, καί τότε δή κύκλωπα προσηύδων: ἀμφί δ' ἑταῖροι μειλιχίοις' ἐπέεσσιν ἐρήτυον ἄλλοθεν ἄλλος: ‘σχέτλιε, τίπτ' ἐθέλεις ἐρεθιζέμεν ἄγριον ἄνδρα; ὅς καί νῦν πόντονδε βαλών βέλος ἤγαγε νῆα αὖτις ἐς ἤπειρον, καί δή φάμεν αὐτόθ' ὀλέσθαι. εἰ δέ φθεγξαμένου τευ ἤ αὐδήσαντος ἄκουσε, σύν κεν ἄραξ' ἡμέων κεφαλάς καί νήϊα δοῦρα μαρμάρῳ ὀκριόεντι βαλών: τόσσον γάρ ἵησιν.’ ὥς φάσαν, ἀλλ' οὐ πεῖθον ἐμόν μεγαλήτορα θυμόν, ἀλλά μιν ἄψορρον προσέφην κεκοτηότι θυμῷ: ‘κύκλωψ, αἴ κέν τίς σε καταθνητῶν ἀνθρώπων ὀφθαλμοῦ εἴρηται ἀεικελίην ἀλαωτύν, φάσθαι ὀδυσσῆα πτολιπόρθιον ἐξαλαῶσαι, υἱόν λαέρτεω, ἰθάκῃ ἔνι οἰκί' ἔχοντα.’ ὥς ἐφάμην, ὁ δέ μ' οἰμώξας ἠμείβετο μύθῳ: ‘ὤ πόποι, ἦ μάλα δή με παλαίφατα θέσφαθ' ἱκάνει. ἔσκε τις ἐνθάδε μάντις ἀνήρ ἠΰς τε μέγας τε, τήλεμος εὐρυμίδης, ὅς μαντοσύνῃ ἐκέκαστο καί μαντευόμενος κατεγήρα κυκλώπεσσιν: ὅς μοι ἔφη τάδε πάντα τελευτήσεσθαι ὀπίσσω, χειρῶν ἐξ ὀδυσῆος ἁμαρτήσεσθαι ὀπωπῆς. ἀλλ' αἰεί τινα φῶτα μέγαν καί καλόν ἐδέγμην ἐνθάδ' ἐλεύσεσθαι, μεγάλην ἐπιειμένον ἀλκήν: νῦν δέ μ' ἐών ὀλίγος τε καί οὐτιδανός καί ἄκικυς ὀφθαλμοῦ ἀλάωσεν, ἐπεί μ' ἐδαμάσσατο οἴνῳ. ἀλλ' ἄγε δεῦρ', ὀδυσεῦ, ἵνα τοι πάρ ξείνια θείω, πομπήν τ' ὀτρύνω δόμεναι κλυτόν ἐννοσίγαιον: τοῦ γάρ ἐγώ πάϊς εἰμί, πατήρ δ' ἐμός εὔχεται εἶναι. αὐτός δ', αἴ κ' ἐθέλῃς', ἰήσεται, οὐδέ τις ἄλλος οὔτε θεῶν μακάρων οὔτε θνητῶν ἀνθρώπων.’ ὥς ἔφατ', αὐτάρ ἐγώ μιν ἀμειβόμενος προσέειπον: ‘αἴ γάρ δή ψυχῆς τε καί αἰῶνός σε δυναίμην εὖνιν ποιήσας πέμψαι δόμον ἄϊδος εἴσω, ὡς οὐκ ὀφθαλμόν γ' ἰήσεται οὐδ' ἐνοσίχθων.’ ὥς ἐφάμην, ὁ δ' ἔπειτα ποσειδάωνι ἄνακτι εὔχετο, χεῖρ' ὀρέγων εἰς οὐρανόν ἀστερόεντα: ‘κλῦθι, ποσείδαον γαιήοχε κυανοχαῖτα: εἰ ἐτεόν γε σός εἰμι, πατήρ δ' ἐμός εὔχεαι εἶναι, δός μή ὀδυσσῆα πτολιπόρθιον οἴκαδ' ἱκέσθαι, [υἱόν λαέρτεω, ἰθάκῃ ἔνι οἰκί' ἔχοντα.] ἀλλ' εἴ οἱ μοῖρ' ἐστί φίλους τ' ἰδέειν καί ἱκέσθαι οἶκον ἐϋκτίμενον καί ἑήν ἐς πατρίδα γαῖαν, ὀψέ κακῶς ἔλθοι, ὀλέσας ἄπο πάντας ἑταίρους, νηός ἐπ' ἀλλοτρίης, εὕροι δ' ἐν πήματα οἴκῳ.’ ὥς ἔφατ' εὐχόμενος, τοῦ δ' ἔκλυε κυανοχαίτης. αὐτάρ ὅ γ' ἐξαῦτις πολύ μείζονα λᾶαν ἀείρας ἧκ' ἐπιδινήσας, ἐπέρεισε δέ ἶν' ἀπέλεθρον: κάδ δ' ἔβαλεν μετόπισθε νεός κυανοπρῴροιο τυτθόν, ἐδεύησεν δ' οἰήϊον ἄκρον ἱκέσθαι. ἐκλύσθη δέ θάλασσα κατερχομένης ὑπό πέτρης: τήν δέ πρόσω φέρε κῦμα, θέμωσε δέ χέρσον ἱκέσθαι. ἀλλ' ὅτε δή τήν νῆσον ἀφικόμεθ', ἔνθα περ ἄλλαι νῆες ἐΰσσελμοι μένον ἁθρόαι, ἀμφί δ' ἑταῖροι εἵατ' ὀδυρόμενοι, ἡμέας ποτιδέγμενοι αἰεί, νῆα μέν ἔνθ' ἐλθόντες ἐκέλσαμεν ἐν ψαμάθοισιν, [ἐκ δέ καί αὐτοί βῆμεν ἐπί ῥηγμῖνι θαλάσσης.] μῆλα δέ κύκλωπος γλαφυρῆς ἐκ νηός ἑλόντες δασσάμεθ', ὡς μή τίς μοι ἀτεμβόμενος κίοι ἴσης. ἀρνειόν δ' ἐμοί οἴῳ ἐϋκνήμιδες ἑταῖροι μήλων δαιομένων δόσαν ἔξοχα: τόν δ' ἐπί θινί ζηνί κελαινεφέϊ κρονίδῃ, ὅς πᾶσιν ἀνάσσει, ῥέξας μηρί' ἔκαιον: ὁ δ' οὐκ ἐμπάζετο ἱρῶν, ἀλλ' ὅ γε μερμήριζεν, ὅπως ἀπολοίατο πᾶσαι νῆες ἐΰσσελμοι καί ἐμοί ἐρίηρες ἑταῖροι. ὥς τότε μέν πρόπαν ἦμαρ ἐς ἠέλιον καταδύντα ἥμεθα δαινύμενοι κρέα τ' ἄσπετα καί μέθυ ἡδύ: ἦμος δ' ἠέλιος κατέδυ καί ἐπί κνέφας ἦλθε, δή τότε κοιμήθημεν ἐπί ῥηγμῖνι θαλάσσης. ἦμος δ' ἠριγένεια φάνη ῥοδοδάκτυλος ἠώς, δή τότ' ἐγών ἑτάροισιν ἐποτρύνας ἐκέλευσα αὐτούς τ' ἀμβαίνειν ἀνά τε πρυμνήσια λῦσαι. οἱ δ' αἶψ' εἴσβαινον καί ἐπί κληῖσι καθῖζον, ἑξῆς δ' ἑζόμενοι πολιήν ἅλα τύπτον ἐρετμοῖς. ἔνθεν δέ προτέρω πλέομεν ἀκαχήμενοι ἦτορ, ἄσμενοι ἐκ θανάτοιο, φίλους ὀλέσαντες ἑταίρους. {οδυσσειασ κ} αἰολίην δ' ἐς νῆσον ἀφικόμεθ': ἔνθα δ' ἔναιεν αἴολος ἱπποτάδης, φίλος ἀθανάτοισι θεοῖσι, πλωτῇ ἐνί νήσῳ: πᾶσαν δέ τέ μιν πέρι τεῖχος χάλκεον ἄρρηκτον, λισσή δ' ἀναδέδρομε πέτρη. τοῦ καί δώδεκα παῖδες ἐνί μεγάροις γεγάασιν, ἕξ μέν θυγατέρες, ἕξ δ' υἱέες ἡβώοντες. ἔνθ' ὅ γε θυγατέρας πόρεν υἱάσιν εἶναι ἀκοίτις. οἱ δ' αἰεί παρά πατρί φίλῳ καί μητέρι κεδνῇ δαίνυνται: παρά δέ σφιν ὀνείατα μυρία κεῖται, κνισῆεν δέ τε δῶμα περιστεναχίζεται αὐλῇ, ἤματα: νύκτας δ' αὖτε παρ' αἰδοίῃς' ἀλόχοισιν εὕδους' ἔν τε τάπησι καί ἐν τρητοῖσι λέχεσσι. καί μέν τῶν ἱκόμεσθα πόλιν καί δώματα καλά. μῆνα δέ πάντα φίλει με καί ἐξερέεινεν ἕκαστα, ἴλιον ἀργείων τε νέας καί νόστον ἀχαιῶν: καί μέν ἐγώ τῷ πάντα κατά μοῖραν κατέλεξα. ἀλλ' ὅτε δή καί ἐγών ὁδόν ᾔτεον ἠδ' ἐκέλευον πεμπέμεν, οὐδέ τι κεῖνος ἀνήνατο, τεῦχε δέ πομπήν. δῶκε δέ μ' ἐκδείρας ἀσκόν βοός ἐννεώροιο, ἔνθα δέ βυκτάων ἀνέμων κατέδησε κέλευθα: κεῖνον γάρ ταμίην ἀνέμων ποίησε κρονίων, ἠμέν παυέμεναι ἠδ' ὀρνύμεν, ὅν κ' ἐθέλῃσι. νηΐ δ' ἐνί γλαφυρῇ κατέδει μέρμιθι φαεινῇ ἀργυρέῃ, ἵνα μή τι παραπνεύσει' ὀλίγον περ: αὐτάρ ἐμοί πνοιήν ζεφύρου προέηκεν ἀῆναι, ὄφρα φέροι νῆάς τε καί αὐτούς: οὐδ' ἄρ' ἔμελλεν ἐκτελέειν: αὐτῶν γάρ ἀπωλόμεθ' ἀφραδίῃσιν. ἐννῆμαρ μέν ὁμῶς πλέομεν νύκτας τε καί ἦμαρ, τῇ δεκάτῃ δ' ἤδη ἀνεφαίνετο πατρίς ἄρουρα, καί δή πυρπολέοντας ἐλεύσσομεν ἐγγύς ἐόντας. ἔνθ' ἐμέ μέν γλυκύς ὕπνος ἐπέλλαβε κεκμηῶτα: αἰεί γάρ πόδα νηός ἐνώμων, οὐδέ τῳ ἄλλῳ δῶχ' ἑτάρων, ἵνα θᾶσσον ἱκοίμεθα πατρίδα γαῖαν: οἱ δ' ἕταροι ἐπέεσσι πρός ἀλλήλους ἀγόρευον καί μ' ἔφασαν χρυσόν τε καί ἄργυρον οἴκαδ' ἄγεσθαι, δῶρα παρ' αἰόλοο μεγαλήτορος ἱπποτάδαο. ὧδε δέ τις εἴπεσκεν ἰδών ἐς πλησίον ἄλλον: ‘ὤ πόποι, ὡς ὅδε πᾶσι φίλος καί τίμιός ἐστιν ἀνθρώποις', ὅτεών κε πόλιν καί γαῖαν ἵκηται. πολλά μέν ἐκ τροίης ἄγεται κειμήλια καλά ληΐδος: ἡμεῖς δ' αὖτε ὁμήν ὁδόν ἐκτελέσαντες οἴκαδε νισόμεθα κενεάς σύν χεῖρας ἔχοντες. καί νῦν οἱ τά γε δῶκε χαριζόμενος φιλότητι αἴολος. ἀλλ' ἄγε θᾶσσον ἰδώμεθα, ὅττι τάδ' ἐστίν, ὅσσος τις χρυσός τε καί ἄργυρος ἀσκῷ ἔνεστιν.’ ὥς ἔφασαν, βουλή δέ κακή νίκησεν ἑταίρων: ἀσκόν μέν λῦσαν, ἄνεμοι δ' ἐκ πάντες ὄρουσαν, τούς δ' αἶψ' ἁρπάξασα φέρεν πόντονδε θύελλα κλαίοντας, γαίης ἄπο πατρίδος. αὐτάρ ἐγώ γε ἐγρόμενος κατά θυμόν ἀμύμονα μερμήριξα, ἠέ πεσών ἐκ νηός ἀποφθίμην ἐνί πόντῳ, ἦ ἀκέων τλαίην καί ἔτι ζωοῖσι μετείην. ἀλλ' ἔτλην καί ἔμεινα, καλυψάμενος δ' ἐνί νηΐ κείμην: αἱ δ' ἐφέροντο κακῇ ἀνέμοιο θυέλλῃ αὖτις ἐπ' αἰολίην νῆσον, στενάχοντο δ' ἑταῖροι. ἔνθα δ' ἐπ' ἠπείρου βῆμεν καί ἀφυσσάμεθ' ὕδωρ: αἶψα δέ δεῖπνον ἕλοντο θοῇς παρά νηυσίν ἑταῖροι. αὐτάρ ἐπεί σίτοιό τ' ἐπασσάμεθ' ἠδέ ποτῆτος, δή τότ' ἐγώ κήρυκά τ' ὀπασσάμενος καί ἑταῖρον, βῆν εἰς αἰόλοο κλυτά δώματα: τόν δ' ἐκίχανον δαινύμενον παρά ᾗ τ' ἀλόχῳ καί οἷσι τέκεσσιν. ἐλθόντες δ' ἐς δῶμα παρά σταθμοῖσιν ἐπ' οὐδοῦ ἑζόμεθ': οἱ δ' ἀνά θυμόν ἐθάμβεον ἔκ τ' ἐρέοντο: ‘πῶς ἦλθες, ὀδυσεῦ; τίς τοι κακός ἔχραε δαίμων; ἦ μέν ς' ἐνδυκέως ἀπεπέμπομεν, ὄφρα ἵκοιο πατρίδα σήν καί δῶμα, καί εἴ πού τοι φίλον ἐστίν.’ ὥς φάσαν: αὐτάρ ἐγώ μετεφώνεον ἀχνύμενος κῆρ: ‘ἄασάν μ' ἕταροί τε κακοί πρός τοῖσί τε ὕπνος σχέτλιος. ἀλλ' ἀκέσασθε, φίλοι: δύναμις γάρ ἐν ὑμῖν.’ ὥς ἐφάμην μαλακοῖσι καθαπτόμενος ἐπέεσσιν: οἱ δ' ἄνεω ἐγένοντο: πατήρ δ' ἠμείβετο μύθῳ: ‘ἔρρ' ἐκ νήσου θᾶσσον, ἐλέγχιστε ζωόντων: οὐ γάρ μοι θέμις ἐστί κομιζέμεν οὐδ' ἀποπέμπειν ἄνδρα τόν, ὅς τε θεοῖσιν ἀπέχθηται μακάρεσσιν. [ἔρρ', ἐπεί ἀθανάτοισιν ἀπεχθόμενος τόδ' ἱκάνεις.’] ὥς εἰπών ἀπέπεμπε δόμων βαρέα στενάχοντα. ἔνθεν δέ προτέρω πλέομεν ἀκαχήμενοι ἦτορ: τείρετο δ' ἀνδρῶν θυμός ὑπ' εἰρεσίης ἀλεγεινῆς ἡμετέρῃ ματίῃ, ἐπεί οὐκέτι φαίνετο πομπή. ἑξῆμαρ μέν ὁμῶς πλέομεν νύκτας τε καί ἦμαρ: ἑβδομάτῃ δ' ἱκόμεσθα λάμου αἰπύ πτολίεθρον, τηλέπυλον λαιστρυγονίην, ὅθι ποιμένα ποιμήν ἠπύει εἰσελάων, ὁ δέ τ' ἐξελάων ὑπακούει. ἔνθα κ' ἄϋπνος ἀνήρ δοιούς ἐξήρατο μισθούς, τόν μέν βουκολέων, τόν δ' ἄργυφα μῆλα νομεύων: ἐγγύς γάρ νυκτός τε καί ἤματός εἰσι κέλευθοι. ἔνθ' ἐπεί ἐς λιμένα κλυτόν ἤλθομεν, ὅν πέρι πέτρη ἠλίβατος τετύχηκε διαμπερές ἀμφοτέρωθεν, ἀκταί δέ προβλῆτες ἐναντίαι ἀλλήλῃσιν ἐν στόματι προὔχουσιν, ἀραιή δ' εἴσοδός ἐστιν, ἔνθ' οἵ γ' εἴσω πάντες ἔχον νέας ἀμφιελίσσας. αἱ μέν ἄρ' ἔντοσθεν λιμένος κοίλοιο δέδεντο πλησίαι: οὐ μέν γάρ ποτ' ἀέξετο κῦμά γ' ἐν αὐτῷ, οὔτε μέγ' οὔτ' ὀλίγον, λευκή δ' ἦν ἀμφί γαλήνη. αὐτάρ ἐγών οἶος σχέθον ἔξω νῆα μέλαιναν, αὐτοῦ ἐπ' ἐσχατιῇ, πέτρης ἐκ πείσματα δήσας. ἔστην δέ σκοπιήν ἐς παιπαλόεσσαν ἀνελθών: ἔνθα μέν οὔτε βοῶν οὔτ' ἀνδρῶν φαίνετο ἔργα, καπνόν δ' οἶον ὁρῶμεν ἀπό χθονός ἀΐσσοντα. δή τότ' ἐγών ἑτάρους προΐην πεύθεσθαι ἰόντας, οἵ τινες ἀνέρες εἶεν ἐπί χθονί σῖτον ἔδοντες, ἄνδρε δύω κρίνας, τρίτατον κήρυχ' ἅμ' ὀπάσσας. οἱ δ' ἴσαν ἐκβάντες λείην ὁδόν, ᾗ περ ἄμαξαι ἄστυδ' ἀφ' ὑψηλῶν ὀρέων καταγίνεον ὕλην. κούρῃ δέ ξύμβληντο πρό ἄστεος ὑδρευούσῃ, θυγατέρ' ἰφθίμῃ λαιστρυγόνος ἀντιφάταο. ἡ μέν ἄρ' ἐς κρήνην κατεβήσετο καλλιρέεθρον ἀρτακίην: ἔνθεν γάρ ὕδωρ προτί ἄστυ φέρεσκον: οἱ δέ παριστάμενοι προσεφώνεον ἔκ τ' ἐρέοντο, ὅς τις τῶνδ' εἴη βασιλεύς καί οἷσιν ἀνάσσοι. ἡ δέ μάλ' αὐτίκα πατρός ἐπέφραδεν ὑψερεφές δῶ. οἱ δ' ἐπεί εἰσῆλθον κλυτά δώματα, τήν δέ γυναῖκα εὗρον ὅσην τ' ὄρεος κορυφήν, κατά δ' ἔστυγον αὐτήν. ἡ δ' αἶψ' ἐξ ἀγορῆς ἐκάλει κλυτόν ἀντιφατῆα, ὅν πόσιν, ὅς δή τοῖσιν ἐμήσατο λυγρόν ὄλεθρον. αὐτίχ' ἕνα μάρψας ἑτάρων ὁπλίσσατο δεῖπνον. τώ δέ δύ' ἀΐξαντε φυγῇ ἐπί νῆας ἱκέσθην. αὐτάρ ὁ τεῦχε βοήν διά ἄστεος: οἱ δ' ἀΐοντες φοίτων ἴφθιμοι λαιστρυγόνες ἄλλοθεν ἄλλος, μυρίοι, οὐκ ἄνδρεσσιν ἐοικότες, ἀλλά γίγασιν. οἵ ῥ' ἀπό πετράων ἀνδραχθέσι χερμαδίοισι βάλλον: ἄφαρ δέ κακός κόναβος κατά νῆας ὀρώρει ἀνδρῶν τ' ὀλλυμένων νηῶν θ' ἅμα ἀγνυμενάων: ἰχθῦς δ' ὥς πείροντες ἀτερπέα δαῖτα φέροντο. ὄφρ' οἱ τούς ὄλεκον λιμένος πολυβενθέος ἐντός, τόφρα δ' ἐγώ ξίφος ὀξύ ἐρυσσάμενος παρά μηροῦ τῷ ἀπό πείσματ' ἔκοψα νεός κυανοπρῴροιο: αἶψα δ' ἐμοῖς' ἑτάροισιν ἐποτρύνας ἐκέλευσα ἐμβαλέειν κώπῃς', ἵν' ὑπέκ κακότητα φύγοιμεν: οἱ δ' ἅμα πάντες ἀνέρριψαν, δείσαντες ὄλεθρον. ἀσπασίως δ' ἐς πόντον ἐπηρεφέας φύγε πέτρας νηῦς ἐμή: αὐτάρ αἱ ἄλλαι ἀολλέες αὐτόθ' ὄλοντο. ἔνθεν δέ προτέρω πλέομεν ἀκαχήμενοι ἦτορ, ἄσμενοι ἐκ θανάτοιο, φίλους ὀλέσαντες ἑταίρους. αἰαίην δ' ἐς νῆσον ἀφικόμεθ': ἔνθα δ' ἔναιε κίρκη ἐϋπλόκαμος, δεινή θεός αὐδήεσσα, αὐτοκασιγνήτη ὀλοόφρονος αἰήταο: ἄμφω δ' ἐκγεγάτην φαεσιμβρότου ἠελίοιο μητρός τ' ἐκ πέρσης, τήν ὠκεανός τέκε παῖδα. ἔνθα δ' ἐπ' ἀκτῆς νηΐ κατηγαγόμεσθα σιωπῇ ναύλοχον ἐς λιμένα, καί τις θεός ἡγεμόνευεν. ἔνθα τότ' ἐκβάντες δύο τ' ἤματα καί δύο νύκτας κείμεθ', ὁμοῦ καμάτῳ τε καί ἄλγεσι θυμόν ἔδοντες. ἀλλ' ὅτε δή τρίτον ἦμαρ ἐϋπλόκαμος τέλες' ἠώς, καί τότ' ἐγών ἐμόν ἔγχος ἑλών καί φάσγανον ὀξύ καρπαλίμως παρά νηός ἀνήϊον ἐς περιωπήν, εἴ πως ἔργα ἴδοιμι βροτῶν ἐνοπήν τε πυθοίμην. ἔστην δέ σκοπιήν ἐς παιπαλόεσσαν ἀνελθών, καί μοι ἐείσατο καπνός ἀπό χθονός εὐρυοδείης κίρκης ἐν μεγάροισι διά δρυμά πυκνά καί ὕλην. μερμήριξα δ' ἔπειτα κατά φρένα καί κατά θυμόν ἐλθεῖν ἠδέ πυθέσθαι, ἐπεί ἴδον αἴθοπα καπνόν. ὧδε δέ μοι φρονέοντι δοάσσατο κέρδιον εἶναι, πρῶτ' ἐλθόντ' ἐπί νῆα θοήν καί θῖνα θαλάσσης δεῖπνον ἑταίροισιν δόμεναι προέμεν τε πυθέσθαι. ἀλλ' ὅτε δή σχεδόν ἦα κιών νεός ἀμφιελίσσης, καί τότε τίς με θεῶν ὀλοφύρατο μοῦνον ἐόντα, ὅς ῥά μοι ὑψίκερων ἔλαφον μέγαν εἰς ὁδόν αὐτήν ἧκεν: ὁ μέν ποταμόνδε κατήϊεν ἐκ νομοῦ ὕλης πιόμενος: δή γάρ μιν ἔχεν μένος ἠελίοιο. τόν δ' ἐγώ ἐκβαίνοντα κατά κνῆστιν μέσα νῶτα πλῆξα: τό δ' ἀντικρύ δόρυ χάλκεον ἐξεπέρησε, κάδ δ' ἔπες' ἐν κονίῃσι μακών, ἀπό δ' ἔπτατο θυμός. τῷ δ' ἐγώ ἐμβαίνων δόρυ χάλκεον ἐξ ὠτειλῆς εἰρυσάμην: τό μέν αὖθι κατακλίνας ἐπί γαίῃ εἴας': αὐτάρ ἐγώ σπασάμην ῥῶπάς τε λύγους τε, πεῖσμα δ' ὅσον τ' ὄργυιαν ἐϋστρεφές ἀμφοτέρωθεν πλεξάμενος συνέδησα πόδας δεινοῖο πελώρου, βῆν δέ καταλλοφάδια φέρων ἐπί νῆα μέλαιναν, ἔγχει ἐρειδόμενος, ἐπεί οὔ πως ἦεν ἐπ' ὤμου χειρί φέρειν ἑτέρῃ: μάλα γάρ μέγα θηρίον ἦεν. κάδ δ' ἔβαλον προπάροιθε νεός, ἀνέγειρα δ' ἑταίρους μειλιχίοις' ἐπέεσσι παρασταδόν ἄνδρα ἕκαστον: ‘ὦ φίλοι, οὐ γάρ πω καταδυσόμεθ', ἀχνύμενοι περ, εἰς ἀΐδαο δόμους, πρίν μόρσιμον ἦμαρ ἐπέλθῃ: ἀλλ' ἄγετ', ὄφρ' ἐν νηΐ θοῇ βρῶσίς τε πόσις τε, μνησόμεθα βρώμης μηδέ τρυχώμεθα λιμῷ.’ ὥς ἐφάμην, οἱ δ' ὦκα ἐμοῖς' ἐπέεσσι πίθοντο: ἐκ δέ καλυψάμενοι παρά θῖν' ἁλός ἀτρυγέτοιο θηήσαντ' ἔλαφον: μάλα γάρ μέγα θηρίον ἦεν. αὐτάρ ἐπεί τάρπησαν ὁρώμενοι ὀφθαλμοῖσι, χεῖρας νιψάμενοι τεύχοντ' ἐρικυδέα δαῖτα. ὥς τότε μέν πρόπαν ἦμαρ ἐς ἠέλιον καταδύντα ἥμεθα δαινύμενοι κρέα τ' ἄσπετα καί μέθυ ἡδύ: ἦμος δ' ἠέλιος κατέδυ καί ἐπί κνέφας ἦλθε, δή τότε κοιμήθημεν ἐπί ῥηγμῖνι θαλάσσης. ἦμος δ' ἠριγένεια φάνη ῥοδοδάκτυλος ἠώς, καί τότ' ἐγών ἀγορήν θέμενος μετά πᾶσιν ἔειπον: [‘κέκλυτέ μευ μύθων, κακά περ πάσχοντες ἑταῖροι:] ὦ φίλοι, οὐ γάρ ἴδμεν ὅπῃ ζόφος οὐδ' ὅπῃ ἠώς, οὐδ' ὅπῃ ἠέλιος φαεσίμβροτος εἶς' ὑπό γαῖαν οὐδ' ὅπῃ ἀννεῖται: ἀλλά φραζώμεθα θᾶσσον, εἴ τις ἔτ' ἔσται μῆτις: ἐγώ δ' οὐκ οἴομαι εἶναι. εἶδον γάρ σκοπιήν ἐς παιπαλόεσσαν ἀνελθών νῆσον, τήν πέρι πόντος ἀπείριτος ἐστεφάνωται. αὐτή δέ χθαμαλή κεῖται: καπνόν δ' ἐνί μέσσῃ ἔδρακον ὀφθαλμοῖσι διά δρυμά πυκνά καί ὕλην.’ ὥς ἐφάμην, τοῖσιν δέ κατεκλάσθη φίλον ἦτορ μνησαμένοις' ἔργων λαιστρυγόνος ἀντιφάταο κύκλωπός τε βίης μεγαλήτορος ἀνδροφάγοιο. κλαῖον δέ λιγέως, θαλερόν κατά δάκρυ χέοντες: ἀλλ' οὐ γάρ τις πρῆξις ἐγίνετο μυρομένοισιν. αὐτάρ ἐγώ δίχα πάντας ἐϋκνήμιδας ἑταίρους ἠρίθμεον, ἀρχόν δέ μετ' ἀμφοτέροισιν ὄπασσα: τῶν μέν ἐγών ἦρχον, τῶν δ' εὐρύλοχος θεοειδής. κλήρους δ' ἐν κυνέῃ χαλκήρεϊ πάλλομεν ὦκα: ἐκ δ' ἔθορε κλῆρος μεγαλήτορος εὐρυλόχοιο. βῆ δ' ἰέναι, ἅμα τῷ γε δύω καί εἴκος' ἑταῖροι κλαίοντες: κατά δ' ἄμμε λίπον γοόωντας ὄπισθεν. εὗρον δ' ἐν βήσσῃσι τετυγμένα δώματα κίρκης ξεστοῖσιν λάεσσι, περισκέπτῳ ἐνί χώρῳ. ἀμφί δέ μιν λύκοι ἦσαν ὀρέστεροι ἠδέ λέοντες, τούς αὐτή κατέθελξεν, ἐπεί κακά φάρμακ' ἔδωκεν. οὐδ' οἵ γ' ὡρμήθησαν ἐπ' ἀνδράσιν, ἀλλ' ἄρα τοί γε οὐρῇσιν μακρῇσι περισσαίνοντες ἀνέσταν. ὡς δ' ὅτ' ἄν ἀμφί ἄνακτα κύνες δαίτηθεν ἰόντα σαίνως': αἰεί γάρ τε φέρει μειλίγματα θυμοῦ: ὥς τούς ἀμφί λύκοι κρατερώνυχες ἠδέ λέοντες σαῖνον: τοί δ' ἔδδεισαν, ἐπεί ἴδον αἰνά πέλωρα. ἔσταν δ' ἐν προθύροισι θεᾶς καλλιπλοκάμοιο, κίρκης δ' ἔνδον ἄκουον ἀειδούσης ὀπί καλῇ ἱστόν ἐποιχομένης μέγαν ἄμβροτον, οἷα θεάων λεπτά τε καί χαρίεντα καί ἀγλαά ἔργα πέλονται. τοῖσι δέ μύθων ἦρχε πολίτης, ὄρχαμος ἀνδρῶν, ὅς μοι κήδιστος ἑτάρων ἦν κεδνότατός τε: ‘ὦ φίλοι, ἔνδον γάρ τις ἐποιχομένη μέγαν ἱστόν καλόν ἀοιδιάει, δάπεδον δ' ἅπαν ἀμφιμέμυκεν, ἤ θεός ἠέ γυνή: ἀλλά φθεγγώμεθα θᾶσσον.’ ὥς ἄρ' ἐφώνησεν, τοί δ' ἐφθέγγοντο καλεῦντες. ἡ δ' αἶψ' ἐξελθοῦσα θύρας ὤϊξε φαεινάς καί κάλει: οἱ δ' ἅμα πάντες ἀϊδρείῃσιν ἕποντο: εὐρύλοχος δ' ὑπέμεινεν: ὀΐσατο γάρ δόλον εἶναι. εἷσεν δ' εἰσαγαγοῦσα κατά κλισμούς τε θρόνους τε, ἐν δέ σφιν τυρόν τε καί ἄλφιτα καί μέλι χλωρόν οἴνῳ πραμνείῳ ἐκύκα: ἀνέμισγε δέ σίτῳ φάρμακα λύγρ', ἵνα πάγχυ λαθοίατο πατρίδος αἴης. αὐτάρ ἐπεί δῶκέν τε καί ἔκπιον, αὐτίκ' ἔπειτα ῥάβδῳ πεπληγυῖα κατά συφεοῖσιν ἐέργνυ. οἱ δέ συῶν μέν ἔχον κεφαλάς φωνήν τε τρίχας τε καί δέμας, αὐτάρ νοῦς ἦν ἔμπεδος ὡς τό πάρος περ. ὥς οἱ μέν κλαίοντες ἐέρχατο: τοῖσι δέ κίρκη πάρ ἄκυλον βάλανόν τ' ἔβαλεν καρπόν τε κρανείης ἔδμεναι, οἷα σύες χαμαιευνάδες αἰέν ἔδουσιν. εὐρύλοχος δ' ἄψ ἦλθε θοήν ἐπί νῆα μέλαιναν, ἀγγελίην ἑτάρων ἐρέων καί ἀδευκέα πότμον. οὐδέ τι ἐκφάσθαι δύνατο ἔπος, ἱέμενός περ, κῆρ ἄχεϊ μεγάλῳ βεβολημένος: ἐν δέ οἱ ὄσσε δακρυόφιν πίμπλαντο, γόον δ' ὠΐετο θυμός. ἀλλ' ὅτε δή μιν πάντες ἀγαζόμεθ' ἐξερέοντες, καί τότε τῶν ἄλλων ἑτάρων κατέλεξεν ὄλεθρον: ‘ᾔομεν, ὡς ἐκέλευες, ἀνά δρυμά, φαίδιμ' ὀδυσσεῦ: εὕρομεν ἐν βήσσῃσι τετυγμένα δώματα καλά [ξεστοῖσιν λάεσσι, περισκέπτῳ ἐνί χώρῳ.] ἔνθα δέ τις μέγαν ἱστόν ἐποιχομένη λίγ' ἄειδεν ἤ θεός ἠέ γυνή: τοί δ' ἐφθέγγοντο καλεῦντες. ἡ δ' αἶψ' ἐξελθοῦσα θύρας ὤϊξε φαεινάς καί κάλει: οἱ δ' ἅμα πάντες ἀϊδρείῃσιν ἕποντο: αὐτάρ ἐγών ὑπέμεινα, ὀϊσάμενος δόλον εἶναι. οἱ δ' ἅμ' ἀϊστώθησαν ἀολλέες, οὐδέ τις αὐτῶν ἐξεφάνη: δηρόν δέ καθήμενος ἐσκοπίαζον.’ ὥς ἔφατ', αὐτάρ ἐγώ περί μέν ξίφος ἀργυρόηλον ὤμοιϊν βαλόμην, μέγα χάλκεον, ἀμφί δέ τόξα: τόν δ' ἄψ ἠνώγεα αὐτήν ὁδόν ἡγήσασθαι. αὐτάρ ὅ γ' ἀμφοτέρῃσι λαβών ἐλλίσσετο γούνων [καί μ' ὀλοφυρόμενος ἔπεα πτερόεντα προσηύδα:] ‘μή μ' ἄγε κεῖς' ἀέκοντα, διοτρεφές, ἀλλά λίπ' αὐτοῦ: οἶδα γάρ ὡς οὔτ' αὐτός ἐλεύσεαι οὔτε τιν' ἄλλον ἄξεις σῶν ἑτάρων. ἀλλά ξύν τοίσδεσι θᾶσσον φεύγωμεν: ἔτι γάρ κεν ἀλύξαιμεν κακόν ἦμαρ.’ ὥς ἔφατ', αὐτάρ ἐγώ μιν ἀμειβόμενος προσέειπον: ‘εὐρύλοχ', ἦ τοι μέν σύ μέν' αὐτοῦ τῷδ' ἐνί χώρῳ ἔσθων καί πίνων κοίλῃ παρά νηΐ μελαίνῃ: αὐτάρ ἐγών εἶμι: κρατερή δέ μοι ἔπλετ' ἀνάγκη.’ ὥς εἰπών παρά νηός ἀπήϊον ἠδέ θαλάσσης. ἀλλ' ὅτε δή ἄρ' ἔμελλον ἰών ἱεράς ἀνά βήσσας κίρκης ἵξεσθαι πολυφαρμάκου ἐς μέγα δῶμα, ἔνθα μοι ἑρμείας χρυσόρραπις ἀντεβόλησεν ἐρχομένῳ πρός δῶμα, νεηνίῃ ἀνδρί ἐοικώς, πρῶτον ὑπηνήτῃ, τοῦ περ χαριεστάτη ἥβη: ἔν τ' ἄρα μοι φῦ χειρί ἔπος τ' ἔφατ' ἔκ τ' ὀνόμαζε: ‘πῇ δή αὖτ', ὦ δύστηνε, δι' ἄκριας ἔρχεαι οἶος, χώρου ἄϊδρις ἐών; ἕταροι δέ τοι οἵδ' ἐνί κίρκης ἔρχαται ὥς τε σύες πυκινούς κευθμῶνας ἔχοντες. ἦ τούς λυσόμενος δεῦρ' ἔρχεαι; οὐδέ σέ φημι αὐτόν νοστήσειν, μενέεις δέ σύ γ' ἔνθα περ ἄλλοι. ἀλλ' ἄγε δή σε κακῶν ἐκλύσομαι ἠδέ σαώσω: τῆ, τόδε φάρμακον ἐσθλόν ἔχων ἐς δώματα κίρκης ἔρχευ, ὅ κέν τοι κρατός ἀλάλκῃσιν κακόν ἦμαρ. πάντα δέ τοι ἐρέω ὀλοφώϊα δήνεα κίρκης. τεύξει τοι κυκεῶ, βαλέει δ' ἐν φάρμακα σίτῳ: ἀλλ' οὐδ' ὧς θέλξαι σε δυνήσεται: οὐ γάρ ἐάσει φάρμακον ἐσθλόν, ὅ τοι δώσω, ἐρέω δέ ἕκαστα. ὁππότε κεν κίρκη ς' ἐλάσῃ περιμήκεϊ ῥάβδῳ, δή τότε σύ ξίφος ὀξύ ἐρυσσάμενος παρά μηροῦ κίρκῃ ἐπαΐξαι ὥς τε κτάμεναι μενεαίνων. ἡ δέ ς' ὑποδδείσασα κελήσεται εὐνηθῆναι: ἔνθα σύ μηκέτ' ἔπειτ' ἀπανήνασθαι θεοῦ εὐνήν, ὄφρα κέ τοι λύσῃ θ' ἑτάρους αὐτόν τε κομίσσῃ: ἀλλά κέλεσθαί μιν μακάρων μέγαν ὅρκον ὀμόσσαι μή τί τοι αὐτῷ πῆμα κακόν βουλευσέμεν ἄλλο, μή ς' ἀπογυμνωθέντα κακόν καί ἀνήνορα θήῃ.’ ὥς ἄρα φωνήσας πόρε φάρμακον ἀργεϊφόντης ἐκ γαίης ἐρύσας καί μοι φύσιν αὐτοῦ ἔδειξε. ῥίζῃ μέν μέλαν ἔσκε, γάλακτι δέ εἴκελον ἄνθος: μῶλυ δέ μιν καλέουσι θεοί, χαλεπόν δέ τ' ὀρύσσειν ἀνδράσι γε θνητοῖσι: θεοί δέ τε πάντα δύνανται. ἑρμείας μέν ἔπειτ' ἀπέβη πρός μακρόν ὄλυμπον νῆσον ἀν' ὑλήεσσαν, ἐγώ δ' ἐς δώματα κίρκης ἤϊα: πολλά δέ μοι κραδίη πόρφυρε κιόντι. ἔστην δ' εἰνί θύρῃσι θεᾶς καλλιπλοκάμοιο: ἔνθα στάς ἐβόησα, θεά δέ μευ ἔκλυεν αὐδῆς. ἡ δ' αἶψ' ἐξελθοῦσα θύρας ὤϊξε φαεινάς καί κάλει: αὐτάρ ἐγών ἑπόμην ἀκαχήμενος ἦτορ. εἷσε δέ μ' εἰσαγαγοῦσα ἐπί θρόνου ἀργυροήλου, [καλοῦ δαιδαλέου: ὑπό δέ θρῆνυς ποσίν ἦεν:] τεῦχε δέ μοι κυκεῶ χρυσέῳ δέπᾳ, ὄφρα πίοιμι, ἐν δέ τε φάρμακον ἧκε, κακά φρονέους' ἐνί θυμῷ. αὐτάρ ἐπεί δῶκέν τε καί ἔκπιον οὐδέ μ' ἔθελξε, ῥάβδῳ πεπληγυῖα ἔπος τ' ἔφατ' ἔκ τ' ὀνόμαζεν: ‘ἔρχεο νῦν συφεόνδε, μετ' ἄλλων λέξο ἑταίρων.’ ὥς φάτ', ἐγώ δ' ἄορ ὀξύ ἐρυσσάμενος παρά μηροῦ κίρκῃ ἐπήϊξα ὥς τε κτάμεναι μενεαίνων. ἡ δέ μέγα ἰάχουσα ὑπέδραμε καί λάβε γούνων καί μ' ὀλοφυρομένη ἔπεα πτερόεντα προσηύδα: ‘τίς πόθεν εἰς ἀνδρῶν; πόθι τοι πόλις ἠδέ τοκῆες; θαῦμά μ' ἔχει, ὡς οὔ τι πιών τάδε φάρμακ' ἐθέλχθης. οὐδέ γάρ οὐδέ τις ἄλλος ἀνήρ τάδε φάρμακ' ἀνέτλη, ὅς κε πίῃ καί πρῶτον ἀμείψεται ἕρκος ὀδόντων: σοί δέ τις ἐν στήθεσσιν ἀκήλητος νόος ἐστίν. ἦ σύ γ' ὀδυσσεύς ἐσσι πολύτροπος, ὅν τέ μοι αἰεί φάσκεν ἐλεύσεσθαι χρυσόρραπις ἀργεϊφόντης, ἐκ τροίης ἀνιόντα θοῇ σύν νηΐ μελαίνῃ. ἀλλ' ἄγε δή κολεῷ μέν ἄορ θέο, νῶϊ δ' ἔπειτα εὐνῆς ἡμετέρης ἐπιβήομεν, ὄφρα μιγέντε εὐνῇ καί φιλότητι πεποίθομεν ἀλλήλοισιν.’ ὥς ἔφατ', αὐτάρ ἐγώ μιν ἀμειβόμενος προσέειπον: ‘ὦ κίρκη, πῶς γάρ με κέλῃ σοί ἤπιον εἶναι, ἥ μοι σῦς μέν ἔθηκας ἐνί μεγάροισιν ἑταίρους, αὐτόν δ' ἐνθάδ' ἔχουσα δολοφρονέουσα κελεύεις ἐς θάλαμόν τ' ἰέναι καί σῆς ἐπιβήμεναι εὐνῆς, ὄφρα με γυμνωθέντα κακόν καί ἀνήνορα θήῃς. οὐδ' ἄν ἐγώ γ' ἐθέλοιμι τεῆς ἐπιβήμεναι εὐνῆς, εἰ μή μοι τλαίης γε, θεά, μέγαν ὅρκον ὀμόσσαι, μή τί μοι αὐτῷ πῆμα κακόν βουλευσέμεν ἄλλο.’ ὥς ἐφάμην, ἡ δ' αὐτίκ' ἀπώμνυεν, ὡς ἐκέλευον. αὐτάρ ἐπεί ῥ' ὄμοσέν τε τελεύτησέν τε τόν ὅρκον, καί τότ' ἐγώ κίρκης ἐπέβην περικαλλέος εὐνῆς. ἀμφίπολοι δ' ἄρα τεῖος ἐνί μεγάροισι πένοντο τέσσαρες, αἵ οἱ δῶμα κάτα δρήστειραι ἔασι. γίνονται δ' ἄρα ταί γ' ἔκ τε κρηνέων ἀπό τ' ἀλσέων ἔκ θ' ἱερῶν ποταμῶν, οἵ τ' εἰς ἅλαδε προρέουσι. τάων ἡ μέν ἔβαλλε θρόνοις' ἔνι ῥήγεα καλά πορφύρεα καθύπερθ', ὑπένερθε δέ λῖθ' ὑπέβαλλεν: ἡ δ' ἑτέρη προπάροιθε θρόνων ἐτίταινε τραπέζας ἀργυρέας, ἐπί δέ σφι τίθει χρύσεια κάνεια: ἡ δέ τρίτη κρητῆρι μελίφρονα οἶνον ἐκίρνα ἡδύν ἐν ἀργυρέῳ, νέμε δέ χρύσεια κύπελλα: ἡ δέ τετάρτη ὕδωρ ἐφόρει καί πῦρ ἀνέκαιε πολλόν ὑπό τρίποδι μεγάλῳ: ἰαίνετο δ' ὕδωρ. αὐτάρ ἐπεί δή ζέσσεν ὕδωρ ἐνί ἤνοπι χαλκῷ, ἔς ῥ' ἀσάμινθον ἕσασα λό' ἐκ τρίποδος μεγάλοιο, θυμῆρες κεράσασα, κατά κρατός τε καί ὤμων, ὄφρα μοι ἐκ κάματον θυμοφθόρον εἵλετο γυίων. αὐτάρ ἐπεί λοῦσέν τε καί ἔχρισεν λίπ' ἐλαίῳ, ἀμφί δέ με χλαῖναν καλήν βάλεν ἠδέ χιτῶνα, εἷσε δέ μ' εἰσαγαγοῦσα ἐπί θρόνου ἀργυροήλου, καλοῦ δαιδαλέου: ὑπό δέ θρῆνυς ποσίν ἦεν: [χέρνιβα δ' ἀμφίπολος προχόῳ ἐπέχευε φέρουσα καλῇ χρυσείῃ, ὑπέρ ἀργυρέοιο λέβητος, νίψασθαι: παρά δέ ξεστήν ἐτάνυσσε τράπεζαν. σῖτον δ' αἰδοίη ταμίη παρέθηκε φέρουσα, εἴδατα πόλλ' ἐπιθεῖσα, χαριζομένη παρεόντων:] ἐσθέμεναι δ' ἐκέλευεν: ἐμῷ δ' οὐχ ἥνδανε θυμῷ, ἀλλ' ἥμην ἀλλοφρονέων, κακά δ' ὄσσετο θυμός. κίρκη δ' ὡς ἐνόησεν ἔμ' ἥμενον οὐδ' ἐπί σίτῳ χεῖρας ἰάλλοντα, στυγερόν δέ με πένθος ἔχοντα, ἄγχι παρισταμένη ἔπεα πτερόεντα προσηύδα: ‘τίφθ' οὕτως, ὀδυσεῦ, κατ' ἄρ' ἕζεαι ἶσος ἀναύδῳ, θυμόν ἔδων, βρώμης δ' οὐχ ἅπτεαι οὐδέ ποτῆτος; ἦ τινά που δόλον ἄλλον ὀΐεαι; οὐδέ τί σε χρή δειδίμεν: ἤδη γάρ τοι ἀπώμοσα καρτερόν ὅρκον.’ ὥς ἔφατ', αὐτάρ ἐγώ μιν ἀμειβόμενος προσέειπον: ‘ὦ κίρκη, τίς γάρ κεν ἀνήρ, ὅς ἐναίσιμος εἴη, πρίν τλαίη πάσσασθαι ἐδητύος ἠδέ ποτῆτος, πρίν λύσασθ' ἑτάρους καί ἐν ὀφθαλμοῖσιν ἰδέσθαι; ἀλλ' εἰ δή πρόφρασσα πιεῖν φαγέμεν τε κελεύεις, λῦσον, ἵν' ὀφθαλμοῖσιν ἴδω ἐρίηρας ἑταίρους.’ ὥς ἐφάμην, κίρκη δέ διέκ μεγάροιο βεβήκει ῥάβδον ἔχους' ἐν χειρί, θύρας δ' ἀνέῳξε συφειοῦ, ἐκ δ' ἔλασεν σιάλοισιν ἐοικότας ἐννεώροισιν. οἱ μέν ἔπειτ' ἔστησαν ἐναντίοι, ἡ δέ δι' αὐτῶν ἐρχομένη προσάλειφεν ἑκάστῳ φάρμακον ἄλλο. τῶν δ' ἐκ μέν μελέων τρίχες ἔρρεον, ἅς πρίν ἔφυσε φάρμακον οὐλόμενον, τό σφιν πόρε πότνια κίρκη: ἄνδρες δ' ἄψ ἐγένοντο νεώτεροι ἤ πάρος ἦσαν καί πολύ καλλίονες καί μείζονες εἰσοράασθαι. ἔγνωσαν δέ με κεῖνοι, ἔφυν τ' ἐν χερσίν ἕκαστος: πᾶσιν δ' ἱμερόεις ὑπέδυ γόος, ἀμφί δέ δῶμα σμερδαλέον κονάβιζε: θεά δ' ἐλέαιρε καί αὐτή. ἡ δέ μευ ἄγχι στᾶσα προσηύδα δῖα θεάων: ‘διογενές λαερτιάδη, πολυμήχαν' ὀδυσσεῦ, ἔρχεο νῦν ἐπί νῆα θοήν καί θῖνα θαλάσσης. νῆα μέν ἄρ πάμπρωτον ἐρύσσατε ἤπειρόνδε, κτήματα δ' ἐν σπήεσσι πελάσσατε ὅπλα τε πάντα: αὐτός δ' ἄψ ἰέναι καί ἄγειν ἐρίηρας ἑταίρους.’ ὥς ἔφατ', αὐτάρ ἐμοί γ' ἐπεπείθετο θυμός ἀγήνωρ, βῆν δ' ἰέναι ἐπί νῆα θοήν καί θῖνα θαλάσσης. εὗρον ἔπειτ' ἐπί νηΐ θοῇ ἐρίηρας ἑταίρους οἴκτρ' ὀλοφυρομένους, θαλερόν κατά δάκρυ χέοντας. ὡς δ' ὅτε ἄγραυλοι πόριες περί βοῦς ἀγελαίας, ἐλθούσας ἐς κόπρον, ἐπήν βοτάνης κορέσωνται, πᾶσαι ἅμα σκαίρουσιν ἐναντίαι: οὐδ' ἔτι σηκοί ἴσχους', ἀλλ' ἁδινόν μυκώμεναι ἀμφιθέουσι μητέρας: ὥς ἐμέ κεῖνοι, ἐπεί ἴδον ὀφθαλμοῖσι, δακρυόεντες ἔχυντο: δόκησε δ' ἄρα σφίσι θυμός ὥς ἔμεν, ὡς εἰ πατρίδ' ἱκοίατο καί πόλιν αὐτήν τρηχείης ἰθάκης, ἵνα τ' ἔτραφον ἠδ' ἐγένοντο: καί μ' ὀλοφυρόμενοι ἔπεα πτερόεντα προσηύδων: ‘σοί μέν νοστήσαντι, διοτρεφές, ὥς ἐχάρημεν, ὡς εἴ τ' εἰς ἰθάκην ἀφικοίμεθα πατρίδα γαῖαν: ἀλλ' ἄγε, τῶν ἄλλων ἑτάρων κατάλεξον ὄλεθρον.’ ὥς ἔφαν, αὐτάρ ἐγώ προσέφην μαλακοῖς' ἐπέεσσι: ‘νῆα μέν ἄρ πάμπρωτον ἐρύσσομεν ἤπειρόνδε, κτήματα δ' ἐν σπήεσσι πελάσσομεν ὅπλα τε πάντα: αὐτοί δ' ὀτρύνεσθε ἐμοί ἅμα πάντες ἕπεσθαι, ὄφρα ἴδηθ' ἑτάρους ἱεροῖς' ἐν δώμασι κίρκης πίνοντας καί ἔδοντας: ἐπηετανόν γάρ ἔχουσιν.’ ὥς ἐφάμην, οἱ δ' ὦκα ἐμοῖς' ἐπέεσσι πίθοντο: εὐρύλοχος δέ μοι οἶος ἐρύκακε πάντας ἑταίρους [καί σφεας φωνήσας ἔπεα πτερόεντα προσηύδα:] ‘ἆ δειλοί, πός' ἴμεν; τί κακῶν ἱμείρετε τούτων; κίρκης ἐς μέγαρον καταβήμεναι, ἥ κεν ἅπαντας ἤ σῦς ἠέ λύκους ποιήσεται ἠέ λέοντας, οἵ κέν οἱ μέγα δῶμα φυλάσσοιμεν καί ἀνάγκῃ, ὥς περ κύκλωψ ἕρξ', ὅτε οἱ μέσσαυλον ἵκοντο ἡμέτεροι ἕταροι, σύν δ' ὁ θρασύς εἵπετ' ὀδυσσεύς: τούτου γάρ καί κεῖνοι ἀτασθαλίῃσιν ὄλοντο.’ ὥς ἔφατ', αὐτάρ ἐγώ γε μετά φρεσί μερμήριξα, σπασσάμενος τανύηκες ἄορ παχέος παρά μηροῦ, τῷ οἱ ἀποτμήξας κεφαλήν οὖδάσδε πελάσσαι, καί πηῷ περ ἐόντι μάλα σχεδόν: ἀλλά μ' ἑταῖροι μειλιχίοις' ἐπέεσσιν ἐρήτυον ἄλλοθεν ἄλλος: ‘διογενές, τοῦτον μέν ἐάσομεν, εἰ σύ κελεύεις, αὐτοῦ πάρ νηΐ τε μένειν καί νῆα ἔρυσθαι: ἡμῖν δ' ἡγεμόνευ' ἱερά πρός δώματα κίρκης.’ ὥς φάμενοι παρά νηός ἀνήϊον ἠδέ θαλάσσης. οὐδέ μέν εὐρύλοχος κοίλῃ παρά νηΐ λέλειπτο, ἀλλ' ἔπετ': ἔδδεισεν γάρ ἐμήν ἔκπαγλον ἐνιπήν. τόφρα δέ τούς ἄλλους ἑτάρους ἐν δώμασι κίρκη ἐνδυκέως λοῦσέν τε καί ἔχρισεν λίπ' ἐλαίῳ, ἀμφί δ' ἄρα χλαίνας οὔλας βάλεν ἠδέ χιτῶνας: δαινυμένους δ' εὖ πάντας ἐφεύρομεν ἐν μεγάροισιν. οἱ δ' ἐπεί ἀλλήλους εἶδον φράσσαντό τ' ἐσάντα, κλαῖον ὀδυρόμενοι, περί δέ στεναχίζετο δῶμα. ἡ δέ μευ ἄγχι στᾶσα προσηύδα δῖα θεάων: [‘διογενές λαερτιάδη, πολυμήχαν' ὀδυσσεῦ,] μηκέτι νῦν θαλερόν γόον ὄρνυτε: οἶδα καί αὐτή, ἠμέν ὅς' ἐν πόντῳ πάθετ' ἄλγεα ἰχθυόεντι, ἠδ' ὅς' ἀνάρσιοι ἄνδρες ἐδηλήσαντ' ἐπί χέρσου. ἀλλ' ἄγετ' ἐσθίετε βρώμην καί πίνετε οἶνον, εἰς ὅ κεν αὖτις θυμόν ἐνί στήθεσσι λάβητε, οἷον ὅτε πρώτιστον ἐλείπετε πατρίδα γαῖαν τρηχείης ἰθάκης: νῦν δ' ἀσκελέες καί ἄθυμοι, αἰέν ἄλης χαλεπῆς μεμνημένοι: οὐδέ ποθ' ὕμιν θυμός ἐν εὐφροσύνῃ, ἐπεί ἦ μάλα πολλά πέπασθε.’ ὥς ἔφαθ', ἡμῖν δ' αὖτ' ἐπεπείθετο θυμός ἀγήνωρ. ἔνθα μέν ἤματα πάντα τελεσφόρον εἰς ἐνιαυτόν ἥμεθα, δαινύμενοι κρέα τ' ἄσπετα καί μέθυ ἡδύ: ἀλλ' ὅτε δή ῥ' ἐνιαυτός ἔην, περί δ' ἔτραπον ὧραι, [μηνῶν φθινόντων, περί δ' ἤματα μακρά τελέσθη,] καί τότε μ' ἐκκαλέσαντες ἔφαν ἐρίηρες ἑταῖροι: ‘δαιμόνι', ἤδη νῦν μιμνῄσκεο πατρίδος αἴης, εἴ τοι θέσφατόν ἐστι σαωθῆναι καί ἱκέσθαι οἶκον ἐϋκτίμενον καί σήν ἐς πατρίδα γαῖαν.’ [ὥς ἔφαν, αὐτάρ ἐμοί γ' ἐπεπείθετο θυμός ἀγήνωρ. ὥς τότε μέν πρόπαν ἦμαρ ἐς ἠέλιον καταδύντα ἥμεθα, δαινύμενοι κρέα τ' ἄσπετα καί μέθυ ἡδύ. ἦμος δ' ἠέλιος κατέδυ καί ἐπί κνέφας ἦλθεν, οἱ μέν κοιμήσαντο κατά μέγαρα σκιόεντα.] αὐτάρ ἐγώ κίρκης ἐπιβάς περικαλλέος εὐνῆς γούνων ἐλλιτάνευσα, θεά δέ μευ ἔκλυεν αὐδῆς, [καί μιν φωνήσας ἔπεα πτερόεντα προσηύδων:] ‘ὦ κίρκη, τέλεσόν μοι ὑπόσχεσιν, ἥν περ ὑπέστης, οἴκαδε πεμψέμεναι: θυμός δέ μοι ἔσσυται ἤδη ἠδ' ἄλλων ἑτάρων, οἵ μευ φθινύθουσι φίλον κῆρ ἀμφ' ἔμ' ὀδυρόμενοι, ὅτε που σύ γε νόσφι γένηαι.’ ὥς ἐφάμην, ἡ δ' αὐτίκ' ἀμείβετο δῖα θεάων: ‘διογενές λαερτιάδη, πολυμήχαν' ὀδυσσεῦ, μηκέτι νῦν ἀέκοντες ἐμῷ ἐνί μίμνετε οἴκῳ. ἀλλ' ἄλλην χρή πρῶτον ὁδόν τελέσαι καί ἱκέσθαι εἰς ἀΐδαο δόμους καί ἐπαινῆς περσεφονείης ψυχῇ χρησομένους θηβαίου τειρεσίαο, μάντιος ἀλαοῦ, τοῦ τε φρένες ἔμπεδοί εἰσι: τῷ καί τεθνηῶτι νόον πόρε περσεφόνεια οἴῳ πεπνῦσθαι: τοί δέ σκιαί ἀΐσσουσιν.’ ὥς ἔφατ', αὐτάρ ἐμοί γε κατεκλάσθη φίλον ἦτορ: κλαῖον δ' ἐν λεχέεσσι καθήμενος, οὐδέ νύ μοι κῆρ ἤθελ' ἔτι ζώειν καί ὁρᾶν φάος ἠελίοιο. αὐτάρ ἐπεί κλαίων τε κυλινδόμενός τε κορέσθην, καί τότε δή μιν ἔπεσσιν ἀμειβόμενος προσέειπον: ‘ὦ κίρκη, τίς γάρ ταύτην ὁδόν ἡγεμονεύσει; εἰς ἄϊδος δ' οὔ πώ τις ἀφίκετο νηΐ μελαίνῃ.’ ὥς ἐφάμην, ἡ δ' αὐτίκ' ἀμείβετο δῖα θεάων: [‘διογενές λαερτιάδη, πολυμήχαν' ὀδυσσεῦ,] μή τί τοι ἡγεμόνος γε ποθή παρά νηΐ μελέσθω: ἱστόν δέ στήσας ἀνά θ' ἱστία λευκά πετάσσας ἧσθαι: τήν δέ κέ τοι πνοιή βορέαο φέρῃσιν. ἀλλ' ὁπότ' ἄν δή νηΐ δι' ὠκεανοῖο περήσῃς, ἔνθ' ἀκτή τε λάχεια καί ἄλσεα περσεφονείης μακραί τ' αἴγειροι καί ἰτέαι ὠλεσίκαρποι, νῆα μέν αὐτοῦ κέλσαι ἐπ' ὠκεανῷ βαθυδίνῃ, αὐτός δ' εἰς ἀΐδεω ἰέναι δόμον εὐρώεντα. ἔνθα μέν εἰς ἀχέροντα πυριφλεγέθων τε ῥέουσι κώκυτός θ', ὅς δή στυγός ὕδατός ἐστιν ἀπορρώξ, πέτρη τε ξύνεσίς τε δύω ποταμῶν ἐριδούπων: ἔνθα δ' ἔπειθ', ἥρως, χριμφθείς πέλας, ὥς σε κελεύω, βόθρον ὀρύξαι ὅσον τε πυγούσιον ἔνθα καί ἔνθα, ἀμφ' αὐτῷ δέ χοήν χεῖσθαι πᾶσιν νεκύεσσι, πρῶτα μελικρήτῳ, μετέπειτα δέ ἡδέϊ οἴνῳ, τό τρίτον αὖθ' ὕδατι: ἐπί δ' ἄλφιτα λευκά παλύνειν. πολλά δέ γουνοῦσθαι νεκύων ἀμενηνά κάρηνα, ἐλθών εἰς ἰθάκην στεῖραν βοῦν, ἥ τις ἀρίστη, ῥέξειν ἐν μεγάροισι πυρήν τ' ἐμπλησέμεν ἐσθλῶν, τειρεσίῃ δ' ἀπάνευθεν ὄϊν ἱερευσέμεν οἴῳ παμμέλαν', ὅς μήλοισι μεταπρέπει ὑμετέροισιν. αὐτάρ ἐπήν εὐχῇσι λίσῃ κλυτά ἔθνεα νεκρῶν, ἔνθ' ὄϊν ἀρνειόν ῥέζειν θῆλύν τε μέλαιναν εἰς ἔρεβος στρέψας, αὐτός δ' ἀπονόσφι τραπέσθαι ἱέμενος ποταμοῖο ῥοάων: ἔνθα δέ πολλαί ψυχαί ἐλεύσονται νεκύων κατατεθνηώτων. δή τότ' ἔπειθ' ἑτάροισιν ἐποτρῦναι καί ἀνῶξαι μῆλα, τά δή κατάκειτ' ἐσφαγμένα νηλέϊ χαλκῷ, δείραντας κατακῆαι, ἐπεύξασθαι δέ θεοῖσιν, ἰφθίμῳ τ' ἀΐδῃ καί ἐπαινῇ περσεφονείῃ: αὐτός δέ ξίφος ὀξύ ἐρυσσάμενος παρά μηροῦ ἧσθαι, μηδέ ἐᾶν νεκύων ἀμενηνά κάρηνα αἵματος ἄσσον ἴμεν πρίν τειρεσίαο πυθέσθαι. ἔνθα τοι αὐτίκα μάντις ἐλεύσεται, ὄρχαμε λαῶν, ὅς κέν τοι εἴπῃσιν ὁδόν καί μέτρα κελεύθου νόστον θ', ὡς ἐπί πόντον ἐλεύσεαι ἰχθυόεντα.’ ὥς ἔφατ', αὐτίκα δέ χρυσόθρονος ἤλυθεν ἠώς. ἀμφί δέ με χλαῖνάν τε χιτῶνά τε εἵματα ἕσσεν: αὐτή δ' ἀργύφεον φᾶρος μέγα ἕννυτο νύμφη, λεπτόν καί χαρίεν, περί δέ ζώνην βάλετ' ἰξυῖ καλήν χρυσείην, κεφαλῇ δ' ἐπέθηκε καλύπτρην. αὐτάρ ἐγώ διά δώματ' ἰών ὤτρυνον ἑταίρους μειλιχίοις' ἐπέεσσι παρασταδόν ἄνδρα ἕκαστον: ‘μηκέτι νῦν εὕδοντες ἀωτεῖτε γλυκύν ὕπνον, ἀλλ' ἴομεν: δή γάρ μοι ἐπέφραδε πότνια κίρκη.’ ὥς ἐφάμην, τοῖσιν δ' ἐπεπείθετο θυμός ἀγήνωρ. οὐδέ μέν οὐδ' ἔνθεν περ ἀπήμονας ἦγον ἑταίρους. ἐλπήνωρ δέ τις ἔσκε νεώτατος, οὔτε τι λίην ἄλκιμος ἐν πολέμῳ οὔτε φρεσίν ᾗσιν ἀρηρώς, ὅς μοι ἄνευθ' ἑτάρων ἱεροῖς' ἐν δώμασι κίρκης, ψύχεος ἱμείρων, κατελέξατο οἰνοβαρείων: κινυμένων δ' ἑτάρων ὅμαδον καί δοῦπον ἀκούσας ἐξαπίνης ἀνόρουσε καί ἐκλάθετο φρεσίν ᾗσιν ἄψορρον καταβῆναι ἰών ἐς κλίμακα μακρήν, ἀλλά καταντικρύ τέγεος πέσεν: ἐκ δέ οἱ αὐχήν ἀστραγάλων ἐάγη, ψυχή δ' ἄϊδόσδε κατῆλθεν. ἐρχομένοισι δέ τοῖσιν ἐγώ μετά μῦθον ἔειπον: ‘φάσθε νύ που οἶκόνδε φίλην ἐς πατρίδα γαῖαν ἔρχεσθ': ἄλλην δ' ἧμιν ὁδόν τεκμήρατο κίρκη εἰς ἀΐδαο δόμους καί ἐπαινῆς περσεφονείης ψυχῇ χρησομένους θηβαίου τειρεσίαο.’ ὥς ἐφάμην, τοῖσιν δέ κατεκλάσθη φίλον ἦτορ, ἑζόμενοι δέ κατ' αὖθι γόων τίλλοντό τε χαίτας: ἀλλ' οὐ γάρ τις πρῆξις ἐγίνετο μυρομένοισιν. ἀλλ' ὅτε δή ῥ' ἐπί νῆα θοήν καί θῖνα θαλάσσης ᾔομεν ἀχνύμενοι, θαλερόν κατά δάκρυ χέοντες, τόφρα δ' ἄρ' οἰχομένη κίρκη παρά νηΐ μελαίνῃ ἀρνειόν κατέδησεν ὄϊν θῆλύν τε μέλαιναν, ῥεῖα παρεξελθοῦσα: τίς ἄν θεόν οὐκ ἐθέλοντα ὀφθαλμοῖσιν ἴδοιτ' ἤ ἔνθ' ἤ ἔνθα κιόντα; {οδυσσειασ λ} αὐτάρ ἐπεί ῥ' ἐπί νῆα κατήλθομεν ἠδέ θάλασσαν, νῆα μέν ἄρ πάμπρωτον ἐρύσσαμεν εἰς ἅλα δῖαν, ἐν δ' ἱστόν τιθέμεσθα καί ἱστία νηΐ μελαίνῃ, ἐν δέ τά μῆλα λαβόντες ἐβήσαμεν, ἄν δέ καί αὐτοί βαίνομεν ἀχνύμενοι, θαλερόν κατά δάκρυ χέοντες. ἡμῖν δ' αὖ κατόπισθε νεός κυανοπρῴροιο ἴκμενον οὖρον ἵει πλησίστιον, ἐσθλόν ἑταῖρον, κίρκη ἐϋπλόκαμος, δεινή θεός αὐδήεσσα. ἡμεῖς δ' ὅπλα ἕκαστα πονησάμενοι κατά νῆα ἥμεθα: τήν δ' ἄνεμός τε κυβερνήτης τ' ἴθυνε. τῆς δέ πανημερίης τέταθ' ἱστία ποντοπορούσης. δύσετό τ' ἠέλιος σκιόωντό τε πᾶσαι ἀγυιαί: ἡ δ' ἐς πείραθ' ἵκανε βαθυρρόου ὠκεανοῖο. ἔνθα δέ κιμμερίων ἀνδρῶν δῆμός τε πόλις τε, ἠέρι καί νεφέλῃ κεκαλυμμένοι: οὐδέ ποτ' αὐτούς ἠέλιος φαέθων καταδέρκεται ἀκτίνεσσιν, οὔθ' ὁπότ' ἄν στείχῃσι πρός οὐρανόν ἀστερόεντα, οὔθ' ὅτ' ἄν ἄψ ἐπί γαῖαν ἀπ' οὐρανόθεν προτράπηται, ἀλλ' ἐπί νύξ ὀλοή τέταται δειλοῖσι βροτοῖσι. νῆα μέν ἔνθ' ἐλθόντες ἐκέλσαμεν, ἐκ δέ τά μῆλα εἱλόμεθ': αὐτοί δ' αὖτε παρά ῥόον ὠκεανοῖο ᾔομεν, ὄφρ' ἐς χῶρον ἀφικόμεθ', ὅν φράσε κίρκη. ἔνθ' ἱερήϊα μέν περιμήδης εὐρύλοχός τε ἔσχον: ἐγώ δ' ἄορ ὀξύ ἐρυσσάμενος παρά μηροῦ βόθρον ὄρυξ' ὅσσον τε πυγούσιον ἔνθα καί ἔνθα, ἀμφ' αὐτῷ δέ χοήν χεόμην πᾶσιν νεκύεσσι, πρῶτα μελικρήτῳ, μετέπειτα δέ ἡδέϊ οἴνῳ, τό τρίτον αὖθ' ὕδατι: ἐπί δ' ἄλφιτα λευκά πάλυνον. πολλά δέ γουνούμην νεκύων ἀμενηνά κάρηνα, ἐλθών εἰς ἰθάκην στεῖραν βοῦν, ἥ τις ἀρίστη, ῥέξειν ἐν μεγάροισι πυρήν τ' ἐμπλησέμεν ἐσθλῶν, τειρεσίῃ δ' ἀπάνευθεν ὄϊν ἱερευσέμεν οἴῳ παμμέλαν', ὅς μήλοισι μεταπρέπει ἡμετέροισι. τούς δ' ἐπεί εὐχωλῇσι λιτῇσί τε, ἔθνεα νεκρῶν, ἐλλισάμην, τά δέ μῆλα λαβών ἀπεδειροτόμησα ἐς βόθρον, ῥέε δ' αἷμα κελαινεφές: αἱ δ' ἀγέροντο ψυχαί ὑπέξ ἐρέβευς νεκύων κατατεθνηώτων: νύμφαι τ' ἠΐθεοί τε πολύτλητοί τε γέροντες παρθενικαί τ' ἀταλαί νεοπενθέα θυμόν ἔχουσαι, πολλοί δ' οὐτάμενοι χαλκήρεσιν ἐγχείῃσιν, ἄνδρες ἀρηΐφατοι, βεβροτωμένα τεύχε' ἔχοντες: οἵ πολλοί περί βόθρον ἐφοίτων ἄλλοθεν ἄλλος θεσπεσίῃ ἰαχῇ: ἐμέ δέ χλωρόν δέος ᾕρει. δή τότ' ἔπειθ' ἑτάροισιν ἐποτρύνας ἐκέλευσα μῆλα, τά δή κατέκειτ' ἐσφαγμένα νηλέϊ χαλκῷ, δείραντας κατακῆαι, ἐπεύξασθαι δέ θεοῖσιν, ἰφθίμῳ τ' ἀΐδῃ καί ἐπαινῇ περσεφονείῃ: αὐτός δέ ξίφος ὀξύ ἐρυσσάμενος παρά μηροῦ ἥμην οὐδ' εἴων νεκύων ἀμενηνά κάρηνα αἵματος ἄσσον ἴμεν πρίν τειρεσίαο πυθέσθαι. πρώτη δέ ψυχή ἐλπήνορος ἦλθεν ἑταίρου: οὐ γάρ πω ἐτέθαπτο ὑπό χθονός εὐρυοδείης: σῶμα γάρ ἐν κίρκης μεγάρῳ κατελείπομεν ἡμεῖς ἄκλαυτον καί ἄθαπτον, ἐπεί πόνος ἄλλος ἔπειγε. τόν μέν ἐγώ δάκρυσα ἰδών ἐλέησά τε θυμῷ καί μιν φωνήσας ἔπεα πτερόεντα προσηύδων: ‘ἐλπῆνορ, πῶς ἦλθες ὑπό ζόφον ἠερόεντα; ἔφθης πεζός ἰών ἤ ἐγώ σύν νηΐ μελαίνῃ.’ ὥς ἐφάμην, ὁ δέ μ' οἰμώξας ἠμείβετο μύθῳ: [‘διογενές λαερτιάδη, πολυμήχαν' ὀδυσσεῦ,] ἆσέ με δαίμονος αἶσα κακή καί ἀθέσφατος οἶνος: κίρκης δ' ἐν μεγάρῳ καταλέγμενος οὐκ ἐνόησα ἄψορρον καταβῆναι ἰών ἐς κλίμακα μακρήν, ἀλλά καταντικρύ τέγεος πέσον: ἐκ δέ μοι αὐχήν ἀστραγάλων ἐάγη, ψυχή δ' ἄϊδόσδε κατῆλθε. νῦν δέ σε τῶν ὄπιθεν γουνάζομαι, οὐ παρεόντων, πρός τ' ἀλόχου καί πατρός, ὅ ς' ἔτρεφε τυτθόν ἐόντα, τηλεμάχου θ', ὅν μοῦνον ἐνί μεγάροισιν ἔλειπες: οἶδα γάρ ὡς ἐνθένδε κιών δόμου ἐξ ἀΐδαο νῆσον ἐς αἰαίην σχήσεις εὐεργέα νῆα: ἔνθα ς' ἔπειτα, ἄναξ, κέλομαι μνήσασθαι ἐμεῖο. μή μ' ἄκλαυτον ἄθαπτον ἰών ὄπιθεν καταλείπειν νοσφισθείς, μή τοί τι θεῶν μήνιμα γένωμαι, ἀλλά με κακκῆαι σύν τεύχεσιν, ἅσσα μοί ἐστι, σῆμά τέ μοι χεῦαι πολιῆς ἐπί θινί θαλάσσης, ἀνδρός δυστήνοιο, καί ἐσσομένοισι πυθέσθαι: ταῦτά τέ μοι τελέσαι πῆξαί τ' ἐπί τύμβῳ ἐρετμόν, τῷ καί ζωός ἔρεσσον ἐών μετ' ἐμοῖς' ἑτάροισιν.’ ὥς ἔφατ', αὐτάρ ἐγώ μιν ἀμειβόμενος προσέειπον: ‘ταῦτά τοι, ὦ δύστηνε, τελευτήσω τε καί ἕρξω.’ νῶϊ μέν ὥς ἐπέεσσιν ἀμειβομένω στυγεροῖσιν ἥμεθ', ἐγώ μέν ἄνευθεν ἐφ' αἵματι φάσγανον ἴσχων, εἴδωλον δ' ἑτέρωθεν ἑταίρου πόλλ' ἀγόρευεν. ἦλθε δ' ἐπί ψυχή μητρός κατατεθνηυίης, αὐτολύκου θυγάτηρ μεγαλήτορος ἀντίκλεια, τήν ζωήν κατέλειπον ἰών εἰς ἴλιον ἱρήν. τήν μέν ἐγώ δάκρυσα ἰδών ἐλέησά τε θυμῷ: ἀλλ' οὐδ' ὧς εἴων προτέρην, πυκινόν περ ἀχεύων, αἵματος ἄσσον ἴμεν πρίν τειρεσίαο πυθέσθαι. ἦλθε δ' ἐπί ψυχή θηβαίου τειρεσίαο, χρύσεον σκῆπτρον ἔχων, ἐμέ δ' ἔγνω καί προσέειπε: [‘διογενές λαερτιάδη, πολυμήχαν' ὀδυσσεῦ,] τίπτ' αὖτ', ὦ δύστηνε, λιπών φάος ἠελίοιο ἤλυθες, ὄφρα ἴδῃ νέκυας καί ἀτερπέα χῶρον; ἀλλ' ἀποχάζεο βόθρου, ἄπισχε δέ φάσγανον ὀξύ, αἵματος ὄφρα πίω καί τοι νημερτέα εἴπω.’ ὥς φάτ', ἐγώ δ' ἀναχασσάμενος ξίφος ἀργυρόηλον κουλεῷ ἐγκατέπηξ'. ὁ δ' ἐπεί πίεν αἷμα κελαινόν, καί τότε δή μ' ἐπέεσσι προσηύδα μάντις ἀμύμων: ‘νόστον δίζηαι μελιηδέα, φαίδιμ' ὀδυσσεῦ: τόν δέ τοι ἀργαλέον θήσει θεός. οὐ γάρ ὀΐω λήσειν ἐννοσίγαιον, ὅ τοι κότον ἔνθετο θυμῷ, χωόμενος ὅτι οἱ υἱόν φίλον ἐξαλάωσας. ἀλλ' ἔτι μέν κε καί ὧς, κακά περ πάσχοντες, ἵκοισθε, αἴ κ' ἐθέλῃς σόν θυμόν ἐρυκακέειν καί ἑταίρων, ὁππότε κεν πρῶτον πελάσῃς εὐεργέα νῆα θρινακίῃ νήσῳ, προφυγών ἰοειδέα πόντον, βοσκομένας δ' εὕρητε βόας καί ἴφια μῆλα ἠελίου, ὅς πάντ' ἐφορᾷ καί πάντ' ἐπακούει. τάς εἰ μέν κ' ἀσινέας ἐάᾳς νόστου τε μέδηαι, καί κεν ἔτ' εἰς ἰθάκην, κακά περ πάσχοντες, ἵκοισθε: εἰ δέ κε σίνηαι, τότε τοι τεκμαίρομ' ὄλεθρον νηΐ τε καί ἑτάροις'. αὐτός δ' εἴ πέρ κεν ἀλύξῃς, ὀψέ κακῶς νεῖαι, ὀλέσας ἄπο πάντας ἑταίρους, νηός ἐπ' ἀλλοτρίης: δήεις δ' ἐν πήματα οἴκῳ, ἄνδρας ὑπερφιάλους, οἵ τοι βίοτον κατέδουσι μνώμενοι ἀντιθέην ἄλοχον καί ἕδνα διδόντες. ἀλλ' ἦ τοι κείνων γε βίας ἀποτείσεαι ἐλθών: αὐτάρ ἐπήν μνηστῆρας ἐνί μεγάροισι τεοῖσι κτείνῃς ἠέ δόλῳ ἤ ἀμφαδόν ὀξέϊ χαλκῷ, ἔρχεσθαι δή ἔπειτα, λαβών εὐῆρες ἐρετμόν, εἰς ὅ κε τούς ἀφίκηαι, οἵ οὐκ ἴσασι θάλασσαν ἀνέρες οὐδέ θ' ἅλεσσι μεμιγμένον εἶδαρ ἔδουσιν: οὐδ' ἄρα τοί ἴσασι νέας φοινικοπαρῄους, οὐδ' εὐήρε' ἐρετμά, τά τε πτερά νηυσί πέλονται. σῆμα δέ τοι ἐρέω μάλ' ἀριφραδές, οὐδέ σε λήσει: ὁππότε κεν δή τοι ξυμβλήμενος ἄλλος ὁδίτης φήῃ ἀθηρηλοιγόν ἔχειν ἀνά φαιδίμῳ ὤμῳ, καί τότε δή γαίῃ πήξας εὐῆρες ἐρετμόν, ἕρξας ἱερά καλά ποσειδάωνι ἄνακτι, ἀρνειόν ταῦρόν τε συῶν τ' ἐπιβήτορα κάπρον, οἴκαδ' ἀποστείχειν ἕρδειν θ' ἱεράς ἑκατόμβας ἀθανάτοισι θεοῖσι, τοί οὐρανόν εὐρύν ἔχουσι, πᾶσι μάλ' ἑξείης. θάνατος δέ τοι ἐξ ἁλός αὐτῷ ἀβληχρός μάλα τοῖος ἐλεύσεται, ὅς κέ σε πέφνῃ γήρᾳ ὕπο λιπαρῷ ἀρημένον: ἀμφί δέ λαοί ὄλβιοι ἔσσονται. τά δέ τοι νημερτέα εἴρω.’ ὥς ἔφατ', αὐτάρ ἐγώ μιν ἀμειβόμενος προσέειπον: ‘τειρεσίη, τά μέν ἄρ που ἐπέκλωσαν θεοί αὐτοί. ἀλλ' ἄγε μοι τόδε εἰπέ καί ἀτρεκέως κατάλεξον: μητρός τήνδ' ὁρόω ψυχήν κατατεθνηυίης: ἡ δ' ἀκέους' ἧσται σχεδόν αἵματος οὐδ' ἑόν υἱόν ἔτλη ἐσάντα ἰδεῖν οὐδέ προτιμυθήσασθαι: εἰπέ, ἄναξ, πῶς κέν με ἀναγνοίη τόν ἐόντα;’ ὥς ἐφάμην, ὁ δέ μ' αὐτίκ' ἀμειβόμενος προσέειπε: ‘ῥηΐδιόν τοι ἔπος ἐρέω καί ἐνί φρεσί θήσω: ὅν τινα μέν κεν ἐᾷς νεκύων κατατεθνηώτων αἵματος ἄσσον ἴμεν, ὁ δέ τοι νημερτές ἐνίψει: ᾧ δέ κ' ἐπιφθονέῃς, ὁ δέ τοι πάλιν εἶσιν ὀπίσσω.’ ὥς φαμένη ψυχή μέν ἔβη δόμον ἄϊδος εἴσω τειρεσίαο ἄνακτος, ἐπεί κατά θέσφατ' ἔλεξεν: αὐτάρ ἐγών αὐτοῦ μένον ἔμπεδον, ὄφρ' ἐπί μήτηρ ἤλυθε καί πίεν αἷμα κελαινεφές: αὐτίκα δ' ἔγνω καί μ' ὀλοφυρομένη ἔπεα πτερόεντα προσηύδα: ‘τέκνον ἐμόν, πῶς ἦλθες ὑπό ζόφον ἠερόεντα ζωός ἐών; χαλεπόν δέ τάδε ζωοῖσιν ὁρᾶσθαι. μέσσῳ γάρ μεγάλοι ποταμοί καί δεινά ῥέεθρα, ὠκεανός μέν πρῶτα, τόν οὔ πως ἔστι περῆσαι πεζόν ἐόντ', ἤν μή τις ἔχῃ εὐεργέα νῆα. ἦ νῦν δή τροίηθεν ἀλώμενος ἐνθάδ' ἱκάνεις νηΐ τε καί ἑτάροισι πολύν χρόνον; οὐδέ πω ἦλθες εἰς ἰθάκην οὐδ' εἶδες ἐνί μεγάροισι γυναῖκα;’ ὥς ἔφατ', αὐτάρ ἐγώ μιν ἀμειβόμενος προσέειπον: ‘μῆτερ ἐμή, χρειώ με κατήγαγεν εἰς ἀΐδαο ψυχῇ χρησόμενον θηβαίου τειρεσίαο: οὐ γάρ πω σχεδόν ἦλθον ἀχαιΐδος οὐδέ πω ἁμῆς γῆς ἐπέβην, ἀλλ' αἰέν ἔχων ἀλάλημαι ὀϊζύν, ἐξ οὗ τά πρώτισθ' ἑπόμην ἀγαμέμνονι δίῳ ἴλιον εἰς εὔπωλον, ἵνα τρώεσσι μαχοίμην. ἀλλ' ἄγε μοι τόδε εἰπέ καί ἀτρεκέως κατάλεξον: τίς νύ σε κήρ ἐδάμασσε τανηλεγέος θανάτοιο; ἤ δολιχή νοῦσος, ἦ ἄρτεμις ἰοχέαιρα οἷς' ἀγανοῖσι βέλεσσιν ἐποιχομένη κατέπεφνεν; εἰπέ δέ μοι πατρός τε καί υἱέος, ὅν κατέλειπον, ἤ ἔτι πάρ κείνοισιν ἐμόν γέρας, ἦέ τις ἤδη ἀνδρῶν ἄλλος ἔχει, ἐμέ δ' οὐκέτι φασί νέεσθαι. εἰπέ δέ μοι μνηστῆς ἀλόχου βουλήν τε νόον τε, ἠέ μένει παρά παιδί καί ἔμπεδα πάντα φυλάσσει, ἦ ἤδη μιν ἔγημεν ἀχαιῶν ὅς τις ἄριστος.’ ὥς ἐφάμην, ἡ δ' αὐτίκ' ἀμείβετο πότνια μήτηρ: ‘καί λίην κείνη γε μένει τετληότι θυμῷ σοῖσιν ἐνί μεγάροισιν: ὀϊζυραί δέ οἱ αἰεί φθίνουσιν νύκτες τε καί ἤματα δάκρυ χεούσῃ. σόν δ' οὔ πώ τις ἔχει καλόν γέρας, ἀλλά ἕκηλος τηλέμαχος τεμένεα νέμεται καί δαῖτας ἐΐσας δαίνυται, ἅς ἐπέοικε δικασπόλον ἄνδρ' ἀλεγύνειν: πάντες γάρ καλέουσι. πατήρ δέ σός αὐτόθι μίμνει ἀγρῷ οὐδέ πόλινδε κατέρχεται: οὐδέ οἱ εὐναί δέμνια καί χλαῖναι καί ῥήγεα σιγαλόεντα, ἀλλ' ὅ γε χεῖμα μέν εὕδει ὅθι δμῶες ἐνί οἴκῳ, ἐν κόνι ἄγχι πυρός, κακά δέ χροΐ εἵματα εἷται: αὐτάρ ἐπήν ἔλθῃσι θέρος τεθαλυῖά τ' ὀπώρη, πάντῃ οἱ κατά γουνόν ἀλῳῆς οἰνοπέδοιο φύλλων κεκλιμένων χθαμαλαί βεβλήαται εὐναί. ἔνθ' ὅ γε κεῖτ' ἀχέων, μέγα δέ φρεσί πένθος ἀέξει σόν νόστον ποθέων: χαλεπόν δ' ἐπί γῆρας ἱκάνει. οὕτω γάρ καί ἐγών ὀλόμην καί πότμον ἐπέσπον: οὔτ' ἐμέ γ' ἐν μεγάροισιν ἐΰσκοπος ἰοχέαιρα οἷς' ἀγανοῖσι βέλεσσιν ἐποιχομένη κατέπεφνεν, οὔτε τις οὖν μοι νοῦσος ἐπήλυθεν, ἥ τε μάλιστα τηκεδόνι στυγερῇ μελέων ἐξείλετο θυμόν: ἀλλά με σός τε πόθος σά τε μήδεα, φαίδιμ' ὀδυσσεῦ, σή τ' ἀγανοφροσύνη μελιηδέα θυμόν ἀπηύρα.’ ὥς ἔφατ', αὐτάρ ἐγώ γ' ἔθελον φρεσί μερμηρίξας μητρός ἐμῆς ψυχήν ἑλέειν κατατεθνηυίης. τρίς μέν ἐφωρμήθην, ἑλέειν τέ με θυμός ἀνώγει, τρίς δέ μοι ἐκ χειρῶν σκιῇ εἴκελον ἤ καί ὀνείρῳ ἔπτατ': ἐμοί δ' ἄχος ὀξύ γενέσκετο κηρόθι μᾶλλον, καί μιν φωνήσας ἔπεα πτερόεντα προσηύδων: ‘μῆτερ ἐμή, τί νύ μ' οὐ μίμνεις ἑλέειν μεμαῶτα, ὄφρα καί εἰν ἀΐδαο φίλας περί χεῖρε βαλόντε ἀμφοτέρω κρυεροῖο τεταρπώμεσθα γόοιο; ἦ τί μοι εἴδωλον τόδ' ἀγαυή περσεφόνεια ὤτρυν', ὄφρ' ἔτι μᾶλλον ὀδυρόμενος στεναχίζω;’ ὥς ἐφάμην, ἡ δ' αὐτίκ' ἀμείβετο πότνια μήτηρ: ‘ὤ μοι, τέκνον ἐμόν, περί πάντων κάμμορε φωτῶν, οὔ τί σε περσεφόνεια διός θυγάτηρ ἀπαφίσκει, ἀλλ' αὕτη δίκη ἐστί βροτῶν, ὅτε τίς κε θάνῃσιν. οὐ γάρ ἔτι σάρκας τε καί ὀστέα ἶνες ἔχουσιν, ἀλλά τά μέν τε πυρός κρατερόν μένος αἰθομένοιο δαμνᾷ, ἐπεί κε πρῶτα λίπῃ λεύκ' ὀστέα θυμός, ψυχή δ' ἠΰτ' ὄνειρος ἀποπταμένη πεπότηται. ἀλλά φόωσδε τάχιστα λιλαίεο: ταῦτα δέ πάντα ἴσθ', ἵνα καί μετόπισθε τεῇ εἴπῃσθα γυναικί.’ νῶϊ μέν ὥς ἐπέεσσιν ἀμειβόμεθ', αἱ δέ γυναῖκες ἤλυθον, ὤτρυνεν γάρ ἀγαυή περσεφόνεια, ὅσσαι ἀριστήων ἄλοχοι ἔσαν ἠδέ θύγατρες. αἱ δ' ἀμφ' αἷμα κελαινόν ἀολλέες ἠγερέθοντο, αὐτάρ ἐγώ βούλευον, ὅπως ἐρέοιμι ἑκάστην. ἥδε δέ μοι κατά θυμόν ἀρίστη φαίνετο βουλή: σπασσάμενος τανύηκες ἄορ παχέος παρά μηροῦ οὐκ εἴων πίνειν ἅμα πάσας αἷμα κελαινόν. αἱ δέ προμνηστῖναι ἐπήϊσαν, ἠδέ ἑκάστη ὅν γόνον ἐξαγόρευεν: ἐγώ δ' ἐρέεινον ἁπάσας. ἔνθ' ἦ τοι πρώτην τυρώ ἴδον εὐπατέρειαν, ἥ φάτο σαλμωνῆος ἀμύμονος ἔκγονος εἶναι, φῆ δέ κρηθῆος γυνή ἔμμεναι αἰολίδαο: ἥ ποταμοῦ ἠράσσατ' ἐνιπῆος θείοιο, ὅς πολύ κάλλιστος ποταμῶν ἐπί γαῖαν ἵησι, καί ῥ' ἐπ' ἐνιπῆος πωλέσκετο καλά ῥέεθρα. τῷ δ' ἄρα εἰσάμενος γαιήοχος ἐννοσίγαιος ἐν προχοῇς ποταμοῦ παρελέξατο δινήεντος: πορφύρεον δ' ἄρα κῦμα περιστάθη οὔρεϊ ἶσον, κυρτωθέν, κρύψεν δέ θεόν θνητήν τε γυναῖκα. [λῦσε δέ παρθενίην ζώνην, κατά δ' ὕπνον ἔχευεν.] αὐτάρ ἐπεί ῥ' ἐτέλεσσε θεός φιλοτήσια ἔργα, ἔν τ' ἄρα οἱ φῦ χειρί ἔπος τ' ἔφατ' ἔκ τ' ὀνόμαζε: ‘χαῖρε, γύναι, φιλότητι: περιπλομένου δ' ἐνιαυτοῦ τέξεαι ἀγλαά τέκνα, ἐπεί οὐκ ἀποφώλιοι εὐναί ἀθανάτων: σύ δέ τούς κομέειν ἀτιταλλέμεναί τε. νῦν δ' ἔρχευ πρός δῶμα καί ἴσχεο μηδ' ὀνομήνῃς: αὐτάρ ἐγώ τοί εἰμι ποσειδάων ἐνοσίχθων.’ ὥς εἰπών ὑπό πόντον ἐδύσετο κυμαίνοντα. ἡ δ' ὑποκυσαμένη πελίην τέκε καί νηλῆα, τώ κρατερώ θεράποντε διός μεγάλοιο γενέσθην ἀμφοτέρω: πελίης μέν ἐν εὐρυχόρῳ ἰαολκῷ ναῖε πολύρρηνος, ὁ δ' ἄρ' ἐν πύλῳ ἠμαθόεντι. τούς δ' ἑτέρους κρηθῆϊ τέκεν βασίλεια γυναικῶν, αἴσονά τ' ἠδέ φέρητ' ἀμυθάονά θ' ἱππιοχάρμην. τήν δέ μέτ' ἀντιόπην ἴδον, ἀσωποῖο θύγατρα, ἥ δή καί διός εὔχετ' ἐν ἀγκοίνῃσιν ἰαῦσαι, καί ῥ' ἔτεκεν δύο παῖδ', ἀμφίονά τε ζῆθόν τε, οἵ πρῶτοι θήβης ἕδος ἔκτισαν ἑπταπύλοιο πύργωσάν τ', ἐπεί οὐ μέν ἀπύργωτόν γ' ἐδύναντο ναιέμεν εὐρύχορον θήβην, κρατερώ περ ἐόντε. τήν δέ μετ' ἀλκμήνην ἴδον, ἀμφιτρύωνος ἄκοιτιν, ἥ ῥ' ἡρακλῆα θρασυμέμνονα θυμολέοντα γείνατ' ἐν ἀγκοίνῃσι διός μεγάλοιο μιγεῖσα: καί μεγάρην, κρείοντος ὑπερθύμοιο θύγατρα, τήν ἔχεν ἀμφιτρύωνος υἱός μένος αἰέν ἀτειρής. μητέρα τ' οἰδιπόδαο ἴδον, καλήν ἐπικάστην, ἥ μέγα ἔργον ἔρεξεν ἀϊδρείῃσι νόοιο γημαμένη ᾧ υἷϊ: ὁ δ' ὅν πατέρ' ἐξεναρίξας γῆμεν: ἄφαρ δ' ἀνάπυστα θεοί θέσαν ἀνθρώποισιν. ἀλλ' ὁ μέν ἐν θήβῃ πολυηράτῳ ἄλγεα πάσχων καδμείων ἤνασσε θεῶν ὀλοάς διά βουλάς: ἡ δ' ἔβη εἰς ἀΐδαο πυλάρταο κρατεροῖο, ἁψαμένη βρόχον αἰπύν ἀφ' ὑψηλοῖο μελάθρου ᾧ ἄχεϊ σχομένη: τῷ δ' ἄλγεα κάλλιπ' ὀπίσσω πολλά μάλ', ὅσσα τε μητρός ἐρινύες ἐκτελέουσι. καί χλῶριν εἶδον περικαλλέα, τήν ποτε νηλεύς γῆμεν ἑόν διά κάλλος, ἐπεί πόρε μυρία ἕδνα, ὁπλοτάτην κούρην ἀμφίονος ἰασίδαο, ὅς ποτ' ἐν ὀρχομενῷ μινυηΐῳ ἶφι ἄνασσεν: ἡ δέ πύλου βασίλευε, τέκεν δέ οἱ ἀγλαά τέκνα, νέστορά τε χρομίον τε περικλύμενόν τ' ἀγέρωχον. τοῖσι δ' ἐπ' ἰφθίμην πηρώ τέκε, θαῦμα βροτοῖσι, τήν πάντες μνώοντο περικτίται: οὐδέ τι νηλεύς τῷ ἐδίδου, ὅς μή ἕλικας βόας εὐρυμετώπους ἐκ φυλάκης ἐλάσειε βίης ἰφικληείης ἀργαλέας. τάς δ' οἶος ὑπέσχετο μάντις ἀμύμων ἐξελάαν: χαλεπή δέ θεοῦ κατά μοῖρα πέδησε δεσμοί τ' ἀργαλέοι καί βουκόλοι ἀγροιῶται. ἀλλ' ὅτε δή μῆνές τε καί ἡμέραι ἐξετελεῦντο ἄψ περιτελλομένου ἔτεος καί ἐπήλυθον ὧραι, καί τότε δή μιν ἔλυσε βίη ἰφικληείη θέσφατα πάντ' εἰπόντα: διός δ' ἐτελείετο βουλή. καί λήδην εἶδον, τήν τυνδαρέου παράκοιτιν, ἥ ῥ' ὑπό τυνδαρέῳ κρατερόφρονε γείνατο παῖδε, κάστορά θ' ἱππόδαμον καί πύξ ἀγαθόν πολυδεύκεα, τούς ἄμφω ζωούς κατέχει φυσίζοος αἶα: οἵ καί νέρθεν γῆς τιμήν πρός ζηνός ἔχοντες ἄλλοτε μέν ζώους' ἑτερήμεροι, ἄλλοτε δ' αὖτε τεθνᾶσιν: τιμήν δέ λελόγχασιν ἶσα θεοῖσι. τήν δέ μέτ' ἰφιμέδειαν, ἀλωῆος παράκοιτιν, εἴσιδον, ἥ δή φάσκε ποσειδάωνι μιγῆναι, καί ῥ' ἔτεκεν δύο παῖδε, μινυνθαδίω δέ γενέσθην, ὦτόν τ' ἀντίθεον τηλεκλειτόν τ' ἐφιάλτην, οὕς δή μηκίστους θρέψε ζείδωρος ἄρουρα καί πολύ καλλίστους μετά γε κλυτόν ὠρίωνα: ἐννέωροι γάρ τοί γε καί ἐννεαπήχεες ἦσαν εὖρος, ἀτάρ μῆκός γε γενέσθην ἐννεόργυιοι. οἵ ῥα καί ἀθανάτοισιν ἀπειλήτην ἐν ὀλύμπῳ φυλόπιδα στήσειν πολυάϊκος πολέμοιο. ὄσσαν ἐπ' οὐλύμπῳ μέμασαν θέμεν, αὐτάρ ἐπ' ὄσσῃ πήλιον εἰνοσίφυλλον, ἵν' οὐρανός ἀμβατός εἴη. καί νύ κεν ἐξετέλεσσαν, εἰ ἥβης μέτρον ἵκοντο: ἀλλ' ὄλεσεν διός υἱός, ὅν ἠύκομος τέκε λητώ, ἀμφοτέρω, πρίν σφωϊν ὑπό κροτάφοισιν ἰούλους ἀνθῆσαι πυκάσαι τε γένυς εὐανθέϊ λάχνῃ. φαίδρην τε πρόκριν τε ἴδον καλήν τ' ἀριάδνην, κούρην μίνωος ὀλοόφρονος, ἥν ποτε θησεύς ἐκ κρήτης ἐς γουνόν ἀθηνάων ἱεράων ἦγε μέν, οὐδ' ἀπόνητο: πάρος δέ μιν ἄρτεμις ἔκτα δίῃ ἐν ἀμφιρύτῃ διονύσου μαρτυρίῃσι. μαῖράν τε κλυμένην τε ἴδον στυγερήν τ' ἐριφύλην, ἥ χρυσόν φίλου ἀνδρός ἐδέξατο τιμήεντα. πάσας δ' οὐκ ἄν ἐγώ μυθήσομαι οὐδ' ὀνομήνω, ὅσσας ἡρώων ἀλόχους ἴδον ἠδέ θύγατρας: πρίν γάρ κεν καί νύξ φθῖτ' ἄμβροτος. ἀλλά καί ὥρη εὕδειν, ἤ ἐπί νῆα θοήν ἐλθόντ' ἐς ἑταίρους ἤ αὐτοῦ: πομπή δέ θεοῖς' ὑμῖν τε μελήσει.” ὥς ἔφαθ', οἱ δ' ἄρα πάντες ἀκήν ἐγένοντο σιωπῇ, κηληθμῷ δ' ἔσχοντο κατά μέγαρα σκιόεντα. τοῖσιν δ' ἀρήτη λευκώλενος ἤρχετο μύθων: “φαίηκες, πῶς ὔμμιν ἀνήρ ὅδε φαίνεται εἶναι εἶδός τε μέγεθός τε ἰδέ φρένας ἔνδον ἐΐσας; ξεῖνος δ' αὖτ' ἐμός ἐστιν, ἕκαστος δ' ἔμμορε τιμῆς. τῶ μή ἐπειγόμενοι ἀποπέμπετε μηδέ τά δῶρα οὕτω χρηΐζοντι κολούετε: πολλά γάρ ὑμῖν κτήματ' ἐνί μεγάροισι θεῶν ἰότητι κέονται.” τοῖσι δέ καί μετέειπε γέρων ἥρως ἐχένηος, [ὅς δή φαιήκων ἀνδρῶν προγενέστερος ἦεν:] “ὦ φίλοι, οὐ μάν ἧμιν ἀπό σκοποῦ οὐδ' ἀπό δόξης μυθεῖται βασίλεια περίφρων: ἀλλά πίθεσθε. ἀλκινόου δ' ἐκ τοῦδ' ἔχεται ἔργον τε ἔπος τε.” τόν δ' αὖτ' ἀλκίνοος ἀπαμείβετο φώνησέν τε: “τοῦτο μέν οὕτω δή ἔσται ἔπος, αἴ κεν ἐγώ γε ζωός φαιήκεσσι φιληρέτμοισιν ἀνάσσω: ξεῖνος δέ τλήτω, μάλα περ νόστοιο χατίζων, ἔμπης οὖν ἐπιμεῖναι ἐς αὔριον, εἰς ὅ κε πᾶσαν δωτίνην τελέσω. πομπή δ' ἄνδρεσσι μελήσει πᾶσι, μάλιστα δ' ἐμοί: τοῦ γάρ κράτος ἔστ' ἐνί δήμῳ.” τόν δ' ἀπαμειβόμενος προσέφη πολύμητις ὀδυσσεύς: “ἀλκίνοε κρεῖον, πάντων ἀριδείκετε λαῶν, εἴ με καί εἰς ἐνιαυτόν ἀνώγοιτ' αὐτόθι μίμνειν πομπήν τ' ὀτρύνοιτε καί ἀγλαά δῶρα διδοῖτε, καί κε τό βουλοίμην, καί κεν πολύ κέρδιον εἴη πλειοτέρῃ σύν χειρί φίλην ἐς πατρίδ' ἱκέσθαι, καί κ' αἰδοιότερος καί φίλτερος ἀνδράσιν εἴην πᾶσιν, ὅσοι μ' ἰθάκηνδε ἰδοίατο νοστήσαντα.” τόν δ' αὖτ' ἀλκίνοος ἀπαμείβετο φώνησέν τε: “ὦ ὀδυσεῦ, τό μέν οὔ τί ς' ἐΐσκομεν εἰσορόωντες ἠπεροπῆά τ' ἔμεν καί ἐπίκλοπον, οἷά τε πολλούς βόσκει γαῖα μέλαινα πολυσπερέας ἀνθρώπους ψεύδεά τ' ἀρτύνοντας, ὅθεν κέ τις οὐδέ ἴδοιτο: σοί δ' ἔπι μέν μορφή ἐπέων, ἔνι δέ φρένες ἐσθλαί, μῦθον δ' ὡς ὅτ' ἀοιδός ἐπισταμένως κατέλεξας, πάντων ἀργείων σέο τ' αὐτοῦ κήδεα λυγρά. ἀλλ' ἄγε μοι τόδε εἰπέ καί ἀτρεκέως κατάλεξον, εἴ τινας ἀντιθέων ἑτάρων ἴδες, οἵ τοι ἅμ' αὐτῷ ἴλιον εἰς ἅμ' ἕποντο καί αὐτοῦ πότμον ἐπέσπον. νύξ δ' ἥδε μάλα μακρή, ἀθέσφατος, οὐδέ πω ὥρη εὕδειν ἐν μεγάρῳ: σύ δέ μοι λέγε θέσκελα ἔργα. καί κεν ἐς ἠῶ δῖαν ἀνασχοίμην, ὅτε μοι σύ τλαίης ἐν μεγάρῳ τά σά κήδεα μυθήσασθαι.” τόν δ' ἀπαμειβόμενος προσέφη πολύμητις ὀδυσσεύς: “ἀλκίνοε κρεῖον, πάντων ἀριδείκετε λαῶν, ὥρη μέν πολέων μύθων, ὥρη δέ καί ὕπνου: εἰ δ' ἔτ' ἀκουέμεναί γε λιλαίεαι, οὐκ ἄν ἔπειτα τούτων σοι φθονέοιμι καί οἰκτρότερ' ἄλλ' ἀγορεύειν, κήδε' ἐμῶν ἑτάρων, οἵ δή μετόπισθεν ὄλοντο, οἵ τρώων μέν ὑπεξέφυγον στονόεσσαν ἀϋτήν, ἐν νόστῳ δ' ἀπόλοντο κακῆς ἰότητι γυναικός. αὐτάρ ἐπεί ψυχάς μέν ἀπεσκέδας' ἄλλυδις ἄλλῃ ἁγνή περσεφόνεια γυναικῶν θηλυτεράων, ἦλθε δ' ἐπί ψυχή ἀγαμέμνονος ἀτρεΐδαο ἀχνυμένη: περί δ' ἄλλαι ἀγηγέραθ', ὅσσοι ἅμ' αὐτῷ οἴκῳ ἐν αἰγίσθοιο θάνον καί πότμον ἐπέσπον. ἔγνω δ' αἶψ' ἐμέ κεῖνος, ἐπεί ἴδεν ὀφθαλμοῖσι: κλαῖε δ' ὅ γε λιγέως, θαλερόν κατά δάκρυον εἴβων, πιτνάς εἰς ἐμέ χεῖρας ὀρέξασθαι μενεαίνων: ἀλλ' οὐ γάρ οἱ ἔτ' ἦν ἴς ἔμπεδος οὐδ' ἔτι κῖκυς, οἵη περ πάρος ἔσκεν ἐνί γναμπτοῖσι μέλεσσι. τόν μέν ἐγώ δάκρυσα ἰδών ἐλέησά τε θυμῷ καί μιν φωνήσας ἔπεα πτερόεντα προσηύδων: ‘ἀτρεΐδη κύδιστε, ἄναξ ἀνδρῶν ἀγάμεμνον, τίς νύ σε κήρ ἐδάμασσε τανηλεγέος θανάτοιο; ἠέ σέ γ' ἐν νήεσσι ποσειδάων ἐδάμασσεν ὄρσας ἀργαλέων ἀνέμων ἀμέγαρτον ἀϋτμήν; ἦέ ς' ἀνάρσιοι ἄνδρες ἐδηλήσαντ' ἐπί χέρσου βοῦς περιταμνόμενον ἠδ' οἰῶν πώεα καλά ἠέ περί πτόλιος μαχεούμενον ἠδέ γυναικῶν;’ ὥς ἐφάμην, ὁ δέ μ' αὐτίκ' ἀμειβόμενος προσέειπε: ‘διογενές λαερτιάδη, πολυμήχαν' ὀδυσσεῦ, οὔτ' ἐμέ γ' ἐν νήεσσι ποσειδάων ἐδάμασσεν [ὄρσας ἀργαλέων ἀνέμων ἀμέγαρτον ἀϋτμήν,] οὔτε μ' ἀνάρσιοι ἄνδρες ἐδηλήσαντ' ἐπί χέρσου, ἀλλά μοι αἴγισθος τεύξας θάνατόν τε μόρον τε ἔκτα σύν οὐλομένῃ ἀλόχῳ οἶκόνδε καλέσσας, δειπνίσσας, ὥς τίς τε κατέκτανε βοῦν ἐπί φάτνῃ. ὥς θάνον οἰκτίστῳ θανάτῳ: περί δ' ἄλλοι ἑταῖροι νωλεμέως κτείνοντο σύες ὥς ἀργιόδοντες, οἵ ῥά τ' ἐν ἀφνειοῦ ἀνδρός μέγα δυναμένοιο ἤ γάμῳ ἤ ἐράνῳ ἤ εἰλαπίνῃ τεθαλυίῃ. ἤδη μέν πολέων φόνῳ ἀνδρῶν ἀντεβόλησας, μουνάξ κτεινομένων καί ἐνί κρατερῇ ὑσμίνῃ: ἀλλά κε κεῖνα μάλιστα ἰδών ὀλοφύραο θυμῷ, ὡς ἀμφί κρητῆρα τραπέζας τε πληθούσας κείμεθ' ἐνί μεγάρῳ, δάπεδον δ' ἅπαν αἵματι θῦεν. οἰκτροτάτην δ' ἤκουσα ὄπα πριάμοιο θυγατρός κασσάνδρης, τήν κτεῖνε κλυταιμνήστρη δολόμητις ἀμφ' ἐμοί: αὐτάρ ἐγώ ποτί γαίῃ χεῖρας ἀείρων βάλλον ἀποθνῄσκων περί φασγάνῳ: ἡ δέ κυνῶπις νοσφίσατ' οὐδέ μοι ἔτλη, ἰόντι περ εἰς ἀΐδαο, χερσί κατ' ὀφθαλμούς ἑλέειν σύν τε στόμ' ἐρεῖσαι. ὥς οὐκ αἰνότερον καί κύντερον ἄλλο γυναικός, [ἥ τις δή τοιαῦτα μετά φρεσίν ἔργα βάληται:] οἷον δή καί κείνη ἐμήσατο ἔργον ἀεικές, κουριδίῳ τεύξασα πόσει φόνον. ἦ τοι ἔφην γε ἀσπάσιος παίδεσσιν ἰδέ δμώεσσιν ἐμοῖσιν οἴκαδ' ἐλεύσεσθαι: ἡ δ' ἔξοχα λυγρά ἰδυῖα οἷ τε κατ' αἶσχος ἔχευε καί ἐσσομένῃσιν ὀπίσσω θηλυτέρῃσι γυναιξί, καί ἥ κ' εὐεργός ἔῃσιν.’ ὥς ἔφατ', αὐτάρ ἐγώ μιν ἀμειβόμενος προσέειπον: ‘ὤ πόποι, ἦ μάλα δή γόνον ἀτρέος εὐρύοπα ζεύς ἐκπάγλως ἤχθηρε γυναικείας διά βουλάς ἐξ ἀρχῆς: ἑλένης μέν ἀπωλόμεθ' εἵνεκα πολλοί, σοί δέ κλυταιμνήστρη δόλον ἤρτυε τηλόθ' ἐόντι.’ ὥς ἐφάμην, ὁ δέ μ' αὐτίκ' ἀμειβόμενος προσέειπε: ‘τῶ νῦν μή ποτε καί σύ γυναικί περ ἤπιος εἶναι μηδ' οἱ μῦθον ἅπαντα πιφαυσκέμεν, ὅν κ' ἐΰ εἰδῇς, ἀλλά τό μέν φάσθαι, τό δέ καί κεκρυμμένον εἶναι. ἀλλ' οὐ σοί γ', ὀδυσεῦ, φόνος ἔσσεται ἔκ γε γυναικός: λίην γάρ πινυτή τε καί εὖ φρεσί μήδεα οἶδε κούρη ἰκαρίοιο, περίφρων πηνελόπεια. ἦ μέν μιν νύμφην γε νέην κατελείπομεν ἡμεῖς ἐρχόμενοι πόλεμόνδε: πάϊς δέ οἱ ἦν ἐπί μαζῷ νήπιος, ὅς που νῦν γε μετ' ἀνδρῶν ἵζει ἀριθμῷ, ὄλβιος: ἦ γάρ τόν γε πατήρ φίλος ὄψεται ἐλθών, καί κεῖνος πατέρα προσπτύξεται, ἥ θέμις ἐστίν. ἡ δ' ἐμή οὐδέ περ υἷος ἐνιπλησθῆναι ἄκοιτις ὀφθαλμοῖσιν ἔασε: πάρος δέ με πέφνε καί αὐτόν. [ἄλλο δέ τοι ἐρέω, σύ δ' ἐνί φρεσί βάλλεο σῇσι: κρύβδην, μηδ' ἀναφανδά, φίλην ἐς πατρίδα γαῖαν νῆα κατισχέμεναι, ἐπεί οὐκέτι πιστά γυναιξίν.] ἀλλ' ἄγε μοι τόδε εἰπέ καί ἀτρεκέως κατάλεξον, εἴ που ἔτι ζώοντος ἀκούετε παιδός ἐμοῖο ἤ που ἐν ὀρχομενῷ ἤ ἐν πύλῳ ἠμαθόεντι ἤ που πάρ μενελάῳ ἐνί σπάρτῃ εὐρείῃ: οὐ γάρ πω τέθνηκεν ἐπί χθονί δῖος ὀρέστης.’ ὥς ἔφατ', αὐτάρ ἐγώ μιν ἀμειβόμενος προσέειπον: ‘ἀτρεΐδη, τί με ταῦτα διείρεαι; οὐδέ τι οἶδα, ζώει ὅ γ' ἦ τέθνηκε: κακόν δ' ἀνεμώλια βάζειν.’ νῶϊ μέν ὥς ἐπέεσσιν ἀμειβομένω στυγεροῖσιν ἕσταμεν ἀχνύμενοι, θαλερόν κατά δάκρυ χέοντες: ἦλθε δ' ἐπί ψυχή πηληϊάδεω ἀχιλῆος καί πατροκλῆος καί ἀμύμονος ἀντιλόχοιο αἴαντός θ', ὅς ἄριστος ἔην εἶδός τε δέμας τε τῶν ἄλλων δαναῶν μετ' ἀμύμονα πηλεΐωνα. ἔγνω δέ ψυχή με ποδώκεος αἰακίδαο καί ῥ' ὀλοφυρομένη ἔπεα πτερόεντα προσηύδα: ‘διογενές λαερτιάδη, πολυμήχαν' ὀδυσσεῦ, σχέτλιε, τίπτ' ἔτι μεῖζον ἐνί φρεσί μήσεαι ἔργον; πῶς ἔτλης ἄϊδόσδε κατελθέμεν, ἔνθα τε νεκροί ἀφραδέες ναίουσι, βροτῶν εἴδωλα καμόντων;’ ὥς ἔφατ', αὐτάρ ἐγώ μιν ἀμειβόμενος προσέειπον: ‘ὦ ἀχιλεῦ, πηλῆος υἱέ, μέγα φέρτατ' ἀχαιῶν, ἦλθον τειρεσίαο κατά χρέος, εἴ τινα βουλήν εἴποι, ὅπως ἰθάκην ἐς παιπαλόεσσαν ἱκοίμην: οὐ γάρ πω σχεδόν ἦλθον ἀχαιΐδος οὐδέ πω ἁμῆς γῆς ἐπέβην, ἀλλ' αἰέν ἔχω κακά. σεῖο δ', ἀχιλλεῦ, οὔ τις ἀνήρ προπάροιθε μακάρτερος οὔτ' ἄρ' ὀπίσσω: πρίν μέν γάρ σε ζωόν ἐτίομεν ἶσα θεοῖσιν ἀργεῖοι, νῦν αὖτε μέγα κρατέεις νεκύεσσιν ἐνθάδ' ἐών: τῶ μή τι θανών ἀκαχίζευ, ἀχιλλεῦ.’ ὥς ἐφάμην, ὁ δέ μ' αὐτίκ' ἀμειβόμενος προσέειπε: ‘μή δή μοι θάνατόν γε παραύδα, φαίδιμ' ὀδυσσεῦ. βουλοίμην κ' ἐπάρουρος ἐών θητευέμεν ἄλλῳ, ἀνδρί παρ' ἀκλήρῳ, ᾧ μή βίοτος πολύς εἴη, ἤ πᾶσιν νεκύεσσι καταφθιμένοισιν ἀνάσσειν. ἀλλ' ἄγε μοι τοῦ παιδός ἀγαυοῦ μῦθον ἐνίσπες, ἤ ἕπετ' ἐς πόλεμον πρόμος ἔμμεναι ἦε καί οὐκί. εἰπέ δέ μοι πηλῆος ἀμύμονος εἴ τι πέπυσσαι, ἤ ἔτ' ἔχει τιμήν πολέσιν μετά μυρμιδόνεσσιν, ἦ μιν ἀτιμάζουσιν ἀν' ἑλλάδα τε φθίην τε, οὕνεκά μιν κατά γῆρας ἔχει χεῖράς τε πόδας τε. εἰ γάρ ἐγών ἐπαρωγός ὑπ' αὐγάς ἠελίοιο, τοῖος ἐών οἷός ποτ' ἐνί τροίῃ εὐρείῃ πέφνον λαόν ἄριστον, ἀμύνων ἀργείοισιν, _ εἰ τοιόσδ' ἔλθοιμι μίνυνθά περ ἐς πατέρος δῶ, τῶ κέ τεῳ στύξαιμι μένος καί χεῖρας ἀάπτους, οἵ κεῖνον βιόωνται ἐέργουσίν τ' ἀπό τιμῆς.’ ὥς ἔφατ', αὐτάρ ἐγώ μιν ἀμειβόμενος προσέειπον: ‘ἦ τοι μέν πηλῆος ἀμύμονος οὔ τι πέπυσμαι, αὐτάρ τοι παιδός γε νεοπτολέμοιο φίλοιο πᾶσαν ἀληθείην μυθήσομαι, ὥς με κελεύεις: αὐτός γάρ μιν ἐγώ κοίλης ἐπί νηός ἐΐσης ἤγαγον ἐκ σκύρου μετ' ἐϋκνήμιδας ἀχαιούς. ἦ τοι ὅτ' ἀμφί πόλιν τροίην φραζοίμεθα βουλάς, αἰεί πρῶτος ἔβαζε καί οὐχ ἡμάρτανε μύθων: νέστωρ δ' ἀντίθεος καί ἐγώ νικάσκομεν οἴω. αὐτάρ ὅτ' ἐν πεδίῳ τρώων μαρναίμεθ' ἀχαιοί, οὔ ποτ' ἐνί πληθυῖ μένεν ἀνδρῶν οὐδ' ἐν ὁμίλῳ, ἀλλά πολύ προθέεσκε, τό ὅν μένος οὐδενί εἴκων: πολλούς δ' ἄνδρας ἔπεφνεν ἐν αἰνῇ δηϊοτῆτι. πάντας δ' οὐκ ἄν ἐγώ μυθήσομαι οὐδ' ὀνομήνω, ὅσσον λαόν ἔπεφνεν ἀμύνων ἀργείοισιν, ἀλλ' οἷον τόν τηλεφίδην κατενήρατο χαλκῷ, ἥρω' εὐρύπυλον: πολλοί δ' ἀμφ' αὐτόν ἑταῖροι κήτειοι κτείνοντο γυναίων εἵνεκα δώρων. κεῖνον δή κάλλιστον ἴδον μετά μέμνονα δῖον. αὐτάρ ὅτ' εἰς ἵππον κατεβαίνομεν, ὅν κάμ' ἐπειός, ἀργείων οἱ ἄριστοι, ἐμοί δ' ἐπί πάντ' ἐτέταλτο, [ἠμέν ἀνακλῖναι πυκινόν λόχον ἠδ' ἐπιθεῖναι,] ἔνθ' ἄλλοι δαναῶν ἡγήτορες ἠδέ μέδοντες δάκρυά τ' ὠμόργνυντο, τρέμον θ' ὑπό γυῖα ἑκάστου: κεῖνον δ' οὔ ποτε πάμπαν ἐγών ἴδον ὀφθαλμοῖσιν οὔτ' ὠχρήσαντα χρόα κάλλιμον οὔτε παρειῶν δάκρυ' ὀμορξάμενον: ὁ δέ με μάλα πόλλ' ἱκέτευεν ἱππόθεν ἐξέμεναι, ξίφεος δ' ἐπεμαίετο κώπην καί δόρυ χαλκοβαρές, κακά δέ τρώεσσι μενοίνα. ἀλλ' ὅτε δή πριάμοιο πόλιν διεπέρσαμεν αἰπήν, μοῖραν καί γέρας ἐσθλόν ἔχων ἐπί νηός ἔβαινεν ἀσκηθής, οὔτ' ἄρ βεβλημένος ὀξέϊ χαλκῷ οὔτ' αὐτοσχεδίην οὐτασμένος, οἷά τε πολλά γίνεται ἐν πολέμῳ: ἐπιμίξ δέ τε μαίνεται ἄρης.’ ὥς ἐφάμην, ψυχή δέ ποδώκεος αἰακίδαο φοίτα μακρά βιβᾶσα κατ' ἀσφοδελόν λειμῶνα, γηθοσύνη, ὅ οἱ υἱόν ἔφην ἀριδείκετον εἶναι. αἱ δ' ἄλλαι ψυχαί νεκύων κατατεθνηώτων ἕστασαν ἀχνύμεναι, εἴροντο δέ κήδε' ἑκάστη. οἴη δ' αἴαντος ψυχή τελαμωνιάδαο νόσφιν ἀφεστήκει, κεχολωμένη εἵνεκα νίκης, τήν μιν ἐγώ νίκησα δικαζόμενος παρά νηυσί τεύχεσιν ἀμφ' ἀχιλῆος: ἔθηκε δέ πότνια μήτηρ, παῖδες δέ τρώων δίκασαν καί παλλάς ἀθήνη. ὡς δή μή ὄφελον νικᾶν τοιῷδ' ἐπ' ἀέθλῳ: τοίην γάρ κεφαλήν ἕνεκ' αὐτῶν γαῖα κατέσχεν, αἴανθ', ὅς περί μέν εἶδος, περί δ' ἔργα τέτυκτο τῶν ἄλλων δαναῶν μετ' ἀμύμονα πηλεΐωνα. τόν μέν ἐγών ἐπέεσσι προσηύδων μειλιχίοισιν: ‘αἶαν, παῖ τελαμῶνος ἀμύμονος, οὐκ ἄρ' ἔμελλες οὐδέ θανών λήσεσθαι ἐμοί χόλου εἵνεκα τευχέων οὐλομένων; τά δέ πῆμα θεοί θέσαν ἀργείοισι: τοῖος γάρ σφιν πύργος ἀπώλεο: σεῖο δ' ἀχαιοί ἶσον ἀχιλλῆος κεφαλῇ πηληϊάδαο ἀχνύμεθα φθιμένοιο διαμπερές: οὐδέ τις ἄλλος αἴτιος, ἀλλά ζεύς δαναῶν στρατόν αἰχμητάων ἐκπάγλως ἤχθηρε, τεΐν δ' ἐπί μοῖραν ἔθηκεν. ἀλλ' ἄγε δεῦρο, ἄναξ, ἵν' ἔπος καί μῦθον ἀκούσῃς ἡμέτερον: δάμασον δέ μένος καί ἀγήνορα θυμόν.’ ὥς ἐφάμην, ὁ δέ μ' οὐδέν ἀμείβετο, βῆ δέ μετ' ἄλλας ψυχάς εἰς ἔρεβος νεκύων κατατεθνηώτων. ἔνθα χ' ὅμως προσέφη κεχολωμένος, ἤ κεν ἐγώ τόν: ἀλλά μοι ἤθελε θυμός ἐνί στήθεσσι φίλοισι τῶν ἄλλων ψυχάς ἰδέειν κατατεθνηώτων. ἔνθ' ἦ τοι μίνωα ἴδον, διός ἀγλαόν υἱόν, χρύσεον σκῆπτρον ἔχοντα θεμιστεύοντα νέκυσσιν, ἥμενον: οἱ δέ μιν ἀμφί δίκας εἴροντο ἄνακτα, ἥμενοι ἑσταότες τε, κατ' εὐρυπυλές ἄϊδος δῶ. τόν δέ μέτ' ὠρίωνα πελώριον εἰσενόησα θῆρας ὁμοῦ εἰλεῦντα κατ' ἀσφοδελόν λειμῶνα, τούς αὐτός κατέπεφνεν ἐν οἰοπόλοισιν ὄρεσσι, χερσίν ἔχων ῥόπαλον παγχάλκεον, αἰέν ἀαγές. καί τιτυόν εἶδον, γαίης ἐρικυδέος υἱόν, κείμενον ἐν δαπέδῳ. ὁ δ' ἐπ' ἐννέα κεῖτο πέλεθρα, γῦπε δέ μιν ἑκάτερθε παρημένω ἧπαρ ἔκειρον, δέρτρον ἔσω δύνοντες: ὁ δ' οὐκ ἀπαμύνετο χερσί. λητώ γάρ ἕλκησε, διός κυδρήν παράκοιτιν, πυθώδ' ἐρχομένην διά καλλιχόρου πανοπῆος. καί μήν τάνταλον εἰσεῖδον χαλέπ' ἄλγε' ἔχοντα, ἑσταότ' ἐν λίμνῃ: ἡ δέ προσέπλαζε γενείῳ. στεῦτο δέ διψάων, πιέειν δ' οὐκ εἶχεν ἑλέσθαι: ὁσσάκι γάρ κύψει' ὁ γέρων πιέειν μενεαίνων, τοσσάχ' ὕδωρ ἀπολέσκετ' ἀναβροχέν, ἀμφί δέ ποσσί γαῖα μέλαινα φάνεσκε, καταζήνασκε δέ δαίμων. δένδρεα δ' ὑψιπέτηλα κατά κρῆθεν χέε καρπόν, ὄγχναι καί ῥοιαί καί μηλέαι ἀγλαόκαρποι συκέαι τε γλυκεραί καί ἐλαῖαι τηλεθόωσαι: τῶν ὁπότ' ἰθύσει' ὁ γέρων ἐπί χερσί μάσασθαι, τάς δ' ἄνεμος ῥίπτασκε ποτί νέφεα σκιόεντα. καί μήν σίσυφον εἰσεῖδον κρατέρ' ἄλγε' ἔχοντα, λᾶαν βαστάζοντα πελώριον ἀμφοτέρῃσιν. ἦ τοι ὁ μέν σκηριπτόμενος χερσίν τε ποσίν τε λᾶαν ἄνω ὤθεσκε ποτί λόφον: ἀλλ' ὅτε μέλλοι ἄκρον ὑπερβαλέειν, τότ' ἀποστρέψασκε κραταιΐς: αὖτις ἔπειτα πέδονδε κυλίνδετο λᾶας ἀναιδής. αὐτάρ ὅ γ' ἄψ ὤσασκε τιταινόμενος, κατά δ' ἱδρώς ἔρρεεν ἐκ μελέων, κονίη δ' ἐκ κρατός ὀρώρει. τόν δέ μέτ' εἰσενόησα βίην ἡρακληείην, εἴδωλον: αὐτός δέ μετ' ἀθανάτοισι θεοῖσι τέρπεται ἐν θαλίῃς καί ἔχει καλλίσφυρον ἥβην, [παῖδα διός μεγάλοιο καί ἥρης χρυσοπεδίλου.] ἀμφί δέ μιν κλαγγή νεκύων ἦν οἰωνῶν ὥς, πάντος' ἀτυζομένων: ὁ δ' ἐρεμνῇ νυκτί ἐοικώς, γυμνόν τόξον ἔχων καί ἐπί νευρῆφιν ὀϊστόν, δεινόν παπταίνων, αἰεί βαλέοντι ἐοικώς. σμερδαλέος δέ οἱ ἀμφί περί στήθεσσιν ἀορτήρ χρύσεος ἦν τελαμών, ἵνα θέσκελα ἔργα τέτυκτο, ἄρκτοι τ' ἀγρότεροί τε σύες χαροποί τε λέοντες, ὑσμῖναί τε μάχαι τε φόνοι τ' ἀνδροκτασίαι τε. μή τεχνησάμενος μηδ' ἄλλο τι τεχνήσαιτο, ὅς κεῖνον τελαμῶνα ἑῇ ἐγκάτθετο τέχνῃ. ἔγνω δ' αἶψ' ἐμέ κεῖνος, ἐπεί ἴδεν ὀφθαλμοῖσι, καί μ' ὀλοφυρόμενος ἔπεα πτερόεντα προσηύδα: ‘διογενές λαερτιάδη, πολυμήχαν' ὀδυσσεῦ, ἆ δείλ', ἦ τινά καί σύ κακόν μόρον ἡγηλάζεις, ὅν περ ἐγών ὀχέεσκον ὑπ' αὐγάς ἠελίοιο. ζηνός μέν πάϊς ἦα κρονίονος, αὐτάρ ὀϊζύν εἶχον ἀπειρεσίην: μάλα γάρ πολύ χείρονι φωτί δεδμήμην, ὁ δέ μοι χαλεπούς ἐπετέλλετ' ἀέθλους. καί ποτέ μ' ἐνθάδ' ἔπεμψε κύν' ἄξοντ': οὐ γάρ ἔτ' ἄλλον φράζετο τοῦδέ γέ μοι κρατερώτερον εἶναι ἄεθλον. τόν μέν ἐγών ἀνένεικα καί ἤγαγον ἐξ ἀΐδαο: ἑρμείας δέ μ' ἔπεμπεν ἰδέ γλαυκῶπις ἀθήνη.’ ὥς εἰπών ὁ μέν αὖτις ἔβη δόμον ἄϊδος εἴσω, αὐτάρ ἐγών αὐτοῦ μένον ἔμπεδον, εἴ τις ἔτ' ἔλθοι ἀνδρῶν ἡρώων, οἵ δή τό πρόσθεν ὄλοντο. καί νύ κ' ἔτι προτέρους ἴδον ἀνέρας, οὕς ἔθελόν περ, θησέα πειρίθοόν τε, θεῶν ἐρικυδέα τέκνα: ἀλλά πρίν ἐπί ἔθνε' ἀγείρετο μυρία νεκρῶν ἠχῇ θεσπεσίῃ: ἐμέ δέ χλωρόν δέος ᾕρει, μή μοι γοργείην κεφαλήν δεινοῖο πελώρου ἐξ ἄϊδος πέμψειεν ἀγαυή περσεφόνεια. αὐτίκ' ἔπειτ' ἐπί νῆα κιών ἐκέλευον ἑταίρους αὐτούς τ' ἀμβαίνειν ἀνά τε πρυμνήσια λῦσαι: οἱ δ' αἶψ' εἴσβαινον καί ἐπί κληῖσι καθῖζον. τήν δέ κατ' ὠκεανόν ποταμόν φέρε κῦμα ῥόοιο, πρῶτα μέν εἰρεσίῃ, μετέπειτα δέ κάλλιμος οὖρος. {οδυσσειασ μ} αὐτάρ ἐπεί ποταμοῖο λίπεν ῥόον ὠκεανοῖο νηῦς, ἀπό δ' ἵκετο κῦμα θαλάσσης εὐρυπόροιο νῆσόν τ' αἰαίην, ὅθι τ' ἠοῦς ἠριγενείης οἰκία καί χοροί εἰσι καί ἀντολαί ἠελίοιο, νῆα μέν ἔνθ' ἐλθόντες ἐκέλσαμεν ἐν ψαμάθοισιν, ἐκ δέ καί αὐτοί βῆμεν ἐπί ῥηγμῖνι θαλάσσης: ἔνθα δ' ἀποβρίξαντες ἐμείναμεν ἠῶ δῖαν. ἦμος δ' ἠριγένεια φάνη ῥοδοδάκτυλος ἠώς, δή τότ' ἐγών ἑτάρους προΐην ἐς δώματα κίρκης οἰσέμεναι νεκρόν ἐλπήνορα τεθνηῶτα. φιτρούς δ' αἶψα ταμόντες, ὅθ' ἀκροτάτη πρόεχ' ἀκτή, θάπτομεν ἀχνύμενοι, θαλερόν κατά δάκρυ χέοντες. αὐτάρ ἐπεί νεκρός τ' ἐκάη καί τεύχεα νεκροῦ, τύμβον χεύαντες καί ἐπί στήλην ἐρύσαντες πήξαμεν ἀκροτάτῳ τύμβῳ εὐῆρες ἐρετμόν. ἡμεῖς μέν τά ἕκαστα διείπομεν: οὐδ' ἄρα κίρκην ἐξ ἀΐδεω ἐλθόντες ἐλήθομεν, ἀλλά μάλ' ὦκα ἦλθ' ἐντυναμένη: ἅμα δ' ἀμφίπολοι φέρον αὐτῇ σῖτον καί κρέα πολλά καί αἴθοπα οἶνον ἐρυθρόν. ἡ δ' ἐν μέσσῳ στᾶσα μετηύδα δῖα θεάων: ‘σχέτλιοι, οἵ ζώοντες ὑπήλθετε δῶμ' ἀΐδαο, δισθανέες, ὅτε τ' ἄλλοι ἅπαξ θνῄσκους' ἄνθρωποι. ἀλλ' ἄγετ' ἐσθίετε βρώμην καί πίνετε οἶνον αὖθι πανημέριοι: ἅμα δ' ἠόϊ φαινομένηφι πλεύσεσθ': αὐτάρ ἐγώ δείξω ὁδόν ἠδέ ἕκαστα σημανέω, ἵνα μή τι κακορραφίῃ ἀλεγεινῇ ἤ ἁλός ἤ ἐπί γῆς ἀλγήσετε πῆμα παθόντες.’ ὥς ἔφαθ', ἡμῖν δ' αὖτ' ἐπεπείθετο θυμός ἀγήνωρ. ὥς τότε μέν πρόπαν ἦμαρ ἐς ἠέλιον καταδύντα ἥμεθα δαινύμενοι κρέα τ' ἄσπετα καί μέθυ ἡδύ: ἦμος δ' ἠέλιος κατέδυ καί ἐπί κνέφας ἦλθεν, οἱ μέν κοιμήσαντο παρά πρυμνήσια νηός, ἡ δ' ἐμέ χειρός ἑλοῦσα φίλων ἀπονόσφιν ἑταίρων εἷσέ τε καί προσέλεκτο καί ἐξερέεινεν ἕκαστα: αὐτάρ ἐγώ τῇ πάντα κατά μοῖραν κατέλεξα. καί τότε δή μ' ἐπέεσσι προσηύδα πότνια κίρκη: ‘ταῦτα μέν οὕτω πάντα πεπείρανται, σύ δ' ἄκουσον, ὥς τοι ἐγών ἐρέω, μνήσει δέ σε καί θεός αὐτός. σειρῆνας μέν πρῶτον ἀφίξεαι, αἵ ῥά τε πάντας ἀνθρώπους θέλγουσιν, ὅτίς σφεας εἰσαφίκηται. ὅς τις ἀϊδρείῃ πελάσῃ καί φθόγγον ἀκούσῃ σειρήνων, τῷ δ' οὔ τι γυνή καί νήπια τέκνα οἴκαδε νοστήσαντι παρίσταται οὐδέ γάνυνται, ἀλλά τε σειρῆνες λιγυρῇ θέλγουσιν ἀοιδῇ, ἥμεναι ἐν λειμῶνι: πολύς δ' ἀμφ' ὀστεόφιν θίς ἀνδρῶν πυθομένων, περί δέ ῥινοί μινύθουσιν. ἀλλά παρέξ ἐλάαν, ἐπί δ' οὔατ' ἀλεῖψαι ἑταίρων κηρόν δεψήσας μελιηδέα, μή τις ἀκούσῃ τῶν ἄλλων: ἀτάρ αὐτός ἀκουέμεν αἴ κ' ἐθέλῃσθα, δησάντων ς' ἐν νηΐ θοῇ χεῖράς τε πόδας τε ὀρθόν ἐν ἱστοπέδῃ, ἐκ δ' αὐτοῦ πείρατ' ἀνήφθω, ὄφρα κε τερπόμενος ὄπ' ἀκούσῃς σειρήνοιϊν. εἰ δέ κε λίσσηαι ἑτάρους λῦσαί τε κελεύῃς, οἱ δέ ς' ἔτι πλεόνεσσι τότ' ἐν δεσμοῖσι διδέντων. αὐτάρ ἐπήν δή τάς γε παρέξ ἐλάσωσιν ἑταῖροι, ἔνθα τοι οὐκέτ' ἔπειτα διηνεκέως ἀγορεύσω, ὁπποτέρῃ δή τοι ὁδός ἔσσεται, ἀλλά καί αὐτός θυμῷ βουλεύειν: ἐρέω δέ τοι ἀμφοτέρωθεν. ἔνθεν μέν γάρ πέτραι ἐπηρεφέες, προτί δ' αὐτάς κῦμα μέγα ῥοχθεῖ κυανώπιδος ἀμφιτρίτης: πλαγκτάς δή τοι τάς γε θεοί μάκαρες καλέουσι. τῇ μέν τ' οὐδέ ποτητά παρέρχεται οὐδέ πέλειαι τρήρωνες, ταί τ' ἀμβροσίην διί πατρί φέρουσιν, ἀλλά τε καί τῶν αἰέν ἀφαιρεῖται λίς πέτρη: ἀλλ' ἄλλην ἐνίησι πατήρ ἐναρίθμιον εἶναι. τῇ δ' οὔ πώ τις νηῦς φύγεν ἀνδρῶν, ἥ τις ἵκηται, ἀλλά θ' ὁμοῦ πίνακάς τε νεῶν καί σώματα φωτῶν κύμαθ' ἁλός φορέουσι πυρός τ' ὀλοοῖο θύελλαι. οἴη δή κείνῃ γε παρέπλω ποντοπόρος νηῦς ἀργώ πᾶσι μέλουσα, παρ' αἰήταο πλέουσα: καί νύ κε τήν ἔνθ' ὦκα βάλεν μεγάλας ποτί πέτρας, ἀλλ' ἥρη παρέπεμψεν, ἐπεί φίλος ἦεν ἰήσων. οἱ δέ δύω σκόπελοι ὁ μέν οὐρανόν εὐρύν ἱκάνει ὀξείῃ κορυφῇ, νεφέλη δέ μιν ἀμφιβέβηκε κυανέη: τό μέν οὔ ποτ' ἐρωεῖ, οὐδέ ποτ' αἴθρη κείνου ἔχει κορυφήν οὔτ' ἐν θέρει οὔτ' ἐν ὀπώρῃ: οὐδέ κεν ἀμβαίη βροτός ἀνήρ οὐδ' ἐπιβαίη, οὐδ' εἴ οἱ χεῖρές γε ἐείκοσι καί πόδες εἶεν: πέτρη γάρ λίς ἐστι, περιξέστῃ ἐϊκυῖα. μέσσῳ δ' ἐν σκοπέλῳ ἐστί σπέος ἠεροειδές, πρός ζόφον εἰς ἔρεβος τετραμμένον, ᾗ περ ἄν ὑμεῖς νῆα παρά γλαφυρήν ἰθύνετε, φαίδιμ' ὀδυσσεῦ. οὐδέ κεν ἐκ νηός γλαφυρῆς αἰζήϊος ἀνήρ τόξῳ ὀϊστεύσας κοῖλον σπέος εἰσαφίκοιτο. ἔνθα δ' ἐνί σκύλλη ναίει δεινόν λελακυῖα. τῆς ἦ τοι φωνή μέν ὅση σκύλακος νεογιλλῆς γίνεται, αὐτή δ' αὖτε πέλωρ κακόν: οὐδέ κέ τίς μιν γηθήσειεν ἰδών, οὐδ' εἰ θεός ἀντιάσειε. τῆς ἦ τοι πόδες εἰσί δυώδεκα πάντες ἄωροι, ἕξ δέ τέ οἱ δειραί περιμήκεες, ἐν δέ ἑκάστῃ σμερδαλέη κεφαλή, ἐν δέ τρίστοιχοι ὀδόντες, πυκνοί καί θαμέες, πλεῖοι μέλανος θανάτοιο. μέσση μέν τε κατά σπείους κοίλοιο δέδυκεν, ἔξω δ' ἐξίσχει κεφαλάς δεινοῖο βερέθρου: αὐτοῦ δ' ἰχθυάᾳ, σκόπελον περιμαιμώωσα, δελφῖνάς τε κύνας τε καί εἴ ποθι μεῖζον ἕλῃσι κῆτος, ἅ μυρία βόσκει ἀγάστονος ἀμφιτρίτη. τῇ δ' οὔ πώ ποτε ναῦται ἀκήριοι εὐχετόωνται παρφυγέειν σύν νηΐ: φέρει δέ τε κρατί ἑκάστῳ φῶτ' ἐξαρπάξασα νεός κυανοπρῴροιο. τόν δ' ἕτερον σκόπελον χθαμαλώτερον ὄψει, ὀδυσσεῦ, πλησίον ἀλλήλων: καί κεν διοϊστεύσειας. τῷ δ' ἐν ἐρινεός ἐστι μέγας, φύλλοισι τεθηλώς: τῷ δ' ὑπό δῖα χάρυβδις ἀναρρυβδεῖ μέλαν ὕδωρ. τρίς μέν γάρ τ' ἀνίησιν ἐπ' ἤματι, τρίς δ' ἀναρυβδεῖ, δεινόν: μή σύ γε κεῖθι τύχοις, ὅτε ῥυβδήσειεν: οὐ γάρ κεν ῥύσαιτό ς' ὑπέκ κακοῦ οὐδ' ἐνοσίχθων. ἀλλά μάλα σκύλλης σκοπέλῳ πεπλημένος ὦκα νῆα παρέξ ἐλάαν, ἐπεί ἦ πολύ φέρτερόν ἐστιν ἕξ ἑτάρους ἐν νηΐ ποθήμεναι ἤ ἅμα πάντας.’ ὥς ἔφατ', αὐτάρ ἐγώ μιν ἀτυζόμενος προσέειπον: ‘εἰ δ' ἄγε δή μοι τοῦτο, θεά, νημερτές ἐνίσπες, εἴ πως τήν ὀλοήν μέν ὑπεκπροφύγοιμι χάρυβδιν, τήν δέ κ' ἀμυναίμην, ὅτε μοι σίνοιτό γ' ἑταίρους.’ ὥς ἐφάμην, ἡ δ' αὐτίκ' ἀμείβετο δῖα θεάων: ‘σχέτλιε, καί δή αὖ τοι πολεμήϊα ἔργα μέμηλε καί πόνος, οὐδέ θεοῖσιν ὑπείξεαι ἀθανάτοισιν; ἡ δέ τοι οὐ θνητή, ἀλλ' ἀθάνατον κακόν ἐστι, δεινόν τ' ἀργαλέον τε καί ἄγριον οὐδέ μαχητόν: οὐδέ τις ἔστ' ἀλκή: φυγέειν κάρτιστον ἀπ' αὐτῆς. ἤν γάρ δηθύνῃσθα κορυσσόμενος παρά πέτρῃ, δείδω μή ς' ἐξαῦτις ἐφορμηθεῖσα κίχῃσι τόσσῃσιν κεφαλῇσι, τόσους δ' ἐκ φῶτας ἕληται. ἀλλά μάλα σφοδρῶς ἐλάαν, βωστρεῖν δέ κράταιϊν, μητέρα τῆς σκύλλης, ἥ μιν τέκε πῆμα βροτοῖσιν: ἥ μιν ἔπειτ' ἀποπαύσει ἐς ὕστερον ὁρμηθῆναι. θρινακίην δ' ἐς νῆσον ἀφίξεαι: ἔνθα δέ πολλαί βόσκοντ' ἠελίοιο βόες καί ἴφια μῆλα. ἑπτά βοῶν ἀγέλαι, τόσα δ' οἰῶν πώεα καλά, πεντήκοντα δ' ἕκαστα. γόνος δ' οὐ γίνεται αὐτῶν, οὐδέ ποτε φθινύθουσι. θεαί δ' ἐπιποιμένες εἰσί, νύμφαι ἐϋπλόκαμοι, φαέθουσά τε λαμπετίη τε, ἅς τέκεν ἠελίῳ ὑπερίονι δῖα νέαιρα. τάς μέν ἄρα θρέψασα τεκοῦσά τε πότνια μήτηρ θρινακίην ἐς νῆσον ἀπῴκισε τηλόθι ναίειν, μῆλα φυλασσέμεναι πατρώϊα καί ἕλικας βοῦς. τάς εἰ μέν κ' ἀσινέας ἐάᾳς νόστου τε μέδηαι, ἦ τ' ἄν ἔτ' εἰς ἰθάκην, κακά περ πάσχοντες, ἵκοισθε: εἰ δέ κε σίνηαι, τότε τοι τεκμαίρομ' ὄλεθρον [νηΐ τε καί ἑτάροις'. αὐτός δ' εἴ πέρ κεν ἀλύξῃς, ὀψέ κακῶς νεῖαι, ὀλέσας ἄπο πάντας ἑταίρους.’] ὥς ἔφατ', αὐτίκα δέ χρυσόθρονος ἤλυθεν ἠώς. ἡ μέν ἔπειτ' ἀνά νῆσον ἀπέστιχε δῖα θεάων: αὐτάρ ἐγών ἐπί νῆα κιών ὤτρυνον ἑταίρους αὐτούς τ' ἀμβαίνειν ἀνά τε πρυμνήσια λῦσαι. οἱ δ' αἶψ' εἴσβαινον καί ἐπί κληῖσι καθῖζον, [ἑξῆς δ' ἑζόμενοι πολιήν ἅλα τύπτον ἐρετμοῖς.] ἡμῖν δ' αὖ κατόπισθε νεός κυανοπρῴροιο ἴκμενον οὖρον ἵει πλησίστιον, ἐσθλόν ἑταῖρον, κίρκη ἐϋπλόκαμος, δεινή θεός αὐδήεσσα. αὐτίκα δ' ὅπλα ἕκαστα πονησάμενοι κατά νῆα ἥμεθα: τήν δ' ἄνεμός τε κυβερνήτης τ' ἴθυνε. δή τότ' ἐγών ἑτάροισι μετηύδων ἀχνύμενος κῆρ: ‘ὦ φίλοι, οὐ γάρ χρή ἕνα ἴδμεναι οὐδέ δύ' οἴους θέσφαθ', ἅ μοι κίρκη μυθήσατο, δῖα θεάων: ἀλλ' ἐρέω μέν ἐγών, ἵνα εἰδότες ἠέ θάνωμεν ἤ κεν ἀλευάμενοι θάνατον καί κῆρα φύγοιμεν. σειρήνων μέν πρῶτον ἀνώγει θεσπεσιάων φθόγγον ἀλεύασθαι καί λειμῶν' ἀνθεμόεντα. οἶον ἔμ' ἠνώγει ὄπ' ἀκουέμεν: ἀλλά με δεσμῷ δήσατ' ἐν ἀργαλέῳ, ὄφρ' ἔμπεδον αὐτόθι μίμνω, ὀρθόν ἐν ἱστοπέδῃ, ἐκ δ' αὐτοῦ πείρατ' ἀνήφθω. εἰ δέ κε λίσσωμαι ὑμέας λῦσαί τε κελεύω, ὑμεῖς δέ πλεόνεσσι τότ' ἐν δεσμοῖσι πιέζειν.’ ἦ τοι ἐγώ τά ἕκαστα λέγων ἑτάροισι πίφαυσκον: τόφρα δέ καρπαλίμως ἐξίκετο νηῦς ἐϋεργής νῆσον σειρήνοιϊν: ἔπειγε γάρ οὖρος ἀπήμων. αὐτίκ' ἔπειτ' ἄνεμος μέν ἐπαύσατο ἠδέ γαλήνη ἔπλετο νηνεμίη, κοίμησε δέ κύματα δαίμων. ἀνστάντες δ' ἕταροι νεός ἱστία μηρύσαντο, καί τά μέν ἐν νηΐ γλαφυρῇ θέσαν, οἱ δ' ἐπ' ἐρετμά ἑζόμενοι λεύκαινον ὕδωρ ξεστῇς' ἐλάτῃσιν. αὐτάρ ἐγώ κηροῖο μέγαν τροχόν ὀξέϊ χαλκῷ τυτθά διατμήξας χερσί στιβαρῇσι πίεζον: αἶψα δ' ἰαίνετο κηρός, ἐπεί κέλετο μεγάλη ἴς ἠελίου τ' αὐγή ὑπεριονίδαο ἄνακτος: ἑξείης δ' ἑτάροισιν ἐπ' οὔατα πᾶσιν ἄλειψα. οἱ δ' ἐν νηΐ μ' ἔδησαν ὁμοῦ χεῖράς τε πόδας τε ὀρθόν ἐν ἱστοπέδῃ, ἐκ δ' αὐτοῦ πείρατ' ἀνῆπτον: αὐτοί δ' ἑζόμενοι πολιήν ἅλα τύπτον ἐρετμοῖς. ἀλλ' ὅτε τόσσον ἀπῆμεν, ὅσον τε γέγωνε βοήσας, ῥίμφα διώκοντες, τάς δ' οὐ λάθεν ὠκύαλος νηῦς ἐγγύθεν ὀρνυμένη, λιγυρήν δ' ἔντυνον ἀοιδήν: ‘δεῦρ' ἄγ' ἰών, πολύαιν' ὀδυσεῦ, μέγα κῦδος ἀχαιῶν, νῆα κατάστησον, ἵνα νωϊτέρην ὄπ' ἀκούσῃς. οὐ γάρ πώ τις τῇδε παρήλασε νηΐ μελαίνῃ, πρίν γ' ἡμέων μελίγηρυν ἀπό στομάτων ὄπ' ἀκοῦσαι, ἀλλ' ὅ γε τερψάμενος νεῖται καί πλείονα εἰδώς. ἴδμεν γάρ τοι πάνθ', ὅς' ἐνί τροίῃ εὐρείῃ ἀργεῖοι τρῶές τε θεῶν ἰότητι μόγησαν, ἴδμεν δ' ὅσσα γένηται ἐπί χθονί πουλυβοτείρῃ.’ ὥς φάσαν ἱεῖσαι ὄπα κάλλιμον: αὐτάρ ἐμόν κῆρ ἤθελ' ἀκουέμεναι, λῦσαί τ' ἐκέλευον ἑταίρους ὀφρύσι νευστάζων: οἱ δέ προπεσόντες ἔρεσσον. αὐτίκα δ' ἀνστάντες περιμήδης εὐρύλοχός τε πλείοσί μ' ἐν δεσμοῖσι δέον μᾶλλόν τε πίεζον. αὐτάρ ἐπεί δή τάς γε παρήλασαν οὐδ' ἔτ' ἔπειτα φθόγγον σειρήνων ἠκούομεν οὐδέ τ' ἀοιδήν, αἶψ' ἀπό κηρόν ἕλοντο ἐμοί ἐρίηρες ἑταῖροι, ὅν σφιν ἐπ' ὠσίν ἄλειψ', ἐμέ τ' ἐκ δεσμῶν ἀνέλυσαν. ἀλλ' ὅτε δή τήν νῆσον ἐλείπομεν, αὐτίκ' ἔπειτα καπνόν καί μέγα κῦμα ἴδον καί δοῦπον ἄκουσα. τῶν δ' ἄρα δεισάντων ἐκ χειρῶν ἔπτατ' ἐρετμά, βόμβησαν δ' ἄρα πάντα κατά ῥόον: ἔσχετο δ' αὐτοῦ νηῦς, ἐπεί οὐκέτ' ἐρετμά προήκεα χερσίν ἔπειγον. αὐτάρ ἐγώ διά νηός ἰών ὤτρυνον ἑταίρους μειλιχίοις' ἐπέεσσι παρασταδόν ἄνδρα ἕκαστον: ‘ὦ φίλοι, οὐ γάρ πώ τι κακῶν ἀδαήμονές εἰμεν: οὐ μέν δή τόδε μεῖζον ἔπι κακόν, ἤ ὅτε κύκλωψ εἴλει ἐνί σπῆϊ γλαφυρῷ κρατερῆφι βίηφιν: ἀλλά καί ἔνθεν ἐμῇ ἀρετῇ βουλῇ τε νόῳ τε ἐκφύγομεν, καί που τῶνδε μνήσεσθαι ὀΐω. νῦν δ' ἄγεθ', ὡς ἄν ἐγώ εἴπω, πειθώμεθα πάντες. ὑμεῖς μέν κώπῃσιν ἁλός ῥηγμῖνα βαθεῖαν τύπτετε κληΐδεσσιν ἐφήμενοι, αἴ κέ ποθι ζεύς δώῃ τόνδε γ' ὄλεθρον ὑπεκφυγέειν καί ἀλύξαι: σοί δέ, κυβερνῆθ', ὧδ' ἐπιτέλλομαι: ἀλλ' ἐνί θυμῷ βάλλευ, ἐπεί νηός γλαφυρῆς οἰήϊα νωμᾷς: τούτου μέν καπνοῦ καί κύματος ἐκτός ἔεργε νῆα, σύ δέ σκοπέλου ἐπιμαίεο, μή σε λάθῃσι κεῖς' ἐξορμήσασα καί ἐς κακόν ἄμμε βάλῃσθα.’ ὥς ἐφάμην, οἱ δ' ὦκα ἐμοῖς' ἐπέεσσι πίθοντο. σκύλλην δ' οὐκέτ' ἐμυθεόμην, ἄπρηκτον ἀνίην, μή πώς μοι δείσαντες ἀπολλήξειαν ἑταῖροι εἰρεσίης, ἐντός δέ πυκάζοιεν σφέας αὐτούς. καί τότε δή κίρκης μέν ἐφημοσύνης ἀλεγεινῆς λανθανόμην, ἐπεί οὔ τί μ' ἀνώγει θωρήσσεσθαι: αὐτάρ ἐγώ καταδύς κλυτά τεύχεα καί δύο δοῦρε μάκρ' ἐν χερσίν ἑλών εἰς ἴκρια νηός ἔβαινον πρῴρης: ἔνθεν γάρ μιν ἐδέγμην πρῶτα φανεῖσθαι σκύλλην πετραίην, ἥ μοι φέρε πῆμ' ἑτάροισιν. οὐδέ πῃ ἀθρῆσαι δυνάμην: ἔκαμον δέ μοι ὄσσε πάντῃ παπταίνοντι πρός ἠεροειδέα πέτρην. ἡμεῖς μέν στεινωπόν ἀνεπλέομεν γοόωντες: ἔνθεν γάρ σκύλλη, ἑτέρωθι δέ δῖα χάρυβδις δεινόν ἀνερρύβδησε θαλάσσης ἁλμυρόν ὕδωρ. ἦ τοι ὅτ' ἐξεμέσειε, λέβης ὥς ἐν πυρί πολλῷ πᾶς' ἀναμορμύρεσκε κυκωμένη: ὑψόσε δ' ἄχνη ἄκροισι σκοπέλοισιν ἐπ' ἀμφοτέροισιν ἔπιπτεν. ἀλλ' ὅτ' ἀναβρόξειε θαλάσσης ἁλμυρόν ὕδωρ, πᾶς' ἔντοσθε φάνεσκε κυκωμένη, ἀμφί δέ πέτρη δεινόν βεβρύχει, ὑπένερθε δέ γαῖα φάνεσκε ψάμμῳ κυανέη: τούς δέ χλωρόν δέος ᾕρει. ἡμεῖς μέν πρός τήν ἴδομεν δείσαντες ὄλεθρον: τόφρα δέ μοι σκύλλη γλαφυρῆς ἐκ νηός ἑταίρους ἕξ ἕλεθ', οἵ χερσίν τε βίηφί τε φέρτατοι ἦσαν. σκεψάμενος δ' ἐς νῆα θοήν ἅμα καί μεθ' ἑταίρους ἤδη τῶν ἐνόησα πόδας καί χεῖρας ὕπερθεν ὑψός' ἀειρομένων: ἐμέ δέ φθέγγοντο καλεῦντες ἐξονομακλήδην, τότε γ' ὕστατον, ἀχνύμενοι κῆρ. ὡς δ' ὅτ' ἐπί προβόλῳ ἁλιεύς περιμήκεϊ ῥάβδῳ ἰχθύσι τοῖς ὀλίγοισι δόλον κατά εἴδατα βάλλων ἐς πόντον προΐησι βοός κέρας ἀγραύλοιο, ἀσπαίροντα δ' ἔπειτα λαβών ἔρριψε θύραζε, ὥς οἵ γ' ἀσπαίροντες ἀείροντο προτί πέτρας. αὐτοῦ δ' εἰνί θύρῃσι κατήσθιε κεκλήγοντας, χεῖρας ἐμοί ὀρέγοντας ἐν αἰνῇ δηϊοτῆτι. οἴκτιστον δή κεῖνο ἐμοῖς' ἴδον ὀφθαλμοῖσι πάντων, ὅσς' ἐμόγησα πόρους ἁλός ἐξερεείνων. αὐτάρ ἐπεί πέτρας φύγομεν δεινήν τε χάρυβδιν σκύλλην τ', αὐτίκ' ἔπειτα θεοῦ ἐς ἀμύμονα νῆσον ἱκόμεθ': ἔνθα δ' ἔσαν καλαί βόες εὐρυμέτωποι, πολλά δέ ἴφια μῆλ' ὑπερίονος ἠελίοιο. δή τότ' ἐγών ἔτι πόντῳ ἐών ἐν νηΐ μελαίνῃ μυκηθμοῦ τ' ἤκουσα βοῶν αὐλιζομενάων οἰῶν τε βληχήν: καί μοι ἔπος ἔμπεσε θυμῷ μάντιος ἀλαοῦ, θηβαίου τειρεσίαο, κίρκης τ' αἰαίης, ἥ μοι μάλα πόλλ' ἐπέτελλε νῆσον ἀλεύασθαι τερψιμβρότου ἠελίοιο. δή τότ' ἐγών ἑτάροισι μετηύδων ἀχνύμενος κῆρ: ‘κέκλυτέ μευ μύθων, κακά περ πάσχοντες ἑταῖροι, ὄφρ' ὕμιν εἴπω μαντήϊα τειρεσίαο κίρκης τ' αἰαίης, ἥ μοι μάλα πόλλ' ἐπέτελλε νῆσον ἀλεύασθαι τερψιμβρότου ἠελίοιο: ἔνθα γάρ αἰνότατον κακόν ἔμμεναι ἄμμιν ἔφασκεν. ἀλλά παρέξ τήν νῆσον ἐλαύνετε νῆα μέλαιναν.’ ὥς ἐφάμην, τοῖσιν δέ κατεκλάσθη φίλον ἦτορ. αὐτίκα δ' εὐρύλοχος στυγερῷ μ' ἠμείβετο μύθῳ: ‘σχέτλιός εἰς, ὀδυσεῦ, περί τοι μένος, οὐδέ τι γυῖα κάμνεις: ἦ ῥά νυ σοί γε σιδήρεα πάντα τέτυκται, ὅς ῥ' ἑτάρους καμάτῳ ἀδηκότας ἠδέ καί ὕπνῳ οὐκ ἐάᾳς γαίης ἐπιβήμεναι, ἔνθα κεν αὖτε νήσῳ ἐν ἀμφιρύτῃ λαρόν τετυκοίμεθα δόρπον, ἀλλ' αὔτως διά νύκτα θοήν ἀλάλησθαι ἄνωγας, νήσου ἀποπλαγχθέντας, ἐν ἠεροειδέϊ πόντῳ. ἐκ νυκτῶν δ' ἄνεμοι χαλεποί, δηλήματα νηῶν, γίνονται: πῇ κέν τις ὑπεκφύγοι αἰπύν ὄλεθρον, ἤν πως ἐξαπίνης ἔλθῃ ἀνέμοιο θύελλα, ἤ νότου ἤ ζεφύροιο δυσαέος, οἵ τε μάλιστα νῆα διαρραίουσι, θεῶν ἀέκητι ἀνάκτων; ἀλλ' ἦ τοι νῦν μέν πειθώμεθα νυκτί μελαίνῃ δόρπον θ' ὁπλισόμεσθα θοῇ παρά νηΐ μένοντες: ἠῶθεν δ' ἀναβάντες ἐνήσομεν εὐρέϊ πόντῳ.’ ὥς ἔφατ' εὐρύλοχος, ἐπί δ' ᾔνεον ἄλλοι ἑταῖροι. καί τότε δή γίνωσκον, ὅ δή κακά μήδετο δαίμων, καί μιν φωνήσας ἔπεα πτερόεντα προσηύδων: ‘εὐρύλοχ', ἦ μάλα δή με βιάζετε μοῦνον ἐόντα. ἀλλ' ἄγε νῦν μοι πάντες ὀμόσσατε καρτερόν ὅρκον: εἴ κέ τιν' ἠέ βοῶν ἀγέλην ἤ πῶϋ μέγ' οἰῶν εὕρωμεν, μή πού τις ἀτασθαλίῃσι κακῇσιν ἤ βοῦν ἠέ τι μῆλον ἀποκτάνῃ: ἀλλά ἕκηλοι ἐσθίετε βρώμην, τήν ἀθανάτη πόρε κίρκη.’ ὥς ἐφάμην, οἱ δ' αὐτίκ' ἀπώμνυον ὡς ἐκέλευον. αὐτάρ ἐπεί ῥ' ὄμοσάν τε τελεύτησάν τε τόν ὅρκον, στήσαμεν ἐν λιμένι γλαφυρῷ εὐεργέα νῆα ἄγχ' ὕδατος γλυκεροῖο καί ἐξαπέβησαν ἑταῖροι νηός, ἔπειτα δέ δόρπον ἐπισταμένως τετύκοντο. αὐτάρ ἐπεί πόσιος καί ἐδητύος ἐξ ἔρον ἕντο, μνησάμενοι δή ἔπειτα φίλους ἔκλαιον ἑταίρους, οὕς ἔφαγε σκύλλη γλαφυρῆς ἐκ νηός ἑλοῦσα: κλαιόντεσσι δέ τοῖσιν ἐπήλυθε νήδυμος ὕπνος. ἦμος δέ τρίχα νυκτός ἔην, μετά δ' ἄστρα βεβήκει, ὦρσεν ἔπι ζαήν ἄνεμον νεφεληγερέτα ζεύς λαίλαπι θεσπεσίῃ, σύν δέ νεφέεσσι κάλυψε γαῖαν ὁμοῦ καί πόντον: ὀρώρει δ' οὐρανόθεν νύξ. ἦμος δ' ἠριγένεια φάνη ῥοδοδάκτυλος ἠώς, νῆα μέν ὡρμίσαμεν, κοῖλον σπέος εἰσερύσαντες: ἔνθα δ' ἔσαν νυμφέων καλοί χοροί ἠδέ θόωκοι: καί τότ' ἐγών ἀγορήν θέμενος μετά πᾶσιν ἔειπον: ‘ὦ φίλοι, ἐν γάρ νηΐ θοῇ βρῶσίς τε πόσις τε ἔστιν, τῶν δέ βοῶν ἀπεχώμεθα, μή τι πάθωμεν: δεινοῦ γάρ θεοῦ αἵδε βόες καί ἴφια μῆλα, ἠελίου, ὅς πάντ' ἐφορᾷ καί πάντ' ἐπακούει.’ ὥς ἐφάμην, τοῖσιν δ' ἐπεπείθετο θυμός ἀγήνωρ. μῆνα δέ πάντ' ἄλληκτος ἄη νότος, οὐδέ τις ἄλλος γίνετ' ἔπειτ' ἀνέμων, εἰ μή εὖρός τε νότος τε. οἱ δ' εἷος μέν σῖτον ἔχον καί οἶνον ἐρυθρόν, τόφρα βοῶν ἀπέχοντο λιλαιόμενοι βιότοιο: ἀλλ' ὅτε δή νηός ἐξέφθιτο ἤϊα πάντα, καί δή ἄγρην ἐφέπεσκον ἀλητεύοντες ἀνάγκῃ, ἰχθῦς ὄρνιθάς τε, φίλας ὅ τι χεῖρας ἵκοιτο, γναμπτοῖς' ἀγκίστροισιν: ἔτειρε δέ γαστέρα λιμός: δή τότ' ἐγών ἀνά νῆσον ἀπέστιχον, ὄφρα θεοῖσιν εὐξαίμην, εἴ τίς μοι ὁδόν φήνειε νέεσθαι. ἀλλ' ὅτε δή διά νήσου ἰών ἤλυξα ἑταίρους, χεῖρας νιψάμενος, ὅθ' ἐπί σκέπας ἦν ἀνέμοιο, ἠρώμην πάντεσσι θεοῖς', οἵ ὄλυμπον ἔχουσιν: οἱ δ' ἄρα μοι γλυκύν ὕπνον ἐπί βλεφάροισιν ἔχευαν. εὐρύλοχος δ' ἑτάροισι κακῆς ἐξήρχετο βουλῆς: ‘κέκλυτέ μευ μύθων, κακά περ πάσχοντες ἑταῖροι: πάντες μέν στυγεροί θάνατοι δειλοῖσι βροτοῖσι, λιμῷ δ' οἴκτιστον θανέειν καί πότμον ἐπισπεῖν. ἀλλ' ἄγετ', ἠελίοιο βοῶν ἐλάσαντες ἀρίστας ῥέξομεν ἀθανάτοισι, τοί οὐρανόν εὐρύν ἔχουσιν. εἰ δέ κεν εἰς ἰθάκην ἀφικοίμεθα, πατρίδα γαῖαν, αἶψά κεν ἠελίῳ ὑπερίονι πίονα νηόν τεύξομεν, ἐν δέ κε θεῖμεν ἀγάλματα πολλά καί ἐσθλά. εἰ δέ χολωσάμενός τι βοῶν ὀρθοκραιράων νῆ' ἐθέλῃ ὀλέσαι, ἐπί δ' ἕσπωνται θεοί ἄλλοι, βούλομ' ἅπαξ πρός κῦμα χανών ἀπό θυμόν ὀλέσσαι ἤ δηθά στρεύγεσθαι ἐών ἐν νήσῳ ἐρήμῃ.’ ὥς ἔφατ' εὐρύλοχος, ἐπί δ' ᾔνεον ἄλλοι ἑταῖροι. αὐτίκα δ' ἠελίοιο βοῶν ἐλάσαντες ἀρίστας ἐγγύθεν: _οὐ γάρ τῆλε νεός κυανοπρῴροιο βοσκέσκονθ' ἕλικες καλαί βόες εὐρυμέτωποι: _ τάς δέ περιστήσαντο καί εὐχετόωντο θεοῖσι, φύλλα δρεψάμενοι τέρενα δρυός ὑψικόμοιο: οὐ γάρ ἔχον κρῖ λευκόν ἐϋσσέλμου ἐπί νηός. αὐτάρ ἐπεί ῥ' εὔξαντο καί ἔσφαξαν καί ἔδειραν, μηρούς τ' ἐξέταμον κατά τε κνίσῃ ἐκάλυψαν, δίπτυχα ποιήσαντες, ἐπ' αὐτῶν δ' ὠμοθέτησαν. οὐδ' εἶχον μέθυ λεῖψαι ἐπ' αἰθομένοις' ἱεροῖσιν, ἀλλ' ὕδατι σπένδοντες ἐπώπτων ἔγκατα πάντα. αὐτάρ ἐπεί κατά μῆρ' ἐκάη καί σπλάγχνα πάσαντο, μίστυλλόν τ' ἄρα τἆλλα καί ἀμφ' ὀβελοῖσιν ἔπειρον. καί τότε μοι βλεφάρων ἐξέσσυτο νήδυμος ὕπνος: βῆν δ' ἰέναι ἐπί νῆα θοήν καί θῖνα θαλάσσης. ἀλλ' ὅτε δή σχεδόν ἦα κιών νεός ἀμφιελίσσης, καί τότε με κνίσης ἀμφήλυθεν ἡδύς ἀϋτμή: οἰμώξας δέ θεοῖσι μετ' ἀθανάτοισι γεγώνευν: ‘ζεῦ πάτερ ἠδ' ἄλλοι μάκαρες θεοί αἰέν ἐόντες, ἦ με μάλ' εἰς ἄτην κοιμήσατε νηλέϊ ὕπνῳ, οἱ δ' ἕταροι μέγα ἔργον ἐμητίσαντο μένοντες.’ ὠκέα δ' ἠελίῳ ὑπερίονι ἄγγελος ἦλθε λαμπετίη τανύπεπλος, ὅ οἱ βόας ἔκταμεν ἡμεῖς. αὐτίκα δ' ἀθανάτοισι μετηύδα χωόμενος κῆρ: ‘ζεῦ πάτερ ἠδ' ἄλλοι μάκαρες θεοί αἰέν ἐόντες, τεῖσαι δή ἑτάρους λαερτιάδεω ὀδυσῆος, οἵ μευ βοῦς ἔκτειναν ὑπέρβιον, ᾗσιν ἐγώ γε χαίρεσκον μέν ἰών εἰς οὐρανόν ἀστερόεντα, ἠδ' ὁπότ' ἄψ ἐπί γαῖαν ἀπ' οὐρανόθεν προτραποίμην. εἰ δέ μοι οὐ τείσουσι βοῶν ἐπιεικέ' ἀμοιβήν, δύσομαι εἰς ἀΐδαο καί ἐν νεκύεσσι φαείνω.’ τόν δ' ἀπαμειβόμενος προσέφη νεφεληγερέτα ζεύς: ‘ἠέλι', ἦ τοι μέν σύ μετ' ἀθανάτοισι φάεινε καί θνητοῖσι βροτοῖσιν ἐπί ζείδωρον ἄρουραν: τῶν δέ κ' ἐγώ τάχα νῆα θοήν ἀργῆτι κεραυνῷ τυτθά βαλών κεάσαιμι μέσῳ ἐνί οἴνοπι πόντῳ.’ ταῦτα δ' ἐγών ἤκουσα καλυψοῦς ἠϋκόμοιο: ἡ δ' ἔφη ἑρμείαο διακτόρου αὐτή ἀκοῦσαι. αὐτάρ ἐπεί ῥ' ἐπί νῆα κατήλυθον ἠδέ θάλασσαν, νείκεον ἄλλοθεν ἄλλον ἐπισταδόν, οὐδέ τι μῆχος εὑρέμεναι δυνάμεσθα: βόες δ' ἀποτέθνασαν ἤδη. τοῖσιν δ' αὐτίκ' ἔπειτα θεοί τέραα προὔφαινον: εἷρπον μέν ῥινοί, κρέα δ' ἀμφ' ὀβελοῖς' ἐμεμύκει, ὀπταλέα τε καί ὠμά: βοῶν δ' ὥς γίνετο φωνή. ἑξῆμαρ μέν ἔπειτα ἐμοί ἐρίηρες ἑταῖροι δαίνυντ' ἠελίοιο βοῶν ἐλόωντες ἀρίστας: ἀλλ' ὅτε δή ἕβδομον ἦμαρ ἐπί ζεύς θῆκε κρονίων, καί τότ' ἔπειτ' ἄνεμος μέν ἐπαύσατο λαίλαπι θύων, ἡμεῖς δ' αἶψ' ἀναβάντες ἐνήκαμεν εὐρέϊ πόντῳ, ἱστόν στησάμενοι ἀνά θ' ἱστία λεύκ' ἐρύσαντες. ἀλλ' ὅτε δή τήν νῆσον ἐλείπομεν οὐδέ τις ἄλλη φαίνετο γαιάων, ἀλλ' οὐρανός ἠδέ θάλασσα, δή τότε κυανέην νεφέλην ἔστησε κρονίων νηός ὕπερ γλαφυρῆς, ἤχλυσε δέ πόντος ὑπ' αὐτῆς. ἡ δ' ἔθει οὐ μάλα πολλόν ἐπί χρόνον: αἶψα γάρ ἦλθε κεκληγώς ζέφυρος μεγάλῃ σύν λαίλαπι θύων. ἱστοῦ δέ προτόνους ἔρρηξ' ἀνέμοιο θύελλα ἀμφοτέρους, ἱστός δ' ὀπίσω πέσεν, ὅπλα τε πάντα εἰς ἄντλον κατέχυνθ': ὁ δ' ἄρα πρυμνῇ ἐνί νηΐ πλῆξε κυβερνήτεω κεφαλήν, σύν δ' ὀστέ' ἄραξε πάντ' ἄμυδις κεφαλῆς: ὁ δ' ἄρ' ἀρνευτῆρι ἐοικώς κάππες' ἀπ' ἰκριόφιν, λίπε δ' ὀστέα θυμός ἀγήνωρ. ζεύς δ' ἄμυδις βρόντησε καί ἔμβαλε νηΐ κεραυνόν: ἡ δ' ἐλελίχθη πᾶσα διός πληγεῖσα κεραυνῷ, ἐν δέ θεείου πλῆτο: πέσον δ' ἐκ νηός ἑταῖροι. οἱ δέ κορώνῃσιν ἴκελοι περί νῆα μέλαιναν κύμασιν ἐμφορέοντο, θεός δ' ἀποαίνυτο νόστον. αὐτάρ ἐγώ διά νηός ἐφοίτων, ὄφρ' ἀπό τοίχους λῦσε κλύδων τρόπιος: τήν δέ ψιλήν φέρε κῦμα. ἐκ δέ οἱ ἱστόν ἄραξε ποτί τρόπιν: αὐτάρ ἐπ' αὐτῷ ἐπίτονος βέβλητο, βοός ῥινοῖο τετευχώς: τῷ ῥ' ἄμφω συνέεργον ὁμοῦ τρόπιν ἠδέ καί ἱστόν, ἑζόμενος δ' ἐπί τοῖς φερόμην ὀλοοῖς' ἀνέμοισιν. ἔνθ' ἦ τοι ζέφυρος μέν ἐπαύσατο λαίλαπι θύων, ἦλθε δ' ἐπί νότος ὦκα, φέρων ἐμῷ ἄλγεα θυμῷ, ὄφρ' ἔτι τήν ὀλοήν ἀναμετρήσαιμι χάρυβδιν. παννύχιος φερόμην, ἅμα δ' ἠελίῳ ἀνιόντι ἦλθον ἐπί σκύλλης σκόπελον δεινήν τε χάρυβδιν. ἡ μέν ἀνερρύβδησε θαλάσσης ἁλμυρόν ὕδωρ: αὐτάρ ἐγώ ποτί μακρόν ἐρινεόν ὑψός' ἀερθείς, τῷ προσφύς ἐχόμην ὡς νυκτερίς: οὐδέ πῃ εἶχον οὔτε στηρίξαι ποσίν ἔμπεδον οὔτ' ἐπιβῆναι: ῥίζαι γάρ ἑκάς εἶχον, ἀπήωροι δ' ἔσαν ὄζοι μακροί τε μεγάλοι τε, κατεσκίαον δέ χάρυβδιν. νωλεμέως δ' ἐχόμην, ὄφρ' ἐξεμέσειεν ὀπίσσω ἱστόν καί τρόπιν αὖτις: ἐελδομένῳ δέ μοι ἦλθον, ὄψ': ἦμος δ' ἐπί δόρπον ἀνήρ ἀγορῆθεν ἀνέστη κρίνων νείκεα πολλά δικαζομένων αἰζηῶν, τῆμος δή τά γε δοῦρα χαρύβδιος ἐξεφαάνθη. ἧκα δ' ἐγώ καθύπερθε πόδας καί χεῖρε φέρεσθαι, μέσσῳ δ' ἐνδούπησα παρέξ περιμήκεα δοῦρα, ἑζόμενος δ' ἐπί τοῖσι διήρεσα χερσίν ἐμῇσι. σκύλλην δ' οὐκέτ' ἔασε πατήρ ἀνδρῶν τε θεῶν τε εἰσιδέειν: οὐ γάρ κεν ὑπέκφυγον αἰπύν ὄλεθρον. ἔνθεν δ' ἐννῆμαρ φερόμην, δεκάτῃ δέ με νυκτί νῆσον ἐς ὠγυγίην πέλασαν θεοί, ἔνθα καλυψώ ναίει ἐϋπλόκαμος, δεινή θεός αὐδήεσσα, ἥ μ' ἐφίλει τ' ἐκόμει τε. τί τοι τάδε μυθολογεύω; ἤδη γάρ τοι χθιζός ἐμυθεόμην ἐνί οἴκῳ σοί τε καί ἰφθίμῃ ἀλόχῳ: ἐχθρόν δέ μοί ἐστιν αὖτις ἀριζήλως εἰρημένα μυθολογεύειν.” {οδυσσειασ ν} ὥς ἔφαθ', οἱ δ' ἄρα πάντες ἀκήν ἐγένοντο σιωπῇ, κηληθμῷ δ' ἔσχοντο κατά μέγαρα σκιόεντα. τόν δ' αὖτ' ἀλκίνοος ἀπαμείβετο φώνησέν τε: “ὦ ὀδυσεῦ, ἐπεί ἵκευ ἐμόν ποτί χαλκοβατές δῶ, ὑψερεφές, τῶ ς' οὔ τι πάλιν πλαγχθέντα γ' ὀΐω ἄψ ἀπονοστήσειν, εἰ καί μάλα πολλά πέπονθας. ὑμέων δ' ἀνδρί ἑκάστῳ ἐφιέμενος τάδε εἴρω, ὅσσοι ἐνί μεγάροισι γερούσιον αἴθοπα οἶνον αἰεί πίνετ' ἐμοῖσιν, ἀκουάζεσθε δ' ἀοιδοῦ: εἵματα μέν δή ξείνῳ ἐϋξέστῃ ἐνί χηλῷ κεῖται καί χρυσός πολυδαίδαλος ἄλλα τε πάντα δῶρ', ὅσα φαιήκων βουληφόροι ἐνθάδ' ἔνεικαν: ἀλλ' ἄγε οἱ δῶμεν τρίποδα μέγαν ἠδέ λέβητα ἀνδρακάς, ἡμεῖς δ' αὖτε ἀγειρόμενοι κατά δῆμον τεισόμεθ': ἀργαλέον γάρ ἕνα προικός χαρίσασθαι.” ὥς ἔφατ' ἀλκίνοος, τοῖσιν δ' ἐπιήνδανε μῦθος. οἱ μέν κακκείοντες ἔβαν οἶκόνδε ἕκαστος: ἦμος δ' ἠριγένεια φάνη ῥοδοδάκτυλος ἠώς, νῆάδ' ἐπεσσεύοντο, φέρον δ' εὐήνορα χαλκόν. καί τά μέν εὖ κατέθηχ' ἱερόν μένος ἀλκινόοιο, αὐτός ἰών διά νηός, ὑπό ζυγά, μή τιν' ἑταίρων βλάπτοι ἐλαυνόντων, ὁπότε σπερχοίατ' ἐρετμοῖς: οἱ δ' εἰς ἀλκινόοιο κίον καί δαῖτ' ἀλέγυνον. τοῖσι δέ βοῦν ἱέρευς' ἱερόν μένος ἀλκινόοιο ζηνί κελαινεφέϊ κρονίδῃ, ὅς πᾶσιν ἀνάσσει. μῆρα δέ κήαντες δαίνυντ' ἐρικυδέα δαῖτα τερπόμενοι: μετά δέ σφιν ἐμέλπετο θεῖος ἀοιδός, δημόδοκος, λαοῖσι τετιμένος. αὐτάρ ὀδυσσεύς πολλά πρός ἠέλιον κεφαλήν τρέπε παμφανόωντα, δῦναι ἐπειγόμενος: δή γάρ μενέαινε νέεσθαι. ὡς δ' ὅτ' ἀνήρ δόρποιο λιλαίεται, ᾧ τε πανῆμαρ νειόν ἀν' ἕλκητον βόε οἴνοπε πηκτόν ἄροτρον: ἀσπασίως δ' ἄρα τῷ κατέδυ φάος ἠελίοιο δόρπον ἐποίχεσθαι, βλάβεται δέ τε γούνατ' ἰόντι: ὥς ὀδυσῆ' ἀσπαστόν ἔδυ φάος ἠελίοιο. αἶψα δέ φαιήκεσσι φιληρέτμοισι μετηύδα, ἀλκινόῳ δέ μάλιστα πιφαυσκόμενος φάτο μῦθον: “ἀλκίνοε κρεῖον, πάντων ἀριδείκετε λαῶν, πέμπετέ με σπείσαντες ἀπήμονα, χαίρετε δ' αὐτοί. ἤδη γάρ τετέλεσται ἅ μοι φίλος ἤθελε θυμός, πομπή καί φίλα δῶρα, τά μοι θεοί οὐρανίωνες ὄλβια ποιήσειαν: ἀμύμονα δ' οἴκοι ἄκοιτιν νοστήσας εὕροιμι σύν ἀρτεμέεσσι φίλοισιν. ὑμεῖς δ' αὖθι μένοντες ἐϋφραίνοιτε γυναῖκας κουριδίας καί τέκνα: θεοί δ' ἀρετήν ὀπάσειαν παντοίην, καί μή τι κακόν μεταδήμιον εἴη.” ὥς ἔφαθ', οἱ δ' ἄρα πάντες ἐπῄνεον ἠδ' ἐκέλευον πεμπέμεναι τόν ξεῖνον, ἐπεί κατά μοῖραν ἔειπε. καί τότε κήρυκα προσέφη μένος ἀλκινόοιο: “ποντόνοε, κρητῆρα κερασσάμενος μέθυ νεῖμον πᾶσιν ἀνά μέγαρον, ὄφρ' εὐξάμενοι διί πατρί τόν ξεῖνον πέμπωμεν ἑήν ἐς πατρίδα γαῖαν.” ὥς φάτο, ποντόνοος δέ μελίφρονα οἶνον ἐκίρνα, νώμησεν δ' ἄρα πᾶσιν ἐπισταδόν: οἱ δέ θεοῖσιν ἔσπεισαν μακάρεσσι, τοί οὐρανόν εὐρύν ἔχουσιν, αὐτόθεν ἐξ ἑδρέων. ἀνά δ' ἵστατο δῖος ὀδυσσεύς, ἀρήτῃ δ' ἐν χερσί τίθει δέπας ἀμφικύπελλον καί μιν φωνήσας ἔπεα πτερόεντα προσηύδα: “χαῖρέ μοι, ὦ βασίλεια, διαμπερές, εἰς ὅ κε γῆρας ἔλθῃ καί θάνατος, τά τ' ἐπ' ἀνθρώποισι πέλονται. αὐτάρ ἐγώ νέομαι: σύ δέ τέρπεο τῷδ' ἐνί οἴκῳ παισί τε καί λαοῖσι καί ἀλκινόῳ βασιλῆϊ.” ὥς εἰπών ὑπέρ οὐδόν ἐβήσετο δῖος ὀδυσσεύς. τῷ δ' ἅμα κήρυκα προΐει μένος ἀλκινόοιο ἡγεῖσθαι ἐπί νῆα θοήν καί θῖνα θαλάσσης. ἀρήτη δ' ἄρα οἱ δμῳάς ἅμ' ἔπεμπε γυναῖκας, τήν μέν φᾶρος ἔχουσαν ἐϋπλυνές ἠδέ χιτῶνα, τήν δ' ἑτέρην χηλόν πυκινήν ἅμ' ὄπασσε κομίζειν: ἡ δ' ἄλλη σῖτόν τ' ἔφερεν καί οἶνον ἐρυθρόν. αὐτάρ ἐπεί ῥ' ἐπί νῆα κατήλυθον ἠδέ θάλασσαν, αἶψα τά γ' ἐν νηΐ γλαφυρῇ πομπῆες ἀγαυοί δεξάμενοι κατέθεντο, πόσιν καί βρῶσιν ἅπασαν: κάδ δ' ἄρ' ὀδυσσῆϊ στόρεσαν ῥῆγός τε λίνον τε νηός ἐπ' ἰκριόφιν γλαφυρῆς, ἵνα νήγρετον εὕδοι, πρυμνῆς: ἄν δέ καί αὐτός ἐβήσετο καί κατέλεκτο σιγῇ: τοί δέ καθῖζον ἐπί κληῖσιν ἕκαστοι κόσμῳ, πεῖσμα δ' ἔλυσαν ἀπό τρητοῖο λίθοιο. εὖθ' οἵ ἀνακλινθέντες ἀνερρίπτουν ἅλα πηδῷ, καί τῷ νήδυμος ὕπνος ἐπί βλεφάροισιν ἔπιπτε, νήγρετος ἥδιστος, θανάτῳ ἄγχιστα ἐοικώς. ἡ δ', ὥς τ' ἐν πεδίῳ τετράοροι ἄρσενες ἵπποι, πάντες ἅμ' ὁρμηθέντες ὑπό πληγῇσιν ἱμάσθλης ὑψός' ἀειρόμενοι ῥίμφα πρήσσουσι κέλευθον, ὥς ἄρα τῆς πρύμνη μέν ἀείρετο, κῦμα δ' ὄπισθεν πορφύρεον μέγα θῦε πολυφλοίσβοιο θαλάσσης. ἡ δέ μάλ' ἀσφαλέως θέεν ἔμπεδον: οὐδέ κεν ἴρηξ κίρκος ὁμαρτήσειεν, ἐλαφρότατος πετεηνῶν: ὥς ἡ ῥίμφα θέουσα θαλάσσης κύματ' ἔταμνεν, ἄνδρα φέρουσα θεοῖς' ἐναλίγκια μήδε' ἔχοντα, ὅς πρίν μέν μάλα πολλά πάθ' ἄλγεα ὅν κατά θυμόν, ἀνδρῶν τε πτολέμους ἀλεγεινά τε κύματα πείρων: δή τότε γ' ἀτρέμας εὗδε, λελασμένος ὅσς' ἐπεπόνθει. εὖτ' ἀστήρ ὑπερέσχε φαάντατος, ὅς τε μάλιστα ἔρχεται ἀγγέλλων φάος ἠοῦς ἠριγενείης, τῆμος δή νήσῳ προσεπίλνατο ποντοπόρος νηῦς. φόρκυνος δέ τίς ἐστι λιμήν, ἁλίοιο γέροντος, ἐν δήμῳ ἰθάκης: δύο δέ προβλῆτες ἐν αὐτῷ ἀκταί ἀπορρῶγες, λιμένος πότι πεπτηυῖαι, αἵ τ' ἀνέμων σκεπόωσι δυσαήων μέγα κῦμα ἔκτοθεν: ἔντοσθεν δέ τ' ἄνευ δεσμοῖο μένουσι νῆες ἐΰσσελμοι, ὅτ' ἄν ὅρμου μέτρον ἵκωνται. αὐτάρ ἐπί κρατός λιμένος τανύφυλλος ἐλαίη, ἀγχόθι δ' αὐτῆς ἄντρον ἐπήρατον ἠεροειδές, ἱρόν νυμφάων, αἵ νηϊάδες καλέονται. ἐν δέ κρητῆρές τε καί ἀμφιφορῆες ἔασι λάϊνοι: ἔνθα δ' ἔπειτα τιθαιβώσσουσι μέλισσαι. ἐν δ' ἱστοί λίθεοι περιμήκεες, ἔνθα τε νύμφαι φάρε' ὑφαίνουσιν ἁλιπόρφυρα, θαῦμα ἰδέσθαι: ἐν δ' ὕδατ' ἀενάοντα. δύω δέ τέ οἱ θύραι εἰσίν, αἱ μέν πρός βορέαο καταιβαταί ἀνθρώποισιν, αἱ δ' αὖ πρός νότου εἰσί θεώτεραι: οὐδέ τι κείνῃ ἄνδρες ἐσέρχονται, ἀλλ' ἀθανάτων ὁδός ἐστιν. ἔνθ' οἵ γ' εἰσέλασαν, πρίν εἰδότες. ἡ μέν ἔπειτα ἠπείρῳ ἐπέκελσεν ὅσον τ' ἐπί ἥμισυ πάσης, σπερχομένη: τοῖον γάρ ἐπείγετο χέρς' ἐρετάων. οἱ δ' ἐκ νηός βάντες ἐϋζύγου ἤπειρόνδε πρῶτον ὀδυσσῆα γλαφυρῆς ἐκ νηός ἄειραν αὐτῷ σύν τε λίνῳ καί ῥήγεϊ σιγαλόεντι, κάδ δ' ἄρ' ἐπί ψαμάθῳ ἔθεσαν δεδμημένον ὕπνῳ, ἐκ δέ κτήματ' ἄειραν, ἅ οἱ φαίηκες ἀγαυοί ὤπασαν οἴκαδ' ἰόντι διά μεγάθυμον ἀθήνην. καί τά μέν οὖν παρά πυθμέν' ἐλαίης ἁθρόα θῆκαν ἐκτός ὁδοῦ, μή πώ τις ὁδιτάων ἀνθρώπων, πρίν ὀδυσῆ' ἐγρέσθαι, ἐπελθών δηλήσαιτο: αὐτοί δ' αὖ οἶκόνδε πάλιν κίον. οὐδ' ἐνοσίχθων λήθετ' ἀπειλάων, τάς ἀντιθέῳ ὀδυσῆϊ πρῶτον ἐπηπείλησε, διός δ' ἐξείρετο βουλήν: “ζεῦ πάτερ, οὐκέτ' ἐγώ γε μετ' ἀθανάτοισι θεοῖσι τιμήεις ἔσομαι, ὅτε με βροτοί οὔ τι τίουσι, φαίηκες, τοί πέρ τε ἐμῆς ἔξ εἰσι γενέθλης. καί γάρ νῦν ὀδυσῆ' ἐφάμην κακά πολλά παθόντα οἴκαδ' ἐλεύσεσθαι: _νόστον δέ οἱ οὔ ποτ' ἀπηύρων πάγχυ, ἐπεί σύ πρῶτον ὑπέσχεο καί κατένευσας: _ οἱ δ' εὕδοντ' ἐν νηΐ θοῇ ἐπί πόντον ἄγοντες κάτθεσαν εἰν ἰθάκῃ, ἔδοσαν δέ οἱ ἀγλαά δῶρα, χαλκόν τε χρυσόν τε ἅλις ἐσθῆτά θ' ὑφαντήν, πόλλ', ὅς' ἄν οὐδέ ποτε τροίης ἐξήρατ' ὀδυσσεύς, εἴ περ ἀπήμων ἦλθε, λαχών ἀπό ληΐδος αἶσαν.” τόν δ' ἀπαμειβόμενος προσέφη νεφεληγερέτα ζεύς: “ὤ πόποι, ἐννοσίγαι' εὐρυσθενές, οἷον ἔειπες. οὔ τί ς' ἀτιμάζουσι θεοί: χαλεπόν δέ κεν εἴη πρεσβύτατον καί ἄριστον ἀτιμίῃσιν ἰάλλειν. ἀνδρῶν δ' εἴ πέρ τίς σε βίῃ καί κάρτεϊ εἴκων οὔ τι τίει, σοί δ' ἐστί καί ἐξοπίσω τίσις αἰεί. ἕρξον ὅπως ἐθέλεις καί τοι φίλον ἔπλετο θυμῷ.” τόν δ' ἠμείβετ' ἔπειτα ποσειδάων ἐνοσίχθων: “αἶψά κ' ἐγών ἕρξαιμι, κελαινεφές, ὡς ἀγορεύεις: ἀλλά σόν αἰεί θυμόν ὀπίζομαι ἠδ' ἀλεείνω. νῦν αὖ φαιήκων ἐθέλω περικαλλέα νῆα ἐκ πομπῆς ἀνιοῦσαν ἐν ἠεροειδέϊ πόντῳ ῥαῖσαι, ἵν' ἤδη σχῶνται, ἀπολλήξωσι δέ πομπῆς ἀνθρώπων, μέγα δέ σφιν ὄρος πόλει ἀμφικαλύψαι.” τόν δ' ἀπαμειβόμενος προσέφη νεφεληγερέτα ζεύς: “ὦ πέπον, ὥς μέν ἐμῷ θυμῷ δοκεῖ εἶναι ἄριστα: ὁππότε κεν δή πάντες ἐλαυνομένην προΐδωνται λαοί ἀπό πτόλιος, θεῖναι λίθον ἐγγύθι γαίης νηΐ θοῇ ἴκελον, ἵνα θαυμάζωσιν ἅπαντες ἄνθρωποι, μέγα δέ σφιν ὄρος πόλει ἀμφικαλύψαι.” αὐτάρ ἐπεί τό γ' ἄκουσε ποσειδάων ἐνοσίχθων, βῆ ῥ' ἴμεν ἐς σχερίην, ὅθι φαίηκες γεγάασιν. ἔνθ' ἔμεν': ἡ δέ μάλα σχεδόν ἤλυθε ποντοπόρος νηῦς ῥίμφα διωκομένη. τῆς δέ σχεδόν ἦλθ' ἐνοσίχθων, ὅς μιν λᾶαν ἔθηκε καί ἐρρίζωσεν ἔνερθε χειρί καταπρηνεῖ ἐλάσας: ὁ δέ νόσφι βεβήκει. οἱ δέ πρός ἀλλήλους ἔπεα πτερόεντ' ἀγόρευον φαίηκες δολιχήρετμοι, ναυσικλυτοί ἄνδρες. ὧδε δέ τις εἴπεσκεν ἰδών ἐς πλησίον ἄλλον: “ὤ μοι, τίς δή νῆα θοήν ἐπέδης' ἐνί πόντῳ οἴκαδ' ἐλαυνομένην; καί δή προὐφαίνετο πᾶσα.” ὥς ἄρα τις εἴπεσκε: τά δ' οὐκ ἴσαν ὡς ἐτέτυκτο. τοῖσιν δ' ἀλκίνοος ἀγορήσατο καί μετέειπεν: “ὤ πόποι, ἦ μάλα δή με παλαίφατα θέσφαθ' ἱκάνει πατρός ἐμοῦ, ὅς ἔφασκε ποσειδάων' ἀγάσασθαι ἡμῖν, οὕνεκα πομποί ἀπήμονές εἰμεν ἁπάντων. φῆ ποτε φαιήκων ἀνδρῶν περικαλλέα νῆα ἐκ πομπῆς ἀνιοῦσαν ἐν ἠεροειδέϊ πόντῳ ῥαισέμεναι, μέγα δ' ἧμιν ὄρος πόλει ἀμφικαλύψειν. ὥς ἀγόρευ' ὁ γέρων: τά δέ δή νῦν πάντα τελεῖται. ἀλλ' ἄγεθ', ὡς ἄν ἐγώ εἴπω, πειθώμεθα πάντες: πομπῆς μέν παύεσθε βροτῶν, ὅτε κέν τις ἵκηται ἡμέτερον προτί ἄστυ: ποσειδάωνι δέ ταύρους δώδεκα κεκριμένους ἱερεύσομεν, αἴ κ' ἐλεήσῃ μηδ' ἥμιν περίμηκες ὄρος πόλει ἀμφικαλύψῃ.” ὥς ἔφαθ', οἱ δ' ἔδδεισαν, ἑτοιμάσσαντο δέ ταύρους. ὥς οἱ μέν ῥ' εὔχοντο ποσειδάωνι ἄνακτι δήμου φαιήκων ἡγήτορες ἠδέ μέδοντες, ἑσταότες περί βωμόν. ὁ δ' ἔγρετο δῖος ὀδυσσεύς εὕδων ἐν γαίῃ πατρωΐῃ, οὐδέ μιν ἔγνω, ἤδη δήν ἀπεών: περί γάρ θεός ἠέρα χεῦε παλλάς ἀθηναίη, κούρη διός, ὄφρα μιν αὐτόν ἄγνωστον τεύξειεν ἕκαστά τε μυθήσαιτο, μή μιν πρίν ἄλοχος γνοίη ἀστοί τε φίλοι τε, πρίν πᾶσαν μνηστῆρας ὑπερβασίην ἀποτεῖσαι. τοὔνεκ' ἄρ' ἀλλοειδέα φαινέσκετο πάντα ἄνακτι, ἀτραπιτοί τε διηνεκέες λιμένες τε πάνορμοι πέτραι τ' ἠλίβατοι καί δένδρεα τηλεθάοντα. στῆ δ' ἄρ' ἀναΐξας καί ῥ' εἴσιδε πατρίδα γαῖαν, ᾤμωξέν τ' ἄρ' ἔπειτα καί ὥ πεπλήγετο μηρώ χερσί καταπρηνέσς', ὀλοφυρόμενος δ' ἔπος ηὔδα: “ὤ μοι ἐγώ, τέων αὖτε βροτῶν ἐς γαῖαν ἱκάνω; ἤ ῥ' οἵ γ' ὑβρισταί τε καί ἄγριοι οὐδέ δίκαιοι, ἦε φιλόξεινοι καί σφιν νόος ἐστί θεουδής; πῇ δή χρήματα πολλά φέρω τάδε; πῇ δέ καί αὐτός πλάγξομαι; αἴθ' ὄφελον μεῖναι παρά φαιήκεσσιν αὐτοῦ: ἐγώ δέ κεν ἄλλον ὑπερμενέων βασιλήων ἐξικόμην, ὅς κέν μ' ἐφίλει καί ἔπεμπε νέεσθαι. νῦν δ' οὔτ' ἄρ πῃ θέσθαι ἐπίσταμαι, οὐδέ μέν αὐτοῦ καλλείψω, μή πώς μοι ἕλωρ ἄλλοισι γένηται. ὤ πόποι, οὐκ ἄρα πάντα νοήμονες οὐδέ δίκαιοι ἦσαν φαιήκων ἡγήτορες ἠδέ μέδοντες, οἵ μ' εἰς ἄλλην γαῖαν ἀπήγαγον: ἦ τέ μ' ἔφαντο ἄξειν εἰς ἰθάκην εὐδείελον, οὐδ' ἐτέλεσσαν. ζεύς σφεας τείσαιτο ἱκετήσιος, ὅς τε καί ἄλλους ἀνθρώπους ἐφορᾷ καί τείνυται, ὅς τις ἁμάρτῃ. ἀλλ' ἄγε δή τά χρήματ' ἀριθμήσω καί ἴδωμαι, μή τί μοι οἴχωνται κοίλης ἐπί νηός ἄγοντες.” ὥς εἰπών τρίποδας περικαλλέας ἠδέ λέβητας ἠρίθμει καί χρυσόν ὑφαντά τε εἵματα καλά. τῶν μέν ἄρ' οὔ τι πόθει: ὁ δ' ὀδύρετο πατρίδα γαῖαν ἑρπύζων παρά θῖνα πολυφλοίσβοιο θαλάσσης, πόλλ' ὀλοφυρόμενος. σχεδόθεν δέ οἱ ἦλθεν ἀθήνη, ἀνδρί δέμας εἰκυῖα νέῳ, ἐπιβώτορι μήλων, παναπάλῳ, οἷοί τε ἀνάκτων παῖδες ἔασι, δίπτυχον ἀμφ' ὤμοισιν ἔχους' εὐεργέα λώπην: ποσσί δ' ὑπό λιπαροῖσι πέδιλ' ἔχε, χερσί δ' ἄκοντα. τήν δ' ὀδυσεύς γήθησεν ἰδών καί ἐναντίος ἦλθε καί μιν φωνήσας ἔπεα πτερόεντα προσηύδα: “ὦ φίλ', ἐπεί σε πρῶτα κιχάνω τῷδ' ἐνί χώρῳ, χαῖρέ τε καί μή μοί τι κακῷ νόῳ ἀντιβολήσαις, ἀλλά σάω μέν ταῦτα, σάω δ' ἐμέ: σοί γάρ ἐγώ γε εὔχομαι ὥς τε θεῷ καί σευ φίλα γούναθ' ἱκάνω. καί μοι τοῦτ' ἀγόρευσον ἐτήτυμον, ὄφρ' ἐΰ εἰδῶ: τίς γῆ, τίς δῆμος, τίνες ἀνέρες ἐγγεγάασιν; ἤ πού τις νήσων εὐδείελος, ἦέ τις ἀκτή κεῖθ' ἁλί κεκλιμένη ἐριβώλακος ἠπείροιο;” τόν δ' αὖτε προσέειπε θεά γλαυκῶπις ἀθήνη: “νήπιός εἰς, ὦ ξεῖν', ἤ τηλόθεν εἰλήλουθας, εἰ δή τήνδε τε γαῖαν ἀνείρεαι. οὐδέ τι λίην οὕτω νώνυμός ἐστιν: ἴσασι δέ μιν μάλα πολλοί, ἠμέν ὅσοι ναίουσι πρός ἠῶ τ' ἠέλιόν τε, ἠδ' ὅσσοι μετόπισθε ποτί ζόφον ἠερόεντα. ἦ τοι μέν τρηχεῖα καί οὐχ ἱππήλατός ἐστιν οὐδέ λίην λυπρή, ἀτάρ οὐδ' εὐρεῖα τέτυκται. ἐν μέν γάρ οἱ σῖτος ἀθέσφατος, ἐν δέ τε οἶνος γίνεται: αἰεί δ' ὄμβρος ἔχει τεθαλυῖά τ' ἐέρση. αἰγίβοτος δ' ἀγαθή καί βούβοτος: ἔστι μέν ὕλη παντοίη, ἐν δ' ἀρδμοί ἐπηετανοί παρέασι. τῶ τοι, ξεῖν', ἰθάκης γε καί ἐς τροίην ὄνομ' ἵκει, τήν περ τηλοῦ φασίν ἀχαιΐδος ἔμμεναι αἴης.” ὥς φάτο, γήθησεν δέ πολύτλας δῖος ὀδυσσεύς χαίρων ᾗ γαίῃ πατρωΐῃ, ὥς οἱ ἔειπε παλλάς ἀθηναίη, κούρη διός αἰγιόχοιο: καί μιν φωνήσας ἔπεα πτερόεντα προσηύδα: _ οὐδ' ὅ γ' ἀληθέα εἶπε, πάλιν δ' ὅ γε λάζετο μῦθον, αἰέν ἐνί στήθεσσι νόον πολυκερδέα νωμῶν: _ “πυνθανόμην ἰθάκης γε καί ἐν κρήτῃ εὐρείῃ, τηλοῦ ὑπέρ πόντου: νῦν δ' εἰλήλουθα καί αὐτός χρήμασι σύν τοίσδεσσι: λιπών δ' ἔτι παισί τοσαῦτα φεύγω, ἐπεί φίλον υἷα κατέκτανον ἰδομενῆος, ὀρσίλοχον πόδας ὠκύν, ὅς ἐν κρήτῃ εὐρείῃ ἀνέρας ἀλφηστάς νίκα ταχέεσσι πόδεσσιν, οὕνεκά με στερέσαι τῆς ληΐδος ἤθελε πάσης τρωϊάδος, τῆς εἵνεκ' ἐγώ πάθον ἄλγεα θυμῷ, ἀνδρῶν τε πτολέμους ἀλεγεινά τε κύματα πείρων, οὕνεκ' ἄρ' οὐχ ᾧ πατρί χαριζόμενος θεράπευον δήμῳ ἔνι τρώων, ἀλλ' ἄλλων ἦρχον ἑταίρων. τόν μέν ἐγώ κατιόντα βάλον χαλκήρεϊ δουρί ἀγρόθεν, ἐγγύς ὁδοῖο λοχησάμενος σύν ἑταίρῳ: νύξ δέ μάλα δνοφερή κάτεχ' οὐρανόν, οὐδέ τις ἥμεας ἀνθρώπων ἐνόησε, λάθον δέ ἑ θυμόν ἀπούρας. αὐτάρ ἐπεί δή τόν γε κατέκτανον ὀξέϊ χαλκῷ, αὐτίκ' ἐγών ἐπί νῆα κιών φοίνικας ἀγαυούς ἐλλισάμην καί σφιν μενοεικέα ληΐδα δῶκα: τούς μ' ἐκέλευσα πύλονδε καταστῆσαι καί ἐφέσσαι ἤ εἰς ἤλιδα δῖαν, ὅθι κρατέουσιν ἐπειοί. ἀλλ' ἦ τοί σφεας κεῖθεν ἀπώσατο ἴς ἀνέμοιο πόλλ' ἀεκαζομένους, οὐδ' ἤθελον ἐξαπατῆσαι. κεῖθεν δέ πλαγχθέντες ἱκάνομεν ἐνθάδε νυκτός. σπουδῇ δ' ἐς λιμένα προερέσσαμεν, οὐδέ τις ἥμιν δόρπου μνῆστις ἔην μάλα περ χατέουσιν ἑλέσθαι, ἀλλ' αὔτως ἀποβάντες ἐκείμεθα νηός ἅπαντες. ἔνθ' ἐμέ μέν γλυκύς ὕπνος ἐπέλλαβε κεκμηῶτα, οἱ δέ χρήματ' ἐμά γλαφυρῆς ἐκ νηός ἑλόντες κάτθεσαν, ἔνθα περ αὐτός ἐπί ψαμάθοισιν ἐκείμην. οἱ δ' ἐς σιδονίην εὖ ναιομένην ἀναβάντες ᾤχοντ': αὐτάρ ἐγώ λιπόμην ἀκαχήμενος ἦτορ.” ὥς φάτο, μείδησεν δέ θεά γλαυκῶπις ἀθήνη, χειρί τέ μιν κατέρεξε: δέμας δ' ἤϊκτο γυναικί καλῇ τε μεγάλῃ τε καί ἀγλαά ἔργα ἰδυίῃ: καί μιν φωνήσας' ἔπεα πτερόεντα προσηύδα: “κερδαλέος κ' εἴη καί ἐπίκλοπος, ὅς σε παρέλθοι ἐν πάντεσσι δόλοισι, καί εἰ θεός ἀντιάσειε. σχέτλιε, ποικιλομῆτα, δόλων ἄατ', οὐκ ἄρ' ἔμελλες, οὐδ' ἐν σῇ περ ἐών γαίῃ, λήξειν ἀπατάων μύθων τε κλοπίων, οἵ τοι πεδόθεν φίλοι εἰσίν. ἀλλ' ἄγε μηκέτι ταῦτα λεγώμεθα, εἰδότες ἄμφω κέρδε', ἐπεί σύ μέν ἐσσι βροτῶν ὄχ' ἄριστος ἁπάντων βουλῇ καί μύθοισιν, ἐγώ δ' ἐν πᾶσι θεοῖσι μήτι τε κλέομαι καί κέρδεσιν: οὐδέ σύ γ' ἔγνως παλλάδ' ἀθηναίην, κούρην διός, ἥ τέ τοι αἰεί ἐν πάντεσσι πόνοισι παρίσταμαι ἠδέ φυλάσσω, καί δέ σε φαιήκεσσι φίλον πάντεσσιν ἔθηκα. νῦν αὖ δεῦρ' ἱκόμην, ἵνα τοι σύν μῆτιν ὑφήνω χρήματά τε κρύψω, ὅσα τοι φαίηκες ἀγαυοί ὤπασαν οἴκαδ' ἰόντι ἐμῇ βουλῇ τε νόῳ τε, εἴπω θ' ὅσσα τοι αἶσα δόμοις' ἔνι ποιητοῖσι κήδε' ἀνασχέσθαι: σύ δέ τετλάμεναι καί ἀνάγκῃ, μηδέ τῳ ἐκφάσθαι μήτ' ἀνδρῶν μήτε γυναικῶν, πάντων, οὕνεκ' ἄρ' ἦλθες ἀλώμενος, ἀλλά σιωπῇ πάσχειν ἄλγεα πολλά, βίας ὑποδέγμενος ἀνδρῶν.” τήν δ' ἀπαμειβόμενος προσέφη πολύμητις ὀδυσσεύς: “ἀργαλέον σε, θεά, γνῶναι βροτῷ ἀντιάσαντι καί μάλ' ἐπισταμένῳ: σέ γάρ αὐτήν παντί ἐΐσκεις. τοῦτο δ' ἐγών εὖ οἶδ', ὅτι μοι πάρος ἠπίη ἦσθα, εἷος ἐνί τροίῃ πολεμίζομεν υἷες ἀχαιῶν: αὐτάρ ἐπεί πριάμοιο πόλιν διεπέρσαμεν αἰπήν, βῆμεν δ' ἐν νήεσσι, θεός δ' ἐκέδασσεν ἀχαιούς, οὔ ς' ἔτ' ἔπειτα ἴδον, κούρη διός, οὐδ' ἐνόησα νηός ἐμῆς ἐπιβᾶσαν, ὅπως τί μοι ἄλγος ἀλάλκοις. ἀλλ' αἰεί φρεσίν ᾗσιν ἔχων δεδαϊγμένον ἦτορ ἠλώμην, εἷός με θεοί κακότητος ἔλυσαν: πρίν γ' ὅτε φαιήκων ἀνδρῶν ἐν πίονι δήμῳ θάρσυνάς τ' ἐπέεσσι καί ἐς πόλιν ἤγαγες αὐτή. νῦν δέ σε πρός πατρός γουνάζομαι: _οὐ γάρ ὀΐω ἥκειν εἰς ἰθάκην εὐδείελον, ἀλλά τιν' ἄλλην γαῖαν ἀναστρέφομαι: σέ δέ κερτομέουσαν ὀΐω ταῦτ' ἀγορευέμεναι, ἵν' ἐμάς φρένας ἠπεροπεύῃς: _ εἰπέ μοι εἰ ἐτεόν γε φίλην ἐς πατρίδ' ἱκάνω.” τόν δ' ἠμείβετ' ἔπειτα θεά γλαυκῶπις ἀθήνη: “αἰεί τοι τοιοῦτον ἐνί στήθεσσι νόημα: τῶ σε καί οὐ δύναμαι προλιπεῖν δύστηνον ἐόντα, οὕνεκ' ἐπητής ἐσσι καί ἀγχίνοος καί ἐχέφρων. ἀσπασίως γάρ κ' ἄλλος ἀνήρ ἀλαλήμενος ἐλθών ἵετ' ἐνί μεγάροις' ἰδέειν παῖδάς τ' ἄλοχόν τε: σοί δ' οὔ πω φίλον ἐστί δαήμεναι οὐδέ πυθέσθαι, πρίν γ' ἔτι σῆς ἀλόχου πειρήσεαι, ἥ τέ τοι αὔτως ἧσται ἐνί μεγάροισιν, ὀϊζυραί δέ οἱ αἰεί φθίνουσιν νύκτες τε καί ἤματα δάκρυ χεούσῃ. αὐτάρ ἐγώ τό μέν οὔ ποτ' ἀπίστεον, ἀλλ' ἐνί θυμῷ ᾔδε', ὅ νοστήσεις ὀλέσας ἄπο πάντας ἑταίρους: ἀλλά τοι οὐκ ἐθέλησα ποσειδάωνι μάχεσθαι πατροκασιγνήτῳ, ὅς τοι κότον ἔνθετο θυμῷ, χωόμενος ὅτι οἱ υἱόν φίλον ἐξαλάωσας. ἀλλ' ἄγε τοι δείξω ἰθάκης ἕδος, ὄφρα πεποίθῃς: φόρκυνος μέν ὅδ' ἐστί λιμήν, ἁλίοιο γέροντος, ἥδε δ' ἐπί κρατός λιμένος τανύφυλλος ἐλαίη: [ἀγχόθι δ' αὐτῆς ἄντρον ἐπήρατον ἠεροειδές, ἱρόν νυμφάων, αἵ νηϊάδες καλέονται:] τοῦτο δέ τοι σπέος εὐρύ κατηρεφές, ἔνθα σύ πολλάς ἕρδεσκες νύμφῃσι τεληέσσας ἑκατόμβας: τοῦτο δέ νήριτόν ἐστιν ὄρος καταειμένον ὕλῃ.” ὥς εἰποῦσα θεά σκέδας' ἠέρα, εἴσατο δέ χθών: γήθησέν τ' ἄρ' ἔπειτα πολύτλας δῖος ὀδυσσεύς χαίρων ᾗ γαίῃ, κύσε δέ ζείδωρον ἄρουραν. αὐτίκα δέ νύμφῃς' ἠρήσατο χεῖρας ἀνασχών: “νύμφαι νηϊάδες, κοῦραι διός, οὔ ποτ' ἐγώ γε ὄψεσθ' ὔμμ' ἐφάμην: νῦν δ' εὐχωλῇς' ἀγανῇσι χαίρετ': ἀτάρ καί δῶρα διδώσομεν, ὡς τό πάρος περ, αἴ κεν ἐᾷ πρόφρων με διός θυγάτηρ ἀγελείη αὐτόν τε ζώειν καί μοι φίλον υἱόν ἀέξῃ.” τόν δ' αὖτε προσέειπε θεά γλαυκῶπις ἀθήνη “θάρσει, μή τοι ταῦτα μετά φρεσί σῇσι μελόντων: ἀλλά χρήματα μέν μυχῷ ἄντρου θεσπεσίοιο θείομεν αὐτίκα νῦν, ἵνα περ τάδε τοι σόα μίμνῃ: αὐτοί δέ φραζώμεθ', ὅπως ὄχ' ἄριστα γένηται.” ὥς εἰποῦσα θεά δῦνε σπέος ἠεροειδές, μαιομένη κευθμῶνας ἀνά σπέος: αὐτάρ ὀδυσσεύς ἄσσον πάντ' ἐφόρει, χρυσόν καί ἀτειρέα χαλκόν εἵματά τ' εὐποίητα, τά οἱ φαίηκες ἔδωκαν. καί τά μέν εὖ κατέθηκε, λίθον δ' ἐπέθηκε θύρῃσι παλλάς ἀθηναίη, κούρη διός αἰγιόχοιο. τώ δέ καθεζομένω ἱερῆς παρά πυθμέν' ἐλαίης φραζέσθην μνηστῆρσιν ὑπερφιάλοισιν ὄλεθρον. τοῖσι δέ μύθων ἦρχε θεά γλαυκῶπις ἀθήνη: “διογενές λαερτιάδη, πολυμήχαν' ὀδυσσεῦ, φράζευ ὅπως μνηστῆρσιν ἀναιδέσι χεῖρας ἐφήσεις, οἵ δή τοι τρίετες μέγαρον κάτα κοιρανέουσι, μνώμενοι ἀντιθέην ἄλοχον καί ἕδνα διδόντες: ἡ δέ σόν αἰεί νόστον ὀδυρομένη κατά θυμόν πάντας μέν ῥ' ἔλπει καί ὑπίσχεται ἀνδρί ἑκάστῳ, ἀγγελίας προϊεῖσα, νόος δέ οἱ ἄλλα μενοινᾷ.” τήν δ' ἀπαμειβόμενος προσέφη πολύμητις ὀδυσσεύς: “ὤ πόποι, ἦ μάλα δή ἀγαμέμνονος ἀτρεΐδαο φθείσεσθαι κακόν οἶτον ἐνί μεγάροισιν ἔμελλον, εἰ μή μοι σύ ἕκαστα, θεά, κατά μοῖραν ἔειπες. ἀλλ' ἄγε μῆτιν ὕφηνον, ὅπως ἀποτείσομαι αὐτούς: πάρ δέ μοι αὐτή στῆθι μένος πολυθαρσές ἐνεῖσα, οἷον ὅτε τροίης λύομεν λιπαρά κρήδεμνα. αἴ κέ μοι ὥς μεμαυῖα παρασταίης, γλαυκῶπι, καί κε τριηκοσίοισιν ἐγών ἄνδρεσσι μαχοίμην σύν σοί, πότνα θεά, ὅτε μοι πρόφρασς' ἐπαρήγοις.” τόν δ' ἠμείβετ' ἔπειτα θεά γλαυκῶπις ἀθήνη: “καί λίην τοι ἐγώ γε παρέσσομαι, οὐδέ με λήσεις, ὁππότε κεν δή ταῦτα πενώμεθα: καί τιν' ὀΐω αἵματί τ' ἐγκεφάλῳ τε παλαξέμεν ἄσπετον οὖδας [ἀνδρῶν μνηστήρων, οἵ τοι βίοτον κατέδουσιν.] ἀλλ' ἄγε ς' ἄγνωστον τεύξω πάντεσσι βροτοῖσι: κάρψω μέν χρόα καλόν ἐνί γναμπτοῖσι μέλεσσι, ξανθάς δ' ἐκ κεφαλῆς ὀλέσω τρίχας, ἀμφί δέ λαῖφος ἕσσω, ὅ κεν στυγέῃσιν ἰδών ἄνθρωπος ἔχοντα, κνυζώσω δέ τοι ὄσσε πάρος περικαλλέ' ἐόντε, ὡς ἄν ἀεικέλιος πᾶσι μνηστῆρσι φανήῃς σῇ τ' ἀλόχῳ καί παιδί, τόν ἐν μεγάροισιν ἔλειπες. αὐτός δέ πρώτιστα συβώτην εἰσαφικέσθαι, ὅς τοι ὑῶν ἐπίουρος, ὁμῶς δέ τοι ἤπια οἶδε, παῖδά τε σόν φιλέει καί ἐχέφρονα πηνελόπειαν. δήεις τόν γε σύεσσι παρήμενον: αἱ δέ νέμονται πάρ κόρακος πέτρῃ ἐπί τε κρήνῃ ἀρεθούσῃ, ἔσθουσαι βάλανον μενοεικέα καί μέλαν ὕδωρ πίνουσαι, τά θ' ὕεσσι τρέφει τεθαλυῖαν ἀλοιφήν. ἔνθα μένειν καί πάντα παρήμενος ἐξερέεσθαι, ὄφρ' ἄν ἐγών ἔλθω σπάρτην ἐς καλλιγύναικα τηλέμαχον καλέουσα, τεόν φίλον υἱόν, ὀδυσσεῦ: ὅς τοι ἐς εὐρύχορον λακεδαίμονα πάρ μενέλαον ᾤχετο πευσόμενος μετά σόν κλέος, εἴ που ἔτ' εἴης.” τήν δ' ἀπαμειβόμενος προσέφη πολύμητις ὀδυσσεύς: “τίπτε τ' ἄρ' οὔ οἱ ἔειπες, ἐνί φρεσί πάντα ἰδυῖα; ἦ ἵνα που καί κεῖνος ἀλώμενος ἄλγεα πάσχῃ πόντον ἐπ' ἀτρύγετον, βίοτον δέ οἱ ἄλλοι ἔδωσι;” τόν δ' ἠμείβετ' ἔπειτα θεά γλαυκῶπις ἀθήνη: “μή δή τοι κεῖνός γε λίην ἐνθύμιος ἔστω. αὐτή μιν πόμπευον, ἵνα κλέος ἐσθλόν ἄροιτο κεῖς' ἐλθών: ἀτάρ οὔ τιν' ἔχει πόνον, ἀλλά ἕκηλος ἧσται ἐν ἀτρεΐδαο δόμοις, παρά δ' ἄσπετα κεῖται. ἦ μέν μιν λοχόωσι νέοι σύν νηΐ μελαίνῃ, ἱέμενοι κτεῖναι, πρίν πατρίδα γαῖαν ἱκέσθαι: ἀλλά τά γ' οὐκ ὀΐω: πρίν καί τινα γαῖα καθέξει ἀνδρῶν μνηστήρων, οἵ τοι βίοτον κατέδουσιν.” ὥς ἄρα μιν φαμένη ῥάβδῳ ἐπεμάσσατ' ἀθήνη. κάρψε μέν οἱ χρόα καλόν ἐνί γναμπτοῖσι μέλεσσι, ξανθάς δ' ἐκ κεφαλῆς ὄλεσε τρίχας, ἀμφί δέ δέρμα πάντεσσιν μελέεσσι παλαιοῦ θῆκε γέροντος, κνύζωσεν δέ οἱ ὄσσε πάρος περικαλλέ' ἐόντε: ἀμφί δέ μιν ῥάκος ἄλλο κακόν βάλεν ἠδέ χιτῶνα, ῥωγαλέα ῥυπόωντα, κακῷ μεμορυγμένα καπνῷ: ἀμφί δέ μιν μέγα δέρμα ταχείης ἕσς' ἐλάφοιο, ψιλόν: δῶκε δέ οἱ σκῆπτρον καί ἀεικέα πήρην, πυκνά ῥωγαλέην: ἐν δέ στρόφος ἦεν ἀορτήρ. τώ γ' ὥς βουλεύσαντε διέτμαγεν: ἡ μέν ἔπειτα ἐς λακεδαίμονα δῖαν ἔβη μετά παῖδ' ὀδυσῆος. {οδυσσειασ ξ} αὐτάρ ὁ ἐκ λιμένος προσέβη τρηχεῖαν ἀταρπόν χῶρον ἀν' ὑλήεντα δι' ἄκριας, ᾗ οἱ ἀθήνη πέφραδε δῖον ὑφορβόν, ὅ οἱ βιότοιο μάλιστα κήδετο οἰκήων, οὕς κτήσατο δῖος ὀδυσσεύς. τόν δ' ἄρ' ἐνί προδόμῳ εὗρ' ἥμενον, ἔνθα οἱ αὐλή ὑψηλή δέδμητο, περισκέπτῳ ἐνί χώρῳ, καλή τε μεγάλη τε, περίδρομος: ἥν ῥα συβώτης αὐτός δείμαθ' ὕεσσιν ἀποιχομένοιο ἄνακτος, νόσφιν δεσποίνης καί λαέρταο γέροντος, ῥυτοῖσιν λάεσσι καί ἐθρίγκωσεν ἀχέρδῳ. σταυρούς δ' ἐκτός ἔλασσε διαμπερές ἔνθα καί ἔνθα πυκνούς καί θαμέας, τό μέλαν δρυός ἀμφικεάσσας. ἔντοσθεν δ' αὐλῆς συφεούς δυοκαίδεκα ποίει πλησίον ἀλλήλων, εὐνάς συσίν: ἐν δέ ἑκάστῳ πεντήκοντα σύες χαμαιευνάδες ἐρχατόωντο, θήλειαι τοκάδες: τοί δ' ἄρσενες ἐκτός ἴαυον, πολλόν παυρότεροι: τούς γάρ μινύθεσκον ἔδοντες ἀντίθεοι μνηστῆρες, ἐπεί προΐαλλε συβώτης αἰεί ζατρεφέων σιάλων τόν ἄριστον ἁπάντων: οἱ δέ τριηκόσιοί τε καί ἑξήκοντα πέλοντο. πάρ δέ κύνες θήρεσσιν ἐοικότες αἰέν ἴαυον τέσσαρες, οὕς ἔθρεψε συβώτης, ὄρχαμος ἀνδρῶν. αὐτός δ' ἀμφί πόδεσσιν ἑοῖς ἀράρισκε πέδιλα, τάμνων δέρμα βόειον ἐϋχροές: οἱ δέ δή ἄλλοι ᾤχοντ' ἄλλυδις ἄλλος ἅμ' ἀγρομένοισι σύεσσιν, οἱ τρεῖς: τόν δέ τέταρτον ἀποπροέηκε πόλινδε σῦν ἀγέμεν μνηστῆρσιν ὑπερφιάλοισιν ἀνάγκῃ, ὄφρ' ἱερεύσαντες κρειῶν κορεσαίατο θυμόν. ἐξαπίνης δ' ὀδυσῆα ἴδον κύνες ὑλακόμωροι. οἱ μέν κεκλήγοντες ἐπέδραμον: αὐτάρ ὀδυσσεύς ἕζετο κερδοσύνῃ, σκῆπτρον δέ οἱ ἔκπεσε χειρός. ἔνθα κεν ᾧ πάρ σταθμῷ ἀεικέλιον πάθεν ἄλγος: ἀλλά συβώτης ὦκα ποσί κραιπνοῖσι μετασπών ἔσσυτ' ἀνά πρόθυρον, σκῦτος δέ οἱ ἔκπεσε χειρός. τούς μέν ὁμοκλήσας σεῦεν κύνας ἄλλυδις ἄλλον πυκνῇσιν λιθάδεσσιν, ὁ δέ προσέειπεν ἄνακτα: “ὦ γέρον, ἦ ὀλίγου σε κύνες διεδηλήσαντο ἐξαπίνης, καί κέν μοι ἐλεγχείην κατέχευας. καί δέ μοι ἄλλα θεοί δόσαν ἄλγεά τε στοναχάς τε: ἀντιθέου γάρ ἄνακτος ὀδυρόμενος καί ἀχεύων ἧμαι, ἄλλοισιν δέ σύας σιάλους ἀτιτάλλω ἔδμεναι: αὐτάρ κεῖνος ἐελδόμενός που ἐδωδῆς πλάζετ' ἐπ' ἀλλοθρόων ἀνδρῶν δῆμόν τε πόλιν τε, εἴ που ἔτι ζώει καί ὁρᾷ φάος ἠελίοιο. ἀλλ' ἕπεο, κλισίηνδ' ἴομεν, γέρον, ὄφρα καί αὐτός, σίτου καί οἴνοιο κορεσσάμενος κατά θυμόν, εἴπῃς, ὁππόθεν ἐσσί καί ὁππόσα κήδε' ἀνέτλης.” ὥς εἰπών κλισίηνδ' ἡγήσατο δῖος ὑφορβός, εἷσεν δ' εἰσαγαγών, ῥῶπας δ' ὑπέχευε δασείας, ἐστόρεσεν δ' ἐπί δέρμα ἰονθάδος ἀγρίου αἰγός, αὐτοῦ ἐνεύναιον, μέγα καί δασύ. χαῖρε δ' ὀδυσσεύς, ὅττι μιν ὥς ὑπέδεκτο, ἔπος τ' ἔφατ' ἔκ τ' ὀνόμαζε: “ζεύς τοι δοίη, ξεῖνε, καί ἀθάνατοι θεοί ἄλλοι, ὅττι μάλιστ' ἐθέλεις, ὅτι με πρόφρων ὑπέδεξο.” τόν δ' ἀπαμειβόμενος προσέφης, εὔμαιε συβῶτα: “ξεῖν', οὔ μοι θέμις ἔστ', οὐδ' εἰ κακίων σέθεν ἔλθοι, ξεῖνον ἀτιμῆσαι: πρός γάρ διός εἰσιν ἅπαντες ξεῖνοί τε πτωχοί τε. δόσις δ' ὀλίγη τε φίλη τε γίνεται ἡμετέρη: ἡ γάρ δμώων δίκη ἐστίν, αἰεί δειδιότων, ὅτ' ἐπικρατέωσιν ἄνακτες οἱ νέοι. ἦ γάρ τοῦ γε θεοί κατά νόστον ἔδησαν, ὅς κεν ἔμ' ἐνδυκέως ἐφίλει καί κτῆσιν ὄπασσεν, οἷά τε ᾧ οἰκῆϊ ἄναξ εὔθυμος ἔδωκεν, οἶκόν τε κλῆρόν τε πολυμνήστην τε γυναῖκα, ὅς οἱ πολλά κάμῃσι, θεός δ' ἐπί ἔργον ἀέξῃ, ὡς καί ἐμοί τόδε ἔργον ἀέξεται, ᾧ ἐπιμίμνω. τῶ κέ με πόλλ' ὤνησεν ἄναξ, εἰ αὐτόθ' ἐγήρα: ἀλλ' ὄλεθ'. ὡς ὤφελλ' ἑλένης ἀπό φῦλον ὀλέσθαι πρόχνυ, ἐπεί πολλῶν ἀνδρῶν ὑπό γούνατ' ἔλυσε: καί γάρ κεῖνος ἔβη ἀγαμέμνονος εἵνεκα τιμῆς ἴλιον εἰς εὔπωλον, ἵνα τρώεσσι μάχοιτο.” ὥς εἰπών ζωστῆρι θοῶς συνέεργε χιτῶνα, βῆ δ' ἴμεν ἐς συφεούς, ὅθι ἔθνεα ἔρχατο χοίρων. ἔνθεν ἑλών δύ' ἔνεικε καί ἀμφοτέρους ἱέρευσεν, εὗσέ τε μίστυλλέν τε καί ἀμφ' ὀβελοῖσιν ἔπειρεν. ὀπτήσας δ' ἄρα πάντα φέρων παρέθηκ' ὀδυσῆϊ θέρμ' αὐτοῖς' ὀβελοῖσιν, ὁ δ' ἄλφιτα λευκά πάλυνεν. ἐν δ' ἄρα κισσυβίῳ κίρνη μελιηδέα οἶνον, αὐτός δ' ἀντίον ἷζεν, ἐποτρύνων δέ προσηύδα: “ἔσθιε νῦν, ὦ ξεῖνε, τά τε δμώεσσι πάρεστι, χοίρε': ἀτάρ σιάλους γε σύας μνηστῆρες ἔδουσιν, οὐκ ὄπιδα φρονέοντες ἐνί φρεσίν οὐδ' ἐλεητύν. οὐ μέν σχέτλια ἔργα θεοί μάκαρες φιλέουσιν, ἀλλά δίκην τίουσι καί αἴσιμα ἔργ' ἀνθρώπων. καί μέν δυσμενέες καί ἀνάρσιοι, οἵ τ' ἐπί γαίης ἀλλοτρίης βῶσιν καί σφιν ζεύς ληΐδα δώῃ, πλησάμενοι δέ τε νῆας ἔβαν οἶκόνδε νέεσθαι, _ καί μέν τοῖς' ὄπιδος κρατερόν δέος ἐν φρεσί πίπτει: οἵδε δέ τοι ἴσασι, θεοῦ δέ τιν' ἔκλυον αὐδήν, κείνου λυγρόν ὄλεθρον, ὅ τ' οὐκ ἐθέλουσι δικαίως μνᾶσθαι οὐδέ νέεσθαι ἐπί σφέτερ', ἀλλά ἕκηλοι κτήματα δαρδάπτουσιν ὑπέρβιον, οὐδ' ἔπι φειδώ. ὅσσαι γάρ νύκτες τε καί ἡμέραι ἐκ διός εἰσιν, οὔ ποθ' ἕν ἱρεύους' ἱερήϊον οὐδέ δύ' οἶα: οἶνον δέ φθινύθουσιν ὑπέρβιον ἐξαφύοντες. ἦ γάρ οἱ ζωή γ' ἦν ἄσπετος: οὔ τινι τόσση ἀνδρῶν ἡρώων, οὔτ' ἠπείροιο μελαίνης οὔτ' αὐτῆς ἰθάκης: οὐδέ ξυνεείκοσι φωτῶν ἔστ' ἄφενος τοσσοῦτον: ἐγώ δέ κέ τοι καταλέξω. δώδεκ' ἐν ἠπείρῳ ἀγέλαι: τόσα πώεα οἰῶν, τόσσα συῶν συβόσια, τός' αἰπόλια πλατέ' αἰγῶν βόσκουσι ξεῖνοί τε καί αὐτοῦ βώτορες ἄνδρες: ἐνθάδε τ' αἰπόλια πλατέ' αἰγῶν ἕνδεκα πάντα ἐσχατιῇ βόσκοντ', ἐπί δ' ἀνέρες ἐσθλοί ὄρονται. τῶν αἰεί σφιν ἕκαστος ἐπ' ἤματι μῆλον ἀγινεῖ, ζατρεφέων αἰγῶν ὅς τις φαίνηται ἄριστος. αὐτάρ ἐγώ σῦς τάσδε φυλάσσω τε ῥύομαί τε καί σφι συῶν τόν ἄριστον ἐΰ κρίνας ἀποπέμπω.” ὥς φάθ': ὁ δ' ἐνδυκέως κρέα τ' ἤσθιε πῖνέ τε οἶνον, ἁρπαλέως ἀκέων, κακά δέ μνηστῆρσι φύτευεν. αὐτάρ ἐπεί δείπνησε καί ἤραρε θυμόν ἐδωδῇ, καί οἱ πλησάμενος δῶκε σκύφος, ᾧ περ ἔπινεν, οἴνου ἐνίπλειον: ὁ δ' ἐδέξατο, χαῖρε δέ θυμῷ, καί μιν φωνήσας ἔπεα πτερόεντα προσηύδα: “ὦ φίλε, τίς γάρ σε πρίατο κτεάτεσσιν ἑοῖσιν, ὧδε μάλ' ἀφνειός καί καρτερός, ὡς ἀγορεύεις; φῄς δ' αὐτόν φθίσθαι ἀγαμέμνονος εἵνεκα τιμῆς. εἰπέ μοι, αἴ κέ ποθι γνώω τοιοῦτον ἐόντα. ζεύς γάρ που τό γε οἶδε καί ἀθάνατοι θεοί ἄλλοι, εἴ κέ μιν ἀγγείλαιμι ἰδών: ἐπί πολλά δ' ἀλήθην.” τόν δ' ἠμείβετ' ἔπειτα συβώτης, ὄρχαμος ἀνδρῶν: “ὦ γέρον, οὔ τις κεῖνον ἀνήρ ἀλαλήμενος ἐλθών ἀγγέλλων πείσειε γυναῖκά τε καί φίλον υἱόν, ἀλλ' ἄλλως, κομιδῆς κεχρημένοι, ἄνδρες ἀλῆται ψεύδοντ' οὐδ' ἐθέλουσιν ἀληθέα μυθήσασθαι. ὅς δέ κ' ἀλητεύων ἰθάκης ἐς δῆμον ἵκηται, ἐλθών ἐς δέσποιναν ἐμήν ἀπατήλια βάζει: ἡ δ' εὖ δεξαμένη φιλέει καί ἕκαστα μεταλλᾷ, καί οἱ ὀδυρομένῃ βλεφάρων ἄπο δάκρυα πίπτει, ἥ θέμις ἐστί γυναικός, ἐπήν πόσις ἄλλοθ' ὄληται. αἶψά κε καί σύ, γεραιέ, ἔπος παρατεκτήναιο, εἴ τίς τοι χλαῖνάν τε χιτῶνά τε εἵματα δοίη. τοῦ δ' ἤδη μέλλουσι κύνες ταχέες τ' οἰωνοί ῥινόν ἀπ' ὀστεόφιν ἐρύσαι, ψυχή δέ λέλοιπεν: ἤ τόν γ' ἐν πόντῳ φάγον ἰχθύες, ὀστέα δ' αὐτοῦ κεῖται ἐπ' ἠπείρου ψαμάθῳ εἰλυμένα πολλῇ. ὥς ὁ μέν ἔνθ' ἀπόλωλε, φίλοισι δέ κήδε' ὀπίσσω πᾶσιν, ἐμοί δέ μάλιστα, τετεύχαται: οὐ γάρ ἔτ' ἄλλον ἤπιον ὧδε ἄνακτα κιχήσομαι, ὁππός' ἐπέλθω, οὐδ' εἴ κεν πατρός καί μητέρος αὖτις ἵκωμαι οἶκον, ὅθι πρῶτον γενόμην καί μ' ἔτρεφον αὐτοί. οὐδέ νυ τῶν ἔτι τόσσον ὀδύρομαι, ἱέμενός περ ὀφθαλμοῖσιν ἰδέσθαι ἐών ἐν πατρίδι γαίῃ: ἀλλά μ' ὀδυσσῆος πόθος αἴνυται οἰχομένοιο. τόν μέν ἐγών, ὦ ξεῖνε, καί οὐ παρεόντ' ὀνομάζειν αἰδέομαι: περί γάρ μ' ἐφίλει καί κήδετο θυμῷ: ἀλλά μιν ἠθεῖον καλέω καί νόσφιν ἐόντα.” τόν δ' αὖτε προσέειπε πολύτλας δῖος ὀδυσσεύς: “ὦ φίλ', ἐπεί δή πάμπαν ἀναίνεαι οὐδ' ἔτι φῇσθα κεῖνον ἐλεύσεσθαι, θυμός δέ τοι αἰέν ἄπιστος: ἀλλ' ἐγώ οὐκ αὔτως μυθήσομαι, ἀλλά σύν ὅρκῳ, ὡς νεῖται ὀδυσεύς: εὐαγγέλιον δέ μοι ἔστω αὐτίκ', ἐπεί κεν κεῖνος ἰών τά ἅ δώμαθ' ἵκηται: [ἕσσαι με χλαῖνάν τε χιτῶνά τε, εἵματα καλά:] πρίν δέ κε, καί μάλα περ κεχρημένος, οὔ τι δεχοίμην. ἐχθρός γάρ μοι κεῖνος ὁμῶς ἀΐδαο πύλῃσι γίνεται, ὅς πενίῃ εἴκων ἀπατήλια βάζει. ἴστω νῦν ζεύς πρῶτα θεῶν ξενίη τε τράπεζα ἱστίη τ' ὀδυσῆος ἀμύμονος, ἥν ἀφικάνω: ἦ μέν τοι τάδε πάντα τελείεται ὡς ἀγορεύω. τοῦδ' αὐτοῦ λυκάβαντος ἐλεύσεται ἐνθάδ' ὀδυσσεύς, τοῦ μέν φθίνοντος μηνός, τοῦ δ' ἱσταμένοιο, οἴκαδε νοστήσας, καί τείσεται, ὅς τις ἐκείνου ἐνθάδ' ἀτιμάζει ἄλοχον καί φαίδιμον υἱόν.” τόν δ' ἀπαμειβόμενος προσέφης, εὔμαιε συβῶτα: “ὦ γέρον, οὔτ' ἄρ' ἐγών εὐαγγέλιον τόδε τείσω οὔτ' ὀδυσεύς ἔτι οἶκον ἐλεύσεται: ἀλλά ἕκηλος πῖνε, καί ἄλλα παρέξ μεμνώμεθα, μηδέ με τούτων μίμνῃσκ': ἦ γάρ θυμός ἐνί στήθεσσιν ἐμοῖσιν ἄχνυται, ὁππότε τις μνήσῃ κεδνοῖο ἄνακτος. ἀλλ' ἦ τοι ὅρκον μέν ἐάσομεν, αὐτάρ ὀδυσσεύς ἔλθοι, ὅπως μιν ἐγώ γ' ἐθέλω καί πηνελόπεια λαέρτης θ' ὁ γέρων καί τηλέμαχος θεοειδής. νῦν αὖ παιδός ἄλαστον ὀδύρομαι, ὅν τέκ' ὀδυσσεύς, τηλεμάχου. τόν ἐπεί θρέψαν θεοί ἔρνεϊ ἶσον, καί μιν ἔφην ἔσσεσθαι ἐν ἀνδράσιν οὔ τι χέρεια πατρός ἑοῖο φίλοιο, δέμας καί εἶδος ἀγητόν, τόν δέ τις ἀθανάτων βλάψε φρένας ἔνδον ἐΐσας ἠέ τις ἀνθρώπων: ὁ δ' ἔβη μετά πατρός ἀκουήν ἐς πύλον ἠγαθέην: τόν δέ μνηστῆρες ἀγαυοί οἴκαδ' ἰόντα λοχῶσιν, ὅπως ἀπό φῦλον ὄληται νώνυμον ἐξ ἰθάκης ἀρκεισίου ἀντιθέοιο. ἀλλ' ἦ τοι κεῖνον μέν ἐάσομεν, ἤ κεν ἁλώῃ ἦ κε φύγῃ καί κέν οἱ ὑπέρσχῃ χεῖρα κρονίων. ἀλλ' ἄγε μοι σύ, γεραιέ, τά ς' αὐτοῦ κήδε' ἐνίσπες καί μοι τοῦτ' ἀγόρευσον ἐτήτυμον, ὄφρ' ἐΰ εἰδῶ: τίς πόθεν εἰς ἀνδρῶν; πόθι τοι πόλις ἠδέ τοκῆες; ὁπποίης τ' ἐπί νηός ἀφίκεο; πῶς δέ σε ναῦται ἤγαγον εἰς ἰθάκην; τίνες ἔμμεναι εὐχετόωντο; οὐ μέν γάρ τί σε πεζόν ὀΐομαι ἐνθάδ' ἱκέσθαι.” τόν δ' ἀπαμειβόμενος προσέφη πολύμητις ὀδυσσεύς: “τοιγάρ ἐγώ τοι ταῦτα μάλ' ἀτρεκέως ἀγορεύσω. εἴη μέν νῦν νῶϊν ἐπί χρόνον ἠμέν ἐδωδή ἠδέ μέθυ γλυκερόν κλισίης ἔντοσθεν ἐοῦσι δαίνυσθαι ἀκέοντ', ἄλλοι δ' ἐπί ἔργον ἕποιεν: ῥηϊδίως κεν ἔπειτα καί εἰς ἐνιαυτόν ἅπαντα οὔ τι διαπρήξαιμι λέγων ἐμά κήδεα θυμοῦ, ὅσσα γε δή ξύμπαντα θεῶν ἰότητι μόγησα. ἐκ μέν κρητάων γένος εὔχομαι εὐρειάων, ἀνέρος ἀφνειοῖο πάϊς: πολλοί δέ καί ἄλλοι υἷες ἐνί μεγάρῳ ἠμέν τράφον ἠδ' ἐγένοντο γνήσιοι ἐξ ἀλόχου: ἐμέ δ' ὠνητή τέκε μήτηρ παλλακίς, ἀλλά με ἶσον ἰθαιγενέεσσιν ἐτίμα κάστωρ ὑλακίδης, τοῦ ἐγώ γένος εὔχομαι εἶναι: ὅς τότ' ἐνί κρήτεσσι θεός ὥς τίετο δήμῳ ὄλβῳ τε πλούτῳ τε καί υἱάσι κυδαλίμοισιν. ἀλλ' ἦ τοι τόν κῆρες ἔβαν θανάτοιο φέρουσαι εἰς ἀΐδαο δόμους: τοί δέ ζωήν ἐδάσαντο παῖδες ὑπέρθυμοι καί ἐπί κλήρους ἐβάλοντο, αὐτάρ ἐμοί μάλα παῦρα δόσαν καί οἰκί' ἔνειμαν. ἠγαγόμην δέ γυναῖκα πολυκλήρων ἀνθρώπων εἵνεκ' ἐμῆς ἀρετῆς. ἐπεί οὐκ ἀποφώλιος ἦα οὐδέ φυγοπτόλεμος: νῦν δ' ἤδη πάντα λέλοιπεν: ἀλλ' ἔμπης καλάμην γέ ς' ὀΐομαι εἰσορόωντα γινώσκειν: ἦ γάρ με δύη ἔχει ἤλιθα πολλή. ἦ μέν δή θάρσος μοι ἄρης τ' ἔδοσαν καί ἀθήνη καί ῥηξηνορίην: ὁπότε κρίνοιμι λόχονδε ἄνδρας ἀριστῆας, κακά δυσμενέεσσι φυτεύων, οὔ ποτέ μοι θάνατον προτιόσσετο θυμός ἀγήνωρ, ἀλλά πολύ πρώτιστος ἐπάλμενος ἔγχει ἕλεσκον ἀνδρῶν δυσμενέων ὅ τέ μοι εἴξειε πόδεσσι. τοῖος ἔα ἐν πολέμῳ: ἔργον δέ μοι οὐ φίλον ἔσκεν οὐδ' οἰκωφελίη, ἥ τε τρέφει ἀγλαά τέκνα, ἀλλά μοι αἰεί νῆες ἐπήρετμοι φίλαι ἦσαν καί πόλεμοι καί ἄκοντες ἐΰξεστοι καί ὀϊστοί, λυγρά, τά τ' ἄλλοισίν γε καταρριγηλά πέλονται. αὐτάρ ἐμοί τά φίλ' ἔσκε, τά που θεός ἐν φρεσί θῆκεν: ἄλλος γάρ τ' ἄλλοισιν ἀνήρ ἐπιτέρπεται ἔργοις. πρίν μέν γάρ τροίης ἐπιβήμεναι υἷας ἀχαιῶν εἰνάκις ἀνδράσιν ἦρξα καί ὠκυπόροισι νέεσσιν ἄνδρας ἐς ἀλλοδαπούς, καί μοι μάλα τύγχανε πολλά. τῶν ἐξαιρεύμην μενοεικέα, πολλά δ' ὀπίσσω λάγχανον: αἶψα δέ οἶκος ὀφέλλετο, καί ῥα ἔπειτα δεινός τ' αἰδοῖός τε μετά κρήτεσσι τετύγμην. ἀλλ' ὅτε δή τήν γε στυγερήν ὁδόν εὐρύοπα ζεύς ἐφράσαθ', ἥ πολλῶν ἀνδρῶν ὑπό γούνατ' ἔλυσε, δή τότ' ἔμ' ἤνωγον καί ἀγακλυτόν ἰδομενῆα νήεσς' ἡγήσασθαι ἐς ἴλιον: οὐδέ τι μῆχος ἦεν ἀνήνασθαι, χαλεπή δ' ἔχε δήμου φῆμις. ἔνθα μέν εἰνάετες πολεμίζομεν υἷες ἀχαιῶν, τῷ δεκάτῳ δέ πόλιν πριάμου πέρσαντες ἔβημεν οἴκαδε σύν νήεσσι, θεός δ' ἐκέδασσεν ἀχαιούς. αὐτάρ ἐμοί δειλῷ κακά μήδετο μητίετα ζεύς: μῆνα γάρ οἶον ἔμεινα τεταρπόμενος τεκέεσσι κουριδίῃ τ' ἀλόχῳ καί κτήμασιν: αὐτάρ ἔπειτα αἴγυπτόνδε με θυμός ἀνώγει ναυτίλλεσθαι, νῆας ἐΰ στείλαντα, σύν ἀντιθέοις' ἑτάροισιν. ἐννέα νῆας στεῖλα, θοῶς δ' ἐσαγείρετο λαός. ἑξῆμαρ μέν ἔπειτα ἐμοί ἐρίηρες ἑταῖροι δαίνυντ': αὐτάρ ἐγών ἱερήϊα πολλά παρεῖχον θεοῖσίν τε ῥέζειν αὐτοῖσί τε δαῖτα πένεσθαι. ἑβδομάτῃ δ' ἀναβάντες ἀπό κρήτης εὐρείης ἐπλέομεν βορέῃ ἀνέμῳ ἀκραέϊ καλῷ ῥηϊδίως, ὡς εἴ τε κατά ῥόον: οὐδέ τις οὖν μοι νηῶν πημάνθη, ἀλλ' ἀσκηθέες καί ἄνουσοι ἥμεθα, τάς δ' ἄνεμός τε κυβερνῆταί τ' ἴθυνον. πεμπταῖοι δ' αἴγυπτον ἐϋρρείτην ἱκόμεσθα, στῆσα δ' ἐν αἰγύπτῳ ποταμῷ νέας ἀμφιελίσσας. ἔνθ' ἦ τοι μέν ἐγώ κελόμην ἐρίηρας ἑταίρους αὐτοῦ πάρ νήεσσι μένειν καί νῆας ἔρυσθαι, ὀπτῆρας δέ κατά σκοπιάς ὤτρυνα νέεσθαι: οἱ δ' ὕβρει εἴξαντες, ἐπισπόμενοι μένεϊ σφῷ, αἶψα μάλ' αἰγυπτίων ἀνδρῶν περικαλλέας ἀγρούς πόρθεον, ἐκ δέ γυναῖκας ἄγον καί νήπια τέκνα, αὐτούς τ' ἔκτεινον: τάχα δ' ἐς πόλιν ἵκετ' ἀϋτή. οἱ δέ βοῆς ἀΐοντες ἅμ' ἠόϊ φαινομένηφι ἦλθον: πλῆτο δέ πᾶν πεδίον πεζῶν τε καί ἵππων χαλκοῦ τε στεροπῆς. ἐν δέ ζεύς τερπικέραυνος φύζαν ἐμοῖς' ἑτάροισι κακήν βάλεν, οὐδέ τις ἔτλη μεῖναι ἐναντίβιον: περί γάρ κακά πάντοθεν ἔστη. ἔνθ' ἡμέων πολλούς μέν ἀπέκτανον ὀξέϊ χαλκῷ, τούς δ' ἄναγον ζωούς, σφίσιν ἐργάζεσθαι ἀνάγκῃ. αὐτάρ ἐμοί ζεύς αὐτός ἐνί φρεσίν ὧδε νόημα ποίης': _ὡς ὄφελον θανέειν καί πότμον ἐπισπεῖν αὐτοῦ ἐν αἰγύπτῳ: ἔτι γάρ νύ με πῆμ' ὑπέδεκτο: _ αὐτίκ' ἀπό κρατός κυνέην εὔτυκτον ἔθηκα καί σάκος ὤμοιϊν, δόρυ δ' ἔκβαλον ἔκτοσε χειρός: αὐτάρ ἐγώ βασιλῆος ἐναντίον ἤλυθον ἵππων καί κύσα γούναθ' ἑλών: ὁ δ' ἐρύσατο καί μ' ἐλέησεν, ἐς δίφρον δέ μ' ἕσας ἄγεν οἴκαδε δάκρυ χέοντα. ἦ μέν μοι μάλα πολλοί ἐπήϊσσον μελίῃσιν, ἱέμενοι κτεῖναι: δή γάρ κεχολώατο λίην: ἀλλ' ἀπό κεῖνος ἔρυκε, διός δ' ὠπίζετο μῆνιν ξεινίου, ὅς τε μάλιστα νεμεσσᾶται κακά ἔργα. ἔνθα μέν ἑπτάετες μένον αὐτόθι, πολλά δ' ἄγειρα χρήματ' ἀν' αἰγυπτίους ἄνδρας: δίδοσαν γάρ ἅπαντες. ἀλλ' ὅτε δή ὄγδοόν μοι ἐπιπλόμενον ἔτος ἦλθε, δή τότε φοῖνιξ ἦλθεν ἀνήρ ἀπατήλια εἰδώς, τρώκτης, ὅς δή πολλά κάκ' ἀνθρώπους ἐεόργει: ὅς μ' ἄγε παρπεπιθών ᾗσι φρεσίν, ὄφρ' ἱκόμεσθα φοινίκην, ὅθι τοῦ γε δόμοι καί κτήματ' ἔκειτο. ἔνθα παρ' αὐτῷ μεῖνα τελεσφόρον εἰς ἐνιαυτόν. ἀλλ' ὅτε δή μῆνές τε καί ἡμέραι ἐξετελεῦντο ἄψ περιτελλομένου ἔτεος καί ἐπήλυθον ὧραι, ἐς λιβύην μ' ἐπί νηός ἐφέσσατο ποντοπόροιο, ψεύδεα βουλεύσας, ἵνα οἱ σύν φόρτον ἄγοιμι, κεῖθι δέ μ' ὡς περάσειε καί ἄσπετον ὦνον ἕλοιτο. τῷ ἑπόμην ἐπί νηός, ὀϊόμενός περ, ἀνάγκῃ. ἡ δ' ἔθεεν βορέῃ ἀνέμῳ ἀκραέϊ καλῷ μέσσον ὑπέρ κρήτης: ζεύς δέ σφισι μήδετ' ὄλεθρον. ἀλλ' ὅτε δή κρήτην μέν ἐλείπομεν, οὐδέ τις ἄλλη φαίνετο γαιάων, ἀλλ' οὐρανός ἠδέ θάλασσα, δή τότε κυανέην νεφέλην ἔστησε κρονίων νηός ὕπερ γλαφυρῆς, ἤχλυσε δέ πόντος ὑπ' αὐτῆς. ζεύς δ' ἄμυδις βρόντησε καί ἔμβαλε νηΐ κεραυνόν: ἡ δ' ἐλελίχθη πᾶσα διός πληγεῖσα κεραυνῷ, ἐν δέ θεείου πλῆτο: πέσον δ' ἐκ νηός ἅπαντες. οἱ δέ κορώνῃσιν ἴκελοι περί νῆα μέλαιναν κύμασιν ἐμφορέοντο: θεός δ' ἀποαίνυτο νόστον. αὐτάρ ἐμοί ζεύς αὐτός, ἔχοντί περ ἄλγεα θυμῷ, ἱστόν ἀμαιμάκετον νηός κυανοπρῴροιο ἐν χείρεσσιν ἔθηκεν, ὅπως ἔτι πῆμα φύγοιμι. τῷ ῥα περιπλεχθείς φερόμην ὀλοοῖς' ἀνέμοισιν. ἐννῆμαρ φερόμην, δεκάτῃ δέ με νυκτί μελαίνῃ γαίῃ θεσπρωτῶν πέλασεν μέγα κῦμα κυλίνδον. ἔνθα με θεσπρωτῶν βασιλεύς ἐκομίσσατο φείδων ἥρως ἀπριάτην: τοῦ γάρ φίλος υἱός ἐπελθών αἴθρῳ καί καμάτῳ δεδμημένον ἦγεν ἐς οἶκον, χειρός ἀναστήσας, ὄφρ' ἵκετο δώματα πατρός: ἀμφί δέ με χλαῖνάν τε χιτῶνά τε εἵματα ἕσσεν. ἔνθ' ὀδυσῆος ἐγώ πυθόμην: κεῖνος γάρ ἔφασκε ξεινίσαι ἠδέ φιλῆσαι ἰόντ' ἐς πατρίδα γαῖαν, καί μοι κτήματ' ἔδειξεν, ὅσα ξυναγείρατ' ὀδυσσεύς, χαλκόν τε χρυσόν τε πολύκμητόν τε σίδηρον. καί νύ κεν ἐς δεκάτην γενεήν ἕτερόν γ' ἔτι βόσκοι: τόσσα οἱ ἐν μεγάροις κειμήλια κεῖτο ἄνακτος. τόν δ' ἐς δωδώνην φάτο βήμεναι, ὄφρα θεοῖο ἐκ δρυός ὑψικόμοιο διός βουλήν ἐπακούσαι, ὅππως νοστήσει' ἰθάκης ἐς πίονα δῆμον, ἤδη δήν ἀπεών, ἤ ἀμφαδόν ἦε κρυφηδόν. ὤμοσε δέ πρός ἔμ' αὐτόν, ἀποσπένδων ἐνί οἴκῳ, νῆα κατειρύσθαι καί ἐπαρτέας ἔμμεν ἑταίρους, οἵ δή μιν πέμψουσι φίλην ἐς πατρίδα γαῖαν. ἀλλ' ἐμέ πρίν ἀπέπεμψε: τύχησε γάρ ἐρχομένη νηῦς ἀνδρῶν θεσπρωτῶν ἐς δουλίχιον πολύπυρον. ἔνθ' ὅ γέ μ' ἠνώγει πέμψαι βασιλῆϊ ἀκάστῳ ἐνδυκέως: τοῖσιν δέ κακή φρεσίν ἥνδανε βουλή ἀμφ' ἐμοί, ὄφρ' ἔτι πάγχυ δύης ἐπί πῆμα γενοίμην. ἀλλ' ὅτε γαίης πολλόν ἀπέπλω ποντοπόρος νηῦς, αὐτίκα δούλιον ἦμαρ ἐμοί περιμηχανόωντο. ἐκ μέν με χλαῖνάν τε χιτῶνά τε εἵματ' ἔδυσαν, ἀμφί δέ με ῥάκος ἄλλο κακόν βάλον ἠδέ χιτῶνα, ῥωγαλέα, τά καί αὐτός ἐν ὀφθαλμοῖσιν ὅρηαι. ἑσπέριοι δ' ἰθάκης εὐδειέλου ἔργ' ἀφίκοντο. ἔνθ' ἐμέ μέν κατέδησαν ἐϋσσέλμῳ ἐνί νηΐ ὅπλῳ ἐϋστρεφέϊ στερεῶς, αὐτοί δ' ἀποβάντες ἐσσυμένως παρά θῖνα θαλάσσης δόρπον ἕλοντο. αὐτάρ ἐμοί δεσμόν μέν ἀνέγναμψαν θεοί αὐτοί ῥηϊδίως: κεφαλῇ δέ κατά ῥάκος ἀμφικαλύψας, ξεστόν ἐφόλκαιον καταβάς ἐπέλασσα θαλάσσῃ στῆθος, ἔπειτα δέ χερσί διήρεσα ἀμφοτέρῃσι νηχόμενος, μάλα δ' ὦκα θύρηθ' ἔα ἀμφίς ἐκείνων. ἔνθ' ἀναβάς, ὅθι τε δρίος ἦν πολυανθέος ὕλης, κείμην πεπτηώς. οἱ δέ μεγάλα στενάχοντες φοίτων: ἀλλ' οὐ γάρ σφιν ἐφαίνετο κέρδιον εἶναι μαίεσθαι προτέρω, τοί μέν πάλιν αὖτις ἔβαινον νηός ἔπι γλαφυρῆς: ἐμέ δ' ἔκρυψαν θεοί αὐτοί ῥηϊδίως, καί με σταθμῷ ἐπέλασσαν ἄγοντες ἀνδρός ἐπισταμένου: ἔτι γάρ νύ μοι αἶσα βιῶναι.” τόν δ' ἀπαμειβόμενος προσέφης, εὔμαιε συβῶτα: “ἆ δειλέ ξείνων, ἦ μοι μάλα θυμόν ὄρινας ταῦτα ἕκαστα λέγων, ὅσα δή πάθες ἠδ' ὅς' ἀλήθης. ἀλλά τά γ' οὐ κατά κόσμον, ὀΐομαι, οὐδέ με πείσεις, εἰπών ἀμφ' ὀδυσῆϊ. τί σε χρή τοῖον ἐόντα μαψιδίως ψεύδεσθαι; ἐγώ δ' ἐΰ οἶδα καί αὐτός νόστον ἐμοῖο ἄνακτος, ὅ τ' ἤχθετο πᾶσι θεοῖσι πάγχυ μάλ', ὅττι μιν οὔ τι μετά τρώεσσι δάμασσαν ἠέ φίλων ἐν χερσίν, ἐπεί πόλεμον τολύπευσε. [τῶ κέν οἱ τύμβον μέν ἐποίησαν παναχαιοί, ἠδέ κε καί ᾧ παιδί μέγα κλέος ἤρατ' ὀπίσσω.] νῦν δέ μιν ἀκλειῶς ἅρπυιαι ἀνηρέψαντο. αὐτάρ ἐγώ παρ' ὕεσσιν ἀπότροπος: οὐδέ πόλινδε ἔρχομαι, εἰ μή πού τι περίφρων πηνελόπεια ἐλθέμεν ὀτρύνῃσιν, ὅτ' ἀγγελίη ποθέν ἔλθῃ. ἀλλ' οἱ μέν τά ἕκαστα παρήμενοι ἐξερέουσιν, ἠμέν οἵ ἄχνυνται δήν οἰχομένοιο ἄνακτος, ἠδ' οἵ χαίρουσιν βίοτον νήποινον ἔδοντες: ἀλλ' ἐμοί οὐ φίλον ἐστί μεταλλῆσαι καί ἐρέσθαι, ἐξ οὗ δή μ' αἰτωλός ἀνήρ ἐξήπαφε μύθῳ, ὅς ῥ' ἄνδρα κτείνας πολλήν ἐπί γαῖαν ἀληθείς ἤλυθ' ἐμόν πρός σταθμόν: ἐγώ δέ μιν ἀμφαγάπαζον. φῆ δέ μιν ἐν κρήτεσσι παρ' ἰδομενῆϊ ἰδέσθαι νῆας ἀκειόμενον, τάς οἱ ξυνέαξαν ἄελλαι: καί φάτ' ἐλεύσεσθαι ἤ ἐς θέρος ἤ ἐς ὀπώρην, πολλά χρήματ' ἄγοντα, σύν ἀντιθέοις' ἑτάροισι. καί σύ, γέρον πολυπενθές, ἐπεί σέ μοι ἤγαγε δαίμων, μήτε τί μοι ψεύδεσσι χαρίζεο μήτε τι θέλγε: οὐ γάρ τοὔνεκ' ἐγώ ς' αἰδέσσομαι οὐδέ φιλήσω, ἀλλά δία ξένιον δείσας αὐτόν τ' ἐλεαίρων.” τόν δ' ἀπαμειβόμενος προσέφη πολύμητις ὀδυσσεύς: “ἦ μάλα τίς τοι θυμός ἐνί στήθεσσιν ἄπιστος, οἷόν ς' οὐδ' ὀμόσας περ ἐπήγαγον οὐδέ σε πείθω. ἀλλ' ἄγε νῦν ῥήτρην ποιησόμεθ': αὐτάρ ὄπισθεν μάρτυροι ἀμφοτέροισι θεοί, τοί ὄλυμπον ἔχουσιν. εἰ μέν κεν νοστήσῃ ἄναξ τεός ἐς τόδε δῶμα, ἕσσας με χλαῖνάν τε χιτῶνά τε εἵματα πέμψαι δουλίχιόνδ' ἰέναι, ὅθι μοι φίλον ἔπλετο θυμῷ: εἰ δέ κε μή ἔλθῃσιν ἄναξ τεός ὡς ἀγορεύω, δμῶας ἐπισσεύας βαλέειν μεγάλης κατά πέτρης, ὄφρα καί ἄλλος πτωχός ἀλεύεται ἠπεροπεύειν.” τόν δ' ἀπαμειβόμενος προσεφώνεε δῖος ὑφορβός: “ξεῖν', οὕτω γάρ κέν μοι ἐϋκλείη τ' ἀρετή τε εἴη ἐπ' ἀνθρώπους, ἅμα τ' αὐτίκα καί μετέπειτα, ὅς ς' ἐπεί ἐς κλισίην ἄγαγον καί ξείνια δῶκα, αὖτις δέ κτείναιμι φίλον τ' ἀπό θυμόν ἑλοίμην: πρόφρων κεν δή ἔπειτα δία κρονίωνα λιτοίμην. νῦν δ' ὥρη δόρποιο: τάχιστά μοι ἔνδον ἑταῖροι εἶεν, ἵν' ἐν κλισίῃ λαρόν τετυκοίμεθα δόρπον.” ὥς οἱ μέν τοιαῦτα πρός ἀλλήλους ἀγόρευον, ἀγχίμολον δέ σύες τε καί ἀνέρες ἦλθον ὑφορβοί. τάς μέν ἄρα ἔρξαν κατά ἤθεα κοιμηθῆναι, κλαγγή δ' ἄσπετος ὦρτο συῶν αὐλιζομενάων. αὐτάρ ὁ οἷς' ἑτάροισιν ἐκέκλετο δῖος ὑφορβός: “ἄξεθ' ὑῶν τόν ἄριστον, ἵνα ξείνῳ ἱερεύσω τηλεδαπῷ: πρός δ' αὐτοί ὀνησόμεθ', οἵ περ ὀϊζύν δήν ἔχομεν πάσχοντες ὑῶν ἕνεκ' ἀργιοδόντων: ἄλλοι δ' ἡμέτερον κάματον νήποινον ἔδουσιν.” ὥς ἄρα φωνήσας κέασε ξύλα νηλέϊ χαλκῷ: οἱ δ' ὗν εἰσῆγον μάλα πίονα πενταέτηρον. τόν μέν ἔπειτ' ἔστησαν ἐπ' ἐσχάρῃ: οὐδέ συβώτης λήθετ' ἄρ' ἀθανάτων: φρεσί γάρ κέχρητ' ἀγαθῇσιν: ἀλλ' ὅ γ' ἀπαρχόμενος κεφαλῆς τρίχας ἐν πυρί βάλλεν ἀργιόδοντος ὑός καί ἐπεύχετο πᾶσι θεοῖσι νοστῆσαι ὀδυσῆα πολύφρονα ὅνδε δόμονδε. κόψε δ' ἀνασχόμενος σχίζῃ δρυός, ἥν λίπε κείων: τόν δ' ἔλιπε ψυχή. τοί δ' ἔσφαξάν τε καί εὗσαν, αἶψα δέ μιν διέχευαν: ὁ δ' ὠμοθετεῖτο συβώτης, πάντων ἀρχόμενος μελέων, ἐς πίονα δημόν. καί τά μέν ἐν πυρί βάλλε, παλύνας ἀλφίτου ἀκτῇ, μίστυλλόν τ' ἄρα τἆλλα καί ἀμφ' ὀβελοῖσιν ἔπειρον ὤπτησάν τε περιφραδέως ἐρύσαντό τε πάντα, βάλλον δ' εἰν ἐλεοῖσιν ἀολλέα. ἄν δέ συβώτης ἵστατο δαιτρεύσων: περί γάρ φρεσίν αἴσιμα ᾔδη. καί τά μέν ἕπταχα πάντα διεμμοιρᾶτο δαΐζων: τήν μέν ἴαν νύμφῃσι καί ἑρμῇ, μαιάδος υἷι, θῆκεν ἐπευξάμενος, τάς δ' ἄλλας νεῖμεν ἑκάστῳ: νώτοισιν δ' ὀδυσῆα διηνεκέεσσι γέραιρεν ἀργιόδοντος ὑός, κύδαινε δέ θυμόν ἄνακτος. καί μιν φωνήσας προσέφη πολύμητις ὀδυσσεύς: “αἴθ' οὕτως, εὔμαιε, φίλος διί πατρί γένοιο ὡς ἐμοί, ὅττι με τοῖον ἐόντ' ἀγαθοῖσι γεραίρεις.” τόν δ' ἀπαμειβόμενος προσέφης, εὔμαιε συβῶτα: “ἔσθιε, δαιμόνιε ξείνων, καί τέρπεο τοῖσδε, οἷα πάρεστι: θεός δέ τό μέν δώσει, τό δ' ἐάσει, ὅττι κεν ᾧ θυμῷ ἐθέλῃ: δύναται γάρ ἅπαντα.” ἦ ῥα, καί ἄργματα θῦσε θεοῖς' αἰειγενέτῃσι, σπείσας δ' αἴθοπα οἶνον ὀδυσσῆϊ πτολιπόρθῳ ἐν χείρεσσιν ἔθηκεν: ὁ δ' ἕζετο ᾗ παρά μοίρῃ. σῖτον δέ σφιν ἔνειμε μεσαύλιος, ὅν ῥα συβώτης αὐτός κτήσατο οἶος ἀποιχομένοιο ἄνακτος, νόσφιν δεσποίνης καί λαέρταο γέροντος: πάρ δ' ἄρα μιν ταφίων πρίατο κτεάτεσσιν ἑοῖσιν. οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. αὐτάρ ἐπεί πόσιος καί ἐδητύος ἐξ ἔρον ἕντο, σῖτον μέν σφιν ἀφεῖλε μεσαύλιος, οἱ δ' ἐπί κοῖτον, σίτου καί κρειῶν κεκορημένοι, ἐσσεύοντο. νύξ δ' ἄρ' ἐπῆλθε κακή σκοτομήνιος: ὗε δ' ἄρα ζεύς πάννυχος, αὐτάρ ἄη ζέφυρος μέγας αἰέν ἔφυδρος. τοῖς δ' ὀδυσεύς μετέειπε, συβώτεω πειρητίζων, εἴ πώς οἱ ἐκδύς χλαῖναν πόροι ἤ τιν' ἑταίρων ἄλλον ἐποτρύνειεν, ἐπεί ἑο κήδετο λίην: “κέκλυθι νῦν, εὔμαιε καί ἄλλοι πάντες ἑταῖροι, εὐξάμενός τι ἔπος ἐρέω: οἶνος γάρ ἀνώγει, ἠλεός, ὅς τ' ἐφέηκε πολύφρονά περ μάλ' ἀεῖσαι καί θ' ἁπαλόν γελάσαι καί τ' ὀρχήσασθαι ἀνῆκε, καί τι ἔπος προέηκεν, ὅ πέρ τ' ἄρρητον ἄμεινον. ἀλλ' ἐπεί οὖν τό πρῶτον ἀνέκραγον, οὐκ ἐπικεύσω. εἴθ' ὥς ἡβώοιμι βίη τέ μοι ἔμπεδος εἴη, ὡς ὅθ' ὑπό τροίην λόχον ἤγομεν ἀρτύναντες. ἡγείσθην δ' ὀδυσεύς τε καί ἀτρεΐδης μενέλαος, τοῖσι δ' ἅμα τρίτος ἦρχον ἐγών: αὐτοί γάρ ἄνωγον. ἀλλ' ὅτε δή ῥ' ἱκόμεσθα ποτί πτόλιν αἰπύ τε τεῖχος, ἡμεῖς μέν περί ἄστυ κατά ῥωπήϊα πυκνά, ἄν δόνακας καί ἕλος, ὑπό τεύχεσι πεπτηῶτες κείμεθα, νύξ δ' ἄρ' ἐπῆλθε κακή βορέαο πεσόντος, πηγυλίς: αὐτάρ ὕπερθε χιών γένετ' ἠΰτε πάχνη, ψυχρή, καί σακέεσσι περιτρέφετο κρύσταλλος. ἔνθ' ἄλλοι πάντες χλαίνας ἔχον ἠδέ χιτῶνας, εὗδον δ' εὔκηλοι, σάκεσιν εἰλυμένοι ὤμους: αὐτάρ ἐγώ χλαῖναν μέν ἰών ἑτάροισιν ἔλειπον ἀφραδέως, ἐπεί οὐκ ἐφάμην ῥιγωσέμεν ἔμπης, ἀλλ' ἐπόμην σάκος οἶον ἔχων καί ζῶμα φαεινόν. ἀλλ' ὅτε δή τρίχα νυκτός ἔην, μετά δ' ἄστρα βεβήκει, καί τότ' ἐγών ὀδυσῆα προσηύδων ἐγγύς ἐόντα ἀγκῶνι νύξας: ὁ δ' ἄρ' ἐμμαπέως ὑπάκουσε: ‘διογενές λαερτιάδη, πολυμήχαν' ὀδυσσεῦ, οὔ τοι ἔτι ζωοῖσι μετέσσομαι, ἀλλά με χεῖμα δάμναται: οὐ γάρ ἔχω χλαῖναν: παρά μ' ἤπαφε δαίμων οἰοχίτων' ἴμεναι: νῦν δ' οὐκέτι φυκτά πέλονται.’ ὥς ἐφάμην, ὁ δ' ἔπειτα νόον σχέθε τόνδ' ἐνί θυμῷ, οἷος κεῖνος ἔην βουλευέμεν ἠδέ μάχεσθαι: φθεγξάμενος δ' ὀλίγῃ ὀπί με πρός μῦθον ἔειπε: ‘σίγα νῦν, μή τίς σευ ἀχαιῶν ἄλλος ἀκούσῃ.’ ἦ, καί ἐπ' ἀγκῶνος κεφαλήν σχέθεν εἶπέ τε μῦθον: ‘κλῦτε, φίλοι: θεῖός μοι ἐνύπνιον ἦλθεν ὄνειρος. λίην γάρ νηῶν ἑκάς ἤλθομεν. ἀλλά τις εἴη εἰπεῖν ἀτρεΐδῃ ἀγαμέμνονι, ποιμένι λαῶν, εἰ πλέονας παρά ναῦφιν ἐποτρύνειε νέεσθαι.’ ὥς ἔφατ', ὦρτο δ' ἔπειτα θόας, ἀνδραίμονος υἱός, καρπαλίμως, ἀπό δέ χλαῖναν βάλε φοινικόεσσαν, βῆ δέ θέειν ἐπί νῆας: ἐγώ δ' ἐνί εἵματι κείνου κείμην ἀσπασίως, φάε δέ χρυσόθρονος ἠώς. ὥς νῦν ἡβώοιμι βίη τέ μοι ἔμπεδος εἴη: δοίη κέν τις χλαῖναν ἐνί σταθμοῖσι συφορβῶν, ἀμφότερον, φιλότητι καί αἰδόϊ φωτός ἐῆος: νῦν δέ μ' ἀτιμάζουσι κακά χροΐ εἵματ' ἔχοντα.” τόν δ' ἀπαμειβόμενος προσέφης, εὔμαιε συβῶτα: “ὦ γέρον, αἶνος μέν τοι ἀμύμων, ὅν κατέλεξας, οὐδέ τί πω παρά μοῖραν ἔπος νηκερδές ἔειπες: τῶ οὔτ' ἐσθῆτος δευήσεαι οὔτε τευ ἄλλου, ὧν ἐπέοιχ' ἱκέτην ταλαπείριον ἀντιάσαντα, νῦν: ἀτάρ ἠῶθέν γε τά σά ῥάκεα δνοπαλίξεις. οὐ γάρ πολλαί χλαῖναι ἐπημοιβοί τε χιτῶνες ἐνθάδε ἕννυσθαι, μία δ' οἴη φωτί ἑκάστῳ. [αὐτάρ ἐπήν ἔλθῃσιν ὀδυσσῆος φίλος υἱός, κεῖνός σε χλαῖνάν τε χιτῶνά τε εἵματα ἕσσει, πέμψει δ', ὅππῃ σε κραδίη θυμός τε κελεύει.”] ὥς εἰπών ἀνόρουσε, τίθει δ' ἄρα οἱ πυρός ἐγγύς εὐνήν, ἐν δ' ὀΐων τε καί αἰγῶν δέρματ' ἔβαλλεν. ἔνθ' ὀδυσεύς κατέλεκτ'. ἐπί δέ χλαῖναν βάλεν αὐτῷ πυκνήν καί μεγάλην, ἥ οἱ παρακέσκετ' ἀμοιβάς ἕννυσθαι, ὅτε τις χειμών ἔκπαγλος ὄροιτο. ὥς ὁ μέν ἔνθ' ὀδυσεύς κοιμήσατο, τοί δέ παρ' αὐτόν ἄνδρες κοιμήσαντο νεηνίαι. οὐδέ συβώτῃ ἥνδανεν αὐτόθι κοῖτος, ὑῶν ἄπο κοιμηθῆναι, ἀλλ' ὅ γ' ἄρ' ἔξω ἰών ὁπλίζετο: χαῖρε δ' ὀδυσσεύς, ὅττι ῥά οἱ βιότου περικήδετο νόσφιν ἐόντος. πρῶτον μέν ξίφος ὀξύ περί στιβαροῖς βάλετ' ὤμοις, ἀμφί δέ χλαῖναν ἐέσσατ', ἀλεξάνεμον μάλα πυκνήν, ἄν δέ νάκην ἕλετ' αἰγός ἐϋτρεφέος μεγάλοιο, εἵλετο δ' ὀξύν ἄκοντα, κυνῶν ἀλκτῆρα καί ἀνδρῶν. βῆ δ' ἴμεναι κείων, ὅθι περ σύες ἀργιόδοντες πέτρῃ ὕπο γλαφυρῇ εὗδον, βορέω ὑπ' ἰωγῇ. {οδυσσειασ ο} ἡ δ' εἰς εὐρύχορον λακεδαίμονα παλλάς ἀθήνη ᾤχετ', ὀδυσσῆος μεγαθύμου φαίδιμον υἱόν νόστου ὑπομνήσουσα καί ὀτρυνέουσα νέεσθαι. εὗρε δέ τηλέμαχον καί νέστορος ἀγλαόν υἱόν εὕδοντ' ἐν προδόμῳ μενελάου κυδαλίμοιο, ἦ τοι νεστορίδην μαλακῷ δεδμημένον ὕπνῳ: τηλέμαχον δ' οὐχ ὕπνος ἔχε γλυκύς, ἀλλ' ἐνί θυμῷ νύκτα δι' ἀμβροσίην μελεδήματα πατρός ἔγειρεν. ἀγχοῦ δ' ἱσταμένη προσέφη γλαυκῶπις ἀθήνη: “τηλέμαχ', οὐκέτι καλά δόμων ἄπο τῆλ' ἀλάλησαι, κτήματά τε προλιπών ἄνδρας τ' ἐν σοῖσι δόμοισιν οὕτω ὑπερφιάλους: μή τοι κατά πάντα φάγωσι κτήματα δασσάμενοι, σύ δέ τηϋσίην ὁδόν ἔλθῃς. ἀλλ' ὄτρυνε τάχιστα βοήν ἀγαθόν μενέλαον πεμπέμεν, ὄφρ' ἔτι οἴκοι ἀμύμονα μητέρα τέτμῃς. ἤδη γάρ ῥα πατήρ τε κασίγνητοί τε κέλονται εὐρυμάχῳ γήμασθαι: ὁ γάρ περιβάλλει ἅπαντας μνηστῆρας δώροισι καί ἐξώφελλεν ἔεδνα: μή νύ τι σεῦ ἀέκητι δόμων ἐκ κτῆμα φέρηται. οἶσθα γάρ οἷος θυμός ἐνί στήθεσσι γυναικός: κείνου βούλεται οἶκον ὀφέλλειν, ὅς κεν ὀπυίῃ, παίδων δέ προτέρων καί κουριδίοιο φίλοιο οὐκέτι μέμνηται τεθνηότος οὐδέ μεταλλᾷ. ἀλλά σύ γ' ἐλθών αὐτός ἐπιτρέψειας ἕκαστα, δμῳάων ἥ τίς τοι ἀρίστη φαίνεται εἶναι, εἰς ὅ κέ τοι φήνωσι θεοί κυδρήν παράκοιτιν. ἄλλο δέ τοί τι ἔπος ἐρέω, σύ δέ σύνθεο θυμῷ. μνηστήρων ς' ἐπιτηδές ἀριστῆες λοχόωσιν ἐν πορθμῷ ἰθάκης τε σάμοιό τε παιπαλοέσσης ἱέμενοι κτεῖναι, πρίν πατρίδα γαῖαν ἱκέσθαι. ἀλλά τά γ' οὐκ ὀΐω: πρίν καί τινα γαῖα καθέξει ἀνδρῶν μνηστήρων, οἵ τοι βίοτον κατέδουσιν. ἀλλά ἑκάς νήσων ἀπέχειν εὐεργέα νῆα, νυκτί δ' ὁμῶς πλείειν: πέμψει δέ τοι οὖρον ὄπισθεν ἀθανάτων ὅς τίς σε φυλάσσει τε ῥύεταί τε. αὐτάρ ἐπήν πρώτην ἀκτήν ἰθάκης ἀφίκηαι, νῆα μέν ἐς πόλιν ὀτρῦναι καί πάντας ἑταίρους, αὐτός δέ πρώτιστα συβώτην εἰσαφικέσθαι, ὅς τοι ὑῶν ἐπίουρος, ὁμῶς δέ τοι ἤπια οἶδεν. ἔνθα δέ νύκτ' ἀέσαι: τόν δ' ὀτρῦναι πόλιν εἴσω ἀγγελίην ἐρέοντα περίφρονι πηνελοπείῃ, οὕνεκά οἱ σῶς ἐσσι καί ἐκ πύλου εἰλήλουθας.” ἡ μέν ἄρ' ὥς εἰποῦς' ἀπέβη πρός μακρόν ὄλυμπον, αὐτάρ ὁ νεστορίδην ἐξ ἡδέος ὕπνου ἔγειρε λάξ ποδί κινήσας, καί μιν πρός μῦθον ἔειπεν: “ἔγρεο, νεστορίδη πεισίστρατε: μώνυχας ἵππους ζεῦξον ὑφ' ἅρματ' ἄγων, ὄφρα πρήσσωμεν ὁδοῖο.” τόν δ' αὖ νεστορίδης πεισίστρατος ἀντίον ηὔδα: “τηλέμαχ', οὔ πως ἔστιν, ἐπειγομένους περ ὁδοῖο, νύκτα διά δνοφερήν ἐλάαν: τάχα δ' ἔσσεται ἠώς. ἀλλά μέν', εἰς ὅ κε δῶρα φέρων ἐπιδίφρια θήῃ ἥρως ἀτρεΐδης, δουρικλειτός μενέλαος, καί μύθοις' ἀγανοῖσι παραυδήσας ἀποπέμψῃ. τοῦ γάρ τε ξεῖνος μιμνῄσκεται ἤματα πάντα ἀνδρός ξεινοδόκου, ὅς κεν φιλότητα παράσχῃ.” ὥς ἔφατ', αὐτίκα δέ χρυσόθρονος ἤλυθεν ἠώς. ἀγχίμολον δέ σφ' ἦλθε βοήν ἀγαθός μενέλαος, ἀνστάς ἐξ εὐνῆς, ἑλένης πάρα καλλικόμοιο. τόν δ' ὡς οὖν ἐνόησεν ὀδυσσῆος φίλος υἱός, σπερχόμενός ῥα χιτῶνα περί χροΐ σιγαλόεντα δῦνεν καί μέγα φᾶρος ἐπί στιβαροῖς βάλετ' ὤμοις ἥρως, βῆ δέ θύραζε, παριστάμενος δέ προσηύδα [τηλέμαχος, φίλος υἱός ὀδυσσῆος θείοιο:] “ἀτρεΐδη μενέλαε διοτρεφές, ὄρχαμε λαῶν, ἤδη νῦν μ' ἀπόπεμπε φίλην ἐς πατρίδα γαῖαν: ἤδη γάρ μοι θυμός ἐέλδεται οἴκαδ' ἱκέσθαι.” τόν δ' ἠμείβετ' ἔπειτα βοήν ἀγαθός μενέλαος: “τηλέμαχ', οὔ τί ς' ἐγώ γε πολύν χρόνον ἐνθάδ' ἐρύξω ἱέμενον νόστοιο: νεμεσσῶμαι δέ καί ἄλλῳ ἀνδρί ξεινοδόκῳ, ὅς κ' ἔξοχα μέν φιλέῃσιν, ἔξοχα δ' ἐχθαίρῃσιν: ἀμείνω δ' αἴσιμα πάντα. ἶσόν τοι κακόν ἐσθ', ὅς τ' οὐκ ἐθέλοντα νέεσθαι ξεῖνον ἐποτρύνῃ καί ὅς ἐσσύμενον κατερύκῃ. [χρή ξεῖνον παρεόντα φιλεῖν, ἐθέλοντα δέ πέμπειν.] ἀλλά μέν', εἰς ὅ κε δῶρα φέρων ἐπιδίφρια θείω καλά, σύ δ' ὀφθαλμοῖσιν ἴδῃς, εἴπω δέ γυναιξί δεῖπνον ἐνί μεγάροις τετυκεῖν ἅλις ἔνδον ἐόντων. ἀμφότερον, κῦδός τε καί ἀγλαΐη καί ὄνειαρ, δειπνήσαντας ἴμεν πολλήν ἐπ' ἀπείρονα γαῖαν. εἰ δ' ἐθέλεις τραφθῆναι ἀν' ἑλλάδα καί μέσον ἄργος, ὄφρα τοι αὐτός ἕπωμαι, ὑποζεύξω δέ τοι ἵππους, ἄστεα δ' ἀνθρώπων ἡγήσομαι: οὐδέ τις ἥμεας αὔτως ἀππέμψει, δώσει δέ τε ἕν γε φέρεσθαι, ἠέ τινα τριπόδων εὐχάλκων ἠέ λεβήτων ἠέ δύ' ἡμιόνους ἠέ χρύσειον ἄλεισον.” τόν δ' αὖ τηλέμαχος πεπνυμένος ἀντίον ηὔδα: “ἀτρεΐδη μενέλαε διοτρεφές, ὄρχαμε λαῶν, βούλομαι ἤδη νεῖσθαι ἐφ' ἡμέτερ': οὐ γάρ ὄπισθεν οὖρον ἰών κατέλειπον ἐπί κτεάτεσσιν ἐμοῖσι: μή πατέρ' ἀντίθεον διζήμενος αὐτός ὄλωμαι, ἤ τί μοι ἐκ μεγάρων κειμήλιον ἐσθλόν ὄληται.” αὐτάρ ἐπεί τό γ' ἄκουσε βοήν ἀγαθός μενέλαος, αὐτίκ' ἄρ' ᾗ ἀλόχῳ ἠδέ δμῳῇσι κέλευσε δεῖπνον ἐνί μεγάροις τετυκεῖν ἅλις ἔνδον ἐόντων. ἀγχίμολον δέ οἱ ἦλθε βοηθοΐδης ἐτεωνεύς, ἀνστάς ἐξ εὐνῆς, ἐπεί οὐ πολύ ναῖεν ἀπ' αὐτοῦ: τόν πῦρ κῆαι ἄνωγε βοήν ἀγαθός μενέλαος ὀπτῆσαί τε κρεῶν: ὁ δ' ἄρ' οὐκ ἀπίθησεν ἀκούσας. αὐτός δ' ἐς θάλαμον κατεβήσετο κηώεντα, οὐκ οἶος, ἅμα τῷ γ' ἑλένη κίε καί μεγαπένθης. ἀλλ' ὅτε δή ῥ' ἵκαν', ὅθι οἱ κειμήλια κεῖτο, ἀτρεΐδης μέν ἔπειτα δέπας λάβεν ἀμφικύπελλον, υἱόν δέ κρητῆρα φέρειν μεγαπένθε' ἄνωγεν ἀργύρεον: ἑλένη δέ παρίστατο φωριαμοῖσιν, ἔνθ' ἔσαν οἱ πέπλοι παμποίκιλοι, οὕς κάμεν αὐτή. τῶν ἕν' ἀειραμένη ἑλένη φέρε, δῖα γυναικῶν, ὅς κάλλιστος ἔην ποικίλμασιν ἠδέ μέγιστος, ἀστήρ δ' ὥς ἀπέλαμπεν: ἔκειτο δέ νείατος ἄλλων. βάν δ' ἰέναι προτέρω διά δώματος, εἷος ἵκοντο τηλέμαχον: τόν δέ προσέφη ξανθός μενέλαος: “τηλέμαχ', ἦ τοι νόστον, ὅπως φρεσί σῇσι μενοινᾷς, ὥς τοι ζεύς τελέσειεν, ἐρίγδουπος πόσις ἥρης. δώρων δ', ὅσς' ἐν ἐμῷ οἴκῳ κειμήλια κεῖται, δώσω ὅ κάλλιστον καί τιμηέστατόν ἐστι. δώσω τοι κρητῆρα τετυγμένον: ἀργύρεος δέ ἔστιν ἅπας, χρυσῷ δ' ἐπί χείλεα κεκράανται, ἔργον δ' ἡφαίστοιο: πόρεν δέ ἑ φαίδιμος ἥρως, σιδονίων βασιλεύς, ὅθ' ἑός δόμος ἀμφεκάλυψε κεῖσέ με νοστήσαντα: τεΐν δ' ἐθέλω τόδ' ὀπάσσαι.” ὥς εἰπών ἐν χερσί τίθει δέπας ἀμφικύπελλον ἥρως ἀτρεΐδης: ὁ δ' ἄρα κρητῆρα φαεινόν θῆκ' αὐτοῦ προπάροιθε φέρων κρατερός μεγαπένθης, ἀργύρεον: ἑλένη δέ παρίστατο καλλιπάρῃος πέπλον ἔχους' ἐν χερσίν, ἔπος τ' ἔφατ' ἔκ τ' ὀνόμαζε: “δῶρόν τοι καί ἐγώ, τέκνον φίλε, τοῦτο δίδωμι, μνῆμ' ἑλένης χειρῶν, πολυηράτου ἐς γάμου ὥρην, σῇ ἀλόχῳ φορέειν: τεῖος δέ φίλῃ παρά μητρί κεῖσθαι ἐνί μεγάρῳ. σύ δέ μοι χαίρων ἀφίκοιο οἶκον ἐϋκτίμενον καί σήν ἐς πατρίδα γαῖαν.” ὥς εἰποῦς' ἐν χερσί τίθει, ὁ δ' ἐδέξατο χαίρων. καί τά μέν ἐς πείρινθα τίθει πεισίστρατος ἥρως δεξάμενος, καί πάντα ἑῷ θηήσατο θυμῷ: τούς δ' ἦγε πρός δῶμα κάρη ξανθός μενέλαος. ἑζέσθην δ' ἄρ' ἔπειτα κατά κλισμούς τε θρόνους τε. χέρνιβα δ' ἀμφίπολος προχόῳ ἐπέχευε φέρουσα καλῇ χρυσείῃ, ὑπέρ ἀργυρέοιο λέβητος, νίψασθαι: παρά δέ ξεστήν ἐτάνυσσε τράπεζαν. σῖτον δ' αἰδοίη ταμίη παρέθηκε φέρουσα, [εἴδατα πόλλ' ἐπιθεῖσα, χαριζομένη παρεόντων:] πάρ δέ βοηθοΐδης κρέα δαίετο καί νέμε μοίρας: οἰνοχόει δ' υἱός μενελάου κυδαλίμοιο. οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. αὐτάρ ἐπεί πόσιος καί ἐδητύος ἐξ ἔρον ἕντο, δή τότε τηλέμαχος καί νέστορος ἀγλαός υἱός ἵππους τ' ἐζεύγνυντ' ἀνά θ' ἅρματα ποικίλ' ἔβαινον, ἐκ δ' ἔλασαν προθύροιο καί αἰθούσης ἐριδούπου. τούς δέ μετ' ἀτρεΐδης ἔκιε ξανθός μενέλαος, οἶνον ἔχων ἐν χειρί μελίφρονα δεξιτερῆφι, ἐν δέπαϊ χρυσέῳ, ὄφρα λείψαντε κιοίτην. στῆ δ' ἵππων προπάροιθε, δεδισκόμενος δέ προσηύδα: “χαίρετον, ὦ κούρω, καί νέστορι ποιμένι λαῶν εἰπεῖν: ἦ γάρ ἐμοί γε πατήρ ὥς ἤπιος ἦεν, εἷος ἐνί τροίῃ πολεμίζομεν υἷες ἀχαιῶν.” τόν δ' αὖ τηλέμαχος πεπνυμένος ἀντίον ηὔδα: “καί λίην κείνῳ γε, διοτρεφές, ὡς ἀγορεύεις, πάντα τάδ' ἐλθόντες καταλέξομεν. αἴ γάρ ἐγών ὥς νοστήσας ἰθάκηνδε κιχών ὀδυσῆ' ἐνί οἴκῳ εἴποιμ', ὡς παρά σεῖο τυχών φιλότητος ἁπάσης ἔρχομαι, αὐτάρ ἄγω κειμήλια πολλά καί ἐσθλά.” ὥς ἄρα οἱ εἰπόντι ἐπέπτατο δεξιός ὄρνις, αἰετός ἀργήν χῆνα φέρων ὀνύχεσσι πέλωρον, ἥμερον ἐξ αὐλῆς: οἱ δ' ἰύζοντες ἕποντο ἀνέρες ἠδέ γυναῖκες: ὁ δέ σφισιν ἐγγύθεν ἐλθών δεξιός ἤϊξε πρόσθ' ἵππων. οἱ δέ ἰδόντες γήθησαν, καί πᾶσιν ἐνί φρεσί θυμός ἰάνθη. τοῖσι δέ νεστορίδης πεισίστρατος ἤρχετο μύθων: “φράζεο δή, μενέλαε διοτρεφές, ὄρχαμε λαῶν, ἤ νῶϊν τόδ' ἔφηνε θεός τέρας ἦε σοί αὐτῷ.” ὥς φάτο, μερμήριξε δ' ἀρηΐφιλος μενέλαος, ὅππως οἱ κατά μοῖραν ὑποκρίναιτο νοήσας. τόν δ' ἑλένη τανύπεπλος ὑποφθαμένη φάτο μῦθον: “κλῦτέ μευ: αὐτάρ ἐγώ μαντεύσομαι, ὡς ἐνί θυμῷ ἀθάνατοι βάλλουσι καί ὡς τελέεσθαι ὀΐω. ὡς ὅδε χῆν' ἥρπαξ' ἀτιταλλομένην ἐνί οἴκῳ ἐλθών ἐξ ὄρεος, ὅθι οἱ γενεή τε τόκος τε, ὥς ὀδυσεύς κακά πολλά παθών καί πόλλ' ἐπαληθείς οἴκαδε νοστήσει καί τείσεται: ἠέ καί ἤδη οἴκοι, ἀτάρ μνηστῆρσι κακόν πάντεσσι φυτεύει.” τήν δ' αὖ τηλέμαχος πεπνυμένος ἀντίον ηὔδα: “οὕτω νῦν ζεύς θείη, ἐρίγδουπος πόσις ἥρης: τῶ κέν τοι καί κεῖθι θεῷ ὥς εὐχετοῴμην.” ἦ, καί ἐφ' ἵπποιϊν μάστιν βάλε: τοί δέ μάλ' ὦκα ἤϊξαν πεδίονδε διά πτόλιος μεμαῶτες. οἱ δέ πανημέριοι σεῖον ζυγόν ἀμφίς ἔχοντες. δύσετό τ' ἠέλιος σκιόωντό τε πᾶσαι ἀγυιαί: ἐς φηράς δ' ἵκοντο διοκλῆος ποτί δῶμα, υἱέος ὀρτιλόχοιο, τόν ἀλφειός τέκε παῖδα. ἔνθα δέ νύκτ' ἄεσαν, ὁ δέ τοῖς πάρ ξείνια θῆκεν. ἦμος δ' ἠριγένεια φάνη ῥοδοδάκτυλος ἠώς, ἵππους τ' ἐζεύγνυντ' ἀνά θ' ἅρματα ποικίλ' ἔβαινον, ἐκ δ' ἔλασαν προθύροιο καί αἰθούσης ἐριδούπου: μάστιξεν δ' ἐλάαν, τώ δ' οὐκ ἀέκοντε πετέσθην. αἶψα δ' ἔπειθ' ἵκοντο πύλου αἰπύ πτολίεθρον: καί τότε τηλέμαχος προσεφώνεε νέστορος υἱόν: “νεστορίδη, πῶς κέν μοι ὑποσχόμενος τελέσειας μῦθον ἐμόν; ξεῖνοι δέ διαμπερές εὐχόμεθ' εἶναι ἐκ πατέρων φιλότητος, ἀτάρ καί ὁμήλικές εἰμεν: ἥδε δ' ὁδός καί μᾶλλον ὁμοφροσύνῃσιν ἐνήσει. μή με παρέξ ἄγε νῆα, διοτρεφές, ἀλλά λίπ' αὐτοῦ, μή μ' ὁ γέρων ἀέκοντα κατάσχῃ ᾧ ἐνί οἴκῳ ἱέμενος φιλέειν: ἐμέ δέ χρεώ θᾶσσον ἱκέσθαι.” ὥς φάτο, νεστορίδης δ' ἄρ' ἑῷ συμφράσσατο θυμῷ, ὅππως οἱ κατά μοῖραν ὑποσχόμενος τελέσειεν. ὧδε δέ οἱ φρονέοντι δοάσσατο κέρδιον εἶναι: στρέψ' ἵππους ἐπί νῆα θοήν καί θῖνα θαλάσσης, νηΐ δ' ἐνί πρυμνῇ ἐξαίνυτο κάλλιμα δῶρα, ἐσθῆτα χρυσόν τε, τά οἱ μενέλαος ἔδωκε: καί μιν ἐποτρύνων ἔπεα πτερόεντα προσηύδα: “σπουδῇ νῦν ἀνάβαινε κέλευέ τε πάντας ἑταίρους, πρίν ἐμέ οἴκαδ' ἱκέσθαι ἀπαγγεῖλαί τε γέροντι. εὖ γάρ ἐγώ τόδε οἶδα κατά φρένα καί κατά θυμόν: οἷος κείνου θυμός ὑπέρβιος, οὔ σε μεθήσει, ἀλλ' αὐτός καλέων δεῦρ' εἴσεται, οὐδέ ἕ φημι ἄψ ἰέναι κενεόν: μάλα γάρ κεχολώσεται ἔμπης.” ὥς ἄρα φωνήσας ἔλασεν καλλίτριχας ἵππους ἄψ πυλίων εἰς ἄστυ, θοῶς δ' ἄρα δώμαθ' ἵκανε. τηλέμαχος δ' ἑτάροισιν ἐποτρύνων ἐκέλευσεν: “ἐγκοσμεῖτε τά τεύχε', ἑταῖροι, νηΐ μελαίνῃ, αὐτοί τ' ἀμβαίνωμεν, ἵνα πρήσσωμεν ὁδοῖο.” ὥς ἔφαθ', οἱ δ' ἄρα τοῦ μάλα μέν κλύον ἠδ' ἐπίθοντο, αἶψα δ' ἄρ' εἴσβαινον καί ἐπί κληῖσι καθῖζον. ἦ τοι ὁ μέν τά πονεῖτο καί εὔχετο, θῦε δ' ἀθήνῃ νηΐ πάρα πρυμνῇ: σχεδόθεν δέ οἱ ἤλυθεν ἀνήρ τηλεδαπός, φεύγων ἐξ ἄργεος ἄνδρα κατακτάς, μάντις: ἀτάρ γενεήν γε μελάμποδος ἔκγονος ἦεν, ὅς πρίν μέν ποτ' ἔναιε πύλῳ ἔνι, μητέρι μήλων, ἀφνειός πυλίοισι μέγ' ἔξοχα δώματα ναίων: δή τότε γ' ἄλλων δῆμον ἀφίκετο, πατρίδα φεύγων νηλέα τε μεγάθυμον, ἀγαυότατον ζωόντων, ὅς οἱ χρήματα πολλά τελεσφόρον εἰς ἐνιαυτόν εἶχε βίῃ. ὁ δέ τεῖος ἐνί μεγάροις φυλάκοιο δεσμῷ ἐν ἀργαλέῳ δέδετο, κρατέρ' ἄλγεα πάσχων εἵνεκα νηλῆος κούρης ἄτης τε βαρείης, τήν οἱ ἐπί φρεσί θῆκε θεά δασπλῆτις ἐρινύς. ἀλλ' ὁ μέν ἔκφυγε κῆρα καί ἤλασε βοῦς ἐριμύκους ἐς πύλον ἐκ φυλάκης καί ἐτείσατο ἔργον ἀεικές ἀντίθεον νηλῆα, κασιγνήτῳ δέ γυναῖκα ἠγάγετο πρός δώμαθ': ὁ δ' ἄλλων ἵκετο δῆμον, ἄργος ἐς ἱππόβοτον: τόθι γάρ νύ οἱ αἴσιμον ἦεν ναιέμεναι πολλοῖσιν ἀνάσσοντ' ἀργείοισιν. ἔνθα δ' ἔγημε γυναῖκα καί ὑψερεφές θέτο δῶμα, γείνατο δ' ἀντιφάτην καί μάντιον, υἷε κραταιώ. ἀντιφάτης μέν τίκτεν ὀϊκλῆα μεγάθυμον, αὐτάρ ὀϊκλείης λαοσσόον ἀμφιάρηον, ὅν περί κῆρι φίλει ζεύς τ' αἰγίοχος καί ἀπόλλων παντοίην φιλότητ': οὐδ' ἵκετο γήραος οὐδόν, ἀλλ' ὄλετ' ἐν θήβῃσι γυναίων εἵνεκα δώρων. τοῦ υἱεῖς ἐγένοντ' ἀλκμάων ἀμφίλοχός τε. μάντιος αὖ τέκετο πολυφείδεά τε κλεῖτόν τε: ἀλλ' ἦ τοι κλεῖτον χρυσόθρονος ἥρπασεν ἠώς κάλλεος εἵνεκα οἷο, ἵν' ἀθανάτοισι μετείη: αὐτάρ ὑπέρθυμον πολυφείδεα μάντιν ἀπόλλων θῆκε βροτῶν ὄχ' ἄριστον, ἐπεί θάνεν ἀμφιάρηος: ὅς ῥ' ὑπερησίηνδ' ἀπενάσσατο πατρί χολωθείς, ἔνθ' ὅ γε ναιετάων μαντεύετο πᾶσι βροτοῖσι. τοῦ μέν ἄρ' υἱός ἐπῆλθε, θεοκλύμενος δ' ὄνομ' ἦεν, ὅς τότε τηλεμάχου πέλας ἵστατο: τόν δ' ἐκίχανε σπένδοντ' εὐχόμενόν τε θοῇ παρά νηΐ μελαίνῃ, καί μιν φωνήσας ἔπεα πτερόεντα προσηύδα: “ὦ φίλ', ἐπεί σε θύοντα κιχάνω τῷδ' ἐνί χώρῳ, λίσσομ' ὑπέρ θυέων καί δαίμονος, αὐτάρ ἔπειτα σῆς τ' αὐτοῦ κεφαλῆς καί ἑταίρων, οἵ τοι ἕπονται, εἰπέ μοι εἰρομένῳ νημερτέα μηδ' ἐπικεύσῃς: τίς πόθεν εἰς ἀνδρῶν; πόθι τοι πόλις ἠδέ τοκῆες;” τόν δ' αὖ τηλέμαχος πεπνυμένος ἀντίον ηὔδα: “τοιγάρ ἐγώ τοι, ξεῖνε, μάλ' ἀτρεκέως ἀγορεύσω. ἐξ ἰθάκης γένος εἰμί, πατήρ δέ μοί ἐστιν ὀδυσσεύς, εἴ ποτ' ἔην: νῦν δ' ἤδη ἀπέφθιτο λυγρῷ ὀλέθρῳ. τοὔνεκα νῦν ἑτάρους τε λαβών καί νῆα μέλαιναν ἦλθον πευσόμενος πατρός δήν οἰχομένοιο.” τόν δ' αὖτε προσέειπε θεοκλύμενος θεοειδής: “οὕτω τοι καί ἐγών ἐκ πατρίδος, ἄνδρα κατακτάς ἔμφυλον: πολλοί δέ κασίγνητοί τε ἔται τε ἄργος ἀν' ἱππόβοτον, μέγα δέ κρατέουσιν ἀχαιῶν: τῶν ὑπαλευάμενος θάνατον καί κῆρα μέλαιναν φεύγω, ἐπεί νύ μοι αἶσα κατ' ἀνθρώπους ἀλάλησθαι. ἀλλά με νηός ἔφεσσαι, ἐπεί σε φυγών ἱκέτευσα, μή με κατακτείνωσι: διωκέμεναι γάρ ὀΐω.” τόν δ' αὖ τηλέμαχος πεπνυμένος ἀντίον ηὔδα: “οὐ μέν δή ς' ἐθέλοντά γ' ἀπώσω νηός ἐΐσης, ἀλλ' ἕπευ: αὐτάρ κεῖθι φιλήσεαι, οἷά κ' ἔχωμεν.” ὥς ἄρα φωνήσας οἱ ἐδέξατο χάλκεον ἔγχος: καί τό γ' ἐπ' ἰκριόφιν τάνυσεν νεός ἀμφιελίσσης, ἄν δέ καί αὐτός νηός ἐβήσετο ποντοπόροιο. ἐν πρύμνῃ δ' ἄρ' ἔπειτα καθέζετο, πάρ δέ οἷ αὐτῷ εἷσε θεοκλύμενον: τοί δέ πρυμνήσι' ἔλυσαν. τηλέμαχος δ' ἑτάροισιν ἐποτρύνων ἐκέλευσεν ὅπλων ἅπτεσθαι: τοί δ' ἐσσυμένως ἐπίθοντο. ἱστόν δ' εἰλάτινον κοίλης ἔντοσθε μεσόδμης στῆσαν ἀείραντες, κατά δέ προτόνοισιν ἔδησαν, ἕλκον δ' ἱστία λευκά ἐϋστρέπτοισι βοεῦσι. τοῖσιν δ' ἴκμενον οὖρον ἵει γλαυκῶπις ἀθήνη, λάβρον ἐπαιγίζοντα δι' αἰθέρος, ὄφρα τάχιστα νηῦς ἀνύσειε θέουσα θαλάσσης ἁλμυρόν ὕδωρ. [βάν δέ παρά κρουνούς καί χαλκίδα καλλιρέεθρον.] δύσετό τ' ἠέλιος σκιόωντό τε πᾶσαι ἀγυιαί: ἡ δέ φεάς ἐπέβαλλεν ἐπειγομένη διός οὔρῳ, ἠδέ παρ' ἤλιδα δῖαν, ὅθι κρατέουσιν ἐπειοί. ἔνθεν δ' αὖ νήσοισιν ἐπιπροέηκε θοῇσιν, ὁρμαίνων, ἤ κεν θάνατον φύγοι ἦ κεν ἁλοίη. τώ δ' αὖτ' ἐν κλισίῃ ὀδυσεύς καί δῖος ὑφορβός δορπείτην: παρά δέ σφιν ἐδόρπεον ἀνέρες ἄλλοι. αὐτάρ ἐπεί πόσιος καί ἐδητύος ἐξ ἔρον ἕντο, τοῖς δ' ὀδυσεύς μετέειπε, συβώτεω πειρητίζων, ἤ μιν ἔτ' ἐνδυκέως φιλέοι μεῖναί τε κελεύοι αὐτοῦ ἐνί σταθμῷ ἦ ὀτρύνειε πόλινδε: “κέκλυθι νῦν, εὔμαιε, καί ἄλλοι πάντες ἑταῖροι: ἠῶθεν προτί ἄστυ λιλαίομαι ἀπονέεσθαι πτωχεύσων, ἵνα μή σε κατατρύχω καί ἑταίρους. ἀλλά μοι εὖ θ' ὑπόθευ καί ἅμ' ἡγεμόν' ἐσθλόν ὄπασσον, ὅς κέ με κεῖς' ἀγάγῃ: κατά δέ πτόλιν αὐτός ἀνάγκῃ πλάγξομαι, αἴ κέν τις κοτύλην καί πύρνον ὀρέξῃ. καί κ' ἐλθών πρός δώματ' ὀδυσσῆος θείοιο ἀγγελίην εἴποιμι περίφρονι πηνελοπείῃ, καί κε μνηστήρεσσιν ὑπερφιάλοισι μιγείην, εἴ μοι δεῖπνον δοῖεν ὀνείατα μυρί' ἔχοντες. αἶψά κεν εὖ δρώοιμι μετά σφίσιν, ὅττι θέλοιεν. ἐκ γάρ τοι ἐρέω, σύ δέ σύνθεο καί μευ ἄκουσον: ἑρμείαο ἕκητι διακτόρου, ὅς ῥά τε πάντων ἀνθρώπων ἔργοισι χάριν καί κῦδος ὀπάζει, δρηστοσύνῃ οὐκ ἄν μοι ἐρίσσειε βροτός ἄλλος, πῦρ τ' εὖ νηῆσαι διά τε ξύλα δανά κεάσσαι, δαιτρεῦσαί τε καί ὀπτῆσαι καί οἰνοχοῆσαι, οἷά τε τοῖς ἀγαθοῖσι παραδρώωσι χέρηες.” τόν δέ μέγ' ὀχθήσας προσέφης, εὔμαιε συβῶτα: “ὤ μοι, ξεῖνε, τίη τοι ἐνί φρεσί τοῦτο νόημα ἔπλετο; ἦ σύ γε πάγχυ λιλαίεαι αὐτόθ' ὀλέσθαι, εἰ δή μνηστήρων ἐθέλεις καταδῦναι ὅμιλον, τῶν ὕβρις τε βίη τε σιδήρεον οὐρανόν ἵκει. οὔ τοι τοιοίδ' εἰσίν ὑποδρηστῆρες ἐκείνων, ἀλλά νέοι, χλαίνας εὖ εἱμένοι ἠδέ χιτῶνας, αἰεί δέ λιπαροί κεφαλάς καί καλά πρόσωπα, οἵ σφιν ὑποδρώωσιν: ἐΰξεστοι δέ τράπεζαι σίτου καί κρειῶν ἠδ' οἴνου βεβρίθασιν. ἀλλά μέν': οὐ γάρ τίς τοι ἀνιᾶται παρεόντι, οὔτ' ἐγώ οὔτε τις ἄλλος ἑταίρων, οἵ μοι ἔασιν. αὐτάρ ἐπήν ἔλθῃσιν ὀδυσσῆος φίλος υἱός, κεῖνός σε χλαῖνάν τε χιτῶνά τε εἵματα ἕσσει, πέμψει δ' ὅππῃ σε κραδίη θυμός τε κελεύει.” τόν δ' ἠμείβετ' ἔπειτα πολύτλας δῖος ὀδυσσεύς: “αἴθ' οὕτως, εὔμαιε, φίλος διί πατρί γένοιο ὡς ἐμοί, ὅττι μ' ἔπαυσας ἄλης καί ὀϊζύος αἰνῆς. πλαγκτοσύνης δ' οὐκ ἔστι κακώτερον ἄλλο βροτοῖσιν: ἀλλ' ἕνεκ' οὐλομένης γαστρός κακά κήδε' ἔχουσιν [ἀνέρες, ὅν τιν' ἵκηται ἄλη καί πῆμα καί ἄλγος.] νῦν δ' ἐπεί ἰσχανάᾳς μεῖναί τέ με κεῖνον ἄνωγας, εἴπ' ἄγε μοι περί μητρός ὀδυσσῆος θείοιο πατρός θ', ὅν κατέλειπεν ἰών ἐπί γήραος οὐδῷ, ἤ που ἔτι ζώουσιν ὑπ' αὐγάς ἠελίοιο, ἦ ἤδη τεθνᾶσι καί εἰν ἀΐδαο δόμοισι.” τόν δ' αὖτε προσέειπε συβώτης, ὄρχαμος ἀνδρῶν: “τοιγάρ ἐγώ τοι, ξεῖνε, μάλ' ἀτρεκέως ἀγορεύσω. λαέρτης μέν ἔτι ζώει, διί δ' εὔχεται αἰεί θυμόν ἀπό μελέων φθίσθαι οἷς' ἐν μεγάροισιν: ἐκπάγλως γάρ παιδός ὀδύρεται οἰχομένοιο κουριδίης τ' ἀλόχοιο δαΐφρονος, ἥ ἑ μάλιστα ἤκαχ' ἀποφθιμένη καί ἐν ὠμῷ γήραϊ θῆκεν. ἡ δ' ἄχεϊ οὗ παιδός ἀπέφθιτο κυδαλίμοιο, λευγαλέῳ θανάτῳ, ὡς μή θάνοι ὅς τις ἐμοί γε ἐνθάδε ναιετάων φίλος εἴη καί φίλα ἕρδοι. ὄφρα μέν οὖν δή κείνη ἔην, ἀχέουσά περ ἔμπης, τόφρα τί μοι φίλον ἔσκε μεταλλῆσαι καί ἐρέσθαι, οὕνεκά μ' αὐτή θρέψεν ἅμα κτιμένῃ τανυπέπλῳ, θυγατέρ' ἰφθίμῃ, τήν ὁπλοτάτην τέκε παίδων: τῇ ὁμοῦ ἐτρεφόμην, ὀλίγον δέ τί μ' ἧσσον ἐτίμα. αὐτάρ ἐπεί ῥ' ἥβην πολυήρατον ἱκόμεθ' ἄμφω, τήν μέν ἔπειτα σάμηνδ' ἔδοσαν καί μυρί' ἕλοντο, αὐτάρ ἐμέ χλαῖνάν τε χιτῶνά τε εἵματ' ἐκείνη καλά μάλ' ἀμφιέσασα ποσίν θ' ὑποδήματα δοῦσα ἀγρόνδε προΐαλλε: φίλει δέ με κηρόθι μᾶλλον. νῦν δ' ἤδη τούτων ἐπιδεύομαι: ἀλλά μοι αὐτῷ ἔργον ἀέξουσιν μάκαρες θεοί, ᾧ ἐπιμίμνω: τῶν ἔφαγόν τ' ἔπιόν τε καί αἰδοίοισιν ἔδωκα. ἐκ δ' ἄρα δεσποίνης οὐ μείλιχόν ἐστιν ἀκοῦσαι οὔτ' ἔπος οὔτε τι ἔργον, ἐπεί κακόν ἔμπεσεν οἴκῳ, ἄνδρες ὑπερφίαλοι: μέγα δέ δμῶες χατέουσιν ἀντία δεσποίνης φάσθαι καί ἕκαστα πυθέσθαι καί φαγέμεν πιέμεν τε, ἔπειτα δέ καί τι φέρεσθαι ἀγρόνδ', οἷά τε θυμόν ἀεί δμώεσσιν ἰαίνει.” τόν δ' ἀπαμειβόμενος προσέφη πολύμητις ὀδυσσεύς: “ὤ πόποι, ὡς ἄρα τυτθός ἐών, εὔμαιε συβῶτα, πολλόν ἀπεπλάγχθης σῆς πατρίδος ἠδέ τοκήων. ἀλλ' ἄγε μοι τόδε εἰπέ καί ἀτρεκέως κατάλεξον, ἠέ διεπράθετο πτόλις ἀνδρῶν εὐρυάγυια, ᾗ ἔνι ναιετάασκε πατήρ καί πότνια μήτηρ, ἦ σέ γε μουνωθέντα παρ' οἴεσιν ἤ παρά βουσίν ἄνδρες δυσμενέες νηυσίν λάβον ἠδ' ἐπέρασσαν τοῦδ' ἀνδρός πρός δώμαθ', ὁ δ' ἄξιον ὦνον ἔδωκε.” τόν δ' αὖτε προσέειπε συβώτης, ὄρχαμος ἀνδρῶν: “ξεῖν', ἐπεί ἄρ δή ταῦτά μ' ἀνείρεαι ἠδέ μεταλλᾷς, σιγῇ νῦν ξυνίει καί τέρπεο πῖνέ τε οἶνον, ἥμενος. αἵδε δέ νύκτες ἀθέσφατοι: ἔστι μέν εὕδειν, ἔστι δέ τερπομένοισιν ἀκουέμεν: οὐδέ τί σε χρή, πρίν ὥρη, καταλέχθαι: ἀνίη καί πολύς ὕπνος. τῶν δ' ἄλλων ὅτινα κραδίη καί θυμός ἀνώγει, εὑδέτω ἐξελθών: ἅμα δ' ἠόϊ φαινομένηφι δειπνήσας ἅμ' ὕεσσιν ἀνακτορίῃσιν ἑπέσθω. νῶϊ δ' ἐνί κλισίῃ πίνοντέ τε δαινυμένω τε κήδεσιν ἀλλήλων τερπώμεθα λευγαλέοισι μνωομένω: μετά γάρ τε καί ἄλγεσι τέρπεται ἀνήρ, ὅς τις δή μάλα πολλά πάθῃ καί πόλλ' ἐπαληθῇ. τοῦτο δέ τοι ἐρέω, ὅ μ' ἀνείρεαι ἠδέ μεταλλᾷς. νῆσός τις συρίη κικλήσκεται, εἴ που ἀκούεις, ὀρτυγίης καθύπερθεν, ὅθι τροπαί ἠελίοιο, οὔ τι περιπληθής λίην τόσον, ἀλλ' ἀγαθή μέν, εὔβοος εὔμηλος, οἰνοπληθής πολύπυρος. πείνη δ' οὔ ποτε δῆμον ἐσέρχεται, οὐδέ τις ἄλλη νοῦσος ἐπί στυγερή πέλεται δειλοῖσι βροτοῖσιν: ἀλλ' ὅτε γηράσκωσι πόλιν κάτα φῦλ' ἀνθρώπων, ἐλθών ἀργυρότοξος ἀπόλλων ἀρτέμιδι ξύν, οἷς' ἀγανοῖσι βέλεσσιν ἐποιχόμενος κατέπεφνεν. ἔνθα δύω πόλιες, δίχα δέ σφισι πάντα δέδασται: τῇσιν δ' ἀμφοτέρῃσι πατήρ ἐμός ἐμβασίλευε, κτήσιος ὀρμενίδης, ἐπιείκελος ἀθανάτοισιν. ἔνθα δέ φοίνικες ναυσικλυτοί ἤλυθον ἄνδρες, τρῶκται, μυρί' ἄγοντες ἀθύρματα νηΐ μελαίνῃ. ἔσκε δέ πατρός ἐμοῖο γυνή φοίνισς' ἐνί οἴκῳ, καλή τε μεγάλη τε καί ἀγλαά ἔργα ἰδυῖα: τήν δ' ἄρα φοίνικες πολυπαίπαλοι ἠπερόπευον. πλυνούσῃ τις πρῶτα μίγη κοίλῃ παρά νηΐ εὐνῇ καί φιλότητι, τά τε φρένας ἠπεροπεύει θηλυτέρῃσι γυναιξί, καί ἥ κ' εὐεργός ἔῃσιν. εἰρώτα δή ἔπειτα, τίς εἴη καί πόθεν ἔλθοι: ἡ δέ μάλ' αὐτίκα πατρός ἐπέφραδεν ὑψερεφές δῶ: ‘ἐκ μέν σιδῶνος πολυχάλκου εὔχομαι εἶναι, κούρη δ' εἴμ' ἀρύβαντος ἐγώ ῥυδόν ἀφνειοῖο: ἀλλά μ' ἀνήρπαξαν τάφιοι ληΐστορες ἄνδρες ἀγρόθεν ἐρχομένην, πέρασαν δέ με δεῦρ' ἀγαγόντες τοῦδ' ἀνδρός πρός δώμαθ': ὁ δ' ἄξιον ὦνον ἔδωκε.’ τήν δ' αὖτε προσέειπεν ἀνήρ, ὅς μίσγετο λάθρῃ: ‘ἦ ῥά κε νῦν πάλιν αὖτις ἅμ' ἡμῖν οἴκαδ' ἕποιο, ὄφρα ἴδῃ πατρός καί μητέρος ὑψερεφές δῶ αὐτούς τ'; ἦ γάρ ἔτ' εἰσί καί ἀφνειοί καλέονται.’ τόν δ' αὖτε προσέειπε γυνή καί ἀμείβετο μύθῳ: ‘εἴη κεν καί τοῦτ', εἴ μοι ἐθέλοιτέ γε, ναῦται, ὅρκῳ πιστωθῆναι ἀπήμονά μ' οἴκαδ' ἀπάξειν.’ ὥς ἔφαθ', οἱ δ' ἄρα πάντες ἐπώμνυον, ὡς ἐκέλευεν. αὐτάρ ἐπεί ῥ' ὄμοσάν τε τελεύτησάν τε τόν ὅρκον, τοῖς δ' αὖτις μετέειπε γυνή καί ἀμείβετο μύθῳ: ‘σιγῇ νῦν: μή τίς με προσαυδάτω ἐπέεσσιν ὑμετέρων ἑτάρων ξυμβλήμενος ἤ ἐν ἀγυιῇ ἤ που ἐπί κρήνῃ: μή τις ποτί δῶμα γέροντι ἐλθών ἐξείπῃ, ὁ δ' ὀϊσάμενος καταδήσῃ δεσμῷ ἐν ἀργαλέῳ, ὑμῖν δ' ἐπιφράσσετ' ὄλεθρον. ἀλλ' ἔχετ' ἐν φρεσί μῦθον, ἐπείγετε δ' ὦνον ὁδαίων. ἀλλ' ὅτε κεν δή νηῦς πλείη βιότοιο γένηται, ἀγγελίη μοι ἔπειτα θοῶς πρός δώμαθ' ἱκέσθω: οἴσω γάρ καί χρυσόν, ὅτις χ' ὑποχείριος ἔλθῃ. καί δέ κεν ἄλλ' ἐπίβαθρον ἐγών ἐθέλουσά γε δοίην: παῖδα γάρ ἀνδρός ἐῆος ἐνί μεγάροις' ἀτιτάλλω, κερδαλέον δή τοῖον, ἅμα τροχόωντα θύραζε: τόν κεν ἄγοιμ' ἐπί νηός, ὁ δ' ὕμιν μυρίον ὦνον ἄλφοι, ὅπῃ περάσητε κατ' ἀλλοθρόους ἀνθρώπους.’ ἡ μέν ἄρ' ὥς εἰποῦς' ἀπέβη πρός δώματα καλά: οἱ δ' ἐνιαυτόν ἅπαντα παρ' ἡμῖν αὖθι μένοντες ἐν νηΐ γλαφυρῇ βίοτον πολύν ἐμπολόωντο. ἀλλ' ὅτε δή κοίλη νηῦς ἤχθετο τοῖσι νέεσθαι, καί τότ' ἄρ' ἄγγελον ἧκαν, ὅς ἀγγείλειε γυναικί. ἤλυθ' ἀνήρ πολύϊδρις ἐμοῦ πρός δώματα πατρός χρύσεον ὅρμον ἔχων, μετά δ' ἠλέκτροισιν ἔερτο. τόν μέν ἄρ' ἐν μεγάρῳ δμῳαί καί πότνια μήτηρ χερσίν τ' ἀμφαφόωντο καί ὀφθαλμοῖσιν ὁρῶντο, ὦνον ὑπισχόμεναι: ὁ δέ τῇ κατένευσε σιωπῇ. ἦ τοι ὁ καννεύσας κοίλην ἐπί νῆα βεβήκει, ἡ δ' ἐμέ χειρός ἑλοῦσα δόμων ἐξῆγε θύραζε. εὗρε δ' ἐνί προδόμῳ ἠμέν δέπα ἠδέ τραπέζας ἀνδρῶν δαιτυμόνων, οἵ μευ πατέρ' ἀμφεπένοντο. οἱ μέν ἄρ' ἐς θῶκον πρόμολον δήμοιό τε φῆμιν, ἡ δ' αἶψα τρί' ἄλεισα κατακρύψας' ὑπό κόλπῳ ἔκφερεν: αὐτάρ ἐγών ἑπόμην ἀεσιφροσύνῃσι. δύσετό τ' ἠέλιος σκιόωντό τε πᾶσαι ἀγυιαί: ἡμεῖς δ' ἐς λιμένα κλυτόν ἤλθομεν ὦκα κιόντες, ἔνθ' ἄρα φοινίκων ἀνδρῶν ἦν ὠκύαλος νηῦς. οἱ μέν ἔπειτ' ἀναβάντες ἐπέπλεον ὑγρά κέλευθα, νώ ἀναβησάμενοι: ἐπί δέ ζεύς οὖρον ἴαλλεν. ἑξῆμαρ μέν ὁμῶς πλέομεν νύκτας τε καί ἦμαρ: ἀλλ' ὅτε δή ἕβδομον ἦμαρ ἐπί ζεύς θῆκε κρονίων, τήν μέν ἔπειτα γυναῖκα βάλ' ἄρτεμις ἰοχέαιρα, ἄντλῳ δ' ἐνδούπησε πεσοῦς' ὡς εἰναλίη κήξ. καί τήν μέν φώκῃσι καί ἰχθύσι κύρμα γενέσθαι ἔκβαλον: αὐτάρ ἐγώ λιπόμην ἀκαχήμενος ἦτορ. τούς δ' ἰθάκῃ ἐπέλασσε φέρων ἄνεμός τε καί ὕδωρ, ἔνθα με λαέρτης πρίατο κτεάτεσσιν ἑοῖσιν. οὕτω τήνδε τε γαῖαν ἐγών ἴδον ὀφθαλμοῖσι.” τόν δ' αὖ διογενής ὀδυσεύς ἠμείβετο μύθῳ: “εὔμαι', ἦ μάλα δή μοι ἐνί φρεσί θυμόν ὄρινας ταῦτα ἕκαστα λέγων, ὅσα δή πάθες ἄλγεα θυμῷ. ἀλλ' ἦ τοι σοί μέν παρά καί κακῷ ἐσθλόν ἔθηκε ζεύς, ἐπεί ἀνδρός δώματ' ἀφίκεο πολλά μογήσας ἠπίου, ὅς δή τοι παρέχει βρῶσίν τε πόσιν τε ἐνδυκέως, ζώεις δ' ἀγαθόν βίον: αὐτάρ ἐγώ γε πολλά βροτῶν ἐπί ἄστε' ἀλώμενος ἐνθάδ' ἱκάνω.” ὥς οἱ μέν τοιαῦτα πρός ἀλλήλους ἀγόρευον, καδδραθέτην δ' οὐ πολλόν ἐπί χρόνον, ἀλλά μίνυνθα: αἶψα γάρ ἠώς ἦλθεν ἐΰθρονος. οἱ δ' ἐπί χέρσου τηλεμάχου ἕταροι λύον ἱστία, κάδ δ' ἕλον ἱστόν καρπαλίμως, τήν δ' εἰς ὅρμον προέρεσσαν ἐρετμοῖς. ἐκ δ' εὐνάς ἔβαλον, κατά δέ πρυμνήσι' ἔδησαν: ἐκ δέ καί αὐτοί βαῖνον ἐπί ῥηγμῖνι θαλάσσης δεῖπνόν τ' ἐντύνοντο κερῶντό τε αἴθοπα οἶνον. αὐτάρ ἐπεί πόσιος καί ἐδητύος ἐξ ἔρον ἕντο, τοῖσι δέ τηλέμαχος πεπνυμένος ἤρχετο μύθων: “ὑμεῖς μέν νῦν ἄστυδ' ἐλαύνετε νῆα μέλαιναν, αὐτάρ ἐγών ἀγρούς ἐπιείσομαι ἠδέ βοτῆρας: ἑσπέριος δ' εἰς ἄστυ ἰδών ἐμά ἔργα κάτειμι. ἠῶθεν δέ κεν ὔμμιν ὁδοιπόριον παραθείμην, δαῖτ' ἀγαθήν κρειῶν τε καί οἴνου ἡδυπότοιο.” τόν δ' αὖτε προσέειπε θεοκλύμενος θεοειδής: “πῇ γάρ ἐγώ, φίλε τέκνον, ἴω; τεῦ δώμαθ' ἵκωμαι ἀνδρῶν, οἵ κραναήν ἰθάκην κάτα κοιρανέουσιν; ἦ ἰθύς σῆς μητρός ἴω καί σοῖο δόμοιο;” τόν δ' αὖ τηλέμαχος πεπνυμένος ἀντίον ηὔδα: “ἄλλως μέν ς' ἄν ἐγώ γε καί ἡμέτερόνδε κελοίμην ἔρχεσθ': οὐ γάρ τι ξενίων ποθή: ἀλλά σοί αὐτῷ χεῖρον, ἐπεί τοι ἐγώ μέν ἀπέσσομαι, οὐδέ σε μήτηρ ὄψεται: οὐ μέν γάρ τι θαμά μνηστῆρς' ἐνί οἴκῳ φαίνεται, ἀλλ' ἀπό τῶν ὑπερωΐῳ ἱστόν ὑφαίνει. ἀλλά τοι ἄλλον φῶτα πιφαύσκομαι, ὅν κεν ἵκοιο, εὐρύμαχον, πολύβοιο δαΐφρονος ἀγλαόν υἱόν, τόν νῦν ἶσα θεῷ ἰθακήσιοι εἰσορόωσι: καί γάρ πολλόν ἄριστος ἀνήρ μέμονέν τε μάλιστα μητέρ' ἐμήν γαμέειν καί ὀδυσσῆος γέρας ἕξειν. ἀλλά τά γε ζεύς οἶδεν ὀλύμπιος, αἰθέρι ναίων, εἴ κέ σφιν πρό γάμοιο τελευτήσει κακόν ἦμαρ.” ὥς ἄρα οἱ εἰπόντι ἐπέπτατο δεξιός ὄρνις, κίρκος, ἀπόλλωνος ταχύς ἄγγελος: ἐν δέ πόδεσσι τίλλε πέλειαν ἔχων, κατά δέ πτερά χεῦεν ἔραζε μεσσηγύς νηός τε καί αὐτοῦ τηλεμάχοιο. τόν δέ θεοκλύμενος ἑτάρων ἀπονόσφι καλέσσας ἔν τ' ἄρα οἱ φῦ χειρί ἔπος τ' ἔφατ' ἔκ τ' ὀνόμαζε: “τηλέμαχ', οὔ τοι ἄνευ θεοῦ ἤλυθε δεξιός ὄρνις: ἔγνων γάρ μιν ἐσάντα ἰδών οἰωνόν ἐόντα. ὑμετέρου δ' οὐκ ἔστι γένευς βασιλεύτερον ἄλλο ἐν δήμῳ ἰθάκης, ἀλλ' ὑμεῖς καρτεροί αἰεί.” τόν δ' αὖ τηλέμαχος πεπνυμένος ἀντίον ηὔδα: “αἴ γάρ τοῦτο, ξεῖνε, ἔπος τετελεσμένον εἴη: τῶ κε τάχα γνοίης φιλότητά τε πολλά τε δῶρα ἐξ ἐμεῦ, ὡς ἄν τίς σε συναντόμενος μακαρίζοι.” ἦ, καί πείραιον προσεφώνεε, πιστόν ἑταῖρον: “πείραιε κλυτίδη, σύ δέ μοι τά περ ἄλλα μάλιστα πείθῃ ἐμῶν ἑτάρων, οἵ μοι πύλον εἰς ἅμ' ἕποντο: καί νῦν μοι τόν ξεῖνον ἄγων ἐν δώμασι σοῖσιν ἐνδυκέως φιλέειν καί τιέμεν, εἰς ὅ κεν ἔλθω.” τόν δ' αὖ πείραιος δουρικλυτός ἀντίον ηὔδα: “τηλέμαχ', εἰ γάρ κεν σύ πολύν χρόνον ἐνθάδε μίμνοις, τόνδε τ' ἐγώ κομιῶ, ξενίων δέ οἱ οὐ ποθή ἔσται.” ὥς εἰπών ἐπί νηός ἔβη, ἐκέλευσε δ' ἑταίρους αὐτούς τ' ἀμβαίνειν ἀνά τε πρυμνήσια λῦσαι. οἱ δ' αἶψ' εἴσβαινον καί ἐπί κληῖσι καθῖζον. τηλέμαχος δ' ὑπό ποσσίν ἐδήσατο καλά πέδιλα, εἵλετο δ' ἄλκιμον ἔγχος, ἀκαχμένον ὀξέϊ χαλκῷ, νηός ἀπ' ἰκριόφιν: τοί δέ πρυμνήσι' ἔλυσαν. οἱ μέν ἀνώσαντες πλέον ἐς πόλιν, ὡς ἐκέλευσε τηλέμαχος, φίλος υἱός ὀδυσσῆος θείοιο: τόν δ' ὦκα προβιβῶντα πόδες φέρον, ὄφρ' ἵκετ' αὐλήν, ἔνθα οἱ ἦσαν ὕες μάλα μυρίαι, ᾗσι συβώτης ἐσθλός ἐών ἐνίαυεν, ἀνάκτεσιν ἤπια εἰδώς. {οδυσσειασ π} τώ δ' αὖτ' ἐν κλισίῃ ὀδυσεύς καί δῖος ὑφορβός ἐντύνοντ' ἄριστον ἅμ' ἠόϊ, κηαμένω πῦρ, ἔκπεμψάν τε νομῆας ἅμ' ἀγρομένοισι σύεσσι. τηλέμαχον δέ περίσσαινον κύνες ὑλακόμωροι, οὐδ' ὕλαον προσιόντα: νόησε δέ δῖος ὀδυσσεύς σαίνοντάς τε κύνας, περί τε κτύπος ἦλθε ποδοῖϊν. αἶψα δ' ἄρ' εὔμαιον ἔπεα πτερόεντα προσηύδα: “εὔμαι', ἦ μάλα τίς τοι ἐλεύσεται ἐνθάδ' ἑταῖρος ἤ καί γνώριμος ἄλλος, ἐπεί κύνες οὐχ ὑλάουσιν, ἀλλά περισσαίνουσι: ποδῶν δ' ὑπό δοῦπον ἀκούω.” οὔ πω πᾶν εἴρητο ἔπος, ὅτε οἱ φίλος υἱός ἔστη ἐνί προθύροισι. ταφών δ' ἀνόρουσε συβώτης, ἐκ δ' ἄρα οἱ χειρῶν πέσον ἄγγεα, τοῖς' ἐπονεῖτο κιρνάς αἴθοπα οἶνον. ὁ δ' ἀντίος ἦλθεν ἄνακτος, κύσσε δέ μιν κεφαλήν τε καί ἄμφω φάεα καλά χεῖράς τ' ἀμφοτέρας: θαλερόν δέ οἱ ἔκπεσε δάκρυ. ὡς δέ πατήρ ὅν παῖδα φίλα φρονέων ἀγαπάζῃ ἐλθόντ' ἐξ ἀπίης γαίης δεκάτῳ ἐνιαυτῷ, μοῦνον τηλύγετον, τῷ ἐπ' ἄλγεα πολλά μογήσῃ, ὥς τότε τηλέμαχον θεοειδέα δῖος ὑφορβός πάντα κύσεν περιφύς, ὡς ἐκ θανάτοιο φυγόντα: καί ῥ' ὀλοφυρόμενος ἔπεα πτερόεντα προσηύδα: “ἦλθες, τηλέμαχε, γλυκερόν φάος: οὔ ς' ἔτ' ἐγώ γε ὄψεσθαι ἐφάμην, ἐπεί ᾤχεο νηΐ πύλονδε. ἀλλ' ἄγε νῦν εἴσελθε, φίλον τέκος, ὄφρα σε θυμῷ τέρψομαι εἰσορόων νέον ἄλλοθεν ἔνδον ἐόντα. οὐ μέν γάρ τι θάμ' ἀγρόν ἐπέρχεαι οὐδέ νομῆας, ἀλλ' ἐπιδημεύεις: ὥς γάρ νύ τοι εὔαδε θυμῷ, ἀνδρῶν μνηστήρων ἐσορᾶν ἀΐδηλον ὅμιλον.” τόν δ' αὖ τηλέμαχος πεπνυμένος ἀντίον ηὔδα: “ἔσσεται οὕτως, ἄττα: σέθεν δ' ἕνεκ' ἐνθάδ' ἱκάνω, ὄφρα σέ τ' ὀφθαλμοῖσιν ἴδω καί μῦθον ἀκούσω, ἤ μοι ἔτ' ἐν μεγάροις μήτηρ μένει, ἦέ τις ἤδη ἀνδρῶν ἄλλος ἔγημεν, ὀδυσσῆος δέ που εὐνή χήτει ἐνευναίων κάκ' ἀράχνια κεῖται ἔχουσα.” τόν δ' αὖτε προσέειπε συβώτης, ὄρχαμος ἀνδρῶν: “καί λίην κείνη γε μένει τετληότι θυμῷ σοῖσιν ἐνί μεγάροισιν: ὀϊζυραί δέ οἱ αἰεί φθίνουσιν νύκτες τε καί ἤματα δάκρυ χεούσῃ.” ὥς ἄρα φωνήσας οἱ ἐδέξατο χάλκεον ἔγχος: αὐτάρ ὅ γ' εἴσω ἴεν καί ὑπέρβη λάϊνον οὐδόν. τῷ δ' ἕδρης ἐπιόντι πατήρ ὑπόειξεν ὀδυσσεύς: τηλέμαχος δ' ἑτέρωθεν ἐρήτυε φώνησέν τε: “ἧσο, ξεῖν': ἡμεῖς δέ καί ἄλλοθι δήομεν ἕδρην σταθμῷ ἐν ἡμετέρῳ: παρά δ' ἀνήρ, ὅς καταθήσει.” ὥς φάθ', ὁ δ' αὖτις ἰών κατ' ἄρ' ἕζετο: τῷ δέ συβώτης χεῦεν ὕπο χλωράς ῥῶπας καί κῶας ὕπερθεν: ἔνθα καθέζετ' ἔπειτα ὀδυσσῆος φίλος υἱός. τοῖσιν δέ κρειῶν πίνακας παρέθηκε συβώτης ὀπταλέων, ἅ ῥα τῇ προτέρῃ ὑπέλειπον ἔδοντες, σῖτον δ' ἐσσυμένως παρενήεεν ἐν κανέοισιν, ἐν δ' ἄρα κισσυβίῳ κίρνη μελιηδέα οἶνον: αὐτός δ' ἀντίον ἷζεν ὀδυσσῆος θείοιο. οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. αὐτάρ ἐπεί πόσιος καί ἐδητύος ἐξ ἔρον ἕντο, δή τότε τηλέμαχος προσεφώνεε δῖον ὑφορβόν: “ἄττα, πόθεν τοι ξεῖνος ὅδ' ἵκετο; πῶς δέ ἑ ναῦται ἤγαγον εἰς ἰθάκην; τίνες ἔμμεναι εὐχετόωντο; οὐ μέν γάρ τί ἑ πεζόν ὀΐομαι ἐνθάδ' ἱκέσθαι.” τόν δ' ἀπαμειβόμενος προσέφης, εὔμαιε συβῶτα: “τοιγάρ ἐγώ τοι, τέκνον, ἀληθέα πάντ' ἀγορεύσω. ἐκ μέν κρητάων γένος εὔχεται εὐρειάων, φησί δέ πολλά βροτῶν ἐπί ἄστεα δινηθῆναι πλαζόμενος: ὥς γάρ οἱ ἐπέκλωσεν τά γε δαίμων. νῦν αὖ θεσπρωτῶν ἀνδρῶν παρά νηός ἀποδράς ἤλυθ' ἐμόν πρός σταθμόν, ἐγώ δέ τοι ἐγγυαλίξω. ἕρξον ὅπως ἐθέλεις: ἱκέτης δέ τοι εὔχεται εἶναι.” τόν δ' αὖ τηλέμαχος πεπνυμένος ἀντίον ηὔδα: “εὔμαι', ἦ μάλα τοῦτο ἔπος θυμαλγές ἔειπες. πῶς γάρ δή τόν ξεῖνον ἐγών ὑποδέξομαι οἴκῳ; αὐτός μέν νέος εἰμί καί οὔ πω χερσί πέποιθα ἄνδρ' ἀπαμύνασθαι, ὅτε τις πρότερος χαλεπήνῃ: μητρί δ' ἐμῇ δίχα θυμός ἐνί φρεσί μερμηρίζει, ἤ αὐτοῦ παρ' ἐμοί τε μένῃ καί δῶμα κομίζῃ, εὐνήν τ' αἰδομένη πόσιος δήμοιό τε φῆμιν, ἦ ἤδη ἅμ' ἕπηται, ἀχαιῶν ὅς τις ἄριστος μνᾶται ἐνί μεγάροισιν ἀνήρ καί πλεῖστα πόρῃσιν. ἀλλ' ἦ τοι τόν ξεῖνον, ἐπεί τεόν ἵκετο δῶμα, ἕσσω μιν χλαῖνάν τε χιτῶνά τε εἵματα καλά, δώσω δέ ξίφος ἄμφηκες καί ποσσί πέδιλα, πέμψω δ', ὅππῃ μιν κραδίη θυμός τε κελεύει. εἰ δ' ἐθέλεις, σύ κόμισσον ἐνί σταθμοῖσιν ἐρύξας: εἵματα δ' ἐνθάδ' ἐγώ πέμψω καί σῖτον ἅπαντα ἔδμεναι, ὡς ἄν μή σε κατατρύχῃ καί ἑταίρους. κεῖσε δ' ἄν οὔ μιν ἐγώ γε μετά μνηστῆρας ἐῷμι ἔρχεσθαι, λίην γάρ ἀτάσθαλον ὕβριν ἔχουσι: μή μιν κερτομέωσιν: ἐμοί δ' ἄχος ἔσσεται αἰνόν. πρῆξαι δ' ἀργαλέον τι μετά πλεόνεσσιν ἐόντα ἄνδρα καί ἴφθιμον, ἐπεί ἦ πολύ φέρτεροί εἰσι.” τόν δ' αὖτε προσέειπε πολύτλας δῖος ὀδυσσεύς: “ὦ φίλ', ἐπεί θήν μοι καί ἀμείψασθαι θέμις ἐστίν, ἦ μάλα μευ καταδάπτετ' ἀκούοντος φίλον ἦτορ, οἷά φατε μνηστῆρας ἀτάσθαλα μηχανάασθαι ἐν μεγάροις', ἀέκητι σέθεν τοιούτου ἐόντος. εἰπέ μοι, ἠέ ἑκών ὑποδάμνασαι, ἦ σέ γε λαοί ἐχθαίρους' ἀνά δῆμον ἐπισπόμενοι θεοῦ ὀμφῇ: ἦ τι κασιγνήτοις' ἐπιμέμφεαι, οἷσί περ ἀνήρ μαρναμένοισι πέποιθε, καί εἰ μέγα νεῖκος ὄρηται; αἴ γάρ ἐγών οὕτω νέος εἴην τῷδ' ἐπί θυμῷ, ἤ παῖς ἐξ ὀδυσῆος ἀμύμονος ἠέ καί αὐτός ἔλθοι ἀλητεύων: ἔτι γάρ καί ἐλπίδος αἶσα: αὐτίκ' ἔπειτ' ἀπ' ἐμεῖο κάρη τάμοι ἀλλότριος φῶς, εἰ μή ἐγώ κείνοισι κακόν πάντεσσι γενοίμην [ἐλθών ἐς μέγαρον λαερτιάδεω ὀδυσῆος.] εἰ δ' αὖ με πληθυῖ δαμασαίατο μοῦνον ἐόντα, βουλοίμην κ' ἐν ἐμοῖσι κατακτάμενος μεγάροισι τεθνάμεν ἤ τάδε γ' αἰέν ἀεικέα ἔργ' ὁράασθαι, ξείνους τε στυφελιζομένους δμῳάς τε γυναῖκας ῥυστάζοντας ἀεικελίως κατά δώματα καλά, καί οἶνον διαφυσσόμενον, καί σῖτον ἔδοντας μάψ αὔτως ἀτέλεστον, ἀνηνύστῳ ἐπί ἔργῳ.” τόν δ' αὖ τηλέμαχος πεπνυμένος ἀντίον ηὔδα: “τοιγάρ ἐγώ τοι, ξεῖνε, μάλ' ἀτρεκέως ἀγορεύσω. οὔτε τί μοι πᾶς δῆμος ἀπεχθόμενος χαλεπαίνει, οὔτε κασιγνήτοις' ἐπιμέμφομαι, οἷσί περ ἀνήρ μαρναμένοισι πέποιθε, καί εἰ μέγα νεῖκος ὄρηται. ὧδε γάρ ἡμετέρην γενεήν μούνωσε κρονίων: μοῦνον λαέρτην ἀρκείσιος υἱόν ἔτικτε, μοῦνον δ' αὖτ' ὀδυσῆα πατήρ τέκεν: αὐτάρ ὀδυσσεύς μοῦνον ἔμ' ἐν μεγάροισι τεκών λίπεν, οὐδ' ἀπόνητο. τῶ νῦν δυσμενέες μάλα μυρίοι εἴς' ἐνί οἴκῳ. ὅσσοι γάρ νήσοισιν ἐπικρατέουσιν ἄριστοι, δουλιχίῳ τε σάμῃ τε καί ὑλήεντι ζακύνθῳ, ἠδ' ὅσσοι κραναήν ἰθάκην κάτα κοιρανέουσι, τόσσοι μητέρ' ἐμήν μνῶνται, τρύχουσι δέ οἶκον. ἡ δ' οὔτ' ἀρνεῖται στυγερόν γάμον οὔτε τελευτήν ποιῆσαι δύναται: τοί δέ φθινύθουσιν ἔδοντες οἶκον ἐμόν: τάχα δή με διαρραίσουσι καί αὐτόν. ἀλλ' ἦ τοι μέν ταῦτα θεῶν ἐν γούνασι κεῖται: ἄττα, σύ δ' ἔρχεο θᾶσσον, ἐχέφρονι πηνελοπείῃ εἴφ', ὅτι οἱ σῶς εἰμι καί ἐκ πύλου εἰλήλουθα. αὐτάρ ἐγών αὐτοῦ μενέω, σύ δέ δεῦρο νέεσθαι οἴη ἀπαγγείλας: τῶν δ' ἄλλων μή τις ἀχαιῶν πευθέσθω: πολλοί γάρ ἐμοί κακά μηχανόωνται.” τόν δ' ἀπαμειβόμενος προσέφης, εὔμαιε συβῶτα: “γινώσκω, φρονέω: τά γε δή νοέοντι κελεύεις. ἀλλ' ἄγε μοι τόδε εἰπέ καί ἀτρεκέως κατάλεξον, εἰ καί λαέρτῃ αὐτήν ὁδόν ἄγγελος ἔλθω δυσμόρῳ, ὅς τεῖος μέν ὀδυσσῆος μέγ' ἀχεύων ἔργα τ' ἐποπτεύεσκε μετά δμώων τ' ἐνί οἴκῳ πῖνε καί ἦσθ', ὅτε θυμός ἐνί στήθεσσιν ἀνώγοι: αὐτάρ νῦν, ἐξ οὗ σύ γε ᾤχεο νηΐ πύλονδε, οὔ πώ μίν φασιν φαγέμεν καί πιέμεν αὔτως, οὐδ' ἐπί ἔργα ἰδεῖν, ἀλλά στοναχῇ τε γόῳ τε ἧσται ὀδυρόμενος, φθινύθει δ' ἀμφ' ὀστεόφι χρώς.” τόν δ' αὖ τηλέμαχος πεπνυμένος ἀντίον ηὔδα: “ἄλγιον, ἀλλ' ἔμπης μιν ἐάσομεν, ἀχνύμενοί περ. εἰ γάρ πως εἴη αὐτάγρετα πάντα βροτοῖσι, πρῶτόν κεν τοῦ πατρός ἑλοίμεθα νόστιμον ἦμαρ. ἀλλά σύ γ' ἀγγείλας ὀπίσω κίε, μηδέ κατ' ἀγρούς πλάζεσθαι μετ' ἐκεῖνον: ἀτάρ πρός μητέρα εἰπεῖν ἀμφίπολον ταμίην ὀτρυνέμεν ὅττι τάχιστα κρύβδην: κείνη γάρ κεν ἀπαγγείλειε γέροντι.” ἦ ῥα, καί ὦρσε συφορβόν: ὁ δ' εἵλετο χερσί πέδιλα, δησάμενος δ' ὑπό ποσσί πόλινδ' ἴεν. οὐδ' ἄρ' ἀθήνην λῆθεν ἀπό σταθμοῖο κιών εὔμαιος ὑφορβός, ἀλλ' ἥ γε σχεδόν ἦλθε: δέμας δ' ἤϊκτο γυναικί καλῇ τε μεγάλῃ τε καί ἀγλαά ἔργα ἰδυίῃ. στῆ δέ κατ' ἀντίθυρον κλισίης ὀδυσῆϊ φανεῖσα: οὐδ' ἄρα τηλέμαχος ἴδεν ἀντίον οὐδ' ἐνόησεν, _ οὐ γάρ πως πάντεσσι θεοί φαίνονται ἐναργεῖς, _ ἀλλ' ὀδυσεύς τε κύνες τε ἴδον, καί ῥ' οὐχ ὑλάοντο, κνυζηθμῷ δ' ἑτέρωσε διά σταθμοῖο φόβηθεν. ἡ δ' ἄρ' ἐπ' ὀφρύσι νεῦσε: νόησε δέ δῖος ὀδυσσεύς, ἐκ δ' ἦλθεν μεγάροιο παρέκ μέγα τειχίον αὐλῆς, στῆ δέ πάροιθ' αὐτῆς. τόν δέ προσέειπεν ἀθήνη: “διογενές λαερτιάδη, πολυμήχαν' ὀδυσσεῦ, ἤδη νῦν σῷ παιδί ἔπος φάο μηδ' ἐπίκευθε, ὡς ἄν μνηστῆρσιν θάνατον καί κῆρ' ἀραρόντε ἔρχησθον προτί ἄστυ περικλυτόν: οὐδ' ἐγώ αὐτή δηρόν ἀπό σφῶϊν ἔσομαι μεμαυῖα μάχεσθαι.” ἦ, καί χρυσείῃ ῥάβδῳ ἐπεμάσσατ' ἀθήνη. φᾶρος μέν οἱ πρῶτον ἐϋπλυνές ἠδέ χιτῶνα θῆκ' ἀμφί στήθεσφι, δέμας δ' ὤφελλε καί ἥβην. ἄψ δέ μελαγχροιής γένετο, γναθμοί δ' ἐτάνυσθεν, κυάνεαι δ' ἐγένοντο ἐθειράδες ἀμφί γένειον. ἡ μέν ἄρ' ὥς ἕρξασα πάλιν κίεν: αὐτάρ ὀδυσσεύς ἤϊεν ἐς κλισίην. θάμβησε δέ μιν φίλος υἱός, ταρβήσας δ' ἑτέρωσε βάλ' ὄμματα, μή θεός εἴη, καί μιν φωνήσας ἔπεα πτερόεντα προσηύδα: “ἀλλοῖός μοι, ξεῖνε, φάνης νέον ἠέ πάροιθεν, ἄλλα δέ εἵματ' ἔχεις καί τοι χρώς οὐκέθ' ὁμοῖος. ἦ μάλα τις θεός ἐσσι, τοί οὐρανόν εὐρύν ἔχουσιν: ἀλλ' ἵληθ', ἵνα τοι κεχαρισμένα δώομεν ἱρά ἠδέ χρύσεα δῶρα, τετυγμένα: φείδεο δ' ἡμέων.” τόν δ' ἠμείβετ' ἔπειτα πολύτλας δῖος ὀδυσσεύς: “οὔ τίς τοι θεός εἰμι: τί μ' ἀθανάτοισιν ἐΐσκεις; ἀλλά πατήρ τεός εἰμι, τοῦ εἵνεκα σύ στεναχίζων πάσχεις ἄλγεα πολλά, βίας ὑποδέγμενος ἀνδρῶν.” ὥς ἄρα φωνήσας υἱόν κύσε, κάδ δέ παρειῶν δάκρυον ἧκε χαμᾶζε: πάρος δ' ἔχε νωλεμές αἰεί. τηλέμαχος δ', _οὐ γάρ πω ἐπείθετο ὅν πατέρ' εἶναι, _ ἐξαῦτίς μιν ἔπεσσιν ἀμειβόμενος προσέειπεν: “οὐ σύ γ' ὀδυσσεύς ἐσσι πατήρ ἐμός, ἀλλά με δαίμων θέλγει, ὄφρ' ἔτι μᾶλλον ὀδυρόμενος στεναχίζω. οὐ γάρ πως ἄν θνητός ἀνήρ τάδε μηχανόῳτο ᾧ αὐτοῦ γε νόῳ, ὅτε μή θεός αὐτός ἐπελθών ῥηϊδίως ἐθέλων θείη νέον ἠδέ γέροντα. ἦ γάρ τοι νέον ἦσθα γέρων καί ἀεικέα ἕσσο: νῦν δέ θεοῖσιν ἔοικας, οἵ οὐρανόν εὐρύν ἔχουσι.” τόν δ' ἀπαμειβόμενος προσέφη πολύμητις ὀδυσσεύς: “τηλέμαχ', οὔ σε ἔοικε φίλον πατέρ' ἔνδον ἐόντα οὔτε τι θαυμάζειν περιώσιον οὔτ' ἀγάασθαι: οὐ μέν γάρ τοι ἔτ' ἄλλος ἐλεύσεται ἐνθάδ' ὀδυσσεύς, ἀλλ' ὅδ' ἐγώ τοιόσδε, παθών κακά, πολλά δ' ἀληθείς, ἤλυθον εἰκοστῷ ἔτεϊ ἐς πατρίδα γαῖαν. αὐτάρ τοι τόδε ἔργον ἀθηναίης ἀγελείης, ἥ τέ με τοῖον ἔθηκεν ὅπως ἐθέλει, δύναται γάρ, ἄλλοτε μέν πτωχῷ ἐναλίγκιον, ἄλλοτε δ' αὖτε ἀνδρί νέῳ καί καλά περί χροΐ εἵματ' ἔχοντι. ῥηΐδιον δέ θεοῖσι, τοί οὐρανόν εὐρύν ἔχουσιν, ἠμέν κυδῆναι θνητόν βροτόν ἠδέ κακῶσαι.” ὥς ἄρα φωνήσας κατ' ἄρ' ἕζετο, τηλέμαχος δέ ἀμφιχυθείς πατέρ' ἐσθλόν ὀδύρετο δάκρυα λείβων. ἀμφοτέροισι δέ τοῖσιν ὑφ' ἵμερος ὦρτο γόοιο: κλαῖον δέ λιγέως, ἁδινώτερον ἤ τ' οἰωνοί, φῆναι ἤ αἰγυπιοί γαμψώνυχες, οἷσί τε τέκνα ἀγρόται ἐξείλοντο πάρος πετεηνά γενέσθαι: ὥς ἄρα τοί γ' ἐλεεινόν ὑπ' ὀφρύσι δάκρυον εἶβον. καί νύ κ' ὀδυρομένοισιν ἔδυ φάος ἠελίοιο, εἰ μή τηλέμαχος προσεφώνεεν ὅν πατέρ' αἶψα: “ποίῃ γάρ νῦν δεῦρο, πάτερ φίλε, νηΐ σε ναῦται ἤγαγον εἰς ἰθάκην; τίνες ἔμμεναι εὐχετόωντο; [οὐ μέν γάρ τί σε πεζόν ὀΐομαι ἐνθάδ' ἱκέσθαι.”] τόν δ' αὖτε προσέειπε πολύτλας δῖος ὀδυσσεύς: “τοιγάρ ἐγώ τοι, τέκνον, ἀληθείην καταλέξω. φαίηκές μ' ἄγαγον ναυσικλυτοί, οἵ τε καί ἄλλους ἀνθρώπους πέμπουσιν, ὅτίς σφεας εἰσαφίκηται: καί μ' εὕδοντ' ἐν νηΐ θοῇ ἐπί πόντον ἄγοντες κάτθεσαν εἰν ἰθάκῃ, ἔπορον δέ μοι ἀγλαά δῶρα, χαλκόν τε χρυσόν τε ἅλις ἐσθῆτά θ' ὑφαντήν. καί τά μέν ἐν σπήεσσι θεῶν ἰότητι κέονται: νῦν αὖ δεῦρ' ἱκόμην ὑποθημοσύνῃσιν ἀθήνης, ὄφρα κε δυσμενέεσσι φόνου πέρι βουλεύσωμεν. ἀλλ' ἄγε μοι μνηστῆρας ἀριθμήσας κατάλεξον, ὄφρ' εἰδέω, ὅσσοι τε καί οἵ τινες ἀνέρες εἰσί: καί κεν ἐμόν κατά θυμόν ἀμύμονα μερμηρίξας φράσσομαι, ἤ κεν νῶϊ δυνησόμεθ' ἀντιφέρεσθαι μούνω ἄνευθ' ἄλλων, ἦ καί διζησόμεθ' ἄλλους.” τόν δ' αὖ τηλέμαχος πεπνυμένος ἀντίον ηὔδα: “ὦ πάτερ, ἦ τοι σεῖο μέγα κλέος αἰέν ἄκουον, χεῖράς τ' αἰχμητήν ἔμεναι καί ἐπίφρονα βουλήν: ἀλλά λίην μέγα εἶπες: ἄγη μ' ἔχει: οὐδέ κεν εἴη ἄνδρε δύω πολλοῖσι καί ἰφθίμοισι μάχεσθαι. μνηστήρων δ' οὔτ' ἄρ δεκάς ἀτρεκές οὔτε δύ' οἶαι, ἀλλά πολύ πλέονες: τάχα δ' εἴσεαι ἐνθάδ' ἀριθμόν. ἐκ μέν δουλιχίοιο δύω καί πεντήκοντα κοῦροι κεκριμένοι, ἕξ δέ δρηστῆρες ἕπονται: ἐκ δέ σάμης πίσυρες τε καί εἴκοσι φῶτες ἔασιν, ἐκ δέ ζακύνθου ἔασιν ἐείκοσι κοῦροι ἀχαιῶν, ἐκ δ' αὐτῆς ἰθάκης δυοκαίδεκα πάντες ἄριστοι, καί σφιν ἅμ' ἐστί μέδων κῆρυξ καί θεῖος ἀοιδός καί δοιώ θεράποντε, δαήμονε δαιτροσυνάων. τῶν εἴ κεν πάντων ἀντήσομεν ἔνδον ἐόντων, μή πολύπικρα καί αἰνά βίας ἀποτείσεαι ἐλθών. ἀλλά σύ γ', εἰ δύνασαί τιν' ἀμύντορα μερμηρίξαι, φράζευ, ὅ κέν τις νῶϊν ἀμύνοι πρόφρονι θυμῷ.” τόν δ' αὖτε προσέειπε πολύτλας δῖος ὀδυσσεύς: “τοιγάρ ἐγών ἐρέω, σύ δέ σύνθεο καί μευ ἄκουσον, καί φράσαι, ἤ κεν νῶϊν ἀθήνη σύν διί πατρί ἀρκέσει, ἦέ τιν' ἄλλον ἀμύντορα μερμηρίξω.” τόν δ' αὖ τηλέμαχος πεπνυμένος ἀντίον ηὔδα: “ἐσθλώ τοι τούτω γ' ἐπαμύντορε, τούς ἀγορεύεις, ὕψι περ ἐν νεφέεσσι καθημένω: ὥ τε καί ἄλλοις ἀνδράσι τε κρατέουσι καί ἀθανάτοισι θεοῖσι.” τόν δ' αὖτε προσέειπε πολύτλας δῖος ὀδυσσεύς: “οὐ μέν τοι κείνω γε πολύν χρόνον ἀμφίς ἔσεσθον φυλόπιδος κρατερῆς, ὁπότε μνηστῆρσι καί ἡμῖν ἐν μεγάροισιν ἐμοῖσι μένος κρίνηται ἄρηος. ἀλλά σύ μέν νῦν ἔρχευ ἅμ' ἠόϊ φαινομένηφι οἴκαδε καί μνηστῆρσιν ὑπερφιάλοισιν ὁμίλει: αὐτάρ ἐμέ προτί ἄστυ συβώτης ὕστερον ἄξει πτωχῷ λευγαλέῳ ἐναλίγκιον ἠδέ γέροντι. εἰ δέ μ' ἀτιμήσουσι δόμον κάτα, σόν δέ φίλον κῆρ τετλάτω ἐν στήθεσσι κακῶς πάσχοντος ἐμεῖο, ἤν περ καί διά δῶμα ποδῶν ἕλκωσι θύραζε ἤ βέλεσιν βάλλωσι: σύ δ' εἰσορόων ἀνέχεσθαι. ἀλλ' ἦ τοι παύεσθαι ἀνωγέμεν ἀφροσυνάων, μειλιχίοις' ἐπέεσσι παραυδῶν: οἱ δέ τοι οὔ τι πείσονται: δή γάρ σφι παρίσταται αἴσιμον ἦμαρ. ἄλλο δέ τοι ἐρέω, σύ δ' ἐνί φρεσί βάλλεο σῇσιν: ὁππότε κεν πολύβουλος ἐνί φρεσί θῇσιν ἀθήνη, νεύσω μέν τοι ἐγώ κεφαλῇ, σύ δ' ἔπειτα νοήσας, ὅσσα τοι ἐν μεγάροισιν ἀρήϊα τεύχεα κεῖται, ἐς μυχόν ὑψηλοῦ θαλάμου καταθεῖναι ἀείρας πάντα μάλ': αὐτάρ μνηστῆρας μαλακοῖς' ἐπέεσσι παρφάσθαι, ὅτε κέν σε μεταλλῶσιν ποθέοντες: ‘ἐκ καπνοῦ κατέθηκ', ἐπεί οὐκέτι τοῖσιν ἐῴκει, οἷά ποτε τροίηνδε κιών κατέλειπεν ὀδυσσεύς, ἀλλά κατῄκισται, ὅσσον πυρός ἵκετ' ἀϋτμή. πρός δ' ἔτι καί τόδε μεῖζον ἐνί φρεσί θῆκε κρονίων, μή πως οἰνωθέντες, ἔριν στήσαντες ἐν ὑμῖν, ἀλλήλους τρώσητε καταισχύνητέ τε δαῖτα καί μνηστύν: αὐτός γάρ ἐφέλκεται ἄνδρα σίδηρος.’ νῶϊν δ' οἴοισιν δύο φάσγανα καί δύο δοῦρε καλλιπέειν καί δοιά βοάγρια χερσίν ἑλέσθαι, ὡς ἄν ἐπιθύσαντες ἑλοίμεθα: τούς δέ κ' ἔπειτα παλλάς ἀθηναίη θέλξει καί μητίετα ζεύς. ἄλλο δέ τοι ἐρέω, σύ δ' ἐνί φρεσί βάλλεο σῇσιν: εἰ ἐτεόν γ' ἐμός ἐσσι καί αἵματος ἡμετέροιο, μή τις ἔπειτ' ὀδυσῆος ἀκουσάτω ἔνδον ἐόντος: μήτ' οὖν λαέρτης ἴστω τό γε μήτε συβώτης μήτε τις οἰκήων μήτ' αὐτή πηνελόπεια, ἀλλ' οἶοι σύ τ' ἐγώ τε γυναικῶν γνώομεν ἰθύν. καί κέ τεο δμώων ἀνδρῶν ἔτι πειρηθεῖμεν, ἠμέν ὅ πού τις νῶϊ τίει καί δείδιε θυμῷ, ἠδ' ὅτις οὐκ ἀλέγει, σέ δ' ἀτιμᾷ τοῖον ἐόντα.” τόν δ' ἀπαμειβόμενος προσεφώνεε φαίδιμος υἱός: “ὦ πάτερ, ἦ τοι ἐμόν θυμόν καί ἔπειτά γ', ὀΐω, γνώσεαι: οὐ μέν γάρ τι χαλιφροσύναι γέ μ' ἔχουσιν: ἀλλ' οὔ τοι τόδε κέρδος ἐγών ἔσσεσθαι ὀΐω ἡμῖν ἀμφοτέροισι: σέ δέ φράζεσθαι ἄνωγα. δηθά γάρ αὔτως εἴσῃ ἑκάστου πειρητίζων, ἔργα μετερχόμενος: τοί δ' ἐν μεγάροισιν ἕκηλοι κτήματα δαρδάπτουσιν ὑπέρβιον, οὐδ' ἔπι φειδώ. ἀλλ' ἦ τοί σε γυναῖκας ἐγώ δεδάασθαι ἄνωγα, αἵ τέ ς' ἀτιμάζουσι καί αἵ νηλείτιδές εἰσιν: ἀνδρῶν δ' οὐκ ἄν ἐγώ γε κατά σταθμούς ἐθέλοιμι ἡμέας πειράζειν, ἀλλ' ὕστερα ταῦτα πένεσθαι, εἰ ἐτεόν γέ τι οἶσθα διός τέρας αἰγιόχοιο.” ὥς οἱ μέν τοιαῦτα πρός ἀλλήλους ἀγόρευον, ἡ δ' ἄρ' ἔπειτ' ἰθάκηνδε κατήγετο νηῦς ἐϋεργής, ἥ φέρε τηλέμαχον πυλόθεν καί πάντας ἑταίρους. οἱ δ' ὅτε δή λιμένος πολυβενθέος ἐντός ἵκοντο, νῆα μέν οἵ γε μέλαιναν ἐπ' ἠπείροιο ἔρυσσαν, τεύχεα δέ σφ' ἀπένεικαν ὑπέρθυμοι θεράποντες, αὐτίκα δ' ἐς κλυτίοιο φέρον περικαλλέα δῶρα. αὐτάρ κήρυκα πρόεσαν δόμον εἰς ὀδυσῆος, ἀγγελίην ἐρέοντα περίφρονι πηνελοπείῃ, οὕνεκα τηλέμαχος μέν ἐπ' ἀγροῦ, νῆα δ' ἀνώγει ἄστυδ' ἀποπλείειν, ἵνα μή δείσας' ἐνί θυμῷ ἰφθίμη βασίλεια τέρεν κατά δάκρυον εἴβοι. τώ δέ συναντήτην κῆρυξ καί δῖος ὑφορβός τῆς αὐτῆς ἕνεκ' ἀγγελίης, ἐρέοντε γυναικί. ἀλλ' ὅτε δή ῥ' ἵκοντο δόμον θείου βασιλῆος, κῆρυξ μέν ῥα μέσῃσι μετά δμῳῇσιν ἔειπεν: “ἤδη τοι, βασίλεια, φίλος πάϊς εἰλήλουθε.” πηνελοπείῃ δ' εἶπε συβώτης ἄγχι παραστάς πάνθ' ὅσα οἱ φίλος υἱός ἀνώγει μυθήσασθαι. αὐτάρ ἐπεί δή πᾶσαν ἐφημοσύνην ἀπέειπε, βῆ ῥ' ἴμεναι μεθ' ὕας, λίπε δ' ἕρκεά τε μέγαρόν τε. μνηστῆρες δ' ἀκάχοντο κατήφησάν τ' ἐνί θυμῷ, ἐκ δ' ἦλθον μεγάροιο παρέκ μέγα τειχίον αὐλῆς, αὐτοῦ δέ προπάροιθε θυράων ἑδριόωντο. τοῖσιν δ' εὐρύμαχος, πολύβου πάϊς, ἦρχ' ἀγορεύειν: “ὦ φίλοι, ἦ μέγα ἔργον ὑπερφιάλως ἐτελέσθη τηλεμάχῳ ὁδός ἥδε: φάμεν δέ οἱ οὐ τελέεσθαι. ἀλλ' ἄγε νῆα μέλαιναν ἐρύσσομεν, ἥ τις ἀρίστη, ἐς δ' ἐρέτας ἁλιῆας ἀγείρομεν, οἵ κε τάχιστα κείνοις' ἀγγείλωσι θοῶς οἶκόνδε νέεσθαι.” οὔ πω πᾶν εἴρηθ', ὅτ' ἄρ' ἀμφίνομος ἴδε νῆα, στρεφθείς ἐκ χώρης, λιμένος πολυβενθέος ἐντός, ἱστία τε στέλλοντας ἐρετμά τε χερσίν ἔχοντας. ἡδύ δ' ἄρ' ἐκγελάσας μετεφώνεεν οἷς' ἑτάροισι: “μή τιν' ἔτ' ἀγγελίην ὀτρύνομεν: οἵδε γάρ ἔνδον. ἤ τίς σφιν τόδ' ἔειπε θεῶν ἤ εἴσιδον αὐτοί νῆα παρερχομένην, τήν δ' οὐκ ἐδύναντο κιχῆναι.” ὥς ἔφαθ', οἱ δ' ἀνστάντες ἔβαν ἐπί θῖνα θαλάσσης, αἶψα δέ νῆα μέλαιναν ἐπ' ἠπείροιο ἔρυσσαν, τεύχεα δέ σφ' ἀπένεικαν ὑπέρθυμοι θεράποντες. αὐτοί δ' εἰς ἀγορήν κίον ἁθρόοι, οὐδέ τιν' ἄλλον εἴων οὔτε νέων μεταΐζειν οὔτε γερόντων. τοῖσιν δ' ἀντίνοος μετέφη, εὐπείθεος υἱός: “ὤ πόποι, ὡς τόνδ' ἄνδρα θεοί κακότητος ἔλυσαν. ἤματα μέν σκοποί ἷζον ἐπ' ἄκριας ἠνεμοέσσας αἰέν ἐπασσύτεροι: ἅμα δ' ἠελίῳ καταδύντι οὔ ποτ' ἐπ' ἠπείρου νύκτ' ἄσαμεν, ἀλλ' ἐνί πόντῳ νηΐ θοῇ πλείοντες ἐμίμνομεν ἠῶ δῖαν, τηλέμαχον λοχόωντες, ἵνα φθείσωμεν ἑλόντες αὐτόν: τόν δ' ἄρα τεῖος ἀπήγαγεν οἴκαδε δαίμων. ἡμεῖς δ' ἐνθάδε οἱ φραζώμεθα λυγρόν ὄλεθρον τηλεμάχῳ, μηδ' ἧμας ὑπεκφύγοι: οὐ γάρ ὀΐω τούτου γε ζώοντος ἀνύσσεσθαι τάδε ἔργα. αὐτός μέν γάρ ἐπιστήμων βουλῇ τε νόῳ τε, λαοί δ' οὐκέτι πάμπαν ἐφ' ἡμῖν ἦρα φέρουσιν. ἀλλ' ἄγετε, πρίν κεῖνον ὁμηγυρίσασθαι ἀχαιούς εἰς ἀγορήν: _οὐ γάρ τι μεθησέμεναί μιν ὀΐω, ἀλλ' ἀπομηνίσει, ἐρέει δ' ἐν πᾶσιν ἀναστάς, οὕνεκά οἱ φόνον αἰπύν ἐράπτομεν οὐδ' ἐκίχημεν: οἱ δ' οὐκ αἰνήσουσιν ἀκούοντες κακά ἔργα: μή τι κακόν ῥέξωσι καί ἥμεας ἐξελάσωσι γαίης ἡμετέρης, ἄλλων δ' ἀφικώμεθα δῆμον. ἀλλά φθέωμεν ἑλόντες ἐπ' ἀγροῦ νόσφι πόληος ἤ ἐν ὁδῷ: βίοτον δ' αὐτοί καί κτήματ' ἔχωμεν, δασσάμενοι κατά μοῖραν ἐφ' ἡμέας, οἰκία δ' αὖτε κείνου μητέρι δοῖμεν ἔχειν ἠδ' ὅς τις ὀπυίοι. εἰ δ' ὕμιν ὅδε μῦθος ἀφανδάνει, ἀλλά βόλεσθε αὐτόν τε ζώειν καί ἔχειν πατρώϊα πάντα, μή οἱ χρήματ' ἔπειτα ἅλις θυμηδέ' ἔδωμεν ἐνθάδ' ἀγειρόμενοι, ἀλλ' ἐκ μεγάροιο ἕκαστος μνάσθω ἐέδνοισιν διζήμενος: ἡ δέ κ' ἔπειτα γήμαιθ' ὅς κε πλεῖστα πόροι καί μόρσιμος ἔλθοι.” ὥς ἔφαθ', οἱ δ' ἄρα πάντες ἀκήν ἐγένοντο σιωπῇ. τοῖσιν δ' ἀμφίνομος ἀγορήσατο καί μετέειπε, νίσου φαίδιμος υἱός, ἀρητιάδαο ἄνακτος, ὅς ῥ' ἐκ δουλιχίου πολυπύρου ποιήεντος ἡγεῖτο μνηστῆρσι, μάλιστα δέ πηνελοπείῃ ἥνδανε μύθοισι: φρεσί γάρ κέχρητ' ἀγαθῇσιν: ὅ σφιν ἐΰ φρονέων ἀγορήσατο καί μετέειπεν: “ὦ φίλοι, οὐκ ἄν ἐγώ γε κατακτείνειν ἐθέλοιμι τηλέμαχον: δεινόν δέ γένος βασιλήϊόν ἐστι κτείνειν: ἀλλά πρῶτα θεῶν εἰρώμεθα βουλάς. εἰ μέν κ' αἰνήσωσι διός μεγάλοιο θέμιστες, αὐτός τε κτενέω τούς τ' ἄλλους πάντας ἀνώξω: εἰ δέ κ' ἀποτρωπῶσι θεοί, παύσασθαι ἄνωγα.” ὥς ἔφατ' ἀμφίνομος, τοῖσιν δ' ἐπιήνδανε μῦθος. αὐτίκ' ἔπειτ' ἀνστάντες ἔβαν δόμον εἰς ὀδυσῆος, ἐλθόντες δέ καθῖζον ἐπί ξεστοῖσι θρόνοισιν. ἡ δ' αὖτ' ἄλλ' ἐνόησε περίφρων πηνελόπεια, μνηστήρεσσι φανῆναι ὑπέρβιον ὕβριν ἔχουσι. πεύθετο γάρ οὗ παιδός ἐνί μεγάροισιν ὄλεθρον: κῆρυξ γάρ οἱ ἔειπε μέδων, ὅς ἐπεύθετο βουλάς. βῆ δ' ἰέναι μέγαρόνδε σύν ἀμφιπόλοισι γυναιξίν. ἀλλ' ὅτε δή μνηστῆρας ἀφίκετο δῖα γυναικῶν, στῆ ῥα παρά σταθμόν τέγεος πύκα ποιητοῖο, ἄντα παρειάων σχομένη λιπαρά κρήδεμνα, ἀντίνοον δ' ἐνένιπεν ἔπος τ' ἔφατ' ἔκ τ' ὀνόμαζεν: “ἀντίνο', ὕβριν ἔχων, κακομήχανε, καί δέ σέ φασιν ἐν δήμῳ ἰθάκης μεθ' ὁμήλικας ἔμμεν ἄριστον βουλῇ καί μύθοισι: σύ δ' οὐκ ἄρα τοῖος ἔησθα. μάργε, τίη δέ σύ τηλεμάχῳ θάνατόν τε μόρον τε ῥάπτεις, οὐδ' ἱκέτας ἐμπάζεαι, οἷσιν ἄρα ζεύς μάρτυρος; οὐδ' ὁσίη κακά ῥάπτειν ἀλλήλοισιν. ἦ οὐκ οἶσθ' ὅτε δεῦρο πατήρ τεός ἵκετο φεύγων, δῆμον ὑποδδείσας; δή γάρ κεχολώατο λίην, οὕνεκα ληϊστῆρσιν ἐπισπόμενος ταφίοισιν ἤκαχε θεσπρωτούς: οἱ δ' ἥμιν ἄρθμιοι ἦσαν. τόν ῥ' ἔθελον φθεῖσαι καί ἀπορραῖσαι φίλον ἦτορ ἠδέ κατά ζωήν φαγέειν μενοεικέα πολλήν: ἀλλ' ὀδυσεύς κατέρυκε καί ἔσχεθεν ἱεμένους περ. τοῦ νῦν οἶκον ἄτιμον ἔδεις, μνάᾳ δέ γυναῖκα παῖδά τ' ἀποκτείνεις, ἐμέ δέ μεγάλως ἀκαχίζεις: ἀλλά σε παύεσθαι κέλομαι καί ἀνωγέμεν ἄλλους.” τήν δ' αὖτ' εὐρύμαχος, πολύβου πάϊς, ἀντίον ηὔδα: “κούρη ἰκαρίοιο, περίφρων πηνελόπεια, θάρσει: μή τοι ταῦτα μετά φρεσί σῇσι μελόντων. οὐκ ἔσθ' οὗτος ἀνήρ οὐδ' ἔσσεται οὐδέ γένηται, ὅς κεν τηλεμάχῳ, σῷ υἱέϊ, χεῖρας ἐποίσει ζώοντός γ' ἐμέθεν καί ἐπί χθονί δερκομένοιο. ὧδε γάρ ἐξερέω, καί μήν τετελεσμένον ἔσται: αἶψά οἱ αἷμα κελαινόν ἐρωήσει περί δουρί ἡμετέρῳ, ἐπεί ἦ καί ἐμέ πτολίπορθος ὀδυσσεύς πολλάκι γούνασιν οἷσιν ἐφεσσάμενος κρέας ὀπτόν ἐν χείρεσσιν ἔθηκεν ἐπέσχε τε οἶνον ἐρυθρόν. τῶ μοι τηλέμαχος πάντων πολύ φίλτατός ἐστιν ἀνδρῶν, οὐδέ τί μιν θάνατον τρομέεσθαι ἄνωγα ἔκ γε μνηστήρων: θεόθεν δ' οὐκ ἔστ' ἀλέασθαι.” ὥς φάτο θαρσύνων, τῷ δ' ἤρτυεν αὐτός ὄλεθρον. ἡ μέν ἄρ' εἰσαναβᾶς' ὑπερώϊα σιγαλόεντα κλαῖεν ἔπειτ' ὀδυσῆα φίλον πόσιν, ὄφρα οἱ ὕπνον ἡδύν ἐπί βλεφάροισι βάλε γλαυκῶπις ἀθήνη. ἑσπέριος δ' ὀδυσῆϊ καί υἱέϊ δῖος ὑφορβός ἤλυθεν: οἱ δ' ἄρα δόρπον ἐπισταδόν ὁπλίζοντο, σῦν ἱερεύσαντες ἐνιαύσιον. αὐτάρ ἀθήνη ἄγχι παρισταμένη λαερτιάδην ὀδυσῆα ῥάβδῳ πεπληγυῖα πάλιν ποίησε γέροντα, λυγρά δέ εἵματα ἕσσε περί χροΐ, μή ἑ συβώτης γνοίη ἐσάντα ἰδών καί ἐχέφρονι πηνελοπείῃ ἔλθοι ἀπαγγέλλων μηδέ φρεσίν εἰρύσσαιτο. τόν καί τηλέμαχος πρότερος πρός μῦθον ἔειπεν: “ἦλθες, δῖ' εὔμαιε: τί δή κλέος ἔστ' ἀνά ἄστυ; ἤ ῥ' ἤδη μνηστῆρες ἀγήνορες ἔνδον ἔασιν ἐκ λόχου, ἦ ἔτι μ' αὖθ' εἰρύαται οἴκαδ' ἰόντα;” τόν δ' ἀπαμειβόμενος προσέφης, εὔμαιε συβῶτα: “οὐκ ἔμελέν μοι ταῦτα μεταλλῆσαι καί ἐρέσθαι ἄστυ καταβλώσκοντα: τάχιστά με θυμός ἀνώγει ἀγγελίην εἰπόντα πάλιν δεῦρ' ἀπονέεσθαι. ὡμήρησε δέ μοι παρ' ἑταίρων ἄγγελος ὠκύς, κῆρυξ, ὅς δή πρῶτος ἔπος σῇ μητρί ἔειπεν. ἄλλο δέ τοι τόδε οἶδα: τό γάρ ἴδον ὀφθαλμοῖσιν: ἤδη ὑπέρ πόλιος, ὅθι ἕρμαιος λόφος ἐστίν, ἦα κιών, ὅτε νῆα θοήν ἰδόμην κατιοῦσαν ἐς λιμέν' ἡμέτερον: πολλοί δ' ἔσαν ἄνδρες ἐν αὐτῇ, βεβρίθει δέ σάκεσσι καί ἔγχεσιν ἀμφιγύοισι: καί σφεας ὠΐσθην τούς ἔμμεναι, οὐδέ τι οἶδα.” ὥς φάτο, μείδησεν δ' ἱερή ἴς τηλεμάχοιο ἐς πατέρ' ὀφθαλμοῖσιν ἰδών, ἀλέεινε δ' ὑφορβόν. οἱ δ' ἐπεί οὖν παύσαντο πόνου τετύκοντό τε δαῖτα, δαίνυντ', οὐδέ τι θυμός ἐδεύετο δαιτός ἐΐσης. αὐτάρ ἐπεί πόσιος καί ἐδητύος ἐξ ἔρον ἕντο, κοίτου τε μνήσαντο καί ὕπνου δῶρον ἕλοντο. {οδυσσειασ ρ} ἦμος δ' ἠριγένεια φάνη ῥοδοδάκτυλος ἠώς, δή τότ' ἔπειθ' ὑπό ποσσίν ἐδήσατο καλά πέδιλα τηλέμαχος, φίλος υἱός ὀδυσσῆος θείοιο, εἵλετο δ' ἄλκιμον ἔγχος, ὅ οἱ παλάμηφιν ἀρήρει, ἄστυδε ἱέμενος, καί ἑόν προσέειπε συβώτην: “ἄττ', ἦ τοι μέν ἐγών εἶμ' ἐς πόλιν, ὄφρα με μήτηρ ὄψεται: οὐ γάρ μιν πρόσθεν παύσεσθαι ὀΐω κλαυθμοῦ τε στυγεροῖο γόοιό τε δακρυόεντος, πρίν γ' αὐτόν με ἴδηται: ἀτάρ σοί γ' ὧδ' ἐπιτέλλω: τόν ξεῖνον δύστηνον ἄγ' ἐς πόλιν, ὄφρ' ἄν ἐκεῖθι δαῖτα πτωχεύῃ: δώσει δέ οἱ ὅς κ' ἐθέλῃσι, πύρνον καί κοτύλην: ἐμέ δ' οὔ πως ἔστιν ἅπαντας ἀνθρώπους ἀνέχεσθαι, ἔχοντά περ ἄλγεα θυμῷ. ὁ ξεῖνος δ' εἴ περ μάλα μηνίει, ἄλγιον αὐτῷ ἔσσεται: ἦ γάρ ἐμοί φίλ' ἀληθέα μυθήσασθαι.” τόν δ' ἀπαμειβόμενος προσέφη πολύμητις ὀδυσσεύς: “ὦ φίλος, οὐδέ τοι αὐτός ἐρύκεσθαι μενεαίνω. πτωχῷ βέλτερόν ἐστι κατά πτόλιν ἠέ κατ' ἀγρούς δαῖτα πτωχεύειν: δώσει δέ μοι ὅς κ' ἐθέλῃσιν. οὐ γάρ ἐπί σταθμοῖσι μένειν ἔτι τηλίκος εἰμί, ὥς τ' ἐπιτειλαμένῳ σημάντορι πάντα πιθέσθαι. ἀλλ' ἔρχευ: ἐμέ δ' ἄξει ἀνήρ ὅδε, τόν σύ κελεύεις, αὐτίκ' ἐπεί κε πυρός θερέω ἀλέη τε γένηται. αἰνῶς γάρ τάδε εἵματ' ἔχω κακά: μή με δαμάσσῃ στίβη ὑπηοίη: ἕκαθεν δέ τε ἄστυ φάτ' εἶναι.” ὥς φάτο, τηλέμαχος δέ διέκ σταθμοῖο βεβήκει, κραιπνά ποσί προβιβάς, κακά δέ μνηστῆρσι φύτευεν. αὐτάρ ἐπεί ῥ' ἵκανε δόμους ἐΰ ναιετάοντας, ἔγχος μέν ῥ' ἔστησε φέρων πρός κίονα μακρήν, αὐτός δ' εἴσω ἴεν καί ὑπέρβη λάϊνον οὐδόν. τόν δέ πολύ πρώτη εἶδε τροφός εὐρύκλεια, κώεα καστορνῦσα θρόνοις' ἔνι δαιδαλέοισι, δακρύσασα δ' ἔπειτ' ἰθύς κίεν: ἀμφί δ' ἄρ' ἄλλαι δμῳαί ὀδυσσῆος ταλασίφρονος ἠγερέθοντο καί κύνεον ἀγαπαζόμεναι κεφαλήν τε καί ὤμους. ἡ δ' ἴεν ἐκ θαλάμοιο περίφρων πηνελόπεια, ἀρτέμιδι ἰκέλη ἠέ χρυσῇ ἀφροδίτῃ, ἀμφί δέ παιδί φίλῳ βάλε πήχεε δακρύσασα, κύσσε δέ μιν κεφαλήν τε καί ἄμφω φάεα καλά, καί ῥ' ὀλοφυρομένη ἔπεα πτερόεντα προσηύδα: “ἦλθες, τηλέμαχε, γλυκερόν φάος: οὔ ς' ἔτ' ἐγώ γε ὄψεσθαι ἐφάμην, ἐπεί ᾤχεο νηΐ πύλονδε λάθρῃ, ἐμεῦ ἀέκητι, φίλου μετά πατρός ἀκουήν. ἀλλ' ἄγε μοι κατάλεξον, ὅπως ἤντησας ὀπωπῆς.” τήν δ' αὖ τηλέμαχος πεπνυμένος ἀντίον ηὔδα: “μῆτερ ἐμή, μή μοι γόον ὄρνυθι μηδέ μοι ἦτορ ἐν στήθεσσιν ὄρινε φυγόντι περ αἰπύν ὄλεθρον: ἀλλ' ὑδρηναμένη, καθαρά χροΐ εἵμαθ' ἑλοῦσα, [εἰς ὑπερῷ' ἀναβᾶσα σύν ἀμφιπόλοισι γυναιξίν] εὔχεο πᾶσι θεοῖσι τεληέσσας ἑκατόμβας ῥέξειν, αἴ κέ ποθι ζεύς ἄντιτα ἔργα τελέσσῃ. αὐτάρ ἐγών ἀγορήνδε ἐλεύσομαι, ὄφρα καλέσσω ξεῖνον, ὅτίς μοι κεῖθεν ἅμ' ἕσπετο δεῦρο κιόντι. τόν μέν ἐγώ προὔπεμψα σύν ἀντιθέοις' ἑτάροισι, πείραιον δέ μιν ἠνώγεα προτί οἶκον ἄγοντα ἐνδυκέως φιλέειν καί τιέμεν, εἰς ὅ κεν ἔλθω.” ὥς ἄρ' ἐφώνησεν, τῇ δ' ἄπτερος ἔπλετο μῦθος. ἡ δ' ὑδρηναμένη, καθαρά χροΐ εἵμαθ' ἑλοῦσα, εὔχετο πᾶσι θεοῖσι τεληέσσας ἑκατόμβας ῥέξειν, αἴ κέ ποθι ζεύς ἄντιτα ἔργα τελέσσῃ. τηλέμαχος δ' ἄρ' ἔπειτα διέκ μεγάροιο βεβήκει ἔγχος ἔχων: ἅμα τῷ γε κύνες πόδας ἀργοί ἕποντο. θεσπεσίην δ' ἄρα τῷ γε χάριν κατέχευεν ἀθήνη: τόν δ' ἄρα πάντες λαοί ἐπερχόμενον θηεῦντο. ἀμφί δέ μιν μνηστῆρες ἀγήνορες ἠγερέθοντο ἔσθλ' ἀγορεύοντες, κακά δέ φρεσί βυσσοδόμευον. αὐτάρ ὁ τῶν μέν ἔπειτα ἀλεύατο πουλύν ὅμιλον, ἀλλ' ἵνα μέντωρ ἧστο καί ἄντιφος ἠδ' ἁλιθέρσης, οἵ τέ οἱ ἐξ ἀρχῆς πατρώϊοι ἦσαν ἑταῖροι, ἔνθα καθέζετ' ἰών: τοί δ' ἐξερέεινον ἕκαστα. τοῖσι δέ πείραιος δουρικλυτός ἐγγύθεν ἦλθε ξεῖνον ἄγων ἀγορήνδε διά πτόλιν: οὐδ' ἄρ' ἔτι δήν τηλέμαχος ξείνοιο ἑκάς τράπετ', ἀλλά παρέστη. τόν καί πείραιος πρότερος πρός μῦθον ἔειπε: “τηλέμαχ', αἶψ' ὄτρυνον ἐμόν ποτί δῶμα γυναῖκας, ὥς τοι δῶρ' ἀποπέμψω, ἅ τοι μενέλαος ἔδωκε.” τόν δ' αὖ τηλέμαχος πεπνυμένος ἀντίον ηὔδα: “πείραι', οὐ γάρ τ' ἴδμεν, ὅπως ἔσται τάδε ἔργα. εἴ κεν ἐμέ μνηστῆρες ἀγήνορες ἐν μεγάροισι λάθρῃ κτείναντες πατρώϊα πάντα δάσωνται, αὐτόν ἔχοντα σέ βούλομ' ἐπαυρέμεν ἤ τινα τῶνδε: εἰ δέ κ' ἐγώ τούτοισι φόνον καί κῆρα φυτεύσω, δή τότε μοι χαίροντι φέρειν πρός δώματα χαίρων.” ὥς εἰπών ξεῖνον ταλαπείριον ἦγεν ἐς οἶκον. αὐτάρ ἐπεί ῥ' ἵκοντο δόμους ἐΰ ναιετάοντας, χλαίνας μέν κατέθεντο κατά κλισμούς τε θρόνους τε, ἐς δ' ἀσαμίνθους βάντες ἐϋξέστας λούσαντο. τούς δ' ἐπεί οὖν δμῳαί λοῦσαν καί χρῖσαν ἐλαίῳ, ἀμφί δ' ἄρα χλαίνας οὔλας βάλον ἠδέ χιτῶνας, ἔκ ῥ' ἀσαμίνθων βάντες ἐπί κλισμοῖσι καθῖζον. χέρνιβα δ' ἀμφίπολος προχόῳ ἐπέχευε φέρουσα καλῇ χρυσείῃ, ὑπέρ ἀργυρέοιο λέβητος, νίψασθαι: παρά δέ ξεστήν ἐτάνυσσε τράπεζαν. σῖτον δ' αἰδοίη ταμίη παρέθηκε φέρουσα, εἴδατα πόλλ' ἐπιθεῖσα, χαριζομένη παρεόντων. μήτηρ δ' ἀντίον ἷζε παρά σταθμόν μεγάροιο κλισμῷ κεκλιμένη, λέπτ' ἠλάκατα στρωφῶσα. οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. αὐτάρ ἐπεί πόσιος καί ἐδητύος ἐξ ἔρον ἕντο, τοῖσι δέ μύθων ἦρχε περίφρων πηνελόπεια: “τηλέμαχ', ἦ τοι ἐγών ὑπερώϊον εἰσαναβᾶσα λέξομαι εἰς εὐνήν, ἥ μοι στονόεσσα τέτυκται, αἰεί δάκρυς' ἐμοῖσι πεφυρμένη, ἐξ οὗ ὀδυσσεύς ᾤχεθ' ἅμ' ἀτρεΐδῃσιν ἐς ἴλιον: οὐδέ μοι ἔτλης, πρίν ἐλθεῖν μνηστῆρας ἀγήνορας ἐς τόδε δῶμα, νόστον σοῦ πατρός σάφα εἰπέμεν, εἴ που ἄκουσας.” τήν δ' αὖ τηλέμαχος πεπνυμένος ἀντίον ηὔδα: “τοιγάρ ἐγώ τοι, μῆτερ, ἀληθείην καταλέξω. ᾠχόμεθ' ἔς τε πύλον καί νέστορα, ποιμένα λαῶν: δεξάμενος δέ με κεῖνος ἐν ὑψηλοῖσι δόμοισιν ἐνδυκέως ἐφίλει, ὡς εἴ τε πατήρ ἑόν υἷα ἐλθόντα χρόνιον νέον ἄλλοθεν: ὥς ἐμέ κεῖνος ἐνδυκέως ἐκόμιζε σύν υἱάσι κυδαλίμοισιν. αὐτάρ ὀδυσσῆος ταλασίφρονος οὔ ποτ' ἔφασκε ζωοῦ οὐδέ θανόντος ἐπιχθονίων τευ ἀκοῦσαι, ἀλλά μ' ἐς ἀτρεΐδην, δουρικλειτόν μενέλαον, ἵπποισι προὔπεμψε καί ἅρμασι κολλητοῖσιν. ἔνθ' ἴδον ἀργείην ἑλένην, ἧς εἵνεκα πολλά ἀργεῖοι τρῶές τε θεῶν ἰότητι μόγησαν. εἴρετο δ' αὐτίκ' ἔπειτα βοήν ἀγαθός μενέλαος, ὅττευ χρηΐζων ἱκόμην λακεδαίμονα δῖαν: αὐτάρ ἐγώ τῷ πᾶσαν ἀληθείην κατέλεξα. καί τότε δή μ' ἐπέεσσιν ἀμειβόμενος προσέειπεν: ‘ὤ πόποι, ἦ μάλα δή κρατερόφρονος ἀνδρός ἐν εὐνῇ ἤθελον εὐνηθῆναι, ἀνάλκιδες αὐτοί ἐόντες. ὡς δ' ὁπότ' ἐν ξυλόχῳ ἔλαφος κρατεροῖο λέοντος νεβρούς κοιμήσασα νεηγενέας γαλαθηνούς κνημούς ἐξερέῃσι καί ἄγκεα ποιήεντα βοσκομένη, ὁ δ' ἔπειτα ἑήν εἰσήλυθεν εὐνήν, ἀμφοτέροισι δέ τοῖσιν ἀεικέα πότμον ἐφῆκεν, ὥς ὀδυσεύς κείνοισιν ἀεικέα πότμον ἐφήσει. αἴ γάρ, ζεῦ τε πάτερ καί ἀθηναίη καί ἄπολλον, τοῖος ἐών οἷός ποτ' ἐϋκτιμένῃ ἐνί λέσβῳ ἐξ ἔριδος φιλομηλεΐδῃ ἐπάλαισεν ἀναστάς, κάδ δ' ἔβαλε κρατερῶς, κεχάροντο δέ πάντες ἀχαιοί, τοῖος ἐών μνηστῆρσιν ὁμιλήσειεν ὀδυσσεύς: πάντες κ' ὠκύμοροί τε γενοίατο πικρόγαμοί τε. ταῦτα δ' ἅ μ' εἰρωτᾷς καί λίσσεαι, οὐκ ἄν ἐγώ γε ἄλλα παρέξ εἴποιμι παρακλιδόν οὐδ' ἀπατήσω: ἀλλά τά μέν μοι ἔειπε γέρων ἅλιος νημερτής, τῶν οὐδέν τοι ἐγώ κρύψω ἔπος οὐδ' ἐπικεύσω. φῆ μιν ὅ γ' ἐν νήσῳ ἰδέειν κρατέρ' ἄλγε' ἔχοντα, νύμφης ἐν μεγάροισι καλυψοῦς, ἥ μιν ἀνάγκῃ ἴσχει: ὁ δ' οὐ δύναται ἥν πατρίδα γαῖαν ἱκέσθαι: οὐ γάρ οἱ πάρα νῆες ἐπήρετμοι καί ἑταῖροι, οἵ κέν μιν πέμποιεν ἐπ' εὐρέα νῶτα θαλάσσης.’ ὥς ἔφατ' ἀτρεΐδης, δουρικλειτός μενέλαος. ταῦτα τελευτήσας νεόμην: ἔδοσαν δέ μοι οὖρον ἀθάνατοι, τοί μ' ὦκα φίλην ἐς πατρίδ' ἔπεμψαν.” ὥς φάτο, τῇ δ' ἄρα θυμόν ἐνί στήθεσσιν ὄρινε. τοῖσι δέ καί μετέειπε θεοκλύμενος θεοειδής: “ὦ γύναι αἰδοίη λαερτιάδεω ὀδυσῆος, ἦ τοι ὅ γ' οὐ σάφα οἶδεν, ἐμεῖο δέ σύνθεο μῦθον: ἀτρεκέως γάρ τοι μαντεύσομαι οὐδ' ἐπικεύσω. ἴστω νῦν ζεύς πρῶτα θεῶν ξενίη τε τράπεζα ἱστίη τ' ὀδυσῆος ἀμύμονος, ἥν ἀφικάνω, ὡς ἦ τοι ὀδυσεύς ἤδη ἐν πατρίδι γαίῃ, ἥμενος ἤ ἕρπων, τάδε πευθόμενος κακά ἔργα, ἔστιν, ἀτάρ μνηστῆρσι κακόν πάντεσσι φυτεύει, οἷον ἐγών οἰωνόν ἐϋσσέλμου ἐπί νηός ἥμενος ἐφρασάμην καί τηλεμάχῳ ἐγεγώνευν.” τόν δ' αὖτε προσέειπε περίφρων πηνελόπεια: “αἴ γάρ τοῦτο, ξεῖνε, ἔπος τετελεσμένον εἴη: τῶ κε τάχα γνοίης φιλότητά τε πολλά τε δῶρα ἐξ ἐμεῦ, ὥς κέν τίς σε συναντόμενος μακαρίζοι.” ὥς οἱ μέν τοιαῦτα πρός ἀλλήλους ἀγόρευον: μνηστῆρες δέ πάροιθεν ὀδυσσῆος μεγάροιο δίσκοισιν τέρποντο καί αἰγανέῃσιν ἱέντες ἐν τυκτῷ δαπέδῳ, ὅθι περ πάρος, ὕβριν ἔχοντες. ἀλλ' ὅτε δή δείπνηστος ἔην καί ἐπήλυθε μῆλα πάντοθεν ἐξ ἀγρῶν, οἱ δ' ἤγαγον οἵ τό πάρος περ, καί τότε δή σφιν ἔειπε μέδων: ὅς γάρ ῥα μάλιστα ἥνδανε κηρύκων καί σφιν παρεγίνετο δαιτί: “κοῦροι, ἐπεί δή πάντες ἐτέρφθητε φρέν' ἀέθλοις, ἔρχεσθε πρός δώμαθ', ἵν' ἐντυνώμεθα δαῖτα: οὐ μέν γάρ τι χέρειον ἐν ὥρῃ δεῖπνον ἑλέσθαι.” ὥς ἔφαθ', οἱ δ' ἀνστάντες ἔβαν πείθοντό τε μύθῳ. αὐτάρ ἐπεί ῥ' ἵκοντο δόμους ἐΰ ναιετάοντας, χλαίνας μέν κατέθεντο κατά κλισμούς τε θρόνους τε, οἱ δ' ἱέρευον ὄϊς μεγάλους καί πίονας αἶγας, ἵρευον δέ σύας σιάλους καί βοῦν ἀγελαίην, δαῖτ' ἐντυνόμενοι. τοί δ' ἐξ ἀγροῖο πόλινδε ὠτρύνοντ' ὀδυσεύς τ' ἰέναι καί δῖος ὑφορβός. τοῖσι δέ μύθων ἦρχε συβώτης, ὄρχαμος ἀνδρῶν: “ξεῖν', ἐπεί ἄρ δή ἔπειτα πόλινδ' ἴμεναι μενεαίνεις σήμερον, ὡς ἐπέτελλεν ἄναξ ἐμός: _ἦ ς' ἄν ἐγώ γε αὐτοῦ βουλοίμην σταθμῶν ῥυτῆρα λιπέσθαι: ἀλλά τόν αἰδέομαι καί δείδια, μή μοι ὀπίσσω νεικείῃ: χαλεπαί δέ τ' ἀνάκτων εἰσίν ὁμοκλαί: _ ἀλλ' ἄγε νῦν ἴομεν: δή γάρ μέμβλωκε μάλιστα ἦμαρ, ἀτάρ τάχα τοι ποτί ἕσπερα ῥίγιον ἔσται.” τόν δ' ἀπαμειβόμενος προσέφη πολύμητις ὀδυσσεύς: “γινώσκω, φρονέω: τά γε δή νοέοντι κελεύεις. ἀλλ' ἴομεν, σύ δ' ἔπειτα διαμπερές ἡγεμόνευε. δός δέ μοι, εἴ ποθί τοι ῥόπαλον τετμημένον ἐστί, σκηρίπτεσθ', ἐπεί ἦ φατ' ἀρισφαλέ' ἔμμεναι οὐδόν.” ἦ ῥα, καί ἀμφ' ὤμοισιν ἀεικέα βάλλετο πήρην, πυκνά ῥωγαλέην, ἐν δέ στρόφος ἦεν ἀορτήρ: εὔμαιος δ' ἄρα οἱ σκῆπτρον θυμαρές ἔδωκε. τώ βήτην, σταθμόν δέ κύνες καί βώτορες ἄνδρες ῥύατ' ὄπισθε μένοντες. ὁ δ' ἐς πόλιν ἦγεν ἄνακτα πτωχῷ λευγαλέῳ ἐναλίγκιον ἠδέ γέροντι, σκηπτόμενον: τά δέ λυγρά περί χροΐ εἵματα ἕστο. ἀλλ' ὅτε δή στείχοντες ὁδόν κάτα παιπαλόεσσαν ἄστεος ἐγγύς ἔσαν καί ἐπί κρήνην ἀφίκοντο τυκτήν καλλίροον, ὅθεν ὑδρεύοντο πολῖται, τήν ποίης' ἴθακος καί νήριτος ἠδέ πολύκτωρ: ἀμφί δ' ἄρ' αἰγείρων ὑδατοτρεφέων ἦν ἄλσος, πάντοσε κυκλοτερές, κατά δέ ψυχρόν ῥέεν ὕδωρ ὑψόθεν ἐκ πέτρης: βωμός δ' ἐφύπερθε τέτυκτο νυμφάων, ὅθι πάντες ἐπιρρέζεσκον ὁδῖται: ἔνθα σφέας ἐκίχανεν υἱός δολίοιο μελανθεύς αἶγας ἄγων, αἵ πᾶσι μετέπρεπον αἰπολίοισι, δεῖπνον μνηστήρεσσι: δύω δ' ἅμ' ἕποντο νομῆες. τούς δέ ἰδών νείκεσσεν ἔπος τ' ἔφατ' ἔκ τ' ὀνόμαζεν ἔκπαγλον καί ἀεικές: ὄρινε δέ κῆρ ὀδυσῆος: “νῦν μέν δή μάλα πάγχυ κακός κακόν ἡγηλάζει, ὡς αἰεί τόν ὁμοῖον ἄγει θεός ὡς τόν ὁμοῖον. πῇ δή τόνδε μολοβρόν ἄγεις, ἀμέγαρτε συβῶτα, πτωχόν ἀνιηρόν, δαιτῶν ἀπολυμαντῆρα; ὅς πολλῇς φλιῇσι παραστάς φλίψεται ὤμους, αἰτίζων ἀκόλους, οὐκ ἄορα οὐδέ λέβητας. τόν γ' εἴ μοι δοίης σταθμῶν ῥυτῆρα γενέσθαι σηκοκόρον τ' ἔμεναι θαλλόν τ' ἐρίφοισι φορῆναι, καί κεν ὀρόν πίνων μεγάλην ἐπιγουνίδα θεῖτο. ἀλλ' ἐπεί οὖν δή ἔργα κάκ' ἔμμαθεν, οὐκ ἐθελήσει ἔργον ἐποίχεσθαι, ἀλλά πτώσσων κατά δῆμον βούλεται αἰτίζων βόσκειν ἥν γαστέρ' ἄναλτον. ἀλλ' ἔκ τοι ἐρέω, τό δέ καί τετελεσμένον ἔσται: αἴ κ' ἔλθῃ πρός δώματ' ὀδυσσῆος θείοιο, πολλά οἱ ἀμφί κάρη σφέλα ἀνδρῶν ἐκ παλαμάων πλευραί ἀποτρίψουσι δόμον κάτα βαλλομένοιο.” ὥς φάτο, καί παριών λάξ ἔνθορεν ἀφραδίῃσιν ἰσχίῳ: οὐδέ μιν ἐκτός ἀταρπιτοῦ ἐστυφέλιξεν, ἀλλ' ἔμεν' ἀσφαλέως. ὁ δέ μερμήριξεν ὀδυσσεύς, ἠέ μεταΐξας ῥοπάλῳ ἐκ θυμόν ἕλοιτο ἦ πρός γῆν ἐλάσειε κάρη ἀμφουδίς ἀείρας: ἀλλ' ἐπετόλμησε, φρεσί δ' ἔσχετο. τόν δέ συβώτης νείκες' ἐσάντα ἰδών, μέγα δ' εὔξατο χεῖρας ἀνασχών: “νύμφαι κρηναῖαι, κοῦραι διός, εἴ ποτ' ὀδυσσεύς ὔμμ' ἐπί μηρί' ἔκηε, καλύψας πίονι δημῷ, ἀρνῶν ἠδ' ἐρίφων, τόδε μοι κρηήνατ' ἐέλδωρ, ὡς ἔλθοι μέν κεῖνος ἀνήρ, ἀγάγοι δέ ἑ δαίμων. τῶ κέ τοι ἀγλαΐας γε διασκεδάσειεν ἁπάσας, τάς νῦν ὑβρίζων φορέεις, ἀλαλήμενος αἰεί ἄστυ κάτ': αὐτάρ μῆλα κακοί φθείρουσι νομῆες.” τόν δ' αὖτε προσέειπε μελάνθιος, αἰπόλος αἰγῶν: “ὤ πόποι, οἷον ἔειπε κύων ὀλοφώϊα εἰδώς, τόν ποτ' ἐγών ἐπί νηός ἐϋσσέλμοιο μελαίνης ἄξω τῆλ' ἰθάκης, ἵνα μοι βίοτον πολύν ἄλφοι. αἴ γάρ τηλέμαχον βάλοι ἀργυρότοξος ἀπόλλων σήμερον ἐν μεγάροις', ἤ ὑπό μνηστῆρσι δαμείη, ὡς ὀδυσῆΐ γε τηλοῦ ἀπώλετο νόστιμον ἦμαρ.” ὥς εἰπών τούς μέν λίπεν αὐτόθι ἦκα κιόντας, αὐτάρ ὁ βῆ, μάλα δ' ὦκα δόμους ἵκανεν ἄνακτος. αὐτίκα δ' εἴσω ἴεν, μετά δέ μνηστῆρσι καθῖζεν, ἀντίον εὐρυμάχου: τόν γάρ φιλέεσκε μάλιστα. τῷ πάρα μέν κρειῶν μοῖραν θέσαν οἵ πονέοντο, σῖτον δ' αἰδοίη ταμίη παρέθηκε φέρουσα ἔδμεναι. ἀγχίμολον δ' ὀδυσεύς καί δῖος ὑφορβός στήτην ἐρχομένω, περί δέ σφεας ἤλυθ' ἰωή φόρμιγγος γλαφυρῆς: ἀνά γάρ σφισι βάλλετ' ἀείδειν φήμιος. αὐτάρ ὁ χειρός ἑλών προσέειπε συβώτην: “εὔμαι', ἦ μάλα δή τάδε δώματα κάλ' ὀδυσῆος: ῥεῖα δ' ἀρίγνωτ' ἐστί καί ἐν πολλοῖσιν ἰδέσθαι. ἐξ ἑτέρων ἕτερ' ἐστίν, ἐπήσκηται δέ οἱ αὐλή τοίχῳ καί θριγκοῖσι, θύραι δ' εὐερκέες εἰσί δικλίδες: οὔ κέν τίς μιν ἀνήρ ὑπεροπλίσσαιτο. γινώσκω δ', ὅτι πολλοί ἐν αὐτῷ δαῖτα τίθενται ἄνδρες, ἐπεί κνίση μέν ἐνήνοθεν, ἐν δέ τε φόρμιγξ ἠπύει, ἥν ἄρα δαιτί θεοί ποίησαν ἑταίρην.” τόν δ' ἀπαμειβόμενος προσέφης, εὔμαιε συβῶτα: “ῥεῖ' ἔγνως, ἐπεί οὐδέ τά τ' ἄλλα πέρ ἐσς' ἀνοήμων. ἀλλ' ἄγε δή φραζώμεθ', ὅπως ἔσται τάδε ἔργα. ἠέ σύ πρῶτος ἔσελθε δόμους ἐΰ ναιετάοντας, δύσεο δέ μνηστῆρας, ἐγώ δ' ὑπολείψομαι αὐτοῦ: εἰ δ' ἐθέλεις, ἐπίμεινον, ἐγώ δ' εἶμι προπάροιθεν. μηδέ σύ δηθύνειν, μή τίς ς' ἔκτοσθε νοήσας ἤ βάλῃ ἤ ἐλάσῃ: τά δέ σε φράζεσθαι ἄνωγα.” τόν δ' ἠμείβετ' ἔπειτα πολύτλας δῖος ὀδυσσεύς: “γινώσκω, φρονέω: τά γε δή νοέοντι κελεύεις. ἀλλ' ἔρχευ προπάροιθεν, ἐγώ δ' ὑπολείψομαι αὐτοῦ. οὐ γάρ τι πληγέων ἀδαήμων οὐδέ βολάων: τολμήεις μοι θυμός, ἐπεί κακά πολλά πέπονθα κύμασι καί πολέμῳ: μετά καί τόδε τοῖσι γενέσθω. γαστέρα δ' οὔ πως ἔστιν ἀποκρύψαι μεμαυῖαν, οὐλομένην, ἥ πολλά κάκ' ἀνθρώποισι δίδωσι: τῆς ἕνεκεν καί νῆες ἐΰζυγοι ὁπλίζονται πόντον ἐπ' ἀτρύγετον κακά δυσμενέεσσι φέρουσαι.” ὥς οἱ μέν τοιαῦτα πρός ἀλλήλους ἀγόρευον: ἄν δέ κύων κεφαλήν τε καί οὔατα κείμενος ἔσχεν, ἄργος, ὀδυσσῆος ταλασίφρονος, ὅν ῥά ποτ' αὐτός θρέψε μέν, οὐδ' ἀπόνητο, πάρος δ' εἰς ἴλιον ἱρήν ᾤχετο. τόν δέ πάροιθεν ἀγίνεσκον νέοι ἄνδρες αἶγας ἐπ' ἀγροτέρας ἠδέ πρόκας ἠδέ λαγωούς: δή τότε κεῖτ' ἀπόθεστος ἀποιχομένοιο ἄνακτος ἐν πολλῇ κόπρῳ, ἥ οἱ προπάροιθε θυράων ἡμιόνων τε βοῶν τε ἅλις κέχυτ', ὄφρ' ἄν ἄγοιεν δμῶες ὀδυσσῆος τέμενος μέγα κοπρίσσοντες: ἔνθα κύων κεῖτ' ἄργος ἐνίπλειος κυνοραιστέων. δή τότε γ', ὡς ἐνόησεν ὀδυσσέα ἐγγύς ἐόντα, οὐρῇ μέν ῥ' ὅ γ' ἔσηνε καί οὔατα κάββαλεν ἄμφω, ἄσσον δ' οὐκέτ' ἔπειτα δυνήσατο οἷο ἄνακτος ἐλθέμεν: αὐτάρ ὁ νόσφιν ἰδών ἀπομόρξατο δάκρυ, ῥεῖα λαθών εὔμαιον, ἄφαρ δ' ἐρεείνετο μύθῳ: “εὔμαι', ἦ μάλα θαῦμα κύων ὅδε κεῖτ' ἐνί κόπρῳ. καλός μέν δέμας ἐστίν, ἀτάρ τόδε γ' οὐ σάφα οἶδα, ἤ δή καί ταχύς ἔσκε θέειν ἐπί εἴδεϊ τῷδε, ἦ αὔτως οἷοί τε τραπεζῆες κύνες ἀνδρῶν γίνοντ', ἀγλαΐης δ' ἕνεκεν κομέουσιν ἄνακτες.” τόν δ' ἀπαμειβόμενος προσέφης, εὔμαιε συβῶτα: “καί λίην ἀνδρός γε κύων ὅδε τῆλε θανόντος εἰ τοιόσδ' εἴη ἠμέν δέμας ἠδέ καί ἔργα, οἷόν μιν τροίηνδε κιών κατέλειπεν ὀδυσσεύς, αἶψά κε θηήσαιο ἰδών ταχυτῆτα καί ἀλκήν. οὐ μέν γάρ τι φύγεσκε βαθείης βένθεσιν ὕλης κνώδαλον, ὅττι δίοιτο: καί ἴχνεσι γάρ περιῄδη. νῦν δ' ἔχεται κακότητι, ἄναξ δέ οἱ ἄλλοθι πάτρης ὤλετο, τόν δέ γυναῖκες ἀκηδέες οὐ κομέουσι. δμῶες δ', εὖτ' ἄν μηκέτ' ἐπικρατέωσιν ἄνακτες, οὐκέτ' ἔπειτ' ἐθέλουσιν ἐναίσιμα ἐργάζεσθαι: ἥμισυ γάρ τ' ἀρετῆς ἀποαίνυται εὐρύοπα ζεύς ἀνέρος, εὖτ' ἄν μιν κατά δούλιον ἦμαρ ἕλῃσιν.” ὥς εἰπών εἰσῆλθε δόμους ἐΰ ναιετάοντας, βῆ δ' ἰθύς μεγάροιο μετά μνηστῆρας ἀγαυούς. ἄργον δ' αὖ κατά μοῖρ' ἔλαβεν μέλανος θανάτοιο, αὐτίκ' ἰδόντ' ὀδυσῆα ἐεικοστῷ ἐνιαυτῷ. τόν δέ πολύ πρῶτος ἴδε τηλέμαχος θεοειδής ἐρχόμενον κατά δῶμα συβώτην, ὦκα δ' ἔπειτα νεῦς' ἐπί οἷ καλέσας: ὁ δέ παπτήνας ἕλε δίφρον κείμενον, ἔνθα τε δαιτρός ἐφίζεσκε κρέα πολλά δαιόμενος μνηστῆρσι δόμον κάτα δαινυμένοισι: τόν κατέθηκε φέρων πρός τηλεμάχοιο τράπεζαν ἀντίον, ἔνθα δ' ἄρ' αὐτός ἐφέζετο: τῷ δ' ἄρα κῆρυξ μοῖραν ἑλών ἐτίθει κανέου τ' ἐκ σῖτον ἀείρας. ἀγχίμολον δέ μετ' αὐτόν ἐδύσετο δώματ' ὀδυσσεύς, πτωχῷ λευγαλέῳ ἐναλίγκιος ἠδέ γέροντι, σκηπτόμενος: τά δέ λυγρά περί χροΐ εἵματα ἕστο. ἷζε δ' ἐπί μελίνου οὐδοῦ ἔντοσθε θυράων κλινάμενος σταθμῷ κυπαρισσίνῳ, ὅν ποτε τέκτων ξέσσεν ἐπισταμένως καί ἐπί στάθμην ἴθυνε. τηλέμαχος δ' ἐπί οἷ καλέσας προσέειπε συβώτην, ἄρτον τ' οὖλον ἑλών περικαλλέος ἐκ κανέοιο καί κρέας, ὥς οἱ χεῖρες ἐχάνδανον ἀμφιβαλόντι: “δός τῷ ξείνῳ ταῦτα φέρων αὐτόν τε κέλευε αἰτίζειν μάλα πάντας ἐποιχόμενον μνηστῆρας: αἰδώς δ' οὐκ ἀγαθή κεχρημένῳ ἀνδρί παρεῖναι.” ὥς φάτο, βῆ δέ συφορβός, ἐπεί τόν μῦθον ἄκουσεν, ἀγχοῦ δ' ἱστάμενος ἔπεα πτερόεντ' ἀγόρευε: “τηλέμαχός τοι, ξεῖνε, διδοῖ τάδε καί σε κελεύει αἰτίζειν μάλα πάντας ἐποιχόμενον μνηστῆρας: αἰδῶ δ' οὐκ ἀγαθήν φης' ἔμμεναι ἀνδρί προΐκτῃ.” τόν δ' ἀπαμειβόμενος προσέφη πολύμητις ὀδυσσεύς: “ζεῦ ἄνα, τηλέμαχόν μοι ἐν ἀνδράσιν ὄλβιον εἶναι, καί οἱ πάντα γένοιτο, ὅσα φρεσίν ᾗσι μενοινᾷ.” ἦ ῥα, καί ἀμφοτέρῃσιν ἐδέξατο καί κατέθηκεν αὖθι ποδῶν προπάροιθεν, ἀεικελίης ἐπί πήρης, ἤσθιε δ' εἷος ἀοιδός ἐνί μεγάροισιν ἄειδεν. εὖθ' ὁ δεδειπνήκειν, ὁ δ' ἐπαύετο θεῖος ἀοιδός: μνηστῆρες δ' ὁμάδησαν ἀνά μέγαρ'. αὐτάρ ἀθήνη ἄγχι παρισταμένη λαερτιάδην ὀδυσῆα ὤτρυν', ὡς ἄν πύρνα κατά μνηστῆρας ἀγείροι γνοίη θ' οἵ τινές εἰσιν ἐναίσιμοι οἵ τ' ἀθέμιστοι: ἀλλ' οὐδ' ὧς τιν' ἔμελλ' ἀπαλεξήσειν κακότητος. βῆ δ' ἴμεν αἰτήσων ἐνδέξια φῶτα ἕκαστον, πάντοσε χεῖρ' ὀρέγων, ὡς εἰ πτωχός πάλαι εἴη. οἱ δ' ἐλεαίροντες δίδοσαν καί ἐθάμβεον αὐτόν ἀλλήλους τ' εἴροντο, τίς εἴη καί πόθεν ἔλθοι. τοῖσι δέ καί μετέειπε μελάνθιος, αἰπόλος αἰγῶν: “κέκλυτέ μευ, μνηστῆρες ἀγακλειτῆς βασιλείης, τοῦδε περί ξείνου: ἦ γάρ πρόσθεν μιν ὄπωπα. ἦ τοι μέν οἱ δεῦρο συβώτης ἡγεμόνευεν, αὐτόν δ' οὐ σάφα οἶδα, πόθεν γένος εὔχεται εἶναι.” ὥς ἔφατ', ἀντίνοος δ' ἔπεσιν νείκεσσε συβώτην: “ὦ ἀρίγνωτε συβῶτα, τίη δέ σύ τόνδε πόλινδε ἤγαγες; ἦ οὐχ ἅλις ἧμιν ἀλήμονές εἰσι καί ἄλλοι, πτωχοί ἀνιηροί, δαιτῶν ἀπολυμαντῆρες; ἦ ὄνοσαι, ὅτι τοι βίοτον κατέδουσιν ἄνακτος ἐνθάδ' ἀγειρόμενοι, σύ δέ καί ποθι τόνδ' ἐκάλεσσας;” τόν δ' ἀπαμειβόμενος προσέφης, εὔμαιε συβῶτα: “ἀντίνο', οὐ μέν καλά καί ἐσθλός ἐών ἀγορεύεις: τίς γάρ δή ξεῖνον καλεῖ ἄλλοθεν αὐτός ἐπελθών ἄλλον γ', εἰ μή τῶν, οἵ δημιοεργοί ἔασι; μάντιν ἤ ἰητῆρα κακῶν ἤ τέκτονα δούρων, ἤ καί θέσπιν ἀοιδόν, ὅ κεν τέρπῃσιν ἀείδων. οὗτοι γάρ κλητοί γε βροτῶν ἐπ' ἀπείρονα γαῖαν: πτωχόν δ' οὐκ ἄν τις καλέοι τρύξοντα ἕ αὐτόν. ἀλλ' αἰεί χαλεπός περί πάντων εἰς μνηστήρων δμωσίν ὀδυσσῆος, περί δ' αὖτ' ἐμοί: αὐτάρ ἐγώ γε οὐκ ἀλέγω, εἷός μοι ἐχέφρων πηνελόπεια ζώει ἐνί μεγάροις καί τηλέμαχος θεοειδής.” τόν δ' αὖ τηλέμαχος πεπνυμένος ἀντίον ηὔδα: “σίγα, μή μοι τοῦτον ἀμείβεο πόλλ' ἐπέεσσιν: ἀντίνοος δ' εἴωθε κακῶς ἐρεθιζέμεν αἰεί μύθοισιν χαλεποῖσιν, ἐποτρύνει δέ καί ἄλλους.” ἦ ῥα, καί ἀντίνοον ἔπεα πτερόεντα προσηύδα: “ἀντίνο', ἦ μευ καλά πατήρ ὥς κήδεαι υἷος, ὅς τόν ξεῖνον ἄνωγας ἀπό μεγάροιο δίεσθαι μύθῳ ἀναγκαίῳ: μή τοῦτο θεός τελέσειε. δός οἱ ἑλών: οὔ τοι φθονέω: κέλομαι γάρ ἐγώ γε. μήτ' οὖν μητέρ' ἐμήν ἅζευ τό γε μήτε τιν' ἄλλον [δμώων, οἵ κατά δώματ' ὀδυσσῆος θείοιο.] ἀλλ' οὔ τοι τοιοῦτον ἐνί στήθεσσι νόημα: αὐτός γάρ φαγέμεν πολύ βούλεαι ἤ δόμεν ἄλλῳ.” τόν δ' αὖτ' ἀντίνοος ἀπαμειβόμενος προσέειπε: “τηλέμαχ' ὑψαγόρη, μένος ἄσχετε, ποῖον ἔειπες. εἴ οἱ τόσσον πάντες ὀρέξειαν μνηστῆρες, καί κέν μιν τρεῖς μῆνας ἀπόπροθεν οἶκος ἐρύκοι.” ὥς ἄρ' ἔφη, καί θρῆνυν ἑλών ὑπέφηνε τραπέζης κείμενον, ᾧ ῥ' ἔπεχεν λιπαρούς πόδας εἰλαπινάζων. οἱ δ' ἄλλοι πάντες δίδοσαν, πλῆσαν δ' ἄρα πήρην σίτου καί κρειῶν. τάχα δή καί μέλλεν ὀδυσσεύς αὖτις ἐπ' οὐδόν ἰών προικός γεύσασθαι ἀχαιῶν: στῆ δέ παρ' ἀντίνοον καί μιν πρός μῦθον ἔειπε: “δός, φίλος: οὐ μέν μοι δοκέεις ὁ κάκιστος ἀχαιῶν ἔμμεναι, ἀλλ' ὤριστος, ἐπεί βασιλῆϊ ἔοικας. τῶ σε χρή δόμεναι καί λώϊον ἠέ περ ἄλλοι σίτου: ἐγώ δέ κέ σε κλείω κατ' ἀπείρονα γαῖαν. καί γάρ ἐγώ ποτε οἶκον ἐν ἀνθρώποισιν ἔναιον ὄλβιος ἀφνειόν καί πολλάκι δόσκον ἀλήτῃ τοίῳ, ὁποῖος ἔοι καί ὅτευ κεχρημένος ἔλθοι: ἦσαν δέ δμῶες μάλα μυρίοι ἄλλα τε πολλά, οἷσίν τ' εὖ ζώουσι καί ἀφνειοί καλέονται. ἀλλά ζεύς ἀλάπαξε κρονίων: _ἤθελε γάρ που: _ ὅς μ' ἅμα ληϊστῆρσι πολυπλάγκτοισιν ἀνῆκεν αἴγυπτόνδ' ἰέναι, δολιχήν ὁδόν, ὄφρ' ἀπολοίμην. στῆσα δ' ἐν αἰγύπτῳ ποταμῷ νέας ἀμφιελίσσας. ἔνθ' ἦ τοι μέν ἐγώ κελόμην ἐρίηρας ἑταίρους αὐτοῦ πάρ νήεσσι μένειν καί νῆας ἔρυσθαι, ὀπτῆρας δέ κατά σκοπιάς ὤτρυνα νέεσθαι. οἱ δ' ὕβρει εἴξαντες, ἐπισπόμενοι μένεϊ σφῷ, αἶψα μάλ' αἰγυπτίων ἀνδρῶν περικαλλέας ἀγρούς πόρθεον, ἐκ δέ γυναῖκας ἄγον καί νήπια τέκνα αὐτούς τ' ἔκτεινον: τάχα δ' ἐς πόλιν ἵκετ' ἀϋτή. οἱ δέ βοῆς ἀΐοντες ἅμ' ἠόϊ φαινομένηφι ἦλθον: πλῆτο δέ πᾶν πεδίον πεζῶν τε καί ἵππων χαλκοῦ τε στεροπῆς. ἐν δέ ζεύς τερπικέραυνος φύζαν ἐμοῖς' ἑτάροισι κακήν βάλεν, οὐδέ τις ἔτλη στῆναι ἐναντίβιον: περί γάρ κακά πάντοθεν ἔστη. ἔνθ' ἡμέων πολλούς μέν ἀπέκτανον ὀξέϊ χαλκῷ, τούς δ' ἄναγον ζωούς, σφίσιν ἐργάζεσθαι ἀνάγκῃ. αὐτάρ ἔμ' ἐς κύπρον ξείνῳ δόσαν ἀντιάσαντι, δμήτορι ἰασίδῃ, ὅς κύπρου ἶφι ἄνασσεν. ἔνθεν δή νῦν δεῦρο τόδ' ἵκω πήματα πάσχων.” τόν δ' αὖτ' ἀντίνοος ἀπαμείβετο φώνησέν τε: “τίς δαίμων τόδε πῆμα προσήγαγε, δαιτός ἀνίην; στῆθ' οὕτως ἐς μέσσον, ἐμῆς ἀπάνευθε τραπέζης, μή τάχα πικρήν αἴγυπτον καί κύπρον ἴδηαι: ὥς τις θαρσαλέος καί ἀναιδής ἐσσι προΐκτης. ἑξείης πάντεσσι παρίστασαι: οἱ δέ διδοῦσι μαψιδίως, ἐπεί οὔ τις ἐπίσχεσις οὐδ' ἐλεητύς ἀλλοτρίων χαρίσασθαι, ἐπεί πάρα πολλά ἑκάστῳ.” τόν δ' ἀναχωρήσας προσέφη πολύμητις ὀδυσσεύς: “ὤ πόποι, οὐκ ἄρα σοί γ' ἐπί εἴδεϊ καί φρένες ἦσαν. οὐ σύ γ' ἄν ἐξ οἴκου σῷ ἐπιστάτῃ οὐδ' ἅλα δοίης, ὅς νῦν ἀλλοτρίοισι παρήμενος οὔ τί μοι ἔτλης σίτου ἀποπροελών δόμεναι: τά δέ πολλά πάρεστιν.” ὥς ἔφατ', ἀντίνοος δέ χολώσατο κηρόθι μᾶλλον καί μιν ὑπόδρα ἰδών ἔπεα πτερόεντα προσηύδα: “νῦν δή ς' οὐκέτι καλά διέκ μεγάροιο ὀΐω ἄψ ἀναχωρήσειν, ὅτε δή καί ὀνείδεα βάζεις.” ὥς ἄρ' ἔφη, καί θρῆνυν ἑλών βάλε δεξιόν ὦμον πρυμνότατον κατά νῶτον. ὁ δ' ἐστάθη ἠΰτε πέτρη ἔμπεδον, οὐδ' ἄρα μιν σφῆλεν βέλος ἀντινόοιο, ἀλλ' ἀκέων κίνησε κάρη, κακά βυσσοδομεύων. ἄψ δ' ὅ γ' ἐπ' οὐδόν ἰών κατ' ἄρ' ἕζετο, κάδ δ' ἄρα πήρην θῆκεν ἐϋπλείην, μετά δέ μνηστῆρσιν ἔειπε: “κέκλυτέ μευ, μνηστῆρες ἀγακλειτῆς βασιλείης, ὄφρ' εἴπω τά με θυμός ἐνί στήθεσσι κελεύει. οὐ μάν οὔτ' ἄχος ἐστί μετά φρεσίν οὔτε τι πένθος, ὁππότ' ἀνήρ περί οἷσι μαχειόμενος κτεάτεσσι βλήεται ἤ περί βουσίν ἤ ἀργεννῇς' ὀΐεσσιν: αὐτάρ ἔμ' ἀντίνοος βάλε γαστέρος εἵνεκα λυγρῆς, οὐλομένης, ἥ πολλά κάκ' ἀνθρώποισι δίδωσιν. ἀλλ' εἴ που πτωχῶν γε θεοί καί ἐρινύες εἰσίν, ἀντίνοον πρό γάμοιο τέλος θανάτοιο κιχείη.” τόν δ' αὖτ' ἀντίνοος προσέφη, εὐπείθεος υἱός: “ἔσθι' ἕκηλος, ξεῖνε, καθήμενος, ἤ ἄπιθ' ἄλλῃ, μή σε νέοι διά δώματ' ἐρύσσως', οἷ' ἀγορεύεις, ἤ ποδός ἤ καί χειρός, ἀποδρύψωσι δέ πάντα.” ὥς ἔφαθ', οἱ δ' ἄρα πάντες ὑπερφιάλως νεμέσησαν: ὧδε δέ τις εἴπεσκε νέων ὑπερηνορεόντων: “ἀντίνο', οὐ μέν κάλ' ἔβαλες δύστηνον ἀλήτην. οὐλόμεν', εἰ δή πού τις ἐπουράνιος θεός ἐστι: καί τε θεοί ξείνοισιν ἐοικότες ἀλλοδαποῖσι, παντοῖοι τελέθοντες, ἐπιστρωφῶσι πόληας, ἀνθρώπων ὕβριν τε καί εὐνομίην ἐφορῶντες.” ὥς ἄρ' ἔφαν μνηστῆρες, ὁ δ' οὐκ ἐμπάζετο μύθων. τηλέμαχος δ' ἐν μέν κραδίῃ μέγα πένθος ἄεξε βλημένου, οὐδ' ἄρα δάκρυ χαμαί βάλεν ἐκ βλεφάροιϊν, ἀλλ' ἀκέων κίνησε κάρη, κακά βυσσοδομεύων. τοῦ δ' ὡς οὖν ἤκουσε περίφρων πηνελόπεια βλημένου ἐν μεγάρῳ, μετ' ἄρα δμῳῇσιν ἔειπεν: “αἴθ' οὕτως αὐτόν σε βάλοι κλυτότοξος ἀπόλλων.” τήν δ' αὖτ' εὐρυνόμη ταμίη πρός μῦθον ἔειπεν: “εἰ γάρ ἐπ' ἀρῇσιν τέλος ἡμετέρῃσι γένοιτο: οὐκ ἄν τις τούτων γε ἐΰθρονον ἠῶ ἵκοιτο.” τήν δ' αὖτε προσέειπε περίφρων πηνελόπεια: “μαῖ', ἐχθροί μέν πάντες, ἐπεί κακά μηχανόωνται: ἀντίνοος δέ μάλιστα μελαίνῃ κηρί ἔοικε. ξεῖνός τις δύστηνος ἀλητεύει κατά δῶμα ἀνέρας αἰτίζων: ἀχρημοσύνη γάρ ἀνώγει: ἔνθ' ἄλλοι μέν πάντες ἐνέπλησάν τ' ἔδοσάν τε, οὗτος δέ θρήνυι πρυμνόν βάλε δεξιόν ὦμον.” ἡ μέν ἄρ' ὥς ἀγόρευε μετά δμῳῇσι γυναιξίν ἡμένη ἐν θαλάμῳ: ὁ δ' ἐδείπνει δῖος ὀδυσσεύς. ἡ δ' ἐπί οἷ καλέσασα προσηύδα δῖον ὑφορβόν: “ἔρχεο, δῖ' εὔμαιε, κιών τόν ξεῖνον ἄνωχθι ἐλθέμεν, ὄφρα τί μιν προσπτύξομαι ἠδ' ἐρέωμαι, εἴ που ὀδυσσῆος ταλασίφρονος ἠέ πέπυσται ἤ ἴδεν ὀφθαλμοῖσι: πολυπλάγκτῳ γάρ ἔοικε.” τήν δ' ἀπαμειβόμενος προσέφης, εὔμαιε συβῶτα: “εἰ γάρ τοι, βασίλεια, σιωπήσειαν ἀχαιοί: οἷ' ὅ γε μυθεῖται, θέλγοιτό κέ τοι φίλον ἦτορ. τρεῖς γάρ δή μιν νύκτας ἔχον, τρία δ' ἤματ' ἔρυξα ἐν κλισίῃ: πρῶτον γάρ ἔμ' ἵκετο νηός ἀποδράς: ἀλλ' οὔ πω κακότητα διήνυσεν ἥν ἀγορεύων. ὡς δ' ὅτ' ἀοιδόν ἀνήρ ποτιδέρκεται, ὅς τε θεῶν ἔξ ἀείδῃ δεδαώς ἔπε' ἱμερόεντα βροτοῖσι, τοῦ δ' ἄμοτον μεμάασιν ἀκουέμεν, ὁππότ' ἀείδῃ: ὥς ἐμέ κεῖνος ἔθελγε παρήμενος ἐν μεγάροισι. φησί δ' ὀδυσσῆος ξεῖνος πατρώϊος εἶναι, κρήτῃ ναιετάων, ὅθι μίνωος γένος ἐστίν. ἔνθεν δή νῦν δεῦρο τόδ' ἵκετο πήματα πάσχων προπροκυλινδόμενος: στεῦται δ' ὀδυσῆος ἀκοῦσαι ἀγχοῦ, θεσπρωτῶν ἀνδρῶν ἐν πίονι δήμῳ, ζωοῦ: πολλά δ' ἄγει κειμήλια ὅνδε δόμονδε.” τόν δ' αὖτε προσέειπε περίφρων πηνελόπεια: “ἔρχεο, δεῦρο κάλεσσον, ἵν' ἀντίον αὐτός ἐνίσπῃ. οὗτοι δ' ἠέ θύρῃσι καθήμενοι ἑψιαάσθων ἤ αὐτοῦ κατά δώματ', ἐπεί σφισι θυμός ἐΰφρων. αὐτῶν μέν γάρ κτήματ' ἀκήρατα κεῖτ' ἐνί οἴκῳ, σῖτος καί μέθυ ἡδύ: τά μέν τ' οἰκῆες ἔδουσιν, οἱ δ' εἰς ἡμετέρου πωλεύμενοι ἤματα πάντα, βοῦς ἱερεύοντες καί ὄϊς καί πίονας αἶγας, εἰλαπινάζουσιν πίνουσί τε αἴθοπα οἶνον μαψιδίως: τά δέ πολλά κατάνεται: οὐ γάρ ἔπ' ἀνήρ, οἷος ὀδυσσεύς ἔσκεν, ἀρήν ἀπό οἴκου ἀμῦναι. εἰ δ' ὀδυσεύς ἔλθοι καί ἵκοιτ' ἐς πατρίδα γαῖαν, αἶψά κε σύν ᾧ παιδί βίας ἀποτείσεται ἀνδρῶν.” ὥς φάτο, τηλέμαχος δέ μέγ' ἔπταρεν, ἀμφί δέ δῶμα σμερδαλέον κονάβησε: γέλασσε δέ πηνελόπεια, αἶψα δ' ἄρ' εὔμαιον ἔπεα πτερόεντα προσηύδα: “ἔρχεό μοι, τόν ξεῖνον ἐναντίον ὧδε κάλεσσον. οὐχ ὁράᾳς, ὅ μοι υἱός ἐπέπταρε πᾶσιν ἔπεσσι; τῶ κε καί οὐκ ἀτελής θάνατος μνηστῆρσι γένοιτο πᾶσι μάλ', οὐδέ κέ τις θάνατον καί κῆρας ἀλύξει. ἄλλο δέ τοι ἐρέω, σύ δ' ἐνί φρεσί βάλλεο σῇσιν: αἴ κ' αὐτόν γνώω νημερτέα πάντ' ἐνέποντα, ἕσσω μιν χλαῖνάν τε χιτῶνά τε, εἵματα καλά.” ὥς φάτο, βῆ δέ συφορβός, ἐπεί τόν μῦθον ἄκουσεν, ἀγχοῦ δ' ἱστάμενος ἔπεα πτερόεντα προσηύδα: “ξεῖνε πάτερ, καλέει σε περίφρων πηνελόπεια, μήτηρ τηλεμάχοιο: μεταλλῆσαί τί ἑ θυμός ἀμφί πόσει κέλεται, καί κήδεά περ πεπαθυίῃ. εἰ δέ κέ σε γνώῃ νημερτέα πάντ' ἐνέποντα, ἕσσει σε χλαῖνάν τε χιτῶνά τε, τῶν σύ μάλιστα χρηΐζεις: σῖτον δέ καί αἰτίζων κατά δῆμον γαστέρα βοσκήσεις: δώσει δέ τοι ὅς κ' ἐθέλῃσι.” τόν δ' αὖτε προσέειπε πολύτλας δῖος ὀδυσσεύς: “εὔμαι', αἶψά κ' ἐγώ νημερτέα πάντ' ἐνέποιμι κούρῃ ἰκαρίοιο, περίφρονι πηνελοπείῃ: οἶδα γάρ εὖ περί κείνου, ὁμήν δ' ἀνεδέγμεθ' ὀϊζύν. ἀλλά μνηστήρων χαλεπῶν ὑποδείδι' ὅμιλον, [τῶν ὕβρις τε βίη τε σιδήρεον οὐρανόν ἵκει.] καί γάρ νῦν, ὅτε μ' οὗτος ἀνήρ κατά δῶμα κιόντα οὔ τι κακόν ῥέξαντα βαλών ὀδύνῃσιν ἔδωκεν, οὔτε τι τηλέμαχος τό γ' ἐπήρκεσεν οὔτε τις ἄλλος. τῶ νῦν πηνελόπειαν ἐνί μεγάροισιν ἄνωχθι μεῖναι, ἐπειγομένην περ, ἐς ἠέλιον καταδύντα: καί τότε μ' εἰρέσθω πόσιος πέρι νόστιμον ἦμαρ ἀσσοτέρω καθίσασα παραί πυρί: εἵματα γάρ τοι λύγρ' ἔχω: οἶσθα καί αὐτός, ἐπεί σε πρῶθ' ἱκέτευσα.” ὥς φάτο, βῆ δέ συφορβός, ἐπεί τόν μῦθον ἄκουσε. τόν δ' ὑπέρ οὐδοῦ βάντα προσηύδα πηνελόπεια: “οὐ σύ γ' ἄγεις, εὔμαιε; τί τοῦτ' ἐνόησεν ἀλήτης; ἤ τινά που δείσας ἐξαίσιον ἦε καί ἄλλως αἰδεῖται κατά δῶμα; κακός δ' αἰδοῖος ἀλήτης.” τήν δ' ἀπαμειβόμενος προσέφης, εὔμαιε συβῶτα: “μυθεῖται κατά μοῖραν, ἅ πέρ κ' οἴοιτο καί ἄλλος, ὕβριν ἀλυσκάζων ἀνδρῶν ὑπερηνορεόντων: ἀλλά σε μεῖναι ἄνωγεν ἐς ἠέλιον καταδύντα. καί δέ σοί ὧδ' αὐτῇ πολύ κάλλιον, ὦ βασίλεια, οἴην πρός ξεῖνον φάσθαι ἔπος ἠδ' ἐπακοῦσαι.” τόν δ' αὖτε προσέειπε περίφρων πηνελόπεια: “οὐκ ἄφρων ὁ ξεῖνος ὀΐεται, ὥς περ ἄν εἴη: οὐ γάρ πώ τινες ὧδε καταθνητῶν ἀνθρώπων ἀνέρες ὑβρίζοντες ἀτάσθαλα μηχανόωνται.” ἡ μέν ἄρ' ὥς ἀγόρευεν, ὁ δ' ᾤχετο δῖος ὑφορβός μνηστήρων ἐς ὅμιλον, ἐπεί διεπέφραδε πάντα. αἶψα δέ τηλέμαχον ἔπεα πτερόεντα προσηύδα, ἄγχι σχών κεφαλήν, ἵνα μή πευθοίαθ' οἱ ἄλλοι: “ὦ φίλ', ἐγώ μέν ἄπειμι σύας καί κεῖνα φυλάξων, σόν καί ἐμόν βίοτον: σοί δ' ἐνθάδε πάντα μελόντων. αὐτόν μέν σέ πρῶτα σάω, καί φράζεο θυμῷ, μή τι πάθῃς: πολλοί δέ κακά φρονέουσιν ἀχαιῶν, τούς ζεύς ἐξολέσειε πρίν ἥμιν πῆμα γενέσθαι.” τόν δ' αὖ τηλέμαχος πεπνυμένος ἀντίον ηὔδα: “ἔσσεται οὕτως, ἄττα: σύ δ' ἔρχεο δειελιήσας: ἠῶθεν δ' ἰέναι καί ἄγειν ἱερήϊα καλά. αὐτάρ ἐμοί τάδε πάντα καί ἀθανάτοισι μελήσει.” ὥς φάθ', ὁ δ' αὖτις ἄρ' ἕζετ' ἐϋξέστου ἐπί δίφρου. πλησάμενος δ' ἄρα θυμόν ἐδητύος ἠδέ ποτῆτος βῆ ῥ' ἴμεναι μεθ' ὕας, λίπε δ' ἕρκεά τε μέγαρόν τε πλεῖον δαιτυμόνων: οἱ δ' ὀρχηστυῖ καί ἀοιδῇ τέρποντ': ἤδη γάρ καί ἐπήλυθε δείελον ἦμαρ. {οδυσσειασ σ} ἦλθε δ' ἐπί πτωχός πανδήμιος, ὅς κατά ἄστυ πτωχεύεσκ' ἰθάκης, μετά δ' ἔπρεπε γαστέρι μάργῃ ἀζηχές φαγέμεν καί πιέμεν: οὐδέ οἱ ἦν ἴς οὐδέ βίη, εἶδος δέ μάλα μέγας ἦν ὁράασθαι. ἀρναῖος δ' ὄνομ' ἔσκε: τό γάρ θέτο πότνια μήτηρ ἐκ γενετῆς: ἶρον δέ νέοι κίκλησκον ἅπαντες, οὕνεκ' ἀπαγγέλλεσκε κιών, ὅτε πού τις ἀνώγοι. ὅς ῥ' ἐλθών ὀδυσῆα διώκετο οἷο δόμοιο, καί μιν νεικείων ἔπεα πτερόεντα προσηύδα: “εἶκε, γέρον, προθύρου, μή δή τάχα καί ποδός ἕλκῃ. οὐκ ἀΐεις, ὅτι δή μοι ἐπιλλίζουσιν ἅπαντες, ἑλκέμεναι δέ κέλονται; ἐγώ δ' αἰσχύνομαι ἔμπης. ἀλλ' ἄνα, μή τάχα νῶϊν ἔρις καί χερσί γένηται.” τόν δ' ἄρ' ὑπόδρα ἰδών προσέφη πολύμητις ὀδυσσεύς: “δαιμόνι', οὔτε τί σε ῥέζω κακόν οὔτ' ἀγορεύω, οὔτε τινά φθονέω δόμεναι καί πόλλ' ἀνελόντα. οὐδός δ' ἀμφοτέρους ὅδε χείσεται, οὐδέ τί σε χρή ἀλλοτρίων φθονέειν: δοκέεις δέ μοι εἶναι ἀλήτης ὥς περ ἐγών, ὄλβον δέ θεοί μέλλουσιν ὀπάζειν. χερσί δέ μή τι λίην προκαλίζεο, μή με χολώσῃς, μή σε γέρων περ ἐών στῆθος καί χείλεα φύρσω αἵματος: ἡσυχίη δ' ἄν ἐμοί καί μᾶλλον ἔτ' εἴη αὔριον: οὐ μέν γάρ τί ς' ὑποστρέψεσθαι ὀΐω δεύτερον ἐς μέγαρον λαερτιάδεω ὀδυσῆος.” τόν δέ χολωσάμενος προσεφώνεεν ἶρος ἀλήτης: “ὤ πόποι, ὡς ὁ μολοβρός ἐπιτροχάδην ἀγορεύει, γρηΐ καμινοῖ ἶσος: ὅν ἄν κακά μητισαίμην κόπτων ἀμφοτέρῃσι, χαμαί δέ κε πάντας ὀδόντας γναθμῶν ἐξελάσαιμι συός ὥς ληϊβοτείρης. ζῶσαι νῦν, ἵνα πάντες ἐπιγνώωσι καί οἵδε μαρναμένους: πῶς δ' ἄν σύ νεωτέρῳ ἀνδρί μάχοιο;” ὥς οἱ μέν προπάροιθε θυράων ὑψηλάων οὐδοῦ ἔπι ξεστοῦ πανθυμαδόν ὀκριόωντο. τοῖϊν δέ ξυνέηχ' ἱερόν μένος ἀντινόοιο, ἡδύ δ' ἄρ' ἐκγελάσας μετεφώνει μνηστήρεσσιν: “ὦ φίλοι, οὐ μέν πώ τι πάρος τοιοῦτον ἐτύχθη, οἵην τερπωλήν θεός ἤγαγεν ἐς τόδε δῶμα: ὁ ξεῖνός τε καί ἶρος ἐρίζετον ἀλλήλοιϊν χερσί μαχέσσασθαι: ἀλλά ξυνελάσσομεν ὦκα.” ὥς ἔφαθ', οἱ δ' ἄρα πάντες ἀνήϊξαν γελόωντες, ἀμφί δ' ἄρα πτωχούς κακοείμονας ἠγερέθοντο. τοῖσιν δ' ἀντίνοος μετέφη, εὐπείθεος υἱός: “κέκλυτέ μευ, μνηστῆρες ἀγήνορες, ὄφρα τι εἴπω. γαστέρες αἵδ' αἰγῶν κέατ' ἐν πυρί, τάς ἐπί δόρπῳ κατθέμεθα κνίσης τε καί αἵματος ἐμπλήσαντες. ὁππότερος δέ κε νικήσῃ κρείσσων τε γένηται, τάων ἥν κ' ἐθέλῃσιν ἀναστάς αὐτός ἑλέσθω: αἰεί δ' αὖθ' ἥμιν μεταδαίσεται, οὐδέ τιν' ἄλλον πτωχόν ἔσω μίσγεσθαι ἐάσομεν αἰτήσοντα.” ὥς ἔφατ' ἀντίνοος, τοῖσιν δ' ἐπιήνδανε μῦθος. τοῖς δέ δολοφρονέων μετέφη πολύμητις ὀδυσσεύς: “ὦ φίλοι, οὔ πως ἔστι νεωτέρῳ ἀνδρί μάχεσθαι ἄνδρα γέροντα δύῃ ἀρημένον: ἀλλά με γαστήρ ὀτρύνει κακοεργός, ἵνα πληγῇσι δαμείω. ἀλλ' ἄγε νῦν μοι πάντες ὀμόσσατε καρτερόν ὅρκον, μή τις ἐπ' ἴρῳ ἦρα φέρων ἐμέ χειρί βαρείῃ πλήξῃ ἀτασθάλλων, τούτῳ δέ με ἶφι δαμάσσῃ.” ὥς ἔφαθ', οἱ δ' ἄρα πάντες ἐπώμνυον, ὡς ἐκέλευεν. [αὐτάρ ἐπεί ῥ' ὄμοσάν τε τελεύτησάν τε τόν ὅρκον,] τοῖς δ' αὖτις μετέειφ' ἱερή ἴς τηλεμάχοιο: “ξεῖν', εἴ ς' ὀτρύνει κραδίη καί θυμός ἀγήνωρ τοῦτον ἀλέξασθαι, τῶν δ' ἄλλων μή τιν' ἀχαιῶν δείδιθ', ἐπεί πλεόνεσσι μαχήσεται ὅς κέ σε θείνῃ. ξεινοδόκος μέν ἐγών, ἐπί δ' αἰνεῖτον βασιλῆες, εὐρύμαχός τε καί ἀντίνοος, πεπνυμένω ἄμφω.” ὥς ἔφαθ', οἱ δ' ἄρα πάντες ἐπῄνεον. αὐτάρ ὀδυσσεύς ζώσατο μέν ῥάκεσιν περί μήδεα, φαῖνε δέ μηρούς καλούς τε μεγάλους τε, φάνεν δέ οἱ εὐρέες ὦμοι στήθεά τε στιβαροί τε βραχίονες: αὐτάρ ἀθήνη ἄγχι παρισταμένη μέλε' ἤλδανε ποιμένι λαῶν. μνηστῆρες δ' ἄρα πάντες ὑπερφιάλως ἀγάσαντο: ὧδε δέ τις εἴπεσκεν ἰδών ἐς πλησίον ἄλλον: “ἦ τάχα ἶρος ἄϊρος ἐπίσπαστον κακόν ἕξει, οἵην ἐκ ῥακέων ὁ γέρων ἐπιγουνίδα φαίνει.” ὥς ἄρ' ἔφαν, ἴρῳ δέ κακῶς ὠρίνετο θυμός. ἀλλά καί ὧς δρηστῆρες ἄγον ζώσαντες ἀνάγκῃ δειδιότα: σάρκες δέ περιτρομέοντο μέλεσσιν. ἀντίνοος δ' ἐνένιπεν ἔπος τ' ἔφατ' ἔκ τ' ὀνόμαζε: “νῦν μέν μήτ' εἴης, βουγάϊε, μήτε γένοιο, εἰ δή τοῦτόν γε τρομέεις καί δείδιας αἰνῶς, ἄνδρα γέροντα δύῃ ἀρημένον, ἥ μιν ἱκάνει. ἀλλ' ἔκ τοι ἐρέω, τό δέ καί τετελεσμένον ἔσται: αἴ κέν ς' οὗτος νικήσῃ κρείσσων τε γένηται, πέμψω ς' ἤπειρόνδε, βαλών ἐν νηΐ μελαίνῃ, εἰς ἔχετον βασιλῆα, βροτῶν δηλήμονα πάντων, ὅς κ' ἀπό ῥῖνα τάμῃσι καί οὔατα νηλέϊ χαλκῷ μήδεά τ' ἐξερύσας δώῃ κυσίν ὠμά δάσασθαι.” ὥς φάτο, τῷ δ' ἔτι μᾶλλον ὑπό τρόμος ἤλυθε γυῖα. ἐς μέσσον δ' ἄναγον: τώ δ' ἄμφω χεῖρας ἀνέσχον. δή τότε μερμήριξε πολύτλας δῖος ὀδυσσεύς, ἤ ἐλάσει' ὥς μιν ψυχή λίποι αὖθι πεσόντα, ἦέ μιν ἦκ' ἐλάσειε τανύσσειέν τ' ἐπί γαίῃ. ὧδε δέ οἱ φρονέοντι δοάσσατο κέρδιον εἶναι, ἦκ' ἐλάσαι, ἵνα μή μιν ἐπιφρασσαίατ' ἀχαιοί. δή τότ' ἀνασχομένω ὁ μέν ἤλασε δεξιόν ὦμον ἶρος, ὁ δ' αὐχέν' ἔλασσεν ὑπ' οὔατος, ὀστέα δ' εἴσω ἔθλασεν: αὐτίκα δ' ἦλθεν ἀνά στόμα φοίνιον αἷμα, κάδ δ' ἔπες' ἐν κονίῃσι μακών, σύν δ' ἤλας' ὀδόντας λακτίζων ποσί γαῖαν: ἀτάρ μνηστῆρες ἀγαυοί χεῖρας ἀνασχόμενοι γέλῳ ἔκθανον. αὐτάρ ὀδυσσεύς ἕλκε διέκ προθύροιο λαβών ποδός, ὄφρ' ἵκετ' αὐλήν αἰθούσης τε θύρας: καί μιν ποτί ἑρκίον αὐλῆς εἷσεν ἀνακλίνας, σκῆπτρον δέ οἱ ἔμβαλε χειρί, καί μιν φωνήσας ἔπεα πτερόεντα προσηύδα: “ἐνταυθοῖ νῦν ἧσο κύνας τε σύας τ' ἀπερύκων, μηδέ σύ γε ξείνων καί πτωχῶν κοίρανος εἶναι λυγρός ἐών, μή πού τι κακόν καί μεῖζον ἐπαύρῃ.” ἦ ῥα, καί ἀμφ' ὤμοισιν ἀεικέα βάλλετο πήρην, πυκνά ῥωγαλέην, ἐν δέ στρόφος ἦεν ἀορτήρ. ἄψ δ' ὅ γ' ἐπ' οὐδόν ἰών κατ' ἄρ' ἕζετο: τοί δ' ἴσαν εἴσω ἡδύ γελώοντες καί δεικανόωντ' ἐπέεσσι: “ζεύς τοι δοίη, ξεῖνε, καί ἀθάνατοι θεοί ἄλλοι, ὅττι μάλιστ' ἐθέλεις καί τοι φίλον ἔπλετο θυμῷ, ὅς τοῦτον τόν ἄναλτον ἀλητεύειν ἀπέπαυσας ἐν δήμῳ: τάχα γάρ μιν ἀνάξομεν ἤπειρόνδε εἰς ἔχετον βασιλῆα, βροτῶν δηλήμονα πάντων.” ὥς ἄρ' ἔφαν, χαῖρεν δέ κλεηδόνι δῖος ὀδυσσεύς. ἀντίνοος δ' ἄρα οἱ μεγάλην παρά γαστέρα θῆκεν, ἐμπλείην κνίσης τε καί αἵματος: ἀμφίνομος δέ ἄρτους ἐκ κανέοιο δύω παρέθηκεν ἀείρας καί δέπαϊ χρυσέῳ δειδίσκετο φώνησέν τε: “χαῖρε, πάτερ ὦ ξεῖνε: γένοιτό τοι ἔς περ ὀπίσσω ὄλβος: ἀτάρ μέν νῦν γε κακοῖς' ἔχεαι πολέεσσι.” τόν δ' ἀπαμειβόμενος προσέφη πολύμητις ὀδυσσεύς: “ἀμφίνομ', ἦ μάλα μοι δοκέεις πεπνυμένος εἶναι: τοίου γάρ καί πατρός, ἐπεί κλέος ἐσθλόν ἄκουον νῖσον δουλιχιῆα ἐΰν τ' ἔμεν ἀφνειόν τε: τοῦ ς' ἔκ φασι γενέσθαι, ἐπητῇ δ' ἀνδρί ἔοικας. τοὔνεκά τοι ἐρέω, σύ δέ σύνθεο καί μευ ἄκουσον: οὐδέν ἀκιδνότερον γαῖα τρέφει ἀνθρώποιο [πάντων, ὅσσα τε γαῖαν ἔπι πνείει τε καί ἕρπει.] οὐ μέν γάρ ποτέ φησι κακόν πείσεσθαι ὀπίσσω, ὄφρ' ἀρετήν παρέχωσι θεοί καί γούνατ' ὀρώρῃ: ἀλλ' ὅτε δή καί λυγρά θεοί μάκαρες τελέωσι, καί τά φέρει ἀεκαζόμενος τετληότι θυμῷ. τοῖος γάρ νόος ἐστίν ἐπιχθονίων ἀνθρώπων, οἷον ἐπ' ἦμαρ ἄγῃσι πατήρ ἀνδρῶν τε θεῶν τε. καί γάρ ἐγώ ποτ' ἔμελλον ἐν ἀνδράσιν ὄλβιος εἶναι, πολλά δ' ἀτάσθαλ' ἔρεξα βίῃ καί κάρτεϊ εἴκων, πατρί τ' ἐμῷ πίσυνος καί ἐμοῖσι κασιγνήτοισι. τῶ μή τίς ποτε πάμπαν ἀνήρ ἀθεμίστιος εἴη, ἀλλ' ὅ γε σιγῇ δῶρα θεῶν ἔχοι, ὅττι διδοῖεν. οἷ' ὁρόω μνηστῆρας ἀτάσθαλα μηχανόωντας, κτήματα κείροντας καί ἀτιμάζοντας ἄκοιτιν ἀνδρός, ὅν οὐκέτι φημί φίλων καί πατρίδος αἴης δηρόν ἀπέσσεσθαι: μάλα δέ σχεδόν. ἀλλά σε δαίμων οἴκαδ' ὑπεξαγάγοι, μηδ' ἀντιάσειας ἐκείνῳ, ὁππότε νοστήσειε φίλην ἐς πατρίδα γαῖαν: οὐ γάρ ἀναιμωτί γε διακρινέεσθαι ὀΐω μνηστῆρας καί κεῖνον, ἐπεί κε μέλαθρον ὑπέλθῃ.” ὥς φάτο, καί σπείσας ἔπιεν μελιηδέα οἶνον, ἄψ δ' ἐν χερσίν ἔθηκε δέπας κοσμήτορι λαῶν. αὐτάρ ὁ βῆ κατά δῶμα φίλον τετιημένος ἦτορ, νευστάζων κεφαλῇ: δή γάρ κακόν ὄσσετο θυμῷ. ἀλλ' οὐδ' ὧς φύγε κῆρα: πέδησε δέ καί τόν ἀθήνη τηλεμάχου ὑπό χερσί καί ἔγχεϊ ἶφι δαμῆναι. ἄψ δ' αὖτις κατ' ἄρ' ἕζετ' ἐπί θρόνου ἔνθεν ἀνέστη. τῇ δ' ἄρ' ἐπί φρεσί θῆκε θεά γλαυκῶπις ἀθήνη, κούρῃ ἰκαρίοιο, περίφρονι πηνελοπείῃ, μνηστήρεσσι φανῆναι, ὅπως πετάσειε μάλιστα θυμόν μνηστήρων ἰδέ τιμήεσσα γένοιτο μᾶλλον πρός πόσιός τε καί υἱέος ἤ πάρος ἦεν. ἀχρεῖον δ' ἐγέλασσεν ἔπος τ' ἔφατ' ἔκ τ' ὀνόμαζεν: “εὐρυνόμη, θυμός μοι ἐέλδεται, οὔ τι πάρος γε, μνηστήρεσσι φανῆναι, ἀπεχθομένοισί περ ἔμπης: παιδί δέ κεν εἴποιμι ἔπος, τό κε κέρδιον εἴη, μή πάντα μνηστῆρσιν ὑπερφιάλοισιν ὁμιλεῖν, οἵ τ' εὖ μέν βάζουσι, κακῶς δ' ὄπιθεν φρονέουσι.” τήν δ' αὖτ' εὐρυνόμη ταμίη πρός μῦθον ἔειπε: “ναί δή ταῦτά γε πάντα, τέκος, κατά μοῖραν ἔειπες. ἀλλ' ἴθι καί σῷ παιδί ἔπος φάο μηδ' ἐπίκευθε, χρῶτ' ἀπονιψαμένη καί ἐπιχρίσασα παρειάς, μηδ' οὕτω δακρύοισι πεφυρμένη ἀμφί πρόσωπα ἔρχευ, ἐπεί κάκιον πενθήμεναι ἄκριτον αἰεί. ἤδη μέν γάρ τοι παῖς τηλίκος, ὅν σύ μάλιστα ἠρῶ ἀθανάτοισι γενειήσαντα ἰδέσθαι.” τήν δ' αὖτε προσέειπε περίφρων πηνελόπεια: “εὐρυνόμη, μή ταῦτα παραύδα, κηδομένη περ, χρῶτ' ἀπονίπτεσθαι καί ἐπιχρίεσθαι ἀλοιφῇ: ἀγλαΐην γάρ ἐμοί γε θεοί, τοί ὄλυμπον ἔχουσιν, ὤλεσαν, ἐξ οὗ κεῖνος ἔβη κοίλῃς' ἐνί νηυσίν. ἀλλά μοι αὐτονόην τε καί ἱπποδάμειαν ἄνωχθι ἐλθέμεν, ὄφρα κέ μοι παρστήετον ἐν μεγάροισιν: οἴη δ' οὐ κεῖς' εἶμι μετ' ἀνέρας: αἰδέομαι γάρ.” ὥς ἄρ' ἔφη, γρηΰς δέ διέκ μεγάροιο βεβήκει ἀγγελέουσα γυναιξί καί ὀτρυνέουσα νέεσθαι. ἔνθ' αὖτ' ἄλλ' ἐνόησε θεά γλαυκῶπις ἀθήνη: κούρῃ ἰκαρίοιο κατά γλυκύν ὕπνον ἔχευεν, εὗδε δ' ἀνακλινθεῖσα, λύθεν δέ οἱ ἅψεα πάντα αὐτοῦ ἐνί κλιντῆρι: τέως δ' ἄρα δῖα θεάων ἄμβροτα δῶρα δίδου, ἵνα θηησαίατ' ἀχαιοί. κάλλεϊ μέν οἱ πρῶτα προσώπατα καλά κάθηρεν ἀμβροσίῳ, οἵῳ περ ἐϋστέφανος κυθέρεια χρίεται, εὖτ' ἄν ἴῃ χαρίτων χορόν ἱμερόεντα: καί μιν μακροτέρην καί πάσσονα θῆκεν ἰδέσθαι, λευκοτέρην δ' ἄρα μιν θῆκε πριστοῦ ἐλέφαντος. ἡ μέν ἄρ' ὥς ἕρξας' ἀπεβήσετο δῖα θεάων: ἦλθον δ' ἀμφίπολοι λευκώλενοι ἐκ μεγάροιο φθόγγῳ ἐπερχόμεναι: τήν δέ γλυκύς ὕπνος ἀνῆκε, καί ῥ' ἀπομόρξατο χερσί παρειάς φώνησέν τε: “ἦ με μάλ' αἰνοπαθῆ μαλακόν περί κῶμ' ἐκάλυψεν. αἴθε μοι ὥς μαλακόν θάνατον πόροι ἄρτεμις ἁγνή αὐτίκα νῦν, ἵνα μηκέτ' ὀδυρομένη κατά θυμόν αἰῶνα φθινύθω, πόσιος ποθέουσα φίλοιο παντοίην ἀρετήν, ἐπεί ἔξοχος ἦεν ἀχαιῶν.” ὥς φαμένη κατέβαιν' ὑπερώϊα σιγαλόεντα, οὐκ οἴη, ἅμα τῇ γε καί ἀμφίπολοι δύ' ἕποντο. ἡ δ' ὅτε δή μνηστῆρας ἀφίκετο δῖα γυναικῶν, στῆ ῥα παρά σταθμόν τέγεος πύκα ποιητοῖο ἄντα παρειάων σχομένη λιπαρά κρήδεμνα: ἀμφίπολος δ' ἄρα οἱ κεδνή ἑκάτερθε παρέστη. τῶν δ' αὐτοῦ λύτο γούνατ', ἔρῳ δ' ἄρα θυμόν ἔθελχθεν, πάντες δ' ἠρήσαντο παραί λεχέεσσι κλιθῆναι. ἡ δ' αὖ τηλέμαχον προσεφώνεεν, ὅν φίλον υἱόν: “τηλέμαχ', οὐκέτι τοι φρένες ἔμπεδοι οὐδέ νόημα. παῖς ἔτ' ἐών καί μᾶλλον ἐνί φρεσί κέρδε' ἐνώμας: νῦν δ', ὅτε δή μέγας ἐσσί καί ἥβης μέτρον ἱκάνεις, καί κέν τις φαίη γόνον ἔμμεναι ὀλβίου ἀνδρός ἐς μέγεθος καί κάλλος ὁρώμενος, ἀλλότριος φώς, οὐκέτι τοι φρένες εἰσίν ἐναίσιμοι οὐδέ νόημα. οἷον δή τόδε ἔργον ἐνί μεγάροισιν ἐτύχθη, ὅς τόν ξεῖνον ἔασας ἀεικισθήμεναι οὕτω. πῶς νῦν, εἴ τι ξεῖνος ἐν ἡμετέροισι δόμοισιν ἥμενος ὧδε πάθοι ῥυστακτύος ἐξ ἀλεγεινῆς; σοί κ' αἶσχος λώβη τε μετ' ἀνθρώποισι πέλοιτο.” τήν δ' αὖ τηλέμαχος πεπνυμένος ἀντίον ηὔδα: “μῆτερ ἐμή, τό μέν οὔ σε νεμεσσῶμαι κεχολῶσθαι: αὐτάρ ἐγώ θυμῷ νοέω καί οἶδα ἕκαστα, ἐσθλά τε καί τά χέρεια: πάρος δ' ἔτι νήπιος ἦα. ἀλλά τοι οὐ δύναμαι πεπνυμένα πάντα νοῆσαι: ἐκ γάρ με πλήσσουσι παρήμενοι ἄλλοθεν ἄλλος οἵδε κακά φρονέοντες, ἐμοί δ' οὐκ εἰσίν ἀρωγοί. οὐ μέν τοι ξείνου γε καί ἴρου μῶλος ἐτύχθη μνηστήρων ἰότητι, βίῃ δ' ὅ γε φέρτερος ἦεν. αἴ γάρ, ζεῦ τε πάτερ καί ἀθηναίη καί ἄπολλον, οὕτω νῦν μνηστῆρες ἐν ἡμετέροισι δόμοισι νεύοιεν κεφαλάς δεδμημένοι, οἱ μέν ἐν αὐλῇ, οἱ δ' ἔντοσθε δόμοιο, λελῦτο δέ γυῖα ἑκάστου, ὡς νῦν ἶρος ἐκεῖνος ἐπ' αὐλείῃσι θύρῃσιν ἧσται νευστάζων κεφαλῇ, μεθύοντι ἐοικώς, οὐδ' ὀρθός στῆναι δύναται ποσίν οὐδέ νέεσθαι οἴκαδ', ὅπῃ οἱ νόστος, ἐπεί φίλα γυῖα λέλυνται.” ὥς οἱ μέν τοιαῦτα πρός ἀλλήλους ἀγόρευον: εὐρύμαχος δ' ἐπέεσσι προσηύδα πηνελόπειαν: “κούρη ἰκαρίοιο, περίφρων πηνελόπεια, εἰ πάντες σε ἴδοιεν ἀν' ἴασον ἄργος ἀχαιοί, πλέονές κε μνηστῆρες ἐν ὑμετέροισι δόμοισιν ἠῶθεν δαινύατ', ἐπεί περίεσσι γυναικῶν εἶδός τε μέγεθός τε ἰδέ φρένας ἔνδον ἐΐσας.” τόν δ' ἠμείβετ' ἔπειτα περίφρων πηνελόπεια: “εὐρύμαχ', ἦ τοι ἐμήν ἀρετήν εἶδός τε δέμας τε ὤλεσαν ἀθάνατοι, ὅτε ἴλιον εἰσανέβαινον ἀργεῖοι, μετά τοῖσι δ' ἐμός πόσις ᾖεν ὀδυσσεύς. εἰ κεῖνός γ' ἐλθών τόν ἐμόν βίον ἀμφιπολεύοι, μεῖζόν κε κλέος εἴη ἐμόν καί κάλλιον οὕτω. νῦν δ' ἄχομαι: τόσα γάρ μοι ἐπέσσευεν κακά δαίμων. ἦ μέν δή ὅτε τ' ᾖε λιπών κάτα πατρίδα γαῖαν, δεξιτερήν ἐπί καρπῷ ἑλών ἐμέ χεῖρα προσηύδα: ‘ὦ γύναι, οὐ γάρ ὀΐω ἐϋκνήμιδας ἀχαιούς ἐκ τροίης εὖ πάντας ἀπήμονας ἀπονέεσθαι: καί γάρ τρῶάς φασι μαχητάς ἔμμεναι ἄνδρας, ἠμέν ἀκοντιστάς ἠδέ ῥυτῆρας ὀϊστῶν ἵππων τ' ὠκυπόδων ἐπιβήτορας, οἵ τε τάχιστα ἔκριναν μέγα νεῖκος ὁμοιΐου πτολέμοιο. τῶ οὐκ οἶδ', ἤ κέν μ' ἀνέσει θεός, ἦ κεν ἁλώω αὐτοῦ ἐνί τροίῃ: σοί δ' ἐνθάδε πάντα μελόντων: μεμνῆσθαι πατρός καί μητέρος ἐν μεγάροισιν ὡς νῦν, ἤ ἔτι μᾶλλον, ἐμεῦ ἀπονόσφιν ἐόντος: αὐτάρ ἐπήν δή παῖδα γενειήσαντα ἴδηαι, γήμασθ' ᾧ κ' ἐθέλῃσθα, τεόν κατά δῶμα λιποῦσα.’ κεῖνος τώς ἀγόρευε: τά δή νῦν πάντα τελεῖται. νύξ δ' ἔσται, ὅτε δή στυγερός γάμος ἀντιβολήσει οὐλομένης ἐμέθεν, τῆς τε ζεύς ὄλβον ἀπηύρα. ἀλλά τόδ' αἰνόν ἄχος κραδίην καί θυμόν ἱκάνει: μνηστήρων οὐχ ἥδε δίκη τό πάροιθε τέτυκτο, οἵ τ' ἀγαθήν τε γυναῖκα καί ἀφνειοῖο θύγατρα μνηστεύειν ἐθέλωσι καί ἀλλήλοις' ἐρίσωσιν: αὐτοί τοί γ' ἀπάγουσι βόας καί ἴφια μῆλα κούρης δαῖτα φίλοισι, καί ἀγλαά δῶρα διδοῦσιν: ἀλλ' οὐκ ἀλλότριον βίοτον νήποινον ἔδουσιν.” ὥς φάτο, γήθησεν δέ πολύτλας δῖος ὀδυσσεύς, οὕνεκα τῶν μέν δῶρα παρέλκετο, θέλγε δέ θυμόν μειλιχίοις' ἐπέεσσι, νόος δέ οἱ ἄλλα μενοίνα. τήν δ' αὖτ' ἀντίνοος προσέφη, εὐπείθεος υἱός: “κούρη ἰκαρίοιο, περίφρων πηνελόπεια, δῶρα μέν ὅς κ' ἐθέλῃσιν ἀχαιῶν ἐνθάδ' ἐνεῖκαι, δέξασθ': οὐ γάρ καλόν ἀνήνασθαι δόσιν ἐστίν: ἡμεῖς δ' οὔτ' ἐπί ἔργα πάρος γ' ἴμεν οὔτε πῃ ἄλλῃ, πρίν γέ σε τῷ γήμασθαι ἀχαιῶν, ὅς τις ἄριστος.” ὥς ἔφατ' ἀντίνοος, τοῖσιν δ' ἐπιήνδανε μῦθος. δῶρα δ' ἄρ' οἰσέμεναι πρόεσαν κήρυκα ἕκαστος. ἀντινόῳ μέν ἔνεικε μέγαν περικαλλέα πέπλον, ποικίλον: ἐν δ' ἄρ' ἔσαν περόναι δυοκαίδεκα πᾶσαι χρύσειαι, κληῖσιν ἐϋγνάμπτοις' ἀραρυῖαι: ὅρμον δ' εὐρυμάχῳ πολυδαίδαλον αὐτίκ' ἔνεικε, χρύσεον, ἠλέκτροισιν ἐερμένον, ἠέλιον ὥς: ἕρματα δ' εὐρυδάμαντι δύω θεράποντες ἔνεικαν τρίγληνα μορόεντα, χάρις δ' ἀπελάμπετο πολλή: ἐκ δ' ἄρα πεισάνδροιο πολυκτορίδαο ἄνακτος ἴσθμιον ἤνεικεν θεράπων, περικαλλές ἄγαλμα: ἄλλο δ' ἄρ' ἄλλος δῶρον ἀχαιῶν καλόν ἔνεικεν. ἡ μέν ἔπειτ' ἀνέβαιν' ὑπερώϊα δῖα γυναικῶν, τῇ δ' ἄρ' ἅμ' ἀμφίπολοι ἔφερον περικαλλέα δῶρα: οἱ δ' εἰς ὀρχηστύν τε καί ἱμερόεσσαν ἀοιδήν τρεψάμενοι τέρποντο, μένον δ' ἐπί ἕσπερον ἐλθεῖν. τοῖσι δέ τερπομένοισι μέλας ἐπί ἕσπερος ἦλθεν: αὐτίκα λαμπτῆρας τρεῖς ἵστασαν ἐν μεγάροισιν, ὄφρα φαείνοιεν: περί δέ ξύλα κάγκανα θῆκαν, αὖα πάλαι, περίκηλα, νέον κεκεασμένα χαλκῷ, καί δαΐδας μετέμισγον: ἀμοιβηδίς δ' ἀνέφαινον δμῳαί ὀδυσσῆος ταλασίφρονος. αὐτάρ ὁ τῇσιν αὐτός διογενής μετέφη πολύμητις ὀδυσσεύς: “δμῳαί ὀδυσσῆος, δήν οἰχομένοιο ἄνακτος, ἔρχεσθε πρός δώμαθ', ἵν' αἰδοίη βασίλεια: τῇ δέ παρ' ἠλάκατα στροφαλίζετε, τέρπετε δ' αὐτήν ἥμεναι ἐν μεγάρῳ, ἤ εἴρια πείκετε χερσίν: αὐτάρ ἐγώ τούτοισι φάος πάντεσσι παρέξω. εἴ περ γάρ κ' ἐθέλωσιν ἐΰθρονον ἠῶ μίμνειν, οὔ τί με νικήσουσι: πολυτλήμων δέ μάλ' εἰμί.” ὥς ἔφαθ', αἱ δ' ἐγέλασσαν, ἐς ἀλλήλας δέ ἴδοντο. τόν δ' αἰσχρῶς ἐνένιπε μελανθώ καλλιπάρῃος, τήν δολίος μέν ἔτικτε, κόμισσε δέ πηνελόπεια, παῖδα δέ ὥς ἀτίταλλε, δίδου δ' ἄρ' ἀθύρματα θυμῷ: ἀλλ' οὐδ' ὧς ἔχε πένθος ἐνί φρεσί πηνελοπείης, ἀλλ' ἥ γ' εὐρυμάχῳ μισγέσκετο καί φιλέεσκεν. ἥ ῥ' ὀδυσῆ' ἐνένιπεν ὀνειδείοις' ἐπέεσσι: “ξεῖνε τάλαν, σύ γέ τις φρένας ἐκπεπαταγμένος ἐσσί, οὐδ' ἐθέλεις εὕδειν χαλκήϊον ἐς δόμον ἐλθών ἠέ που ἐς λέσχην, ἀλλ' ἐνθάδε πόλλ' ἀγορεύεις θαρσαλέως πολλοῖσι μετ' ἀνδράσιν, οὐδέ τι θυμῷ ταρβεῖς: ἦ ῥά σε οἶνος ἔχει φρένας, ἤ νύ τοι αἰεί τοιοῦτος νόος ἐστίν, ὅ καί μεταμώνια βάζεις. ἦ ἀλύεις ὅτι ἶρον ἐνίκησας τόν ἀλήτην; μή τίς τοι τάχα ἴρου ἀμείνων ἄλλος ἀναστῇ, ὅς τίς ς' ἀμφί κάρη κεκοπώς χερσί στιβαρῇσι δώματος ἐκπέμψῃσι φορύξας αἵματι πολλῷ.” τήν δ' ἄρ' ὑπόδρα ἰδών προσέφη πολύμητις ὀδυσσεύς: “ἦ τάχα τηλεμάχῳ ἐρέω, κύον, οἷ' ἀγορεύεις, κεῖς' ἐλθών, ἵνα ς' αὖθι διά μελεϊστί τάμῃσιν.” ὥς εἰπών ἐπέεσσι διεπτοίησε γυναῖκας. βάν δ' ἴμεναι διά δῶμα, λύθεν δ' ὑπό γυῖα ἑκάστης ταρβοσύνῃ: φάν γάρ μιν ἀληθέα μυθήσασθαι. αὐτάρ ὁ πάρ λαμπτῆρσι φαείνων αἰθομένοισιν ἑστήκειν ἐς πάντας ὁρώμενος: ἄλλα δέ οἱ κῆρ ὥρμαινε φρεσίν ᾗσιν, ἅ ῥ' οὐκ ἀτέλεστα γένοντο. μνηστῆρας δ' οὐ πάμπαν ἀγήνορας εἴα ἀθήνη λώβης ἴσχεσθαι θυμαλγέος, ὄφρ' ἔτι μᾶλλον δύη ἄχος κραδίην λαερτιάδεω ὀδυσῆος. τοῖσιν δ' εὐρύμαχος, πολύβου πάϊς, ἦρχ' ἀγορεύειν κερτομέων ὀδυσῆα: γέλω δ' ἑτάροισιν ἔτευχε: “κέκλυτέ μευ, μνηστῆρες ἀγακλειτῆς βασιλείης, ὄφρ' εἴπω, τά με θυμός ἐνί στήθεσσι κελεύει. οὐκ ἀθεεί ὅδ' ἀνήρ ὀδυσήϊον ἐς δόμον ἵκει: ἔμπης μοι δοκέει δαΐδων σέλας ἔμμεναι αὐτοῦ κάκ κεφαλῆς, ἐπεί οὔ οἱ ἔνι τρίχες οὐδ' ἠβαιαί.” ἦ ῥ', ἅμα τε προσέειπεν ὀδυσσῆα πτολίπορθον: “ξεῖν', ἦ ἄρ κ' ἐθέλοις θητευέμεν, εἴ ς' ἀνελοίμην, ἀγροῦ ἐπ' ἐσχατιῆς, _μισθός δέ τοι ἄρκιος ἔσται, _ αἱμασιάς τε λέγων καί δένδρεα μακρά φυτεύων; ἔνθα κ' ἐγώ σῖτον μέν ἐπηετανόν παρέχοιμι, εἵματα δ' ἀμφιέσαιμι ποσίν θ' ὑποδήματα δοίην. ἀλλ' ἐπεί οὖν δή ἔργα κάκ' ἔμμαθες, οὐκ ἐθελήσεις ἔργον ἐποίχεσθαι, ἀλλά πτώσσειν κατά δῆμον βούλεαι, ὄφρ' ἄν ἔχῃς βόσκειν σήν γαστέρ' ἄναλτον.” τόν δ' ἀπαμειβόμενος προσέφη πολύμητις ὀδυσσεύς: “εὐρύμαχ', εἰ γάρ νῶϊν ἔρις ἔργοιο γένοιτο ὥρῃ ἐν εἰαρινῇ, ὅτε τ' ἤματα μακρά πέλονται, ἐν ποίῃ, δρέπανον μέν ἐγών εὐκαμπές ἔχοιμι, καί δέ σύ τοῖον ἔχοις, ἵνα πειρησαίμεθα ἔργου νήστιες ἄχρι μάλα κνέφαος, ποίη δέ παρείη: εἰ δ' αὖ καί βόες εἶεν ἐλαυνέμεν, οἵ περ ἄριστοι, αἴθωνες μεγάλοι, ἄμφω κεκορηότε ποίης, ἥλικες ἰσοφόροι, τῶν τε σθένος οὐκ ἀλαπαδνόν, τετράγυον δ' εἴη, εἴκοι δ' ὑπό βῶλος ἀρότρῳ: τῶ κέ μ' ἴδοις, εἰ ὦλκα διηνεκέα προταμοίμην. εἰ δ' αὖ καί πόλεμόν ποθεν ὁρμήσειε κρονίων σήμερον, αὐτάρ ἐμοί σάκος εἴη καί δύο δοῦρε καί κυνέη πάγχαλκος ἐπί κροτάφοις' ἀραρυῖα, τῶ κέ μ' ἴδοις πρώτοισιν ἐνί προμάχοισι μιγέντα, οὐδ' ἄν μοι τήν γαστέρ' ὀνειδίζων ἀγορεύοις. ἀλλά μάλ' ὑβρίζεις καί τοι νόος ἐστίν ἀπηνής: καί πού τις δοκέεις μέγας ἔμμεναι ἠδέ κραταιός, οὕνεκα πάρ παύροισι καί οὐκ ἀγαθοῖσιν ὁμιλεῖς. εἰ δ' ὀδυσεύς ἔλθοι καί ἵκοιτ' ἐς πατρίδα γαῖαν, αἶψά κέ τοι τά θύρετρα, καί εὐρέα περ μάλ' ἐόντα, φεύγοντι στείνοιτο διέκ προθύροιο θύραζε.” ὥς ἔφατ', εὐρύμαχος δέ χολώσατο κηρόθι μᾶλλον καί μιν ὑπόδρα ἰδών ἔπεα πτερόεντα προσηύδα: “ἆ δείλ', ἦ τάχα τοι τελέω κακόν, οἷ' ἀγορεύεις θαρσαλέως πολλοῖσι μετ' ἀνδράσιν, οὐδέ τι θυμῷ ταρβεῖς: ἦ ῥά σε οἶνος ἔχει φρένας, ἤ νύ τοι αἰεί τοιοῦτος νόος ἐστίν, ὅ καί μεταμώνια βάζεις. [ἦ ἀλύεις, ὅτι ἶρον ἐνίκησας τόν ἀλήτην;”] ὥς ἄρα φωνήσας σφέλας ἔλλαβεν: αὐτάρ ὀδυσσεύς ἀμφινόμου πρός γοῦνα καθέζετο δουλιχιῆος, εὐρύμαχον δείσας. ὁ δ' ἄρ' οἰνοχόον βάλε χεῖρα δεξιτερήν: πρόχοος δέ χαμαί βόμβησε πεσοῦσα, αὐτάρ ὅ γ' οἰμώξας πέσεν ὕπτιος ἐν κονίῃσι. μνηστῆρες δ' ὁμάδησαν ἀνά μέγαρα σκιόεντα, ὧδε δέ τις εἴπεσκεν ἰδών ἐς πλησίον ἄλλον: “αἴθ' ὤφελλ' ὁ ξεῖνος ἀλώμενος ἄλλοθ' ὀλέσθαι πρίν ἐλθεῖν: τῶ κ' οὔ τι τόσον κέλαδον μετέθηκε. νῦν δέ περί πτωχῶν ἐριδαίνομεν, οὐδέ τι δαιτός ἐσθλῆς ἔσσεται ἦδος, ἐπεί τά χερείονα νικᾷ.” τοῖσι δέ καί μετέειφ' ἱερή ἴς τηλεμάχοιο: “δαιμόνιοι, μαίνεσθε καί οὐκέτι κεύθετε θυμῷ βρωτύν οὐδέ ποτῆτα: θεῶν νύ τις ὔμμ' ὀροθύνει. ἀλλ' εὖ δαισάμενοι κατακείετε οἴκαδ' ἰόντες, ὁππότε θυμός ἄνωγε: διώκω δ' οὔ τιν' ἐγώ γε.” ὥς ἔφαθ', οἱ δ' ἄρα πάντες ὀδάξ ἐν χείλεσι φύντες τηλέμαχον θαύμαζον, ὅ θαρσαλέως ἀγόρευε. τοῖσιν δ' ἀμφίνομος ἀγορήσατο καί μετέειπε [νίσου φαίδιμος υἱός, ἀρητιάδαο ἄνακτος.] “ὦ φίλοι, οὐκ ἄν δή τις ἐπί ῥηθέντι δικαίῳ ἀντιβίοις' ἐπέεσσι καθαπτόμενος χαλεπαίνοι: μήτε τι τόν ξεῖνον στυφελίζετε μήτε τιν' ἄλλον δμώων, οἵ κατά δώματ' ὀδυσσῆος θείοιο. ἀλλ' ἄγετ', οἰνοχόος μέν ἐπαρξάσθω δεπάεσσιν, ὄφρα σπείσαντες κατακείομεν οἴκαδ' ἰόντες: τόν ξεῖνον δέ ἐῶμεν ἐνί μεγάροις' ὀδυσῆος τηλεμάχῳ μελέμεν: τοῦ γάρ φίλον ἵκετο δῶμα.” ὥς φάτο, τοῖσι δέ πᾶσιν ἑαδότα μῦθον ἔειπε. τοῖσιν δέ κρητῆρα κεράσσατο μούλιος ἥρως, κῆρυξ δουλιχιεύς: θεράπων δ' ἦν ἀμφινόμοιο: νώμησεν δ' ἄρα πᾶσιν ἐπισταδόν: οἱ δέ θεοῖσι λείψαντες μακάρεσσι πίον μελιηδέα οἶνον. αὐτάρ ἐπεί σπεῖσάν τε πίον θ' ὅσον ἤθελε θυμός, βάν ῥ' ἴμεναι κείοντες ἑά πρός δώμαθ' ἕκαστος. {οδυσσειασ τ} αὐτάρ ὁ ἐν μεγάρῳ ὑπελείπετο δῖος ὀδυσσεύς, μνηστήρεσσι φόνον σύν ἀθήνῃ μερμηρίζων. αἶψα δέ τηλέμαχον ἔπεα πτερόεντα προσηύδα: “τηλέμαχε, χρή τεύχε' ἀρήϊα κατθέμεν εἴσω πάντα μάλ', αὐτάρ μνηστῆρας μαλακοῖς' ἐπέεσσι παρφάσθαι, ὅτε κέν σε μεταλλῶσιν ποθέοντες: ‘ἐκ καπνοῦ κατέθηκ', ἐπεί οὐκέτι τοῖσιν ἐῴκει, οἷά ποτε τροίηνδε κιών κατέλειπεν ὀδυσσεύς, ἀλλά κατῄκισται, ὅσσον πυρός ἵκετ' ἀϋτμή. πρός δ' ἔτι καί τόδε μεῖζον ἐνί φρεσίν ἔμβαλε δαίμων: μή πως οἰνωθέντες, ἔριν στήσαντες ἐν ὑμῖν, ἀλλήλους τρώσητε καταισχύνητέ τε δαῖτα καί μνηστύν: αὐτός γάρ ἐφέλκεται ἄνδρα σίδηρος.’” ὥς φάτο, τηλέμαχος δέ φίλῳ ἐπεπείθετο πατρί, ἐκ δέ καλεσσάμενος προσέφη τροφόν εὐρύκλειαν: “μαῖ', ἄγε δή μοι ἔρυξον ἐνί μεγάροισι γυναῖκας, ὄφρα κεν ἐς θάλαμον καταθείομαι ἔντεα πατρός, καλά, τά μοι κατά οἶκον ἀκηδέα καπνός ἀμέρδει πατρός ἀποιχομένοιο: ἐγώ δ' ἔτι νήπιος ἦα: νῦν δ' ἐθέλω καταθέσθαι, ἵν' οὐ πυρός ἵξετ' ἀϋτμή.” τόν δ' αὖτε προσέειπε φίλη τροφός εὐρύκλεια: “αἴ γάρ δή ποτε, τέκνον, ἐπιφροσύνας ἀνέλοιο οἴκου κήδεσθαι καί κτήματα πάντα φυλάσσειν. ἀλλ' ἄγε, τίς τοι ἔπειτα μετοιχομένη φάος οἴσει; δμῳάς δ' οὐκ εἴας προβλωσκέμεν, αἵ κεν ἔφαινον.” τήν δ' αὖ τηλέμαχος πεπνυμένος ἀντίον ηὔδα: “ξεῖνος ὅδ': οὐ γάρ ἀεργόν ἀνέξομαι, ὅς κεν ἐμῆς γε χοίνικος ἅπτηται, καί τηλόθεν εἰληλουθώς.” ὥς ἄρ' ἐφώνησεν, τῇ δ' ἄπτερος ἔπλετο μῦθος: κλήϊσεν δέ θύρας μεγάρων ἐΰ ναιεταόντων. τώ δ' ἄρ' ἀναΐξαντ' ὀδυσεύς καί φαίδιμος υἱός ἐσφόρεον κόρυθάς τε καί ἀσπίδας ὀμφαλοέσσας ἔγχεά τ' ὀξυόεντα: πάροιθε δέ παλλάς ἀθήνη χρύσεον λύχνον ἔχουσα φάος περικαλλές ἐποίει. δή τότε τηλέμαχος προσεφώνεεν ὅν πατέρ' αἶψα: “ὦ πάτερ, ἦ μέγα θαῦμα τόδ' ὀφθαλμοῖσιν ὁρῶμαι: ἔμπης μοι τοῖχοι μεγάρων καλαί τε μεσόδμαι εἰλάτιναί τε δοκοί καί κίονες ὑψός' ἔχοντες φαίνοντ' ὀφθαλμοῖς' ὡς εἰ πυρός αἰθομένοιο. ἦ μάλα τις θεός ἔνδον, οἵ οὐρανόν εὐρύν ἔχουσι.” τόν δ' ἀπαμειβόμενος προσέφη πολύμητις ὀδυσσεύς: “σίγα καί κατά σόν νόον ἴσχανε μηδ' ἐρέεινε: αὕτη τοι δίκη ἐστί θεῶν, οἵ ὄλυμπον ἔχουσιν. ἀλλά σύ μέν κατάλεξαι, ἐγώ δ' ὑπολείψομαι αὐτοῦ, ὄφρα κ' ἔτι δμῳάς καί μητέρα σήν ἐρεθίζω: ἡ δέ μ' ὀδυρομένη εἰρήσεται ἀμφίς ἕκαστα.” ὥς φάτο, τηλέμαχος δέ διέκ μεγάροιο βεβήκει κείων ἐς θάλαμον δαΐδων ὕπο λαμπομενάων, ἔνθα πάρος κοιμᾶθ', ὅτε μιν γλυκύς ὕπνος ἱκάνοι: ἔνθ' ἄρα καί τότ' ἔλεκτο καί ἠῶ δῖαν ἔμιμνεν. αὐτάρ ὁ ἐν μεγάρῳ ὑπελείπετο δῖος ὀδυσσεύς μνηστήρεσσι φόνον σύν ἀθήνῃ μερμηρίζων. ἡ δ' ἴεν ἐκ θαλάμοιο περίφρων πηνελόπεια, ἀρτέμιδι ἰκέλη ἠέ χρυσῇ ἀφροδίτῃ. τῇ παρά μέν κλισίην πυρί κάτθεσαν, ἔνθ' ἄρ' ἐφῖζε, δινωτήν ἐλέφαντι καί ἀργύρῳ, ἥν ποτε τέκτων ποίης' ἰκμάλιος καί ὑπό θρῆνυν ποσίν ἧκε προσφυέ' ἐξ αὐτῆς, ὅθ' ἐπί μέγα βάλλετο κῶας. ἔνθα καθέζετ' ἔπειτα περίφρων πηνελόπεια. ἦλθον δέ δμῳαί λευκώλενοι ἐκ μεγάροιο. αἱ δ' ἀπό μέν σῖτον πολύν ᾕρεον ἠδέ τραπέζας καί δέπα, ἔνθεν ἄρ' ἄνδρες ὑπερμενέοντες ἔπινον: πῦρ δ' ἀπό λαμπτήρων χαμάδις βάλον, ἄλλα δ' ἐπ' αὐτῶν νήησαν ξύλα πολλά, φόως ἔμεν ἠδέ θέρεσθαι. ἡ δ' ὀδυσῆ' ἐνένιπε μελανθώ δεύτερον αὖτις: “ξεῖν', ἔτι καί νῦν ἐνθάδ' ἀνιήσεις διά νύκτα δινεύων κατά οἶκον, ὀπιπεύσεις δέ γυναῖκας; ἀλλ' ἔξελθε θύραζε, τάλαν, καί δαιτός ὄνησο: ἤ τάχα καί δαλῷ βεβλημένος εἶσθα θύραζε.” τήν δ' ἄρ' ὑπόδρα ἰδών προσέφη πολύμητις ὀδυσσεύς: “δαιμονίη, τί μοι ὧδ' ἐπέχεις κεκοτηότι θυμῷ; ἦ ὅτι δή ῥυπόω, κακά δέ χροΐ εἵματα εἷμαι, πτωχεύω δ' ἀνά δῆμον; ἀναγκαίη γάρ ἐπείγει. τοιοῦτοι πτωχοί καί ἀλήμονες ἄνδρες ἔασι. καί γάρ ἐγώ ποτε οἶκον ἐν ἀνθρώποισιν ἔναιον ὄλβιος ἀφνειόν καί πολλάκι δόσκον ἀλήτῃ τοίῳ, ὁποῖος ἔοι καί ὅτευ κεχρημένος ἔλθοι: ἦσαν δέ δμῶες μάλα μυρίοι ἄλλα τε πολλά, οἷσίν τ' εὖ ζώουσι καί ἀφνειοί καλέονται. ἀλλά ζεύς ἀλάπαξε κρονίων: ἤθελε γάρ που. τῶ νῦν μή ποτε καί σύ, γύναι, ἀπό πᾶσαν ὀλέσσῃς ἀγλαΐην, τῇ νῦν γε μετά δμῳῇσι κέκασσαι, ἤν πώς τοι δέσποινα κοτεσσαμένη χαλεπήνῃ ἤ ὀδυσεύς ἔλθῃ: ἔτι γάρ καί ἐλπίδος αἶσα. εἰ δ' ὁ μέν ὥς ἀπόλωλε καί οὐκέτι νόστιμός ἐστιν, ἀλλ' ἤδη παῖς τοῖος ἀπόλλωνός γε ἕκητι, τηλέμαχος: τόν δ' οὔ τις ἐνί μεγάροισι γυναικῶν λήθει ἀτασθάλλους', ἐπεί οὐκέτι τηλίκος ἐστίν.” ὥς φάτο, τοῦ δ' ἤκουσε περίφρων πηνελόπεια, ἀμφίπολον δ' ἐνένιπεν ἔπος τ' ἔφατ' ἔκ τ' ὀνόμαζε: “πάντως, θαρσαλέη, κύον ἀδδεές, οὔ τί με λήθεις ἕρδουσα μέγα ἔργον, ὅ σῇ κεφαλῇ ἀναμάξεις. πάντα γάρ εὖ ᾔδησθ', ἐπεί ἐξ ἐμεῦ ἔκλυες αὐτῆς, ὡς τόν ξεῖνον ἔμελλον ἐνί μεγάροισιν ἐμοῖσιν ἀμφί πόσει εἴρεσθαι, ἐπεί πυκινῶς ἀκάχημαι.” ἦ ῥα, καί εὐρυνόμην ταμίην πρός μῦθον ἔειπεν: “εὐρυνόμη, φέρε δή δίφρον καί κῶας ἐπ' αὐτοῦ, ὄφρα καθεζόμενος εἴπῃ ἔπος ἠδ' ἐπακούσῃ ὁ ξεῖνος ἐμέθεν: ἐθέλω δέ μιν ἐξερέεσθαι.” ὥς ἔφαθ', ἡ δέ μάλ' ὀτραλέως κατέθηκε φέρουσα δίφρον ἐΰξεστον καί ἐπ' αὐτῷ κῶας ἔβαλλεν: ἔνθα καθέζετ' ἔπειτα πολύτλας δῖος ὀδυσσεύς. τοῖσι δέ μύθων ἦρχε περίφρων πηνελόπεια: “ξεῖνε, τό μέν σε πρῶτον ἐγών εἰρήσομαι αὐτή: τίς πόθεν εἰς ἀνδρῶν; πόθι τοι πόλις ἠδέ τοκῆες;” τήν δ' ἀπαμειβόμενος προσέφη πολύμητις ὀδυσσεύς: “ὦ γύναι, οὐκ ἄν τίς σε βροτῶν ἐπ' ἀπείρονα γαῖαν νεικέοι: ἦ γάρ σευ κλέος οὐρανόν εὐρύν ἱκάνει, ὥς τέ τευ ἦ βασιλῆος ἀμύμονος, ὅς τε θεουδής [ἀνδράσιν ἐν πολλοῖσι καί ἰφθίμοισιν ἀνάσσων] εὐδικίας ἀνέχῃσι, φέρῃσι δέ γαῖα μέλαινα πυρούς καί κριθάς, βρίθῃσι δέ δένδρεα καρπῷ, τίκτῃ δ' ἔμπεδα μῆλα, θάλασσα δέ παρέχῃ ἰχθῦς ἐξ εὐηγεσίης, ἀρετῶσι δέ λαοί ὑπ' αὐτοῦ. τῶ ἐμέ νῦν τά μέν ἄλλα μετάλλα σῷ ἐνί οἴκῳ, μηδέ μοι ἐξερέεινε γένος καί πατρίδα γαῖαν, μή μοι μᾶλλον θυμόν ἐνιπλήσῃς ὀδυνάων μνησαμένῳ: μάλα δ' εἰμί πολύστονος: οὐδέ τί με χρή οἴκῳ ἐν ἀλλοτρίῳ γοόωντά τε μυρόμενόν τε ἧσθαι, ἐπεί κάκιον πενθήμεναι ἄκριτον αἰεί: μή τίς μοι δμῳῶν νεμεσήσεται ἠέ σύ γ' αὐτή, φῇ δέ δάκρυ πλώειν βεβαρηότα με φρένας οἴνῳ.” τόν δ' ἠμείβετ' ἔπειτα περίφρων πηνελόπεια: “ξεῖν', ἦ τοι μέν ἐμήν ἀρετήν εἶδός τε δέμας τε ὤλεσαν ἀθάνατοι, ὅτε ἴλιον εἰσανέβαινον ἀργεῖοι, μετά τοῖσι δ' ἐμός πόσις ᾖεν ὀδυσσεύς. εἰ κεῖνός γ' ἐλθών τόν ἐμόν βίον ἀμφιπολεύοι, μεῖζόν κε κλέος εἴη ἐμόν καί κάλλιον οὕτω. νῦν δ' ἄχομαι: τόσα γάρ μοι ἐπέσσευεν κακά δαίμων. ὅσσοι γάρ νήσοισιν ἐπικρατέουσιν ἄριστοι, δουλιχίῳ τε σάμῃ τε καί ὑλήεντι ζακύνθῳ, οἵ τ' αὐτήν ἰθάκην εὐδείελον ἀμφινέμονται, οἵ μ' ἀεκαζομένην μνῶνται, τρύχουσι δέ οἶκον. τῶ οὔτε ξείνων ἐμπάζομαι οὔθ' ἱκετάων οὔτε τι κηρύκων, οἵ δημιοεργοί ἔασιν: ἀλλ' ὀδυσῆ ποθέουσα φίλον κατατήκομαι ἦτορ. οἱ δέ γάμον σπεύδουσιν: ἐγώ δέ δόλους τολυπεύω. φᾶρος μέν μοι πρῶτον ἐνέπνευσε φρεσί δαίμων στησαμένῃ μέγαν ἱστόν ἐνί μεγάροισιν ὑφαίνειν, λεπτόν καί περίμετρον: ἄφαρ δ' αὐτοῖς μετέειπον: ‘κοῦροι, ἐμοί μνηστῆρες, ἐπεί θάνε δῖος ὀδυσσεύς, μίμνετ' ἐπειγόμενοι τόν ἐμόν γάμον, εἰς ὅ κε φᾶρος ἐκτελέσω, μή μοι μεταμώνια νήματ' ὄληται, λαέρτῃ ἥρωϊ ταφήϊον, εἰς ὅτε κέν μιν μοῖρ' ὀλοή καθέλῃσι τανηλεγέος θανάτοιο: μή τίς μοι κατά δῆμον ἀχαιϊάδων νεμεσήσῃ, αἴ κεν ἄτερ σπείρου κεῖται πολλά κτεατίσσας.’ ὥς ἐφάμην, τοῖσιν δ' ἐπεπείθετο θυμός ἀγήνωρ. ἔνθα καί ἠματίη μέν ὑφαίνεσκον μέγαν ἱστόν, νύκτας δ' ἀλλύεσκον, ἐπήν δαΐδας παραθείμην. ὥς τρίετες μέν ἔληθον ἐγώ καί ἔπειθον ἀχαιούς: ἀλλ' ὅτε τέτρατον ἦλθεν ἔτος καί ἐπήλυθον ὧραι, [μηνῶν φθινόντων, περί δ' ἤματα πόλλ' ἐτελέσθη,] καί τότε δή με διά δμῳάς, κύνας οὐκ ἀλεγούσας, εἷλον ἐπελθόντες καί ὁμόκλησαν ἐπέεσσιν. ὥς τό μέν ἐξετέλεσσα καί οὐκ ἐθέλους', ὑπ' ἀνάγκης: νῦν δ' οὔτ' ἐκφυγέειν δύναμαι γάμον οὔτε τιν' ἄλλην μῆτιν ἔθ' εὑρίσκω: μάλα δ' ὀτρύνουσι τοκῆες γήμασθ', ἀσχαλάᾳ δέ πάϊς βίοτον κατεδόντων, γινώσκων: ἤδη γάρ ἀνήρ οἷός τε μάλιστα οἴκου κήδεσθαι, τῷ τε ζεύς ὄλβον ὀπάζει. ἀλλά καί ὧς μοι εἰπέ τεόν γένος, ὁππόθεν ἐσσί: οὐ γάρ ἀπό δρυός ἐσσι παλαιφάτου οὐδ' ἀπό πέτρης.” τήν δ' ἀπαμειβόμενος προσέφη πολύμητις ὀδυσσεύς: “ὦ γύναι αἰδοίη λαερτιάδεω ὀδυσῆος, οὐκέτ' ἀπολλήξεις τόν ἐμόν γόνον ἐξερέουσα; ἀλλ' ἔκ τοι ἐρέω. ἦ μέν μ' ἀχέεσσί γε δώσεις πλείοσιν ἤ ἔχομαι: ἡ γάρ δίκη, ὁππότε πάτρης ἧς ἀπέῃσιν ἀνήρ τόσσον χρόνον ὅσσον ἐγώ νῦν, πολλά βροτῶν ἐπί ἄστε' ἀλώμενος, ἄλγεα πάσχων. ἀλλά καί ὧς ἐρέω ὅ μ' ἀνείρεαι ἠδέ μεταλλᾷς. κρήτη τις γαῖ' ἔστι μέσῳ ἐνί οἴνοπι πόντῳ, καλή καί πίειρα, περίρρυτος: ἐν δ' ἄνθρωποι πολλοί ἀπειρέσιοι, καί ἐννήκοντα πόληες: _ ἄλλη δ' ἄλλων γλῶσσα μεμιγμένη: ἐν μέν ἀχαιοί, ἐν δ' ἐτεόκρητες μεγαλήτορες, ἐν δέ κύδωνες δωριέες τε τριχάϊκες δῖοί τε πελασγοί: _ τῇσι δ' ἐνί κνωσός, μεγάλη πόλις, ἔνθα τε μίνως ἐννέωρος βασίλευε διός μεγάλου ὀαριστής, πατρός ἐμοῖο πατήρ, μεγαθύμου δευκαλίωνος. δευκαλίων δ' ἐμέ τίκτε καί ἰδομενῆα ἄνακτα: ἀλλ' ὁ μέν ἐν νήεσσι κορωνίσιν ἴλιον εἴσω ᾤχεθ' ἅμ' ἀτρεΐδῃσιν: ἐμοί δ' ὄνομα κλυτόν αἴθων, ὁπλότερος γενεῇ: ὁ δ' ἅμα πρότερος καί ἀρείων. ἔνθ' ὀδυσῆα ἐγών ἰδόμην καί ξείνια δῶκα. καί γάρ τόν κρήτηνδε κατήγαγεν ἴς ἀνέμοιο ἱέμενον τροίηνδε, παραπλάγξασα μαλειῶν: στῆσε δ' ἐν ἀμνισῷ, ὅθι τε σπέος εἰλειθυίης, ἐν λιμέσιν χαλεποῖσι, μόγις δ' ὑπάλυξεν ἀέλλας. αὐτίκα δ' ἰδομενῆα μετάλλα ἄστυδ' ἀνελθών: ξεῖνον γάρ οἱ ἔφασκε φίλον τ' ἔμεν αἰδοῖόν τε. τῷ δ' ἤδη δεκάτη ἤ ἑνδεκάτη πέλεν ἠώς οἰχομένῳ σύν νηυσί κορωνίσιν ἴλιον εἴσω. τόν μέν ἐγώ πρός δώματ' ἄγων ἐΰ ἐξείνισσα, ἐνδυκέως φιλέων, πολλῶν κατά οἶκον ἐόντων: καί οἱ τοῖς ἄλλοις' ἑτάροις', οἵ ἅμ' αὐτῷ ἕποντο, δημόθεν ἄλφιτα δῶκα καί αἴθοπα οἶνον ἀγείρας καί βοῦς ἱρεύσασθαι, ἵνα πλησαίατο θυμόν. ἔνθα δυώδεκα μέν μένον ἤματα δῖοι ἀχαιοί: εἴλει γάρ βορέης ἄνεμος μέγας οὐδ' ἐπί γαίῃ εἴα ἵστασθαι, χαλεπός δέ τις ὤρορε δαίμων: τῇ τρεισκαιδεκάτῃ δ' ἄνεμος πέσε, τοί δ' ἀνάγοντο.” ἴσκε ψεύδεα πολλά λέγων ἐτύμοισιν ὁμοῖα: τῆς δ' ἄρ' ἀκουούσης ῥέε δάκρυα, τήκετο δέ χρώς. ὡς δέ χιών κατατήκετ' ἐν ἀκροπόλοισιν ὄρεσσιν, ἥν τ' εὖρος κατέτηξεν, ἐπήν ζέφυρος καταχεύῃ, τηκομένης δ' ἄρα τῆς ποταμοί πλήθουσι ῥέοντες: ὥς τῆς τήκετο καλά παρήϊα δάκρυ χεούσης, κλαιούσης ἑόν ἄνδρα, παρήμενον. αὐτάρ ὀδυσσεύς θυμῷ μέν γοόωσαν ἑήν ἐλέαιρε γυναῖκα, ὀφθαλμοί δ' ὡς εἰ κέρα ἕστασαν ἠέ σίδηρος ἀτρέμας ἐν βλεφάροισι: δόλῳ δ' ὅ γε δάκρυα κεῦθεν. ἡ δ' ἐπεί οὖν τάρφθη πολυδακρύτοιο γόοιο, ἐξαῦτίς μιν ἔπεσσιν ἀμειβομένη προσέειπε: “νῦν μέν δή σευ ξεῖνέ γ' ὀΐω πειρήσεσθαι, εἰ ἐτεόν δή κεῖθι σύν ἀντιθέοις' ἑτάροισι ξείνισας ἐν μεγάροισιν ἐμόν πόσιν, ὡς ἀγορεύεις. εἰπέ μοι, ὁπποῖ' ἄσσα περί χροΐ εἵματα ἕστο, αὐτός θ' οἷος ἔην, καί ἑταίρους, οἵ οἱ ἕποντο.” τήν δ' ἀπαμειβόμενος προσέφη πολύμητις ὀδυσσεύς: “ὦ γύναι, ἀργαλέον τόσσον χρόνον ἀμφίς ἐόντα εἰπεῖν: ἤδη γάρ τόδ' ἐεικοστόν ἔτος ἐστίν, ἐξ οὗ κεῖθεν ἔβη καί ἐμῆς ἀπελήλυθε πάτρης: αὐτάρ τοι ἐρέω, ὥς μοι ἰνδάλλεται ἦτορ. χλαῖναν πορφυρέην οὔλην ἔχε δῖος ὀδυσσεύς, διπλῆν: ἐν δ' ἄρα οἱ περόνη χρυσοῖο τέτυκτο αὐλοῖσιν διδύμοισι: πάροιθε δέ δαίδαλον ἦεν: ἐν προτέροισι πόδεσσι κύων ἔχε ποικίλον ἐλλόν, ἀσπαίροντα λάων: τό δέ θαυμάζεσκον ἅπαντες, ὡς οἱ χρύσεοι ἐόντες ὁ μέν λάε νεβρόν ἀπάγχων, αὐτάρ ὁ ἐκφυγέειν μεμαώς ἤσπαιρε πόδεσσι. τόν δέ χιτῶν' ἐνόησα περί χροΐ σιγαλόεντα, οἷόν τε κρομύοιο λοπόν κάτα ἰσχαλέοιο: τώς μέν ἔην μαλακός, λαμπρός δ' ἦν ἠέλιος ὥς. ἦ μέν πολλαί γ' αὐτόν ἐθηήσαντο γυναῖκες. ἄλλο δέ τοι ἐρέω, σύ δ' ἐνί φρεσί βάλλεο σῇσιν: οὐκ οἶδ', ἤ τάδε ἕστο περί χροΐ οἴκοθ' ὀδυσσεύς, ἦ τις ἑταίρων δῶκε θοῆς ἐπί νηός ἰόντι ἤ τίς που καί ξεῖνος, ἐπεί πολλοῖσιν ὀδυσσεύς ἔσκε φίλος: παῦροι γάρ ἀχαιῶν ἦσαν ὁμοῖοι. καί οἱ ἐγώ χάλκειον ἄορ καί δίπλακα δῶκα καλήν πορφυρέην καί τερμιόεντα χιτῶνα, αἰδοίως δ' ἀπέπεμπον ἐϋσσέλμου ἐπί νηός. καί μέν οἱ κῆρυξ ὀλίγον προγενέστερος αὐτοῦ εἵπετο: καί τόν τοι μυθήσομαι, οἷος ἔην περ: γυρός ἐν ὤμοισιν, μελανόχροος, οὐλοκάρηνος, εὐρυβάτης δ' ὄνομ' ἔσκε: τίεν δέ μιν ἔξοχον ἄλλων ὧν ἑτάρων ὀδυσεύς, ὅτι οἱ φρεσίν ἄρτια ᾔδη.” ὥς φάτο, τῇ δ' ἔτι μᾶλλον ὑφ' ἵμερον ὦρσε γόοιο σήματ' ἀναγνούσῃ, τά οἱ ἔμπεδα πέφραδ' ὀδυσσεύς. ἡ δ' ἐπεί οὖν τάρφθη πολυδακρύτοιο γόοιο, καί τότε μιν μύθοισιν ἀμειβομένη προσέειπε: “νῦν μέν δή μοι, ξεῖνε, πάρος περ ἐών ἐλεεινός, ἐν μεγάροισιν ἐμοῖσι φίλος τ' ἔσῃ αἰδοῖός τε: αὐτή γάρ τάδε εἵματ' ἐγώ πόρον, οἷ' ἀγορεύεις, πτύξας' ἐκ θαλάμου, περόνην τ' ἐπέθηκα φαεινήν κείνῳ ἄγαλμ' ἔμεναι. τόν δ' οὐχ ὑποδέξομαι αὖτις οἴκαδε νοστήσαντα φίλην ἐς πατρίδα γαῖαν. τῶ ῥα κακῇ αἴσῃ κοίλης ἐπί νηός ὀδυσσεύς ᾤχετ' ἐποψόμενος κακοΐλιον οὐκ ὀνομαστήν.” τήν δ' ἀπαμειβόμενος προσέφη πολύμητις ὀδυσσεύς: “ὦ γύναι αἰδοίη λαερτιάδεω ὀδυσῆος, μηκέτι νῦν χρόα καλόν ἐναίρεο μηδέ τι θυμόν τῆκε πόσιν γοόωσα. νεμεσσῶμαί γε μέν οὐδέν: καί γάρ τίς τ' ἀλλοῖον ὀδύρεται ἄνδρ' ὀλέσασα κουρίδιον, τῷ τέκνα τέκῃ φιλότητι μιγεῖσα, ἤ ὀδυσῆ', ὅν φασι θεοῖς' ἐναλίγκιον εἶναι. ἀλλά γόου μέν παῦσαι, ἐμεῖο δέ σύνθεο μῦθον: νημερτέως γάρ τοι μυθήσομαι οὐδ' ἐπικεύσω, ὡς ἤδη ὀδυσῆος ἐγώ περί νόστου ἄκουσα ἀγχοῦ, θεσπρωτῶν ἀνδρῶν ἐν πίονι δήμῳ, ζωοῦ: αὐτάρ ἄγει κειμήλια πολλά καί ἐσθλά, αἰτίζων ἀνά δῆμον. ἀτάρ ἐρίηρας ἑταίρους ὤλεσε καί νῆα γλαφυρήν ἐνί οἴνοπι πόντῳ, θρινακίης ἄπο νήσου ἰών: ὀδύσαντο γάρ αὐτῷ ζεύς τε καί ἠέλιος: τοῦ γάρ βόας ἔκταν ἑταῖροι. οἱ μέν πάντες ὄλοντο πολυκλύστῳ ἐνί πόντῳ: τόν δ' ἄρ' ἐπί τρόπιος νηός βάλε κῦμ' ἐπί χέρσου, φαιήκων ἐς γαῖαν, οἵ ἀγχίθεοι γεγάασιν: οἵ δή μιν περί κῆρι θεόν ὥς τιμήσαντο καί οἱ πολλά δόσαν πέμπειν τέ μιν ἤθελον αὐτοί οἴκαδ' ἀπήμαντον. καί κεν πάλαι ἐνθάδ' ὀδυσσεύς ἤην: ἀλλ' ἄρα οἱ τό γε κέρδιον εἴσατο θυμῷ, χρήματ' ἀγυρτάζειν πολλήν ἐπί γαῖαν ἰόντι: ὥς περί κέρδεα πολλά καταθνητῶν ἀνθρώπων οἶδ' ὀδυσεύς, οὐδ' ἄν τις ἐρίσσειε βροτός ἄλλος. ὥς μοι θεσπρωτῶν βασιλεύς μυθήσατο φείδων: ὤμνυε δέ πρός ἔμ' αὐτόν, ἀποσπένδων ἐνί οἴκῳ, νῆα κατειρύσθαι καί ἐπαρτέας ἔμμεν ἑταίρους, οἵ δή μιν πέμψουσι φίλην ἐς πατρίδα γαῖαν. ἀλλ' ἐμέ πρίν ἀπέπεμψε: τύχησε γάρ ἐρχομένη νηῦς ἀνδρῶν θεσπρωτῶν ἐς δουλίχιον πολύπυρον. καί μοι κτήματ' ἔδειξεν, ὅσα ξυναγείρατ' ὀδυσσεύς: καί νύ κεν ἐς δεκάτην γενεήν ἕτερόν γ' ἔτι βόσκοι: τόσσα οἱ ἐν μεγάροις κειμήλια κεῖτο ἄνακτος. τόν δ' ἐς δωδώνην φάτο βήμεναι, ὄφρα θεοῖο ἐκ δρυός ὑψικόμοιο διός βουλήν ἐπακούσαι, ὅππως νοστήσειε φίλην ἐς πατρίδα γαῖαν, ἤδη δήν ἀπεών, ἤ ἀμφαδόν ἦε κρυφηδόν. ὥς ὁ μέν οὕτως ἐστί σόος καί ἐλεύσεται ἤδη ἄγχι μάλ', οὐδ' ἔτι τῆλε φίλων καί πατρίδος αἴης δηρόν ἀπεσσεῖται: ἔμπης δέ τοι ὅρκια δώσω. ἴστω νῦν ζεύς πρῶτα, θεῶν ὕπατος καί ἄριστος, ἱστίη τ' ὀδυσῆος ἀμύμονος, ἥν ἀφικάνω: ἦ μέν τοι τάδε πάντα τελείεται ὡς ἀγορεύω. τοῦδ' αὐτοῦ λυκάβαντος ἐλεύσεται ἐνθάδ' ὀδυσσεύς, τοῦ μέν φθίνοντος μηνός, τοῦ δ' ἱσταμένοιο.” τόν δ' αὖτε προσέειπε περίφρων πηνελόπεια: “αἴ γάρ τοῦτο, ξεῖνε, ἔπος τετελεσμένον εἴη: τῶ κε τάχα γνοίης φιλότητά τε πολλά τε δῶρα ἐξ ἐμεῦ, ὡς ἄν τίς σε συναντόμενος μακαρίζοι. ἀλλά μοι ὧδ' ἀνά θυμόν ὀΐεται, ὡς ἔσεταί περ: οὔτ' ὀδυσεύς ἔτι οἶκον ἐλεύσεται, οὔτε σύ πομπῆς τεύξῃ, ἐπεί οὐ τοῖοι σημάντορές εἰς' ἐνί οἴκῳ, οἷος ὀδυσσεύς ἔσκε μετ' ἀνδράσιν, εἴ ποτ' ἔην γε, ξείνους αἰδοίους ἀποπεμπέμεν ἠδέ δέχεσθαι. ἀλλά μιν, ἀμφίπολοι, ἀπονίψατε, κάτθετε δ' εὐνήν, δέμνια καί χλαίνας καί ῥήγεα σιγαλόεντα, ὥς κ' εὖ θαλπιόων χρυσόθρονον ἠῶ ἵκηται. ἠῶθεν δέ μάλ' ἦρι λοέσσαι τε χρῖσαί τε, ὥς κ' ἔνδον παρά τηλεμάχῳ δείπνοιο μέδηται ἥμενος ἐν μεγάρῳ. τῷ δ' ἄλγιον, ὅς κεν ἐκείνων τοῦτον ἀνιάζῃ θυμοφθόρος: οὐδέ τι ἔργον ἐνθάδ' ἔτι πρήξει, μάλα περ κεχολωμένος αἰνῶς. πῶς γάρ ἐμεῦ σύ, ξεῖνε, δαήσεαι, εἴ τι γυναικῶν ἀλλάων περίειμι νόον καί ἐπίφρονα μῆτιν, εἴ κεν ἀϋσταλέος, κακά εἱμένος ἐν μεγάροισι δαινύῃ; ἄνθρωποι δέ μινυνθάδιοι τελέθουσιν. ὅς μέν ἀπηνής αὐτός ἔῃ καί ἀπηνέα εἰδῇ, τῷ δέ καταρῶνται πάντες βροτοί ἄλγε' ὀπίσσω ζωῷ, ἀτάρ τεθνεῶτί γ' ἐφεψιόωνται ἅπαντες: ὅς δ' ἄν ἀμύμων αὐτός ἔῃ καί ἀμύμονα εἰδῇ, τοῦ μέν τε κλέος εὐρύ διά ξεῖνοι φορέουσι πάντας ἐπ' ἀνθρώπους, πολλοί τέ μιν ἐσθλόν ἔειπον.” τήν δ' ἀπαμειβόμενος προσέφη πολύμητις ὀδυσσεύς: “ὦ γύναι αἰδοίη λαερτιάδεω ὀδυσῆος, ἦ τοι ἐμοί χλαῖναι καί ῥήγεα σιγαλόεντα ἤχθεθ', ὅτε πρῶτον κρήτης ὄρεα νιφόεντα νοσφισάμην ἐπί νηός ἰών δολιχηρέτμοιο: κείω δ' ὡς τό πάρος περ ἀΰπνους νύκτας ἴαυον. πολλάς γάρ δή νύκτας ἀεικελίῳ ἐνί κοίτῃ ἄεσα καί τ' ἀνέμεινα ἐΰθρονον ἠῶ δῖαν. οὐδέ τί μοι ποδάνιπτρα ποδῶν ἐπιήρανα θυμῷ γίνεται: οὐδέ γυνή ποδός ἅψεται ἡμετέροιο τάων, αἵ τοι δῶμα κάτα δρήστειραι ἔασιν, εἰ μή τις γρηῦς ἐστι παλαιή, κεδνά ἰδυῖα, ἥ τις δή τέτληκε τόσα φρεσίν ὅσσα τ' ἐγώ περ: τῇ δ' οὐκ ἄν φθονέοιμι ποδῶν ἅψασθαι ἐμεῖο.” τόν δ' αὖτε προσέειπε περίφρων πηνελόπεια: “ξεῖνε φίλ': οὐ γάρ πώ τις ἀνήρ πεπνυμένος ὧδε ξείνων τηλεδαπῶν φιλίων ἐμόν ἵκετο δῶμα, ὡς σύ μάλ' εὐφραδέως πεπνυμένα πάντ' ἀγορεύεις: ἔστι δέ μοι γρηΰς πυκινά φρεσί μήδε' ἔχουσα, ἥ κεῖνον δύστηνον ἐΰ τρέφεν ἠδ' ἀτίταλλε δεξαμένη χείρεσς', ὅτε μιν πρῶτον τέκε μήτηρ: ἥ σε πόδας νίψει, ὀλιγηπελέουσά περ ἔμπης. ἀλλ' ἄγε νῦν ἀνστᾶσα, περίφρων εὐρύκλεια, νίψον σοῖο ἄνακτος ὁμήλικα: καί που ὀδυσσεύς ἤδη τοιόσδ' ἐστί πόδας τοιόσδε τε χεῖρας: αἶψα γάρ ἐν κακότητι βροτοί καταγηράσκουσιν.” ὥς ἄρ' ἔφη, γρηΰς δέ κατέσχετο χερσί πρόσωπα, δάκρυα δ' ἔκβαλε θερμά, ἔπος δ' ὀλοφυδνόν ἔειπεν: “ὤ μοι ἐγώ σέο, τέκνον, ἀμήχανος: ἦ σε περί ζεύς ἀνθρώπων ἤχθηρε θεουδέα θυμόν ἔχοντα. οὐ γάρ πώ τις τόσσα βροτῶν διί τερπικεραύνῳ πίονα μηρί' ἔκη' οὐδ' ἐξαίτους ἑκατόμβας, ὅσσα σύ τῷ ἐδίδους ἀρώμενος, εἷος ἵκοιο γῆράς τε λιπαρόν θρέψαιό τε φαίδιμον υἱόν: νῦν δέ τοι οἴῳ πάμπαν ἀφείλετο νόστιμον ἦμαρ. οὕτω που καί κείνῳ ἐφεψιόωντο γυναῖκες ξείνων τηλεδαπῶν, ὅτε τευ κλυτά δώμαθ' ἵκοιτο, ὡς σέθεν αἱ κύνες αἵδε καθεψιόωνται ἅπασαι, τάων νῦν λώβην τε καί αἴσχεα πόλλ' ἀλεείνων οὐκ ἐάᾳς νίζειν: ἐμέ δ' οὐκ ἀέκουσαν ἄνωγε κούρη ἰκαρίοιο, περίφρων πηνελόπεια. τῶ σε πόδας νίψω ἅμα τ' αὐτῆς πηνελοπείης καί σέθεν εἵνεκ', ἐπεί μοι ὀρώρεται ἔνδοθι θυμός κήδεσιν. ἀλλ' ἄγε νῦν ξυνίει ἔπος, ὅττι κεν εἴπω: πολλοί δή ξεῖνοι ταλαπείριοι ἐνθάδ' ἵκοντο, ἀλλ' οὔ πώ τινά φημι ἐοικότα ὧδε ἰδέσθαι ὡς σύ δέμας φωνήν τε πόδας τ' ὀδυσῆϊ ἔοικας.” τήν δ' ἀπαμειβόμενος προσέφη πολύμητις ὀδυσσεύς: “ὦ γρηῦ, οὕτω φασίν ὅσοι ἴδον ὀφθαλμοῖσιν ἡμέας ἀμφοτέρους, μάλα εἰκέλω ἀλλήλοιϊν ἔμμεναι, ὡς σύ περ αὐτή ἐπιφρονέους' ἀγορεύεις.” ὥς ἄρ' ἔφη, γρηΰς δέ λέβηθ' ἕλε παμφανόωντα, τῷ πόδας ἐξαπένιζεν, ὕδωρ δ' ἐνεχεύατο πολλόν, ψυχρόν, ἔπειτα δέ θερμόν ἐπήφυσεν. αὐτάρ ὀδυσσεύς ἷζεν ἀπ' ἐσχαρόφιν, ποτί δέ σκότον ἐτράπετ' αἶψα: αὐτίκα γάρ κατά θυμόν ὀΐσατο, μή ἑ λαβοῦσα οὐλήν ἀμφράσσαιτο καί ἀμφαδά ἔργα γένοιτο. νίζε δ' ἄρ' ἄσσον ἰοῦσα ἄναχθ' ἑόν: αὐτίκα δ' ἔγνω οὐλήν, τήν ποτέ μιν σῦς ἤλασε λευκῷ ὀδόντι παρνησόνδ' ἐλθόντα μετ' αὐτόλυκόν τε καί υἷας, μητρός ἑῆς πατέρ' ἐσθλόν, ὅς ἀνθρώπους ἐκέκαστο κλεπτοσύνῃ θ' ὅρκῳ τε: θεός δέ οἱ αὐτός ἔδωκεν ἑρμείας: τῷ γάρ κεχαρισμένα μηρία καῖεν ἀρνῶν ἠδ' ἐρίφων: ὁ δέ οἱ πρόφρων ἅμ' ὀπήδει. αὐτόλυκος δ' ἐλθών ἰθάκης ἐς πίονα δῆμον παῖδα νέον γεγαῶτα κιχήσατο θυγατέρος ἧς: τόν ῥά οἱ εὐρύκλεια φίλοις' ἐπί γούνασι θῆκε παυομένῳ δόρποιο, ἔπος τ' ἔφατ' ἔκ τ' ὀνόμαζεν: “αὐτόλυκ', αὐτός νῦν ὄνομ' εὕρεο, ὅττι κε θεῖο παιδός παιδί φίλῳ: πολυάρητος δέ τοί ἐστι.” τήν δ' αὖτ' αὐτόλυκος ἀπαμείβετο φώνησέν τε: “γαμβρός ἐμός θύγατέρ τε, τίθεσθ' ὄνομ', ὅττι κεν εἴπω: πολλοῖσιν γάρ ἐγώ γε ὀδυσσάμενος τόδ' ἱκάνω, ἀνδράσιν ἠδέ γυναιξίν ἀνά χθόνα βωτιάνειραν: τῷ δ' ὀδυσεύς ὄνομ' ἔστω ἐπώνυμον. αὐτάρ ἐγώ γε, ὁππότ' ἄν ἡβήσας μητρώϊον ἐς μέγα δῶμα ἔλθῃ παρνησόνδ', ὅθι πού μοι κτήματ' ἔασι, τῶν οἱ ἐγώ δώσω καί μιν χαίροντ' ἀποπέμψω.” τῶν ἕνεκ' ἦλθ' ὀδυσεύς, ἵνα οἱ πόροι ἀγλαά δῶρα. τόν μέν ἄρ' αὐτόλυκός τε καί υἱέες αὐτολύκοιο χερσίν τ' ἠσπάζοντο ἔπεσσί τε μειλιχίοισι: μήτηρ δ' ἀμφιθέη μητρός περιφῦς' ὀδυσῆϊ κύσς' ἄρα μιν κεφαλήν τε καί ἄμφω φάεα καλά. αὐτόλυκος δ' υἱοῖσιν ἐκέκλετο κυδαλίμοισι δεῖπνον ἐφοπλίσσαι: τοί δ' ὀτρύνοντος ἄκουσαν. αὐτίκα δ' εἰσάγαγον βοῦν ἄρσενα πενταέτηρον: τόν δέρον ἀμφί θ' ἕπον καί μιν διέχευαν ἅπαντα μίστυλλόν τ' ἄρ' ἐπισταμένως πεῖράν τ' ὀβελοῖσιν ὤπτησάν τε περιφραδέως δάσσαντό τε μοίρας. ὥς τότε μέν πρόπαν ἦμαρ ἐς ἠέλιον καταδύντα δαίνυντ', οὐδέ τι θυμός ἐδεύετο δαιτός ἐΐσης: ἦμος δ' ἠέλιος κατέδυ καί ἐπί κνέφας ἦλθε, δή τότε κοιμήσαντο καί ὕπνου δῶρον ἕλοντο. ἦμος δ' ἠριγένεια φάνη ῥοδοδάκτυλος ἠώς, βάν ῥ' ἴμεν ἐς θήρην, ἠμέν κύνες ἠδέ καί αὐτοί υἱέες αὐτολύκου: μετά τοῖσι δέ δῖος ὀδυσσεύς ἤϊεν: αἰπύ δ' ὄρος προσέβαν καταειμένον ὕλῃ παρνησοῦ, τάχα δ' ἵκανον πτύχας ἠνεμοέσσας. ἠέλιος μέν ἔπειτα νέον προσέβαλλεν ἀρούρας ἐξ ἀκαλαρρείταο βαθυρρόου ὠκεανοῖο, οἱ δ' ἐς βῆσσαν ἵκανον ἐπακτῆρες: πρό δ' ἄρ' αὐτῶν ἴχνι' ἐρευνῶντες κύνες ἤϊσαν, αὐτάρ ὄπισθεν υἱέες αὐτολύκου: μετά τοῖσι δέ δῖος ὀδυσσεύς ἤϊεν ἄγχι κυνῶν, κραδάων δολιχόσκιον ἔγχος. ἔνθα δ' ἄρ' ἐν λόχμῃ πυκινῇ κατέκειτο μέγας σῦς: τήν μέν ἄρ' οὔτ' ἀνέμων διάη μένος ὑγρόν ἀέντων, οὔτε μιν ἠέλιος φαέθων ἀκτῖσιν ἔβαλλεν, οὔτ' ὄμβρος περάασκε διαμπερές: ὥς ἄρα πυκνή ἦεν, ἀτάρ φύλλων ἐνέην χύσις ἤλιθα πολλή. τόν δ' ἀνδρῶν τε κυνῶν τε περί κτύπος ἦλθε ποδοῖϊν, ὡς ἐπάγοντες ἐπῇσαν: ὁ δ' ἀντίος ἐκ ξυλόχοιο, φρίξας εὖ λοφιήν, πῦρ δ' ὀφθαλμοῖσι δεδορκώς, στῆ ῥ' αὐτῶν σχεδόθεν. ὁ δ' ἄρα πρώτιστος ὀδυσσεύς ἔσσυτ' ἀνασχόμενος δολιχόν δόρυ χειρί παχείῃ, οὐτάμεναι μεμαώς: ὁ δέ μιν φθάμενος ἔλασεν σῦς γουνός ὕπερ, πολλόν δέ διήφυσε σαρκός ὀδόντι λικριφίς ἀΐξας, οὐδ' ὀστέον ἵκετο φωτός. τόν δ' ὀδυσεύς οὔτησε τυχών κατά δεξιόν ὦμον, ἀντικρύ δέ διῆλθε φαεινοῦ δουρός ἀκωκή: κάδ δ' ἔπες' ἐν κονίῃσι μακών, ἀπό δ' ἔπτατο θυμός. τόν μέν ἄρ' αὐτολύκου παῖδες φίλοι ἀμφεπένοντο, ὠτειλήν δ' ὀδυσῆος ἀμύμονος ἀντιθέοιο δῆσαν ἐπισταμένως, ἐπαοιδῇ δ' αἷμα κελαινόν ἔσχεθον, αἶψα δ' ἵκοντο φίλου πρός δώματα πατρός. τόν μέν ἄρ' αὐτόλυκός τε καί υἱέες αὐτολύκοιο εὖ ἰησάμενοι ἠδ' ἀγλαά δῶρα πορόντες καρπαλίμως χαίροντα φίλως χαίροντες ἔπεμπον εἰς ἰθάκην. τῷ μέν ῥα πατήρ καί πότνια μήτηρ χαῖρον νοστήσαντι καί ἐξερέεινον ἕκαστα, οὐλήν ὅττι πάθοι: ὁ δ' ἄρα σφίσιν εὖ κατέλεξεν, ὥς μιν θηρεύοντ' ἔλασεν σῦς λευκῷ ὀδόντι παρνησόνδ' ἐλθόντα σύν υἱάσιν αὐτολύκοιο. τήν γρηΰς χείρεσσι καταπρηνέσσι λαβοῦσα γνῶ ῥ' ἐπιμασσαμένη, πόδα δέ προέηκε φέρεσθαι: ἐν δέ λέβητι πέσε κνήμη, κανάχησε δέ χαλκός, ἄψ δ' ἑτέρως' ἐκλίθη: τό δ' ἐπί χθονός ἐξέχυθ' ὕδωρ. τήν δ' ἅμα χάρμα καί ἄλγος ἕλε φρένα, τώ δέ οἱ ὄσσε δακρυόφιν πλῆσθεν, θαλερή δέ οἱ ἔσχετο φωνή. ἁψαμένη δέ γενείου ὀδυσσῆα προσέειπεν: “ἦ μάλ' ὀδυσσεύς ἐσσι, φίλον τέκος: οὐδέ ς' ἐγώ γε πρίν ἔγνων, πρίν πάντα ἄνακτ' ἐμόν ἀμφαφάασθαι.” ἦ, καί πηνελόπειαν ἐσέδρακεν ὀφθαλμοῖσι, πεφραδέειν ἐθέλουσα φίλον πόσιν ἔνδον ἐόντα. ἡ δ' οὔτ' ἀθρῆσαι δύνατ' ἀντίη οὔτε νοῆσαι: τῇ γάρ ἀθηναίη νόον ἔτραπεν. αὐτάρ ὀδυσσεύς χείρ' ἐπιμασσάμενος φάρυγος λάβε δεξιτερῆφι, τῇ δ' ἑτέρῃ ἕθεν ἄσσον ἐρύσσατο φώνησέν τε: “μαῖα, τίη μ' ἐθέλεις ὀλέσαι; σύ δέ μ' ἔτρεφες αὐτή τῷ σῷ ἐπί μαζῷ: νῦν δ' ἄλγεα πολλά μογήσας ἤλυθον εἰκοστῷ ἔτεϊ ἐς πατρίδα γαῖαν. ἀλλ' ἐπεί ἐφράσθης καί τοι θεός ἔμβαλε θυμῷ, σίγα, μή τίς τ' ἄλλος ἐνί μεγάροισι πύθηται. ὧδε γάρ ἐξερέω, καί μήν τετελεσμένον ἔσται: εἴ χ' ὑπ' ἐμοί γε θεός δαμάσῃ μνηστῆρας ἀγαυούς, οὐδέ τροφοῦ οὔσης σεῦ ἀφέξομαι, ὁππότ' ἄν ἄλλας δμῳάς ἐν μεγάροισιν ἐμοῖς κτείνωμι γυναῖκας.” τόν δ' αὖτε προσέειπε περίφρων εὐρύκλεια: “τέκνον ἐμόν, ποῖόν σε ἔπος φύγεν ἕρκος ὀδόντων. οἶσθα μέν, οἷον ἐμόν μένος ἔμπεδον οὐδ' ἐπιεικτόν: ἕξω δ' ὡς ὅτε τις στερεή λίθος ἠέ σίδηρος. ἄλλο δέ τοι ἐρέω, σύ δ' ἐνί φρεσί βάλλεο σῇσιν: εἴ χ' ὑπό σοί γε θεός δαμάσῃ μνηστῆρας ἀγαυούς, δή τότε τοι καταλέξω ἐνί μεγάροισι γυναῖκας, αἵ τέ ς' ἀτιμάζουσι καί αἵ νηλείτιδές εἰσι.” τήν δ' ἀπαμειβόμενος προσέφη πολύμητις ὀδυσσεύς: “μαῖα, τίη δέ σύ τάς μυθήσεαι; οὐδέ τί σε χρή: εὖ νυ καί αὐτός ἐγώ φράσομαι καί εἴσομ' ἑκάστην. ἀλλ' ἔχε σιγῇ μῦθον, ἐπίτρεψον δέ θεοῖσιν.” ὥς ἄρ' ἔφη, γρηΰς δέ διέκ μεγάροιο βεβήκει οἰσομένη ποδάνιπτρα: τά γάρ πρότερ' ἔκχυτο πάντα. αὐτάρ ἐπεί νίψεν τε καί ἤλειψεν λίπ' ἐλαίῳ, αὖτις ἄρ' ἀσσοτέρω πυρός ἕλκετο δίφρον ὀδυσσεύς θερσόμενος, οὐλήν δέ κατά ῥακέεσσι κάλυψε. τοῖσι δέ μύθων ἦρχε περίφρων πηνελόπεια: “ξεῖνε, τό μέν ς' ἔτι τυτθόν ἐγών εἰρήσομαι αὐτή: καί γάρ δή κοίτοιο τάχ' ἔσσεται ἡδέος ὥρη, ὅν τινά γ' ὕπνος ἕλῃ γλυκερός καί κηδόμενόν περ. αὐτάρ ἐμοί καί πένθος ἀμέτρητον πόρε δαίμων: ἤματα μέν γάρ τέρπομ' ὀδυρομένη γοόωσα, ἔς τ' ἐμά ἔργ' ὁρόωσα καί ἀμφιπόλων ἐνί οἴκῳ: αὐτάρ ἐπήν νύξ ἔλθῃ, ἕλῃσί τε κοῖτος ἅπαντας, κεῖμαι ἐνί λέκτρῳ, πυκιναί δέ μοι ἀμφ' ἁδινόν κῆρ ὀξεῖαι μελεδῶναι ὀδυρομένην ἐρέθουσιν. ὡς δ' ὅτε πανδαρέου κούρη, χλωρηΐς ἀηδών, καλόν ἀείδῃσιν ἔαρος νέον ἱσταμένοιο, δενδρέων ἐν πετάλοισι καθεζομένη πυκινοῖσιν, ἥ τε θαμά τρωπῶσα χέει πολυδευκέα φωνήν, παῖδ' ὀλοφυρομένη ἴτυλον φίλον, ὅν ποτε χαλκῷ κτεῖνε δι' ἀφραδίας, κοῦρον ζήθοιο ἄνακτος: ὥς καί ἐμοί δίχα θυμός ὀρώρεται ἔνθα καί ἔνθα, ἠέ μένω παρά παιδί καί ἔμπεδα πάντα φυλάσσω, κτῆσιν ἐμήν, δμῳάς τε καί ὑψερεφές μέγα δῶμα, εὐνήν τ' αἰδομένη πόσιος δήμοιό τε φῆμιν, ἦ ἤδη ἅμ' ἕπωμαι, ἀχαιῶν ὅς τις ἄριστος μνᾶται ἐνί μεγάροισι, πορών ἀπερείσια ἕδνα. παῖς δ' ἐμός εἷος ἔην ἔτι νήπιος ἠδέ χαλίφρων, γήμασθ' οὔ μ' εἴα πόσιος κατά δῶμα λιποῦσαν: νῦν δ' ὅτε δή μέγας ἐστί καί ἥβης μέτρον ἱκάνει, καί δή μ' ἀρᾶται πάλιν ἐλθέμεν ἐκ μεγάροιο, κτήσιος ἀσχαλόων, τήν οἱ κατέδουσιν ἀχαιοί. ἀλλ' ἄγε μοι τόν ὄνειρον ὑπόκριναι καί ἄκουσον. χῆνές μοι κατά οἶκον ἐείκοσι πυρόν ἔδουσιν ἐξ ὕδατος, καί τέ σφιν ἰαίνομαι εἰσορόωσα: ἐλθών δ' ἐξ ὄρεος μέγας αἰετός ἀγκυλοχήλης πᾶσι κατ' αὐχένας ἦξε καί ἔκτανεν: οἱ δ' ἐκέχυντο ἁθρόοι ἐν μεγάροις', ὁ δ' ἐς αἰθέρα δῖαν ἀέρθη. αὐτάρ ἐγώ κλαῖον καί ἐκώκυον ἔν περ ὀνείρῳ, ἀμφί δέ μ' ἠγερέθοντο ἐϋπλοκαμῖδες ἀχαιαί, οἴκτρ' ὀλοφυρομένην, ὅ μοι αἰετός ἔκτανε χῆνας. ἄψ δ' ἐλθών κατ' ἄρ' ἕζετ' ἐπί προὔχοντι μελάθρῳ, φωνῇ δέ βροτέῃ κατερήτυε φώνησέν τε: ‘θάρσει, ἰκαρίου κούρη τηλεκλειτοῖο: οὐκ ὄναρ, ἀλλ' ὕπαρ ἐσθλόν, ὅ τοι τετελεσμένον ἔσται. χῆνες μέν μνηστῆρες, ἐγώ δέ τοι αἰετός ὄρνις ἦα πάρος, νῦν αὖτε τεός πόσις εἰλήλουθα, ὅς πᾶσι μνηστῆρσιν ἀεικέα πότμον ἐφήσω.’ ὥς ἔφατ', αὐτάρ ἐμέ μελιηδής ὕπνος ἀνῆκε: παπτήνασα δέ χῆνας ἐνί μεγάροις' ἐνόησα πυρόν ἐρεπτομένους παρά πύελον, ἧχι πάρος περ.” τήν δ' ἀπαμειβόμενος προσέφη πολύμητις ὀδυσσεύς: “ὦ γύναι, οὔ πως ἔστιν ὑποκρίνασθαι ὄνειρον ἄλλῃ ἀποκλίναντ', ἐπεί ἦ ῥά τοι αὐτός ὀδυσσεύς πέφραδ', ὅπως τελέει: μνηστῆρσι δέ φαίνετ' ὄλεθρος πᾶσι μάλ', οὐδέ κέ τις θάνατον καί κῆρας ἀλύξει.” τόν δ' αὖτε προσέειπε περίφρων πηνελόπεια: “ξεῖν', ἦ τοι μέν ὄνειροι ἀμήχανοι ἀκριτόμυθοι γίνοντ', οὐδέ τι πάντα τελείεται ἀνθρώποισι. δοιαί γάρ τε πύλαι ἀμενηνῶν εἰσίν ὀνείρων: αἱ μέν γάρ κεράεσσι τετεύχαται, αἱ δ' ἐλέφαντι. τῶν οἵ μέν κ' ἔλθωσι διά πριστοῦ ἐλέφαντος, οἵ ῥ' ἐλεφαίρονται, ἔπε' ἀκράαντα φέροντες: οἵ δέ διά ξεστῶν κεράων ἔλθωσι θύραζε, οἵ ῥ' ἔτυμα κραίνουσι, βροτῶν ὅτε κέν τις ἴδηται. ἀλλ' ἐμοί οὐκ ἐντεῦθεν ὀΐομαι αἰνόν ὄνειρον ἐλθέμεν: ἦ κ' ἀσπαστόν ἐμοί καί παιδί γένοιτο. ἄλλο δέ τοι ἐρέω, σύ δ' ἐνί φρεσί βάλλεο σῇσιν: ἥδε δή ἠώς εἶσι δυσώνυμος, ἥ μ' ὀδυσῆος οἴκου ἀποσχήσει: νῦν γάρ καταθήσω ἄεθλον, τούς πελέκεας, τούς κεῖνος ἐνί μεγάροισιν ἑοῖσιν ἵστασχ' ἑξείης, δρυόχους ὥς, δώδεκα πάντας: στάς δ' ὅ γε πολλόν ἄνευθε διαρρίπτασκεν ὀϊστόν. νῦν δέ μνηστήρεσσιν ἄεθλον τοῦτον ἐφήσω: ὅς δέ κε ῥηΐτατ' ἐντανύσῃ βιόν ἐν παλάμῃσι καί διοϊστεύσῃ πελέκεων δυοκαίδεκα πάντων, τῷ κεν ἅμ' ἑσποίμην, νοσφισσαμένη τόδε δῶμα κουρίδιον, μάλα καλόν, ἐνίπλειον βιότοιο, τοῦ ποτε μεμνήσεσθαι ὀΐομαι ἔν περ ὀνείρῳ.” τήν δ' ἀπαμειβόμενος προσέφη πολύμητις ὀδυσσεύς: “ὦ γύναι αἰδοίη λαερτιάδεω ὀδυσῆος, μηκέτι νῦν ἀνάβαλλε δόμοις' ἔνι τοῦτον ἄεθλον: πρίν γάρ τοι πολύμητις ἐλεύσεται ἐνθάδ' ὀδυσσεύς, πρίν τούτους τόδε τόξον ἐΰξοον ἀμφαφόωντας νευρήν τ' ἐντανύσαι διοϊστεῦσαί τε σιδήρου.” τόν δ' αὖτε προσέειπε περίφρων πηνελόπεια: “εἴ κ' ἐθέλοις μοι, ξεῖνε, παρήμενος ἐν μεγάροισι τέρπειν, οὔ κέ μοι ὕπνος ἐπί βλεφάροισι χυθείη. ἀλλ' οὐ γάρ πως ἔστιν ἀΰπνους ἔμμεναι αἰέν ἀνθρώπους: ἐπί γάρ τοι ἑκάστῳ μοῖραν ἔθηκαν ἀθάνατοι θνητοῖσιν ἐπί ζείδωρον ἄρουραν. ἀλλ' ἦ τοι μέν ἐγών ὑπερώϊον εἰσαναβᾶσα λέξομαι εἰς εὐνήν, ἥ μοι στονόεσσα τέτυκται, αἰεί δάκρυς' ἐμοῖσι πεφυρμένη, ἐξ οὗ ὀδυσσεύς ᾤχετ' ἐποψόμενος κακοΐλιον οὐκ ὀνομαστήν. ἔνθα κε λεξαίμην: σύ δέ λέξεο τῷδ' ἐνί οἴκῳ, ἤ χαμάδις στορέσας, ἤ τοι κατά δέμνια θέντων.” ὥς εἰποῦς' ἀνέβαιν' ὑπερώϊα σιγαλόεντα, οὐκ οἴη, ἅμα τῇ γε καί ἀμφίπολοι κίον ἄλλαι. ἐς δ' ὑπερῷ' ἀναβᾶσα σύν ἀμφιπόλοισι γυναιξί κλαῖεν ἔπειτ' ὀδυσῆα φίλον πόσιν, ὄφρα οἱ ὕπνον ἡδύν ἐπί βλεφάροισι βάλε γλαυκῶπις ἀθήνη. {οδυσσειασ υ} αὐτάρ ὁ ἐν προδόμῳ εὐνάζετο δῖος ὀδυσσεύς: κάμ μέν ἀδέψητον βοέην στόρες', αὐτάρ ὕπερθεν κώεα πόλλ' ὀΐων, τούς ἱρεύεσκον ἀχαιοί: εὐρυνόμη δ' ἄρ' ἐπί χλαῖναν βάλε κοιμηθέντι. ἔνθ' ὀδυσεύς μνηστῆρσι κακά φρονέων ἐνί θυμῷ κεῖτ' ἐγρηγορόων: ταί δ' ἐκ μεγάροιο γυναῖκες ἤϊσαν, αἵ μνηστῆρσιν ἐμισγέσκοντο πάρος περ, ἀλλήλῃσι γέλω τε καί εὐφροσύνην παρέχουσαι. τοῦ δ' ὠρίνετο θυμός ἐνί στήθεσσι φίλοισι: πολλά δέ μερμήριζε κατά φρένα καί κατά θυμόν, ἠέ μεταΐξας θάνατον τεύξειεν ἑκάστῃ, ἦ ἔτ' ἐῷ μνηστῆρσιν ὑπερφιάλοισι μιγῆναι ὕστατα καί πύματα: κραδίη δέ οἱ ἔνδον ὑλάκτει. ὡς δέ κύων ἀμαλῇσι περί σκυλάκεσσι βεβῶσα ἄνδρ' ἀγνοιήσας' ὑλάει μέμονέν τε μάχεσθαι, ὥς ῥα τοῦ ἔνδον ὑλάκτει ἀγαιομένου κακά ἔργα. στῆθος δέ πλήξας κραδίην ἠνίπαπε μύθῳ: “τέτλαθι δή, κραδίη: καί κύντερον ἄλλο ποτ' ἔτλης, ἤματι τῷ, ὅτε μοι μένος ἄσχετος ἤσθιε κύκλωψ ἰφθίμους ἑτάρους: σύ δ' ἐτόλμας, ὄφρα σε μῆτις ἐξάγαγ' ἐξ ἄντροιο ὀϊόμενον θανέεσθαι.” ὥς ἔφατ', ἐν στήθεσσι καθαπτόμενος φίλον ἦτορ: τῷ δέ μάλ' ἐν πείσῃ κραδίη μένε τετληυῖα νωλεμέως: ἀτάρ αὐτός ἑλίσσετο ἔνθα καί ἔνθα. ὡς δ' ὅτε γαστέρ' ἀνήρ πολέος πυρός αἰθομένοιο, ἐμπλείην κνίσης τε καί αἵματος, ἔνθα καί ἔνθα αἰόλλῃ, μάλα δ' ὦκα λιλαίεται ὀπτηθῆναι, ὥς ἄρ' ὅ γ' ἔνθα καί ἔνθα ἑλίσσετο μερμηρίζων, ὅππως δή μνηστῆρσιν ἀναιδέσι χεῖρας ἐφήσει, μοῦνος ἐών πολέσι. σχεδόθεν δέ οἱ ἦλθεν ἀθήνη οὐρανόθεν καταβᾶσα, δέμας δ' ἤϊκτο γυναικί: στῆ δ' ἄρ' ὑπέρ κεφαλῆς καί μιν πρός μῦθον ἔειπε: “τίπτ' αὖτ' ἐγρήσσεις, πάντων περί κάμμορε φωτῶν; οἶκος μέν τοι ὅδ' ἐστί, γυνή δέ τοι ἥδ' ἐνί οἴκῳ καί πάϊς, οἷόν πού τις ἐέλδεται ἔμμεναι υἷα.” τήν δ' ἀπαμειβόμενος προσέφη πολύμητις ὀδυσσεύς: “ναί δή ταῦτά γε πάντα, θεά, κατά μοῖραν ἔειπες: ἀλλά τί μοι τόδε θυμός ἐνί φρεσί μερμηρίζει, ὅππως δή μνηστῆρσιν ἀναιδέσι χεῖρας ἐφήσω, μοῦνος ἐών: οἱ δ' αἰέν ἀολλέες ἔνδον ἔασι. πρός δ' ἔτι καί τόδε μεῖζον ἐνί φρεσί μερμηρίζω: εἴ περ γάρ κτείναιμι διός τε σέθεν τε ἕκητι, πῇ κεν ὑπεκπροφύγοιμι; τά σε φράζεσθαι ἄνωγα.” τόν δ' αὖτε προσέειπε θεά γλαυκῶπις ἀθήνη: “σχέτλιε, καί μέν τίς τε χερείονι πείθεθ' ἑταίρῳ, ὅς περ θνητός τ' ἐστί καί οὐ τόσα μήδεα οἶδεν: αὐτάρ ἐγώ θεός εἰμι, διαμπερές ἥ σε φυλάσσω ἐν πάντεσσι πόνοις'. ἐρέω δέ τοι ἐξαναφανδόν: εἴ περ πεντήκοντα λόχοι μερόπων ἀνθρώπων νῶϊ περισταῖεν, κτεῖναι μεμαῶτες ἄρηϊ, καί κεν τῶν ἐλάσαιο βόας καί ἴφια μῆλα. ἀλλ' ἑλέτω σε καί ὕπνος: ἀνίη καί τό φυλάσσειν πάννυχον ἐγρήσσοντα, κακῶν δ' ὑποδύσεαι ἤδη.” ὥς φάτο, καί ῥά οἱ ὕπνον ἐπί βλεφάροισιν ἔχευεν, αὐτή δ' ἄψ ἐς ὄλυμπον ἀπέστιχε δῖα θεάων. εὖτε τόν ὕπνος ἔμαρπτε, λύων μελεδήματα θυμοῦ, λυσιμελής, ἄλοχος δ' ἄρ' ἐπέγρετο κεδνά ἰδυῖα, κλαῖεν δ' ἐν λέκτροισι καθεζομένη μαλακοῖσιν. αὐτάρ ἐπεί κλαίουσα κορέσσατο ὅν κατά θυμόν, ἀρτέμιδι πρώτιστον ἐπεύξατο δῖα γυναικῶν: “ἄρτεμι, πότνα θεά, θύγατερ διός, αἴθε μοι ἤδη ἰόν ἐνί στήθεσσι βαλοῦς' ἐκ θυμόν ἕλοιο αὐτίκα νῦν, ἤ ἔπειτά μ' ἀναρπάξασα θύελλα οἴχοιτο προφέρουσα κατ' ἠερόεντα κέλευθα, ἐν προχοῇς δέ βάλοι ἀψορρόου ὠκεανοῖο. ὡς δ' ὅτε πανδαρέου κούρας ἀνέλοντο θύελλαι: τῇσι τοκῆας μέν φθεῖσαν θεοί, αἱ δ' ἐλίποντο ὀρφαναί ἐν μεγάροισι, κόμισσε δέ δῖ' ἀφροδίτη τυρῷ καί μέλιτι γλυκερῷ καί ἡδέϊ οἴνῳ: ἥρη δ' αὐτῇσιν περί πασέων δῶκε γυναικῶν εἶδος καί πινυτήν, μῆκος δ' ἔπορ' ἄρτεμις ἁγνή, ἔργα δ' ἀθηναίη δέδαε κλυτά ἐργάζεσθαι. εὖτ' ἀφροδίτη δῖα προσέστιχε μακρόν ὄλυμπον, κούρῃς' αἰτήσουσα τέλος θαλεροῖο γάμοιο, ἐς δία τερπικέραυνον, _ὁ γάρ τ' ἐΰ οἶδεν ἅπαντα, μοῖράν τ' ἀμμορίην τε καταθνητῶν ἀνθρώπων, _ τόφρα δέ τάς κούρας ἅρπυιαι ἀνηρέψαντο καί ῥ' ἔδοσαν στυγερῇσιν ἐρινύσιν ἀμφιπολεύειν: ὥς ἔμ' ἀϊστώσειαν ὀλύμπια δώματ' ἔχοντες, ἠέ μ' ἐϋπλόκαμος βάλοι ἄρτεμις, ὄφρ' ὀδυσῆα ὀσσομένη καί γαῖαν ὕπο στυγερήν ἀφικοίμην, μηδέ τι χείρονος ἀνδρός ἐϋφραίνοιμι νόημα. ἀλλά τό μέν καί ἀνεκτόν ἔχει κακόν, ὁππότε κέν τις ἤματα μέν κλαίῃ, πυκινῶς ἀκαχήμενος ἦτορ, νύκτας δ' ὕπνος ἔχῃσιν, _ὁ γάρ τ' ἐπέλησεν ἁπάντων, ἐσθλῶν ἠδέ κακῶν, ἐπεί ἄρ βλέφαρ' ἀμφικαλύψῃ: _ αὐτάρ ἐμοί καί ὀνείρατ' ἐπέσσευεν κακά δαίμων. τῇδε γάρ αὖ μοι νυκτί παρέδραθεν εἴκελος αὐτῷ, τοῖος ἐών, οἷος ᾖεν ἅμα στρατῷ: αὐτάρ ἐμόν κῆρ χαῖρ', ἐπεί οὐκ ἐφάμην ὄναρ ἔμμεναι, ἀλλ' ὕπαρ ἤδη.” ὥς ἔφατ', αὐτίκα δέ χρυσόθρονος ἤλυθεν ἠώς. τῆς δ' ἄρα κλαιούσης ὄπα σύνθετο δῖος ὀδυσσεύς: μερμήριξε δ' ἔπειτα, δόκησε δέ οἱ κατά θυμόν ἤδη γινώσκουσα παρεστάμεναι κεφαλῆφι. χλαῖναν μέν συνελών καί κώεα, τοῖσιν ἐνεῦδεν, ἐς μέγαρον κατέθηκεν ἐπί θρόνου, ἐκ δέ βοείην θῆκε θύραζε φέρων, διί δ' εὔξατο χεῖρας ἀνασχών: “ζεῦ πάτερ, εἴ μ' ἐθέλοντες ἐπί τραφερήν τε καί ὑγρήν ἤγετ' ἐμήν ἐς γαῖαν, ἐπεί μ' ἐκακώσατε λίην, φήμην τίς μοι φάσθω ἐγειρομένων ἀνθρώπων ἔνδοθεν, ἔκτοσθεν δέ διός τέρας ἄλλο φανήτω.” ὥς ἔφατ' εὐχόμενος: τοῦ δ' ἔκλυε μητίετα ζεύς, αὐτίκα δ' ἐβρόντησεν ἀπ' αἰγλήεντος ὀλύμπου, ὑψόθεν ἐκ νεφέων: γήθησε δέ δῖος ὀδυσσεύς. φήμην δ' ἐξ οἴκοιο γυνή προέηκεν ἀλετρίς πλησίον, ἔνθ' ἄρα οἱ μύλαι εἵατο ποιμένι λαῶν. τῇσιν δώδεκα πᾶσαι ἐπερρώοντο γυναῖκες ἄλφιτα τεύχουσαι καί ἀλείατα, μυελόν ἀνδρῶν: αἱ μέν ἄρ' ἄλλαι εὗδον, ἐπεί κατά πυρόν ἄλεσσαν, ἡ δέ μί' οὔ πω παύετ', ἀφαυροτάτη δέ τέτυκτο: ἥ ῥα μύλην στήσασα ἔπος φάτο, σῆμα ἄνακτι: “ζεῦ πάτερ, ὅς τε θεοῖσι καί ἀνθρώποισιν ἀνάσσεις, ἦ μεγάλ' ἐβρόντησας ἀπ' οὐρανοῦ ἀστερόεντος, οὐδέ ποθι νέφος ἐστί: τέρας νύ τεῳ τόδε φαίνεις. κρῆνον νῦν καί ἐμοί δειλῇ ἔπος, ὅττι κεν εἴπω: μνηστῆρες πύματόν τε καί ὕστατον ἤματι τῷδε ἐν μεγάροις' ὀδυσῆος ἑλοίατο δαῖτ' ἐρατεινήν, οἵ δή μοι καμάτῳ θυμαλγέϊ γούνατ' ἔλυσαν ἄλφιτα τευχούσῃ: νῦν ὕστατα δειπνήσειαν.” ὥς ἄρ' ἔφη, χαῖρεν δέ κλεηδόνι δῖος ὀδυσσεύς ζηνός τε βροντῇ: φάτο γάρ τείσασθαι ἀλείτας. αἱ δ' ἄλλαι δμῳαί κατά δώματα κάλ' ὀδυσῆος ἐγρόμεναι ἀνέκαιον ἐπ' ἐσχάρῃ ἀκάματον πῦρ. τηλέμαχος δ' εὐνῆθεν ἀνίστατο, ἰσόθεος φώς, εἵματα ἑσσάμενος, περί δέ ξίφος ὀξύ θέτ' ὤμῳ, ποσσί δ' ὑπό λιπαροῖσιν ἐδήσατο καλά πέδιλα, εἵλετο δ' ἄλκιμον ἔγχος ἀκαχμένον ὀξέϊ χαλκῷ. στῆ δ' ἄρ' ἐπ' οὐδόν ἰών, πρός δ' εὐρύκλειαν ἔειπε: “μαῖα φίλη, πῶς ξεῖνον ἐτιμήσασθ' ἐνί οἴκῳ εὐνῇ καί σίτῳ, ἦ αὔτως κεῖται ἀκηδής; τοιαύτη γάρ ἐμή μήτηρ, πινυτή περ ἐοῦσα: ἐμπλήγδην ἕτερόν γε τίει μερόπων ἀνθρώπων χείρονα, τόν δέ τ' ἀρείον' ἀτιμήσας' ἀποπέμπει.” τόν δ' αὖτε προσέειπε περίφρων εὐρύκλεια: “οὐκ ἄν μιν νῦν, τέκνον, ἀναίτιον αἰτιόῳο. οἶνον μέν γάρ πῖνε καθήμενος, ὄφρ' ἔθελ' αὐτός, σίτου δ' οὐκέτ' ἔφη πεινήμεναι: εἴρετο γάρ μιν. ἀλλ' ὅτε δή κοίτοιο καί ὕπνου μιμνῄσκοντο, ἡ μέν δέμνι' ἄνωγεν ὑποστορέσαι δμῳῇσιν, αὐτάρ ὅ γ', ὥς τις πάμπαν ὀϊζυρός καί ἄποτμος, οὐκ ἔθελ' ἐν λέκτροισι καί ἐν ῥήγεσσι καθεύδειν, ἀλλ' ἐν ἀδεψήτῳ βοέῃ καί κώεσιν οἰῶν ἔδραθ' ἐνί προδόμῳ: χλαῖναν δ' ἐπιέσσαμεν ἡμεῖς.” ὥς φάτο, τηλέμαχος δέ διέκ μεγάροιο βεβήκει ἔγχος ἔχων: ἅμα τῷ γε κύνες πόδας ἀργοί ἕποντο. βῆ δ' ἴμεν εἰς ἀγορήν μετ' ἐϋκνήμιδας ἀχαιούς. ἡ δ' αὖτε δμῳῇσιν ἐκέκλετο δῖα γυναικῶν, εὐρύκλει', ὦπος θυγάτηρ πεισηνορίδαο: “ἄγρειθ', αἱ μέν δῶμα κορήσατε ποιπνύσασαι ῥάσσατέ τ' ἔν τε θρόνοις' εὐποιήτοισι τάπητας βάλλετε πορφυρέους: αἱ δέ σπόγγοισι τραπέζας πάσας ἀμφιμάσασθε, καθήρατε δέ κρητῆρας καί δέπα ἀμφικύπελλα τετυγμένα: ταί δέ μεθ' ὕδωρ ἔρχεσθε κρήνηνδε καί οἴσετε θᾶσσον ἰοῦσαι. οὐ γάρ δήν μνηστῆρες ἀπέσσονται μεγάροιο, ἀλλά μάλ' ἦρι νέονται, ἐπεί καί πᾶσιν ἑορτή.” ὥς ἔφαθ', αἱ δ' ἄρα τῆς μάλα μέν κλύον ἠδ' ἐπίθοντο. αἱ μέν ἐείκοσι βῆσαν ἐπί κρήνην μελάνυδρον, αἱ δ' αὐτοῦ κατά δώματ' ἐπισταμένως πονέοντο. ἐς δ' ἦλθον δρηστῆρες ἀγήνορες: οἱ μέν ἔπειτα εὖ καί ἐπισταμένως κέασαν ξύλα, ταί δέ γυναῖκες ἦλθον ἀπό κρήνης. ἐπί δέ σφισιν ἦλθε συβώτης τρεῖς σιάλους κατάγων, οἵ ἔσαν μετά πᾶσιν ἄριστοι. καί τούς μέν ῥ' εἴασε καθ' ἕρκεα καλά νέμεσθαι, αὐτός δ' αὖτ' ὀδυσῆα προσηύδα μειλιχίοισι: “ξεῖν', ἦ ἄρ τί σε μᾶλλον ἀχαιοί εἰσορόωσιν, ἦέ ς' ἀτιμάζουσι κατά μέγαρ' ὡς τό πάρος περ;” τόν δ' ἀπαμειβόμενος προσέφη πολύμητις ὀδυσσεύς: “αἴ γάρ δή, εὔμαιε, θεοί τεισαίατο λώβην, ἥν οἵδ' ὑβρίζοντες ἀτάσθαλα μηχανόωνται οἴκῳ ἐν ἀλλοτρίῳ, οὐδ' αἰδοῦς μοῖραν ἔχουσιν.” ὥς οἱ μέν τοιαῦτα πρός ἀλλήλους ἀγόρευον: ἀγχίμολον δέ σφ' ἦλθε μελάνθιος, αἰπόλος αἰγῶν, αἶγας ἄγων, αἵ πᾶσι μετέπρεπον αἰπολίοισι, δεῖπνον μνηστήρεσσι: δύω δ' ἅμ' ἕποντο νομῆες. καί τάς μέν κατέδησαν ὑπ' αἰθούσῃ ἐριδούπῳ, αὐτός δ' αὖτ' ὀδυσῆα προσηύδα κερτομίοισι: “ξεῖν', ἔτι καί νῦν ἐνθάδ' ἀνιήσεις κατά δῶμα ἀνέρας αἰτίζων, ἀτάρ οὐκ ἔξεισθα θύραζε; πάντως οὐκέτι νῶϊ διακρινέεσθαι ὀΐω πρίν χειρῶν γεύσασθαι, ἐπεί σύ περ οὐ κατά κόσμον αἰτίζεις: εἰσίν δέ καί ἄλλοθι δαῖτες ἀχαιῶν.” ὥς φάτο, τόν δ' οὔ τι προσέφη πολύμητις ὀδυσσεύς, ἀλλ' ἀκέων κίνησε κάρη, κακά βυσσοδομεύων. τοῖσι δ' ἐπί τρίτος ἦλθε φιλοίτιος, ὄρχαμος ἀνδρῶν, βοῦν στεῖραν μνηστῆρσιν ἄγων καί πίονας αἶγας. πορθμῆες δ' ἄρα τούς γε διήγαγον, οἵ τε καί ἄλλους ἀνθρώπους πέμπουσιν, ὅτίς σφεας εἰσαφίκηται. καί τά μέν εὖ κατέδησεν ὑπ' αἰθούσῃ ἐριδούπῳ, αὐτός δ' αὖτ' ἐρέεινε συβώτην ἄγχι παραστάς: “τίς δή ὅδε ξεῖνος νέον εἰλήλουθε, συβῶτα, ἡμέτερον πρός δῶμα; τέων δ' ἔξ εὔχεται εἶναι ἀνδρῶν; ποῦ δέ νύ οἱ γενεή καί πατρίς ἄρουρα; δύσμορος: ἦ τε ἔοικε δέμας βασιλῆϊ ἄνακτι: ἀλλά θεοί δυόωσι πολυπλάγκτους ἀνθρώπους, ὁππότε καί βασιλεῦσιν ἐπικλώσωνται ὀϊζύν.” ἦ, καί δεξιτερῇ δειδίσκετο χειρί παραστάς καί μιν φωνήσας ἔπεα πτερόεντα προσηύδα: “χαῖρε, πάτερ ὦ ξεῖνε: γένοιτό τοι ἔς περ ὀπίσσω ὄλβος: ἀτάρ μέν νῦν γε κακοῖς' ἔχεαι πολέεσσι. ζεῦ πάτερ, οὔ τις σεῖο θεῶν ὀλοώτερος ἄλλος: οὐκ ἐλεαίρεις ἄνδρας, ἐπήν δή γείνεαι αὐτός, μισγέμεναι κακότητι καί ἄλγεσι λευγαλέοισιν. ἴδιον, ὡς ἐνόησα, δεδάκρυνται δέ μοι ὄσσε μνησαμένῳ ὀδυσῆος, ἐπεί καί κεῖνον ὀΐω τοιάδε λαίφε' ἔχοντα κατ' ἀνθρώπους ἀλάλησθαι, εἴ που ἔτι ζώει καί ὁρᾷ φάος ἠελίοιο. εἰ δ' ἤδη τέθνηκε καί εἰν ἀΐδαο δόμοισιν, ὤ μοι ἔπειτ' ὀδυσῆος ἀμύμονος, ὅς μ' ἐπί βουσίν εἷς' ἔτι τυτθόν ἐόντα κεφαλλήνων ἐνί δήμῳ. νῦν δ' αἱ μέν γίνονται ἀθέσφατοι, οὐδέ κεν ἄλλως ἀνδρί γ' ὑποσταχύοιτο βοῶν γένος εὐρυμετώπων: τάς δ' ἄλλοι με κέλονται ἀγινέμεναι σφίσιν αὐτοῖς ἔδμεναι: οὐδέ τι παιδός ἐνί μεγάροις' ἀλέγουσιν, οὐδ' ὄπιδα τρομέουσι θεῶν: μεμάασι γάρ ἤδη κτήματα δάσσασθαι δήν οἰχομένοιο ἄνακτος. αὐτάρ ἐμοί τόδε θυμός ἐνί στήθεσσι φίλοισι πόλλ' ἐπιδινεῖται: μάλα μέν κακόν υἷος ἐόντος ἄλλων δῆμον ἱκέσθαι ἰόντ' αὐτῇσι βόεσσιν ἄνδρας ἐς ἀλλοδαπούς: τό δέ ῥίγιον αὖθι μένοντα βουσίν ἐπ' ἀλλοτρίῃσι καθήμενον ἄλγεα πάσχειν. καί κεν δή πάλαι ἄλλον ὑπερμενέων βασιλήων ἐξικόμην φεύγων, ἐπεί οὐκέτ' ἀνεκτά πέλονται: ἀλλ' ἔτι τόν δύστηνον ὀΐομαι, εἴ ποθεν ἐλθών ἀνδρῶν μνηστήρων σκέδασιν κατά δώματα θείη.” τόν δ' ἀπαμειβόμενος προσέφη πολύμητις ὀδυσσεύς: “βουκόλ', ἐπεί οὔτε κακῷ οὔτ' ἄφρονι φωτί ἔοικας, γινώσκω δέ καί αὐτός, ὅ τοι πινυτή φρένας ἵκει, τοὔνεκά τοι ἐρέω καί ἐπί μέγαν ὅρκον ὀμοῦμαι: ἴστω νῦν ζεύς πρῶτα, θεῶν ὕπατος καί ἄριστος, ἱστίη τ' ὀδυσῆος ἀμύμονος, ἥν ἀφικάνω: ἦ σέθεν ἐνθάδ' ἐόντος ἐλεύσεται οἴκαδ' ὀδυσσεύς: σοῖσιν δ' ὀφθαλμοῖσιν ἐπόψεαι, αἴ κ' ἐθέλῃσθα, κτεινομένους μνηστῆρας, οἵ ἐνθάδε κοιρανέουσι.” τόν δ' αὖτε προσέειπε βοῶν ἐπιβουκόλος ἀνήρ: “αἴ γάρ τοῦτο, ξεῖνε, ἔπος τελέσειε κρονίων: γνοίης χ', οἵη ἐμή δύναμις καί χεῖρες ἕπονται.” ὥς δ' αὔτως εὔμαιος ἐπεύξατο πᾶσι θεοῖσι νοστῆσαι ὀδυσῆα πολύφρονα ὅνδε δόμονδε. ὥς οἱ μέν τοιαῦτα πρός ἀλλήλους ἀγόρευον: μνηστῆρες δ' ἄρα τηλεμάχῳ θάνατόν τε μόρον τε ἤρτυον: αὐτάρ ὁ τοῖσιν ἀριστερός ἤλυθεν ὄρνις, αἰετός ὑψιπέτης, ἔχε δέ τρήρωνα πέλειαν. τοῖσιν δ' ἀμφίνομος ἀγορήσατο καί μετέειπεν: “ὦ φίλοι, οὐχ ἥμιν συνθεύσεται ἥδε γε βουλή, τηλεμάχοιο φόνος: ἀλλά μνησώμεθα δαιτός.” ὥς ἔφατ' ἀμφίνομος, τοῖσιν δ' ἐπιήνδανε μῦθος. ἐλθόντες δ' ἐς δώματ' ὀδυσσῆος θείοιο χλαίνας μέν κατέθεντο κατά κλισμούς τε θρόνους τε, οἱ δ' ἱέρευον ὄϊς μεγάλους καί πίονας αἶγας, ἵρευον δέ σύας σιάλους καί βοῦν ἀγελαίην: σπλάγχνα δ' ἄρ' ὀπτήσαντες ἐνώμων, ἐν δέ τε οἶνον κρητῆρσιν κερόωντο: κύπελλα δέ νεῖμε συβώτης. σῖτον δέ σφ' ἐπένειμε φιλοίτιος, ὄρχαμος ἀνδρῶν, καλοῖς' ἐν κανέοισιν, ἐοινοχόει δέ μελανθεύς. οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον. τηλέμαχος δ' ὀδυσῆα καθίδρυε, κέρδεα νωμῶν, ἐντός ἐϋσταθέος μεγάρου, παρά λάϊνον οὐδόν, δίφρον ἀεικέλιον καταθείς ὀλίγην τε τράπεζαν: πάρ δ' ἐτίθει σπλάγχνων μοίρας, ἐν δ' οἶνον ἔχευεν ἐν δέπαϊ χρυσέῳ, καί μιν πρός μῦθον ἔειπεν: “ἐνταυθοῖ νῦν ἧσο μετ' ἀνδράσιν οἰνοποτάζων: κερτομίας δέ τοι αὐτός ἐγώ καί χεῖρας ἀφέξω πάντων μνηστήρων, ἐπεί οὔ τοι δήμιός ἐστιν οἶκος ὅδ', ἀλλ' ὀδυσῆος, ἐμοί δ' ἐκτήσατο κεῖνος. ὑμεῖς δέ, μνηστῆρες, ἐπίσχετε θυμόν ἐνιπῆς καί χειρῶν, ἵνα μή τις ἔρις καί νεῖκος ὄρηται.” ὥς ἔφαθ', οἱ δ' ἄρα πάντες ὀδάξ ἐν χείλεσι φύντες τηλέμαχον θαύμαζον, ὅ θαρσαλέως ἀγόρευε. τοῖσιν δ' ἀντίνοος μετέφη, εὐπείθεος υἱός: “καί χαλεπόν περ ἐόντα δεχώμεθα μῦθον, ἀχαιοί, τηλεμάχου: μάλα δ' ἧμιν ἀπειλήσας ἀγορεύει. οὐ γάρ ζεύς εἴασε κρονίων: τῶ κέ μιν ἤδη παύσαμεν ἐν μεγάροισι, λιγύν περ ἐόντ' ἀγορητήν.” ὥς ἔφατ' ἀντίνοος: ὁ δ' ἄρ' οὐκ ἐμπάζετο μύθων. κήρυκες δ' ἀνά ἄστυ θεῶν ἱερήν ἑκατόμβην ἦγον: τοί δ' ἀγέροντο κάρη κομόωντες ἀχαιοί ἄλσος ὕπο σκιερόν ἑκατηβόλου ἀπόλλωνος. οἱ δ' ἐπεί ὤπτησαν κρέ' ὑπέρτερα καί ἑρύσαντο, μοίρας δασσάμενοι δαίνυντ' ἐρικυδέα δαῖτα. πάρ δ' ἄρ' ὀδυσσῆϊ μοῖραν θέσαν, οἵ πονέοντο, ἴσην, ὡς αὐτοί περ ἐλάγχανον: ὥς γάρ ἀνώγει τηλέμαχος, φίλος υἱός ὀδυσσῆος θείοιο. μνηστῆρας δ' οὐ πάμπαν ἀγήνορας εἴα ἀθήνη λώβης ἴσχεσθαι θυμαλγέος, ὄφρ' ἔτι μᾶλλον δύη ἄχος κραδίην λαερτιάδεω ὀδυσῆος. ἦν δέ τις ἐν μνηστῆρσιν ἀνήρ ἀθεμίστια εἰδώς, κτήσιππος δ' ὄνομ' ἔσκε, σάμῃ δ' ἐνί οἰκία ναῖεν: ὅς δή τοι κτεάτεσσι πεποιθώς πατρός ἑοῖο μνάσκετ' ὀδυσσῆος δήν οἰχομένοιο δάμαρτα. ὅς ῥα τότε μνηστῆρσιν ὑπερφιάλοισι μετηύδα: “κέκλυτέ μευ, μνηστῆρες ἀγήνορες, ὄφρα τι εἴπω: μοῖραν μέν δή ξεῖνος ἔχει πάλαι, ὡς ἐπέοικεν, ἴσην: οὐ γάρ καλόν ἀτέμβειν οὐδέ δίκαιον ξείνους τηλεμάχου, ὅς κεν τάδε δώμαθ' ἵκηται. ἀλλ' ἄγε οἱ καί ἐγώ δῶ ξείνιον, ὄφρα καί αὐτός ἠέ λοετροχόῳ δώῃ γέρας ἠέ τῳ ἄλλῳ δμώων, οἵ κατά δώματ' ὀδυσσῆος θείοιο.” ὥς εἰπών ἔρριψε βοός πόδα χειρί παχείῃ, κείμενον ἐκ κανέοιο λαβών: ὁ δ' ἀλεύατ' ὀδυσσεύς ἦκα παρακλίνας κεφαλήν, μείδησε δέ θυμῷ σαρδάνιον μάλα τοῖον: ὁ δ' εὔδμητον βάλε τοῖχον. κτήσιππον δ' ἄρα τηλέμαχος ἠνίπαπε μύθῳ: “κτήσιππ', ἦ μάλα τοι τόδε κέρδιον ἔπλετο θυμῷ: οὐκ ἔβαλες τόν ξεῖνον: ἀλεύατο γάρ βέλος αὐτός. ἦ γάρ κέν σε μέσον βάλον ἔγχεϊ ὀξυόεντι, καί κέ τοι ἀντί γάμοιο πατήρ τάφον ἀμφεπονεῖτο ἐνθάδε. τῶ μή τίς μοι ἀεικείας ἐνί οἴκῳ φαινέτω: ἤδη γάρ νοέω καί οἶδα ἕκαστα, ἐσθλά τε καί τά χέρεια: πάρος δ' ἔτι νήπιος ἦα. ἀλλ' ἔμπης τάδε μέν καί τέτλαμεν εἰσορόωντες, μήλων σφαζομένων οἴνοιό τε πινομένοιο καί σίτου: χαλεπόν γάρ ἐρυκακέειν ἕνα πολλούς. ἀλλ' ἄγε μηκέτι μοι κακά ῥέζετε δυσμενέοντες: εἰ δ' ἤδη μ' αὐτόν κτεῖναι μενεαίνετε χαλκῷ, καί κε τό βουλοίμην, καί κεν πολύ κέρδιον εἴη τεθνάμεν ἤ τάδε γ' αἰέν ἀεικέα ἔργ' ὁράασθαι, ξείνους τε στυφελιζομένους δμῳάς τε γυναῖκας ῥυστάζοντας ἀεικελίως κατά δώματα καλά.” ὥς ἔφαθ', οἱ δ' ἄρα πάντες ἀκήν ἐγένοντο σιωπῇ. ὀψέ δέ δή μετέειπε δαμαστορίδης ἀγέλαος: “ὦ φίλοι, οὐκ ἄν δή τις ἐπί ῥηθέντι δικαίῳ ἀντιβίοις' ἐπέεσσι καθαπτόμενος χαλεπαίνοι: μήτε τι τόν ξεῖνον στυφελίζετε μήτε τιν' ἄλλον δμώων, οἵ κατά δώματ' ὀδυσσῆος θείοιο. τηλεμάχῳ δέ κε μῦθον ἐγώ καί μητέρι φαίην ἤπιον, εἴ σφωϊν κραδίῃ ἅδοι ἀμφοτέροιϊν. ὄφρα μέν ὕμιν θυμός ἐνί στήθεσσιν ἐώλπει νοστῆσαι ὀδυσῆα πολύφρονα ὅνδε δόμονδε, τόφρ' οὔ τις νέμεσις μενέμεν τ' ἦν ἰσχέμεναί τε μνηστῆρας κατά δώματ', ἐπεί τόδε κέρδιον ἦεν, εἰ νόστης' ὀδυσεύς καί ὑπότροπος ἵκετο δῶμα: νῦν δ' ἤδη τόδε δῆλον, ὅ τ' οὐκέτι νόστιμός ἐστιν. ἀλλ' ἄγε σῇ τάδε μητρί παρεζόμενος κατάλεξον, γήμασθ' ὅς τις ἄριστος ἀνήρ καί πλεῖστα πόρῃσιν, ὄφρα σύ μέν χαίρων πατρώϊα πάντα νέμηαι, ἔσθων καί πίνων, ἡ δ' ἄλλου δῶμα κομίζῃ.” τόν δ' αὖ τηλέμαχος πεπνυμένος ἀντίον ηὔδα: “οὐ μά ζῆν', ἀγέλαε, καί ἄλγεα πατρός ἐμοῖο, ὅς που τῆλ' ἰθάκης ἤ ἔφθιται ἤ ἀλάληται, οὔ τι διατρίβω μητρός γάμον, ἀλλά κελεύω γήμασθ' ᾧ κ' ἐθέλῃ, ποτί δ' ἄσπετα δῶρα δίδωμι: αἰδέομαι δ' ἀέκουσαν ἀπό μεγάροιο δίεσθαι μύθῳ ἀναγκαίῳ: μή τοῦτο θεός τελέσειεν.” ὥς φάτο τηλέμαχος: μνηστῆρσι δέ παλλάς ἀθήνη ἄσβεστον γέλω ὦρσε, παρέπλαγξεν δέ νόημα. οἱ δ' ἤδη γναθμοῖσι γελώων ἀλλοτρίοισιν, αἱμοφόρυκτα δέ δή κρέα ἤσθιον: ὄσσε δ' ἄρα σφέων δακρυόφιν πίμπλαντο, γόον δ' ὠΐετο θυμός. τοῖσι δέ καί μετέειπε θεοκλύμενος θεοειδής: “ἆ δειλοί, τί κακόν τόδε πάσχετε; νυκτί μέν ὑμέων εἰλύαται κεφαλαί τε πρόσωπά τε νέρθε τε γοῦνα, οἰμωγή δέ δέδηε, δεδάκρυνται δέ παρειαί, αἵματι δ' ἐρράδαται τοῖχοι καλαί τε μεσόδμαι: εἰδώλων δέ πλέον πρόθυρον, πλείη δέ καί αὐλή, ἱεμένων ἔρεβόσδε ὑπό ζόφον: ἠέλιος δέ οὐρανοῦ ἐξαπόλωλε, κακή δ' ἐπιδέδρομεν ἀχλύς.” ὥς ἔφαθ', οἱ δ' ἄρα πάντες ἐπ' αὐτῷ ἡδύ γέλασσαν. τοῖσιν δ' εὐρύμαχος, πολύβου πάϊς, ἦρχ' ἀγορεύειν: “ἀφραίνει ξεῖνος νέον ἄλλοθεν εἰληλουθώς. ἀλλά μιν αἶψα, νέοι, δόμου ἐκπέμψασθε θύραζε εἰς ἀγορήν ἔρχεσθαι, ἐπεί τάδε νυκτί ἐΐσκει.” τόν δ' αὖτε προσέειπε θεοκλύμενος θεοειδής: “εὐρύμαχ', οὔ τί ς' ἄνωγα ἐμοί πομπῆας ὀπάζειν. εἰσί μοι ὀφθαλμοί τε καί οὔατα καί πόδες ἄμφω καί νόος ἐν στήθεσσι τετυγμένος, οὐδέν ἀεικής: τοῖς' ἔξειμι θύραζε, ἐπεί νοέω κακόν ὔμμιν ἐρχόμενον, τό κεν οὔ τις ὑπεκφύγοι οὐδ' ἀλέαιτο μνηστήρων, οἵ δῶμα κατ' ἀντιθέου ὀδυσῆος ἀνέρας ὑβρίζοντες ἀτάσθαλα μηχανάασθε.” ὥς εἰπών ἐξῆλθε δόμων ἐΰ ναιεταόντων, ἵκετο δ' ἐς πείραιον, ὅ μιν πρόφρων ὑπέδεκτο. μνηστῆρες δ' ἄρα πάντες ἐς ἀλλήλους ὁρόωντες τηλέμαχον ἐρέθιζον, ἐπί ξείνοις γελόωντες. ὧδε δέ τις εἴπεσκε νέων ὑπερηνορεόντων: “τηλέμαχ', οὔ τις σεῖο κακοξεινώτερος ἄλλος, οἷον μέν τινα τοῦτον ἔχεις ἐπίμαστον ἀλήτην, σίτου καί οἴνου κεχρημένον, οὐδέ τι ἔργων ἔμπαιον οὐδέ βίης, ἀλλ' αὔτως ἄχθος ἀρούρης: ἄλλος δ' αὖτέ τις οὗτος ἀνέστη μαντεύεσθαι. ἀλλ' εἴ μοί τι πίθοιο, τό κεν πολύ κέρδιον εἴη: τούς ξείνους ἐν νηΐ πολυκλήϊδι βαλόντες ἐς σικελούς πέμψωμεν, ὅθεν κέ τοι ἄξιον ἄλφοι.” ὥς ἔφασαν μνηστῆρες: ὁ δ' οὐκ ἐμπάζετο μύθων, ἀλλ' ἀκέων πατέρα προσεδέρκετο, δέγμενος αἰεί, ὁππότε δή μνηστῆρσιν ἀναιδέσι χεῖρας ἐφήσει. ἡ δέ κατ' ἄντηστιν θεμένη περικαλλέα δίφρον κούρη ἰκαρίοιο, περίφρων πηνελόπεια, ἀνδρῶν ἐν μεγάροισιν ἑκάστου μῦθον ἄκουε. δεῖπνον μέν γάρ τοί γε γελώοντες τετύκοντο ἡδύ τε καί μενοεικές, ἐπεί μάλα πόλλ' ἱέρευσαν: δόρπου δ' οὐκ ἄν πως ἀχαρίστερον ἄλλο γένοιτο, οἷον δή τάχ' ἔμελλε θεά καί καρτερός ἀνήρ θησέμεναι: πρότεροι γάρ ἀεικέα μηχανόωντο. {οδυσσειασ φ} τῇ δ' ἄρ' ἐπί φρεσί θῆκε θεά γλαυκῶπις ἀθήνη, κούρῃ ἰκαρίοιο, περίφρονι πηνελοπείῃ, τόξον μνηστήρεσσι θέμεν πολιόν τε σίδηρον ἐν μεγάροις' ὀδυσῆος, ἀέθλια καί φόνου ἀρχήν. κλίμακα δ' ὑψηλήν προσεβήσετο οἷο δόμοιο, εἵλετο δέ κληῖδ' εὐκαμπέα χειρί παχείῃ, καλήν χαλκείην: κώπη δ' ἐλέφαντος ἐπῆεν. βῆ δ' ἴμεναι θάλαμόνδε σύν ἀμφιπόλοισι γυναιξίν ἔσχατον: ἔνθα δέ οἱ κειμήλια κεῖτο ἄνακτος, χαλκός τε χρυσός τε πολύκμητός τε σίδηρος. ἔνθα δέ τόξον κεῖτο παλίντονον ἠδέ φαρέτρη ἰοδόκος, πολλοί δ' ἔνεσαν στονόεντες ὀϊστοί, δῶρα τά οἱ ξεῖνος λακεδαίμονι δῶκε τυχήσας ἴφιτος εὐρυτίδης, ἐπιείκελος ἀθανάτοισι. τώ δ' ἐν μεσσήνῃ ξυμβλήτην ἀλλήλοιϊν οἴκῳ ἐν ὀρτιλόχοιο δαΐφρονος. ἦ τοι ὀδυσσεύς ἦλθε μετά χρεῖος, τό ῥά οἱ πᾶς δῆμος ὄφελλε: μῆλα γάρ ἐξ ἰθάκης μεσσήνιοι ἄνδρες ἄειραν νηυσί πολυκλήϊσι τριηκόσι' ἠδέ νομῆας. τῶν ἕνεκ' ἐξεσίην πολλήν ὁδόν ἦλθεν ὀδυσσεύς, παιδνός ἐών: πρό γάρ ἧκε πατήρ ἄλλοι τε γέροντες: ἴφιτος αὖθ' ἵππους διζήμενος, αἵ οἱ ὄλοντο δώδεκα θήλειαι, ὑπό δ' ἡμίονοι ταλαεργοί: αἵ δή οἱ καί ἔπειτα φόνος καί μοῖρα γένοντο, ἐπεί δή διός υἱόν ἀφίκετο καρτερόθυμον, φῶθ' ἡρακλῆα, μεγάλων ἐπιίστορα ἔργων, ὅς μιν ξεῖνον ἐόντα κατέκτανεν ᾧ ἐνί οἴκῳ, σχέτλιος, οὐδέ θεῶν ὄπιν αἰδέσατ' οὐδέ τράπεζαν, τήν ἥν οἱ παρέθηκεν: ἔπειτα δέ πέφνε καί αὐτόν, ἵππους δ' αὐτός ἔχε κρατερώνυχας ἐν μεγάροισι. τάς ἐρέων ὀδυσῆϊ συνήντετο, δῶκε δέ τόξον, τό πρίν μέν ἐφόρει μέγας εὔρυτος, αὐτάρ ὁ παιδί κάλλιπ' ἀποθνῄσκων ἐν δώμασιν ὑψηλοῖσι. τῷ δ' ὀδυσεύς ξίφος ὀξύ καί ἄλκιμον ἔγχος ἔδωκεν, ἀρχήν ξεινοσύνης προσκηδέος: οὐδέ τραπέζῃ γνώτην ἀλλήλω: πρίν γάρ διός υἱός ἔπεφνεν ἴφιτον εὐρυτίδην, ἐπιείκελον ἀθανάτοισιν, ὅς οἱ τόξον ἔδωκε. τό δ' οὔ ποτε δῖος ὀδυσσεύς ἐρχόμενος πόλεμόνδε μελαινάων ἐπί νηῶν ᾑρεῖτ', ἀλλ' αὐτοῦ μνῆμα ξείνοιο φίλοιο κέσκετ' ἐνί μεγάροισι, φόρει δέ μιν ἧς ἐπί γαίης. ἡ δ' ὅτε δή θάλαμον τόν ἀφίκετο δῖα γυναικῶν οὐδόν τε δρύϊνον προσεβήσετο, τόν ποτε τέκτων ξέσσεν ἐπισταμένως καί ἐπί στάθμην ἴθυνεν, ἐν δέ σταθμούς ἄρσε, θύρας δ' ἐπέθηκε φαεινάς, αὐτίκ' ἄρ' ἥ γ' ἱμάντα θοῶς ἀπέλυσε κορώνης, ἐν δέ κληῖδ' ἧκε, θυρέων δ' ἀνέκοπτεν ὀχῆας ἄντα τιτυσκομένη. τά δ' ἀνέβραχεν ἠΰτε ταῦρος βοσκόμενος λειμῶνι: τός' ἔβραχε καλά θύρετρα πληγέντα κληῖδι, πετάσθησαν δέ οἱ ὦκα. ἡ δ' ἄρ' ἐφ' ὑψηλῆς σανίδος βῆ: ἔνθα δέ χηλοί ἕστασαν, ἐν δ' ἄρα τῇσι θυώδεα εἵματ' ἔκειτο. ἔνθεν ὀρεξαμένη ἀπό πασσάλου αἴνυτο τόξον αὐτῷ γωρυτῷ, ὅς οἱ περίκειτο φαεινός. ἑζομένη δέ κατ' αὖθι, φίλοις' ἐπί γούνασι θεῖσα, κλαῖε μάλα λιγέως, ἐκ δ' ᾕρεε τόξον ἄνακτος. ἡ δ' ἐπεί οὖν τάρφθη πολυδακρύτοιο γόοιο, βῆ ῥ' ἴμεναι μέγαρόνδε μετά μνηστῆρας ἀγαυούς τόξον ἔχους' ἐν χειρί παλίντονον ἠδέ φαρέτρην ἰοδόκον: πολλοί δ' ἔνεσαν στονόεντες ὀϊστοί. τῇ δ' ἄρ' ἅμ' ἀμφίπολοι φέρον ὄγκιον, ἔνθα σίδηρος κεῖτο πολύς καί χαλκός, ἀέθλια τοῖο ἄνακτος. ἡ δ' ὄτε δή μνηστῆρας ἀφίκετο δῖα γυναικῶν, στῆ ῥα παρά σταθμόν τέγεος πύκα ποιητοῖο, ἄντα παρειάων σχομένη λιπαρά κρήδεμνα: ἀμφίπολος δ' ἄρα οἱ κεδνή ἑκάτερθε παρέστη. αὐτίκα δέ μνηστῆρσι μετηύδα καί φάτο μῦθον: “κέκλυτέ μευ, μνηστῆρες ἀγήνορες, οἵ τόδε δῶμα ἐχράετ' ἐσθιέμεν καί πινέμεν ἐμμενές αἰεί ἀνδρός ἀποιχομένοιο πολύν χρόνον, οὐδέ τιν' ἄλλην μύθου ποιήσασθαι ἐπισχεσίην ἐδύνασθε, ἀλλ' ἐμέ ἱέμενοι γῆμαι θέσθαι τε γυναῖκα. ἀλλ' ἄγετε, μνηστῆρες, ἐπεί τόδε φαίνετ' ἄεθλον: θήσω γάρ μέγα τόξον ὀδυσσῆος θείοιο: ὅς δέ κε ῥηΐτατ' ἐντανύσῃ βιόν ἐν παλάμῃσι καί διοϊστεύσῃ πελέκεων δυοκαίδεκα πάντων, τῷ κεν ἅμ' ἑσποίμην, νοσφισσαμένη τόδε δῶμα κουρίδιον, μάλα καλόν, ἐνίπλειον βιότοιο, τοῦ ποτε μεμνήσεσθαι ὀΐομαι ἔν περ ὀνείρῳ.” ὥς φάτο, καί ῥ' εὔμαιον ἀνώγει, δῖον ὑφορβόν, τόξον μνηστήρεσσι θέμεν πολιόν τε σίδηρον. δακρύσας δ' εὔμαιος ἐδέξατο καί κατέθηκε: κλαῖε δέ βουκόλος ἄλλοθ', ἐπεί ἴδε τόξον ἄνακτος. ἀντίνοος δ' ἐνένιπεν ἔπος τ' ἔφατ' ἔκ τ' ὀνόμαζε: “νήπιοι ἀγροιῶται, ἐφημέρια φρονέοντες, ἆ δειλώ, τί νυ δάκρυ κατείβετον ἠδέ γυναικί θυμόν ἐνί στήθεσσιν ὀρίνετον; ᾗ τε καί ἄλλως κεῖται ἐν ἄλγεσι θυμός, ἐπεί φίλον ὤλες' ἀκοίτην. ἀλλ' ἀκέων δαίνυσθε καθήμενοι, ἠέ θύραζε κλαίετον ἐξελθόντε κατ' αὐτόθι τόξα λιπόντε, μνηστήρεσσιν ἄεθλον ἀάατον: οὐ γάρ ὀΐω ῥηϊδίως τόδε τόξον ἐΰξοον ἐντανύεσθαι. οὐ γάρ τις μέτα τοῖος ἀνήρ ἐν τοίσδεσι πᾶσιν, οἷος ὀδυσσεύς ἔσκεν: ἐγώ δέ μιν αὐτός ὄπωπα, καί γάρ μνήμων εἰμί, πάϊς δ' ἔτι νήπιος ἦα.” ὥς φάτο, τῷ δ' ἄρα θυμός ἐνί στήθεσσιν ἐώλπει νευρήν ἐντανύειν διοϊστεύσειν τε σιδήρου. ἦ τοι ὀϊστοῦ γε πρῶτος γεύσασθαι ἔμελλεν ἐκ χειρῶν ὀδυσῆος ἀμύμονος, ὅν τότ' ἀτίμα ἥμενος ἐν μεγάροις', ἐπί δ' ὤρνυε πάντας ἑταίρους. τοῖσι δέ καί μετέειφ' ἱερή ἴς τηλεμάχοιο: “ὤ πόποι, ἦ μάλα με ζεύς ἄφρονα θῆκε κρονίων: μήτηρ μέν μοί φησι φίλη, πινυτή περ ἐοῦσα, ἄλλῳ ἅμ' ἕψεσθαι νοσφισσαμένη τόδε δῶμα: αὐτάρ ἐγώ γελόω καί τέρπομαι ἄφρονι θυμῷ. ἀλλ' ἄγετε, μνηστῆρες, ἐπεί τόδε φαίνετ' ἄεθλον, οἵη νῦν οὐκ ἔστι γυνή κατ' ἀχαιΐδα γαῖαν, οὔτε πύλου ἱερῆς οὔτ' ἄργεος οὔτε μυκήνης, [οὔτ' αὐτῆς ἰθάκης οὔτ' ἠπείροιο μελαίνης:] καί δ' αὐτοί τόδε ἴστε: τί με χρή μητέρος αἴνου; _ ἀλλ' ἄγε μή μύνῃσι παρέλκετε μηδ' ἔτι τόξου δηρόν ἀποτρωπᾶσθε τανυστύος, ὄφρα ἴδωμεν. καί δέ κεν αὐτός ἐγώ τοῦ τόξου πειρησαίμην: εἰ δέ κεν ἐντανύσω διοϊστεύσω τε σιδήρου, οὔ κέ μοι ἀχνυμένῳ τάδε δώματα πότνια μήτηρ λείποι ἅμ' ἄλλῳ ἰοῦς', ὅτ' ἐγώ κατόπισθε λιποίμην οἷός τ' ἤδη πατρός ἀέθλια κάλ' ἀνελέσθαι.” ἦ, καί ἀπ' ὤμοιϊν χλαῖναν θέτο φοινικόεσσαν ὀρθός ἀναΐξας, ἀπό δέ ξίφος ὀξύ θέτ' ὤμων. πρῶτον μέν πελέκεας στῆσεν, διά τάφρον ὀρύξας πᾶσι μίαν μακρήν, καί ἐπί στάθμην ἴθυνεν, ἀμφί δέ γαῖαν ἔναξε. τάφος δ' ἕλε πάντας ἰδόντας, ὡς εὐκόσμως στῆσε: πάρος δ' οὔ πώ ποτ' ὀπώπει. στῆ δ' ἄρ' ἐπ' οὐδόν ἰών καί τόξου πειρήτιζε. τρίς μέν μιν πελέμιξεν ἐρύσσεσθαι μενεαίνων, τρίς δέ μεθῆκε βίης, ἐπιελπόμενος τό γε θυμῷ, νευρήν ἐντανύειν διοϊστεύσειν τε σιδήρου. καί νύ κε δή ἐτάνυσσε βίῃ τό τέταρτον ἀνέλκων, ἀλλ' ὀδυσεύς ἀνένευε καί ἔσχεθεν ἱέμενόν περ. τοῖς δ' αὖτις μετέειφ' ἱερή ἴς τηλεμάχοιο: “ὤ πόποι, ἦ καί ἔπειτα κακός τ' ἔσομαι καί ἄκικυς, ἠέ νεώτερός εἰμι καί οὔ πω χερσί πέποιθα ἄνδρ' ἀπαμύνασθαι, ὅτε τις πρότερος χαλεπήνῃ. ἀλλ' ἄγεθ', οἵ περ ἐμεῖο βίῃ προφερέστεροί ἐστε, τόξου πειρήσασθε, καί ἐκτελέωμεν ἄεθλον.” ὥς εἰπών τόξον μέν ἀπό ἕο θῆκε χαμᾶζε, κλίνας κολλητῇσιν ἐϋξέστῃς σανίδεσσιν, αὐτοῦ δ' ὠκύ βέλος καλῇ προσέκλινε κορώνῃ, ἄψ δ' αὖτις κατ' ἄρ' ἕζετ' ἐπί θρόνου, ἔνθεν ἀνέστη. τοῖσιν δ' ἀντίνοος μετέφη, εὐπείθεος υἱός: “ὄρνυσθ' ἑξείης ἐπιδέξια πάντες ἑταῖροι, ἀρξάμενοι τοῦ χώρου, ὅθεν τέ περ οἰνοχοεύει.” ὥς ἔφατ' ἀντίνοος, τοῖσιν δ' ἐπιήνδανε μῦθος. λειώδης δέ πρῶτος ἀνίστατο, ἤνοπος υἱός, ὅ σφι θυοσκόος ἔσκε, παρά κρητῆρα δέ καλόν ἷζε μυχοίτατος αἰεί: ἀτασθαλίαι δέ οἱ οἴῳ ἐχθραί ἔσαν, πᾶσιν δέ νεμέσσα μνηστήρεσσιν: ὅς ῥα τότε πρῶτος τόξον λάβε καί βέλος ὠκύ. στῆ δ' ἄρ' ἐπ' οὐδόν ἰών καί τόξου πειρήτιζεν, οὐδέ μιν ἐντάνυσε: πρίν γάρ κάμε χεῖρας ἀνέλκων ἀτρίπτους ἁπαλάς. μετά δέ μνηστῆρσιν ἔειπεν: “ὦ φίλοι, οὐ μέν ἐγώ τανύω, λαβέτω δέ καί ἄλλος. πολλούς γάρ τόδε τόξον ἀριστῆας κεκαδήσει θυμοῦ καί ψυχῆς, ἐπεί ἦ πολύ φέρτερόν ἐστι τεθνάμεν ἤ ζώοντας ἁμαρτεῖν, οὗ θ' ἕνεκ' αἰεί ἐνθάδ' ὁμιλέομεν, ποτιδέγμενοι ἤματα πάντα. νῦν μέν τις καί ἔλπετ' ἐνί φρεσίν ἠδέ μενοινᾷ γῆμαι πηνελόπειαν, ὀδυσσῆος παράκοιτιν: αὐτάρ ἐπήν τόξου πειρήσεται ἠδέ ἴδηται, _ ἄλλην δή τιν' ἔπειτα ἀχαιϊάδων εὐπέπλων μνάσθω ἐέδνοισιν διζήμενος: ἡ δέ κ' ἔπειτα γήμαιθ' ὅς κε πλεῖστα πόροι καί μόρσιμος ἔλθοι.” ὥς ἄρ' ἐφώνησεν καί ἀπό ἕο τόξον ἔθηκε, κλίνας κολλητῇσιν ἐϋξέστῃς σανίδεσσιν, αὐτοῦ δ' ὠκύ βέλος καλῇ προσέκλινε κορώνῃ, ἄψ δ' αὖτις κατ' ἄρ' ἕζετ' ἐπί θρόνου, ἔνθεν ἀνέστη. ἀντίνοος δ' ἐνένιπεν ἔπος τ' ἔφατ' ἔκ τ' ὀνόμαζε: “λειῶδες, ποῖόν σε ἔπος φύγεν ἕρκος ὀδόντων, δεινόν τ' ἀργαλέον τε, νεμεσσῶμαι δέ τ' ἀκούων, εἰ δή τοῦτό γε τόξον ἀριστῆας κεκαδήσει θυμοῦ καί ψυχῆς, ἐπεί οὐ δύνασαι σύ τανύσσαι. οὐ γάρ τοι σέ γε τοῖον ἐγείνατο πότνια μήτηρ, οἷόν τε ῥυτῆρα βιοῦ τ' ἔμεναι καί ὀϊστῶν: ἀλλ' ἄλλοι τανύουσι τάχα μνηστῆρες ἀγαυοί.” ὥς φάτο, καί ῥ' ἐκέλευσε μελάνθιον, αἰπόλον αἰγῶν: “ἄγρει δή, πῦρ κῆον ἐνί μεγάροισι, μελανθεῦ, πάρ δέ τίθει δίφρον τε μέγαν καί κῶας ἐπ' αὐτοῦ, ἐκ δέ στέατος ἔνεικε μέγαν τροχόν ἔνδον ἐόντος, ὄφρα νέοι θάλποντες, ἐπιχρίοντες ἀλοιφῇ, τόξου πειρώμεσθα καί ἐκτελέωμεν ἄεθλον.” ὥς φάθ', ὁ δ' αἶψ' ἀνέκαιε μελάνθιος ἀκάματον πῦρ, πάρ δέ φέρων δίφρον θῆκεν καί κῶας ἐπ' αὐτοῦ, ἐκ δέ στέατος ἔνεικε μέγαν τροχόν ἔνδον ἐόντος. τῷ ῥα νέοι θάλποντες ἐπειρῶντ', οὐδ' ἐδύναντο ἐντανύσαι, πολλόν δέ βίης ἐπιδευέες ἦσαν. ἀντίνοος δ' ἔτ' ἐπεῖχε καί εὐρύμαχος θεοειδής, ἀρχοί μνηστήρων: ἀρετῇ δ' ἔσαν ἔξοχ' ἄριστοι. τώ δ' ἐξ οἴκου βῆσαν ὁμαρτήσαντες ἅμ' ἄμφω βουκόλος ἠδέ συφορβός ὀδυσσῆος θείοιο: ἐκ δ' αὐτός μετά τούς δόμου ἤλυθε δῖος ὀδυσσεύς. ἀλλ' ὅτε δή ῥ' ἐκτός θυρέων ἔσαν ἠδέ καί αὐλῆς, φθεγξάμενός σφ' ἐπέεσσι προσηύδα μειλιχίοισι: “βουκόλε καί σύ, συφορβέ, ἔπος τί κε μυθησαίμην, ἦ αὐτός κεύθω; φάσθαι δέ με θυμός ἀνώγει. ποῖοί κ' εἶτ' ὀδυσῆϊ ἀμυνέμεν, εἴ ποθεν ἔλθοι ὧδε μάλ' ἐξαπίνης καί τις θεός αὐτόν ἐνείκαι; ἤ κε μνηστήρεσσιν ἀμύνοιτ' ἦ ὀδυσῆϊ; εἴπαθ' ὅπως ὑμέας κραδίη θυμός τε κελεύει.” τόν δ' αὖτε προσέειπε βοῶν ἐπιβουκόλος ἀνήρ: “ζεῦ πάτερ, αἴ γάρ τοῦτο τελευτήσειας ἐέλδωρ, ὡς ἔλθοι μέν κεῖνος ἀνήρ, ἀγάγοι δέ ἑ δαίμων: γνοίης χ', οἵη ἐμή δύναμις καί χεῖρες ἕπονται.” ὥς δ' αὔτως εὔμαιος ἐπεύξατο πᾶσι θεοῖσι νοστῆσαι ὀδυσῆα πολύφρονα ὅνδε δόμονδε. αὐτάρ ἐπεί δή τῶν γε νόον νημερτέ' ἀνέγνω, ἐξαῦτίς σφ' ἐπέεσσιν ἀμειβόμενος προσέειπεν: “ἔνδον μέν δή ὅδ' αὐτός ἐγώ, κακά πολλά μογήσας, ἤλυθον εἰκοστῷ ἔτεϊ ἐς πατρίδα γαῖαν. γινώσκω δ' ὡς σφῶϊν ἐελδομένοισιν ἱκάνω οἴοισι δμώων: τῶν δ' ἄλλων οὔ τευ ἄκουσα εὐξαμένου ἐμέ αὖτις ὑπότροπον οἴκαδ' ἱκέσθαι. σφῶϊν δ', ὡς ἔσεταί περ, ἀληθείην καταλέξω: εἴ χ' ὑπ' ἐμοί γε θεός δαμάσῃ μνηστῆρας ἀγαυούς, ἄξομαι ἀμφοτέροις' ἀλόχους καί κτήματ' ὀπάσσω οἰκία τ' ἐγγύς ἐμεῖο τετυγμένα: καί μοι ἔπειτα τηλεμάχου ἑτάρω τε κασιγνήτω τε ἔσεσθον. εἰ δ' ἄγε δή καί σῆμα ἀριφραδές ἄλλο τι δείξω, ὄφρα μ' ἐΰ γνῶτον πιστωθῆτόν τ' ἐνί θυμῷ, [οὐλήν, τήν ποτέ με σῦς ἤλασε λευκῷ ὀδόντι παρνησόνδ' ἐλθόντα σύν υἱάσιν αὐτολύκοιο.”] ὥς εἰπών ῥάκεα μεγάλης ἀποέργαθεν οὐλῆς. τώ δ' ἐπεί εἰσιδέτην εὖ τ' ἐφράσσαντο ἕκαστα, κλαῖον ἄρ' ἀμφ' ὀδυσῆϊ δαΐφρονι χεῖρε βαλόντε καί κύνεον ἀγαπαζόμενοι κεφαλήν τε καί ὤμους: ὥς δ' αὔτως ὀδυσεύς κεφαλάς καί χεῖρας ἔκυσσε. καί νύ κ' ὀδυρομένοισιν ἔδυ φάος ἠελίοιο, εἰ μή ὀδυσσεύς αὐτός ἐρύκακε φώνησέν τε: “παύεσθον κλαυθμοῖο γόοιό τε, μή τις ἴδηται ἐξελθών μεγάροιο, ἀτάρ εἴπῃσι καί εἴσω. ἀλλά προμνηστῖνοι ἐσέλθετε, μηδ' ἅμα πάντες, πρῶτος ἐγώ, μετά δ' ὔμμες. ἀτάρ τόδε σῆμα τετύχθω: ἄλλοι μέν γάρ πάντες, ὅσοι μνηστῆρες ἀγαυοί, οὐκ ἐάσουσιν ἐμοί δόμεναι βιόν ἠδέ φαρέτρην: ἀλλά σύ, δῖ' εὔμαιε, φέρων ἀνά δώματα τόξον ἐν χείρεσσιν ἐμοί θέμεναι, εἰπεῖν δέ γυναιξί κληῖσαι μεγάροιο θύρας πυκινῶς ἀραρυίας: ἤν δέ τις ἤ στοναχῆς ἠέ κτύπου ἔνδον ἀκούσῃ ἀνδρῶν ἡμετέροισιν ἐν ἕρκεσι, μή τι θύραζε προβλώσκειν, ἀλλ' αὐτοῦ ἀκήν ἔμεναι παρά ἔργῳ. σοί δέ, φιλοίτιε δῖε, θύρας ἐπιτέλλομαι αὐλῆς κληῖσαι κληῖδι, θοῶς δ' ἐπί δεσμόν ἰῆλαι.” ὥς εἰπών εἰσῆλθε δόμους ἐΰ ναιετάοντας: ἕζετ' ἔπειτ' ἐπί δίφρον ἰών, ἔνθεν περ ἀνέστη. ἐς δ' ἄρα καί τώ δμῶε ἴτην θείου ὀδυσῆος. εὐρύμαχος δ' ἤδη τόξον μετά χερσίν ἐνώμα, θάλπων ἔνθα καί ἔνθα σέλᾳ πυρός: ἀλλά μιν οὐδ' ὧς ἐντανύσαι δύνατο, μέγα δ' ἔστενε κυδάλιμον κῆρ: ὀχθήσας δ' ἄρα εἶπεν ἔπος τ' ἔφατ' ἔκ τ' ὀνόμαζεν: “ὤ πόποι, ἦ μοι ἄχος περί τ' αὐτοῦ καί περί πάντων. οὔ τι γάμου τοσσοῦτον ὀδύρομαι, ἀχνύμενός περ: _ εἰσί καί ἄλλαι πολλαί ἀχαιΐδες, αἱ μέν ἐν αὐτῇ ἀμφιάλῳ ἰθάκῃ, αἱ δ' ἄλλῃσιν πολίεσσιν: _ ἀλλ' εἰ δή τοσσόνδε βίης ἐπιδευέες εἰμέν ἀντιθέου ὀδυσῆος, ὅ τ' οὐ δυνάμεσθα τανύσσαι τόξον: ἐλεγχείη δέ καί ἐσσομένοισι πυθέσθαι.” τόν δ' αὖτ' ἀντίνοος προσέφη, εὐπείθεος υἱός: “εὐρύμαχ', οὐχ οὕτως ἔσται: νοέεις δέ καί αὐτός. νῦν μέν γάρ κατά δῆμον ἑορτή τοῖο θεοῖο ἁγνή: τίς δέ κε τόξα τιταίνοιτ'; ἀλλά ἕκηλοι κάτθετ'. ἀτάρ πελέκεάς γε καί εἴ κ' εἰῶμεν ἅπαντας ἑστάμεν: οὐ μέν γάρ τιν' ἀναιρήσεσθαι ὀΐω, ἐλθόντ' ἐς μέγαρον λαερτιάδεω ὀδυσῆος. ἀλλ' ἄγετ', οἰνοχόος μέν ἐπαρξάσθω δεπάεσσιν, ὄφρα σπείσαντες καταθείομεν ἀγκύλα τόξα: ἠῶθεν δέ κέλεσθε μελάνθιον, αἰπόλον αἰγῶν, αἶγας ἄγειν, αἵ πᾶσι μέγ' ἔξοχοι αἰπολίοισιν, ὄφρ' ἐπί μηρία θέντες ἀπόλλωνι κλυτοτόξῳ τόξου πειρώμεσθα καί ἐκτελέωμεν ἄεθλον.” ὥς ἔφατ' ἀντίνοος, τοῖσιν δ' ἐπιήνδανε μῦθος. τοῖσι δέ κήρυκες μέν ὕδωρ ἐπί χεῖρας ἔχευαν, κοῦροι δέ κρητῆρας ἐπεστέψαντο ποτοῖο, νώμησαν δ' ἄρα πᾶσιν ἐπαρξάμενοι δεπάεσσιν. οἱ δ' ἐπεί οὖν σπεῖσάν τε πίον θ', ὅσον ἤθελε θυμός, τοῖς δέ δολοφρονέων μετέφη πολύμητις ὀδυσσεύς: “κέκλυτέ μευ, μνηστῆρες ἀγακλειτῆς βασιλείης, [ὄφρ' εἴπω, τά με θυμός ἐνί στήθεσσι κελεύει:] εὐρύμαχον δέ μάλιστα καί ἀντίνοον θεοειδέα λίσσομ', ἐπεί καί τοῦτο ἔπος κατά μοῖραν ἔειπε, νῦν μέν παῦσαι τόξον, ἐπιτρέψαι δέ θεοῖσιν: ἠῶθεν δέ θεός δώσει κράτος, ᾧ κ' ἐθέλῃσιν. ἀλλ' ἄγ' ἐμοί δότε τόξον ἐΰξοον, ὄφρα μεθ' ὑμῖν χειρῶν καί σθένεος πειρήσομαι, ἤ μοι ἔτ' ἐστίν ἴς, οἵη πάρος ἔσκεν ἐνί γναμπτοῖσι μέλεσσιν, ἦ ἤδη μοι ὄλεσσεν ἄλη τ' ἀκομιστίη τε.” ὥς ἔφαθ', οἱ δ' ἄρα πάντες ὑπερφιάλως νεμέσησαν, δείσαντες μή τόξον ἐΰξοον ἐντανύσειεν. ἀντίνοος δ' ἐνένιπεν ἔπος τ' ἔφατ' ἔκ τ' ὀνόμαζεν: “ἆ δειλέ ξείνων, ἔνι τοι φρένες οὐδ' ἠβαιαί. οὐκ ἀγαπᾷς, ὅ ἕκηλος ὑπερφιάλοισι μεθ' ἡμῖν δαίνυσαι οὐδέ τι δαιτός ἀμέρδεαι, αὐτάρ ἀκούεις μύθων ἡμετέρων καί ῥήσιος; οὐδέ τις ἄλλος ἡμετέρων μύθων ξεῖνος καί πτωχός ἀκούει. οἶνός σε τρώει μελιηδής, ὅς τε καί ἄλλους βλάπτει, ὅς ἄν μιν χανδόν ἕλῃ μηδ' αἴσιμα πίνῃ. οἶνος καί κένταυρον, ἀγακλυτόν εὐρυτίωνα, ἄας' ἐνί μεγάρῳ μεγαθύμου πειριθόοιο, ἐς λαπίθας ἐλθόνθ': ὁ δ' ἐπεί φρένας ἄασεν οἴνῳ, μαινόμενος κάκ' ἔρεξε δόμον κάτα πειριθόοιο. ἥρωας δ' ἄχος εἷλε, διέκ προθύρου δέ θύραζε ἕλκον ἀναΐξαντες, ἀπ' οὔατα νηλέϊ χαλκῷ ῥῖνάς τ' ἀμήσαντες: ὁ δέ φρεσίν ᾗσιν ἀασθείς ἤϊεν ἥν ἄτην ὀχέων ἀεσίφρονι θυμῷ. ἐξ οὗ κενταύροισι καί ἀνδράσι νεῖκος ἐτύχθη, οἷ δ' αὐτῷ πρώτῳ κακόν εὕρετο οἰνοβαρείων. ὥς καί σοί μέγα πῆμα πιφαύσκομαι, αἴ κε τό τόξον ἐντανύσῃς: οὐ γάρ τευ ἐπητύος ἀντιβολήσεις ἡμετέρῳ ἐνί δήμῳ, ἄφαρ δέ σε νηΐ μελαίνῃ εἰς ἔχετον βασιλῆα, βροτῶν δηλήμονα πάντων, πέμψομεν: ἔνθεν δ' οὔ τι σαώσεαι. ἀλλά ἕκηλος πῖνέ τε μηδ' ἐρίδαινε μετ' ἀνδράσι κουροτέροισι.” τόν δ' αὖτε προσέειπε περίφρων πηνελόπεια: “ἀντίνο', οὐ μέν καλόν ἀτέμβειν οὐδέ δίκαιον ξείνους τηλεμάχου, ὅς κεν τάδε δώμαθ' ἵκηται. ἔλπεαι, αἴ χ' ὁ ξεῖνος ὀδυσσῆος μέγα τόξον ἐντανύσῃ χερσίν τε βίηφί τε ἧφι πιθήσας, οἴκαδέ μ' ἄξεσθαι καί ἑήν θήσεσθαι ἄκοιτιν; οὐδ' αὐτός που τοῦτό γ' ἐνί στήθεσσιν ἔολπε: μηδέ τις ὑμείων τοῦ γ' εἵνεκα θυμόν ἀχεύων ἐνθάδε δαινύσθω, ἐπεί οὐδέ μέν οὐδέ ἔοικε.” τήν δ' αὖτ' εὐρύμαχος, πολύβου πάϊς, ἀντίον ηὔδα: “κούρη ἰκαρίοιο, περίφρων πηνελόπεια, οὔ τί σε τόνδ' ἄξεσθαι ὀϊόμεθ', οὐδέ ἔοικεν, ἀλλ' αἰσχυνόμενοι φάτιν ἀνδρῶν ἠδέ γυναικῶν, μή ποτέ τις εἴπῃσι κακώτερος ἄλλος ἀχαιῶν: ‘ἦ πολύ χείρονες ἄνδρες ἀμύμονος ἀνδρός ἄκοιτιν μνῶνται, οὐδέ τι τόξον ἐΰξοον ἐντανύουσιν: ἀλλ' ἄλλος τις πτωχός ἀνήρ ἀλαλήμενος ἐλθών ῥηϊδίως ἐτάνυσσε βιόν, διά δ' ἧκε σιδήρου.’ ὥς ἐρέους', ἡμῖν δ' ἄν ἐλέγχεα ταῦτα γένοιτο.” τόν δ' αὖτε προσέειπε περίφρων πηνελόπεια: “εὐρύμαχ', οὔ πως ἔστιν ἐϋκλεῖας κατά δῆμον ἔμμεναι, οἵ δή οἶκον ἀτιμάζοντες ἔδουσιν ἀνδρός ἀριστῆος: τί δ' ἐλέγχεα ταῦτα τίθεσθε; οὗτος δέ ξεῖνος μάλα μέν μέγας ἠδ' εὐπηγής, πατρός δ' ἐξ ἀγαθοῦ γένος εὔχεται ἔμμεναι υἱός. ἀλλ' ἄγε οἱ δότε τόξον ἐΰξοον, ὄφρα ἴδωμεν. ὧδε γάρ ἐξερέω, τό δέ καί τετελεσμένον ἔσται: εἴ κέ μιν ἐντανύσῃ, δώῃ δέ οἱ εὖχος ἀπόλλων, ἕσσω μιν χλαῖνάν τε χιτῶνά τε, εἵματα καλά, δώσω δ' ὀξύν ἄκοντα, κυνῶν ἀλκτῆρα καί ἀνδρῶν, καί ξίφος ἄμφηκες: δώσω δ' ὑπό ποσσί πέδιλα, πέμψω δ' ὅππῃ μιν κραδίη θυμός τε κελεύει.” τήν δ' αὖ τηλέμαχος πεπνυμένος ἀντίον ηὔδα: “μῆτερ ἐμή, τόξον μέν ἀχαιῶν οὔ τις ἐμεῖο κρείσσων, ᾧ κ' ἐθέλω, δόμεναί τε καί ἀρνήσασθαι, οὔθ' ὅσσοι κραναήν ἰθάκην κάτα κοιρανέουσιν, οὔθ' ὅσσοι νήσοισι πρός ἤλιδος ἱπποβότοιο: τῶν οὔ τίς μ' ἀέκοντα βιήσεται, αἴ κ' ἐθέλωμι καί καθάπαξ ξείνῳ δόμεναι τάδε τόξα φέρεσθαι. ἀλλ' εἰς οἶκον ἰοῦσα τά ς' αὐτῆς ἔργα κόμιζε, ἱστόν τ' ἠλακάτην τε, καί ἀμφιπόλοισι κέλευε ἔργον ἐποίχεσθαι: τόξον δ' ἄνδρεσσι μελήσει πᾶσι, μάλιστα δ' ἐμοί: τοῦ γάρ κράτος ἔστ' ἐνί οἴκῳ.” ἡ μέν θαμβήσασα πάλιν οἶκόνδε βεβήκει: παιδός γάρ μῦθον πεπνυμένον ἔνθετο θυμῷ. ἐς δ' ὑπερῷ' ἀναβᾶσα σύν ἀμφιπόλοισι γυναιξί κλαῖεν ἔπειτ' ὀδυσῆα, φίλον πόσιν, ὄφρα οἱ ὕπνον ἡδύν ἐπί βλεφάροισι βάλε γλαυκῶπις ἀθήνη. αὐτάρ ὁ τόξα λαβών φέρε καμπύλα δῖος ὑφορβός: μνηστῆρες δ' ἄρα πάντες ὁμόκλεον ἐν μεγάροισιν: ὧδε δέ τις εἴπεσκε νέων ὑπερηνορεόντων: “πῇ δή καμπύλα τόξα φέρεις, ἀμέγαρτε συβῶτα, πλαγκτέ; τάχ' αὖ ς' ἐφ' ὕεσσι κύνες ταχέες κατέδονται οἶον ἀπ' ἀνθρώπων, οὕς ἔτρεφες, εἴ κεν ἀπόλλων ἡμῖν ἱλήκῃσι καί ἀθάνατοι θεοί ἄλλοι.” ὥς φάσαν, αὐτάρ ὁ θῆκε φέρων αὐτῇ ἐνί χώρῃ, δείσας, οὕνεκα πολλοί ὁμόκλεον ἐν μεγάροισι. τηλέμαχος δ' ἑτέρωθεν ἀπειλήσας ἐγεγώνει: “ἄττα, πρόσω φέρε τόξα: τάχ' οὐκ ἐΰ πᾶσι πιθήσεις: μή σε καί ὁπλότερος περ ἐών ἀγρόνδε δίωμαι βάλλων χερμαδίοισι: βίηφι δέ φέρτερός εἰμι. αἴ γάρ πάντων τόσσον, ὅσοι κατά δώματ' ἔασι, μνηστήρων χερσίν τε βίηφί τε φέρτερος εἴην: τῶ κε τάχα στυγερῶς τιν' ἐγώ πέμψαιμι νέεσθαι ἡμετέρου ἐξ οἴκου, ἐπεί κακά μηχανόωνται.” ὥς ἔφαθ', οἱ δ' ἄρα πάντες ἐπ' αὐτῷ ἡδύ γέλασσαν μνηστῆρες καί δή μέθιεν χαλεποῖο χόλοιο τηλεμάχῳ: τά δέ τόξα φέρων ἀνά δῶμα συβώτης ἐν χείρεσς' ὀδυσῆϊ δαΐφρονι θῆκε παραστάς. ἐκ δέ καλεσσάμενος προσέφη τροφόν εὐρύκλειαν: “τηλέμαχος κέλεταί σε, περίφρων εὐρύκλεια, κληῖσαι μεγάροιο θύρας πυκινῶς ἀραρυίας: ἤν δέ τις ἤ στοναχῆς ἠέ κτύπου ἔνδον ἀκούσῃ ἀνδρῶν ἡμετέροισιν ἐν ἕρκεσι, μή τι θύραζε προβλώσκειν, ἀλλ' αὐτοῦ ἀκήν ἔμεναι παρά ἔργῳ.” ὥς ἄρ' ἐφώνησεν, τῇ δ' ἄπτερος ἔπλετο μῦθος, κλήϊσεν δέ θύρας μεγάρων ἐΰ ναιεταόντων. σιγῇ δ' ἐξ οἴκοιο φιλοίτιος ἆλτο θύραζε, κλήϊσεν δ' ἄρ' ἔπειτα θύρας εὐερκέος αὐλῆς. κεῖτο δ' ὑπ' αἰθούσῃ ὅπλον νεός ἀμφιελίσσης βύβλινον, ᾧ ῥ' ἐπέδησε θύρας, ἐς δ' ἤϊεν αὐτός: ἕζετ' ἔπειτ' ἐπί δίφρον ἰών, ἔνθεν περ ἀνέστη, εἰσορόων ὀδυσῆα. ὁ δ' ἤδη τόξον ἐνώμα πάντῃ ἀναστρωφῶν, πειρώμενος ἔνθα καί ἔνθα, μή κέρα ἶπες ἔδοιεν ἀποιχομένοιο ἄνακτος. ὧδε δέ τις εἴπεσκεν ἰδών ἐς πλησίον ἄλλον: “ἦ τις θηητήρ καί ἐπίκλοπος ἔπλετο τόξων: ἤ ῥά νύ που τοιαῦτα καί αὐτῷ οἴκοθι κεῖται, ἤ ὅ γ' ἐφορμᾶται ποιησέμεν, ὡς ἐνί χερσί νωμᾷ ἔνθα καί ἔνθα κακῶν ἔμπαιος ἀλήτης.” ἄλλος δ' αὖτ' εἴπεσκε νέων ὑπερηνορεόντων: “αἴ γάρ δή τοσσοῦτον ὀνήσιος ἀντιάσειεν, ὡς οὗτός ποτε τοῦτο δυνήσεται ἐντανύσασθαι.” ὥς ἄρ' ἔφαν μνηστῆρες: ἀτάρ πολύμητις ὀδυσσεύς, αὐτίκ' ἐπεί μέγα τόξον ἐβάστασε καί ἴδε πάντῃ, ὡς ὅτ' ἀνήρ φόρμιγγος ἐπιστάμενος καί ἀοιδῆς ῥηϊδίως ἐτάνυσσε νέῳ περί κόλλοπι χορδήν, ἅψας ἀμφοτέρωθεν ἐϋστρεφές ἔντερον οἰός, ὥς ἄρ' ἄτερ σπουδῆς τάνυσεν μέγα τόξον ὀδυσσεύς. δεξιτερῇ δ' ἄρα χειρί λαβών πειρήσατο νευρῆς: ἡ δ' ὑπό καλόν ἄεισε, χελιδόνι εἰκέλη αὐδήν. μνηστῆρσιν δ' ἄρ' ἄχος γένετο μέγα, πᾶσι δ' ἄρα χρώς ἐτράπετο. ζεύς δέ μεγάλ' ἔκτυπε σήματα φαίνων: γήθησέν τ' ἄρ' ἔπειτα πολύτλας δῖος ὀδυσσεύς, ὅττι ῥά οἱ τέρας ἧκε κρόνου πάϊς ἀγκυλομήτεω. εἵλετο δ' ὠκύν ὀϊστόν, ὅ οἱ παρέκειτο τραπέζῃ γυμνός: τοί δ' ἄλλοι κοίλης ἔντοσθε φαρέτρης κείατο, τῶν τάχ' ἔμελλον ἀχαιοί πειρήσεσθαι. τόν ῥ' ἐπί πήχει ἑλών ἕλκεν νευρήν γλυφίδας τε, αὐτόθεν ἐκ δίφροιο καθήμενος, ἧκε δ' ὀϊστόν ἄντα τιτυσκόμενος, πελέκεων δ' οὐκ ἤμβροτε πάντων πρώτης στειλειῆς, διά δ' ἀμπερές ἦλθε θύραζε ἰός χαλκοβαρής. ὁ δέ τηλέμαχον προσέειπε: “τηλέμαχ', οὔ ς' ὁ ξεῖνος ἐνί μεγάροισιν ἐλέγχει ἥμενος, οὐδέ τι τοῦ σκοποῦ ἤμβροτον οὐδέ τι τόξον δήν ἔκαμον τανύων: ἔτι μοι μένος ἔμπεδόν ἐστιν, οὐχ ὥς με μνηστῆρες ἀτιμάζοντες ὄνονται. νῦν δ' ὥρη καί δόρπον ἀχαιοῖσιν τετυκέσθαι ἐν φάει, αὐτάρ ἔπειτα καί ἄλλως ἑψιάασθαι μολπῇ καί φόρμιγγι: τά γάρ τ' ἀναθήματα δαιτός.” ἦ, καί ἐπ' ὀφρύσι νεῦσεν: ὁ δ' ἀμφέθετο ξίφος ὀξύ τηλέμαχος, φίλος υἱός ὀδυσσῆος θείοιο, ἀμφί δέ χεῖρα φίλην βάλεν ἔγχεϊ, ἄγχι δ' ἄρ' αὐτοῦ πάρ θρόνον ἑστήκει κεκορυθμένος αἴθοπι χαλκῷ. {οδυσσειασ χ} αὐτάρ ὁ γυμνώθη ῥακέων πολύμητις ὀδυσσεύς, ἆλτο δ' ἐπί μέγαν οὐδόν ἔχων βιόν ἠδέ φαρέτρην ἰῶν ἐμπλείην, ταχέας δ' ἐκχεύατ' ὀϊστούς αὐτοῦ πρόσθε ποδῶν, μετά δέ μνηστῆρσιν ἔειπεν: “οὗτος μέν δή ἄεθλος ἀάατος ἐκτετέλεσται: νῦν αὖτε σκοπόν ἄλλον, ὅν οὔ πώ τις βάλεν ἀνήρ, εἴσομαι, αἴ κε τύχωμι, πόρῃ δέ μοι εὖχος ἀπόλλων.” ἦ, καί ἐπ' ἀντινόῳ ἰθύνετο πικρόν ὀϊστόν. ἦ τοι ὁ καλόν ἄλεισον ἀναιρήσεσθαι ἔμελλε, χρύσεον ἄμφωτον, καί δή μετά χερσίν ἐνώμα, ὄφρα πίοι οἴνοιο: φόνος δέ οἱ οὐκ ἐνί θυμῷ μέμβλετο. τίς κ' οἴοιτο μετ' ἀνδράσι δαιτυμόνεσσι μοῦνον ἐνί πλεόνεσσι, καί εἰ μάλα καρτερός εἴη, οἷ τεύξειν θάνατόν τε κακόν καί κῆρα μέλαιναν; τόν δ' ὀδυσεύς κατά λαιμόν ἐπισχόμενος βάλεν ἰῷ, ἀντικρύ δ' ἁπαλοῖο δι' αὐχένος ἤλυθ' ἀκωκή. ἐκλίνθη δ' ἑτέρωσε, δέπας δέ οἱ ἔκπεσε χειρός βλημένου, αὐτίκα δ' αὐλός ἀνά ῥῖνας παχύς ἦλθεν αἵματος ἀνδρομέοιο: θοῶς δ' ἀπό εἷο τράπεζαν ὦσε ποδί πλήξας, ἀπό δ' εἴδατα χεῦεν ἔραζε: σῖτός τε κρέα τ' ὀπτά φορύνετο. τοί δ' ὁμάδησαν μνηστῆρες κατά δώμαθ', ὅπως ἴδον ἄνδρα πεσόντα, ἐκ δέ θρόνων ἀνόρουσαν ὀρινθέντες κατά δῶμα, πάντοσε παπταίνοντες ἐϋδμήτους ποτί τοίχους: οὐδέ που ἀσπίς ἔην οὐδ' ἄλκιμον ἔγχος ἑλέσθαι. νείκειον δ' ὀδυσῆα χολωτοῖσιν ἐπέεσσι: “ξεῖνε, κακῶς ἀνδρῶν τοξάζεαι: οὐκέτ' ἀέθλων ἄλλων ἀντιάσεις: νῦν τοι σῶς αἰπύς ὄλεθρος. καί γάρ δή νῦν φῶτα κατέκτανες, ὅς μέγ' ἄριστος κούρων εἰν ἰθάκῃ: τῶ ς' ἐνθάδε γῦπες ἔδονται.” ἴσκεν ἕκαστος ἀνήρ, ἐπεί ἦ φάσαν οὐκ ἐθέλοντα ἄνδρα κατακτεῖναι: τό δέ νήπιοι οὐκ ἐνόησαν, ὡς δή σφιν καί πᾶσιν ὀλέθρου πείρατ' ἐφῆπτο. τούς δ' ἄρ' ὑπόδρα ἰδών προσέφη πολύμητις ὀδυσσεύς: “ὦ κύνες, οὔ μ' ἔτ' ἐφάσκεθ' ὑπότροπον οἴκαδε νεῖσθαι δήμου ἄπο τρώων, ὅτι μοι κατεκείρετε οἶκον δμῳῇσίν τε γυναιξί παρευνάζεσθε βιαίως αὐτοῦ τε ζώοντος ὑπεμνάασθε γυναῖκα, οὔτε θεούς δείσαντες, οἵ οὐρανόν εὐρύν ἔχουσιν, οὔτε τιν' ἀνθρώπων νέμεσιν κατόπισθεν ἔσεσθαι. νῦν ὕμιν καί πᾶσιν ὀλέθρου πείρατ' ἐφῆπται.” ὥς φάτο, τούς δ' ἅρα πάντας ὑπό χλωρόν δέος εἷλε: [πάπτηνεν δέ ἕκαστος, ὅπῃ φύγοι αἰπύν ὄλεθρον.] εὐρύμαχος δέ μιν οἶος ἀμειβόμενος προσέειπεν: “εἰ μέν δή ὀδυσεύς ἰθακήσιος εἰλήλουθας, ταῦτα μέν αἴσιμα εἶπες, ὅσα ῥέζεσκον ἀχαιοί, πολλά μέν ἐν μεγάροισιν ἀτάσθαλα, πολλά δ' ἐπ' ἀγροῦ. ἀλλ' ὁ μέν ἤδη κεῖται, ὅς αἴτιος ἔπλετο πάντων, ἀντίνοος: οὗτος γάρ ἐπίηλεν τάδε ἔργα, οὔ τι γάμου τόσσον κεχρημένος οὐδέ χατίζων, ἀλλ' ἄλλα φρονέων, τά οἱ οὐκ ἐτέλεσσε κρονίων, ὄφρ' ἰθάκης κατά δῆμον ἐϋκτιμένης βασιλεύοι αὐτός, ἀτάρ σόν παῖδα κατακτείνειε λοχήσας. νῦν δ' ὁ μέν ἐν μοίρῃ πέφαται, σύ δέ φείδεο λαῶν σῶν: ἀτάρ ἄμμες ὄπισθεν ἀρεσσάμενοι κατά δῆμον, ὅσσα τοι ἐκπέποται καί ἐδήδοται ἐν μεγάροισι, τιμήν ἀμφίς ἄγοντες ἐεικοσάβοιον ἕκαστος, χαλκόν τε χρυσόν τ' ἀποδώσομεν, εἰς ὅ κε σόν κῆρ ἰανθῇ: πρίν δ' οὔ τι νεμεσσητόν κεχολῶσθαι.” τόν δ' ἄρ' ὑπόδρα ἰδών προσέφη πολύμητις ὀδυσσεύς: “εὐρύμαχ', οὐδ' εἴ μοι πατρώϊα πάντ' ἀποδοῖτε, ὅσσα τε νῦν ὔμμ' ἐστί καί εἴ ποθεν ἄλλ' ἐπιθεῖτε, οὐδέ κεν ὧς ἔτι χεῖρας ἐμάς λήξαιμι φόνοιο, πρίν πᾶσαν μνηστῆρας ὑπερβασίην ἀποτεῖσαι. νῦν ὕμιν παράκειται ἐναντίον ἠέ μάχεσθαι ἤ φεύγειν, ὅς κεν θάνατον καί κῆρας ἀλύξῃ: ἀλλά τιν' οὐ φεύξεσθαι ὀΐομαι αἰπύν ὄλεθρον.” ὥς φάτο, τῶν δ' αὐτοῦ λύτο γούνατα καί φίλον ἦτορ. τοῖσιν δ' εὐρύμαχος μετεφώνεε δεύτερον αὖτις: “ὦ φίλοι, οὐ γάρ σχήσει ἀνήρ ὅδε χεῖρας ἀάπτους, ἀλλ' ἐπεί ἔλλαβε τόξον ἐΰξοον ἠδέ φαρέτρην, οὐδοῦ ἄπο ξεστοῦ τοξάσσεται, εἰς ὅ κε πάντας ἄμμε κατακτείνῃ. ἀλλά μνησώμεθα χάρμης: φάσγανά τε σπάσσασθε καί ἀντίσχεσθε τραπέζας ἰῶν ὠκυμόρων: ἐπί δ' αὐτῷ πάντες ἔχωμεν ἁθρόοι, εἴ κέ μιν οὐδοῦ ἀπώσομεν ἠδέ θυράων, ἔλθωμεν δ' ἀνά ἄστυ, βοή δ' ὤκιστα γένηται: τῶ κε τάχ' οὗτος ἀνήρ νῦν ὕστατα τοξάσσαιτο.” ὥς ἄρα φωνήσας εἰρύσσατο φάσγανον ὀξύ, χάλκεον, ἀμφοτέρωθεν ἀκαχμένον, ἆλτο δ' ἐπ' αὐτῷ σμερδαλέα ἰάχων: ὁ δ' ἁμαρτή δῖος ὀδυσσεύς ἰόν ἀποπροΐει, βάλε δέ στῆθος παρά μαζόν, ἐν δέ οἱ ἥπατι πῆξε θοόν βέλος. ἐκ δ' ἄρα χειρός φάσγανον ἧκε χαμᾶζε, περιρρηδής δέ τραπέζῃ κάππεσεν ἰδνωθείς, ἀπό δ' εἴδατα χεῦεν ἔραζε καί δέπας ἀμφικύπελλον: ὁ δέ χθόνα τύπτε μετώπῳ θυμῷ ἀνιάζων, ποσί δέ θρόνον ἀμφοτέροισι λακτίζων ἐτίνασσε: κατ' ὀφθαλμῶν δ' ἔχυτ' ἀχλύς. ἀμφίνομος δ' ὀδυσῆος ἐείσατο κυδαλίμοιο ἀντίος ἀΐξας, εἴρυτο δέ φάσγανον ὀξύ, εἴ πώς οἱ εἴξειε θυράων. ἀλλ' ἄρα μιν φθῆ τηλέμαχος κατόπισθε βαλών χαλκήρεϊ δουρί ὤμων μεσσηγύς, διά δέ στήθεσφιν ἔλασσε: δούπησεν δέ πεσών, χθόνα δ' ἤλασε παντί μετώπῳ. τηλέμαχος δ' ἀπόρουσε, λιπών δολιχόσκιον ἔγχος αὐτοῦ ἐν ἀμφινόμῳ: περί γάρ δίε, μή τις ἀχαιῶν ἔγχος ἀνελκόμενον δολιχόσκιον ἤ ἐλάσειε φασγάνῳ ἀΐξας ἠέ προπρηνέα τύψας. βῆ δέ θέειν, μάλα δ' ὦκα φίλον πατέρ' εἰσαφίκανεν, ἀγχοῦ δ' ἱστάμενος ἔπεα πτερόεντα προσηύδα: “ὦ πάτερ, ἤδη τοι σάκος οἴσω καί δύο δοῦρε καί κυνέην πάγχαλκον, ἐπί κροτάφοις' ἀραρυῖαν, αὐτός τ' ἀμφιβαλεῦμαι ἰών, δώσω δέ συβώτῃ καί τῷ βουκόλῳ ἄλλα: τετευχῆσθαι γάρ ἄμεινον.” τόν δ' ἀπαμειβόμενος προσέφη πολύμητις ὀδυσσεύς: “οἶσε θέων, εἷός μοι ἀμύνεσθαι πάρ' ὀϊστοί, μή μ' ἀποκινήσωσι θυράων μοῦνον ἐόντα.” ὥς φάτο, τηλέμαχος δέ φίλῳ ἐπεπείθετο πατρί, βῆ δ' ἴμεναι θάλαμόνδ', ὅθι οἱ κλυτά τεύχεα κεῖτο. ἔνθεν τέσσαρα μέν σάκε' εἵλετο, δούρατα δ' ὀκτώ καί πίσυρας κυνέας χαλκήρεας ἱπποδασείας: βῆ δέ φέρων, μάλα δ' ὦκα φίλον πατέρ' εἰσαφίκανεν. αὐτός δέ πρώτιστα περί χροΐ δύσετο χαλκόν: ὥς δ' αὔτως τώ δμῶε δυέσθην τεύχεα καλά, ἔσταν δ' ἀμφ' ὀδυσῆα δαΐφρονα ποικιλομήτην. αὐτάρ ὅ γ', ὄφρα μέν αὐτῷ ἀμύνεσθαι ἔσαν ἰοί, τόφρα μνηστήρων ἕνα γ' αἰεί ᾧ ἐνί οἴκῳ βάλλε τιτυσκόμενος: τοί δ' ἀγχιστῖνοι ἔπιπτον. αὐτάρ ἐπεί λίπον ἰοί ὀϊστεύοντα ἄνακτα, τόξον μέν πρός σταθμόν ἐϋσταθέος μεγάροιο ἔκλιν' ἑστάμεναι, πρός ἐνώπια παμφανόωντα, αὐτός δ' ἀμφ' ὤμοισι σάκος θέτο τετραθέλυμνον, κρατί δ' ἐπ' ἰφθίμῳ κυνέην εὔτυκτον ἔθηκεν, ἵππουριν, δεινόν δέ λόφος καθύπερθεν ἔνευεν: εἵλετο δ' ἄλκιμα δοῦρε δύω κεκορυθμένα χαλκῷ. ὀρσοθύρη δέ τις ἔσκεν ἐϋδμήτῳ ἐνί τοίχῳ, ἀκρότατον δέ παρ' οὐδόν ἐϋσταθέος μεγάροιο ἦν ὁδός ἐς λαύρην, σανίδες δ' ἔχον εὖ ἀραρυῖαι: τήν ὀδυσεύς φράζεσθαι ἀνώγει δῖον ὑφορβόν ἑσταότ' ἄγχ' αὐτῆς: μία δ' οἴη γίνετ' ἐφορμή. τοῖς δ' ἀγέλεως μετέειπεν ἔπος πάντεσσι πιφαύσκων: “ὦ φίλοι, οὐκ ἄν δή τις ἀν' ὀρσοθύρην ἀναβαίη καί εἴποι λαοῖσι, βοή δ' ὤκιστα γένοιτο; τῶ κε τάχ' οὗτος ἀνήρ νῦν ὕστατα τοξάσσαιτο.” τόν δ' αὖτε προσέειπε μελάνθιος, αἰπόλος αἰγῶν: “οὔ πως ἔστ', ἀγέλαε διοτρεφές: ἄγχι γάρ αἰνῶς αὐλῆς καλά θύρετρα, καί ἀργαλέον στόμα λαύρης: καί χ' εἷς πάντας ἐρύκοι ἀνήρ, ὅς τ' ἄλκιμος εἴη. ἀλλ' ἄγεθ', ὑμῖν τεύχε' ἐνείκω θωρηχθῆναι ἐκ θαλάμου: ἔνδον γάρ, ὀΐομαι, οὐδέ πῃ ἄλλῃ τεύχεα κατθέσθην ὀδυσεύς καί φαίδιμος υἱός.” ὥς εἰπών ἀνέβαινε μελάνθιος, αἰπόλος αἰγῶν, ἐς θαλάμους ὀδυσῆος ἀνά ῥῶγας μεγάροιο. ἔνθεν δώδεκα μέν σάκε' ἔξελε, τόσσα δέ δοῦρα καί τόσσας κυνέας χαλκήρεας ἱπποδασείας: βῆ δ' ἴμεναι, μάλα δ' ὦκα φέρων μνηστῆρσιν ἔδωκε. καί τότ' ὀδυσσῆος λύτο γούνατα καί φίλον ἦτορ, ὡς περιβαλλομένους ἴδε τεύχεα χερσί τε δοῦρα μακρά τινάσσοντας: μέγα δ' αὐτῷ φαίνετο ἔργον. αἶψα δέ τηλέμαχον ἔπεα πτερόεντα προσηύδα: “τηλέμαχ', ἦ μάλα δή τις ἐνί μεγάροισι γυναικῶν νῶϊν ἐποτρύνει πόλεμον κακόν ἠέ μελανθεύς.” τόν δ' αὖ τηλέμαχος πεπνυμένος ἀντίον ηὔδα: “ὦ πάτερ, αὐτός ἐγώ τόδε γ' ἤμβροτον, _οὐδέ τις ἄλλος αἴτιος, _ὅς θαλάμοιο θύρην πυκινῶς ἀραρυῖαν κάλλιπον ἀγκλίνας: τῶν δέ σκοπός ἦεν ἀμείνων. ἀλλ' ἴθι, δῖ' εὔμαιε, θύρην ἐπίθες θαλάμοιο, καί φράσαι, ἤ τις ἄρ' ἐστί γυναικῶν, ἥ τάδε ῥέζει, ἦ υἱός δολίοιο μελανθεύς, τόν περ ὀΐω.” ὥς οἱ μέν τοιαῦτα πρός ἀλλήλους ἀγόρευον. βῆ δ' αὖτις θάλαμόνδε μελάνθιος, αἰπόλος αἰγῶν, οἴσων τεύχεα καλά: νόησε δέ δῖος ὑφορβός, αἶψα δ' ὀδυσσῆα προσεφώνεεν ἐγγύς ἐόντα: “διογενές λαερτιάδη, πολυμήχαν' ὀδυσσεῦ, κεῖνος δή αὖτ' ἀΐδηλος ἀνήρ, ὅν ὀϊόμεθ' αὐτοί, ἔρχεται ἐς θάλαμον: σύ δέ μοι νημερτές ἐνίσπες, ἤ μιν ἀποκτείνω, αἴ κε κρείσσων γε γένωμαι, ἦέ σοι ἐνθάδ' ἄγω, ἵν' ὑπερβασίας ἀποτείσῃ πολλάς, ὅσσας οὗτος ἐμήσατο σῷ ἐνί οἴκῳ.” τόν δ' ἀπαμειβόμενος προσέφη πολύμητις ὀδυσσεύς: “ἦ τοι ἐγώ καί τηλέμαχος μνηστῆρας ἀγαυούς σχήσομεν ἔντοσθεν μεγάρων μάλα περ μεμαῶτας: σφῶϊ δ' ἀποστρέψαντε πόδας καί χεῖρας ὕπερθεν [ἐς θάλαμον βαλέειν, σανίδας δ' ἐκδῆσαι ὄπισθε,] σειρήν δέ πλεκτήν ἐξ αὐτοῦ πειρήναντε κίον' ἀν' ὑψηλήν ἐρύσαι πελάσαι τε δοκοῖσιν, ὥς κεν δηθά ζωός ἐών χαλέπ' ἄλγεα πάσχῃ.” ὥς ἔφαθ', οἱ δ' ἄρα τοῦ μάλα μέν κλύον ἠδ' ἐπίθοντο, βάν δ' ἴμεν ἐς θάλαμον, λαθέτην δέ μιν ἔνδον ἐόντα. ἦ τοι ὁ μέν θαλάμοιο μυχόν κάτα τεύχε' ἐρεύνα, τώ δ' ἔσταν ἑκάτερθε παρά σταθμοῖσι μένοντε. εὖθ' ὑπέρ οὐδόν ἔβαινε μελάνθιος, αἰπόλος αἰγῶν, τῇ ἑτέρῃ μέν χειρί φέρων καλήν τρυφάλειαν, τῇ δ' ἑτέρῃ σάκος εὐρύ γέρον, πεπαλαγμένον ἄζῃ, λαέρτεω ἥρωος, ὅ κουρίζων φορέεσκε: δή τότε γ' ἤδη κεῖτο, ῥαφαί δ' ἐλέλυντο ἱμάντων: τώ δ' ἄρ' ἐπαΐξανθ' ἑλέτην ἔρυσάν τέ μιν εἴσω κουρίξ, ἐν δαπέδῳ δέ χαμαί βάλον ἀχνύμενον κῆρ, σύν δέ πόδας χεῖράς τε δέον θυμαλγέϊ δεσμῷ εὖ μάλ' ἀποστρέψαντε διαμπερές, ὡς ἐκέλευσεν [υἱός λαέρταο, πολύτλας δῖος ὀδυσσεύς:] σειρήν δέ πλεκτήν ἐξ αὐτοῦ πειρήναντε κίον' ἀν' ὑψηλήν ἔρυσαν πέλασάν τε δοκοῖσι. τόν δ' ἐπικερτομέων προσέφης, εὔμαιε συβῶτα: “νῦν μέν δή μάλα πάγχυ, μελάνθιε, νύκτα φυλάξεις, εὐνῇ ἔνι μαλακῇ καταλέγμενος, ὥς σε ἔοικεν: οὐδέ σέ γ' ἠριγένεια παρ' ὠκεανοῖο ῥοάων λήσει ἀνερχομένη χρυσόθρονος, ἡνίκ' ἀγινεῖς αἶγας μνηστήρεσσι δόμον κάτα δαῖτα πένεσθαι.” ὥς ὁ μέν αὖθι λέλειπτο, ταθείς ὀλοῷ ἐνί δεσμῷ: τώ δ' ἐς τεύχεα δύντε, θύρην ἐπιθέντε φαεινήν, βήτην εἰς ὀδυσῆα δαΐφρονα ποικιλομήτην. ἔνθα μένος πνείοντες ἐφέστασαν, οἱ μέν ἐπ' οὐδοῦ τέσσαρες, οἱ δ' ἔντοσθε δόμων πολέες τε καί ἐσθλοί. τοῖσι δ' ἐπ' ἀγχίμολον θυγάτηρ διός ἦλθεν ἀθήνη μέντορι εἰδομένη ἠμέν δέμας ἠδέ καί αὐδήν. τήν δ' ὀδυσεύς γήθησεν ἰδών καί μῦθον ἔειπε: “μέντορ, ἄμυνον ἀρήν, μνῆσαι δ' ἐτάροιο φίλοιο, ὅς ς' ἀγαθά ῥέζεσκον: ὁμηλικίη δέ μοί ἐσσι.” ὥς φάτ', ὀϊόμενος λαοσσόον ἔμμεν' ἀθήνην. μνηστῆρες δ' ἑτέρωθεν ὁμόκλεον ἐν μεγάροισι: πρῶτος τήν γ' ἐνένιπε δαμαστορίδης ἀγέλαος: “μέντορ, μή ς' ἐπέεσσι παραιπεπίθῃσιν ὀδυσσεύς μνηστήρεσσι μάχεσθαι, ἀμυνέμεναι δέ οἷ αὐτῷ. ὧδε γάρ ἡμέτερόν γε νόον τελέεσθαι ὀΐω: ὁππότε κεν τούτους κτέωμεν, πατέρ' ἠδέ καί υἱόν, ἐν δέ σύ τοῖσιν ἔπειτα πεφήσεαι, οἷα μενοινᾷς ἕρδειν ἐν μεγάροις: σῷ δ' αὐτοῦ κράατι τείσεις. αὐτάρ ἐπήν ὑμέων γε βίας ἀφελώμεθα χαλκῷ, κτήμαθ' ὁπόσσα τοί ἐστι, τά τ' ἔνδοθι καί τά θύρηφι, τοῖσιν ὀδυσσῆος μεταμείξομεν: οὐδέ τοι υἷας ζώειν ἐν μεγάροισιν ἐάσομεν, οὐδέ θύγατρας οὐδ' ἄλοχον κεδνήν ἰθάκης κατά ἄστυ πολεύειν.” ὥς φάτ', ἀθηναίη δέ χολώσατο κηρόθι μᾶλλον, νείκεσσεν δ' ὀδυσῆα χολωτοῖσιν ἐπέεσσιν: “οὐκέτι σοί γ', ὀδυσεῦ, μένος ἔμπεδον οὐδέ τις ἀλκή, οἵη ὅτ' ἀμφ' ἑλένῃ λευκωλένῳ εὐπατερείῃ εἰνάετες τρώεσσιν ἐμάρναο νωλεμές αἰεί, πολλούς δ' ἄνδρας ἔπεφνες ἐν αἰνῇ δηϊοτῆτι, σῇ δ' ἥλω βουλῇ πριάμου πόλις εὐρυάγυια. πῶς δή νῦν, ὅτε σόν γε δόμον καί κτήμαθ' ἱκάνεις, ἄντα μνηστήρων ὀλοφύρεαι ἄλκιμος εἶναι; ἀλλ' ἄγε δεῦρο, πέπον, παρ' ἔμ' ἵστασο καί ἴδε ἔργον, ὄφρ' εἰδῇς, οἷός τοι ἐν ἀνδράσι δυσμενέεσσι μέντωρ ἀλκιμίδης εὐεργεσίας ἀποτίνειν.” ἦ ῥα, καί οὔ πω πάγχυ δίδου ἑτεραλκέα νίκην, ἀλλ' ἔτ' ἄρα σθένεός τε καί ἀλκῆς πειρήτιζεν ἠμέν ὀδυσσῆος ἠδ' υἱοῦ κυδαλίμοιο. αὐτή δ' αἰθαλόεντος ἀνά μεγάροιο μέλαθρον ἕζετ' ἀναΐξασα, χελιδόνι εἰκέλη ἄντην. μνηστῆρας δ' ὤτρυνε δαμαστορίδης ἀγέλαος εὐρύνομός τε καί ἀμφιμέδων δημοπτόλεμός τε πείσανδρός τε πολυκτορίδης πόλυβός τε δαΐφρων: οἱ γάρ μνηστήρων ἀρετῇ ἔσαν ἔξοχ' ἄριστοι, ὅσσοι ἔτ' ἔζωον περί τε ψυχέων ἐμάχοντο: τούς δ' ἤδη ἐδάμασσε βιός καί ταρφέες ἰοί. τοῖς δ' ἀγέλεως μετέειπεν ἔπος πάντεσσι πιφαύσκων: “ὦ φίλοι, ἤδη σχήσει ἀνήρ ὅδε χεῖρας ἀάπτους: καί δή οἱ μέντωρ μέν ἔβη κενά εὔγματα εἰπών, οἱ δ' οἶοι λείπονται ἐπί πρώτῃσι θύρῃσι. τῶ νῦν μή ἅμα πάντες ἐφίετε δούρατα μακρά, ἀλλ' ἄγεθ' οἱ ἕξ πρῶτον ἀκοντίσατ', αἴ κέ ποθι ζεύς δώῃ ὀδυσσῆα βλῆσθαι καί κῦδος ἀρέσθαι. τῶν δ' ἄλλων οὐ κῆδος, ἐπήν οὗτός γε πέσῃσιν.” ὥς ἔφαθ', οἱ δ' ἄρα πάντες ἀκόντισαν, ὡς ἐκέλευεν, ἱέμενοι: τά δέ πάντα ἐτώσια θῆκεν ἀθήνη. τῶν ἄλλος μέν σταθμόν ἐϋσταθέος μεγάροιο βεβλήκειν, ἄλλος δέ θύρην πυκινῶς ἀραρυῖαν: ἄλλου δ' ἐν τοίχῳ μελίη πέσε χαλκοβάρεια. αὐτάρ ἐπεί δή δούρατ' ἀλεύαντο μνηστήρων, τοῖς' ἄρα μύθων ἦρχε πολύτλας δῖος ὀδυσσεύς: “ὦ φίλοι, ἤδη μέν κεν ἐγών εἴποιμι καί ἄμμι μνηστήρων ἐς ὅμιλον ἀκοντίσαι, οἵ μεμάασιν ἡμέας ἐξεναρίξαι ἐπί προτέροισι κακοῖσιν.” ὥς ἔφαθ', οἱ δ' ἄρα πάντες ἀκόντισαν ὀξέα δοῦρα ἄντα τιτυσκόμενοι: δημοπτόλεμον μέν ὀδυσσεύς, εὐρυάδην δ' ἄρα τηλέμαχος, ἔλατον δέ συβώτης, πείσανδρον δ' ἄρ' ἔπεφνε βοῶν ἐπιβουκόλος ἀνήρ. οἱ μέν ἔπειθ' ἅμα πάντες ὀδάξ ἕλον ἄσπετον οὖδας, μνηστῆρες δ' ἀνεχώρησαν μεγάροιο μυχόνδε: τοί δ' ἄρ' ἐπήϊξαν, νεκύων δ' ἐξ ἔγχε' ἕλοντο. αὖτις δέ μνηστῆρες ἀκόντισαν ὀξέα δοῦρα ἱέμενοι: τά δέ πολλά ἐτώσια θῆκεν ἀθήνη. τῶν ἄλλος μέν σταθμόν ἐϋσταθέος μεγάροιο βεβλήκειν, ἄλλος δέ θύρην πυκινῶς ἀραρυῖαν: ἄλλου δ' ἐν τοίχῳ μελίη πέσε χαλκοβάρεια. ἀμφιμέδων δ' ἄρα τηλέμαχον βάλε χεῖρ' ἐπί καρπῷ λίγδην, ἄκρην δέ ῥινόν δηλήσατο χαλκός. κτήσιππος δ' εὔμαιον ὑπέρ σάκος ἔγχεϊ μακρῷ ὦμον ἐπέγραψεν: τό δ' ὑπέρπτατο, πῖπτε δ' ἔραζε. τοί δ' αὖτ' ἀμφ' ὀδυσῆα δαΐφρονα ποικιλομήτην μνηστήρων ἐς ὅμιλον ἀκόντισαν ὀξέα δοῦρα. ἔνθ' αὖτ' εὐρυδάμαντα βάλε πτολίπορθος ὀδυσσεύς, ἀμφιμέδοντα δέ τηλέμαχος, πόλυβον δέ συβώτης: κτήσιππον δ' ἄρ' ἔπειτα βοῶν ἐπιβουκόλος ἀνήρ βεβλήκει πρός στῆθος, ἐπευχόμενος δέ προσηύδα: “ὦ πολυθερσεΐδη φιλοκέρτομε, μή ποτε πάμπαν εἴκων ἀφραδίῃς μέγα εἰπεῖν, ἀλλά θεοῖσι μῦθον ἐπιτρέψαι, ἐπεί ἦ πολύ φέρτεροί εἰσι. τοῦτό τοι ἀντί ποδός ξεινήϊον, ὅν ποτ' ἔδωκας ἀντιθέῳ ὀδυσῆϊ δόμον κάτ' ἀλητεύοντι.” ἦ ῥα βοῶν ἑλίκων ἐπιβουκόλος: αὐτάρ ὀδυσσεύς οὖτα δαμαστορίδην αὐτοσχεδόν ἔγχεϊ μακρῷ: τηλέμαχος δ' εὐηνορίδην λειώκριτον οὖτα δουρί μέσον κενεῶνα, διαπρό δέ χαλκόν ἔλασσεν: ἤριπε δέ πρηνής, χθόνα δ' ἤλασε παντί μετώπῳ. δή τότ' ἀθηναίη φθισίμβροτον αἰγίδ' ἀνέσχεν ὑψόθεν ἐξ ὀροφῆς: τῶν δέ φρένες ἐπτοίηθεν. οἱ δ' ἐφέβοντο κατά μέγαρον βόες ὥς ἀγελαῖαι: τάς μέν τ' αἰόλος οἶστρος ἐφορμηθείς ἐδόνησεν ὥρῃ ἐν εἰαρινῇ, ὅτε τ' ἤματα μακρά πέλονται: οἱ δ' ὥς τ' αἰγυπιοί γαμψώνυχες ἀγκυλοχῆλαι ἐξ ὀρέων ἐλθόντες ἐπ' ὀρνίθεσσι θόρωσι. ταί μέν τ' ἐν πεδίῳ νέφεα πτώσσουσαι ἵενται, οἱ δέ τε τάς ὀλέκουσιν ἐπάλμενοι, οὐδέ τις ἀλκή γίνεται οὐδέ φυγή: χαίρουσι δέ τ' ἀνέρες ἄγρῃ: ὥς ἄρα τοί μνηστῆρας ἐπεσσύμενοι κατά δῶμα τύπτον ἐπιστροφάδην: τῶν δέ στόνος ὤρνυτ' ἀεικής κράτων τυπτομένων, δάπεδον δ' ἅπαν αἵματι θῦεν. λειώδης δ' ὀδυσῆος ἐπεσσύμενος λάβε γούνων καί μιν λισσόμενος ἔπεα πτερόεντα προσηύδα: “γουνοῦμαί ς', ὀδυσεῦ: σύ δέ μ' αἴδεο καί μ' ἐλέησον: οὐ γάρ πώ τινά φημι γυναικῶν ἐν μεγάροισιν εἰπεῖν οὐδέ τι ῥέξαι ἀτάσθαλον: ἀλλά καί ἄλλους παύεσκον μνηστῆρας, ὅτις τοιαῦτά γε ῥέζοι. ἀλλά μοι οὐ πείθοντο κακῶν ἄπο χεῖρας ἔχεσθαι: τῶ καί ἀτασθαλίῃσιν ἀεικέα πότμον ἐπέσπον. αὐτάρ ἐγώ μετά τοῖσι θυοσκόος οὐδέν ἐοργώς κείσομαι, ὡς οὐκ ἔστι χάρις μετόπισθ' εὐεργέων.” τόν δ' ἄρ' ὑπόδρα ἰδών προσέφη πολύμητις ὀδυσσεύς: “εἰ μέν δή μετά τοῖσι θυοσκόος εὔχεαι εἶναι, πολλάκι που μέλλεις ἀρήμεναι ἐν μεγάροισι τηλοῦ ἐμοί νόστοιο τέλος γλυκεροῖο γενέσθαι, σοί δ' ἄλοχόν τε φίλην σπέσθαι καί τέκνα τεκέσθαι: τῶ οὐκ ἄν θάνατόν γε δυσηλεγέα προφύγοισθα.” ὥς ἄρα φωνήσας ξίφος εἵλετο χειρί παχείῃ κείμενον, ὅ ῥ' ἀγέλαος ἀποπροέηκε χαμᾶζε κτεινόμενος: τῷ τόν γε κατ' αὐχένα μέσσον ἔλασσε: φθεγγομένου δ' ἄρα τοῦ γε κάρη κονίῃσιν ἐμίχθη. τερπιάδης δ' ἔτ' ἀοιδός ἀλύσκανε κῆρα μέλαιναν, φήμιος, ὅς ῥ' ἤειδε παρά μνηστῆρσιν ἀνάγκῃ. ἔστη δ' ἐν χείρεσσιν ἔχων φόρμιγγα λίγειαν ἄγχι παρ' ὀρσοθύρην: δίχα δέ φρεσί μερμήριζεν, ἤ ἐκδύς μεγάροιο διός μεγάλου ποτί βωμόν ἑρκείου ἕζοιτο τετυγμένον, ἔνθ' ἄρα πολλά λαέρτης ὀδυσεύς τε βοῶν ἐπί μηρί' ἔκηαν, ἦ γούνων λίσσοιτο προσαΐξας ὀδυσῆα. ὧδε δέ οἱ φρονέοντι δοάσσατο κέρδιον εἶναι, γούνων ἅψασθαι λαερτιάδεω ὀδυσῆος. ἦ τοι ὁ φόρμιγγα γλαφυρήν κατέθηκε χαμᾶζε μεσσηγύς κρητῆρος ἰδέ θρόνου ἀργυροήλου, αὐτός δ' αὖτ' ὀδυσῆα προσαΐξας λάβε γούνων καί μιν λισσόμενος ἔπεα πτερόεντα προσηύδα: “γουνοῦμαί ς', ὀδυσεῦ: σύ δέ μ' αἴδεο καί μ' ἐλέησον. αὐτῷ τοι μετόπισθ' ἄχος ἔσσεται, εἴ κεν ἀοιδόν πέφνῃς, ὅς τε θεοῖσι καί ἀνθρώποισιν ἀείδω. αὐτοδίδακτος δ' εἰμί, θεός δέ μοι ἐν φρεσίν οἴμας παντοίας ἐνέφυσεν: ἔοικα δέ τοι παραείδειν ὥς τε θεῷ: τῶ μή με λιλαίεο δειροτομῆσαι. καί κεν τηλέμαχος τάδε γ' εἴποι, σός φίλος υἱός, ὡς ἐγώ οὔ τι ἑκών ἐς σόν δόμον οὐδέ χατίζων πωλεύμην μνηστῆρσιν ἀεισόμενος μετά δαῖτας, ἀλλά πολύ πλέονες καί κρείσσονες ἦγον ἀνάγκῃ.” ὥς φάτο, τοῦ δ' ἤκους' ἱερή ἴς τηλεμάχοιο, αἶψα δ' ἑόν πατέρα προσεφώνεεν ἐγγύς ἐόντα: “ἴσχεο, μηδέ τι τοῦτον ἀναίτιον οὔταε χαλκῷ. καί κήρυκα μέδοντα σαώσομεν, ὅς τέ μευ αἰεί οἴκῳ ἐν ἡμετέρῳ κηδέσκετο παιδός ἐόντος, εἰ δή μή μιν ἔπεφνε φιλοίτιος ἠέ συβώτης, ἠέ σοί ἀντεβόλησεν ὀρινομένῳ κατά δῶμα.” ὥς φάτο, τοῦ δ' ἤκουσε μέδων πεπνυμένα εἰδώς: πεπτηώς γάρ ἔκειτο ὑπό θρόνον, ἀμφί δέ δέρμα ἕστο βοός νεόδαρτον, ἀλύσκων κῆρα μέλαιναν. αἶψα δ' ὑπό θρόνου ὦρτο, βοός δ' ἀπέδυνε βοείην, τηλέμαχον δ' ἄρ' ἔπειτα προσαΐξας λάβε γούνων καί μιν λισσόμενος ἔπεα πτερόεντα προσηύδα: “ὦ φίλ', ἐγώ μέν ὅδ' εἰμί, σύ δ' ἴσχεο: εἰπέ δέ πατρί, μή με περισθενέων δηλήσεται ὀξέϊ χαλκῷ, ἀνδρῶν μνηστήρων κεχολωμένος, οἵ οἱ ἔκειρον κτήματ' ἐνί μεγάροις, σέ δέ νήπιοι οὐδέν ἔτιον.” τόν δ' ἐπιμειδήσας προσέφη πολύμητις ὀδυσσεύς: “θάρσει, ἐπεί δή ς' οὗτος ἐρύσατο καί ἐσάωσεν, ὄφρα γνῷς κατά θυμόν, ἀτάρ εἴπῃσθα καί ἄλλῳ, ὡς κακοεργίης εὐεργεσίη μέγ' ἀμείνων. ἀλλ' ἐξελθόντες μεγάρων ἕζεσθε θύραζε ἐκ φόνου εἰς αὐλήν, σύ τε καί πολύφημος ἀοιδός, ὄφρ' ἄν ἐγώ κατά δῶμα πονήσομαι ὅττεό με χρή.” ὥς φάτο, τώ δ' ἔξω βήτην μεγάροιο κιόντε: ἑζέσθην δ' ἄρα τώ γε διός μεγάλου ποτί βωμόν, πάντοσε παπταίνοντε, φόνον ποτιδεγμένω αἰεί. πάπτηνεν δ' ὀδυσεύς καθ' ἑόν δόμον, εἴ τις ἔτ' ἀνδρῶν ζωός ὑποκλοπέοιτο, ἀλύσκων κῆρα μέλαιναν. τούς δέ ἴδεν μάλα πάντας ἐν αἵματι καί κονίῃσι πεπτεῶτας πολλούς, ὥς τ' ἰχθύας, οὕς θ' ἁλιῆες κοῖλον ἐς αἰγιαλόν πολιῆς ἔκτοσθε θαλάσσης δικτύῳ ἐξέρυσαν πολυωπῷ: οἱ δέ τε πάντες κύμαθ' ἁλός ποθέοντες ἐπί ψαμάθοισι κέχυνται: τῶν μέν τ' ἠέλιος φαέθων ἐξείλετο θυμόν: ὥς τότ' ἄρα μνηστῆρες ἐπ' ἀλλήλοισι κέχυντο. δή τότε τηλέμαχον προσέφη πολύμητις ὀδυσσεύς: “τηλέμαχ', εἰ δ' ἄγε μοι κάλεσον τροφόν εὐρύκλειαν, ὄφρα ἔπος εἴπωμι, τό μοι καταθύμιόν ἐστιν.” ὥς φάτο, τηλέμαχος δέ φίλῳ ἐπεπείθετο πατρί, κινήσας δέ θύρην προσέφη τροφόν εὐρύκλειαν: “δεῦρο δή ὄρσο, γρηΰ παλαιγενές, ἥ τε γυναικῶν δμῳάων σκοπός ἐσσι κατά μέγαρ' ἡμετεράων, ἔρχεο: κικλήσκει σε πατήρ ἐμός, ὄφρα τι εἴπῃ.” ὥς ἄρ' ἐφώνησεν, τῇ δ' ἄπτερος ἔπλετο μῦθος, ὤϊξεν δέ θύρας μεγάρων ἐΰ ναιεταόντων, βῆ δ' ἴμεν: αὐτάρ τηλέμαχος πρόσθ' ἡγεμόνευεν. εὗρεν ἔπειτ' ὀδυσῆα μετά κταμένοισι νέκυσσιν αἵματι καί λύθρῳ πεπαλαγμένον ὥς τε λέοντα, ὅς ῥά τε βεβρωκώς βοός ἔρχεται ἀγραύλοιο: πᾶν δ' ἄρα οἱ στῆθός τε παρήϊά τ' ἀμφοτέρωθεν αἱματόεντα πέλει, δεινός δ' εἰς ὦπα ἰδέσθαι: ὥς ὀδυσεύς πεπάλακτο πόδας καί χεῖρας ὕπερθεν. ἡ δ' ὡς οὖν νέκυάς τε καί ἄσπετον εἴσιδεν αἷμα, ἴθυσέν ῥ' ὀλολύξαι, ἐπεί μέγα εἴσιδεν ἔργον: ἀλλ' ὀδυσεύς κατέρυκε καί ἔσχεθεν ἱεμένην περ καί μιν φωνήσας ἔπεα πτερόεντα προσηύδα: “ἐν θυμῷ, γρηῦ, χαῖρε καί ἴσχεο μηδ' ὀλόλυζε: οὐχ ὁσίη κταμένοισιν ἐπ' ἀνδράσιν εὐχετάασθαι. τούσδε δέ μοῖρ' ἐδάμασσε θεῶν καί σχέτλια ἔργα: οὔ τινα γάρ τίεσκον ἐπιχθονίων ἀνθρώπων, οὐ κακόν οὐδέ μέν ἐσθλόν, ὅτίς σφεας εἰσαφίκοιτο: τῶ καί ἀτασθαλίῃσιν ἀεικέα πότμον ἐπέσπον. ἀλλ' ἄγε μοι σύ γυναῖκας ἐνί μεγάροις κατάλεξον, αἵ τέ μ' ἀτιμάζουσι καί αἵ νηλείτιδές εἰσι.” τόν δ' αὖτε προσέειπε φίλη τροφός εὐρύκλεια: “τοιγάρ ἐγώ τοι, τέκνον, ἀληθείην καταλέξω. πεντήκοντά τοί εἰσιν ἐνί μεγάροισι γυναῖκες δμῳαί, τάς μέν τ' ἔργα διδάξαμεν ἐργάζεσθαι, εἴριά τε ξαίνειν καί δουλοσύνην ἀνέχεσθαι: τάων δώδεκα πᾶσαι ἀναιδείης ἐπέβησαν, οὔτ' ἐμέ τίουσαι οὔτ' αὐτήν πηνελόπειαν. τηλέμαχος δέ νέον μέν ἀέξετο, οὐδέ ἑ μήτηρ σημαίνειν εἴασκεν ἐπί δμῳῇσι γυναιξίν. ἀλλ' ἄγ' ἐγών ἀναβᾶς' ὑπερώϊα σιγαλόεντα εἴπω σῇ ἀλόχῳ, τῇ τις θεός ὕπνον ἐπῶρσε.” τήν δ' ἀπαμειβόμενος προσέφη πολύμητις ὀδυσσεύς: “μή πω τήν γ' ἐπέγειρε: σύ δ' ἐνθάδε εἰπέ γυναιξίν ἐλθέμεν, αἵ περ πρόσθεν ἀεικέα μηχανόωντο.” ὥς ἄρ' ἔφη, γρηΰς δέ διέκ μεγάροιο βεβήκει ἀγγελέουσα γυναιξί καί ὀτρυνέουσα νέεσθαι. αὐτάρ ὁ τηλέμαχον καί βουκόλον ἠδέ συβώτην εἰς ἕ καλεσσάμενος ἔπεα πτερόεντα προσηύδα: “ἄρχετε νῦν νέκυας φορέειν καί ἄνωχθε γυναῖκας: αὐτάρ ἔπειτα θρόνους περικαλλέας ἠδέ τραπέζας ὕδατι καί σπόγγοισι πολυτρήτοισι καθαίρειν. αὐτάρ ἐπήν δή πάντα δόμον διακοσμήσησθε, δμῳάς ἐξαγαγόντες ἐϋσταθέος μεγάροιο, μεσσηγύς τε θόλου καί ἀμύμονος ἕρκεος αὐλῆς, θεινέμεναι ξίφεσιν τανυήκεσιν, εἰς ὅ κε πασέων ψυχάς ἐξαφέλησθε καί ἐκλελάθωντ' ἀφροδίτης, τήν ἄρ' ὑπό μνηστῆρσιν ἔχον μίσγοντό τε λάθρῃ.” ὥς ἔφαθ', αἱ δέ γυναῖκες ἀολλέες ἦλθον ἅπασαι, αἴν' ὀλοφυρόμεναι, θαλερόν κατά δάκρυ χέουσαι. πρῶτα μέν οὖν νέκυας φόρεον κατατεθνηῶτας, κάδ δ' ἄρ' ὑπ' αἰθούσῃ τίθεσαν εὐερκέος αὐλῆς, ἀλλήλοισιν ἐρείδουσαι: σήμαινε δ' ὀδυσσεύς αὐτός ἐπισπέρχων: ταί δ' ἐκφόρεον καί ἀνάγκῃ. αὐτάρ ἔπειτα θρόνους περικαλλέας ἠδέ τραπέζας ὕδατι καί σπόγγοισι πολυτρήτοισι κάθαιρον. αὐτάρ τηλέμαχος καί βουκόλος ἠδέ συβώτης λίστροισιν δάπεδον πύκα ποιητοῖο δόμοιο ξῦον: ταί δ' ἐφόρεον δμῳαί, τίθεσαν δέ θύραζε. αὐτάρ ἐπεί δή πᾶν μέγαρον διεκοσμήσαντο, δμῳάς ἐξαγαγόντες ἐϋσταθέος μεγάροιο, μεσσηγύς τε θόλου καί ἀμύμονος ἕρκεος αὐλῆς, εἴλεον ἐν στείνει, ὅθεν οὔ πως ἦεν ἀλύξαι. τοῖσι δέ τηλέμαχος πεπνυμένος ἦρχ' ἀγορεύειν: “μή μέν δή καθαρῷ θανάτῳ ἀπό θυμόν ἑλοίμην τάων, αἵ δή ἐμῇ κεφαλῇ κατ' ὀνείδεα χεῦαν μητέρι θ' ἡμετέρῃ, παρά τε μνηστῆρσιν ἴαυον.” ὥς ἄρ' ἔφη, καί πεῖσμα νεός κυανοπρῴροιο κίονος ἐξάψας μεγάλης περίβαλλε θόλοιο, ὑψός' ἐπεντανύσας, μή τις ποσίν οὖδας ἵκοιτο. ὡς δ' ὅτ' ἄν ἤ κίχλαι τανυσίπτεροι ἠέ πέλειαι ἕρκει ἐνιπλήξωσι, τό θ' ἑστήκῃ ἐνί θάμνῳ, αὖλιν ἐσιέμεναι, στυγερός δ' ὑπεδέξατο κοῖτος, ὥς αἵ γ' ἑξείης κεφαλάς ἔχον, ἀμφί δέ πάσαις δειρῇσι βρόχοι ἦσαν, ὅπως οἴκτιστα θάνοιεν. ἤσπαιρον δέ πόδεσσι μίνυνθά περ, οὔ τι μάλα δήν. ἐκ δέ μελάνθιον ἦγον ἀνά πρόθυρόν τε καί αὐλήν: τοῦ δ' ἀπό μέν ῥῖνάς τε καί οὔατα νηλέϊ χαλκῷ τάμνον μήδεά τ' ἐξέρυσαν, κυσίν ὠμά δάσασθαι, χεῖράς τ' ἠδέ πόδας κόπτον κεκοτηότι θυμῷ. οἱ μέν ἔπειτ' ἀπονιψάμενοι χεῖράς τε πόδας τε εἰς ὀδυσῆα δόμονδε κίον, τετέλεστο δέ ἔργον. αὐτάρ ὅ γε προσέειπε φίλην τροφόν εὐρύκλειαν: “οἶσε θέειον, γρηΰ, κακῶν ἄκος, οἶσε δέ μοι πῦρ, ὄφρα θεειώσω μέγαρον: σύ δέ πηνελόπειαν ἐλθεῖν ἐνθάδ' ἄνωχθι σύν ἀμφιπόλοισι γυναιξί: πάσας δ' ὄτρυνον δμῳάς κατά δῶμα νέεσθαι.” τόν δ' αὖτε προσέειπε φίλη τροφός εὐρύκλεια: “ναί δή ταῦτά γε, τέκνον ἐμόν, κατά μοῖραν ἔειπες. ἀλλ' ἄγε τοι χλαῖνάν τε χιτῶνά τε εἵματ' ἐνείκω, μηδ' οὕτω ῥάκεσιν πεπυκασμένος εὐρέας ὤμους ἕσταθ' ἐνί μεγάροισι: νεμεσσητόν δέ κεν εἴη.” τήν δ' ἀπαμειβόμενος προσέφη πολύμητις ὀδυσσεύς: “πῦρ νῦν μοι πρώτιστον ἐνί μεγάροισι γενέσθω.” ὥς ἔφατ', οὐδ' ἀπίθησε φίλη τροφός εὐρύκλεια, ἤνεικεν δ' ἄρα πῦρ καί θήϊον: αὐτάρ ὀδυσσεύς εὖ διεθείωσεν μέγαρον καί δῶμα καί αὐλήν. γρηΰς δ' αὖτ' ἀπέβη διά δώματα κάλ' ὀδυσῆος ἀγγελέουσα γυναιξί καί ὀτρυνέουσα νέεσθαι: αἱ δ' ἴσαν ἐκ μεγάροιο δάος μετά χερσίν ἔχουσαι. αἱ μέν ἄρ' ἀμφεχέοντο καί ἠσπάζοντ' ὀδυσῆα καί κύνεον ἀγαπαζόμεναι κεφαλήν τε καί ὤμους χεῖράς τ' αἰνύμεναι: τόν δέ γλυκύς ἵμερος ᾕρει κλαυθμοῦ καί στοναχῆς, γίνωσκε δ' ἄρα φρεσί πάσας. {οδυσσειασ ψ} γρηΰς δ' εἰς ὑπερῷ' ἀνεβήσετο καγχαλόωσα, δεσποίνῃ ἐρέουσα φίλον πόσιν ἔνδον ἐόντα: γούνατα δ' ἐρρώσαντο, πόδες δ' ὑπερικταίνοντο. στῆ δ' ἄρ' ὑπέρ κεφαλῆς καί μιν πρός μῦθον ἔειπεν: “ἔγρεο, πηνελόπεια, φίλον τέκος, ὄφρα ἴδηαι ὀφθαλμοῖσι τεοῖσι τά τ' ἔλδεαι ἤματα πάντα. ἦλθ' ὀδυσεύς καί οἶκον ἱκάνεται, ὀψέ περ ἐλθών: μνηστῆρας δ' ἔκτεινεν ἀγήνορας, οἵ θ' ἑόν οἶκον κήδεσκον καί κτήματ' ἔδον βιόωντό τε παῖδα.” τήν δ' αὖτε προσέειπε περίφρων πηνελόπεια: “μαῖα φίλη, μάργην σε θεοί θέσαν, οἵ τε δύνανται ἄφρονα ποιῆσαι καί ἐπίφρονά περ μάλ' ἐόντα, καί τε χαλιφρονέοντα σαοφροσύνης ἐπέβησαν: οἵ σέ περ ἔβλαψαν: πρίν δέ φρένας αἰσίμη ἦσθα. τίπτε με λωβεύεις πολυπενθέα θυμόν ἔχουσαν ταῦτα παρέξ ἐρέουσα, καί ἐξ ὕπνου μ' ἀνεγείρεις ἡδέος, ὅς μ' ἐπέδησε φίλα βλέφαρ' ἀμφικαλύψας; οὐ γάρ πω τοιόνδε κατέδραθον, ἐξ οὗ ὀδυσσεύς ᾤχετ' ἐποψόμενος κακοΐλιον οὐκ ὀνομαστήν. ἀλλ' ἄγε νῦν κατάβηθι καί ἄψ ἔρχευ μέγαρόνδε. εἰ γάρ τίς μ' ἄλλη γε γυναικῶν, αἵ μοι ἔασι, ταῦτ' ἐλθοῦς' ἤγγειλε καί ἐξ ὕπνου ἀνέγειρε, τῶ κε τάχα στυγερῶς μιν ἐγών ἀπέπεμψα νέεσθαι αὖτις ἔσω μέγαρον: σέ δέ τοῦτό γε γῆρας ὀνήσει.” τήν δ' αὖτε προσέειπε φίλη τροφός εὐρύκλεια: “οὔ τί σε λωβεύω, τέκνον φίλον, ἀλλ' ἔτυμόν τοι ἦλθ' ὀδυσεύς καί οἶκον ἱκάνεται, ὡς ἀγορεύω, ὁ ξεῖνος, τόν πάντες ἀτίμων ἐν μεγάροισι. τηλέμαχος δ' ἄρα μιν πάλαι ᾔδεεν ἔνδον ἐόντα, ἀλλά σαοφροσύνῃσι νοήματα πατρός ἔκευθεν, ὄφρ' ἀνδρῶν τείσαιτο βίην ὑπερηνορεόντων.” ὥς ἔφαθ', ἡ δ' ἐχάρη καί ἀπό λέκτροιο θοροῦσα γρηΐ περιπλέχθη, βλεφάρων δ' ἀπό δάκρυον ἧκε, καί μιν φωνήσας' ἔπεα πτερόεντα προσηύδα: “εἰ δ' ἄγε δή μοι, μαῖα φίλη, νημερτές ἐνίσπες, εἰ ἐτεόν δή οἶκον ἱκάνεται, ὡς ἀγορεύεις, ὅππως δή μνηστῆρσιν ἀναιδέσι χεῖρας ἐφῆκε μοῦνος ἐών, οἱ δ' αἰέν ἀολλέες ἔνδον ἔμιμνον.” τήν δ' αὖτε προσέειπε φίλη τροφός εὐρύκλεια: “οὐκ ἴδον, οὐ πυθόμην, ἀλλά στόνον οἶον ἄκουσα κτεινομένων: ἡμεῖς δέ μυχῷ θαλάμων εὐπήκτων ἥμεθ' ἀτυζόμεναι, σανίδες δ' ἔχον εὖ ἀραρυῖαι, πρίν γ' ὅτε δή με σός υἱός ἀπό μεγάροιο κάλεσσε τηλέμαχος: τόν γάρ ῥα πατήρ προέηκε καλέσσαι. εὗρον ἔπειτ' ὀδυσῆα μετά κταμένοισι νέκυσσιν ἑσταόθ': οἱ δέ μιν ἀμφί, κραταίπεδον οὖδας ἔχοντες, κείατ' ἐπ' ἀλλήλοισιν: ἰδοῦσά κε θυμόν ἰάνθης [αἵματι καί λύθρῳ πεπαλαγμένον ὥς τε λέοντα.] νῦν δ' οἱ μέν δή πάντες ἐπ' αὐλείῃσι θύρῃσιν ἁθρόοι, αὐτάρ ὁ δῶμα θεειοῦται περικαλλές, πῦρ μέγα κηάμενος: σέ δέ με προέηκε καλέσσαι. ἀλλ' ἕπευ, ὄφρα σφῶϊν ἐϋφροσύνης ἐπιβῆτον ἀμφοτέρω φίλον ἦτορ, ἐπεί κακά πολλά πέπασθε. νῦν δ' ἤδη τόδε μακρόν ἐέλδωρ ἐκτετέλεσται: ἦλθε μέν αὐτός ζωός ἐφέστιος, εὗρε δέ καί σέ καί παῖδ' ἐν μεγάροισι: κακῶς δ' οἵ πέρ μιν ἔρεζον μνηστῆρες, τούς πάντας ἐτείσατο ᾧ ἐνί οἴκῳ.” τήν δ' αὖτε προσέειπε περίφρων πηνελόπεια: “μαῖα φίλη, μή πω μέγ' ἐπεύχεο καγχαλόωσα. οἶσθα γάρ ὥς κ' ἀσπαστός ἐνί μεγάροισι φανείη πᾶσι, μάλιστα δ' ἐμοί τε καί υἱέϊ, τόν τεκόμεσθα: ἀλλ' οὐκ ἔσθ' ὅδε μῦθος ἐτήτυμος, ὡς ἀγορεύεις, ἀλλά τις ἀθανάτων κτεῖνε μνηστῆρας ἀγαυούς, ὕβριν ἀγασσάμενος θυμαλγέα καί κακά ἔργα. οὔ τινα γάρ τίεσκον ἐπιχθονίων ἀνθρώπων, οὐ κακόν οὐδέ μέν ἐσθλόν, ὅτίς σφεας εἰσαφίκοιτο: τῶ δι' ἀτασθαλίας ἔπαθον κακόν. αὐτάρ ὀδυσσεύς ὤλεσε τηλοῦ νόστον ἀχαιΐδος, ὤλετο δ' αὐτός.” τήν δ' ἠμείβετ' ἔπειτα φίλη τροφός εὐρύκλεια: “τέκνον ἐμόν, ποῖόν σε ἔπος φύγεν ἕρκος ὀδόντων, ἥ πόσιν ἔνδον ἐόντα παρ' ἐσχάρῃ οὔ ποτε φῇσθα οἴκαδ' ἐλεύσεσθαι: θυμός δέ τοι αἰέν ἄπιστος. ἀλλ' ἄγε τοι καί σῆμα ἀριφραδές ἄλλο τι εἴπω, οὐλήν, τήν ποτέ μιν σῦς ἤλασε λευκῷ ὀδόντι: τήν ἀπονίζουσα φρασάμην, ἔθελον δέ σοί αὐτῇ εἰπέμεν: ἀλλά με κεῖνος ἑλών ἐπί μάστακα χερσίν οὐκ εἴα εἰπεῖν πολυκερδείῃσι νόοιο. ἀλλ' ἕπευ: αὐτάρ ἐγών ἐμέθεν περιδώσομαι αὐτῆς, αἴ κέν ς' ἐξαπάφω, κτεῖναί μ' οἰκτίστῳ ὀλέθρῳ.” τήν δ' ἠμείβετ' ἔπειτα περίφρων πηνελόπεια: “μαῖα φίλη, χαλεπόν σε θεῶν αἰειγενετάων δήνεα εἴρυσθαι, μάλα περ πολύϊδριν ἐοῦσαν: ἀλλ' ἔμπης ἴομεν μετά παῖδ' ἐμόν, ὄφρα ἴδωμαι ἄνδρας μνηστῆρας τεθνηότας, ἠδ' ὅς ἔπεφνεν.” ὥς φαμένη κατέβαιν' ὑπερώϊα: πολλά δέ οἱ κῆρ ὥρμαιν', ἤ ἀπάνευθε φίλον πόσιν ἐξερεείνοι, ἦ παρστᾶσα κύσειε κάρη καί χεῖρε λαβοῦσα. ἡ δ' ἐπεί εἰσῆλθεν καί ὑπέρβη λάϊνον οὐδόν, ἕζετ' ἔπειτ' ὀδυσῆος ἐναντίον, ἐν πυρός αὐγῇ, τοίχου τοῦ ἑτέρου: ὁ δ' ἄρα πρός κίονα μακρήν ἧστο κάτω ὁρόων, ποτιδέγμενος εἴ τί μιν εἴποι ἰφθίμη παράκοιτις, ἐπεί ἴδεν ὀφθαλμοῖσιν. ἡ δ' ἄνεω δήν ἧστο, τάφος δέ οἱ ἦτορ ἵκανεν: ὄψει δ' ἄλλοτε μέν μιν ἐνωπαδίως ἐσίδεσκεν, ἄλλοτε δ' ἀγνώσασκε κακά χροΐ εἵματ' ἔχοντα. τηλέμαχος δ' ἐνένιπεν ἔπος τ' ἔφατ' ἔκ τ' ὀνόμαζε: “μῆτερ ἐμή, δύσμητερ, ἀπηνέα θυμόν ἔχουσα, τίφθ' οὕτω πατρός νοσφίζεαι, οὐδέ παρ' αὐτόν ἑζομένη μύθοισιν ἀνείρεαι οὐδέ μεταλλᾷς; οὐ μέν κ' ἄλλη γ' ὧδε γυνή τετληότι θυμῷ ἀνδρός ἀποσταίη, ὅς οἱ κακά πολλά μογήσας ἔλθοι ἐεικοστῷ ἔτεϊ ἐς πατρίδα γαῖαν: σοί δ' αἰεί κραδίη στερεωτέρη ἐστί λίθοιο.” τόν δ' αὖτε προσέειπε περίφρων πηνελόπεια: “τέκνον ἐμόν, θυμός μοι ἐνί στήθεσσι τέθηπεν, οὐδέ τι προσφάσθαι δύναμαι ἔπος οὐδ' ἐρέεσθαι οὐδ' εἰς ὦπα ἰδέσθαι ἐναντίον. εἰ δ' ἐτεόν δή ἔστ' ὀδυσεύς καί οἶκον ἱκάνεται, ἦ μάλα νῶϊ γνωσόμεθ' ἀλλήλω καί λώϊον: ἔστι γάρ ἥμιν σήμαθ', ἅ δή καί νῶϊ κεκρυμμένα ἴδμεν ἀπ' ἄλλων.” ὥς φάτο, μείδησεν δέ πολύτλας δῖος ὀδυσσεύς, αἶψα δέ τηλέμαχον ἔπεα πτερόεντα προσηύδα: “τηλέμαχ', ἦ τοι μητέρ' ἐνί μεγάροισιν ἔασον πειράζειν ἐμέθεν: τάχα δέ φράσεται καί ἄρειον. νῦν δ' ὅττι ῥυπόω, κακά δέ χροΐ εἵματα εἷμαι, τοὔνεκ' ἀτιμάζει με καί οὔ πώ φησι τόν εἶναι. ἡμεῖς δέ φραζώμεθ', ὅπως ὄχ' ἄριστα γένηται. καί γάρ τίς θ' ἕνα φῶτα κατακτείνας ἐνί δήμῳ, ᾧ μή πολλοί ἔωσιν ἀοσσητῆρες ὀπίσσω, φεύγει πηούς τε προλιπών καί πατρίδα γαῖαν: ἡμεῖς δ' ἕρμα πόληος ἀπέκταμεν, οἵ μέγ' ἄριστοι κούρων εἰν ἰθάκῃ: τά δέ σε φράζεσθαι ἄνωγα.” τόν δ' αὖ τηλέμαχος πεπνυμένος ἀντίον ηὔδα: “αὐτός ταῦτά γε λεῦσσε, πάτερ φίλε: σήν γάρ ἀρίστην μῆτιν ἐπ' ἀνθρώπους φάς' ἔμμεναι, οὐδέ κέ τίς τοι ἄλλος ἀνήρ ἐρίσειε καταθνητῶν ἀνθρώπων. [ἡμεῖς δέ μεμαῶτες ἅμ' ἑψόμεθ', οὐδέ τί φημι ἀλκῆς δευήσεσθαι, ὅση δύναμίς γε πάρεστι.”] τόν δ' ἀπαμειβόμενος προσέφη πολύμητις ὀδυσσεύς: “τοιγάρ ἐγών ἐρέω, ὥς μοι δοκεῖ εἶναι ἄριστα. πρῶτα μέν ἄρ λούσασθε καί ἀμφιέσασθε χιτῶνας, δμῳάς δ' ἐν μεγάροισιν ἀνώγετε εἵμαθ' ἑλέσθαι: αὐτάρ θεῖος ἀοιδός ἔχων φόρμιγγα λίγειαν ὑμῖν ἡγείσθω πολυπαίγμονος ὀρχηθμοῖο, ὥς κέν τις φαίη γάμον ἔμμεναι ἐκτός ἀκούων, ἤ ἀν' ὁδόν στείχων ἤ οἵ περιναιετάουσι: μή πρόσθε κλέος εὐρύ φόνου κατά ἄστυ γένηται ἀνδρῶν μνηστήρων, πρίν γ' ἡμέας ἐλθέμεν ἔξω ἀγρόν ἐς ἡμέτερον πολυδένδρεον. ἔνθα δ' ἔπειτα φρασσόμεθ', ὅττί κε κέρδος ὀλύμπιος ἐγγυαλίξῃ.” ὥς ἔφαθ', οἱ δ' ἄρα τοῦ μάλα μέν κλύον ἠδ' ἐπίθοντο. πρῶτα μέν ἄρ λούσαντο καί ἀμφιέσαντο χιτῶνας, ὅπλισθεν δέ γυναῖκες: ὁ δ' εἵλετο θεῖος ἀοιδός φόρμιγγα γλαφυρήν, ἐν δέ σφισιν ἵμερον ὦρσε μολπῆς τε γλυκερῆς καί ἀμύμονος ὀρχηθμοῖο. τοῖσιν δέ μέγα δῶμα περιστεναχίζετο ποσσίν ἀνδρῶν παιζόντων καλλιζώνων τε γυναικῶν. ὧδε δέ τις εἴπεσκε δόμων ἔκτοσθεν ἀκούων: “ἦ μάλα δή τις ἔγημε πολυμνήστην βασίλειαν: σχετλίη, οὐδ' ἔτλη πόσιος οὗ κουριδίοιο εἴρυσθαι μέγα δῶμα διαμπερές, εἷος ἵκοιτο.” ὥς ἄρα τις εἴπεσκε, τά δ' οὐκ ἴσαν ὡς ἐτέτυκτο. αὐτάρ ὀδυσσῆα μεγαλήτορα ᾧ ἐνί οἴκῳ εὐρυνόμη ταμίη λοῦσεν καί χρῖσεν ἐλαίῳ, ἀμφί δέ μιν φᾶρος καλόν βάλεν ἠδέ χιτῶνα: αὐτάρ κάκ κεφαλῆς χεῦεν πολύ κάλλος ἀθήνη [μείζονά τ' εἰσιδέειν καί πάσσονα: κάδ δέ κάρητος οὔλας ἧκε κόμας, ὑακινθίνῳ ἄνθει ὁμοίας. ὡς δ' ὅτε τις χρυσόν περιχεύεται ἀργύρῳ ἀνήρ ἴδρις, ὅν ἥφαιστος δέδαεν καί παλλάς ἀθήνη τέχνην παντοίην, χαρίεντα δέ ἔργα τελείει, ὥς ἄρα τῷ κατέχευε χάριν κεφαλῇ τε καί ὤμοις.] ἐκ δ' ἀσαμίνθου βῆ δέμας ἀθανάτοισιν ὁμοῖος: ἄψ δ' αὖτις κατ' ἄρ' ἕζετ' ἐπί θρόνου, ἔνθεν ἀνέστη, ἀντίον ἧς ἀλόχου, καί μιν πρός μῦθον ἔειπε: “δαιμονίη, περί σοί γε γυναικῶν θηλυτεράων κῆρ ἀτέραμνον ἔθηκαν ὀλύμπια δώματ' ἔχοντες: οὐ μέν κ' ἄλλη γ' ὧδε γυνή τετληότι θυμῷ ἀνδρός ἀποσταίη, ὅς οἱ κακά πολλά μογήσας ἔλθοι ἐεικοστῷ ἔτεϊ ἐς πατρίδα γαῖαν. ἀλλ' ἄγε μοι, μαῖα, στόρεσον λέχος, ὄφρα καί αὐτός λέξομαι: ἦ γάρ τῇ γε σιδήρεον ἐν φρεσίν ἦτορ.” τόν δ' αὖτε προσέειπε περίφρων πηνελόπεια: “δαιμόνι', οὐ γάρ τι μεγαλίζομαι οὐδ' ἀθερίζω οὐδέ λίην ἄγαμαι, μάλα δ' εὖ οἶδ' οἷος ἔησθα ἐξ ἰθάκης ἐπί νηός ἰών δολιχηρέτμοιο. ἀλλ' ἄγε οἱ στόρεσον πυκινόν λέχος, εὐρύκλεια, ἐκτός ἐϋσταθέος θαλάμου, τόν ῥ' αὐτός ἐποίει: ἔνθα οἱ ἐκθεῖσαι πυκινόν λέχος ἐμβάλετ' εὐνήν, κώεα καί χλαίνας καί ῥήγεα σιγαλόεντα.” ὥς ἄρ' ἔφη πόσιος πειρωμένη: αὐτάρ ὀδυσσεύς ὀχθήσας ἄλοχον προσεφώνεε κεδνά ἰδυῖαν: “ὦ γύναι, ἦ μάλα τοῦτο ἔπος θυμαλγές ἔειπες. τίς δέ μοι ἄλλοσε θῆκε λέχος; χαλεπόν δέ κεν εἴη καί μάλ' ἐπισταμένῳ, ὅτε μή θεός αὐτός ἐπελθών ῥηϊδίως ἐθέλων θείη ἄλλῃ ἐνί χώρῃ. ἀνδρῶν δ' οὔ κέν τις ζωός βροτός, οὐδέ μάλ' ἡβῶν, ῥεῖα μετοχλίσσειεν, ἐπεί μέγα σῆμα τέτυκται ἐν λέχει ἀσκητῷ: τό δ' ἐγώ κάμον οὐδέ τις ἄλλος. θάμνος ἔφυ τανύφυλλος ἐλαίης ἕρκεος ἐντός, ἀκμηνός θαλέθων: πάχετος δ' ἦν ἠΰτε κίων. τῷ δ' ἐγώ ἀμφιβαλών θάλαμον δέμον, ὄφρ' ἐτέλεσσα, πυκνῇσιν λιθάδεσσι, καί εὖ καθύπερθεν ἔρεψα, κολλητάς δ' ἐπέθηκα θύρας, πυκινῶς ἀραρυίας. καί τότ' ἔπειτ' ἀπέκοψα κόμην τανυφύλλου ἐλαίης, κορμόν δ' ἐκ ῥίζης προταμών ἀμφέξεσα χαλκῷ εὖ καί ἐπισταμένως καί ἐπί στάθμην ἴθυνα, ἑρμῖν' ἀσκήσας, τέτρηνα δέ πάντα τερέτρῳ. ἐκ δέ τοῦ ἀρχόμενος λέχος ἔξεον, ὄφρ' ἐτέλεσσα, δαιδάλλων χρυσῷ τε καί ἀργύρῳ ἠδ' ἐλέφαντι: ἐν δ' ἐτάνυσς' ἱμάντα βοός φοίνικι φαεινόν. οὕτω τοι τόδε σῆμα πιφαύσκομαι: οὐδέ τι οἶδα, ἤ μοι ἔτ' ἔμπεδόν ἐστι, γύναι, λέχος, ἦέ τις ἤδη ἀνδρῶν ἄλλοσε θῆκε, ταμών ὕπο πυθμέν' ἐλαίης.” ὥς φάτο, τῆς δ' αὐτοῦ λύτο γούνατα καί φίλον ἦτορ, σήματ' ἀναγνούσῃ, τά οἱ ἔμπεδα πέφραδ' ὀδυσσεύς: δακρύσασα δ' ἔπειτ' ἰθύς κίεν, ἀμφί δέ χεῖρας δειρῇ βάλλ' ὀδυσῆϊ, κάρη δ' ἔκυς' ἠδέ προσηύδα: “μή μοι, ὀδυσσεῦ, σκύζευ, ἐπεί τά περ ἄλλα μάλιστα ἀνθρώπων πέπνυσο: θεοί δ' ὤπαζον ὀϊζύν, οἵ νῶϊν ἀγάσαντο παρ' ἀλλήλοισι μένοντε ἥβης ταρπῆναι καί γήραος οὐδόν ἱκέσθαι. αὐτάρ μή νῦν μοι τόδε χώεο μηδέ νεμέσσα, οὕνεκά ς' οὐ τό πρῶτον, ἐπεί ἴδον, ὧδ' ἀγάπησα. αἰεί γάρ μοι θυμός ἐνί στήθεσσι φίλοισιν ἐρρίγει, μή τίς με βροτῶν ἀπάφοιτ' ἐπέεσσιν ἐλθών: πολλοί γάρ κακά κέρδεα βουλεύουσιν. οὐδέ κεν ἀργείη ἑλένη, διός ἐκγεγαυῖα, ἀνδρί παρ' ἀλλοδαπῷ ἐμίγη φιλότητι καί εὐνῇ, εἰ ᾔδη, ὅ μιν αὖτις ἀρήϊοι υἷες ἀχαιῶν ἀξέμεναι οἶκόνδε φίλην ἐς πατρίδ' ἔμελλον. τήν δ' ἦ τοι ῥέξαι θεός ὤρορεν ἔργον ἀεικές: τήν δ' ἄτην οὐ πρόσθεν ἑῷ ἐγκάτθετο θυμῷ λυγρήν, ἐξ ἧς πρῶτα καί ἡμέας ἵκετο πένθος. νῦν δ', ἐπεί ἤδη σήματ' ἀριφραδέα κατέλεξας εὐνῆς ἡμετέρης, τήν οὐ βροτός ἄλλος ὀπώπει, ἀλλ' οἶοι σύ τ' ἐγώ τε καί ἀμφίπολος μία μούνη, ἀκτορίς, ἥν μοι δῶκε πατήρ ἔτι δεῦρο κιούσῃ, ἥ νῶϊν εἴρυτο θύρας πυκινοῦ θαλάμοιο, πείθεις δή μευ θυμόν, ἀπηνέα περ μάλ' ἐόντα.” ὥς φάτο, τῷ δ' ἔτι μᾶλλον ὑφ' ἵμερον ὦρσε γόοιο: κλαῖε δ' ἔχων ἄλοχον θυμαρέα, κεδνά ἰδυῖαν. ὡς δ' ὅτ' ἄν ἀσπάσιος γῆ νηχομένοισι φανήῃ, ὧν τε ποσειδάων εὐεργέα νῆ' ἐνί πόντῳ ῥαίσῃ, ἐπειγομένην ἀνέμῳ καί κύματι πηγῷ: παῦροι δ' ἐξέφυγον πολιῆς ἁλός ἤπειρόνδε νηχόμενοι, πολλή δέ περί χροΐ τέτροφεν ἅλμη, ἀσπάσιοι δ' ἐπέβαν γαίης, κακότητα φυγόντες: ὥς ἄρα τῇ ἀσπαστός ἔην πόσις εἰσοροώσῃ, δειρῆς δ' οὔ πω πάμπαν ἀφίετο πήχεε λευκώ. καί νύ κ' ὀδυρομένοισι φάνη ῥοδοδάκτυλος ἠώς, εἰ μή ἄρ' ἄλλ' ἐνόησε θεά γλαυκῶπις ἀθήνη. νύκτα μέν ἐν περάτῃ δολιχήν σχέθεν, ἠῶ δ' αὖτε ῥύσατ' ἐπ' ὠκεανῷ χρυσόθρονον οὐδ' ἔα ἵππους ζεύγνυσθ' ὠκύποδας φάος ἀνθρώποισι φέροντας, λάμπον καί φαέθονθ', οἵ τ' ἠῶ πῶλοι ἄγουσι. καί τότ' ἄρ' ἥν ἄλοχον προσέφη πολύμητις ὀδυσσεύς: “ὦ γύναι, οὐ γάρ πω πάντων ἐπί πείρατ' ἀέθλων ἤλθομεν, ἀλλ' ἔτ' ὄπισθεν ἀμέτρητος πόνος ἔσται, πολλός καί χαλεπός, τόν ἐμέ χρή πάντα τελέσσαι. ὥς γάρ μοι ψυχή μαντεύσατο τειρεσίαο ἤματι τῷ, ὅτε δή κατέβην δόμον ἄϊδος εἴσω, νόστον ἑταίροισιν διζήμενος ἠδ' ἐμοί αὐτῷ. ἀλλ' ἔρχευ, λέκτρονδ' ἴομεν, γύναι, ὄφρα καί ἤδη ὕπνῳ ὕπο γλυκερῷ ταρπώμεθα κοιμηθέντες.” τόν δ' αὖτε προσέειπε περίφρων πηνελόπεια: “εὐνή μέν δή σοί γε τότ' ἔσσεται, ὁππότε θυμῷ σῷ ἐθέλῃς, ἐπεί ἄρ σε θεοί ποίησαν ἱκέσθαι οἶκον ἐϋκτίμενον καί σήν ἐς πατρίδα γαῖαν: ἀλλ' ἐπεί ἐφράσθης καί τοι θεός ἔμβαλε θυμῷ, εἴπ' ἄγε μοι τόν ἄεθλον, ἐπεί καί ὄπισθεν, ὀΐω, πεύσομαι, αὐτίκα δ' ἐστί δαήμεναι οὔ τι χέρειον.” τήν δ' ἀπαμειβόμενος προσέφη πολύμητις ὀδυσσεύς: “δαιμονίη, τί τ' ἄρ' αὖ με μάλ' ὀτρύνουσα κελεύεις εἰπέμεν; αὐτάρ ἐγώ μυθήσομαι οὐδ' ἐπικεύσω. οὐ μέν τοι θυμός κεχαρήσεται: οὐδέ γάρ αὐτός χαίρω, ἐπεί μάλα πολλά βροτῶν ἐπί ἄστε' ἄνωγεν ἐλθεῖν, ἐν χείρεσσιν ἔχοντ' εὐῆρες ἐρετμόν, εἰς ὅ κε τούς ἀφίκωμαι, οἵ οὐκ ἴσασι θάλασσαν ἀνέρες οὐδέ θ' ἅλεσσι μεμιγμένον εἶδαρ ἔδουσιν: οὐδ' ἄρα τοί ἴσασι νέας φοινικοπαρῄους οὐδ' εὐήρε' ἐρετμά, τά τε πτερά νηυσί πέλονται. σῆμα δέ μοι τόδ' ἔειπεν ἀριφραδές, οὐδέ σε κεύσω: ὁππότε κεν δή μοι ξυμβλήμενος ἄλλος ὁδίτης φήῃ ἀθηρηλοιγόν ἔχειν ἀνά φαιδίμῳ ὤμῳ, καί τότε μ' ἐν γαίῃ πήξαντ' ἐκέλευσεν ἐρετμόν, ἕρξανθ' ἱερά καλά ποσειδάωνι ἄνακτι, ἀρνειόν ταῦρόν τε συῶν τ' ἐπιβήτορα κάπρον, οἴκαδ' ἀποστείχειν ἕρδειν θ' ἱεράς ἑκατόμβας ἀθανάτοισι θεοῖσι, τοί οὐρανόν εὐρύν ἔχουσι, πᾶσι μάλ' ἑξείης: θάνατος δέ μοι ἐξ ἁλός αὐτῷ ἀβληχρός μάλα τοῖος ἐλεύσεται, ὅς κέ με πέφνῃ γήρᾳ ὕπο λιπαρῷ ἀρημένον: ἀμφί δέ λαοί ὄλβιοι ἔσσονται. τά δέ μοι φάτο πάντα τελεῖσθαι.” τόν δ' αὖτε προσέειπε περίφρων πηνελόπεια: “εἰ μέν δή γῆράς γε θεοί τελέουσιν ἄρειον, ἐλπωρή τοι ἔπειτα κακῶν ὑπάλυξιν ἔσεσθαι.” ὥς οἱ μέν τοιαῦτα πρός ἀλλήλους ἀγόρευον: τόφρα δ' ἄρ' εὐρυνόμη τε ἰδέ τροφός ἔντυον εὐνήν ἐσθῆτος μαλακῆς δαΐδων ὕπο λαμπομενάων. αὐτάρ ἐπεί στόρεσαν πυκινόν λέχος ἐγκονέουσαι, γρηΰς μέν κείουσα πάλιν οἶκόνδε βεβήκει, τοῖσιν δ' εὐρυνόμη θαλαμηπόλος ἡγεμόνευεν ἐρχομένοισι λέχοσδε δάος μετά χερσίν ἔχουσα: ἐς θάλαμον δ' ἀγαγοῦσα πάλιν κίεν. οἱ μέν ἔπειτα ἀσπάσιοι λέκτροιο παλαιοῦ θεσμόν ἵκοντο: αὐτάρ τηλέμαχος καί βουκόλος ἠδέ συβώτης παῦσαν ἄρ' ὀρχηθμοῖο πόδας, παῦσαν δέ γυναῖκας, αὐτοί δ' εὐνάζοντο κατά μέγαρα σκιόεντα. τώ δ' ἐπεί οὖν φιλότητος ἐταρπήτην ἐρατεινῆς, τερπέσθην μύθοισι, πρός ἀλλήλους ἐνέποντες, ἡ μέν ὅς' ἐν μεγάροισιν ἀνέσχετο δῖα γυναικῶν ἀνδρῶν μνηστήρων ἐσορῶς' ἀΐδηλον ὅμιλον, οἵ ἕθεν εἵνεκα πολλά, βόας καί ἴφια μῆλα, ἔσφαζον, πολλός δέ πίθων ἠφύσσετο οἶνος: αὐτάρ διογενής ὀδυσεύς, ὅσα κήδε' ἔθηκεν ἀνθρώποις' ὅσα τ' αὐτός ὀϊζύσας ἐμόγησε, πάντ' ἔλεγ': ἡ δ' ἄρα τέρπετ' ἀκούους', οὐδέ οἱ ὕπνος πῖπτεν ἐπί βλεφάροισι πάρος καταλέξαι ἅπαντα. ἤρξατο δ', ὡς πρῶτον κίκονας δάμας', αὐτάρ ἔπειτα ἦλθεν λωτοφάγων ἀνδρῶν πίειραν ἄρουραν: ἠδ' ὅσα κύκλωψ ἕρξε, καί ὡς ἀπετείσατο ποινήν ἰφθίμων ἑτάρων, οὕς ἤσθιεν οὐδ' ἐλέαιρεν: ἠδ' ὡς αἴολον ἵκεθ', ὅ μιν πρόφρων ὑπέδεκτο καί πέμπ', οὐδέ πω αἶσα φίλην ἐς πατρίδ' ἱκέσθαι ἤην, ἀλλά μιν αὖτις ἀναρπάξασα θύελλα πόντον ἐπ' ἰχθυόεντα φέρεν βαρέα στενάχοντα: ἠδ' ὡς τηλέπυλον λαιστρυγονίην ἀφίκανεν, οἵ νῆάς τ' ὄλεσαν καί ἐϋκνήμιδας ἑταίρους [πάντας: ὀδυσσεύς δ' οἶος ὑπέκφυγε νηΐ μελαίνῃ.] καί κίρκης κατέλεξε δόλον πολυμηχανίην τε, ἠδ' ὡς εἰς ἀΐδεω δόμον ἤλυθεν εὐρώεντα ψυχῇ χρησόμενος θηβαίου τειρεσίαο νηΐ πολυκλήϊδι, καί εἴσιδε πάντας ἑταίρους μητέρα θ', ἥ μιν ἔτικτε καί ἔτρεφε τυτθόν ἐόντα: ἠδ' ὡς σειρήνων ἁδινάων φθόγγον ἄκουσεν, ὥς θ' ἵκετο πλαγκτάς πέτρας δεινήν τε χάρυβδιν σκύλλην θ', ἥν οὔ πώ ποτ' ἀκήριοι ἄνδρες ἄλυξαν: ἠδ' ὡς ἠελίοιο βόας κατέπεφνον ἑταῖροι: ἠδ' ὡς νῆα θοήν ἔβαλε ψολόεντι κεραυνῷ ζεύς ὑψιβρεμέτης, ἀπό δ' ἔφθιθεν ἐσθλοί ἑταῖροι πάντες ὁμῶς, αὐτός δέ κακάς ὑπό κῆρας ἄλυξεν: ὥς θ' ἵκετ' ὠγυγίην νῆσον νύμφην τε καλυψώ, ἥ δή μιν κατέρυκε, λιλαιομένη πόσιν εἶναι, ἐν σπέεσι γλαφυροῖσι καί ἔτρεφεν ἠδέ ἔφασκεν θήσειν ἀθάνατον καί ἀγήραον ἤματα πάντα: ἀλλά τοῦ οὔ ποτε θυμόν ἐνί στήθεσσιν ἔπειθεν: ἠδ' ὡς ἐς φαίηκας ἀφίκετο πολλά μογήσας, οἵ δή μιν περί κῆρι θεόν ὥς τιμήσαντο καί πέμψαν σύν νηΐ φίλην ἐς πατρίδα γαῖαν, χαλκόν τε χρυσόν τε ἅλις ἐσθῆτά τε δόντες. τοῦτ' ἄρα δεύτατον εἶπεν ἔπος, ὅτε οἱ γλυκύς ὕπνος λυσιμελής ἐπόρουσε, λύων μελεδήματα θυμοῦ. ἡ δ' αὖτ' ἄλλ' ἐνόησε θεά γλαυκῶπις ἀθήνη: ὁππότε δή ῥ' ὀδυσῆα ἐέλπετο ὅν κατά θυμόν εὐνῆς ἧς ἀλόχου ταρπήμεναι ἠδέ καί ὕπνου, αὐτίκ' ἀπ' ὠκεανοῦ χρυσόθρονον ἠριγένειαν ὦρσεν, ἵν' ἀνθρώποισι φόως φέροι. ὦρτο δ' ὀδυσσεύς εὐνῆς ἐκ μαλακῆς, ἀλόχῳ δ' ἐπί μῦθον ἔτελλεν: “ὦ γύναι, ἤδη μέν πολέων κεκορήμεθ' ἀέθλων ἀμφοτέρω, σύ μέν ἐνθάδ' ἐμόν πολυκηδέα νόστον κλαίους': αὐτάρ ἐμέ ζεύς ἄλγεσι καί θεοί ἄλλοι ἱέμενον πεδάασκον ἐμῆς ἀπό πατρίδος αἴης. νῦν δ' ἐπεί ἀμφοτέρω πολυήρατον ἱκόμεθ' εὐνήν, κτήματα μέν, τά μοί ἐστι, κομιζέμεν ἐν μεγάροισι, μῆλα δ', ἅ μοι μνηστῆρες ὑπερφίαλοι κατέκειρον, πολλά μέν αὐτός ἐγώ ληΐσσομαι, ἄλλα δ' ἀχαιοί δώσους', εἰς ὅ κε πάντας ἐνιπλήσωσιν ἐπαύλους. ἀλλ' ἦ τοι μέν ἐγώ πολυδένδρεον ἀγρόν ἄπειμι ὀψόμενος πατέρ' ἐσθλόν, ὅ μοι πυκινῶς ἀκάχηται: σοί δέ, γύναι, τόδ' ἐπιστέλλω πινυτῇ περ ἐούσῃ: αὐτίκα γάρ φάτις εἶσιν ἅμ' ἠελίῳ ἀνιόντι ἀνδρῶν μνηστήρων, οὕς ἔκτανον ἐν μεγάροισιν: εἰς ὑπερῷ' ἀναβᾶσα σύν ἀμφιπόλοισι γυναιξίν ἧσθαι, μηδέ τινα προτιόσσεο μηδ' ἐρέεινε.” ἦ ῥα, καί ἀμφ' ὤμοισιν ἐδύσετο τεύχεα καλά, ὦρσε δέ τηλέμαχον καί βουκόλον ἠδέ συβώτην, πάντας δ' ἔντε' ἄνωγεν ἀρήϊα χερσίν ἑλέσθαι. οἱ δέ οἱ οὐκ ἀπίθησαν, ἐθωρήσσοντο δέ χαλκῷ, ὤϊξαν δέ θύρας, ἐκ δ' ἤϊον: ἦρχε δ' ὀδυσσεύς. ἤδη μέν φάος ἦεν ἐπί χθόνα, τούς δ' ἄρ' ἀθήνη νυκτί κατακρύψασα θοῶς ἐξῆγε πόληος. {οδυσσειασ ω} ἑρμῆς δέ ψυχάς κυλλήνιος ἐξεκαλεῖτο ἀνδρῶν μνηστήρων: ἔχε δέ ῥάβδον μετά χερσί καλήν χρυσείην, τῇ τ' ἀνδρῶν ὄμματα θέλγει, ὧν ἐθέλει, τούς δ' αὖτε καί ὑπνώοντας ἐγείρει: τῇ ῥ' ἄγε κινήσας, ταί δέ τρίζουσαι ἕποντο. ὡς δ' ὅτε νυκτερίδες μυχῷ ἄντρου θεσπεσίοιο τρίζουσαι ποτέονται, ἐπεί κέ τις ἀποπέσῃσιν ὁρμαθοῦ ἐκ πέτρης, ἀνά τ' ἀλλήλῃσιν ἔχονται, ὥς αἱ τετριγυῖαι ἅμ' ἤϊσαν: ἦρχε δ' ἄρα σφιν ἑρμείας ἀκάκητα κατ' εὐρώεντα κέλευθα. πάρ δ' ἴσαν ὠκεανοῦ τε ῥοάς καί λευκάδα πέτρην, ἠδέ παρ' ἠελίοιο πύλας καί δῆμον ὀνείρων ἤϊσαν: αἶψα δ' ἵκοντο κατ' ἀσφοδελόν λειμῶνα, ἔνθα τε ναίουσι ψυχαί, εἴδωλα καμόντων. εὗρον δέ ψυχήν πηληϊάδεω ἀχιλῆος καί πατροκλῆος καί ἀμύμονος ἀντιλόχοιο αἴαντός θ', ὅς ἄριστος ἔην εἶδός τε δέμας τε τῶν ἄλλων δαναῶν μετ' ἀμύμονα πηλεΐωνα. ὥς οἱ μέν περί κεῖνον ὁμίλεον: ἀγχίμολον δέ ἤλυθ' ἔπι ψυχή ἀγαμέμνονος ἀτρεΐδαο ἀχνυμένη: περί δ' ἄλλαι ἀγηγέραθ', ὅσσοι ἅμ' αὐτῷ οἴκῳ ἐν αἰγίσθοιο θάνον καί πότμον ἐπέσπον. τόν προτέρη ψυχή προσεφώνεε πηλεΐωνος: “ἀτρεΐδη, περί μέν σε φάμεν διί τερπικεραύνῳ ἀνδρῶν ἡρώων φίλον ἔμμεναι ἤματα πάντα, οὕνεκα πολλοῖσίν τε καί ἰφθίμοισιν ἄνασσες δήμῳ ἔνι τρώων, ὅθι πάσχομεν ἄλγε' ἀχαιοί. ἦ τ' ἄρα καί σοί πρωΐ παραστήσεσθαι ἔμελλε μοῖρ' ὀλοή, τήν οὔ τις ἀλεύεται, ὅς κε γένηται. ὡς ὄφελες τιμῆς ἀπονήμενος, ἧς περ ἄνασσες, δήμῳ ἔνι τρώων θάνατον καί πότμον ἐπισπεῖν: τῶ κέν τοι τύμβον μέν ἐποίησαν παναχαιοί, ἠδέ κε καί σῷ παιδί μέγα κλέος ἤρα' ὀπίσσω: νῦν δ' ἄρα ς' οἰκτίστῳ θανάτῳ εἵμαρτο ἁλῶναι.” τόν δ' αὖτε ψυχή προσεφώνεεν ἀτρεΐδαο: “ὄλβιε πηλέος υἱέ, θεοῖς' ἐπιείκελ' ἀχιλλεῦ, ὅς θάνες ἐν τροίῃ ἑκάς ἄργεος: ἀμφί δέ ς' ἄλλοι κτείνοντο τρώων καί ἀχαιῶν υἷες ἄριστοι, μαρνάμενοι περί σεῖο: σύ δ' ἐν στροφάλιγγι κονίης κεῖσο μέγας μεγαλωστί, λελασμένος ἱπποσυνάων. ἡμεῖς δέ πρόπαν ἦμαρ ἐμαρνάμεθ': οὐδέ κε πάμπαν παυσάμεθα πτολέμου, εἰ μή ζεύς λαίλαπι παῦσεν. αὐτάρ ἐπεί ς' ἐπί νῆας ἐνείκαμεν ἐκ πολέμοιο, κάτθεμεν ἐν λεχέεσσι, καθήραντες χρόα καλόν ὕδατί τε λιαρῷ καί ἀλείφατι: πολλά δέ ς' ἀμφί δάκρυα θερμά χέον δαναοί κείροντό τε χαίτας. μήτηρ δ' ἐξ ἁλός ἦλθε σύν ἀθανάτῃς' ἁλίῃσιν ἀγγελίης ἀΐουσα: βοή δ' ἐπί πόντον ὀρώρει θεσπεσίη, ὑπό δέ τρόμος ἤλυθε πάντας ἀχαιούς. καί νύ κ' ἀναΐξαντες ἔβαν κοίλας ἐπί νῆας, εἰ μή ἀνήρ κατέρυκε παλαιά τε πολλά τε εἰδώς, νέστωρ, οὗ καί πρόσθεν ἀρίστη φαίνετο βουλή: ὅ σφιν ἐΰ φρονέων ἀγορήσατο καί μετέειπεν: ‘ἴσχεσθ', ἀργεῖοι, μή φεύγετε, κοῦροι ἀχαιῶν. μήτηρ ἐξ ἁλός ἥδε σύν ἀθανάτῃς' ἁλίῃσιν ἔρχεται, οὗ παιδός τεθνηότος ἀντιόωσα.’ ὥς ἔφαθ', οἱ δ' ἔσχοντο φόβου μεγάθυμοι ἀχαιοί. ἀμφί δέ ς' ἔστησαν κοῦραι ἁλίοιο γέροντος οἴκτρ' ὀλοφυρόμεναι, περί δ' ἄμβροτα εἵματα ἕσσαν. μοῦσαι δ' ἐννέα πᾶσαι ἀμειβόμεναι ὀπί καλῇ θρήνεον: ἔνθα κεν οὔ τιν' ἀδάκρυτόν γ' ἐνόησας ἀργείων: τοῖον γάρ ὑπώρορε μοῦσα λίγεια. ἑπτά δέ καί δέκα μέν σε ὁμῶς νύκτας τε καί ἦμαρ κλαίομεν ἀθάνατοί τε θεοί θνητοί τ' ἄνθρωποι: ὀκτωκαιδεκάτῃ δ' ἔδομεν πυρί: πολλά δ' ἐπ' αὐτῷ μῆλα κατεκτάνομεν μάλα πίονα καί ἕλικας βοῦς. καίεο δ' ἔν τ' ἐσθῆτι θεῶν καί ἀλείφατι πολλῷ καί μέλιτι γλυκερῷ: πολλοί δ' ἥρωες ἀχαιοί τεύχεσιν ἐρρώσαντο πυρήν πέρι καιομένοιο, πεζοί θ' ἱππῆές τε: πολύς δ' ὀρυμαγδός ὀρώρει. αὐτάρ ἐπεί δή σε φλόξ ἤνυσεν ἡφαίστοιο, ἠῶθεν δή τοι λέγομεν λεύκ' ὀστέ', ἀχιλλεῦ, οἴνῳ ἐν ἀκρήτῳ καί ἀλείφατι. δῶκε δέ μήτηρ χρύσεον ἀμφιφορῆα: διωνύσοιο δέ δῶρον φάσκ' ἔμεναι, ἔργον δέ περικλυτοῦ ἡφαίστοιο. ἐν τῷ τοι κεῖται λεύκ' ὀστέα, φαίδιμ' ἀχιλλεῦ, μίγδα δέ πατρόκλοιο μενοιτιάδαο θανόντος, χωρίς δ' ἀντιλόχοιο, τόν ἔξοχα τῖες ἁπάντων τῶν ἄλλων ἑτάρων μετά πάτροκλόν γε θανόντα. ἀμφ' αὐτοῖσι δ' ἔπειτα μέγαν καί ἀμύμονα τύμβον χεύαμεν ἀργείων ἱερός στρατός αἰχμητάων ἀκτῇ ἔπι προὐχούσῃ, ἐπί πλατεῖ ἑλλησπόντῳ, ὥς κεν τηλεφανής ἐκ ποντόφιν ἀνδράσιν εἴη τοῖς', οἵ νῦν γεγάασι καί οἵ μετόπισθεν ἔσονται. μήτηρ δ' αἰτήσασα θεούς περικαλλέ' ἄεθλα θῆκε μέσῳ ἐν ἀγῶνι ἀριστήεσσιν ἀχαιῶν. ἤδη μέν πολέων τάφῳ ἀνδρῶν ἀντεβόλησας ἡρώων, ὅτε κέν ποτ' ἀποφθιμένου βασιλῆος ζώννυνταί τε νέοι καί ἐπεντύνωνται ἄεθλα: ἀλλά κε κεῖνα μάλιστα ἰδών θηήσαο θυμῷ, οἷ' ἐπί σοί κατέθηκε θεά περικαλλέ' ἄεθλα, ἀργυρόπεζα θέτις: μάλα γάρ φίλος ἦσθα θεοῖσιν. ὥς σύ μέν οὐδέ θανών ὄνομ' ὤλεσας, ἀλλά τοι αἰεί πάντας ἐπ' ἀνθρώπους κλέος ἔσσεται ἐσθλόν, ἀχιλλεῦ: αὐτάρ ἐμοί τί τόδ' ἦδος, ἐπεί πόλεμον τολύπευσα; ἐν νόστῳ γάρ μοι ζεύς μήσατο λυγρόν ὄλεθρον αἰγίσθου ὑπό χερσί καί οὐλομένης ἀλόχοιο.” ὥς οἱ μέν τοιαῦτα πρός ἀλλήλους ἀγόρευον: ἀγχίμολον δέ σφ' ἦλθε διάκτορος ἀργεϊφόντης ψυχάς μνηστήρων κατάγων ὀδυσῆϊ δαμέντων. τώ δ' ἄρα θαμβήσαντ' ἰθύς κίον, ὡς ἐσιδέσθην. ἔγνω δέ ψυχή ἀγαμέμνονος ἀτρεΐδαο παῖδα φίλον μελανῆος, ἀγακλυτόν ἀμφιμέδοντα: ξεῖνος γάρ οἱ ἔην ἰθάκῃ ἔνι οἰκία ναίων. τόν προτέρη ψυχή προσεφώνεεν ἀτρεΐδαο: “ἀμφίμεδον, τί παθόντες ἐρεμνήν γαῖαν ἔδυτε πάντες κεκριμένοι καί ὁμήλικες; οὐδέ κεν ἄλλως κρινάμενος λέξαιτο κατά πτόλιν ἄνδρας ἀρίστους. ἤ ὔμμ' ἐν νήεσσι ποσειδάων ἐδάμασσεν ὄρσας ἀργαλέους ἀνέμους καί κύματα μακρά, ἦ που ἀνάρσιοι ἄνδρες ἐδηλήσαντ' ἐπί χέρσου βοῦς περιταμνομένους ἠδ' οἰῶν πώεα καλά, ἦε περί πτόλιος μαχεούμενοι ἠδέ γυναικῶν; εἰπέ μοι εἰρομένῳ: ξεῖνος δέ τοι εὔχομαι εἶναι. ἦ οὐ μέμνῃ, ὅτε κεῖσε κατήλυθον ὑμέτερον δῶ ὀτρυνέων ὀδυσῆα σύν ἀντιθέῳ μενελάῳ ἴλιον εἰς ἅμ' ἕπεσθαι ἐϋσσέλμων ἐπί νηῶν; μηνί δ' ἐν οὔλῳ πάντα περήσαμεν εὐρέα πόντον, σπουδῇ παρπεπιθόντες ὀδυσσῆα πτολίπορθον.” τόν δ' αὖτε ψυχή προσεφώνεεν ἀμφιμέδοντος: [“ἀτρεΐδη κύδιστε, ἄναξ ἀνδρῶν ἀγάμεμνον,] μέμνημαι τάδε πάντα, διοτρεφές, ὡς ἀγορεύεις: σοί δ' ἐγώ εὖ μάλα πάντα καί ἀτρεκέως καταλέξω, ἡμετέρου θανάτοιο κακόν τέλος, οἷον ἐτύχθη. μνώμεθ' ὀδυσσῆος δήν οἰχομένοιο δάμαρτα: ἡ δ' οὔτ' ἠρνεῖτο στυγερόν γάμον οὔτε τελεύτα, ἡμῖν φραζομένη θάνατον καί κῆρα μέλαιναν, ἀλλά δόλον τόνδ' ἄλλον ἐνί φρεσί μερμήριξε: στησαμένη μέγαν ἱστόν ἐνί μεγάροισιν ὕφαινε, λεπτόν καί περίμετρον: ἄφαρ δ' ἡμῖν μετέειπε: ‘κοῦροι, ἐμοί μνηστῆρες, ἐπεί θάνε δῖος ὀδυσσεύς, μίμνετ' ἐπειγόμενοι τόν ἐμόν γάμον, εἰς ὅ κε φᾶρος ἐκτελέσω, μή μοι μεταμώνια νήματ' ὄληται, λαέρτῃ ἥρωϊ ταφήϊον, εἰς ὅτε κέν μιν μοῖρ' ὀλοή καθέλῃσι τανηλεγέος θανάτοιο, μή τίς μοι κατά δῆμον ἀχαιϊάδων νεμεσήσῃ, αἴ κεν ἄτερ σπείρου κεῖται πολλά κτεατίσσας.’ ὥς ἔφαθ', ἡμῖν δ' αὖτ' ἐπεπείθετο θυμός ἀγήνωρ. ἔνθα καί ἠματίη μέν ὑφαίνεσκεν μέγαν ἱστόν, νύκτας δ' ἀλλύεσκεν, ἐπήν δαΐδας παραθεῖτο. ὥς τρίετες μέν ἔληθε δόλῳ καί ἔπειθεν ἀχαιούς: ἀλλ' ὅτε τέτρατον ἦλθεν ἔτος καί ἐπήλυθον ὧραι, [μηνῶν φθινόντων, περί δ' ἤματα πόλλ' ἐτελέσθη,] καί τότε δή τις ἔειπε γυναικῶν, ἥ σάφα ᾔδη, καί τήν γ' ἀλλύουσαν ἐφεύρομεν ἀγλαόν ἱστόν. ὥς τό μέν ἐξετέλεσσε καί οὐκ ἐθέλους', ὑπ' ἀνάγκης. εὖθ' ἡ φᾶρος ἔδειξεν, ὑφήνασα μέγαν ἱστόν, πλύνας', ἠελίῳ ἐναλίγκιον ἠέ σελήνῃ, καί τότε δή ῥ' ὀδυσῆα κακός ποθεν ἤγαγε δαίμων ἀγροῦ ἐπ' ἐσχατιήν, ὅθι δώματα ναῖε συβώτης. ἔνθ' ἦλθεν φίλος υἱός ὀδυσσῆος θείοιο, ἐκ πύλου ἠμαθόεντος ἰών σύν νηΐ μελαίνῃ: τώ δέ μνηστῆρσιν θάνατον κακόν ἀρτύναντε ἵκοντο προτί ἄστυ περικλυτόν, ἦ τοι ὀδυσσεύς ὕστερος, αὐτάρ τηλέμαχος πρόσθ' ἡγεμόνευε. τόν δέ συβώτης ἦγε κακά χροΐ εἵματ' ἔχοντα, πτωχῷ λευγαλέῳ ἐναλίγκιον ἠδέ γέροντι, σκηπτόμενον: τά δέ λυγρά περί χροΐ εἵματα ἕστο: οὐδέ τις ἡμείων δύνατο γνῶναι τόν ἐόντα, ἐξαπίνης προφανέντ', οὐδ' οἵ προγενέστεροι ἦσαν, ἀλλ' ἔπεσίν τε κακοῖσιν ἐνίσσομεν ἠδέ βολῇσιν. αὐτάρ ὁ τεῖος ἐτόλμα ἐνί μεγάροισιν ἑοῖσι βαλλόμενος καί ἐνισσόμενος τετληότι θυμῷ: ἀλλ' ὅτε δή μιν ἔγειρε διός νόος αἰγιόχοιο, σύν μέν τηλεμάχῳ περικαλλέα τεύχε' ἀείρας ἐς θάλαμον κατέθηκε καί ἐκλήϊσεν ὀχῆας, αὐτάρ ὁ ἥν ἄλοχον πολυκερδείῃσιν ἄνωγε τόξον μνηστήρεσσι θέμεν πολιόν τε σίδηρον, ἡμῖν αἰνομόροισιν ἀέθλια καί φόνου ἀρχήν. οὐδέ τις ἡμείων δύνατο κρατεροῖο βιοῖο νευρήν ἐντανύσαι, πολλόν δ' ἐπιδευέες ἦμεν. ἀλλ' ὅτε χεῖρας ἵκανεν ὀδυσσῆος μέγα τόξον, ἔνθ' ἡμεῖς μέν πάντες ὁμοκλέομεν ἐπέεσσι τόξον μή δόμεναι, μηδ' εἰ μάλα πόλλ' ἀγορεύοι, τηλέμαχος δέ μιν οἶος ἐποτρύνων ἐκέλευσεν. αὐτάρ ὁ δέξατο χειρί πολύτλας δῖος ὀδυσσεύς, ῥηϊδίως δ' ἐτάνυσσε βιόν, διά δ' ἧκε σιδήρου: στῆ δ' ἄρ' ἐπ' οὐδόν ἰών, ταχέας δ' ἐκχεύατ' ὀϊστούς δεινόν παπταίνων, βάλε δ' ἀντίνοον βασιλῆα. αὐτάρ ἔπειτ' ἄλλοις' ἐφίει στονόεντα βέλεμνα ἄντα τιτυσκόμενος: τοί δ' ἀγχιστῖνοι ἔπιπτον. γνωτόν δ' ἦν, ὅ ῥά τίς σφι θεῶν ἐπιτάρροθος ἦεν: αὐτίκα γάρ κατά δώματ' ἐπισπόμενοι μένεϊ σφῷ κτεῖνον ἐπιστροφάδην, τῶν δέ στόνος ὤρνυτ' ἀεικής κράτων τυπτομένων, δάπεδον δ' ἅπαν αἵματι θῦεν. ὥς ἡμεῖς, ἀγάμεμνον, ἀπωλόμεθ', ὧν ἔτι καί νῦν σώματ' ἀκηδέα κεῖται ἐνί μεγάροις' ὀδυσῆος: οὐ γάρ πω ἴσασι φίλοι κατά δώμαθ' ἑκάστου, οἵ κ' ἀπονίψαντες μέλανα βρότον ἐξ ὠτειλέων κατθέμενοι γοάοιεν: ὅ γάρ γέρας ἐστί θανόντων.” τόν δ' αὖτε ψυχή προσεφώνεεν ἀτρεΐδαο: “ὄλβιε λαέρταο πάϊ, πολυμήχαν' ὀδυσσεῦ, ἦ ἄρα σύν μεγάλῃ ἀρετῇ ἐκτήσω ἄκοιτιν: ὡς ἀγαθαί φρένες ἦσαν ἀμύμονι πηνελοπείῃ, κούρῃ ἰκαρίου, ὡς εὖ μέμνητ' ὀδυσῆος, ἀνδρός κουριδίου. τῶ οἱ κλέος οὔ ποτ' ὀλεῖται ἧς ἀρετῆς, τεύξουσι δ' ἐπιχθονίοισιν ἀοιδήν ἀθάνατοι χαρίεσσαν ἐχέφρονι πηνελοπείῃ, οὐχ ὡς τυνδαρέου κούρη κακά μήσατο ἔργα, κουρίδιον κτείνασα πόσιν, στυγερή δέ τ' ἀοιδή ἔσσετ' ἐπ' ἀνθρώπους, χαλεπήν δέ τε φῆμιν ὀπάσσει θηλυτέρῃσι γυναιξί, καί ἥ κ' εὐεργός ἔῃσιν.” ὥς οἱ μέν τοιαῦτα πρός ἀλλήλους ἀγόρευον, ἑσταότ' εἰν ἀΐδαο δόμοις', ὑπό κεύθεσι γαίης: οἱ δ' ἐπεί ἐκ πόλιος κατέβαν, τάχα δ' ἀγρόν ἵκοντο καλόν λαέρταο τετυγμένον, ὅν ῥά ποτ' αὐτός λαέρτης κτεάτισσεν, ἐπεί μάλα πολλά μόγησεν. ἔνθα οἱ οἶκος ἔην, περί δέ κλίσιον θέε πάντῃ, ἐν τῷ σιτέσκοντο καί ἵζανον ἠδέ ἴαυον δμῶες ἀναγκαῖοι, τοί οἱ φίλα ἐργάζοντο. ἐν δέ γυνή σικελή γρηΰς πέλεν, ἥ ῥα γέροντα ἐνδυκέως κομέεσκεν ἐπ' ἀγροῦ νόσφι πόληος. ἔνθ' ὀδυσεύς δμώεσσι καί υἱέϊ μῦθον ἔειπεν: “ὑμεῖς μέν νῦν ἔλθετ' ἐϋκτίμενον δόμον εἴσω, δεῖπνον δ' αἶψα συῶν ἱερεύσατε ὅς τις ἄριστος: αὐτάρ ἐγώ πατρός πειρήσομαι ἡμετέροιο, αἴ κέ μ' ἐπιγνώῃ καί φράσσεται ὀφθαλμοῖσιν, ἦέ κεν ἀγνοιῇσι πολύν χρόνον ἀμφίς ἐόντα.” ὥς εἰπών δμώεσσιν ἀρήϊα τεύχε' ἔδωκεν. οἱ μέν ἔπειτα δόμονδε θοῶς κίον, αὐτάρ ὀδυσσεύς ἄσσον ἴεν πολυκάρπου ἀλῳῆς πειρητίζων. οὐδ' εὗρεν δολίον, μέγαν ὄρχατον ἐσκαταβαίνων, οὐδέ τινα δμώων οὐδ' υἱῶν: ἀλλ' ἄρα τοί γε αἱμασιάς λέξοντες ἀλῳῆς ἔμμεναι ἕρκος ᾤχοντ', αὐτάρ ὁ τοῖσι γέρων ὁδόν ἡγεμόνευε. τόν δ' οἶον πατέρ' εὗρεν ἐϋκτιμένῃ ἐν ἀλῳῇ, λιστρεύοντα φυτόν: ῥυπόωντα δέ ἕστο χιτῶνα, ῥαπτόν ἀεικέλιον, περί δέ κνήμῃσι βοείας κνημῖδας ῥαπτάς δέδετο, γραπτῦς ἀλεείνων, χειρῖδάς τ' ἐπί χερσί βάτων ἕνεκ': αὐτάρ ὕπερθεν αἰγείην κυνέην κεφαλῇ ἔχε, πένθος ἀέξων. τόν δ' ὡς οὖν ἐνόησε πολύτλας δῖος ὀδυσσεύς γήραϊ τειρόμενον, μέγα δέ φρεσί πένθος ἔχοντα, στάς ἄρ' ὑπό βλωθρήν ὄγχνην κατά δάκρυον εἶβε. μερμήριξε δ' ἔπειτα κατά φρένα καί κατά θυμόν κύσσαι καί περιφῦναι ἑόν πατέρ' ἠδέ ἕκαστα εἰπεῖν, ὡς ἔλθοι καί ἵκοιτ' ἐς πατρίδα γαῖαν, ἦ πρῶτ' ἐξερέοιτο ἕκαστά τε πειρήσαιτο. ὧδε δέ οἱ φρονέοντι δοάσσατο κέρδιον εἶναι, πρῶτον κερτομίοις' ἔπεσιν διαπειρηθῆναι. τά φρονέων ἰθύς κίεν αὐτοῦ δῖος ὀδυσσεύς. ἦ τοι ὁ μέν κατέχων κεφαλήν φυτόν ἀμφελάχαινε: τόν δέ παριστάμενος προσεφώνεε φαίδιμος υἱός: “ὦ γέρον, οὐκ ἀδαημονίη ς' ἔχει ἀμφιπολεύειν ὄρχατον, ἀλλ' εὖ τοι κομιδή ἔχει, οὐδέ τι πάμπαν, οὐ φυτόν, οὐ συκῆ, οὐκ ἄμπελος, οὐ μέν ἐλαίη, οὐκ ὄγχνη, οὐ πρασιή τοι ἄνευ κομιδῆς κατά κῆπον. ἄλλο δέ τοι ἐρέω, σύ δέ μή χόλον ἔνθεο θυμῷ: αὐτόν ς' οὐκ ἀγαθή κομιδή ἔχει, ἀλλ' ἅμα γῆρας λυγρόν ἔχεις αὐχμεῖς τε κακῶς καί ἀεικέα ἕσσαι. οὐ μέν ἀεργίης γε ἄναξ ἕνεκ' οὔ σε κομίζει, οὐδέ τί τοι δούλειον ἐπιπρέπει εἰσοράασθαι εἶδος καί μέγεθος: βασιλῆι γάρ ἀνδρί ἔοικας. τοιούτῳ δέ ἔοικεν, ἐπεί λούσαιτο φάγοι τε, εὑδέμεναι μαλακῶς: ἡ γάρ δίκη ἐστί γερόντων. ἀλλ' ἄγε μοι τόδε εἰπέ καί ἀτρεκέως κατάλεξον: τεῦ δμώς εἰς ἀνδρῶν; τεῦ δ' ὄρχατον ἀμφιπολεύεις; καί μοι τοῦτ' ἀγόρευσον ἐτήτυμον, ὄφρ' ἐΰ εἰδῶ, εἰ ἐτεόν γ' ἰθάκην τήνδ' ἱκόμεθ', ὥς μοι ἔειπεν οὗτος ἀνήρ νῦν δή ξυμβλήμενος ἐνθάδ' ἰόντι, οὔ τι μάλ' ἀρτίφρων, ἐπεί οὐ τόλμησεν ἕκαστα εἰπεῖν ἠδ' ἐπακοῦσαι ἐμόν ἔπος, ὡς ἐρέεινον ἀμφί ξείνῳ ἐμῷ, ἤ που ζώει τε καί ἔστιν, ἦ ἤδη τέθνηκε καί εἰν ἀΐδαο δόμοισιν. ἐκ γάρ τοι ἐρέω, σύ δέ σύνθεο καί μευ ἄκουσον: ἄνδρα ποτ' ἐξείνισσα φίλῃ ἐν πατρίδι γαίῃ ἡμέτερόνδ' ἐλθόντα, καί οὔ πώ τις βροτός ἄλλος ξείνων τηλεδαπῶν φιλίων ἐμόν ἵκετο δῶμα: εὔχετο δ' ἐξ ἰθάκης γένος ἔμμεναι, αὐτάρ ἔφασκε λαέρτην ἀρκεισιάδην πατέρ' ἔμμεναι αὐτῷ. τόν μέν ἐγώ πρός δώματ' ἄγων ἐΰ ἐξείνισσα, ἐνδυκέως φιλέων, πολλῶν κατά οἶκον ἐόντων, καί οἱ δῶρα πόρον ξεινήϊα, οἷα ἐῴκει. χρυσοῦ μέν οἱ δῶκ' εὐεργέος ἑπτά τάλαντα, δῶκα δέ οἱ κρητῆρα πανάργυρον ἀνθεμόεντα, δώδεκα δ' ἁπλοΐδας χλαίνας, τόσσους δέ τάπητας, τόσσα δέ φάρεα καλά, τόσους δ' ἐπί τοῖσι χιτῶνας, χωρίς δ' αὖτε γυναῖκας ἀμύμονα ἔργα ἰδυίας τέσσαρας εἰδαλίμας, ἅς ἤθελεν αὐτός ἑλέσθαι.” τόν δ' ἠμείβετ' ἔπειτα πατήρ κατά δάκρυον εἴβων: “ξεῖν', ἦ τοι μέν γαῖαν ἱκάνεις, ἥν ἐρεείνεις, ὑβρισταί δ' αὐτήν καί ἀτάσθαλοι ἄνδρες ἔχουσι. δῶρα δ' ἐτώσια ταῦτα χαρίζεο, μυρί' ὀπάζων: εἰ γάρ μιν ζωόν γε κίχεις ἰθάκης ἐνί δήμῳ, τῶ κέν ς' εὖ δώροισιν ἀμειψάμενος ἀπέπεμψε καί ξενίῃ ἀγαθῇ: ἡ γάρ θέμις, ὅς τις ὑπάρξῃ. ἀλλ' ἄγε μοι τόδε εἰπέ καί ἀτρεκέως κατάλεξον: πόστον δή ἔτος ἐστίν, ὅτε ξείνισσας ἐκεῖνον, σόν ξεῖνον δύστηνον, ἐμόν παῖδ', εἴ ποτ' ἔην γε; δύσμορον: ὅν που τῆλε φίλων καί πατρίδος αἴης ἠέ που ἐν πόντῳ φάγον ἰχθύες, ἤ ἐπί χέρσου θηρσί καί οἰωνοῖσιν ἕλωρ γένετ': οὐδέ ἑ μήτηρ κλαῦσε περιστείλασα πατήρ θ', οἵ μιν τεκόμεσθα: οὐδ' ἄλοχος πολύδωρος, ἐχέφρων πηνελόπεια, κώκυς' ἐν λεχέεσσιν ἑόν πόσιν, ὡς ἐπεῴκει, ὀφθαλμούς καθελοῦσα: τό γάρ γέρας ἐστί θανόντων. καί μοι τοῦτ' ἀγόρευσον ἐτήτυμον, ὄφρ' ἐΰ εἰδῶ: τίς πόθεν εἰς ἀνδρῶν; πόθι τοι πόλις ἠδέ τοκῆες; ποῦ δαί νηῦς ἕστηκε θοή, ἥ ς' ἤγαγε δεῦρο ἀντιθέους θ' ἑτάρους; ἦ ἔμπορος εἰλήλουθας νηός ἐπ' ἀλλοτρίης, οἱ δ' ἐκβήσαντες ἔβησαν;” τόν δ' ἀπαμειβόμενος προσέφη πολύμητις ὀδυσσεύς: “τοιγάρ ἐγώ τοι πάντα μάλ' ἀτρεκέως καταλέξω. εἰμί μέν ἐξ ἀλύβαντος, ὅθι κλυτά δώματα ναίω, υἱός ἀφείδαντος πολυπημονίδαο ἄνακτος: αὐτάρ ἐμοί γ' ὄνομ' ἐστίν ἐπήριτος: ἀλλά με δαίμων πλάγξ' ἀπό σικανίης δεῦρ' ἐλθέμεν οὐκ ἐθέλοντα: νηῦς δέ μοι ἥδ' ἕστηκεν ἐπ' ἀγροῦ νόσφι πόληος. αὐτάρ ὀδυσσῆϊ τόδε δή πέμπτον ἔτος ἐστίν, ἐξ οὗ κεῖθεν ἔβη καί ἐμῆς ἀπελήλυθε πάτρης, δύσμορος: ἦ τέ οἱ ἐσθλοί ἔσαν ὄρνιθες ἰόντι, δεξιοί, οἷς χαίρων μέν ἐγών ἀπέπεμπον ἐκεῖνον, χαῖρε δέ κεῖνος ἰών: θυμός δ' ἔτι νῶϊν ἐώλπει μείξεσθαι ξενίῃ ἠδ' ἀγλαά δῶρα διδώσειν.” ὥς φάτο, τόν δ' ἄχεος νεφέλη ἐκάλυψε μέλαινα: ἀμφοτέρῃσι δέ χερσίν ἑλών κόνιν αἰθαλόεσσαν χεύατο κάκ κεφαλῆς πολιῆς, ἁδινά στεναχίζων. τοῦ δ' ὠρίνετο θυμός, ἀνά ῥῖνας δέ οἱ ἤδη δριμύ μένος προὔτυψε φίλον πατέρ' εἰσορόωντι. κύσσε δέ μιν περιφύς ἐπιάλμενος ἠδέ προσηύδα: “κεῖνος μέν δή ὅδ' αὐτός ἐγώ, πάτερ, ὅν σύ μεταλλᾷς, ἤλυθον εἰκοστῷ ἔτεϊ ἐς πατρίδα γαῖαν. ἀλλ' ἴσχευ κλαυθμοῖο γόοιό τε δακρυόεντος. ἐκ γάρ τοι ἐρέω: _μάλα δέ χρή σπευδέμεν ἔμπης: _ μνηστῆρας κατέπεφνον ἐν ἡμετέροισι δόμοισι λώβην τεινύμενος θυμαλγέα καί κακά ἔργα.” τόν δ' αὖ λαέρτης ἀπαμείβετο φώνησέν τε: “εἰ μέν δή ὀδυσεύς γε, ἐμός πάϊς, εἰλήλουθας, σῆμά τί μοι νῦν εἰπέ ἀριφραδές, ὄφρα πεποίθω.” τόν δ' ἀπαμειβόμενος προσέφη πολύμητις ὀδυσσεύς: “οὐλήν μέν πρῶτον τήνδε φράσαι ὀφθαλμοῖσι, τήν ἐν παρνησῷ μ' ἔλασεν σῦς λευκῷ ὀδόντι οἰχόμενον: σύ δέ με προΐεις καί πότνια μήτηρ ἐς πατέρ' αὐτόλυκον μητρός φίλον, ὄφρ' ἄν ἑλοίμην δῶρα, τά δεῦρο μολών μοι ὑπέσχετο καί κατένευσεν. εἰ δ' ἄγε τοι καί δένδρε' ἐϋκτιμένην κατ' ἀλῳήν εἴπω, ἅ μοί ποτ' ἔδωκας, ἐγώ δ' ᾔτευν σε ἕκαστα παιδνός ἐών, κατά κῆπον ἐπισπόμενος: διά δ' αὐτῶν ἱκνεύμεσθα, σύ δ' ὠνόμασας καί ἔειπες ἕκαστα. ὄγχνας μοι δῶκας τρεισκαίδεκα καί δέκα μηλέας, συκέας τεσσαράκοντ': ὄρχους δέ μοι ὧδ' ὀνόμηνας δώσειν πεντήκοντα, διατρύγιος δέ ἕκαστος ἤην; ἔνθα δ' ἀνά σταφυλαί παντοῖαι ἔασιν, ὁππότε δή διός ὧραι ἐπιβρίσειαν ὕπερθεν.” ὥς φάτο, τοῦ δ' αὐτοῦ λύτο γούνατα καί φίλον ἦτορ, σήματ' ἀναγνόντος, τά οἱ ἔμπεδα πέφραδ' ὀδυσσεύς: ἀμφί δέ παιδί φίλῳ βάλε πήχεε: τόν δέ ποτί οἷ εἷλεν ἀποψύχοντα πολύτλας δῖος ὀδυσσεύς. αὐτάρ ἐπεί ῥ' ἄμπνυτο καί ἐς φρένα θυμός ἀγέρθη, ἐξαῦτις μύθοισιν ἀμειβόμενος προσέειπε: “ζεῦ πάτερ, ἦ ῥ' ἔτι ἐστέ θεοί κατά μακρόν ὄλυμπον, εἰ ἐτεόν μνηστῆρες ἀτάσθαλον ὕβριν ἔτεισαν. νῦν δ' αἰνῶς δείδοικα κατά φρένα, μή τάχα πάντες ἐνθάδ' ἐπέλθωσιν ἰθακήσιοι, ἀγγελίας δέ πάντῃ ἐποτρύνωσι κεφαλλήνων πολίεσσι.” τόν δ' ἀπαμειβόμενος προσέφη πολύμητις ὀδυσσεύς: “θάρσει: μή τοι ταῦτα μετά φρεσί σῇσι μελόντων. ἀλλ' ἴομεν προτί οἶκον, ὅς ὀρχάτου ἐγγύθι κεῖται: ἔνθα δέ τηλέμαχον καί βουκόλον ἠδέ συβώτην προὔπεμψ', ὡς ἄν δεῖπνον ἐφοπλίσσωσι τάχιστα.” ὥς ἄρα φωνήσαντε βάτην πρός δώματα καλά. οἱ δ' ὅτε δή ῥ' ἵκοντο δόμους ἐΰ ναιετάοντας, εὗρον τηλέμαχον καί βουκόλον ἠδέ συβώτην ταμνομένους κρέα πολλά κερῶντάς τ' αἴθοπα οἶνον. τόφρα δέ λαέρτην μεγαλήτορα ᾧ ἐνί οἴκῳ ἀμφίπολος σικελή λοῦσεν καί χρῖσεν ἐλαίῳ, ἀμφί δ' ἄρα χλαῖναν καλήν βάλεν: αὐτάρ ἀθήνη ἄγχι παρισταμένη μέλε' ἤλδανε ποιμένι λαῶν, μείζονα δ' ἠέ πάρος καί πάσσονα θῆκεν ἰδέσθαι. ἐκ δ' ἀσαμίνθου βῆ: θαύμαζε δέ μιν φίλος υἱός, ὡς ἴδεν ἀθανάτοισι θεοῖς' ἐναλίγκιον ἄντην, καί μιν φωνήσας ἔπεα πτερόεντα προσηύδα: “ὦ πάτερ, ἦ μάλα τίς σε θεῶν αἰειγενετάων εἶδός τε μέγεθός τε ἀμείνονα θῆκεν ἰδέσθαι.” τόν δ' αὖ λαέρτης πεπνυμένος ἀντίον ηὔδα: “αἴ γάρ, ζεῦ τε πάτερ καί ἀθηναίη καί ἄπολλον, οἷος νήρικον εἷλον, ἐϋκτίμενον πτολίεθρον, ἀκτήν ἠπείροιο, κεφαλλήνεσσιν ἀνάσσων, τοῖος ἐών τοι χθιζός ἐν ἡμετέροισι δόμοισι τεύχε' ἔχων ὤμοισιν ἐφεστάμεναι καί ἀμύνειν ἄνδρας μνηστῆρας: τῶ κέ σφεων γούνατ' ἔλυσα πολλῶν ἐν μεγάροισι, σύ δέ φρένας ἔνδον ἐγήθεις.” ὥς οἱ μέν τοιαῦτα πρός ἀλλήλους ἀγόρευον. οἱ δ' ἐπεί οὖν παύσαντο πόνου τετύκοντό τε δαῖτα, ἑξείης ἕζοντο κατά κλισμούς τε θρόνους τε. ἔνθ' οἱ μέν δείπνῳ ἐπεχείρεον: ἀγχίμολον δέ ἦλθ' ὁ γέρων δολίος, σύν δ' υἱεῖς τοῖο γέροντος, ἐξ ἔργων μογέοντες, ἐπεί προμολοῦσα κάλεσσε μήτηρ, γρηῦς σικελή, ἥ σφεας τρέφε καί ῥα γέροντα ἐνδυκέως κομέεσκεν, ἐπεί κατά γῆρας ἔμαρψεν. οἱ δ' ὡς οὖν ὀδυσῆα ἴδον φράσσαντό τε θυμῷ, ἔσταν ἐνί μεγάροισι τεθηπότες: αὐτάρ ὀδυσσεύς μειλιχίοις' ἐπέεσσι καθαπτόμενος προσέειπεν: “ὦ γέρον, ἵζ' ἐπί δεῖπνον, ἀπεκλελάθεσθε δέ θάμβευς: δηρόν γάρ σίτῳ ἐπιχειρήσειν μεμαῶτες μίμνομεν ἐν μεγάροις', ὑμέας ποτιδέγμενοι αἰεί.” ὥς ἄρ' ἔφη, δολίος δ' ἰθύς κίε χεῖρε πετάσσας ἀμφοτέρας, ὀδυσεῦς δέ λαβών κύσε χεῖρ' ἐπί καρπῷ καί μιν φωνήσας ἔπεα πτερόεντα προσηύδα: “ὦ φίλ', ἐπεί νόστησας ἐελδομένοισι μάλ' ἡμῖν οὐδ' ἔτ' ὀϊομένοισι, θεοί δέ σε ἤγαγον αὐτοί, οὖλέ τε καί μέγα χαῖρε, θεοί δέ τοι ὄλβια δοῖεν. καί μοι τοῦτ' ἀγόρευσον ἐτήτυμον, ὄφρ' ἐΰ εἰδῶ, ἤ ἤδη σάφα οἶδε περίφρων πηνελόπεια νοστήσαντά σε δεῦρ', ἦ ἄγγελον ὀτρύνωμεν.” τόν δ' ἀπαμειβόμενος προσέφη πολύμητις ὀδυσσεύς: “ὦ γέρον, ἤδη οἶδε: τί σε χρή ταῦτα πένεσθαι;” ὥς φάθ', ὁ δ' αὖτις ἄρ' ἕζετ' ἐϋξέστου ἐπί δίφρου. ὥς δ' αὔτως παῖδες δολίου κλυτόν ἀμφ' ὀδυσῆα δεικανόωντ' ἐπέεσσι καί ἐν χείρεσσι φύοντο, ἑξείης δ' ἕζοντο παραί δολίον, πατέρα σφόν. ὥς οἱ μέν περί δεῖπνον ἐνί μεγάροισι πένοντο: ὄσσα δ' ἄρ' ἄγγελος ὦκα κατά πτόλιν ᾤχετο πάντῃ μνηστήρων στυγερόν θάνατον καί κῆρ' ἐνέπουσα. οἱ δ' ἄρ' ὁμῶς ἀΐοντες ἐφοίτων ἄλλοθεν ἄλλος μυχμῷ τε στοναχῇ τε δόμων προπάροιθ' ὀδυσῆος, ἐκ δέ νέκυς οἴκων φόρεον καί θάπτον ἕκαστοι, τούς δ' ἐξ ἀλλάων πολίων οἶκόνδε ἕκαστον πέμπον ἄγειν ἁλιεῦσι θοῇς' ἐπί νηυσί τιθέντες: αὐτοί δ' εἰς ἀγορήν κίον ἁθρόοι, ἀχνύμενοι κῆρ. αὐτάρ ἐπεί ῥ' ἤγερθεν ὁμηγερέες τ' ἐγένοντο, τοῖσιν δ' εὐπείθης ἀνά θ' ἵστατο καί μετέειπε: παιδός γάρ οἱ ἄλαστον ἐνί φρεσί πένθος ἔκειτο, ἀντινόου, τόν πρῶτον ἐνήρατο δῖος ὀδυσσεύς: τοῦ ὅ γε δάκρυ χέων ἀγορήσατο καί μετέειπεν: “ὦ φίλοι, ἦ μέγα ἔργον ἀνήρ ὅδε μήσατ' ἀχαιούς: τούς μέν σύν νήεσσιν ἄγων πολέας τε καί ἐσθλούς ὤλεσε μέν νῆας γλαφυράς, ἀπό δ' ὤλεσε λαούς, τούς δ' ἐλθών ἔκτεινε κεφαλλήνων ὄχ' ἀρίστους. ἀλλ' ἄγετε, πρίν τοῦτον ἤ ἐς πύλον ὦκα ἱκέσθαι ἤ καί ἐς ἤλιδα δῖαν, ὅθι κρατέουσιν ἐπειοί, ἴομεν: ἤ καί ἔπειτα κατηφέες ἐσσόμεθ' αἰεί. λώβη γάρ τάδε γ' ἐστί καί ἐσσομένοισι πυθέσθαι, εἰ δή μή παίδων τε κασιγνήτων τε φονῆας τεισόμεθ': οὐκ ἄν ἐμοί γε μετά φρεσίν ἡδύ γένοιτο ζωέμεν, ἀλλά τάχιστα θανών φθιμένοισι μετείην. ἀλλ' ἴομεν, μή φθέωσι περαιωθέντες ἐκεῖνοι.” ὥς φάτο δάκρυ χέων, οἶκτος δ' ἕλε πάντας ἀχαιούς. ἀγχίμολον δέ σφ' ἦλθε μέδων καί θεῖος ἀοιδός ἐκ μεγάρων ὀδυσῆος, ἐπεί σφεας ὕπνος ἀνῆκεν, ἔσταν δ' ἐν μέσσοισι: τάφος δ' ἕλεν ἄνδρα ἕκαστον. τοῖσι δέ καί μετέειπε μέδων πεπνυμένα εἰδώς: “κέκλυτε δή νῦν μευ, ἰθακήσιοι: οὐ γάρ ὀδυσσεύς ἀθανάτων ἀέκητι θεῶν τάδε μήσατο ἔργα: αὐτός ἐγών εἶδον θεόν ἄμβροτον, ὅς ῥ' ὀδυσῆϊ ἐγγύθεν ἑστήκει καί μέντορι πάντα ἐῴκει. ἀθάνατος δέ θεός τοτέ μέν προπάροιθ' ὀδυσῆος φαίνετο θαρσύνων, τοτέ δέ μνηστῆρας ὀρίνων θῦνε κατά μέγαρον: τοί δ' ἀγχιστῖνοι ἔπιπτον.” ὥς φάτο, τούς δ' ἄρα πάντας ὑπό χλωρόν δέος ᾕρει. τοῖσι δέ καί μετέειπε γέρων ἥρως ἁλιθέρσης μαστορίδης: ὁ γάρ οἶος ὅρα πρόσσω καί ὀπίσσω: ὅ σφιν ἐΰ φρονέων ἀγορήσατο καί μετέειπε: “κέκλυτε δή νῦν μευ, ἰθακήσιοι, ὅττι κεν εἴπω. ὑμετέρῃ κακότητι, φίλοι, τάδε ἔργα γένοντο: οὐ γάρ ἐμοί πείθεσθ', οὐ μέντορι ποιμένι λαῶν, ὑμετέρους παῖδας καταπαυέμεν ἀφροσυνάων, οἵ μέγα ἔργον ἔρεζον ἀτασθαλίῃσι κακῇσι, κτήματα κείροντες καί ἀτιμάζοντες ἄκοιτιν ἀνδρός ἀριστῆος: τόν δ' οὐκέτι φάντο νέεσθαι. καί νῦν ὧδε γένοιτο, πίθεσθέ μοι, ὡς ἀγορεύω: μή ἴομεν, μή πού τις ἐπίσπαστον κακόν εὕρῃ.” ὥς ἔφαθ', οἱ δ' ἄρ' ἀνήϊξαν μεγάλῳ ἀλαλητῷ ἡμίσεων πλείους: _τοί δ' ἁθρόοι αὐτόθι μεῖναν: _ οὐ γάρ σφιν ἅδε μῦθος ἐνί φρεσίν, ἀλλ' εὐπείθει πείθοντ': αἶψα δ' ἔπειτ' ἐπί τεύχεα ἐσσεύοντο. αὐτάρ ἐπεί ῥ' ἕσσαντο περί χροΐ νώροπα χαλκόν, ἁθρόοι ἠγερέθοντο πρό ἄστεος εὐρυχόροιο. τοῖσιν δ' εὐπείθης ἡγήσατο νηπιέῃσι: φῆ δ' ὅ γε τείσεσθαι παιδός φόνον, οὐδ' ἄρ' ἔμελλεν ἄψ ἀπονοστήσειν, ἀλλ' αὐτοῦ πότμον ἐφέψειν. αὐτάρ ἀθηναίη ζῆνα κρονίωνα προσηύδα: “ὦ πάτερ ἡμέτερε κρονίδη, ὕπατε κρειόντων, εἰπέ μοι εἰρομένῃ: τί νύ τοι νόος ἔνδοθι κεύθει; ἤ προτέρω πόλεμόν τε κακόν καί φύλοπιν αἰνήν τεύξεις, ἦ φιλότητα μετ' ἀμφοτέροισι τίθησθα;” τήν δ' ἀπαμειβόμενος προσέφη νεφεληγερέτα ζεύς: “τέκνον ἐμόν, τί με ταῦτα διείρεαι ἠδέ μεταλλᾷς; οὐ γάρ δή τοῦτον μέν ἐβούλευσας νόον αὐτή, ὡς ἦ τοι κείνους ὀδυσεύς ἀποτείσεται ἐλθών; ἕρξον ὅπως ἐθέλεις: ἐρέω δέ τοι ὡς ἐπέοικεν. ἐπεί δή μνηστῆρας ἐτείσατο δῖος ὀδυσσεύς, ὅρκια πιστά ταμόντες ὁ μέν βασιλευέτω αἰεί, ἡμεῖς δ' αὖ παίδων τε κασιγνήτων τε φόνοιο ἔκλησιν θέωμεν: τοί δ' ἀλλήλους φιλεόντων ὡς τό πάρος, πλοῦτος δέ καί εἰρήνη ἅλις ἔστω.” ὥς εἰπών ὤτρυνε πάρος μεμαυῖαν ἀθήνην, βῆ δέ κατ' οὐλύμποιο καρήνων ἀΐξασα. οἱ δ' ἐπεί οὖν σίτοιο μελίφρονος ἐξ ἔρον ἕντο, τοῖς' ἄρα μύθων ἦρχε πολύτλας δῖος ὀδυσσεύς: “ἐξελθών τις ἴδοι, μή δή σχεδόν ὦσι κιόντες.” ὥς ἔφατ': ἐκ δ' υἱός δολίου κίεν, ὡς ἐκέλευε, στῆ δ' ἄρ' ἐπ' οὐδόν ἰών, τούς δέ σχεδόν εἴσιδε πάντας. αἶψα δ' ὀδυσσῆα ἔπεα πτερόεντα προσηύδα: “οἵδε δή ἐγγύς ἔας': ἀλλ' ὁπλιζώμεθα θᾶσσον.” ὥς ἔφαθ', οἱ δ' ὤρνυντο καί ἐν τεύχεσσιν ἔδυνον, τέσσαρες ἀμφ' ὀδυσῆ', ἕξ δ' υἱεῖς οἱ δολίοιο: ἐν δ' ἄρα λαέρτης δολίος τ' ἐς τεύχε' ἔδυνον, καί πολιοί περ ἐόντες, ἀναγκαῖοι πολεμισταί. αὐτάρ ἐπεί ῥ' ἕσσαντο περί χροΐ νώροπα χαλκόν, ὤϊξάν ῥα θύρας, ἐκ δ' ἤϊον, ἦρχε δ' ὀδυσσεύς. τοῖσι δ' ἐπ' ἀγχίμολον θυγάτηρ διός ἦλθεν ἀθήνη, μέντορι εἰδομένη ἠμέν δέμας ἠδέ καί αὐδήν. τήν μέν ἰδών γήθησε πολύτλας δῖος ὀδυσσεύς, αἶψα δέ τηλέμαχον προσεφώνεεν ὅν φίλον υἱόν: “τηλέμαχ', ἤδη μέν τό γε εἴσεαι αὐτός ἐπελθών, ἀνδρῶν μαρναμένων ἵνα τε κρίνονται ἄριστοι, μή τι καταισχύνειν πατέρων γένος, οἵ τό πάρος περ ἀλκῇ τ' ἠνορέῃ τε κεκάσμεθα πᾶσαν ἐπ' αἶαν.” τόν δ' αὖ τηλέμαχος πεπνυμένος ἀντίον ηὔδα: “ὄψεαι, αἴ κ' ἐθέλῃσθα, πάτερ φίλε, τῷδ' ἐπί θυμῷ οὔ τι καταισχύνοντα τεόν γένος, ὡς ἀγορεύεις.” ὥς φάτο, λαέρτης δ' ἐχάρη καί μῦθον ἔειπε: “τίς νύ μοι ἡμέρη ἥδε, θεοί φίλοι; ἦ μάλα χαίρω: υἱός θ' υἱωνός τ' ἀρετῆς πέρι δῆριν ἔχουσι.” τόν δέ παρισταμένη προσέφη γλαυκῶπις ἀθήνη: “ὦ ἀρκεισιάδη, πάντων πολύ φίλταθ' ἑταίρων, εὐξάμενος κούρῃ γλαυκώπιδι καί διί πατρί, αἶψα μάλ' ἀμπεπαλών προΐει δολιχόσκιον ἔγχος.” ὥς φάτο, καί ῥ' ἔμπνευσε μένος μέγα παλλάς ἀθήνη. εὐξάμενος δ' ἄρ' ἔπειτα διός κούρῃ μεγάλοιο, αἶψα μάλ' ἀμπεπαλών προΐει δολιχόσκιον ἔγχος καί βάλεν εὐπείθεα κόρυθος διά χαλκοπαρῄου. ἡ δ' οὐκ ἔγχος ἔρυτο, διαπρό δέ εἴσατο χαλκός: δούπησεν δέ πεσών, ἀράβησε δέ τεύχε' ἐπ' αὐτῷ. ἐν δ' ἔπεσον προμάχοις' ὀδυσεύς καί φαίδιμος υἱός, τύπτον δέ ξίφεσίν τε καί ἔγχεσιν ἀμφιγύοισι. καί νύ κε δή πάντας ὄλεσαν καί θῆκαν ἀνόστους, εἰ μή ἀθηναίη, κούρη διός αἰγιόχοιο, ἤϋσεν φωνῇ, κατά δ' ἔσχεθε λαόν ἅπαντα: “ἴσχεσθε πτολέμου, ἰθακήσιοι, ἀργαλέοιο, ὥς κεν ἀναιμωτί γε διακρινθῆτε τάχιστα.” ὥς φάτ' ἀθηναίη, τούς δέ χλωρόν δέος εἷλε: τῶν δ' ἄρα δεισάντων ἐκ χειρῶν ἔπτατο τεύχεα, πάντα δ' ἐπί χθονί πῖπτε, θεᾶς ὄπα φωνησάσης: πρός δέ πόλιν τρωπῶντο λιλαιόμενοι βιότοιο. σμερδαλέον δ' ἐβόησε πολύτλας δῖος ὀδυσσεύς, οἴμησεν δέ ἀλείς ὥς τ' αἰετός ὑψιπετήεις. καί τότε δή κρονίδης ἀφίει ψολόεντα κεραυνόν, κάδ δ' ἔπεσε πρόσθε γλαυκώπιδος ὀβριμοπάτρης. δή τότ' ὀδυσσῆα προσέφη γλαυκῶπις ἀθήνη: “διογενές λαερτιάδη, πολυμήχαν' ὀδυσσεῦ, ἴσχεο, παῦε δέ νεῖκος ὁμοιΐου πτολέμοιο, μή πώς τοι κρονίδης κεχολώσεται εὐρύοπα ζεύς.” ὥς φάτ' ἀθηναίη, ὁ δ' ἐπείθετο, χαῖρε δέ θυμῷ. ὅρκια δ' αὖ κατόπισθε μετ' ἀμφοτέροισιν ἔθηκε παλλάς ἀθηναίη, κούρη διός αἰγιόχοιο, μέντορι εἰδομένη ἠμέν δέμας ἠδέ καί αὐδήν. 