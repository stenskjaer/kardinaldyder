[2] {work} {απομνημονευματων α} πολλάκις ἐθαύμασα τίσι ποτέ λόγοις ἀθηναίους ἔπεισαν οἱ γραψάμενοι σωκράτην ὡς ἄξιος εἴη θανάτου τῇ πόλει. ἡ μέν γάρ γραφή κατ' αὐτοῦ τοιάδε τις ἦν: ἀδικεῖ σωκράτης οὕς μέν ἡ πόλις νομίζει θεούς οὐ νομίζων, ἕτερα δέ καινά δαιμόνια εἰσφέρων: ἀδικεῖ δέ καί τούς νέους διαφθείρων. πρῶτον μέν οὖν, ὡς οὐκ ἐνόμιζεν οὕς ἡ πόλις νομίζει θεούς, ποίῳ ποτ' ἐχρήσαντο τεκμηρίῳ; θύων τε γάρ φανερός ἦν πολλάκις μέν οἴκοι, πολλάκις δέ ἐπί τῶν κοινῶν τῆς πόλεως βωμῶν, καί μαντικῇ χρώμενος οὐκ ἀφανής ἦν. διετεθρύλητο γάρ ὡς φαίη σωκράτης τό δαιμόνιον ἑαυτῷ σημαίνειν: ὅθεν δή καί μάλιστά μοι δοκοῦσιν αὐτόν αἰτιάσασθαι καινά δαιμόνια εἰσφέρειν. ὁ δ' οὐδέν καινότερον εἰσέφερε τῶν ἄλλων, ὅσοι μαντικήν νομίζοντες οἰωνοῖς τε χρῶνται καί φήμαις καί συμβόλοις καί θυσίαις. οὗτοί τε γάρ ὑπολαμβάνουσιν οὐ τούς ὄρνιθας οὐδέ τούς ἀπαντῶντας εἰδέναι τά συμφέροντα τοῖς μαντευομένοις, ἀλλά τούς θεούς διά τούτων αὐτά σημαίνειν, κἀκεῖνος δέ οὕτως ἐνόμιζεν. ἀλλ' οἱ μέν πλεῖστοί φασιν ὑπό τε τῶν ὀρνίθων καί τῶν ἀπαντώντων ἀποτρέπεσθαί τε καί προτρέπεσθαι: σωκράτης δ' ὥσπερ ἐγίγνωσκεν, οὕτως ἔλεγε: τό δαιμόνιον γάρ ἔφη σημαίνειν. καί πολλοῖς τῶν συνόντων προηγόρευε τά μέν ποιεῖν, τά δέ μή ποιεῖν, ὡς τοῦ δαιμονίου προσημαίνοντος: καί τοῖς μέν πειθομένοις αὐτῷ συνέφερε, τοῖς δέ μή πειθομένοις μετέμελε. καίτοι τίς οὐκ ἄν ὁμολογήσειεν αὐτόν βούλεσθαι μήτ' ἠλίθιον μήτ' ἀλαζόνα φαίνεσθαι τοῖς συνοῦσιν; ἐδόκει δ' ἄν ἀμφότερα ταῦτα, εἰ προαγορεύων ὡς ὑπό θεοῦ φαινόμενα καί ψευδόμενος ἐφαίνετο. δῆλον οὖν ὅτι οὐκ ἄν προέλεγεν, εἰ μή ἐπίστευεν ἀληθεύσειν. ταῦτα δέ τίς ἄν ἄλλῳ πιστεύσειεν ἤ θεῷ; πιστεύων δέ θεοῖς πῶς οὐκ εἶναι θεούς ἐνόμιζεν; ἀλλά μήν ἐποίει καί τάδε πρός τούς ἐπιτηδείους. τά μέν γάρ ἀναγκαῖα συνεβούλευε καί πράττειν ὡς ἐνόμιζεν ἄριστ' ἄν πραχθῆναι: περί δέ τῶν ἀδήλων ὅπως ἀποβήσοιτο μαντευσομένους ἔπεμπεν, εἰ ποιητέα. καί τούς μέλλοντας οἴκους τε καί πόλεις καλῶς οἰκήσειν μαντικῆς ἔφη προσδεῖσθαι: τεκτονικόν μέν γάρ ἤ χαλκευτικόν ἤ γεωργικόν ἤ ἀνθρώπων ἀρχικόν ἤ τῶν τοιούτων ἔργων ἐξεταστικόν ἤ λογιστικόν ἤ οἰκονομικόν ἤ στρατηγικόν γενέσθαι, πάντα τά τοιαῦτα μαθήματα καί ἀνθρώπου γνώμῃ αἱρετά ἐνόμιζεν εἶναι: τά δέ μέγιστα τῶν ἐν τούτοις ἔφη τούς θεούς ἑαυτοῖς καταλείπεσθαι, ὧν οὐδέν δῆλον εἶναι τοῖς ἀνθρώποις. οὔτε γάρ τῷ καλῶς ἀγρόν φυτευσαμένῳ δῆλον ὅστις καρπώσεται, οὔτε τῷ καλῶς οἰκίαν οἰκοδομησαμένῳ δῆλον ὅστις ἐνοικήσει, οὔτε τῷ στρατηγικῷ δῆλον εἰ συμφέρει στρατηγεῖν, οὔτε τῷ πολιτικῷ δῆλον εἰ συμφέρει τῆς πόλεως προστατεῖν, οὔτε τῷ καλήν γήμαντι, ἵν' εὐφραίνηται, δῆλον εἰ διά ταύτην ἀνιάσεται, οὔτε τῷ δυνατούς ἐν τῇ πόλει κηδεστάς λαβόντι δῆλον εἰ διά τούτους στερήσεται τῆς πόλεως. τούς δέ μηδέν τῶν τοιούτων οἰομένους εἶναι δαιμόνιον, ἀλλά πάντα τῆς ἀνθρωπίνης γνώμης, δαιμονᾶν ἔφη: δαιμονᾶν δέ καί τούς μαντευομένους ἅ τοῖς ἀνθρώποις ἔδωκαν οἱ θεοί μαθοῦσι διακρίνειν (οἷον εἴ τις ἐπερωτῴη πότερον ἐπιστάμενον ἡνιοχεῖν ἐπί ζεῦγος λαβεῖν κρεῖττον ἤ μή ἐπιστάμενον, ἤ πότερον ἐπιστάμενον κυβερνᾶν ἐπί τήν ναῦν κρεῖττον λαβεῖν ἤ μή ἐπιστάμενον), ἤ ἅ ἔξεστιν ἀριθμήσαντας ἤ μετρήσαντας ἤ στήσαντας εἰδέναι: τούς τά τοιαῦτα παρά τῶν θεῶν πυνθανομένους ἀθέμιτα ποιεῖν ἡγεῖτο. ἔφη δέ δεῖν, ἅ μέν μαθόντας ποιεῖν ἔδωκαν οἱ θεοί, μανθάνειν, ἅ δέ μή δῆλα τοῖς ἀνθρώποις ἐστί, πειρᾶσθαι διά μαντικῆς παρά τῶν θεῶν πυνθάνεσθαι: τούς θεούς γάρ οἷς ἄν ὦσιν ἵλεῳ σημαίνειν. ἀλλά μήν ἐκεῖνός γε ἀεί μέν ἦν ἐν τῷ φανερῷ: πρῴ τε γάρ εἰς τούς περιπάτους καί τά γυμνάσια ᾔει καί πληθούσης ἀγορᾶς ἐκεῖ φανερός ἦν, καί τό λοιπόν ἀεί τῆς ἡμέρας ἦν ὅπου πλείστοις μέλλοι συνέσεσθαι: καί ἔλεγε μέν ὡς τό πολύ, τοῖς δέ βουλομένοις ἐξῆν ἀκούειν. οὐδείς δέ πώποτε σωκράτους οὐδέν ἀσεβές οὐδέ ἀνόσιον οὔτε πράττοντος εἶδεν οὔτε λέγοντος ἤκουσεν. οὐδέ γάρ περί τῆς τῶν πάντων φύσεως, ᾗπερ τῶν ἄλλων οἱ πλεῖστοι, διελέγετο σκοπῶν ὅπως ὁ καλούμενος ὑπό τῶν σοφιστῶν κόσμος ἔχει καί τίσιν ἀνάγκαις ἕκαστα γίγνεται τῶν οὐρανίων, ἀλλά καί τούς φροντίζοντας τά τοιαῦτα μωραίνοντας ἀπεδείκνυε. καί πρῶτον μέν αὐτῶν ἐσκόπει πότερά ποτε νομίσαντες ἱκανῶς ἤδη τἀνθρώπινα εἰδέναι ἔρχονται ἐπί τό περί τῶν τοιούτων φροντίζειν, ἤ τά μέν ἀνθρώπινα παρέντες, τά δαιμόνια δέ σκοποῦντες ἡγοῦνται τά προσήκοντα πράττειν. ἐθαύμαζε δ' εἰ μή φανερόν αὐτοῖς ἐστιν, ὅτι ταῦτα οὐ δυνατόν ἐστιν ἀνθρώποις εὑρεῖν: ἐπεί καί τούς μέγιστον φρονοῦντας ἐπί τῷ περί τούτων λέγειν οὐ ταὐτά δοξάζειν ἀλλήλοις, ἀλλά τοῖς μαινομένοις ὁμοίως διακεῖσθαι πρός ἀλλήλους. τῶν τε γάρ μαινομένων τούς μέν οὐδέ τά δεινά δεδιέναι, τούς δέ καί τά μή φοβερά φοβεῖσθαι, καί τοῖς μέν οὐδ' ἐν ὄχλῳ δοκεῖν αἰσχρόν εἶναι λέγειν ἤ ποιεῖν ὁτιοῦν, τοῖς δέ οὐδ' ἐξιτητέον εἰς ἀνθρώπους εἶναι δοκεῖν, καί τούς μέν οὔθ' ἱερόν οὔτε βωμόν οὔτ' ἄλλο τῶν θείων οὐδέν τιμᾶν, τούς δέ καί λίθους καί ξύλα τά τυχόντα καί θηρία σέβεσθαι: τῶν τε περί τῆς τῶν πάντων φύσεως μεριμνώντων τοῖς μέν δοκεῖν ἕν μόνον τό ὄν εἶναι, τοῖς δ' ἄπειρα τό πλῆθος, καί τοῖς μέν ἀεί πάντα κινεῖσθαι, τοῖς δ' οὐδέν ἄν ποτε κινηθῆναι, καί τοῖς μέν πάντα γίγνεσθαί τε καί ἀπόλλυσθαι, τοῖς δέ οὔτ' ἄν γενέσθαι ποτέ οὐδέν οὔτε ἀπολεῖσθαι. ἐσκόπει δέ περί αὐτῶν καί τάδε, ἆρ', ὥσπερ οἱ τἀνθρώπεια μανθάνοντες ἡγοῦνται τοῦθ' ὅ τι ἄν μάθωσιν ἑαυτοῖς τε καί τῶν ἄλλων ὅτῳ ἄν βούλωνται ποιήσειν, οὕτω καί οἱ τά θεῖα ζητοῦντες νομίζουσιν, ἐπειδάν γνῶσιν αἷς ἀνάγκαις ἕκαστα γίγνεται, ποιήσειν, ὅταν βούλωνται, καί ἀνέμους καί ὕδατα καί ὥρας καί ὅτου ἄν ἄλλου δέωνται τῶν τοιούτων, ἤ τοιοῦτον μέν οὐδέν οὐδ' ἐλπίζουσιν, ἀρκεῖ δ' αὐτοῖς γνῶναι μόνον ᾗ τῶν τοιούτων ἕκαστα γίγνεται. περί μέν οὖν τῶν ταῦτα πραγματευομένων τοιαῦτα ἔλεγεν: αὐτός δέ περί τῶν ἀνθρωπείων ἀεί διελέγετο σκοπῶν τί εὐσεβές, τί ἀσεβές, τί καλόν, τί αἰσχρόν, τί δίκαιον, τί ἄδικον, τί σωφροσύνη, τί μανία, τί ἀνδρεία, τί δειλία, τί πόλις, τί πολιτικός, τί ἀρχή ἀνθρώπων, τί ἀρχικός ἀνθρώπων, καί περί τῶν ἄλλων, ἅ τούς μέν εἰδότας ἡγεῖτο καλούς κἀγαθούς εἶναι, τούς δ' ἀγνοοῦντας ἀνδραποδώδεις ἄν δικαίως κεκλῆσθαι. ὅσα μέν οὖν μή φανερός ἦν ὅπως ἐγίγνωσκεν, οὐδέν θαυμαστόν ὑπέρ τούτων περί αὐτοῦ παραγνῶναι τούς δικαστάς: ὅσα δέ πάντες ᾔδεσαν, οὐ θαυμαστόν εἰ μή τούτων ἐνεθυμήθησαν; βουλεύσας γάρ ποτε καί τόν βουλευτικόν ὅρκον ὀμόσας, ἐν ᾧ ἦν κατά τούς νόμους βουλεύσειν, ἐπιστάτης ἐν τῷ δήμῳ γενόμενος, ἐπιθυμήσαντος τοῦ δήμου παρά τούς νόμους [ἐννέα στρατηγούς] μιᾷ ψήφῳ τούς ἀμφί θράσυλλον καί ἐρασινίδην ἀποκτεῖναι πάντας, οὐκ ἠθέλησεν ἐπιψηφίσαι, ὀργιζομένου μέν αὐτῷ τοῦ δήμου, πολλῶν δέ καί δυνατῶν ἀπειλούντων: ἀλλά περί πλείονος ἐποιήσατο εὐορκεῖν ἤ χαρίσασθαι τῷ δήμῳ παρά τό δίκαιον καί φυλάξασθαι τούς ἀπειλοῦντας. καί γάρ ἐπιμελεῖσθαι θεούς ἐνόμιζεν ἀνθρώπων οὐχ ὅν τρόπον οἱ πολλοί νομίζουσιν: οὗτοι μέν γάρ οἴονται τούς θεούς τά μέν εἰδέναι, τά δ' οὐκ εἰδέναι: σωκράτης δέ πάντα μέν ἡγεῖτο θεούς εἰδέναι, τά τε λεγόμενα καί πραττόμενα καί τά σιγῇ βουλευόμενα, πανταχοῦ δέ παρεῖναι καί σημαίνειν τοῖς ἀνθρώποις περί τῶν ἀνθρωπείων πάντων. θαυμάζω οὖν ὅπως ποτέ ἐπείσθησαν ἀθηναῖοι σωκράτην περί θεούς μή σωφρονεῖν, τόν ἀσεβές μέν οὐδέν ποτε περί τούς θεούς οὔτ' εἰπόντα οὔτε πράξαντα, τοιαῦτα δέ καί λέγοντα καί πράττοντα περί θεῶν οἷά τις ἄν καί λέγων καί πράττων εἴη τε καί νομίζοιτο εὐσεβέστατος. θαυμαστόν δέ φαίνεταί μοι καί τό πεισθῆναί τινας ὡς σωκράτης τούς νέους διέφθειρεν, ὅς πρός τοῖς εἰρημένοις πρῶτον μέν ἀφροδισίων καί γαστρός πάντων ἀνθρώπων ἐγκρατέστατος ἦν, εἶτα πρός χειμῶνα καί θέρος καί πάντας πόνους καρτερικώτατος, ἔτι δέ πρός τό μετρίων δεῖσθαι πεπαιδευμένος οὕτως, ὥστε πάνυ μικρά κεκτημένος πάνυ ῥᾳδίως ἔχειν ἀρκοῦντα. πῶς οὖν αὐτός ὤν τοιοῦτος ἄλλους ἄν ἤ ἀσεβεῖς ἤ παρανόμους ἤ λίχνους ἤ ἀφροδισίων ἀκρατεῖς ἤ πρός τό πονεῖν μαλακούς ἐποίησεν; ἀλλ' ἔπαυσε μέν τούτων πολλούς ἀρετῆς ποιήσας ἐπιθυμεῖν καί ἐλπίδας παρασχών, ἄν ἑαυτῶν ἐπιμελῶνται, καλούς κἀγαθούς ἔσεσθαι: καίτοι γε οὐδεπώποτε ὑπέσχετο διδάσκαλος εἶναι τούτου, ἀλλά τῷ φανερός εἶναι τοιοῦτος ὤν ἐλπίζειν ἐποίει τούς συνδιατρίβοντας ἑαυτῷ μιμουμένους ἐκεῖνον τοιούτους γενήσεσθαι. ἀλλά μήν καί τοῦ σώματος αὐτός τε οὐκ ἠμέλει τούς τ' ἀμελοῦντας οὐκ ἐπῄνει: τό μέν οὖν ὑπερεσθίοντα ὑπερπονεῖν ἀπεδοκίμαζε, τό δέ ὅσα ἡδέως ἡ ψυχή δέχεται, ταῦτα ἱκανῶς ἐκπονεῖν ἐδοκίμαζε: ταύτην γάρ τήν ἕξιν ὑγιεινήν τε ἱκανῶς εἶναι καί τήν τῆς ψυχῆς ἐπιμέλειαν οὐκ ἐμποδίζειν ἔφη. ἀλλ' οὐ μήν θρυπτικός γε οὐδέ ἀλαζονικός ἦν οὔτ' ἀμπεχόνῃ οὔθ' ὑποδέσει οὔτε τῇ ἄλλῃ διαίτῃ. οὐ μήν οὐδ' ἐρασιχρημάτους γε τούς συνόντας ἐποίει. τῶν μέν γάρ ἄλλων ἐπιθυμιῶν ἔπαυε, τούς δ' ἑαυτοῦ ἐπιθυμοῦντας οὐκ ἐπράττετο χρήματα. τούτου δ' ἀπεχόμενος ἐνόμιζεν ἐλευθερίας ἐπιμελεῖσθαι: τούς δέ λαμβάνοντας τῆς ὁμιλίας μισθόν ἀνδραποδιστάς ἑαυτῶν ἀπεκάλει διά τό ἀναγκαῖον αὐτοῖς εἶναι διαλέγεσθαι παρ' ὧν [ἄν] λάβοιεν τόν μισθόν. ἐθαύμαζε δ' εἴ τις ἀρετήν ἐπαγγελλόμενος ἀργύριον πράττοιτο καί μή νομίζοι τό μέγιστον κέρδος ἕξειν φίλον ἀγαθόν κτησάμενος, ἀλλά φοβοῖτο μή ὁ γενόμενος καλός κἀγαθός τῷ τά μέγιστα εὐεργετήσαντι μή τήν μεγίστην χάριν ἕξοι. σωκράτης δέ ἐπηγγείλατο μέν οὐδενί πώποτε τοιοῦτον οὐδέν, ἐπίστευε δέ τῶν συνόντων ἑαυτῷ τούς ἀποδεξαμένους ἅπερ αὐτός ἐδοκίμαζεν εἰς τόν πάντα βίον ἑαυτῷ τε καί ἀλλήλοις φίλους ἀγαθούς ἔσεσθαι. πῶς ἄν οὖν ὁ τοιοῦτος ἀνήρ διαφθείροι τούς νέους; εἰ μή ἄρα ἡ τῆς ἀρετῆς ἐπιμέλεια διαφθορά ἐστιν. ἀλλά νή δία, ὁ κατήγορος ἔφη, ὑπερορᾶν ἐποίει τῶν καθεστώτων νόμων τούς συνόντας, λέγων ὡς μῶρον εἴη τούς μέν τῆς πόλεως ἄρχοντας ἀπό κυάμου καθιστάναι, κυβερνήτῃ δέ μηδένα θέλειν χρῆσθαι κυαμευτῷ μηδέ τέκτονι μηδ' αὐλητῇ μηδ' ἐπ' ἄλλα τοιαῦτα, ἅ πολλῷ ἐλάττονας βλάβας ἁμαρτανόμενα ποιεῖ τῶν περί τήν πόλιν ἁμαρτανομένων: τούς δέ τοιούτους λόγους ἐπαίρειν ἔφη τούς νέους καταφρονεῖν τῆς καθεστώσης πολιτείας καί ποιεῖν βιαίους. ἐγώ δ' οἶμαι τούς φρόνησιν ἀσκοῦντας καί νομίζοντας ἱκανούς ἔσεσθαι τά συμφέ ροντα διδάσκειν τούς πολίτας ἥκιστα γίγνεσθαι βιαίους, εἰδότας ὅτι τῇ μέν βίᾳ πρόσεισιν ἔχθραι καί κίνδυνοι, διά δέ τοῦ πείθειν ἀκινδύνως τε καί μετά φιλίας ταὐτά γίγνεται. οἱ μέν γάρ βιασθέντες ὡς ἀφαιρεθέντες μισοῦσιν, οἱ δέ πεισθέντες ὡς κεχαρισμένοι φιλοῦσιν. οὔκουν τῶν φρόνησιν ἀσκούντων τό βιάζεσθαι, ἀλλά τῶν ἰσχύν ἄνευ γνώμης ἐχόντων τά τοιαῦτα πράττειν ἐστίν. ἀλλά μήν καί συμμάχων ὁ μέν βιάζεσθαι τολμῶν δέοιτ' ἄν οὐκ ὀλίγων, ὁ δέ πείθειν δυνάμενος οὐδενός: καί γάρ μόνος ἡγοῖτ' ἄν δύνασθαι πείθειν. καί φονεύειν δέ τοῖς τοιούτοις ἥκιστα συμβαίνει: τίς γάρ ἀποκτεῖναί τινα βούλοιτ' ἄν μᾶλλον ἤ ζῶντι πειθομένῳ χρῆσθαι; ἀλλ' ἔφη γε ὁ κατήγορος, σωκράτει ὁμιλητά γενομένω κριτίας τε καί ἀλκιβιάδης πλεῖστα κακά τήν πόλιν ἐποιησάτην. κριτίας μέν γάρ τῶν ἐν τῇ ὀλιγαρχίᾳ πάντων πλεονεκτίστατός τε καί βιαιότατος ἐγένετο, ἀλκιβιάδης δέ αὖ τῶν ἐν τῇ δημοκρατίᾳ πάντων ἀκρατέστατός τε καί ὑβριστότατος. ἐγώ δ', εἰ μέν τι κακόν ἐκείνω τήν πόλιν ἐποιησάτην, οὐκ ἀπολογήσομαι: τήν δέ πρός σωκράτην συνουσίαν αὐτοῖν ὡς ἐγένετο διηγήσομαι. ἐγενέσθην μέν γάρ δή τώ ἄνδρε τούτω φύσει φιλοτιμοτάτω πάντων ἀθηναίων, βουλομένω τε πάντα δι' ἑαυτῶν πράττεσθαι καί πάντων ὀνομαστοτάτω γενέσθαι. ᾔδεσαν δέ σωκράτην ἀπ' ἐλαχίστων μέν χρημάτων αὐταρκέστατα ζῶντα, τῶν ἡδονῶν δέ πασῶν ἐγκρατέστατον ὄντα, τοῖς δέ διαλεγομένοις αὐτῷ πᾶσι χρώμενον ἐν τοῖς λόγοις ὅπως βούλοιτο. ταῦτα δέ ὁρῶντε καί ὄντε οἵω προείρησθον, πότερόν τις αὐτώ φῇ τοῦ βίου τοῦ σωκράτους ἐπιθυμήσαντε καί τῆς σωφροσύνης, ἥν ἐκεῖνος εἶχεν, ὀρέξασθαι τῆς ὁμιλίας αὐτοῦ, ἤ νομίσαντε, εἰ ὁμιλησαίτην ἐκείνῳ, γενέσθαι ἄν ἱκανωτάτω λέγειν τε καί πράττειν; ἐγώ μέν γάρ ἡγοῦμαι, θεοῦ διδόντος αὐτοῖν ἤ ζῆν ὅλον τόν βίον ὥσπερ ζῶντα σωκράτην ἑώρων ἤ τεθνάναι, ἑλέσθαι ἄν μᾶλλον αὐτώ τεθνάναι. δήλω δ' ἐγενέσθην ἐξ ὧν ἐπραξάτην: ὡς γάρ τάχιστα κρείττονε τῶν συγγιγνομένων ἡγησάσθην εἶναι, εὐθύς ἀποπηδήσαντε σωκράτους ἐπραττέτην τά πολιτικά, ὧνπερ ἕνεκα σωκράτους ὠρεχθήτην. ἴσως οὖν εἴποι τις ἄν πρός ταῦτα ὅτι ἐχρῆν τόν σωκράτην μή πρότερον τά πολιτικά διδάσκειν τούς συνόντας ἤ σωφρονεῖν. ἐγώ δέ πρός τοῦτο μέν οὐκ ἀντιλέγω: πάντας δέ τούς διδάσκοντας ὁρῶ αὑτούς δεικνύντας τε τοῖς μανθάνουσιν ᾗπερ αὐτοί ποιοῦσιν ἅ διδάσκουσι καί τῷ λόγῳ προσβιβάζοντας. οἶδα δέ καί σωκράτην δεικνύντα τοῖς συνοῦσιν ἑαυτόν καλόν κἀγαθόν ὄντα καί διαλεγόμενον κάλλιστα περί ἀρετῆς καί τῶν ἄλλων ἀνθρωπίνων. οἶδα δέ κἀκείνω σωφρονοῦντε, ἔστε σωκράτει συνήστην, οὐ φοβουμένω μή ζημιοῖντο ἤ παίοιντο ὑπό σωκράτους, ἀλλ' οἰομένω τότε κράτιστον εἶναι τοῦτο πράττειν. ἴσως οὖν εἴποιεν ἄν πολλοί τῶν φασκόντων φιλοσοφεῖν ὅτι οὐκ ἄν ποτε ὁ δίκαιος ἄδικος γένοιτο, οὐδέ ὁ σώφρων ὑβριστής, οὐδέ ἄλλο οὐδέν ὧν μάθησίς ἐστιν ὁ μαθών ἀνεπιστήμων ἄν ποτε γένοιτο. ἐγώ δέ περί τούτων οὐχ οὕτω γιγνώσκω: ὁρῶ γάρ ὥσπερ τά τοῦ σώματος ἔργα τούς μή τά σώματα ἀσκοῦντας οὐ δυναμένους ποιεῖν, οὕτω καί τά τῆς ψυχῆς ἔργα τούς μή τήν ψυχήν ἀσκοῦντας οὐ δυναμένους: οὔτε γάρ ἅ δεῖ πράττειν οὔτε ὧν δεῖ ἀπέχεσθαι δύνανται. δι' ὅ καί τούς υἱεῖς οἱ πατέρες, κἄν ὦσι σώφρονες, ὅμως ἀπό τῶν πονηρῶν ἀνθρώπων εἴργουσιν, ὡς τήν μέν τῶν χρηστῶν ὁμιλίαν ἄσκησιν οὖσαν τῆς ἀρετῆς, τήν δέ τῶν πονηρῶν κατάλυσιν. μαρτυρεῖ δέ καί τῶν ποιητῶν ὅ τε λέγων: ἐσθλῶν μέν γάρ ἄπ' ἐσθλά διδάξεαι: ἤν δέ κακοῖσι συμμίσγῃς, ἀπολεῖς καί τόν ἐόντα νόον, καί ὁ λέγων: αὐτάρ ἀνήρ ἀγαθός τοτέ μέν κακός, ἄλλοτε δ' ἐσθλός. κἀγώ δέ μαρτυρῶ τούτοις: ὁρῶ γάρ ὥσπερ τῶν ἐν μέτρῳ πεποιημένων ἐπῶν τούς μή μελετῶντας ἐπιλανθανομένους, οὕτω καί τῶν διδασκαλικῶν λόγων τοῖς ἀμελοῦσι λήθην ἐγγιγνομένην. ὅταν δέ τῶν νουθετικῶν λόγων ἐπιλάθηταί τις, ἐπιλέλησται καί ὧν ἡ ψυχή πάσχουσα τῆς σωφροσύνης ἐπεθύμει: τούτων δ' ἐπιλαθόμενον οὐδέν θαυμαστόν καί τῆς σωφροσύνης ἐπιλαθέσθαι. ὁρῶ δέ καί τούς εἰς φιλοποσίαν προαχθέντας καί τούς εἰς ἔρωτας ἐγκυλισθέντας ἧττον δυναμένους τῶν τε δεόντων ἐπιμελεῖσθαι καί τῶν μή δεόντων ἀπέχεσθαι. πολλοί γάρ καί χρημάτων δυνάμενοι φείδεσθαι, πρίν ἐρᾶν, ἐρασθέντες οὐκέτι δύνανται: καί τά χρήματα καταναλώσαντες, ὧν πρόσθεν ἀπείχοντο κερδῶν, αἰσχρά νομίζοντες εἶναι, τούτων οὐκ ἀπέχονται. πῶς οὖν οὐκ ἐνδέχεται σωφρονήσαντα πρόσθεν αὖθις μή σωφρονεῖν καί δίκαια δυνηθέντα πράττειν αὖθις ἀδυνατεῖν; πάντα μέν οὖν ἔμοιγε δοκεῖ τά καλά καί τἀγαθά ἀσκητά εἶναι, οὐχ ἥκιστα δέ σωφροσύνη. ἐν γάρ τῷ αὐτῷ σώματι συμπεφυτευμέναι τῇ ψυχῇ αἱ ἡδοναί πείθουσιν αὐτήν μή σωφρονεῖν, ἀλλά τήν ταχίστην ἑαυταῖς τε καί τῷ σώματι χαρίζεσθαι. καί κριτίας δή καί ἀλκιβιάδης, ἕως μέν σωκράτει συνήστην, ἐδυνάσθην ἐκείνῳ χρωμένω συμμάχῳ τῶν μή καλῶν ἐπιθυμιῶν κρατεῖν: ἐκείνου δ' ἀπαλλαγέντε, κριτίας μέν φυγών εἰς θετταλίαν ἐκεῖ συνῆν ἀνθρώποις ἀνομίᾳ μᾶλλον ἤ δικαιοσύνῃ χρωμένοις, ἀλκιβιάδης δ' αὖ διά μέν κάλλος ὑπό πολλῶν καί σεμνῶν γυναικῶν θηρώμενος, διά δύναμιν δέ τήν ἐν τῇ πόλει καί τοῖς συμμάχοις ὑπό πολλῶν καί δυνατῶν [κολακεύειν] ἀνθρώπων διαθρυπτόμενος, ὑπό δέ τοῦ δήμου τιμώμενος καί ῥᾳδίως πρωτεύων, ὥσπερ οἱ τῶν γυμνικῶν ἀγώνων ἀθληταί ῥᾳδίως πρωτεύοντες ἀμελοῦσι τῆς ἀσκήσεως, οὕτω κἀκεῖνος ἠμέλησεν αὑτοῦ. τοιούτων δέ συμβάντων αὐτοῖν, καί ὠγκωμένω μέν ἐπί γένει, ἐπηρμένω δ' ἐπί πλούτῳ, πεφυσημένω δ' ἐπί δυνάμει, διατεθρυμμένω δέ ὑπό πολλῶν ἀνθρώπων, ἐπί δέ πᾶσι τούτοις διεφθαρμένω καί πολύν χρόνον ἀπό σωκράτους γεγονότε, τί θαυμαστόν εἰ ὑπερηφάνω ἐγενέσθην; εἶτα, εἰ μέν τι ἐπλημμελησάτην, τούτου σωκράτην ὁ κατήγορος αἰτιᾶται; ὅτι δέ νέω ὄντε αὐτώ, ἡνίκα καί ἀγνωμονεστάτω καί ἀκρατεστάτω εἰκός εἶναι, σωκράτης παρέσχε σώφρονε, οὐδενός ἐπαίνου δοκεῖ τῷ κατηγόρῳ ἄξιος εἶναι; οὐ μήν τά γε ἄλλα οὕτω κρίνεται. τίς μέν γάρ αὐλητής, τίς δέ κιθαριστής, τίς δέ ἄλλος διδάσκαλος ἱκανούς ποιήσας τούς μαθητάς, ἐάν πρός ἄλλους ἐλθόντες χείρους φανῶσιν, αἰτίαν ἔχει τούτου; τίς δέ πατήρ, ἐάν ὁ παῖς αὐτοῦ συνδιατρίβων τῳ σωφρονῇ, ὕστερον δέ ἄλλῳ τῳ συγγενόμενος πονηρός γένηται, τόν πρόσθεν αἰτιᾶται, ἀλλ' οὐχ ὅσῳ ἄν παρά τῷ ὑστέρῳ χείρων φαίνηται, τοσούτῳ μᾶλλον ἐπαινεῖ τόν πρότερον; ἀλλ' οἵ γε πατέρες αὐτοί συνόντες τοῖς υἱέσι, τῶν παίδων πλημμελούντων, οὐκ αἰτίαν ἔχουσιν, ἐάν αὐτοί σωφρονῶσιν. οὕτω δέ καί σωκράτην δίκαιον ἦν κρίνειν: εἰ μέν αὐτός ἐποίει τι φαῦλον, εἰκότως ἄν ἐδόκει πονηρός εἶναι: εἰ δ' αὐτός σωφρονῶν διετέλει, πῶς ἄν δικαίως τῆς οὐκ ἐνούσης αὐτῷ κακίας αἰτίαν ἔχοι; ἀλλ' εἰ καί μηδέν αὐτός πονηρόν ποιῶν ἐκείνους φαῦλα πράττοντας ὁρῶν ἐπῄνει, δικαίως ἄν ἐπιτιμῷτο. κριτίαν μέν τοίνυν αἰσθανόμενος ἐρῶντα εὐθυδήμου καί πειρῶντα χρῆσθαι, καθάπερ οἱ πρός τἀφροδίσια τῶν σωμάτων ἀπολαύοντες, ἀπέτρεπε φάσκων ἀνελεύθερόν τε εἶναι καί οὐ πρέπον ἀνδρί καλῷ κἀγαθῷ τόν ἐρώμενον, ᾧ βούλεται πολλοῦ ἄξιος φαίνεσθαι, προσαιτεῖν ὥσπερ τούς πτωχούς ἱκετεύοντα καί δεόμενον προσδοῦναι, καί ταῦτα μηδενός ἀγαθοῦ. τοῦ δέ κριτίου τοῖς τοιούτοις οὐχ ὑπακούοντος οὐδέ ἀποτρεπομένου, λέγεται τόν σωκράτην ἄλλων τε πολλῶν παρόντων καί τοῦ εὐθυδήμου εἰπεῖν ὅτι ὑικόν αὐτῷ δοκοίη πάσχειν ὁ κριτίας, ἐπιθυμῶν εὐθυδήμῳ προσκνῆσθαι ὥσπερ τά ὕδια τοῖς λίθοις. ἐξ ὧν δή καί ἐμίσει τόν σωκράτην ὁ κριτίας, ὥστε καί ὅτε τῶν τριάκοντα ὤν νομοθέτης μετά χαρικλέους ἐγένετο, ἀπεμνημόνευσεν αὐτῷ καί ἐν τοῖς νόμοις ἔγραψε λόγων τέχνην μή διδάσκειν, ἐπηρεάζων ἐκείνῳ καί οὐκ ἔχων ὅπῃ ἐπιλάβοιτο, ἀλλά τό κοινῇ τοῖς φιλοσόφοις ὑπό τῶν πολλῶν ἐπιτιμώμενον ἐπιφέρων αὐτῷ καί διαβάλλων πρός τούς πολλούς: οὐδέ γάρ ἔγωγε οὔτ' αὐτός τοῦτο πώποτε σωκράτους ἤκουσα οὔτ' ἄλλου του φάσκοντος ἀκηκοέναι ᾐσθόμην. ἐδήλωσε δέ: ἐπεί γάρ οἱ τριάκοντα πολλούς μέν τῶν πολιτῶν καί οὐ τούς χειρίστους ἀπέκτεινον, πολλούς δέ προετρέποντο ἀδικεῖν, εἶπέ που ὁ σωκράτης ὅτι θαυμαστόν οἱ δοκοίη εἶναι, εἴ τις γενόμενος βοῶν ἀγέλης νομεύς καί τάς βοῦς ἐλάττους τε καί χείρους ποιῶν μή ὁμολογοίη κακός βουκόλος εἶναι, ἔτι δέ θαυμαστότερον, εἴ τις προστάτης γενόμενος πόλεως καί ποιῶν τούς πολίτας ἐλάττους τε καί χείρους μή αἰσχύνεται μηδ' οἴεται κακός εἶναι προστάτης τῆς πόλεως. ἀπαγγελθέντος δέ αὐτοῖς τούτου, καλέσαντες ὅ τε κριτίας καί ὁ χαρικλῆς τόν σωκράτην τόν τε νόμον ἐδεικνύτην αὐτῷ καί τοῖς νέοις ἀπειπέτην μή διαλέγεσθαι. ὁ δέ σωκράτης ἐπήρετο αὐτών εἰ ἐξείη πυνθάνεσθαι, εἴ τι ἀγνοοῖτο τῶν προαγορευομένων. τώ δ' ἐφάτην. ἐγώ τοίνυν, ἔφη, παρεσκεύασμαι μέν πείθεσθαι τοῖς νόμοις: ὅπως δέ μή δι' ἄγνοιαν λάθω τι παρανομήσας, τοῦτο βούλομαι σαφῶς μαθεῖν παρ' ὑμῶν, πότερον τήν τῶν λόγων τέχνην σύν τοῖς ὀρθῶς λεγομένοις εἶναι νομίζοντες ἤ σύν τοῖς μή ὀρθῶς ἀπέχεσθαι κελεύετε αὐτῆς. εἰ μέν γάρ σύν τοῖς ὀρθῶς, δῆλον ὅτι ἀφεκτέον <ἄν> εἴη τοῦ ὀρθῶς λέγειν: εἰ δέ σύν τοῖς μή ὀρθῶς, δῆλον ὅτι πειρατέον ὀρθῶς λέγειν. καί ὁ χαρικλῆς ὀργισθείς αὐτῷ, ἐπειδή, ἔφη, ὦ σώκρατες, ἀγνοεῖς, τάδε σοι εὐμαθέστερα ὄντα προαγορεύομεν, τοῖς νέοις ὅλως μή διαλέγεσθαι. καί ὁ σωκράτης, ἵνα τοίνυν, ἔφη, μή ἀμφίβολον ᾖ [ὡς ἄλλο τι ποιῶ ἤ τά προηγορευμένα], ὁρίσατέ μοι μέχρι πόσων ἐτῶν δεῖ νομίζειν νέους εἶναι τούς ἀνθρώπους. καί ὁ χαρικλῆς, ὅσουπερ, εἶπε, χρόνου βουλεύειν οὐκ ἔξεστιν, ὡς οὔπω φρονίμοις οὖσι: μηδέ σύ διαλέγου νεωτέροις τριάκοντα ἐτῶν. μηδ' ἐάν τι ὠνῶμαι, ἔφη, ἤν πωλῇ νεώτερος τριάκοντα ἐτῶν, ἔρωμαι ὁπόσου πωλεῖ; ναί τά γε τοιαῦτα, ἔφη ὁ χαρικλῆς: ἀλλά τοι σύγε, ὦ σώκρατες, εἴωθας εἰδώς πῶς ἔχει τά πλεῖστα ἐρωτᾶν: ταῦτα οὖν μή ἐρώτα. μηδ' ἀποκρίνωμαι οὖν, ἔφη, ἄν τίς με ἐρωτᾷ νέος, ἐάν εἰδῶ, οἷον ποῦ οἰκεῖ χαρικλῆς ἤ ποῦ ἐστι κριτίας; ναί τά γε τοιαῦτα, ἔφη ὁ χαρικλῆς. ὁ δέ κριτίας, ἀλλά τῶνδέ τοί σε ἀπέχεσθαι, ἔφη, δεήσει, ὦ σώκρατες, τῶν σκυτέων καί τῶν τεκτόνων καί τῶν χαλκέων: καί γάρ οἶμαι αὐτούς ἤδη κατατετρῖφθαι διαθρυλουμένους ὑπό σοῦ. οὐκοῦν, ἔφη ὁ σωκράτης, καί τῶν ἑπομένων τούτοις, τοῦ τε δικαίου καί τοῦ ὁσίου καί τῶν ἄλλων τῶν τοιούτων; ναί μά δί', ἔφη ὁ χαρικλῆς: καί τῶν βουκόλων γε: εἰ δέ μή, φυλάττου ὅπως μή καί σύ ἐλάττους τάς βοῦς ποιήσῃς. ἔνθα καί δῆλον ἐγένετο ὅτι ἀπαγγελθέντος αὐτοῖς τοῦ περί τῶν βοῶν λόγου ὠργίζοντο τῷ σωκράτει. οἵα μέν οὖν ἡ συνουσία ἐγεγόνει κριτίᾳ πρός σωκράτην καί ὡς εἶχον πρός ἀλλήλους, εἴρηται. φαίην δ' ἄν ἔγωγε μηδενί μηδεμίαν εἶναι παίδευσιν παρά τοῦ μή ἀρέσκοντος. κριτίας δέ καί ἀλκιβιάδης οὐκ ἀρέσκοντος αὐτοῖς σωκράτους ὡμιλησάτην ὅν χρόνον ὡμιλείτην αὐτῷ, ἀλλ' εὐθύς ἐξ ἀρχῆς ὡρμηκότε προεστάναι τῆς πόλεως. ἔτι γάρ σωκράτει συνόντες οὐκ ἄλλοις τισί μᾶλλον ἐπεχείρουν διαλέγεσθαι ἤ τοῖς μάλιστα πράττουσι τά πολιτικά. λέγεται γάρ ἀλκιβιάδην, πρίν εἴκοσιν ἐτῶν εἶναι, περικλεῖ ἐπιτρόπῳ μέν ὄντι αὐτοῦ, προστάτῃ δέ τῆς πόλεως, τοιάδε διαλεχθῆναι περί νόμων: εἰπέ μοι, φάναι, ὦ περίκλεις, ἔχοις ἄν με διδάξαι τί ἐστι νόμος; πάντως δήπου, φάναι τόν περικλέα. δίδαξον δή πρός τῶν θεῶν, φάναι τόν ἀλκιβιάδην: ὡς ἐγώ ἀκούων τινῶν ἐπαινουμένων, ὅτι νόμιμοι ἄνδρες εἰσίν, οἶμαι μή ἄν δικαίως τούτου τυχεῖν τοῦ ἐπαίνου τόν μή εἰδότα τί ἐστι νόμος. ἀλλ' οὐδέν τι χαλεποῦ πράγματος ἐπιθυμεῖς, ὦ ἀλκιβιάδη, φάναι τόν περικλέα, βουλόμενος γνῶναι τί ἐστι νόμος: πάντες γάρ οὗτοι νόμοι εἰσίν, οὕς τό πλῆθος συνελθόν καί δοκιμάσαν ἔγραψε, φράζον ἅ τε δεῖ ποιεῖν καί ἅ μή. πότερον δέ τἀγαθά νομίσαν δεῖν ποιεῖν ἤ τά κακά; τἀγαθά νή δία, φάναι, ὦ μειράκιον, τά δέ κακά οὔ. ἐάν δέ μή τό πλῆθος, ἀλλ', ὥσπερ ὅπου ὀλιγαρχία ἐστίν, ὀλίγοι συνελθόντες γράψωσιν ὅ τι χρή ποιεῖν, ταῦτα τί ἐστι; πάντα, φάναι, ὅσα ἄν τό κρατοῦν τῆς πόλεως βουλευσάμενον, ἅ χρή ποιεῖν, γράψῃ, νόμος καλεῖται. κἄν τύραννος οὖν κρατῶν τῆς πόλεως γράψῃ τοῖς πολίταις ἅ χρή ποιεῖν, καί ταῦτα νόμος ἐστί; καί ὅσα τύραννος ἄρχων, φάναι, γράφει, καί ταῦτα νόμος καλεῖται. βία δέ, φάναι, καί ἀνομία τί ἐστιν, ὦ περίκλεις; ἆρ' οὐχ ὅταν ὁ κρείττων τόν ἥττω μή πείσας, ἀλλά βιασάμενος, ἀναγκάσῃ ποιεῖν ὅ τι ἄν αὐτῷ δοκῇ; ἔμοιγε δοκεῖ, φάναι τόν περικλέα. καί ὅσα ἄρα τύραννος μή πείσας τούς πολίτας ἀναγκάζει ποιεῖν γράφων, ἀνομία ἐστί; δοκεῖ μοι, φάναι τόν περικλέα: ἀνατίθεμαι γάρ τό ὅσα τύραννος μή πείσας γράφει νόμον εἶναι. ὅσα δέ οἱ ὀλίγοι τούς πολλούς μή πείσαντες, ἀλλά κρατοῦντες γράφουσι, πότερον βίαν φῶμεν ἤ μή φῶμεν εἶναι; πάντα μοι δοκεῖ, φάναι τόν περικλέα, ὅσα τις μή πείσας ἀναγκάζει τινά ποιεῖν, εἴτε γράφων εἴτε μή, βία μᾶλλον ἤ νόμος εἶναι. καί ὅσα ἄρα τό πᾶν πλῆθος κρατοῦν τῶν τά χρήματα ἐχόντων γράφει μή πεῖσαν, βία μᾶλλον ἤ νόμος ἄν εἴη; μάλα τοι, φάναι τόν περικλέα, ὦ ἀλκιβιάδη, καί ἡμεῖς τηλικοῦτοι ὄντως δεινοί τά τοιαῦτα ἦμεν: τοιαῦτα γάρ καί ἐμελετῶμεν καί ἐσοφιζόμεθα οἷάπερ καί σύ νῦν ἐμοί δοκεῖς μελετᾶν. τόν δέ ἀλκιβιάδην φάναι: εἴθε σοι, ὦ περίκλεις, τότε συνεγενόμην ὅτε δεινότατος ἑαυτοῦ ἦσθα. ἐπεί τοίνυν τάχιστα τῶν πολιτευομένων ὑπέλαβον κρείττονες εἶναι, σωκράτει μέν οὐκέτι προσῇσαν: οὔτε γάρ αὐτοῖς ἄλλως ἤρεσκεν, εἴ τε προσέλθοιεν, ὑπέρ ὧν ἡμάρτανον ἐλεγχόμενοι ἤχθοντο: τά δέ τῆς πόλεως ἔπραττον, ὧνπερ ἕνεκεν καί σωκράτει προσῆλθον. ἀλλά κρίτων τε σωκράτους ἦν ὁμιλητής καί χαιρεφῶν καί χαιρεκράτης καί ἑρμογένης καί σιμίας καί κέβης καί φαιδώνδας καί ἄλλοι, οἵ ἐκείνῳ συνῆσαν, οὐχ ἵνα δημηγορικοί ἤ δικανικοί γένοιντο, ἀλλ' ἵνα καλοί τε κἀγαθοί γενόμενοι καί οἴκῳ καί οἰκέταις καί οἰκείοις καί φίλοις καί πόλει καί πολίταις δύναιντο καλῶς χρῆσθαι. καί τούτων οὐδείς οὔτε νεώτερος οὔτε πρεσβύτερος ὤν οὔτ' ἐποίησε κακόν οὐδέν οὔτ' αἰτίαν ἔσχεν. ἀλλά σωκράτης γ', ἔφη ὁ κατήγορος, τούς παρέρας προπηλακίζειν ἐδίδασκε, πείθων μέν τούς συνόντας αὐτῷ σοφωτέρους ποιεῖν τῶν πατέρων, φάσκων δέ κατά νόμον ἐξεῖναι παρανοίας ἑλόντι καί τόν παρέρα δῆσαι, τεκυμηρίῳ τούτῳ χρώμενος, ὡς τόν ἀμαθέστερον ὑπό τοῦ σοφωτέρου νόμιμον εἴη δεδέσθαι. σωκράτης δέ τόν μέν ἀμαθίας ἕνεκα δεσμεύοντα δικαίως ἄν καί αὐτόν ᾤετο δεδέσθαι ὑπό τῶν ἐπισταμένων ἅ μή αὐτός ἐπίσταται: καί τῶν τοιούτων ἕνεκα πολλάκις ἐσκόπει, τί διαφέρει μανίας ἀμαθία: καί τούς μέν μαινομένους ᾤετο συμφερόντως ἄν δεδέσθαι καί ἑαυτοῖς καί τοῖς φίλοις, τούς δέ μή ἐπισταμένους τά δέοντα δικαίως ἄν μανθάνειν παρά τῶν ἐπισταμένων. ἀλλά σωκράτης γε, ἔφη ὁ κατήγορος, οὐ μόνον τούς πατέρας ἀλλά καί τούς ἄλλους συγγενεῖς ἐποίει ἐν ἀτιμίᾳ εἶναι παρά τοῖς ἑαυτῷ συνοῦσι, λέγων ὡς οὔτε τούς κάμνοντας οὔτε τούς δικαζομένους οἱ συγγενεῖς ὠφελοῦσιν, ἀλλά τούς μέν οἱ ἰατροί, τούς δέ οἱ συνδικεῖν ἐπιστάμενοι. ἔφη δέ καί περί τῶν φίλων αὐτόν λέγειν ὡς οὐδέν ὄφελος εὔνους εἶναι, εἰ μή καί ὠφελεῖν δυνήσονται: μόνους δέ φάσκειν αὐτόν ἀξίους εἶναι τιμῆς τούς εἰδότας τά δέοντα καί ἑρμηνεῦσαι δυναμένους: ἀναπείθοντα οὖν τούς νέους αὐτόν, ὡς αὐτός εἴη σοφώτατός τε καί ἄλλους ἱκανώτατος ποιῆσαι σοφούς, οὕτω διατιθέναι τούς ἑαυτῷ συνόντας, ὥστε μηδαμοῦ παρ' αὐτοῖς τούς ἄλλους εἶναι πρός ἑαυτόν. ἐγώ δ' αὐτόν οἶδα μέν καί περί πατέρων τε καί τῶν ἄλλων συγγενῶν [τε] καί περί φίλων ταῦτα λέγοντα: καί πρός τούτοις γε δή, ὅτι τῆς ψυχῆς ἐξελθούσης, ἐν ᾗ μόνῃ γίγνεται φρόνησις, τό σῶμα τοῦ οἰκειοτάτου ἀνθρώπου τήν ταχίστην ἐξενέγκαντες ἀφανίζουσιν. ἔλεγε δ' ὅτι καί ζῶν ἕκαστος ἑαυτοῦ, ὅ πάντων μάλιστα φιλεῖ, τοῦ σώματος ὅ τι ἄν ἀχρεῖον ᾖ καί ἀνωφελές, αὐτός τε ἀφαιρεῖ καί ἄλλῳ παρέχει. αὐτοί τέ γε αὑτῶν ὄνυχάς τε καί τρίχας καί τύλους ἀφαιροῦσι καί τοῖς ἰατροῖς παρέχουσι μετά πόνων τε καί ἀλγηδόνων καί ἀποτέμνειν καί ἀποκάειν, καί τούτων χάριν οἴονται δεῖν αὐτοῖς καί μισθόν τίνειν: καί τό σίαλον ἐκ τοῦ στόματος ἀποπτύουσιν ὡς δύνανται πορρωτάτω, διότι ὠφελεῖ μέν οὐδέν αὐτούς ἐνόν, βλάπτει δέ πολύ μᾶλλον. ταῦτ' οὖν ἔλεγεν οὐ τόν μέν πατέρα ζῶντα κατορύττειν διδάσκων, ἑαυτόν δέ κατατέμνειν, ἀλλ' ἐπιδεικνύων ὅτι τό ἄφρον ἄτιμόν ἐστι παρεκάλει ἐπιμελεῖσθαι τοῦ ὡς φρονιμώτατον εἶναι καί ὠφελιμώτατον, ὅπως, ἐάν τε ὑπό πατρός ἐάν τε ὑπό ἀδελφοῦ ἐάν τε ὑπ' ἄλλου τινός βούληται τιμᾶσθαι, μή τῷ οἰκεῖος εἶναι πιστεύων ἀμελῇ, ἀλλά πειρᾶται, ὑφ' ὧν ἄν βούληται τιμᾶσθαι, τούτοις ὠφέλιμος εἶναι. ἔφη δ' αὐτόν ὁ κατήγορος καί τῶν ἐνδοξοτάτων ποιητῶν ἐκλεγόμενον τά πονηρότατα καί τούτοις μαρτυρίοις χρώμενον διδάσκειν τούς συνόντας κακούργους τε εἶναι καί τυραννικούς, ἡσιόδου μέν τό ἔργον δ' οὐδέν ὄνειδος, ἀεργίη δέ τ' ὄνειδος: τοῦτο δή λέγειν αὐτόν, ὡς ὁ ποιητής κελεύει μηδενός ἔργου μήτ' ἀδίκου μήτ' αἰσχροῦ ἀπέχεσθαι, ἀλλά καί ταῦτα ποιεῖν ἐπί τῷ κέρδει. σωκράτης δ' ἐπεί διομολογήσαιτο τό μέν ἐργάτην εἶναι ὠφέλιμόν τε ἀνθρώπῳ καί ἀγαθόν εἶναι, τό δέ ἀργόν βλαβερόν τε καί κακόν, καί τό μέν ἐργάζεσθαι ἀγαθόν, τό δ' ἀργεῖν κακόν, τούς μέν ἀγαθόν τι ποιοῦντας ἐργάζεσθαί τε ἔφη καί ἐργάτας ἀγαθούς εἶναι, τούς δέ κυβεύοντας ἤ τι ἄλλο πονηρόν καί ἐπιζήμιον ποιοῦντας ἀργούς ἀπεκάλει. ἐκ δέ τούτων ὀρθῶς ἄν ἔχοι τό ἔργον δ' οὐδέν ὄνειδος, ἀεργίη δέ τ' ὄνειδος. τό δέ ὀμήρου ἔφη ὁ κατήγορος πολλάκις αὐτόν λέγειν, ὅτι ὀδυσσεύς ὅντινα μέν βασιλῆα καί ἔξοχον ἄνδρα κιχείη, τόν δ' ἀγανοῖς ἐπέεσσιν ἐρητύσασκε παραστάς: δαιμόνι', οὔ σε ἔοικε κακόν ὥς δειδίσσεσθαι, ἀλλ' αὐτός τε κάθησο καί ἄλλους ἵδρυε λαούς. ὅν δ' αὖ δήμου τ' ἄνδρα ἴδοι βοόωντά τ' ἐφεύροι, τόν σκήπτρῳ ἐλάσασκεν ὁμοκλήσασκέ τε μύθῳ: δαιμόνι', ἀτρέμας ἧσο, καί ἄλλων μῦθον ἄκουε, οἵ σέο φέρτεροί εἰσι: σύ δ' ἀπτόλεμος καί ἄναλκις, οὔτε ποτ' ἐν πολέμῳ ἐναρίθμιος οὔτ' ἐνί βουλῇ. ταῦτα δή αὐτόν ἐξηγεῖσθαι, ὡς ὁ ποιητής ἐπαινοίη παίεσθαι τούς δημότας καί πένητας. σωκράτης δ' οὐ ταῦτ' ἔλεγε: καί γάρ ἑαυτόν οὕτω γ' ἄν ᾤετο δεῖν παίεσθαι: ἀλλ' ἔφη δεῖν τούς μήτε λόγῳ μήτ' ἔργῳ ὠφελίμους ὄντας μήτε στρατεύματι μήτε πόλει μήτε αὐτῷ τῷ δήμῳ, εἴ τι δέοι, βοηθεῖν ἱκανούς, ἄλλως τ' ἐάν πρός τούτῳ καί θρασεῖς ὦσι, πάντα τρόπον κωλύεσθαι, κἄν πάνυ πλούσιοι τυγχάνωσιν ὄντες. ἀλλά σωκράτης γε τἀναντία τούτων φανερός ἦν καί δημοτικός καί φιλάνθρωπος ὤν. ἐκεῖνος γάρ πολλούς ἐπιθυμητάς καί ἀστούς καί ξένους λαβών οὐδένα πώποτε μισθόν τῆς συνουσίας ἐπράξατο, ἀλλά πᾶσιν ἀφθόνως ἐπήρκει τῶν ἑαυτοῦ: ὧν τινες μικρά μέρη παρ' ἐκείνου προῖκα λαβόντες πολλοῦ τοῖς ἄλλοις ἐπώλουν, καί οὐκ ἦσαν ὥσπερ ἐκεῖνος δημοτικοί: τοῖς γάρ μή ἔχουσι χρήματα διδόναι οὐκ ἤθελον διαλέγεσθαι. ἀλλά σωκράτης γε καί πρός τούς ἄλλους ἀνθρώπους κόσμον τῇ πόλει παρεῖχε πολλῷ μᾶλλον ἤ λίχας τῇ λακεδαιμονίων, ὅς ὀνομαστός ἐπί τούτῳ γέγονε. λίχας μέν γάρ ταῖς γυμνοπαιδίαις τούς ἐπιδημοῦντας ἐν λακεδαίμονι ξένους ἐδείπνιζε, σωκράτης δέ διά παντός τοῦ βίου τά ἑαυτοῦ δαπανῶν τά μέγιστα πάντας τούς βουλομένους ὠφέλει: βελτίους γάρ ποιῶν τούς συγγιγνομένους ἀπέπεμπεν. ἐμοί μέν δή σωκράτης τοιοῦτος ὤν ἐδόκει τιμῆς ἄξιος εἶναι τῇ πόλει μᾶλλον ἤ θανάτου. καί κατά τούς νόμους δέ σκοπῶν ἄν τις τοῦθ' εὕροι. κατά γάρ τούς νόμους, ἐάν τις φανερός γένηται κλέπτων ἤ λωποδυτῶν ἤ βαλλαντιοτομῶν ἤ τοιχωρυχῶν ἤ ἀνδραποδιζόμενος ἤ ἱεροσυλῶν, τούτοις θάνατός ἐστιν ἡ ζημία: ὧν ἐκεῖνος πάντων ἀνθρώπων πλεῖστον ἀπεῖχεν. ἀλλά μήν τῇ πόλει γε οὔτε πολέμου κακῶς συμβάντος οὔτε στάσεως οὔτε προδοσίας οὔτε ἄλλου κακοῦ οὐδενός πώποτε αἴτιος ἐγένετο: οὐδέ μήν ἰδίᾳ γε οὐδένα πώποτε ἀνθρώπων οὔτε ἀγαθῶν ἀπεστέρησεν οὔτε κακοῖς περιέβαλεν, ἀλλ' οὐδ' αἰτίαν τῶν εἰρημένων οὐδενός πώποτ' ἔσχε. πῶς οὖν ἄν ἔνοχος εἴη τῇ γραφῇ; ὅς ἀντί μέν τοῦ μή νομίζειν θεούς, ὡς ἐν τῇ γραφῇ ἐγέγραπτο, φανερός ἦν θεραπεύων τούς θεούς μάλιστα τῶν ἄλλων ἀνθρώπων, ἀντί δέ τοῦ διαφθείρειν τούς νέους, ὅ δή ὁ γραψάμενος αὐτόν ᾐτιᾶτο, φανερός ἦν τῶν συνόντων τούς πονηράς ἐπιθυμίας ἔχοντας τούτων μέν παύων, τῆς δέ καλλίστης καί μεγαλοπρεπεστάτης ἀρετῆς, ᾗ πόλεις τε καί οἶκοι εὖ οἰκοῦσι, προτρέπων ἐπιθυμεῖν: ταῦτα δέ πράττων πῶς οὐ μεγάλης ἄξιος ἦν τιμῆς τῇ πόλει; ὡς δέ δή καί ὠφελεῖν ἐδόκει μοι τούς συνόντας τά μέν ἔργῳ δεικνύων ἑαυτόν οἷος ἦν, τά δέ καί διαλεγόμενος, τούτων δή γράψω ὁπόσα ἄν διαμνημονεύσω. τά μέν τοίνυν πρός τούς θεούς φανερός ἦν καί ποιῶν καί λέγων ᾗπερ ἡ πυθία ἀποκρίνεται τοῖς ἐρωτῶσι πῶς δεῖ ποιεῖν ἤ περί θυσίας ἤ περί προγόνων θεραπείας ἤ περί ἄλλου τινός τῶν τοιούτων: ἥ τε γάρ πυθία νόμῳ πόλεως ἀναιρεῖ ποιοῦντας εὐσεβῶς ἄν ποιεῖν, σωκράτης τε οὕτω καί αὐτός ἐποίει καί τοῖς ἄλλοις παρῄνει, τούς δέ ἄλλως πως ποιοῦντας περιέργους καί ματαίους ἐνόμιζεν εἶναι. καί ηὔχετο δέ πρός τούς θεούς ἁπλῶς τἀγαθά διδόναι, ὡς τούς θεούς κάλλιστα εἰδότας ὁποῖα ἀγαθά ἐστι: τούς δ' εὐχομένους χρυσίον ἤ ἀργύριον ἤ τυραννίδα ἤ ἄλλο τι τῶν τοιούτων οὐδέν διάφορον ἐνόμιζεν εὔχεσθαι ἤ εἰ κυβείαν ἤ μάχην ἤ ἄλλο τι εὔχοιντο τῶν φανερῶς ἀδήλων ὅπως ἀποβήσοιτο. θυσίας δέ θύων μικράς ἀπό μικρῶν οὐδέν ἡγεῖτο μειοῦσθαι τῶν ἀπό πολλῶν καί μεγάλων πολλά καί μεγάλα θυόντων. οὔτε γάρ τοῖς θεοῖς ἔφη καλῶς ἔχειν, εἰ ταῖς μεγάλαις θυσίαις μᾶλλον ἤ ταῖς μικραῖς ἔχαιρον: πολλάκις γάρ ἄν αὐτοῖς τά παρά τῶν πονηρῶν μᾶλλον ἤ τά παρά τῶν χρηστῶν εἶναι κεχαρι σμένα: οὔτ' ἄν τοῖς ἀνθρώποις ἄξιον εἶναι ζῆν, εἰ τά παρά τῶν πονηρῶν μᾶλλον ἦν κεχαρισμένα τοῖς θεοῖς ἤ τά παρά τῶν χρηστῶν: ἀλλ' ἐνόμιζε τούς θεούς ταῖς παρά τῶν εὐσεβεστάτων τιμαῖς μάλιστα χαίρειν. ἐπαινέτης δ' ἦν καί τοῦ ἔπους τούτου: καδδύναμιν δ' ἔρδειν ἱέρ' ἀθανάτοισι θεοῖσι, καί πρός φίλους δέ καί ξένους καί πρός τήν ἄλλην δίαιταν καλήν ἔφη παραίνεσιν εἶναι τήν καδδύναμιν δ' ἔρδειν. εἰ δέ τι δόξειεν αὐτῷ σημαίνεσθαι παρά τῶν θεῶν, ἧττον ἄν ἐπείσθη παρά τά σημαινόμενα ποιῆσαι ἤ εἴ τις αὐτόν ἔπειθεν ὁδοῦ λαβεῖν ἡγεμόνα τυφλόν καί μή εἰδότα τήν ὁδόν ἀντί βλέποντος καί εἰδότος: καί τῶν ἄλλων δέ μωρίαν κατηγόρει, οἵτινες παρά τά ὑπό τῶν θεῶν σημαινόμενα ποιοῦσί τι, φυλαττόμενοι τήν παρά τοῖς ἀνθρώποις ἀδοξίαν: αὐτός δέ πάντα τἀνθρώπινα ὑπερεώρα πρός τήν παρά τῶν θεῶν συμβουλίαν. διαίτῃ δέ τήν τε ψυχήν ἐπαίδευσε καί τό σῶμα ᾗ χρώμενος ἄν τις, εἰ μή τι δαιμόνιον εἴη, θαρραλέως καί ἀσφαλῶς διάγοι καί οὐκ ἄν ἀπορήσειε τοσαύτης δαπάνης. οὕτω γάρ εὐτελής ἦν, ὥστ' οὐκ οἶδ' εἴ τις οὕτως ἄν ὀλίγα ἐργάζοιτο ὥστε μή λαμβάνειν τά σωκράτει ἀρκοῦντα. σίτῳ μέν γάρ τοσούτῳ ἐχρῆτο, ὅσον ἡδέως ἤσθιε, καί ἐπί τοῦτο οὕτω παρεσκευασμένος ᾔει ὥστε τήν ἐπιθυμίαν τοῦ σίτου ὄψον αὐτῷ εἶναι: ποτόν δέ πᾶν ἡδύ ἦν αὐτῷ διά τό μή πίνειν, εἰ μή διψῴη. εἰ δέ ποτε κληθείς ἐθελήσειεν ἐπί δεῖπνον ἐλθεῖν, ὅ τοῖς πλείστοις ἐργωδέστατόν ἐστιν, ὥστε φυλάξασθαι τό ὑπέρ τόν κόρον ἐμπίμπλασθαι, τοῦτο ῥᾳδίως πάνυ ἐφυλάττετο. τοῖς δέ μή δυναμένοις τοῦτο ποιεῖν συνεβούλευε φυλάττεσθαι τά πείθοντα μή πεινῶντας ἐσθίειν μηδέ διψῶντας πίνειν: καί γάρ τά λυμαι νόμενα γαστέρας καί κεφαλάς καί ψυχάς ταῦτ' ἔφη εἶναι. οἴεσθαι δ' ἔφη ἐπισκώπτων καί τήν κίρκην ὗς ποιεῖν τοιούτοις πολλοῖς δειπνίζουσαν: τόν δέ ὀδυσσέα ἑρμοῦ τε ὑποθημοσύνῃ καί αὐτόν ἐγκρατῆ ὄντα καί ἀποσχόμενον τοῦ ὑπέρ τόν κόρον τῶν τοιούτων ἅπτεσθαι, διά ταῦτα οὐ γενέσθαι ὗν. τοιαῦτα μέν περί τούτων ἔπαιζεν ἅμα σπουδάζων. ἀφροδισίων δέ παρῄνει τῶν καλῶν ἰσχυρῶς ἀπέχεσθαι: οὐ γάρ ἔφη ῥᾴδιον εἶναι τῶν τοιούτων ἁπτόμενον σωφρονεῖν. ἀλλά καί κριτόβουλόν ποτε τόν κρίτωνος πυθόμενος ὅτι ἐφίλησε τόν ἀλκιβιάδου υἱόν καλόν ὄντα, παρόντος τοῦ κριτοβούλου ἤρετο ξενοφῶντα: εἰπέ μοι, ἔφη, ὦ ξενοφῶν, οὐ σύ κριτόβουλον ἐνόμιζες εἶναι τῶν σωφρονικῶν ἀνθρώπων μᾶλλον ἤ τῶν θρασέων καί τῶν προνοητικῶν μᾶλλον ἤ τῶν ἀνοήτων τε καί ῥιψοκινδύνων; πάνυ μέν οὖν, ἔφη ὁ ξενοφῶν. νῦν τοίνυν νόμιζε αὐτόν θερμουργότατον εἶναι καί λεωργότατον: οὗτος κἄν εἰς μαχαίρας κυβιστήσειε κἄν εἰς πῦρ ἅλοιτο. καί τί δή, ἔφη ὁ ξενοφῶν, ἰδών ποιοῦντα τοιαῦτα κατέγνωκας αὐτοῦ; οὐ γάρ οὗτος, ἔφη, ἐτόλμησε τόν ἀλκιβιάδου υἱόν φιλῆσαι, ὄντα εὐπροσωπότατον καί ὡραιότατον; ἀλλ' εἰ μέντοι, ἔφη ὁ ξενοφῶν, τοιοῦτόν ἐστι τό ῥιψοκίνδυνον ἔργον, κἄν ἐγώ δοκῶ μοι τόν κίνδυνον τοῦτον ὑπομεῖναι. ὦ τλῆμον, ἔφη ὁ σωκράτης, καί τί ἄν οἴει παθεῖν καλόν φιλήσας; ἆρ' οὐκ ἄν αὐτίκα μάλα δοῦλος μέν εἶναι ἀντ' ἐλευθέρου, πολλά δέ δαπανᾶν εἰς βλαβεράς ἡδονάς, πολλήν δέ ἀσχολίαν ἔχειν τοῦ ἐπιμεληθῆναί τινος καλοῦ κἀγαθοῦ, σπουδάζειν δ' ἀναγκασθῆναι ἐφ' οἷς οὐδ' ἄν μαινόμενος σπουδάσειεν; ὦ ἡράκλεις, ἔφη ὁ ξενοφῶν, ὡς δεινήν τινα λέγεις δύναμιν τοῦ φιλήματος εἶναι. καί τοῦτο, ἔφη ὁ σωκράτης, θαυμά ζεις; οὐκ οἶσθ' ὅτι τά φαλάγγια οὐδ' ἡμιωβελιαῖα τό μέγεθος ὄντα προσαψάμενα μόνον τῷ στόματι ταῖς τε ὀδύναις ἐπιτρίβει τούς ἀνθρώπους καί τοῦ φρονεῖν ἐξίστησι; ναί μά δί', ἔφη ὁ ξενοφῶν: ἐνίησι γάρ τι τά φαλάγγια κατά τό δῆγμα. ὦ μῶρε, ἔφη ὁ σωκράτης, τούς δέ καλούς οὐκ οἴει φιλοῦντας ἐνιέναι τι, ὅτι σύ οὐχ ὁρᾷς: οὐκ οἶσθ' ὅτι τοῦτο τό θηρίον, ὅ καλοῦσι καλόν καί ὡραῖον, τοσούτῳ δεινότερόν ἐστι τῶν φαλαγγίων, ὅσῳ ἐκεῖνα μέν ἁψάμενα, τοῦτο δέ οὐδ' ἁπτόμενον, ἐάν τις αὐτό θεᾶται, ἐνίησί τι καί πάνυ πρόσωθεν τοιοῦτον ὥστε μαίνεσθαι ποιεῖν; [ἴσως δέ καί οἱ ἔρωτες τοξόται διά τοῦτο καλοῦνται, ὅτι καί πρόσωθεν οἱ καλοί τιτρώσκουσιν.] ἀλλά συμβουλεύω σοι, ὦ ξενοφῶν, ὁπόταν ἴδῃς τινά καλόν, φεύγειν προτροπάδην. σοί δ', ὦ κριτόβουλε, συμβουλεύω ἀπενιαυτίσαι: μόλις γάρ ἄν ἴσως ἐν τοσούτῳ χρόνῳ [τό δῆγμα] ὑγιής γένοιο. οὕτω δή καί ἀφροδισιάζειν τούς μή ἀσφαλῶς ἔχοντας πρός ἀφροδίσια ᾤετο χρῆναι πρός τοιαῦτα, οἷα μή πάνυ μέν δεομένου τοῦ σώματος οὐκ ἄν προσδέξαιτο ἡ ψυχή, δεομένου δέ οὐκ ἄν πράγματα παρέχοι. αὐτός δέ πρός ταῦτα φανερός ἦν οὕτω παρεσκευασμένος ὥστε ῥᾷον ἀπέχεσθαι τῶν καλλίστων καί ὡραιοτάτων ἤ οἱ ἄλλοι τῶν αἰσχίστων καί ἀωροτάτων. περί μέν δή βρώσεως καί πόσεως καί ἀφροδισίων οὕτω κατεσκευασμένος ἦν καί ᾤετο οὐδέν ἄν ἧττον ἀρκούντως ἥδεσθαι τῶν πολλά ἐπί τούτοις πραγματευομένων, λυπεῖσθαι δέ πολύ ἔλαττον. εἰ δέ τινες σωκράτην νομίζουσιν, ὡς ἔνιοι γράφουσί τε καί λέγουσι περί αὐτοῦ τεκμαιρόμενοι, προτρέψασθαι μέν ἀνθρώπους ἐπ' ἀρετήν κράτιστον γεγονέναι, προαγαγεῖν δ' ἐπ' αὐτήν οὐχ ἱκανόν, σκεψάμενοι μή μόνον ἅ ἐκεῖνος κολαστηρίου ἕνεκα τούς πάντ' οἰομένους εἰδέναι ἐρωτῶν ἤλεγχεν, ἀλλά καί ἅ λέγων συνημέρευε τοῖς συνδιατρίβουσι, δοκιμαζόντων εἰ ἱκανός ἦν βελτίους ποιεῖν τούς συνόντας. λέξω δέ πρῶτον ἅ ποτε αὐτοῦ ἤκουσα περί τοῦ δαιμονίου διαλεγομένου πρός ἀριστόδημον τόν μικρόν ἐπικαλούμενον. καταμαθών γάρ αὐτόν οὔτε θύοντα τοῖς θεοῖς οὔτε μαντικῇ χρώμενον, ἀλλά καί τῶν ποιούντων ταῦτα καταγελῶντα, εἰπέ μοι, ἔφη, ὦ ἀριστόδημε, ἔστιν οὕστινας ἀνθρώπους τεθαύμακας ἐπί σοφίᾳ; ἔγωγ', ἔφη. καί ὅς, λέξον ἡμῖν, ἔφη, τά ὀνόματα αὐτῶν. ἐπί μέν τοίνυν ἐπῶν ποιήσει ὅμηρον ἔγωγε μάλιστα τεθαύμακα, ἐπί δέ διθυράμβῳ μελανιππίδην, ἐπί δέ τραγῳδίᾳ σοφοκλέα, ἐπί δέ ἀνδριαντοποιίᾳ πολύκλειτον, ἐπί δέ ζωγραφίᾳ ζεῦξιν. πότερά σοι δοκοῦσιν οἱ ἀπεργαζόμενοι εἴδωλα ἄφρονά τε καί ἀκίνητα ἀξιοθαυμαστότεροι εἶναι ἤ οἱ ζῷα ἔμφρονά τε καί ἐνεργά; πολύ νή δία οἱ ζῷα, εἴπερ γε μή τύχῃ τινί, ἀλλ' ὑπό γνώμης ταῦτα γίγνεται. τῶν δέ ἀτεκμάρτως ἐχόντων ὅτου ἕνεκα ἔστι καί τῶν φανερῶς ἐπ' ὠφελείᾳ ὄντων πότερα τύχης καί πότερα γνώμης ἔργα κρίνεις; πρέπει μέν τά ἐπ' ὠφελείᾳ γιγνόμενα γνώμης εἶναι ἔργα. οὐκοῦν δοκεῖ σοι ὁ ἐξ ἀρχῆς ποιῶν ἀνθρώπους ἐπ' ὠφελείᾳ προσθεῖναι αὐτοῖς δι' ὧν αἰσθάνονται ἕκαστα, ὀφθαλμούς μέν ὥσθ' ὁρᾶν τά ὁρατά, ὦτα δέ ὥστ' ἀκούειν τά ἀκουστά; ὀσμῶν γε μήν, εἰ μή ῥῖνες προσετέθησαν, τί ἄν ἡμῖν ὄφελος ἦν; τίς δ' ἄν αἴσθησις ἦν γλυκέων καί δριμέων καί πάντων τῶν διά στόματος ἡδέων, εἰ μή γλῶττα τούτων γνώμων ἐνειργάσθη; πρός δέ τούτοις οὐ δοκεῖ σοι καί τάδε προνοίας ἔργοις ἐοικέναι, τό ἐπεί ἀσθενής μέν ἐστιν ἡ ὄψις, βλεφάροις αὐτήν θυρῶσαι, ἅ, ὅταν μέν αὐτῇ χρῆσθαί τι δέῃ, ἀνα πετάννυται, ἐν δέ τῷ ὕπνῳ συγκλείεται, ὡς δ' ἄν μηδέ ἄνεμοι βλάπτωσιν, ἡθμόν βλεφαρίδας ἐμφῦσαι, ὀφρύσι τε ἀπογεισῶσαι τά ὑπέρ τῶν ὀμμάτων, ὡς μηδ' ὁ ἐκ τῆς κεφαλῆς ἱδρώς κακουργῇ: τό δέ τήν ἀκοήν δέχεσθαι μέν πάσας φωνάς, ἐμπίμπλασθαι δέ μήποτε: καί τούς μέν πρόσθεν ὀδόντας πᾶσι ζῴοις οἵους τέμνειν εἶναι, τούς δέ γομφίους οἵους παρά τούτων δεξαμένους λεαίνειν: καί στόμα μέν, δι' οὗ ὧν ἐπιθυμεῖ τά ζῷα εἰσπέμπεται, πλησίον ὀφθαλμῶν καί ῥινῶν καταθεῖναι: ἐπεί δέ τά ἀποχωροῦντα δυσχερῆ, ἀποστρέψαι τούς τούτων ὀχετούς [καί ἀπενεγκεῖν] ᾗ δυνατόν προσωτάτω ἀπό τῶν αἰσθήσεων: ταῦτα οὕτω προνοητικῶς πεπραγμένα ἀπορεῖς πότερα τύχης ἤ γνώμης ἔργα ἐστίν; οὐ μά τόν δί', ἔφη, ἀλλ' οὕτω γε σκοπουμένῳ πάνυ ἔοικε ταῦτα σοφοῦ τινος δημιουργοῦ καί φιλοζῴου τεχνήμασι. τό δέ ἐμφῦσαι μέν ἔρωτα τῆς τεκνοποιίας, ἐμφῦσαι δέ ταῖς γειναμέναις ἔρωτα τοῦ ἐκτρέφειν, τοῖς δέ τραφεῖσι μέγιστον μέν πόθον τοῦ ζῆν, μέγιστον δέ φόβον τοῦ θανάτου; ἀμέλει καί ταῦτα ἔοικε μηχανήμασί τινος ζῷα εἶναι βουλευσαμένου. σύ δέ σαυτῷ δοκεῖς τι φρόνιμον ἔχειν; ἐρώτα γοῦν καί ἀποκρινοῦμαι. ἄλλοθι δέ οὐδαμοῦ οὐδέν οἴει φρόνιμον εἶναι; καί ταῦτ' εἰδώς ὅτι γῆς τε μικρόν μέρος ἐν τῷ σώματι πολλῆς οὔσης ἔχεις καί ὑγροῦ βραχύ πολλοῦ ὄντος καί τῶν ἄλλων δήπου μεγάλων ὄντων ἑκάστου μικρόν μέρος λαβόντι τό σῶμα συνήρμοσταί σοι: νοῦν δέ μόνον ἄρα οὐδαμοῦ ὄντα σε εὐτυχῶς πως δοκεῖς συναρπάσαι, καί τάδε τά ὑπερμεγέθη καί πλῆθος ἄπειρα δι' ἀφροσύνην τινά, ὡς οἴει, εὐτάκτως ἔχειν; μά δί' οὐ γάρ ὁρῶ τούς κυρίους, ὥσπερ τῶν ἐνθάδε γιγνομένων τούς δημιουργούς. οὐδέ γάρ τήν σαυτοῦ σύγε ψυχήν ὁρᾷς, ἥ τοῦ σώματος κυρία ἐστίν: ὥστε κατά γε τοῦτο ἔξεστί σοι λέγειν, ὅτι οὐδέν γνώμῃ, ἀλλά τύχῃ πάντα πράττεις. καί ὁ ἀριστόδημος, οὔτοι, ἔφη, ἐγώ, ὦ σώκρατες, ὑπερορῶ τό δαιμόνιον, ἀλλ' ἐκεῖνο μεγαλοπρεπέστερον ἡγοῦμαι <ἤ> ὡς τῆς ἐμῆς θεραπείας προσδεῖσθαι. οὐκοῦν, ἔφη, ὅσῳ μεγαλοπρεπέστερον <ὄν> ἀξιοῖ σε θεραπεύειν, τοσούτῳ μᾶλλον τιμητέον αὐτό. εὖ ἴσθι, ἔφη, ὅτι, εἰ νομίζοιμι θεούς ἀνθρώπων τι φροντίζειν, οὐκ ἄν ἀμελοίην αὐτῶν. ἔπειτ' οὐκ οἴει φροντίζειν; οἵ πρῶτον μέν μόνον τῶν ζῴων ἄνθρωπον ὀρθόν ἀνέστησαν: ἡ δέ ὀρθότης καί προορᾶν πλέον ποιεῖ δύνασθαι καί τά ὕπερθεν μᾶλλον θεᾶσθαι καί ἧττον κακοπαθεῖν καί ὄψιν καί ἀκοήν καί στόμα ἐνεποίησαν: ἔπειτα τοῖς μέν ἄλλοις ἑρπετοῖς πόδας ἔδωκαν, οἵ τό πορεύεσθαι μόνον παρέχουσιν, ἀνθρώπῳ δέ καί χεῖρας προσέθεσαν, αἵ τά πλεῖστα οἷς εὐδαιμονέστεροι ἐκείνων ἐσμέν ἐξεργάζονται. καί μήν γλῶττάν γε πάντων τῶν ζῴων ἐχόντων, μόνην τήν τῶν ἀνθρώπων ἐποίησαν οἵαν ἄλλοτε ἀλλαχῇ ψαύουσαν τοῦ στόματος ἀρθροῦν τε τήν φωνήν καί σημαίνειν πάντα ἀλλήλοις ἅ βουλόμεθα. τό δέ καί τάς τῶν ἀφροδισίων ἡδονάς τοῖς μέν ἄλλοις ζῴοις δοῦναι περιγράψαντας τοῦ ἔτους χρόνον, ἡμῖν δέ συνεχῶς μέχρι γήρως ταῦτα παρέχειν. οὐ τοίνυν μόνον ἤρκεσε τῷ θεῷ τοῦ σώματος ἐπιμεληθῆναι, ἀλλ', ὅπερ μέγιστόν ἐστι, καί τήν ψυχήν κρατίστην τῷ ἀνθρώπῳ ἐνέφυσε. τίνος γάρ ἄλλου ζῴου ψυχή πρῶτα μέν θεῶν τῶν τά μέγιστα καί κάλλιστα συνταξάντων ᾔσθηται ὅτι εἰσί; τί δέ φῦλον ἄλλο ἤ ἄνθρωποι θεούς θεραπεύουσι; ποία δέ ψυχή τῆς ἀνθρωπίνης ἱκανωτέρα προφυλάττεσθαι ἤ λιμόν ἤ δίψος ἤ ψύχη ἤ θάλπη, ἤ νόσοις ἐπικουρῆσαι, ἤ ῥώμην ἀσκῆσαι, ἤ πρός μάθησιν ἐκπονῆσαι, ἤ ὅσα ἄν ἀκούσῃ ἤ ἴδῃ ἤ μάθῃ ἱκανωτέρα ἐστί διαμεμνῆσθαι; οὐ γάρ πάνυ σοι κατάδηλον ὅτι παρά τἆλλα ζῷα ὥσπερ θεοί ἄνθρωποι βιοτεύουσι, φύσει καί τῷ σώματι καί τῇ ψυχῇ κρατιστεύοντες; οὔτε γάρ βοός ἄν ἔχων σῶμα, ἀνθρώπου δέ γνώμην ἐδύνατ' ἄν πράττειν ἅ ἐβούλετο, οὔθ' ὅσα χεῖρας ἔχει, ἄφρονα δ' ἐστί, πλέον οὐδέν ἔχει. σύ δ' ἀμφοτέρων τῶν πλείστου ἀξίων τετυχηκώς οὐκ οἴει σοῦ θεούς ἐπιμελεῖσθαι; ἀλλ' ὅταν τί ποιήσωσι, νομιεῖς αὐτούς σοῦ φροντίζειν; ὅταν πέμπωσιν, ὥσπερ σύ φής πέμπειν αὐτούς, συμβούλους ὅ τι χρή ποιεῖν καί μή ποιεῖν. ὅταν δέ ἀθηναίοις, ἔφη, πυνθανομένοις τι διά μαντικῆς φράζωσιν, οὐ καί σοί δοκεῖς φράζειν αὐτούς, οὐδ' ὅταν τοῖς ἕλλησι τέρατα πέμποντες προσημαίνωσιν, οὐδ' ὅταν πᾶσιν ἀνθρώποις, ἀλλά μόνον σέ ἐξαιροῦντες ἐν ἀμελείᾳ κατατίθενται; οἴει δ' ἄν τούς θεούς τοῖς ἀνθρώποις δόξαν ἐμφῦσαι ὡς ἱκανοί εἰσιν εὖ καί κακῶς ποιεῖν, εἰ μή δυνατοί ἦσαν, καί ἀνθρώπους ἐξαπατωμένους τόν πάντα χρόνον οὐδέποτ' ἄν αἰσθέσθαι; οὐχ ὁρᾷς ὅτι τά πολυχρονιώτατα καί σοφώτατα τῶν ἀνθρωπίνων, πόλεις καί ἔθνη, θεοσεβέστατά ἐστι, καί αἱ φρονιμώταται ἡλικίαι θεῶν ἐπιμελέσταται; ὠγαθέ, ἔφη, κατάμαθε ὅτι καί ὁ σός νοῦς ἐνών τό σόν σῶμα ὅπως βούλεται μεταχειρίζεται. οἴεσθαι οὖν χρή καί τήν ἐν <τῷ> παντί φρόνησιν τά πάντα, ὅπως ἄν αὐτῇ ἡδύ ᾖ, οὕτω τίθεσθαι, καί μή τό σόν μέν ὄμμα δύνασθαι ἐπί πολλά στάδια ἐξικνεῖσθαι, τόν δέ τοῦ θεοῦ ὀφθαλμόν ἀδύνατον εἶναι ἅμα πάντα ὁρᾶν, μηδέ τήν σήν μέν ψυχήν καί περί τῶν ἐνθάδε καί περί τῶν ἐν αἰγύπτῳ καί ἐν σικελίᾳ δύνασθαι φροντίζειν, τήν δέ τοῦ θεοῦ φρόνησιν μή ἱκανήν εἶναι ἅμα πάντων ἐπιμελεῖσθαι. ἄν μέντοι, ὥσπερ ἀνθρώπους θεραπεύων γιγνώσκεις τούς ἀντιθεραπεύειν ἐθέλοντας καί χαριζόμενος τούς ἀντιχαριζομένους καί συμβουλευόμενος καταμανθάνεις τούς φρονίμους, οὕτω καί τῶν θεῶν πεῖραν λαμβάνῃς θεραπεύων, εἴ τί σοι θελήσουσι περί τῶν ἀδήλων ἀνθρώποις συμβουλεύειν, γνώσει τό θεῖον ὅτι τοσοῦτον καί τοιοῦτόν ἐστιν ὥσθ' ἅμα πάντα ὁρᾶν καί πάντα ἀκούειν καί πανταχοῦ παρεῖναι καί ἅμα πάντων ἐπιμελεῖσθαι [αὐτούς]. ἐμοί μέν οὖν ταῦτα λέγων οὐ μόνον τούς συνόντας ἐδόκει ποιεῖν ὁπότε ὑπό τῶν ἀνθρώπων ὁρῷντο, ἀπέχεσθαι τῶν ἀνοσίων τε καί ἀδίκων καί αἰσχρῶν, ἀλλά καί ὁπότε ἐν ἐρημίᾳ εἶεν, ἐπείπερ ἡγήσαιντο μηδέν ἄν ποτε ὧν πράττοιεν θεούς διαλαθεῖν. εἰ δέ δή καί ἐγκράτεια καλόν τε κἀγαθόν ἀνδρί κτῆμά ἐστιν, ἐπισκεψώμεθα εἴ τι προυβίβαζε λέγων εἰς ταύτην τοιάδε: ὦ ἄνδρες, εἰ πολέμου ἡμῖν γενομένου βουλοίμεθα ἑλέσθαι ἄνδρα, ὑφ' οὗ μάλιστ' ἄν αὐτοί μέν σῳζοίμεθα, τούς δέ πολεμίους χειροίμεθα, ἆρ' ὅντινα [ἄν] αἰσθανοίμεθα ἥττω γαστρός ἤ οἴνου ἤ ἀφροδισίων ἤ πόνου ἤ ὕπνου, τοῦτον ἄν αἱροίμεθα; καί πῶς ἄν οἰηθείημεν τόν τοιοῦτον ἤ ἡμᾶς σῶσαι ἤ τούς πολεμίους κρατῆσαι; εἰ δ' ἐπί τελευτῇ τοῦ βίου γενόμενοι βουλοίμεθά τῳ ἐπιτρέψαι ἤ παῖδας ἄρρενας παιδεῦσαι ἤ θυγατέρας παρθένους διαφυλάξαι ἤ χρήματα διασῶσαι, ἆρ' ἀξιόπιστον εἰς ταῦθ' ἡγησόμεθα τόν ἀκρατῆ; δούλῳ δ' ἀκρατεῖ ἐπιτρέψαιμεν ἄν ἤ βοσκήματα ἤ ταμιεῖα ἤ ἔργων ἐπιστασίαν; διάκονον δέ καί ἀγοραστήν τοιοῦτον ἐθελήσαιμεν ἄν προῖκα λαβεῖν; ἀλλά μήν εἴ γε μηδέ δοῦλον ἀκρατῆ δεξαίμεθ' ἄν, πῶς οὐκ ἄξιον αὐτόν γε φυλάξασθαι τοιοῦτον γενέσθαι; καί γάρ οὐχ ὥσπερ οἱ πλεονέκται τῶν ἄλλων ἀφαιρούμενοι χρήματα ἑαυτούς δοκοῦσι πλουτίζειν, οὕτως ὁ ἀκρατής τοῖς μέν ἄλλοις βλαβερός, ἑαυτῷ δ' ὠφέλιμος, ἀλλά κακοῦργος μέν τῶν ἄλλων, ἑαυτοῦ δέ πολύ κακουργότερος, εἴ γε κακουργότατόν ἐστι μή μόνον τόν οἶκον τόν ἑαυτοῦ φθείρειν, ἀλλά καί τό σῶμα καί τήν ψυχήν: ἐν συνουσίᾳ δέ τίς ἄν ἡσθείη τῷ τοιούτῳ, ὅν εἰδείη τῷ ὄψῳ τε καί τῷ οἴνῳ χαίροντα μᾶλλον ἤ τοῖς φίλοις καί τάς πόρνας ἀγαπῶντα μᾶλλον ἤ τούς ἑταίρους; ἆρά γε οὐ χρή πάντα ἄνδρα, ἡγησάμενον τήν ἐγκράτειαν ἀρετῆς εἶναι κρηπῖδα, ταύτην πρῶτον ἐν τῇ ψυχῇ κατασκευάσασθαι; τίς γάρ ἄνευ ταύτης ἤ μάθοι τι ἄν ἀγαθόν ἤ μελετήσειεν ἀξιολόγως; ἤ τίς οὐκ ἄν ταῖς ἡδοναῖς δουλεύων αἰσχρῶς διατεθείη καί τό σῶμα καί τήν ψυχήν; ἐμοί μέν δοκεῖ νή τήν ἥραν ἐλευθέρῳ μέν ἀνδρί εὐκτόν εἶναι μή τυχεῖν δούλου τοιούτου, δουλεύοντα δέ ταῖς τοιαύταις ἡδοναῖς ἱκετευτέον τούς θεούς δεσποτῶν ἀγαθῶν τυχεῖν: οὕτω γάρ ἄν μόνως ὁ τοιοῦτος σωθείη. τοιαῦτα δέ λέγων ἔτι ἐγκρατέστερον τοῖς ἔργοις ἤ τοῖς λόγοις ἑαυτόν ἐπεδείκνυεν: οὐ γάρ μόνον τῶν διά τοῦ σώματος ἡδονῶν ἐκράτει, ἀλλά καί τῆς διά τῶν χρημάτων, νομίζων τόν παρά τοῦ τυχόντος χρήματα λαμβάνοντα δεσπότην ἑαυτοῦ καθιστάναι καί δουλεύειν δουλείαν οὐδεμιᾶς ἧττον αἰσχράν. ἄξιον δ' αὐτοῦ καί ἅ πρός ἀντιφῶντα τόν σοφιστήν διελέχθη μή παραλιπεῖν. ὁ γάρ ἀντιφῶν ποτε βουλόμενος τούς συνουσιαστάς αὐτοῦ παρελέσθαι προσελθών τῷ σωκράτει παρόντων αὐτῶν ἔλεξε τάδε: ὦ σώκρατες, ἐγώ μέν ᾤμην τούς φιλοσοφοῦντας εὐδαιμονεστέρους χρῆναι γίγνεσθαι: σύ δέ μοι δοκεῖς τἀναντία τῆς φιλοσοφίας ἀπολελαυκέναι. ζῇς γοῦν οὕτως ὡς οὐδ' ἄν εἷς δοῦλος ὑπό δεσπότῃ διαιτώμενος μείνειε: σῖτά τε σιτῇ καί ποτά πίνεις τά φαυλότατα, καί ἱμάτιον ἠμφίεσαι οὐ μόνον φαῦλον, ἀλλά τό αὐτό θέρους τε καί χειμῶνος, ἀνυπόδητός τε καί ἀχίτων διατελεῖς. καί μήν χρήματά γε οὐ λαμβάνεις, ἅ καί κτωμένους εὐφραίνει καί κεκτημένους ἐλευθεριώτερόν τε καί ἥδιον ποιεῖ ζῆν. εἰ οὖν ὥσπερ καί τῶν ἄλλων ἔργων οἱ διδάσκαλοι τούς μαθητάς μιμητάς ἑαυτῶν ἀποδεικνύουσιν, οὕτω καί σύ τούς συνόντας διαθήσεις, νόμιζε κακοδαιμονίας διδάσκαλος εἶναι. καί ὁ σωκράτης πρός ταῦτα εἶπε: δοκεῖς μοι, ὦ ἀντιφῶν, ὑπειληφέναι με οὕτως ἀνιαρῶς ζῆν, ὥστε πέπεισμαι σέ μᾶλλον ἀποθανεῖν ἄν ἑλέσθαι ἤ ζῆν ὥσπερ ἐγώ. ἴθι οὖν ἐπισκεψώμεθα τί χαλεπόν ᾔσθησαι τοῦ ἐμοῦ βίου. πότερον ὅτι τοῖς μέν λαμβάνουσιν ἀργύριον ἀναγκαῖόν ἐστιν ἀπεργάζεσθαι τοῦτο ἐφ' ᾧ ἄν μισθόν λάβωσιν, ἐμοί δέ μή λαμβάνοντι οὐκ ἀνάγκη διαλέγεσθαι ᾧ ἄν μή βούλωμαι; ἤ τήν δίαιτάν μου φαυλίζεις ὡς ἧττον μέν ὑγιεινά ἐσθίοντος ἐμοῦ ἤ σοῦ, ἧττον δέ ἰσχύν παρέχοντα; ἤ ὡς χαλεπώτερα πορίσασθαι τά ἐμά διαιτήματα τῶν σῶν διά τό σπανιώτερά τε καί πολυτελέστερα εἶναι; ἤ ὡς ἡδίω σοι ἅ σύ παρασκευάζῃ ὄντα ἤ ἐμοί ἅ ἐγώ; οὐκ οἶσθ' ὅτι ὁ μέν ἥδιστα ἐσθίων ἥκιστα ὄψου δεῖται, ὁ δέ ἥδιστα πίνων ἥκιστα τοῦ μή παρόντος ἐπιθυμεῖ ποτοῦ; τά γε μήν ἱμάτια οἶσθ' ὅτι οἱ μεταβαλλόμενοι ψύχους καί θάλπους ἕνεκα μεταβάλλονται, καί ὑποδήματα ὑποδοῦνται, ὅπως μή διά τά λυποῦντα τούς πόδας κωλύωνται πορεύεσθαι: ἤδη οὖν ποτε ᾔσθου ἐμέ ἤ διά ψῦχος μᾶλλόν του ἔνδον μένοντα, ἤ διά θάλπος μαχόμενόν τῳ περί σκιᾶς, ἤ διά τό ἀλγεῖν τούς πόδας οὐ βαδίζοντα ὅπου ἄν βούλωμαι; οὐκ οἶσθ' ὅτι οἱ φύσει ἀσθενέστατοι τῷ σώματι μελετήσαντες τῶν ἰσχυροτάτων ἀμελησάντων κρείττους τε γίγνονται πρός ἅ ἄν μελετῶσι καί ῥᾷον αὐτά φέρουσιν; ἐμέ δέ ἄρα οὐκ οἴει, τῷ σώματι ἀεί τά συντυγχάνοντα μελετῶντα καρτερεῖν, πάντα ῥᾷον φέρειν σοῦ μή μελετῶντος; τοῦ δέ μή δουλεύειν γαστρί μηδ' ὕπνῳ καί λαγνείᾳ οἴει τι ἄλλο αἰτιώτερον εἶναι ἤ τό ἕτερα ἔχειν τούτων ἡδίω, ἅ οὐ μόνον ἐν χρείᾳ ὄντα εὐφραίνει, ἀλλά καί ἐλπίδας παρέχοντα ὠφελήσειν ἀεί; καί μήν τοῦτό γε οἶσθα, ὅτι οἱ μέν οἰόμενοι μηδέν εὖ πράττειν οὐκ εὐφραίνονται, οἱ δέ ἡγούμενοι καλῶς προχωρεῖν ἑαυτοῖς ἤ γεωργίαν ἤ ναυκληρίαν ἤ ἄλλ' ὅ τι ἄν τυγχάνωσιν ἐργαζόμενοι ὡς εὖ πράττοντες εὐφραίνονται. οἴει οὖν ἀπό πάντων τούτων τοσαύτην ἡδονήν εἶναι ὅσην ἀπό τοῦ ἑαυτόν τε ἡγεῖσθαι βελτίω γίγνεσθαι καί φίλους ἀμείνους κτᾶσθαι; ἐγώ τοίνυν διατελῶ ταῦτα νομίζων. ἐάν δέ δή φίλους ἤ πόλιν ὠφελεῖν δέῃ, ποτέρῳ ἡ πλείων σχολή τούτων ἐπιμελεῖσθαι, τῷ ὡς ἐγώ νῦν ἤ τῷ ὡς σύ μακαρίζεις διαιτωμένῳ; στρατεύοιτο δέ πότερος ἄν ῥᾷον, ὁ μή δυνάμενος ἄνευ πολυτελοῦς διαίτης ζῆν ἤ ᾧ τό παρόν ἀρκοίη; ἐκπολιορκηθείη δέ πότερος ἄν θᾶττον, ὁ τῶν χαλεπωτάτων εὑρεῖν δεόμενος ἤ ὁ τοῖς ῥᾴστοις ἐντυγχάνειν ἀρκούντως χρώμενος; ἔοικας, ὦ ἀντιφῶν, τήν εὐδαιμονίαν οἰομένῳ τρυφήν καί πολυτέλειαν εἶναι: ἐγώ δ' ἐνομίζον τό μέν μηδενός δεῖσθαι θεῖον εἶναι, τό δ' ὡς ἐλαχίστων ἐγγυτάτω τοῦ θείου, καί τό μέν θεῖον κράτιστον, τό δ' ἐγγυτάτω τοῦ θείου ἐγγυτάτω τοῦ κρατίστου. πάλιν δέ ποτε ὁ ἀντιφῶν διαλεγόμενος τῷ σωκράτει εἶπεν: ὦ σώκρατες, ἐγώ τοί σε δίκαιον μέν νομίζω, σοφόν δέ οὐδ' ὁπωστιοῦν: δοκεῖς δέ μοι καί αὐτός τοῦτο γιγνώσκειν: οὐδένα γοῦν τῆς συνουσίας ἀργύριον πράττῃ. καίτοι τό γε ἱμάτιον ἤ τήν οἰκίαν ἤ ἄλλο τι ὧν κέκτησαι νομίζων ἀργυρίου ἄξιον εἶναι οὐδενί ἄν μή ὅτι προῖκα δοίης, ἀλλ' οὐδ' ἔλαττον τῆς ἀξίας λαβών. δῆλον δή ὅτι εἰ καί τήν συνουσίαν ᾤου τινός ἀξίαν εἶναι, καί ταύτης ἄν οὐκ ἔλαττον τῆς ἀξίας ἀργύριον ἐπράττου. δίκαιος μέν οὖν ἄν εἴης, ὅτι οὐκ ἐξαπατᾷς ἐπί πλεονεξίᾳ, σοφός δέ οὐκ ἄν, μηδενός γε ἄξια ἐπιστάμενος. ὁ δέ σωκράτης πρός ταῦτα εἶπεν: ὦ ἀντιφῶν, παρ' ἡμῖν νομίζεται τήν ὥραν καί τήν σοφίαν ὁμοίως μέν καλόν, ὁμοίως δέ αἰσχρόν διατίθεσθαι εἶναι. τήν τε γάρ ὥραν ἐάν μέν τις ἀργυρίου πωλῇ τῷ βουλομένῳ, πόρνον αὐτόν ἀποκαλοῦσιν, ἐάν δέ τις, ὅν ἄν γνῷ καλόν τε κἀγαθόν ἐραστήν ὄντα, τοῦτον φίλον ἑαυτῷ ποιῆται, σώφρονα νομίζομεν: καί τήν σοφίαν ὡσαύτως τούς μέν ἀργυρίου τῷ βουλομένῳ πωλοῦντας σοφιστάς [ὥσπερ πόρνους] ἀποκαλοῦσιν, ὅστις δέ ὅν ἄν γνῷ εὐφυᾶ ὄντα διδάσκων ὅ τι ἄν ἔχῃ ἀγαθόν φίλον ποιεῖται, τοῦτον νομίζομεν, ἅ τῷ καλῷ κἀγαθῷ πολίτῃ προσήκει, ταῦτα ποιεῖν. ἐγώ δ' οὖν καί αὐτός, ὦ ἀντιφῶν, ὥσπερ ἄλλος τις ἤ ἵππῳ ἀγαθῷ ἤ κυνί ἤ ὄρνιθι ἥδεται, οὕτω καί ἔτι μᾶλλον ἥδομαι φίλοις ἀγαθοῖς, καί ἐάν τι ἔχω ἀγαθόν, διδάσκω, καί ἄλλοις συνίστημι παρ' ὧν ἄν ἡγῶμαι ὠφελήσεσθαί τι αὐτούς εἰς ἀρετήν: καί τούς θησαυρούς τῶν πάλαι σοφῶν ἀνδρῶν, οὕς ἐκεῖνοι κατέλιπον ἐν βιβλίοις γράψαντες, ἀνελίττων κοινῇ σύν τοῖς φίλοις διέρχομαι, καί ἄν τι ὁρῶμεν ἀγαθόν ἐκλεγόμεθα: καί μέγα νομίζομεν κέρδος, ἐάν ἀλλήλοις φίλοι γιγνώμεθα. ἐμοί μέν δή ταῦτα ἀκούοντι ἐδόκει αὐτός τε μακάριος εἶναι καί τούς ἀκούοντας ἐπί καλοκἀγαθίαν ἄγειν. καί πάλιν ποτέ τοῦ ἀντιφῶντος ἐρομένου αὐτόν, πῶς ἄλλους μέν ἡγεῖται πολιτικούς ποιεῖν, αὐτός δ' οὐ πράττει τά πολιτικά, εἴπερ ἐπίσταται: ποτέρως δ' ἄν, ἔφη, ὦ ἀντιφῶν, μᾶλλον τά πολιτικά πράττοιμι, εἰ μόνος αὐτά πράττοιμι ἤ εἰ ἐπιμελοίμην τοῦ ὡς πλείστους ἱκανούς εἶναι πράττειν αὐτά; ἐπισκεψώμεθα δέ εἰ καί ἀλαζονείας ἀποτρέπων τούς συνόντας ἀρετῆς ἐπιμελεῖσθαι προέτρεπεν: ἀεί γάρ ἔλεγεν ὡς οὐκ εἴη καλλίων ὁδός ἐπ' εὐδοξίαν ἤ δι' ἧς ἄν τις ἀγαθός τοῦτο γένοιτο, <ὅ> καί δοκεῖν βούλοιτο. ὅτι δ' ἀληθῆ ἔλεγεν, ὧδ' ἐδίδασκεν: ἐνθυμώμεθα γάρ, ἔφη, εἴ τις μή ὤν ἀγαθός αὐλητής δοκεῖν βούλοιτο, τί ἄν αὐτῷ ποιητέον εἴη. ἆρ' οὐ τά ἔξω τῆς τέχνης μιμητέον τούς ἀγαθούς αὐλητάς; καί πρῶτον μέν, ὅτι ἐκεῖνοι σκεύη τε καλά κέκτηνται καί ἀκολούθους πολλούς περιάγονται, καί τούτῳ ταῦτα ποιητέον: ἔπειτα, ὅτι ἐκείνους πολλοί ἐπαινοῦσι, καί τούτῳ πολλούς ἐπαινέτας παρασκευαστέον. ἀλλά μήν ἔργον γε οὐδαμοῦ ληπτέον, ἤ εὐθύς ἐλεγχθήσεται γελοῖος ὤν καί οὐ μόνον αὐλητής κακός, ἀλλά καί ἄνθρωπος ἀλαζών. καίτοι πολλά μέν δαπανῶν, μηδέν δ' ὠφελούμενος, πρός δέ τούτοις κακοδοξῶν, πῶς οὐκ ἐπιπόνως τε καί ἀλυσιτελῶς καί καταγελάστως βιώσεται; ὥς δ' αὔτως εἴ τις βούλοιτο στρατηγός ἀγαθός μή ὤν φαίνεσθαι ἤ κυβερνήτης, ἐννοῶμεν τί ἄν αὐτῷ συμβαίνοι. ἆρ' οὐκ ἄν, εἰ μέν ἐπιθυμῶν τοῦ δοκεῖν ἱκανός εἶναι ταῦτα πράττειν μή δύναιτο πείθειν, τοῦτ' εἴη λυπηρόν, εἰ δέ πείσειεν, ἔτι ἀθλιώτερον; δῆλον γάρ ὅτι κυβερνᾶν κατασταθείς ὁ μή ἐπιστάμενος ἤ στρατηγεῖν ἀπολέσειεν ἄν οὕς ἥκιστα βούλοιτο καί αὐτός αἰσχρῶς ἄν καί κακῶς ἀπαλλάξειεν. ὡσαύτως δέ καί τό πλούσιον καί τό ἀνδρεῖον καί τό ἰσχυρόν μή ὄντα δοκεῖν ἀλυσιτελές ἀπέφαινε: προστάττεσθαι γάρ αὐτοῖς ἔφη μείζω ἤ κατά δύναμιν, καί μή δυναμένους ταῦτα ποιεῖν, δοκοῦντας ἱκανούς εἶναι, συγγνώμης οὐκ ἄν τυγχάνειν. ἀπατεῶνα δ' ἐκάλει οὐ μικρόν μέν οὐδ' εἴ τις ἀργύριον ἤ σκεῦος παρά του πειθοῖ λαβών ἀποστεροίη, πολύ δέ μέγιστον ὅστις μηδενός ἄξιος ὤν ἐξηπατήκοι πείθων ὡς ἱκανός εἴη τῆς πόλεως ἡγεῖσθαι. ἐμοί μέν οὖν ἐδόκει καί τοῦ ἀλαζονεύεσθαι ἀποτρέπειν τούς συνόντας τοιάδε διαλεγόμενος. {απομνημονευματων β} ἐδόκει δέ μοι καί τοιαῦτα λέγων προτρέπειν τούς συνόντας ἀσκεῖν ἐγκράτειαν πρός ἐπιθυμίαν βρωτοῦ καί ποτοῦ καί λαγνείας καί ὕπνου καί ῥίγους καί θάλπους καί πόνου. γνούς γάρ τινα τῶν συνόντων ἀκολαστοτέρως ἔχοντα πρός τά τοιαῦτα, εἰπέ μοι, ἔφη, ὦ ἀρίστιππε, εἰ δέοι σε παιδεύειν παραλαβόντα δύο τῶν νέων, τόν μέν, ὅπως ἱκανός ἔσται ἄρχειν, τόν δ', ὅπως μηδ' ἀντιποιήσεται ἀρχῆς, πῶς ἄν ἑκάτερον παιδεύοις; βούλει σκοπῶμεν ἀρξάμενοι ἀπό τῆς τροφῆς ὥσπερ ἀπό τῶν στοιχείων: καί ὁ ἀρίστιππος ἔφη: δοκεῖ γοῦν μοι ἡ τροφή ἀρχή εἶναι: οὐδέ γάρ ζῴη γ' ἄν τις, εἰ μή τρέφοιτο. οὐκοῦν τό μέν βούλεσθαι σίτου ἅπτεσθαι, ὅταν ὥρα ἥκῃ, ἀμφοτέροις εἰκός παραγίγνεσθαι; εἰκός γάρ, ἔφη. τό οὖν προαιρεῖσθαι τό κατεπεῖγον μᾶλλον πράττειν ἤ τῇ γαστρί χαρίζεσθαι πότερον ἄν αὐτῶν ἐθίζοιμεν; τόν εἰς τό ἄρχειν, ἔφη, νή δία παιδευόμενον, ὅπως μή τά τῆς πόλεως ἄπρακτα γίγνηται παρά τήν ἐκείνου ἀρχήν. οὐκοῦν, ἔφη, καί ὅταν πιεῖν βούλωνται, τό δύνασθαι διψῶντα ἀνέχεσθαι τῷ αὐτῷ προσθετέον; πάνυ μέν οὖν, ἔφη. τό δέ ὕπνου ἐγκρατῆ εἶναι, ὥστε δύνασθαι καί ὀψέ κοιμηθῆναι καί πρῴ ἀναστῆναι καί ἀγρυπνῆσαι, εἴ τι δέοι, ποτέρῳ ἄν προσθείημεν; καί τοῦτο, ἔφη, τῷ αὐτῷ. τί δέ, ἔφη, τό ἀφροδισίων ἐγκρατῆ εἶναι, ὥστε μή διά ταῦτα κωλύεσθαι πράττειν, εἴ τι δέοι; καί τοῦτο, ἔφη, τῷ αὐτῷ. τί δέ, τό μή φεύγειν τούς πόνους, ἀλλ' ἐθελοντήν ὑπομένειν ποτέρῳ ἄν προσθείημεν; καί τοῦτο, ἔφη, τῷ ἄρχειν παιδευομένῳ. τί δέ, τό μαθεῖν εἴ τι ἐπιτήδειόν ἐστι μάθημα πρός τό κρατεῖν τῶν ἀντιπάλων, ποτέρῳ ἄν προσθεῖναι μᾶλλον πρέποι; πολύ νή δί', ἔφη, τῷ ἄρχειν παιδευομένῳ: καί γάρ τῶν ἄλλων οὐδέν ὄφελος ἄνευ τῶν τοιούτων μαθημάτων. οὐκοῦν ὁ οὕτω πεπαιδευμένος ἧττον ἄν δοκεῖ σοι ὑπό τῶν ἀντιπάλων ἤ τά λοιπά ζῷα ἁλίσκεσθαι; τούτων γάρ δήπου τά μέν γαστρί δελεαζόμενα, καί μάλα ἔνια δυσωπούμενα, ὅμως τῇ ἐπιθυμίᾳ τοῦ φαγεῖν ἀγόμενα πρός τό δέλεαρ ἁλίσκεται, τά δέ ποτῷ ἐνεδρεύεται. πάνυ μέν οὖν, ἔφη. οὐκοῦν καί ἄλλα ὑπό λαγνείας, οἷον οἵ τε ὄρτυγες καί οἱ πέρδικες, πρός τήν τῆς θηλείας φωνήν τῇ ἐπιθυμίᾳ καί τῇ ἐλπίδι τῶν ἀφροδισίων φερόμενοι καί ἐξιστάμενοι τοῦ τά δεινά ἀναλογίζεσθαι τοῖς θηράτροις ἐμπίπτουσι; συνέφη καί ταῦτα. οὐκοῦν δοκεῖ σοι αἰσχρόν εἶναι ἀνθρώπῳ ταὐτά πάσχειν τοῖς ἀφρονεστάτοις τῶν θηρίων; ὥσπερ οἱ μοιχοί εἰσέρχονται εἰς τάς εἰρκτάς, εἰδότες ὅτι κίνδυνος τῷ μοιχεύοντι ἅ τε ὁ νόμος ἀπειλεῖ παθεῖν καί ἐνεδρευθῆναι καί ληφθέντα ὑβρισθῆναι: καί τηλικούτων μέν ἐπικειμένων τῷ μοιχεύοντι κακῶν τε καί αἰσχρῶν, ὄντων δέ πολλῶν τῶν ἀπολυσόντων τῆς τῶν ἀφροδισίων ἐπιθυμίας ἐν ἀδείᾳ, ὅμως εἰς τά ἐπικίνδυνα φέρεσθαι, ἆρ' οὐκ ἤδη τοῦτο παντάπασι κακοδαιμονῶντός ἐστιν; ἔμοιγε δοκεῖ, ἔφη. τό δέ εἶναι μέν τάς ἀναγκαιοτάτας πλείστας πράξεις τοῖς ἀνθρώποις ἐν ὑπαίθρῳ, οἷον τάς τε πολεμικάς καί τάς γεωργικάς καί τῶν ἄλλων οὐ τάς ἐλαχίστας, τούς δέ πολλούς ἀγυμνάστως ἔχειν πρός τε ψύχη καί θάλπη οὐ δοκεῖ σοι πολλή ἀμέλεια εἶναι; συνέφη καί τοῦτο. οὐκοῦν δοκεῖ σοι τόν μέλλοντα ἄρχειν ἀσκεῖν δεῖν καί ταῦτα εὐπετῶς φέρειν; πάνυ μέν οὖν, ἔφη. οὐκοῦν εἰ τούς ἐγκρατεῖς τούτων ἁπάντων εἰς τούς ἀρχικούς τάττομεν, τούς ἀδυνάτους ταῦτα ποιεῖν εἰς τούς μηδ' ἀντιποιησομένους τοῦ ἄρχειν τάξομεν; συνέφη καί τοῦτο. τί οὖν; ἐπειδή καί τούτων ἑκατέρου τοῦ φύλου τήν τάξιν οἶσθα, ἤδη ποτ' ἐπεσκέψω, εἰς ποτέραν τῶν τάξεων τούτων σαυτόν δικαίως ἄν τάττοις; ἔγωγ', ἔφη ὁ ἀρίστιππος: καί οὐδαμῶς γε τάττω ἐμαυτόν εἰς τήν τῶν ἄρχειν βουλομένων τάξιν. καί γάρ πάνυ μοι δοκεῖ ἄφρονος ἀνθρώπου εἶναι τό, μεγάλου ἔργου ὄντος τοῦ ἑαυτῷ τά δέοντα παρασκευάζειν, μή ἀρκεῖν τοῦτο, ἀλλά προσαναθέσθαι τό καί τοῖς ἄλλοις πολίταις ὧν δέονται πορίζειν: καί ἑαυτῷ μέν πολλά ὧν βούλεται ἐλλείπειν, τῆς δέ πόλεως προεστῶτα, ἐάν μή πάντα ὅσα ἡ πόλις βούλεται καταπράττῃ, τούτου δίκην ὑπέχειν, τοῦτο πῶς οὐ πολλή ἀφροσύνη ἐστί; καί γάρ ἀξιοῦσιν αἱ πόλεις τοῖς ἄρχουσιν ὥσπερ ἐγώ τοῖς οἰκέταις χρῆσθαι. ἐγώ τε γάρ ἀξιῶ τούς θεράποντας ἐμοί μέν ἄφθονα τά ἐπιτήδεια παρασκευάζειν, αὐτούς δέ μηδενός τούτων ἅπτεσθαι, αἵ τε πόλεις οἴονται χρῆναι τούς ἄρχοντας ἑαυταῖς μέν ὡς πλεῖστα ἀγαθά πορίζειν, αὐτούς δέ πάντων τούτων ἀπέχεσθαι. ἐγώ οὖν τούς μέν βουλομένους πολλά πράγματα ἔχειν αὐτούς τε καί ἄλλοις παρέχειν οὕτως ἄν παιδεύσας εἰς τούς ἀρχικούς καταστήσαιμι: ἐμαυτόν γε μέντοι τάττω εἰς τούς βουλομένους ᾗ ῥᾷστά τε καί ἥδιστα βιοτεύειν. καί ὁ σωκράτης ἔφη: βούλει οὖν καί τοῦτο σκεψώμεθα, πότερον ἥδιον ζῶσιν οἱ ἄρχοντες ἤ οἱ ἀρχόμενοι; πάνυ μέν οὖν, ἔφη. πρῶτον μέν τοίνυν τῶν ἐθνῶν ὧν ἡμεῖς ἴσμεν ἐν μέν τῇ ἀσίᾳ πέρσαι μέν ἄρχουσιν, ἄρχονται δέ σύροι καί φρύγες καί λυδοί: ἐν δέ τῇ εὐρώπῃ σκύθαι μέν ἄρχουσι, μαιῶται δέ ἄρχονται: ἐν δέ τῇ λιβύῃ καρχηδόνιοι μέν ἄρχουσι, λίβυες δέ ἄρχονται. τούτων οὖν ποτέρους ἥδιον οἴει ζῆν; ἤ τῶν ἑλλήνων, ἐν οἷς καί αὐτός εἶ, πότερά σοι δοκοῦσιν ἥδιον οἱ κρατοῦντες ἤ οἱ κρατούμενοι, ζῆν; ἀλλ' ἐγώ τοι, ἔφη ὁ ἀρίστιππος, οὐδέ εἰς τήν δουλείαν ἐμαυτόν τάττω, ἀλλ' εἶναί τίς μοι δοκεῖ μέση τούτων ὁδός, ἥν πειρῶμαι βαδίζειν, οὔτε δι' ἀρχῆς οὔτε διά δουλείας, ἀλλά δι' ἐλευθερίας, ἥπερ μάλιστα πρός εὐδαιμονίαν ἄγει. ἀλλ' εἰ μέν, ἔφη ὁ σωκράτης, ὥσπερ οὔτε δι' ἀρχῆς οὔτε διά δουλείας ἡ ὁδός αὕτη φέρει, οὕτω μηδέ δι' ἀνθρώπων, ἴσως ἄν τι λέγοις: εἰ μέντοι ἐν ἀνθρώποις ὤν μήτε ἄρχειν ἀξιώσεις μήτε ἄρχεσθαι μηδέ τούς ἄρχοντας ἑκών θεραπεύσεις, οἶμαί σε ὁρᾶν ὡς ἐπίστανται οἱ κρείττονες τούς ἥττονας καί κοινῇ καί ἰδίᾳ κλαίοντας καθίσαντες δούλοις χρῆσθαι: ἤ λανθάνουσί σε οἱ ἄλλων σπειράντων καί φυτευσάντων τόν τε σῖτον τέμνοντες καί δενδροκοποῦντες καί πάντα τρόπον πολιορκοῦντες τούς ἥττονας καί μή θέλοντας θεραπεύειν, ἕως ἄν πείσωσιν ἑλέσθαι δουλεύειν ἀντί τοῦ πολεμεῖν τοῖς κρείττοσι; καί ἰδίᾳ αὖ οἱ ἀνδρεῖον καί δυνατοί τούς ἀνάνδρους καί ἀδυνάτους οὐκ οἶσθα ὅτι καταδουλωσάμενοι καρποῦνται; ἀλλ' ἐγώ τοι, ἔφη, ἵνα μή πάσχω ταῦτα, οὐδ' εἰς πολιτείαν ἐμαυτόν κατακλείω, ἀλλά ξένος πανταχοῦ εἰμι. καί ὁ σωκράτης ἔφη: τοῦτο μέντοι ἤδη λέγεις δεινόν πάλαισμα. τούς γάρ ξένους, ἐξ οὗ ὅ τε σίνις καί ὁ σκείρων καί ὁ προκρούστης ἀπέθανον, οὐδείς ἔτι ἀδικεῖ: ἀλλά νῦν οἱ μέν πολιτευόμενοι ἐν ταῖς πατρίσι καί νόμους τίθενται, ἵνα μή ἀδικῶνται, καί φίλους πρός τοῖς ἀναγκαίοις καλουμένοις ἄλλους κτῶνται βοηθούς, καί ταῖς πόλεσιν ἐρύματα περιβάλλονται, καί ὅπλα κτῶνται οἷς ἀμυνοῦνται τούς ἀδικοῦντας, καί πρός τούτοις ἄλλους ἔξωθεν συμμάχους κατασκευάζονται: καί οἱ μέν ταῦτα πάντα κεκτημένοι ὅμως ἀδικοῦνται: σύ δέ οὐδέν μέν τούτων ἔχων, ἐν δέ ταῖς ὁδοῖς, ἔνθα πλεῖστοι ἀδικοῦνται, πολύν χρόνον διατρίβων, εἰς ὁποίαν δ' ἄν πόλιν ἀφίκῃ, τῶν πολιτῶν πάντων ἥττων ὤν, καί τοιοῦτος, οἵοις μάλιστα ἐπιτίθενται οἱ βουλόμενοι ἀδικεῖν, ὅμως διά τό ξένος εἶναι οὐκ ἄν οἴει ἀδικηθῆναι; ἦ διότι αἱ πόλεις σοι κηρύττουσιν ἀσφάλειαν καί προσιόντι καί ἀπιόντι, θαρρεῖς; ἤ διότι καί δοῦλος ἄν οἴει τοιοῦτος εἶναι οἷος μηδενί δεσπότῃ λυσιτελεῖν; τίς γάρ ἄν ἐθέλοι ἄνθρωπον ἐν οἰκίᾳ ἔχειν πονεῖν μέν μηδέν ἐθέλοντα, τῇ δέ πολυτελεστάτῃ διαίτῃ χαίροντα; σκεψώμεθα δέ καί τοῦτο, πῶς οἱ δεσπόται τοῖς τοιούτοις οἰκέταις χρῶνται. ἆρα οὐ τήν μέν λαγνείαν αὐτῶν τῷ λιμῷ σωφρονίζουσι; κλέπτειν δέ κωλύουσιν ἀποκλείοντες ὅθεν ἄν τι λαβεῖν ᾖ; τοῦ δέ δραπετεύειν δεσμοῖς ἀπείργουσι; τήν ἀργίαν δέ πληγαῖς ἐξαναγκάζουσιν; ἤ σύ πῶς ποιεῖς, ὅταν τῶν οἰκετῶν τινα τοιοῦτον ὄντα καταμανθάνῃς; κολάζω, ἔφη, πᾶσι κακοῖς, ἕως ἄν δουλεύειν ἀναγκάσω. ἀλλά γάρ, ὦ σώκρατες, οἱ εἰς τήν βασιλικήν τέχνην παιδευόμενοι, ἥν δοκεῖς μοι σύ νομίζειν εὐδαιμονίαν εἶναι, τί διαφέρουσι τῶν ἐξ ἀνάγκης κακοπαθούντων, εἴ γε πεινήσουσι καί διψήσουσι καί ῥιγώσουσι καί ἀγρυπνήσουσι καί τἆλλα πάντα μοχθήσουσιν ἑκόντες; ἐγώ μέν γάρ οὐκ οἶδ' ὅ τι διαφέρει τό αὐτό δέρμα ἑκόντα ἤ ἄκοντα μαστιγοῦσθαι ἤ ὅλως τό αὐτό σῶμα πᾶσι τοῖς τοιούτοις ἑκόντα ἤ ἄκοντα πολιορκεῖσθαι ἄλλο γε ἤ ἀφροσύνη πρόσεστι τῷ θέλοντι τά λυπηρά ὑπομένειν. τί δέ, ὦ ἀρίστιππε; ὁ σωκράτης ἔφη, οὐ δοκεῖ σοι τῶν τοιούτων διαφέρειν τά ἑκούσια τῶν ἀκουσίων, ᾗ ὁ μέν ἑκών πεινῶν φάγοι ἄν ὁπότε βούλοιτο καί ὁ ἑκών διψῶν πίοι καί τἆλλα ὡσαύτως, τῷ δ' ἐξ ἀνάγκης ταῦτα πάσχοντι οὐκ ἔξεστιν ὁπόταν βούληται παύεσθαι; ἔπειτα ὁ μέν ἑκουσίως ταλαιπωρῶν ἐπ' ἀγαθῇ ἐλπίδι πονῶν εὐφραίνεται, οἷον οἱ τά θηρία θηρῶντες ἐλπίδι τοῦ λήψεσθαι ἡδέως μοχθοῦσι. καί τά μέν τοιαῦτα ἆθλα τῶν πόνων μικροῦ τινος ἄξιά ἐστι, τούς δέ πονοῦντας ἵνα φίλους ἀγαθούς κτήσωνται, ἤ ὅπως ἐχθρούς χειρώσωνται, ἤ ἵνα δυνατοί γενόμενοι καί τοῖς σώμασι καί ταῖς ψυχαῖς καί τόν ἑαυτῶν οἶκον καλῶς οἰκῶσι καί τούς φίλους εὖ ποιῶσι καί τήν πατρίδα εὐεργετῶσι, πῶς οὐκ οἴεσθαι χρή τούτους καί πονεῖν ἡδέως εἰς τά τοιαῦτα καί ζῆν εὐφραινομένους, ἀγαμένους μέν ἑαυτούς, ἐπαινουμένους δέ καί ζηλουμένους ὑπό τῶν ἄλλων; ἔτι δέ αἱ μέν ῥᾳδιουργίαι καί ἐκ τοῦ παραχρῆμα ἡδοναί οὔτε σώματι εὐεξίαν ἱκαναί εἰσιν ἐνεργάζεσθαι, ὥς φασιν οἱ γυμνασταί, οὔτε ψυχῇ ἐπιστήμην ἀξιόλογον οὐδεμίαν ἐμποιοῦσιν, αἱ δέ διά καρτερίας ἐπιμέλειαι τῶν καλῶν τε κἀγαθῶν ἔργων ἐξικνεῖσθαι ποιοῦσιν, ὥς φασιν οἱ ἀγαθοί ἄνδρες. λέγει δέ που καί ἡσίοδος: τήν μέν γάρ κακότητα καί ἰλαδόν ἔστιν ἑλέσθαι ῥηιδίως: λείη μέν ὁδός, μάλα δ' ἐγγύθι ναίει. τῆς δ' ἀρετῆς ἱδρῶτα θεοί προπάροιθεν ἔθηκαν ἀθάνατοι: μακρός δέ καί ὄρθιος οἶμος ἐς αὐτήν καί τρηχύς τό πρῶτον: ἐπήν δ' εἰς ἄκρον ἵκηαι, ῥηιδίη δή ἔπειτα πέλει, χαλεπή περ ἐοῦσα. μαρτυρεῖ δέ καί ἐπίχαρμος ἐν τῷδε: τῶν πόνων πωλοῦσιν ἡμῖν πάντα τἀγάθ' οἱ θεοί. καί ἐν ἄλλῳ δέ [τόπῳ] φησίν: ὦ πονηρέ, μή τά μαλακά μῶσο, μή τά σκλήρ' ἔχῃς. καί πρόδικος δέ ὁ σοφός ἐν τῷ συγγράμματι τῷ περί ἡρα κλέους, ὅπερ δή καί πλείστοις ἐπιδείκνυται, ὡσαύτως περί τῆς ἀρετῆς ἀποφαίνεται, ὧδέ πως λέγων, ὅσα ἐγώ μέμνημαι. φησί γάρ ἡρακλέα, ἐπεί ἐκ παίδων εἰς ἥβην ὡρμᾶτο, ἐν ᾗ οἱ νέοι ἤδη αὐτοκράτορες γιγνόμενοι δηλοῦσιν εἴτε τήν δι' ἀρετῆς ὁδόν τρέψονται ἐπί τόν βίον εἴτε τήν διά κακίας, ἐξελθόντα εἰς ἡσυχίαν καθῆσθαι ἀποροῦντα ποτέραν τῶν ὁδῶν τράπηται: καί φανῆναι αὐτῷ δύο γυναῖκας προσιέναι μεγάλας, τήν μέν ἑτέραν εὐπρεπῆ τε ἰδεῖν καί ἐλευθέριον φύσει, κεκοσμημένην τό μέν σῶμα καθαρότητι, τά δέ ὄμματα αἰδοῖ, τό δέ σχῆμα σωφροσύνῃ, ἐσθῆτι δέ λευκῇ, τήν δ' ἑτέραν τεθραμμένην μέν εἰς πολυσαρκίαν τε καί ἁπαλότητα, κεκαλλωπισμένην δέ τό μέν χρῶμα ὥστε λευκοτέραν τε καί ἐρυθροτέραν τοῦ ὄντος δοκεῖν φαίνεσθαι, τό δέ σχῆμα ὥστε δοκεῖν ὀρθοτέραν τῆς φύσεως εἶναι, τά δέ ὄμματα ἔχειν ἀναπεπταμένα, ἐσθῆτα δέ ἐξ ἧς ἄν μάλιστα ὥρα διαλάμποι: κατασκοπεῖσθαι δέ θαμά ἑαυτήν, ἐπισκοπεῖν δέ καί εἴ τις ἄλλος αὐτήν θεᾶται, πολλάκις δέ καί εἰς τήν ἑαυτῆς σκιάν ἀποβλέπειν. ὡς δ' ἐγένοντο πλησιαίτερον τοῦ ἡρακλέους, τήν μέν πρόσθεν ῥηθεῖσαν ἰέναι τόν αὐτόν τρόπον, τήν δ' ἑτέραν φθάσαι βουλομένην προσδραμεῖν τῷ ἡρακλεῖ καί εἰπεῖν: ὁρῶ σε, ὦ ἡράκλεις, ἀποροῦντα ποίαν ὁδόν ἐπί τόν βίον τράπῃ. ἐάν οὖν ἐμέ φίλην ποιησάμενος, [ἐπί] τήν ἡδίστην τε καί ῥᾴστην ὁδόν ἄξω σε, καί τῶν μέν τερπνῶν οὐδενός ἄγευστος ἔσει, τῶν δέ χαλεπῶν ἄπειρος διαβιώσῃ. πρῶτον μέν γάρ οὐ πολέμων οὐδέ πραγμάτων φροντιεῖς, ἀλλά σκοπούμενος †διέσῃ τί ἄν κεχαρισμένον ἤ σιτίον ἤ ποτόν εὕροις, ἤ τί ἄν ἰδών ἤ ἀκούσας τερφθείης ἤ τίνων ὀσφραινόμενος ἤ ἁπτόμενος, τίσι δέ παιδικοῖς ὁμιλῶν μάλιστ' ἄν εὐφρανθείης, καί πῶς ἄν μαλακώτατα καθεύδοις, καί πῶς ἄν ἀπονώτατα τούτων πάντων τυγχάνοις. ἐάν δέ ποτε γένηταί τις ὑποψία σπάνεως ἀφ' ὧν ἔσται ταῦτα, οὐ φόβος μή σε ἀγάγω ἐπί τό πονοῦντα καί ταλαιπωροῦντα τῷ σώματι καί τῇ ψυχῇ ταῦτα πορίζεσθαι, ἀλλ' οἷς ἄν οἱ ἄλλοι ἐργάζωνται, τούτοις σύ χρήσῃ, οὐδενός ἀπεχόμενος ὅθεν ἄν δυνατόν ᾖ τι κερδᾶναι. πανταχόθεν γάρ ὠφελεῖσθαι τοῖς ἐμοί συνοῦσιν ἐξουσίαν ἐγώ παρέχω. καί ὁ ἡρακλῆς ἀκούσας ταῦτα, ὦ γύναι, ἔφη, ὄνομα δέ σοι τί ἐστιν; ἡ δέ, οἱ μέν ἐμοί φίλοι, ἔφη, καλοῦσί με εὐδαιμονίαν, οἱ δέ μισοῦντές με ὑποκοριζόμενοι ὀνομάζουσι κακίαν. καί ἐν τούτῳ ἡ ἑτέρα γυνή προσελθοῦσα εἶπε: καί ἐγώ ἥκω πρός σέ, ὦ ἡράκλεις, εἰδυῖα τούς γεννήσαντάς σε καί τήν φύσιν τήν σήν ἐν τῇ παιδείᾳ καταμαθοῦσα, ἐξ ὧν ἐλπίζω, εἰ τήν πρός ἐμέ ὁδόν τράποιο, σφόδρ' ἄν σε τῶν καλῶν καί σεμνῶν ἀγαθόν ἐργάτην γενέσθαι καί ἐμέ ἔτι πολύ ἐντιμοτέραν καί ἐπ' ἀγαθοῖς διαπρεπεστέραν φανῆναι. οὐκ ἐξαπατήσω δέ σε προοιμίοις ἡδονῆς, ἀλλ' ᾗπερ οἱ θεοί διέθεσαν τά ὄντα διηγήσομαι μετ' ἀληθείας. τῶν γάρ ὄντων ἀγαθῶν καί καλῶν οὐδέν ἄνευ πόνου καί ἐπιμελείας θεοί διδόασιν ἀνθρώποις, ἀλλ' εἴτε τούς θεούς ἵλεως εἶναί σοι βούλει, θεραπευτέον τούς θεούς, εἴτε ὑπό φίλων ἐθέλεις ἀγαπᾶσθαι, τούς φίλους εὐεργετητέον, εἴτε ὑπό τινος πόλεως ἐπιθυμεῖς τιμᾶσθαι, τήν πόλιν ὠφελητέον, εἴτε ὑπό τῆς ἑλλάδος πάσης ἀξιοῖς ἐπ' ἀρετῇ θαυμάζεσθαι, τήν ἑλλάδα πειρατέον εὖ ποιεῖν, εἴτε γῆν βούλει σοι καρπούς ἀφθόνους φέρειν, τήν γῆν θεραπευτέον, εἴτε ἀπό βοσκημάτων οἴει δεῖν πλουτίζεσθαι, τῶν βοσκημάτων ἐπιμελητέον, εἴτε διά πολέμου ὁρμᾷς αὔξεσθαι καί βούλει δύνασθαι τούς τε φίλους ἐλευθεροῦν καί τούς ἐχθρούς χειροῦσθαι, τάς πολεμικάς τέχνας αὐτάς τε παρά τῶν ἐπισταμένων μαθητέον καί ὅπως αὐταῖς δεῖ χρῆσθαι ἀσκητέον: εἰ δέ καί τῷ σώματι βούλει δυνατός εἶναι, τῇ γνώμῃ ὑπηρετεῖν ἐθιστέον τό σῶμα καί γυμναστέον σύν πόνοις καί ἱδρῶτι. καί ἡ κακία ὑπολαβοῦσα εἶπεν, ὥς φησι πρόδικος: ἐννοεῖς, ὦ ἡράκλεις, ὡς χαλεπήν καί μακράν ὁδόν ἐπί τάς εὐφροσύνας ἡ γυνή σοι αὕτη διηγεῖται; ἐγώ δέ ῥᾳδίαν καί βραχεῖαν ὁδόν ἐπί τήν εὐδαιμονίαν ἄξω σε. καί ἡ ἀρετή εἶπεν: ὦ τλῆμον, τί δέ σύ ἀγαθόν ἔχεις; ἤ τί ἡδύ οἶσθα μηδέν τούτων ἕνεκα πράττειν ἐθέλουσα; ἥτις οὐδέ τήν τῶν ἡδέων ἐπιθυμίαν ἀναμένεις, ἀλλά πρίν ἐπιθυμῆσαι πάντων ἐμπίμπλασαι, πρίν μέν πεινῆν ἐσθίουσα, πρίν δέ διψῆν πίνουσα, ἵνα μέν ἡδέως φάγῃς, ὀψοποιούς μηχανωμένη, ἵνα δέ ἡδέως πίῃς, οἴνους τε πολυτελεῖς παρασκευάζῃ καί τοῦ θέρους χιόνα περιθέουσα ζητεῖς, ἵνα δέ καθυπνώσῃς ἡδέως, οὐ μόνον τάς στρωμνάς μαλακάς, ἀλλά καί [τάς κλίνας καί] τά ὑπόβαθρα ταῖς κλίναις παρασκευάζῃ: οὐ γάρ διά τό πονεῖν, ἀλλά διά τό μηδέν ἔχειν ὅ τι ποιῇς ὕπνου ἐπιθυμεῖς: τά δ' ἀφροδίσια πρό τοῦ δεῖσθαι ἀναγκάζεις, πάντα μηχανωμένη καί γυναιξί τοῖς ἀνδράσι χρωμένη: οὕτω γάρ παιδεύεις τούς σεαυτῆς φίλους, τῆς μέν νυκτός ὑβρίζουσα, τῆς δ' ἡμέρας τό χρησιμώτατον κατακοιμίζουσα. ἀθάνατος δέ οὖσα ἐκ θεῶν μέν ἀπέρριψαι, ὑπό δέ ἀνθρώπων ἀγαθῶν ἀτιμάζῃ: τοῦ δέ πάντων ἡδίστου ἀκούσματος, ἐπαίνου σεαυτῆς, ἀνήκοος εἶ, καί τοῦ πάντων ἡδίστου θεάματος ἀθέατος: οὐδέν γάρ πώποτε σεαυτῆς ἔργον καλόν τεθέασαι. τίς δ' ἄν σοι λεγούσῃ τι πιστεύσειε; τίς δ' ἄν δεομένῃ τινός ἐπαρκέσειεν; ἤ τίς ἄν εὖ φρονῶν τοῦ σοῦ θιάσου τολμήσειεν εἶναι; οἵ νέοι μέν ὄντες τοῖς σώμασιν ἀδύνατοί εἰσι, πρεσβύτεροι δέ γενόμενοι ταῖς ψυχαῖς ἀνόητοι, ἀπόνως μέν λιπαροί διά νεότητος τρεφόμενοι, ἐπιπόνως δέ αὐχμηροί διά γήρως περῶντες, τοῖς μέν πεπραγμένοις αἰσχυνόμενοι, τοῖς δέ πραττομένοις βαρυνόμενοι, τά μέν ἡδέα ἐν τῇ νεότητι διαδραμόντες, τά δέ χαλεπά εἰς τό γῆρας ἀποθέμενοι. ἐγώ δέ σύνειμι μέν θεοῖς, σύνειμι δέ ἀνθρώποις τοῖς ἀγαθοῖς: ἔργον δέ καλόν οὔτε θεῖον οὔτ' ἀνθρώπειον χωρίς ἐμοῦ γίγνεται. τιμῶμαι δέ μάλιστα πάντων καί παρά θεοῖς καί παρά ἀνθρώποις οἷς προσήκω, ἀγαπητή μέν συνεργός τεχνίταις, πιστή δέ φύλαξ οἴκων δεσπόταις, εὐμενής δέ παραστάτις οἰκέταις, ἀγαθή δέ συλλήπτρια τῶν ἐν εἰρήνῃ πόνων, βεβαία δέ τῶν ἐν πολέμῳ σύμμαχος ἔργων, ἀρίστη δέ φιλίας κοινωνός. ἔστι δέ τοῖς μέν ἐμοῖς φίλοις ἡδεῖα μέν καί ἀπράγμων σίτων καί ποτῶν ἀπόλαυσις: ἀνέχονται γάρ ἕως ἄν ἐπιθυμήσωσιν αὐτῶν: ὕπνος δ' αὐτοῖς πάρεστιν ἡδίων ἤ τοῖς ἀμόχθοις, καί οὔτε ἀπολείποντες αὐτόν ἄχθονται οὔτε διά τοῦτον μεθιᾶσι τά δέοντα πράττειν. καί οἱ μέν νέοι τοῖς τῶν πρεσβυτέρων ἐπαίνοις χαίρουσιν, οἱ δέ γεραίτεροι ταῖς τῶν νέων τιμαῖς ἀγάλλονται: καί ἡδέως μέν τῶν παλαιῶν πράξεων μέμνηνται, εὖ δέ τάς παρούσας ἥδονται πράττοντες, δι' ἐμέ φίλοι μέν θεοῖς ὄντες, ἀγαπητοί δέ φίλοις, τίμιοι δέ πατρίσιν: ὅταν δ' ἔλθῃ τό πεπρωμένον τέλος, οὐ μετά λήθης ἄτιμοι κεῖνται, ἀλλά μετά μνήμης τόν ἀεί χρόνον ὑμνούμενοι θάλλουσι. τοιαῦτά σοι, ὦ παῖ τοκέων ἀγαθῶν ἡράκλεις, ἔξεστι διαπονησαμένῳ τήν μακαριστοτάτην εὐδαιμονίαν κεκτῆσθαι. οὕτω πως διώκει πρόδικος τήν ὑπ' ἀρετῆς ἡρακλέους παίδευσιν: ἐκόσμησε μέντοι τάς γνώμας ἔτι μεγαλειοτέροις ῥήμασιν ἤ ἐγώ νῦν. σοί δ' οὖν ἄξιον, ὦ ἀρίστιππε, τούτων ἐνθυμουμένῳ πειρᾶσθαί τι καί τῶν εἰς τόν μέλλοντα χρόνον τοῦ βίου φροντίζειν. αἰσθόμενος δέ ποτε λαμπροκλέα τόν πρεσβύτατον υἱόν αὐτοῦ πρός τήν μητέρα χαλεπαίνοντα, εἰπέ μοι, ἔφη, ὦ παῖ, οἶσθά τινας ἀνθρώπους ἀχαρίστους καλουμένους; καί μάλα, ἔφη ὁ νεανίσκος. καταμεμάθηκας οὖν τούς τί ποιοῦντας τό ὄνομα τοῦτο ἀποκαλοῦσιν; ἔγωγ', ἔφη: τούς γάρ εὖ παθόντας, ὅταν δυνάμενοι χάριν ἀποδοῦναι μή ἀποδῶσιν, ἀχαρίστου καλοῦσιν. οὐκοῦν δοκοῦσί σοι ἐν τοῖς ἀδίκοις καταλογίζεσθαι τούς ἀχαρίστους; ἔμοιγε, ἔφη. ἤδη δέ ποτ' ἐσκέψω εἰ ἄρα, ὥσπερ τό ἀνδραποδίζεσθαι τούς μέν φίλους ἄδικον εἶναι δοκεῖ, τούς δέ πολεμίους δίκαιον εἶναι, οὕτω καί τό ἀχαριστεῖν πρός μέν τούς φίλους ἄδικόν ἐστι, πρός δέ τούς πολεμίους δίκαιον; καί μάλα, ἔφη: καί δοκεῖ μοι, ὑφ' οὗ ἄν τις εὖ παθών εἴτε φίλου εἴτε πολεμίου μή πειρᾶται χάριν ἀποδιδόναι, ἄδικος εἶναι. οὐκοῦν, εἴ γ' οὕτως ἔχει τοῦτο, εἰλικρινής τις ἄν εἴη ἀδικία ἡ ἀχαριστία; συνωμολόγει. οὐκοῦν ὅσῳ ἄν τις μείζω ἀγαθά παθών μή ἀποδιδῷ χάριν, τοσούτῳ ἀδικώτερος ἄν εἴη; συνέφη καί τοῦτο. τίνας οὖν, ἔφη, ὑπό τίνων εὕροιμεν ἄν μείζω εὐηργετημένους ἤ παῖδας ὑπό γονέων; οὕς οἱ γονεῖς ἐκ μέν οὐκ ὄντων ἐποίησαν εἶναι, τοσαῦτα δέ καλά ἰδεῖν καί τοσούτων ἀγαθῶν μετασχεῖν, ὅσα οἱ θεοί παρέχουσι τοῖς ἀνθρώποις: ἅ δή καί οὕτως ἡμῖν δοκεῖ παντός ἄξια εἶναι ὥστε πάντες τό καταλιπεῖν αὐτά πάντων μάλιστα φεύγομεν, καί αἱ πόλεις ἐπί τοῖς μεγίστοις ἀδικήμασι ζημίαν θάνατον πεποιήκασιν ὡς οὐκ ἄν μείζονος κακοῦ φόβῳ τήν ἀδικίαν παύσαντες. καί μήν οὐ τῶν γε ἀφροδισίων ἕνεκα παιδοποιεῖσθαι τούς ἀνθρώπους ὑπολαμβάνεις, ἐπεί τούτου γε τῶν ἀπολυσόντων μεσταί μέν αἱ ὁδοί, μεστά δέ τά οἰκήματα. φανεροί δ' ἐσμέν καί σκοπούμενοι ἐξ ὁποίων ἄν γυναικῶν βέλτιστα ἡμῖν τέκνα γένοιτο: αἷς συνελθόντες τεκνοποιούμεθα. καί ὁ μέν γε ἀνήρ τήν τε συντεκνοποιή σουσαν ἑαυτῷ τρέφει καί τοῖς μέλλουσιν ἔσεσθαι παισί προπαρασκευάζει πάντα, ὅσα ἄν οἴηται συνοίσειν αὐτοῖς πρός τόν βίον, καί ταῦτα ὡς ἄν δύνηται πλεῖστα: ἡ δέ γυνή ὑποδεξαμένη τε φέρει τό φορτίον τοῦτο, βαρυνομένη τε καί κινδυνεύουσα περί τοῦ βίου καί μεταδιδοῦσα τῆς τροφῆς, ᾗ καί αὐτή τρέφεται, καί σύν πολλῷ πόνῳ διενεγκοῦσα καί τεκοῦσα τρέφει τε καί ἐπιμελεῖται, οὔτε προπεπονθυῖα οὐδέν ἀγαθόν οὔτε γιγνῶσκον τό βρέφος ὑφ' ὅτου εὖ πάσχει, οὐδέ σημαίνειν δυνάμενον ὅτου δεῖται, ἀλλ' αὐτή στοχαζομένη τά τε συμφέροντα καί τά κεχαρισμένα πειρᾶται ἐκπληροῦν, καί τρέφει πολύν χρόνον καί ἡμέρας καί νυκτός ὑπομένουσα πονεῖν, οὐκ εἰδυῖα εἴ τινα τούτων χάριν ἀπολήψεται. καί οὐκ ἀρκεῖ θρέψαι μόνον, ἀλλά καί, ἐπειδάν δόξωσιν ἱκανοί εἶναι οἱ παῖδες μανθάνειν τι, ἅ μέν ἄν αὐτοί ἔχωσιν οἱ γονεῖς ἀγαθά πρός τόν βίον, διδάσκουσιν, ἅ δ' ἄν οἴωνται ἄλλον ἱκανώτερον εἶναι διδάξαι, πέμπουσι πρός τοῦτον δαπανῶντες, καί ἐπιμελοῦνται πάντα ποιοῦντες ὅπως οἱ παῖδες αὐτοῖς γένωνται ὡς δυνατόν βέλτιστοι. πρός ταῦτα ὁ νεανίσκος εἶπεν: ἀλλά τοι εἰ καί πάντα ταῦτα πεποίηκε καί ἄλλα τούτων πολλαπλάσια, οὐδείς ἄν δύναιτο αὐτῆς ἀνασχέσθαι τήν χαλεπότητα. καί ὁ σωκράτης, πότερα δέ, ἔφη, οἴει θηρίου ἀγριότητα δυσφορωτέραν εἶναι ἤ μητρός; ἐγώ μέν οἶμαι, ἔφη, τῆς μητρός, τῆς γε τοιαύτης. ἤδη πώποτε οὖν ἤ δακοῦσα κακόν τί σοι ἔδωκεν ἤ λακτίσασα, οἷα ὑπό θηρίων ἤδη πολλοί ἔπαθον; ἀλλά νή δία, ἔφη, λέγει ἅ οὐκ ἄν τις ἐπί τῷ βίῳ παντί βούλοιτο ἀκοῦσαι. σύ δέ πόσα, ἔφη ὁ σωκράτης, οἴει ταύτῃ [δυσάνεκτα] καί τῇ φωνῇ καί τοῖς ἔργοις ἐκ παιδίου δυσκολαίνων καί ἡμέρας καί νυκτός πράγματα παρασχεῖν, πόσα δέ λυπῆσαι κάμνων; ἀλλ' οὐδεπώποτε αὐτήν, ἔφη, οὔτ' εἶπα οὔτ' ἐποίησα οὐδέν ἐφ' ᾧ ᾐσχύνθη. τί δ'; οἴει, ἔφη, χαλεπώτερον εἶναί σοι ἀκούειν ὧν αὕτη λέγει ἤ τοῖς ὑποκριταῖς, ὅταν ἐν ταῖς τραγῳδίαις ἀλλήλους τά ἔσχατα λέγωσιν; ἀλλ', οἶμαι, ἐπειδή οὐκ οἴονται τῶν λεγόντων οὔτε τόν ἐλέγχοντα ἐλέγχειν ἵνα ζημιώσῃ οὔτε τόν ἀπειλοῦντα ἀπειλεῖν ἵνα κακόν τι ποιήσῃ, ῥᾳδίως φέρουσι. σύ δ' εὖ εἰδώς ὅτι ἅ λέγει σοι ἡ μήτηρ οὐ μόνον οὐδέν κακόν νοοῦσα λέγει, ἀλλά καί βουλομένη σοι ἀγαθά εἶναι ὅσα οὐδενί ἄλλῳ, χαλεπαίνεις; ἤ νομίζεις κακόνουν τήν μητέρα σοι εἶναι; οὐ δῆτα, ἔφη: τοῦτό γε οὐκ οἴομαι. καί ὁ σωκράτης, οὐκοῦν, ἔφη, σύ ταύτην, εὔνουν τέ σοι οὖσαν καί ἐπιμελομένην ὡς μάλιστα δύναται κάμνοντος ὅπως ὑγιάνῃς τε καί ὅπως τῶν ἐπιτηδείων μηδενός ἐνδεής ἔσει, καί πρός τούτοις πολλά τοῖς θεοῖς εὐχομένην ἀγαθά ὑπέρ σοῦ καί εὐχάς ἀποδιδοῦσαν, χαλεπήν εἶναι φής; ἐγώ μέν οἶμαι, εἰ τοιαύτην μή δύνασαι φέρειν μητέρα, τἀγαθά σε οὐ δύνασθαι φέρειν. εἰπέ δέ μοι, ἔφη, πότερον ἄλλον τινά οἴει δεῖν θεραπεύειν; ἤ παρεσκεύασαι μηδενί ἀνθρώπων πειρᾶσθαι ἀρέσκειν μηδέ πείθεσθαι μήτε στρατηγῷ μήτε ἄλλῳ ἄρχοντι; ναί μά δί' ἔγωγε, ἔφη. οὐκοῦν, ἔφη ὁ σωκράτης, καί τῷ γείτονι βούλῃ σύ ἀρέσκειν, ἵνα σοι καί πῦρ ἐναύῃ, ὅταν τούτου δέῃ, καί ἀγαθοῦ τέ σοι γίγνηται συλλήπτωρ καί, ἄν τι σφαλλόμενος τύχῃς, εὐνοϊκῶς ἐγγύθεν βοηθῇ σοι; ἔγωγε, ἔφη. τί δέ; συνοδοιπόρον ἤ σύμπλουν, ἤ εἴ τῳ ἄλλῳ ἐντυγχάνοις, οὐδέν ἄν σοι διαφέροι φίλον ἤ ἐχθρόν γενέσθαι, ἤ καί τῆς παρά τούτων εὐνοίας οἴει δεῖν ἐπιμελεῖσθαι; ἔγωγε, ἔφη. εἶτα τούτων μέν ἐπιμελεῖσθαι παρεσκεύασαι, τήν δέ μητέρα τήν πάντων μάλιστά σε φιλοῦσαν οὐκ οἴει δεῖν θεραπεύειν; οὐκ οἶσθ' ὅτι καί ἡ πόλις ἄλλης μέν ἀχαριστίας οὐδεμιᾶς ἐπιμελεῖται οὐδέ δικάζει, ἀλλά περιορᾷ τούς εὖ πεπονθότας χάριν οὐκ ἀποδόντας, ἐάν δέ τις γονέας μή θεραπεύῃ, τούτῳ δίκην τε ἐπιτίθησι καί ἀποδοκιμάζουσα οὐκ ἐᾷ ἄρχειν τοῦτον, ὡς οὔτε ἄν τά ἱερά εὐσεβῶς θυόμενα ὑπέρ τῆς πόλεως τούτου θύοντος οὔτε ἄλλο καλῶς καί δικαίως οὐδέν ἄν τούτου πράξαντος; καί νή δία ἐάν τις τῶν γονέων τελευτησάντων τούς τάφους μή κοσμῇ, καί τοῦτο ἐξετάζει ἡ πόλις ἐν ταῖς τῶν ἀρχόντων δοκιμασίαις. σύ οὖν, ὦ παῖ, ἐάν σωφρονῇς, τούς μέν θεούς παραιτήσῃ συγγνώμονάς σοι εἶναι, εἴ τι παρημέληκας τῆς μητρός, μή σε καί οὗτοι νομίσαντες ἀχάριστον εἶναι οὐκ ἐθελήσωσιν εὖ ποιεῖν, τούς δέ ἀνθρώπους φυλάξῃ μή σε αἰσθόμενοι τῶν γονέων ἀμελοῦντα πάντες ἀτιμάσωσιν, εἶτα ἐν ἐρημίᾳ φίλων ἀναφανῇς. εἰ γάρ σε ὑπολάβοιεν πρός τούς γονέας ἀχάριστον εἶναι, οὐδείς ἄν νομίσειεν εὖ σε ποιήσας χάριν ἀπολήψεσθαι. χαιρεφῶντα δέ ποτε καί χαιρεκράτην, ἀδελφώ μέν ὄντε ἀλλήλοιν, ἑαυτῷ δέ γνωρίμω, αἰσθόμενος διαφερομένω, ἰδών τόν χαιρεκράτην, εἰπέ μοι, ἔφη, ὦ χαιρέκρατες, οὐ δήπου καί σύ εἶ τῶν τοιούτων ἀνθρώπων, οἵ χρησιμώτερον νομίζουσι χρήματα ἤ ἀδελφούς; καί ταῦτα τῶν μέν ἀφρόνων ὄντων, τοῦ δέ φρονίμου, καί τῶν μέν βοηθείας δεομένων, τοῦ δέ βοηθεῖν δυναμένου, καί πρός τούτοις τῶν μέν πλειόνων ὑπαρχόντων, τοῦ δέ ἑνός. θαυμαστόν δέ καί τοῦτο, εἴ τις τούς μέν ἀδελφούς ζημίαν ἡγεῖται, ὅτι οὐ καί τά τῶν ἀδελφῶν κέκτηται, τούς δέ πολίτας οὐχ ἡγεῖται ζημίαν, ὅτι οὐ καί τά τῶν πολιτῶν ἔχει, ἀλλ' ἐνταῦθα μέν δύνανται λογίζεσθαι ὅτι κρεῖττον σύν πολλοῖς οἰκοῦντα ἀσφαλῶς τἀρκοῦντα ἔχειν ἤ μόνον διαιτώμενον τά τῶν πολιτῶν ἐπικινδύνως πάντα κεκτῆσθαι, ἐπί δέ τῶν ἀδελφῶν τό αὐτό τοῦτο ἀγνοοῦσι: καί οἰκέτας μέν οἱ δυνάμενοι ὠνοῦνται, ἵνα συνεργούς ἔχωσι, καί φίλους κτῶνται, ὡς βοηθῶν δεόμενοι, τῶν δ' ἀδελφῶν ἀμελοῦσιν, ὥσπερ ἐκ πολιτῶν μέν γιγνομένους φίλους, ἐξ ἀδελφῶν δέ οὐ γιγνομένους. καί μήν πρός φιλίαν μέγα μέν ὑπάρχει τό ἐκ τῶν αὐτῶν φῦναι, μέγα δέ τό ὁμοῦ τραφῆναι, ἐπεί καί τοῖς θηρίοις πόθος τις ἐγγίγνεται τῶν συντρόφων: πρός δέ τούτοις καί οἱ ἄλλοι ἄνθρωποι τιμῶσί τε μᾶλλον τούς συναδέλφους ὄντας τῶν ἀναδέλφων καί ἧττον τούτοις ἐπιτίθενται. καί ὁ χαιρεκράτης εἶπεν: ἀλλ' εἰ μέν, ὦ σώκρατες, μή μέγα εἴη τό διάφορον, ἴσως ἄν δέοι φέρειν τόν ἀδελφόν καί μή μικρῶν ἕνεκα φεύγειν: ἀγαθόν γάρ, ὥσπερ καί σύ λέγεις, ἀδελφός ὤν οἷον δεῖ: ὁπότε μέντοι παντός ἐνδέοι καί πᾶν τό ἐναντιώτατον εἴη, τί ἄν τις ἐπιχειροίη τοῖς ἀδυνάτοις; καί ὁ σωκράτης ἔφη: πότερα δέ, ὦ χαιρέκρατες, οὐδενί ἀρέσαι δύναται χαιρεφῶν, ὥσπερ οὐδέ σοί, ἤ ἔστιν οἷς καί πάνυ ἀρέσκει; διά τοῦτο γάρ τοι, ἔφη, ὦ σώκρατες, ἄξιόν ἐστιν ἐμοί μισεῖν αὐτόν, ὅτι ἄλλοις μέν ἀρέσκειν δύναται, ἐμοί δέ ὅπου ἄν παρῇ πανταχοῦ καί ἔργῳ καί λόγῳ ζημία μᾶλλον ἤ ὠφέλειά ἐστιν. ἆρ' οὖν, ἔφη ὁ σωκράτης, ὥσπερ ἵππος τῷ ἀνεπιστήμονι μέν, ἐγχειροῦντι δέ χρῆσθαι ζημία ἐστίν, οὕτω καί ἀδελφός, ὅταν τις αὐτῷ μή ἐπιστάμενος ἐγχειρῇ χρῆσθαι, ζημία ἐστί; πῶς δ' ἄν ἐγώ, ἔφη ὁ χαιρεκράτης, ἀνεπιστήμων εἴην ἀδελφῷ χρῆσθαι, ἐπιστάμενός γε καί εὖ λέγειν τόν εὖ λέγοντα καί εὖ ποιεῖν τόν εὖ ποιοῦντα; τόν μέντοι καί λόγῳ καί ἔργῳ πειρώμενον ἐμέ ἀνιᾶν οὐκ ἄν δυναίμην οὔτ' εὖ λέγειν οὔτ' εὖ ποιεῖν, ἀλλ' οὐδέ πειράσομαι. καί ὁ σωκράτης ἔφη: θαυμαστά γε λέγεις, ὦ χαιρέκρατες, εἰ κύνα μέν, εἴ σοι ἦν ἐπί προβάτοις ἐπιτήδειος ὤν καί τούς μέν ποιμένας ἠσπάζετο, σοί δέ προσιόντι ἐχαλέπαινεν, ἀμελήσας ἄν τοῦ ὀργίζεσθαι ἐπειρῶ εὖ ποιήσας πραΰνειν αὐτόν, τόν δέ ἀδελφόν φής μέν μέγα ἀγαθόν εἶναι ὄντα πρός σέ οἷον δεῖ, ἐπίστασθαι δέ ὁμολογῶν καί εὖ ποιεῖν καί εὖ λέγειν οὐκ ἐπιχειρεῖς μηχανᾶσθαι ὅπως σοι ὡς βέλτιστος ᾖ. καί ὁ χαιρεκράτης, δέδοικα, ἔφη, ὦ σώκρατες, μή οὐκ ἔχω ἐγώ τοσαύτην σοφίαν ὥστε χαιρεφῶντα ποιῆσαι πρός ἐμέ οἷον δεῖ. καί μήν οὐδέν γε ποικίλον, ἔφη ὁ σωκράτης, οὐδέ καινόν δεῖ ἐπ' αὐτόν, ὡς ἐμοί δοκεῖ, μηχανᾶσθαι, οἷς δέ καί σύ ἐπίστασαι αὐτός οἴομαι ἄν αὐτόν ἁλόντα περί πολλοῦ ποιεῖσθαί σε. οὐκ ἄν φθάνοις, ἔφη, λέγων, εἴ τι ᾔσθησαί με φίλτρον ἐπιστάμενον ὅ ἐγώ εἰδώς λέληθα ἐμαυτόν. λέγε δή μοι, ἔφη, εἴ τινα τῶν γνωρίμων βούλοιο κατεργάσασθαι, ὁπότε θύοι, καλεῖν σε ἐπί δεῖπνον, τί ἄν ποιοίης; δῆλον ὅτι κατάρχοιμ' ἄν τοῦ αὐτός, ὅτε θύοιμι, καλεῖν ἐκεῖνον. εἰ δέ βούλοιο τῶν φίλων τινά προτρέψασθαι, ὁπότε ἀποδημοίης, ἐπιμελεῖσθαι τῶν σῶν, τί ἄν ποιοίης; δῆλον ὅτι πρότερος ἄν ἐγχειροίην ἐπιμελεῖσθαι τῶν ἐκείνου, ὁπότε ἀποδημοίη. εἰ δέ βούλοιο ξένον ποιῆσαι ὑποδέχεσθαι σεαυτόν, ὁπότε ἔλθοις εἰς τήν ἐκείνου, τί ἄν ποιοίης; δῆλον ὅτι καί τοῦτον πρότερος ὑποδεχοίμην ἄν, ὁπότε ἔλθοι ἀθήναζε: καί εἴ γε βουλοίμην αὐτόν προθυμεῖσθαι διαπράττειν μοι ἐφ' ἅ ἥκοιμι, δῆλον ὅτι καί τοῦτο δέοι ἄν πρότερον αὐτόν ἐκείνῳ ποιεῖν. πάντ' ἄρα σύγε τά ἐν ἀνθρώποις φίλτρα ἐπιστάμενος πάλαι ἀπεκρύπτου: ἤ ὀκνεῖς, ἔφη, ἄρξαι, μή αἰσχρός φανῇς, ἐάν πρότερος τόν ἀδελφόν εὖ ποιῇς; καί μήν πλείστου γε δοκεῖ ἀνήρ ἐπαίνου ἄξιος εἶναι, ὅς ἄν φθάνῃ τούς μέν πολεμίους κακῶς ποιῶν, τούς δέ φίλους εὐεργετῶν. εἰ μέν οὖν ἐδόκει μοι χαιρεφῶν ἡγεμονικώτερος εἶναι σοῦ πρός τήν φιλίαν ταύτην, ἐκεῖνον ἄν ἐπειρώμην πείθειν πρότερον ἐγχειρεῖν τῷ σέ φίλον ποιεῖσθαι: νῦν δέ μοι σύ δοκεῖς ἡγούμενος μᾶλλον ἄν ἐξεργάσασθαι τοῦτο. καί ὁ χαιρεκράτης εἶπεν: ἄτοπα λέγεις, ὦ σώκρατες, καί οὐδαμῶς πρός σοῦ, ὅς γε κελεύεις ἐμέ νεώτερον ὄντα καθηγεῖσθαι: καίτοι τούτου γε παρά πᾶσιν ἀνθρώποις τἀναντία νομίζεται, τόν πρεσβύτερον ἡγεῖσθαι παντός καί λόγου καί ἔργου. πῶς; ἔφη ὁ σωκράτης: οὐ γάρ καί ὁδοῦ παραχωρῆσαι τόν νεώτερον πρεσβυτέρῳ συντυγχάνοντι πανταχοῦ νομίζεται καί καθήμενον ὑπαναστῆναι καί κοίτῃ μαλακῇ τιμῆσαι καί λόγῳ ὑπεῖξαι; ὠγαθέ, μή ὄκνει, ἔφη, ἀλλ' ἐγχείρει τόν ἄνδρα καταπραΰνειν, καί πάνυ ταχύ σοι ὑπακούσεται: οὐχ ὁρᾷς ὡς φιλότιμός ἐστι καί ἐλευθέριος; τά μέν γάρ πονηρά ἀνθρώπια οὐκ ἄν ἄλλως μᾶλλον ἕλοις ἤ εἰ δοίης τι, τούς δέ καλούς κἀγαθούς ἀνθρώπους προσφιλῶς χρώμενος μάλιστ' ἄν κατεργάσαιο. καί ὁ χαιρεκράτης εἶπεν: ἐάν οὖν ἐμοῦ ταῦτα ποιοῦντος ἐκεῖνος μηδέν βελτίων γίγνηται; τί γάρ ἄλλο, ἔφη ὁ σωκράτης, ἤ κινδυνεύσεις ἐπιδεῖξαι σύ μέν χρηστός τε καί φιλάδελφος εἶναι, ἐκεῖνος δέ φαῦλός τε καί οὐκ ἄξιος εὐεργεσίας; ἀλλ' οὐδέν οἶμαι τούτων ἔσεσθαι: νομίζω γάρ αὐτόν, ἐπειδάν αἴσθηταί σε προκαλούμενον ἑαυτόν εἰς τόν ἀγῶνα τοῦτον, πάνυ φιλονικήσειν ὅπως περιγένηταί σου καί λόγῳ καί ἔργῳ εὖ ποιῶν. νῦν μέν γάρ οὕτως, ἔφη, διάκεισθον, ὥσπερ εἰ τώ χεῖρε, ἅς ὁ θεός ἐπί τῷ συλλαμβάνειν ἀλλήλοιν ἐποίησεν, ἀφεμένω τούτου τράποιντο πρός τό διακωλύειν ἀλλήλω, ἤ εἰ τώ πόδε θείᾳ μοίρᾳ πεποιημένω πρός τό συνεργεῖν ἀλλήλοιν, ἀμελήσαντε τούτου ἐμποδίζοιεν ἀλλήλω. οὐκ ἄν πολλή ἀμαθία εἴη καί κακοδαιμονία τοῖς ἐπ' ὠφελείᾳ πεποιημένοις ἐπί βλάβῃ χρῆσθαι; καί μήν ἀδελφώ γε, ὡς ἐμοί δοκεῖ, ὁ θεός ἐποίησεν ἐπί μείζονι ὠφελείᾳ ἀλλήλοιν ἤ χεῖρέ τε καί πόδε καί ὀφθαλμώ καί τἆλλα ὅσα ἀδελφά ἔφυσεν ἀνθρώποις. χεῖρες μέν γάρ, εἰ δέοι αὐτάς τά πλέον ὀργυιᾶς διέχοντα ἅμα ποιῆσαι, οὐκ ἄν δύναιντο, πόδες δέ οὐδ' ἄν ἐπί τά ὀργυιάν διέχοντα ἔλθοιεν ἅμα, ὀφθαλμοί δέ οἱ δοκοῦντες ἐπί πλεῖστον ἐξικνεῖσθαι οὐδ' ἄν τῶν ἔτι ἐγγυτέρω ὄντων τά ἔμπροσθεν ἅμα καί τά ὄπισθεν ἰδεῖν δύναιντο: ἀδελφώ δέ, φίλω ὄντε, καί πολύ διεστῶτε πράττετον ἅμα καί ἐπ' ὠφελείᾳ ἀλλήλοιν. ἤκουσα δέ ποτε αὐτοῦ καί περί φίλων διαλεγομένου ἐξ ὧν ἔμοιγε ἐδόκει μάλιστ' ἄν τις ὠφελεῖσθαι πρός φίλων κτῆσίν τε καί χρείαν. τοῦτο μέν γάρ δή πολλῶν ἔφη ἀκούειν, ὡς πάντων κτημάτων κράτιστον ἄν εἴη φίλος σαφής καί ἀγαθός: ἐπιμελομένους δέ παντός μᾶλλον ὁρᾶν ἔφη τούς πολλούς ἤ φίλων κτήσεως. καί γάρ οἰκίας καί ἀγρούς καί ἀνδράποδα καί βοσκήματα καί σκεύη κτωμένους τε ἐπιμελῶς ὁρᾶν ἔφη καί τά ὄντα σῴζειν πειρωμένους, φίλον δέ, ὅ μέγιστον ἀγαθόν εἶναί φασιν, ὁρᾶν ἔφη τούς πολλούς οὔτε ὅπως κτήσωνται φροντίζοντας οὔτε ὅπως οἱ ὄντες αὐτοῖς σῴζωνται. ἀλλά καί καμνόντων φίλων τε καί οἰκετῶν ὁρᾶν τινας ἔφη τοῖς μέν οἰκέταις καί ἰατρούς εἰσάγοντας καί τἆλλα τά πρός ὑγίειαν ἐπιμελῶς παρασκευάζοντας, τῶν δέ φίλων ὀλιγωροῦντας, ἀποθανόντων τε ἀμφοτέρων ἐπί μέν τοῖς οἰκέταις ἀχθομένους τε καί ζημίαν ἡγουμένους, ἐπί δέ τοῖς φίλοις οὐδέν οἰομένους ἐλαττοῦσθαι, καί τῶν μέν ἄλλων κτημάτων οὐδέν ἐῶντας ἀθεράπευτον οὐδ' ἀνεπίσκεπτον, τῶν δέ φίλων ἐπιμελείας δεομένων ἀμελοῦντας. ἔτι δέ πρός τούτοις ὁρᾶν ἔφη τούς πολλούς τῶν μέν ἄλλων κτημάτων, καί πάνυ πολλῶν αὐτοῖς ὄντων, τό πλῆθος εἰδότας, τῶν δέ φίλων, ὀλίγων ὄντων, οὐ μόνον τό πλῆθος ἀγνοοῦντας, ἀλλά καί τοῖς πυνθανομένοις τοῦτο καταλέγειν ἐγχειρήσαντας, οὕς ἐν τοῖς φίλοις ἔθεσαν, πάλιν τούτους ἀνατίθεσθαι: τοσοῦτον αὐτούς τῶν φίλων φροντίζειν. καίτοι πρός ποῖον κτῆμα τῶν ἄλλων παραβαλλόμενος φίλος ἀγαθός οὐκ ἄν πολλῷ κρείττων φανείη; ποῖος γάρ ἵππος ἤ ποῖον ζεῦγος οὕτω χρήσιμον ὥσπερ ὁ χρηστός φίλος; ποῖον δέ ἀνδράποδον οὕτως εὔνουν καί παραμόνιμον; ἤ ποῖον ἄλλο κτῆμα οὕτω πάγχρηστον; ὁ γάρ ἀγαθός φίλος ἑαυτόν τάττει πρός πᾶν τό ἐλλεῖπον τῷ φίλῳ καί τῆς τῶν ἰδίων κατασκευῆς καί τῶν κοινῶν πράξεων, καί, ἄν τέ τινα εὖ ποιῆσαι δέῃ, συνεπισχύει, ἄν τέ τις φόβος ταράττῃ, συμβοηθεῖ, τά μέν συναναλίσκων, τά δέ συμπράττων, καί τά μέν συμπείθων, τά δέ βιαζόμενος, καί εὖ μέν πράττοντας πλεῖστα εὐφραίνων, σφαλλομένους δέ πλεῖστα ἐπανορθῶν. ἅ δέ αἵ τε χεῖρες ἑκάστῳ ὑπηρετοῦσι καί <οἱ> ὀφθαλμοί προορῶσι καί τά ὦτα προακούουσι καί οἱ πόδες διανύτουσι, τούτων φίλος εὐεργετῶν οὐδενός λείπεται: πολλάκις ἅ πρό αὑτοῦ τις ἤ οὐκ ἐξειργάσατο ἤ οὐκ εἶδεν ἤ οὐκ ἤκουσεν ἤ οὐ διήνυσε, ταῦτα ὁ φίλος πρό τοῦ φίλου ἐξήρκεσεν. ἀλλ' ὅμως ἔνιοι δένδρα μέν πειρῶνται θεραπεύειν τοῦ καρποῦ ἕνεκεν, τοῦ δέ παμφορωτάτου κτήματος, ὅ καλεῖται φίλος, ἀργῶς καί ἀνειμένως οἱ πλεῖστοι ἐπιμέλονται. ἤκουσα δέ ποτε καί ἄλλον αὐτοῦ λόγον, ὅς ἐδόκει μοι προτρέπειν τόν ἀκούοντα ἐξετάζειν ἑαυτόν ὁπόσου τοῖς φίλοις ἄξιος εἴη. ἰδών γάρ τινα τῶν συνόντων ἀμελοῦντα φίλου πενίᾳ πιεζομένου, ἤρετο ἀντισθένη ἐναντίον τοῦ ἀμελοῦντος αὐτοῦ καί ἄλλων πολλῶν: ἆρ', ἔφη, ὦ ἀντίσθενες, εἰσί τινες ἀξίαι φίλων, ὥσπερ οἰκετῶν; τῶν γάρ οἰκετῶν ὁ μέν που δυοῖν μναῖν ἄξιός ἐστιν, ὁ δέ οὐδ' ἡμιμναίου, ὁ δέ πέντε μνῶν, ὁ δέ καί δέκα: νικίας δέ ὁ νικηράτου λέγεται ἐπιστάτην εἰς τἀργύρεια πρίασθαι ταλάντου: σκοποῦμαι δή τοῦτο, ἔφη, εἰ ἄρα, ὥσπερ τῶν οἰκετῶν, οὕτω καί τῶν φίλων εἰσίν ἀξίαι. ναί μά δί', ἔφη ὁ ἀντισθένης: ἐγώ γοῦν βουλοίμην ἄν τόν μέν τινα φίλον μοι εἶναι μᾶλλον ἤ δύο μνᾶς, τόν δ' οὐδ' ἄν ἡμιμναίου προτιμησαίμην, τόν δέ καί πρό δέκα μνῶν ἑλοίμην ἄν, τόν δέ πρό πάντων χρημάτων, καί †πόνων† πριαίμην ἄν φίλον μοι εἶναι. οὐκοῦν, ἔφη ὁ σωκράτης, εἴ γε ταῦτα τοιαῦτά ἐστι, καλῶς ἄν ἔχοι ἐξετάζειν τινά ἑαυτόν, πόσου ἄρα τυγχάνει τοῖς φίλοις ἄξιος ὤν, καί πειρᾶσθαι ὡς πλείστου ἄξιος εἶναι, ἵνα ἧττον αὐτόν οἱ φίλοι προδιδῶσιν. ἐγώ γάρ τοι, ἔφη, πολλάκις ἀκούων τοῦ μέν ὅτι προύδωκεν αὐτόν φίλος ἀνήρ, τοῦ δ' ὅτι μνᾶν ἀνθ' ἑαυτοῦ μᾶλλον εἵλετο ἀνήρ, ὅν ᾤετο φίλον εἶναι, τά τοιαῦτα πάντα σκοπῶ, μή, ὥσπερ ὅταν τις οἰκέτην πονηρόν πωλῇ καί ἀποδίδοται τοῦ εὑρόντος, οὕτω καί τόν πονηρόν φίλον, ὅταν ἐξῇ τό πλέον τῆς ἀξίας λαβεῖν, ἐπαγωγόν ᾖ ἀποδίδοσθαι: τούς δέ χρηστούς οὔτε οἰκέτας πάνυ τι πωλουμένους ὁρῶ οὔτε φίλους προδιδομένους. ἐδόκει δέ μοι καί εἰς τό δοκιμάζειν φίλους ὁποίους ἄξιον κτᾶσθαι φρενοῦν τοιάδε λέγων: εἰπέ μοι, ἔφη, ὦ κριτόβουλε, εἰ δεοίμεθα φίλου ἀγαθοῦ, πῶς ἄν ἐπιχειροίημεν σκοπεῖν; ἆρα πρῶτον μέν ζητητέον, ὅστις ἄρχει γαστρός τε καί φιλοποσίας καί λαγνείας καί ὕπνου καί ἀργίας; ὁ γάρ ὑπό τούτων κρατούμενος οὔτ' αὐτός ἑαυτῷ δύναιτ' ἄν οὔτε φίλῳ τά δέοντα πράττειν. μά δί' οὐ δῆτα, ἔφη. οὐκοῦν τοῦ μέν ὑπό τούτων ἀρχομένου ἀφεκτέον δοκεῖ σοι εἶναι; πάνυ μέν οὖν, ἔφη. τί γάρ; ἔφη, ὅστις δαπανηρός ὤν μή αὐτάρκης ἐστίν, ἀλλ' ἀεί τῶν πλησίον δεῖται, καί λαμβάνων μέν μή δύναται ἀποδιδόναι, μή λαμβάνων δέ τόν μή διδόντα μισεῖ, οὐ δοκεῖ σοι καί οὗτος χαλεπός φίλος εἶναι; πάνυ γ', ἔφη. οὐκοῦν ἀφεκτέον καί τούτου; ἀφεκτέον μέντοι, ἔφη. τί γάρ; ὅστις χρηματίζεσθαι μέν δύναται, πολλῶν δέ χρημάτων ἐπιθυμεῖ, καί διά τοῦτο δυσσύμβολός ἐστι, καί λαμβάνων μέν ἥδεται, ἀποδιδόναι δέ μή βούλεται; ἐμοί μέν δοκεῖ, ἔφη, οὗτος ἔτι πονηρότερος ἐκείνου εἶναι. τί δ'; ὅστις διά τόν ἔρωτα τοῦ χρηματίζεσθαι μηδέ πρός ἕν ἄλλο σχολήν ποιεῖται ἤ ὁπόθεν αὐτός τι κερδανεῖ; ἀφεκτέον καί τούτου, ὡς ἐμοί δοκεῖ: ἀνωφελής γάρ ἄν εἴη τῷ χρωμένῳ. τί δέ; ὅστις στασιώδης τέ ἐστι καί θέλων πολλούς τοῖς φίλοις ἐχθρούς παρέχειν; φευκτέον νή δία καί τοῦτον. εἰ δέ τις τούτων μέν τῶν κακῶν μηδέν ἔχοι, εὖ δέ πάσχων ἀνέχεται, μηδέν φροντίζων τοῦ ἀντευεργετεῖν; ἀνωφελής ἄν εἴη καί οὗτος. ἀλλά ποῖον, ὦ σώκρατες, ἐπιχειρήσομεν φίλον ποιεῖσθαι; οἶμαι μέν, ὅστις τἀναντία τούτων ἐγκρατής μέν ἐστι τῶν διά τοῦ σώματος ἡδονῶν, εὔοικος δέ καί εὐσύμβολος ὤν τυγχάνει καί φιλόνικος πρός τό μή ἐλλείπεσθαι εὖ ποιῶν τούς εὐεργετοῦντας αὐτόν, ὥστε λυσιτελεῖν τοῖς χρωμένοις. πῶς οὖν ἄν ταῦτα δοκιμάσαιμεν, ὦ σώκρατες, πρό τοῦ χρῆσθαι; τούς μέν ἀνδριαντοποιούς, ἔφη, δοκιμάζομεν οὐ τοῖς λόγοις αὐτῶν τεκμαιρόμενοι, ἀλλ' ὅν ἄν ὁρῶμεν τούς πρόσθεν ἀνδριάντας καλῶς εἰργασμένον, τούτῳ πιστεύομεν καί τούς λοιπούς εὖ ποιήσειν. καί ἄνδρα δή λέγεις, ἔφη, ὅς ἄν τούς φίλους τούς πρόσθεν εὖ ποιῶν φαίνηται, δῆλον εἶναι καί τούς ὕστερον εὐεργετήσοντα; καί γάρ ἵπποις, ἔφη, ὅν ἄν ὁρῶ τοῖς πρόσθεν καλῶς χρώμενον, τοῦτον κἄν ἄλλοις οἶμαι καλῶς χρῆσθαι. εἶεν, ἔφη: ὅς δ' ἄν ἡμῖν ἄξιος φιλίας δοκῇ εἶναι, πῶς χρή φίλον τοῦτον ποιεῖσθαι; πρῶτον μέν, ἔφη, τά παρά τῶν θεῶν ἐπισκεπτέον, εἰ συμβουλεύουσιν αὐτόν φίλον ποιεῖσθαι. τί οὖν; ἔφη, ὅν ἄν ἡμῖν τε δοκῇ καί οἱ θεοί μή ἐναντιῶνται, ἔχεις εἰπεῖν ὅπως οὗτος θηρατέος; μά δί', ἔφη, οὐ κατά πόδας, ὥσπερ ὁ λαγῶς, οὐδ' ἀπάτῃ, ὥσπερ αἱ ὄρνιθες, οὐδέ βίᾳ, ὥσπερ οἱ ἐχθροί: ἄκοντα γάρ φίλον ἑλεῖν ἐργῶδες: χαλεπόν δέ καί δήσαντα κατέχειν, ὥσπερ δοῦλον: ἐχθροί γάρ μᾶλλον ἤ φίλοι γίγνονται <οἱ> ταῦτα πάσχοντες. φίλοι δέ πῶς; ἔφη. εἶναι μέν τινάς φασιν ἐπῳδάς, ἅς οἱ ἐπιστάμενοι ἐπᾴδοντες οἷς ἄν βούλωνται φίλους αὐτούς ποιοῦνται: εἶναι δέ καί φίλτρα, οἷς οἱ ἐπιστάμενοι πρός οὕς ἄν βούλωνται χρώμενοι φιλοῦνται ὑπ' αὐτῶν. πόθεν οὖν, ἔφη, ταῦτα μάθοιμεν ἄν; ἅ μέν αἱ σειρῆνες ἐπῇδον τῷ ὀδυσσεῖ ἤκουσας ὁμήρου, ὧν ἐστιν ἀρχή τοιάδε τις: δεῦρ' ἄγε δή, πολύαιν' ὀδυσεῦ, μέγα κῦδος ἀχαιῶν. ταύτην οὖν, ἔφη, τήν ἐπῳδήν, ὦ σώκρατες, καί τοῖς ἄλλοις ἀνθρώποις αἱ σειρῆνες ἐπᾴδουσαι κατεῖχον, ὥστε μή ἀπιέναι ἀπ' αὐτῶν τούς ἐπᾳσθέντας; οὐκ ἀλλά τοῖς ἐπ' ἀρετῇ φιλοτιμουμένοις οὕτως ἐπῇδον. σχεδόν τι λέγεις τοιαῦτα χρῆναι ἑκάστῳ ἐπᾴδειν, οἷα μή νομιεῖ ἀκούων τόν ἐπαινοῦντα καταγελῶντα λέγειν; οὕτω μέν γάρ ἐχθίων τ' ἄν εἴη καί ἀπελαύνοι τούς ἀνθρώπους ἀφ' ἑαυτοῦ, εἰ τόν εἰδότα ὅτι μικρός τε καί αἰσχρός καί ἀσθενής ἐστιν ἐπαινοίη λέγων ὅτι καλός τε καί μέγας καί ἰσχυρός ἐστιν. ἄλλας δέ τινας οἶσθα ἐπῳδάς; οὐκ ἀλλ' ἤκουσα μέν ὅτι περικλῆς πολλάς ἐπίσταιτο, ἅς ἐπᾴδων τῇ πόλει ἐποίει αὐτήν φιλεῖν αὑτόν. θεμιστοκλῆς δέ πῶς ἐποίησε τήν πόλιν φιλεῖν αὑτόν; μά δί' οὐκ ἐπᾴδων, ἀλλά περιάψας τι ἀγαθόν αὐτῇ. δοκεῖς μοι λέγειν, ὦ σώκρατες, ὡς, εἰ μέλλοιμεν ἀγαθόν τινα κτήσασθαι φίλον, αὐτούς ἡμᾶς ἀγαθούς δεῖ γενέσθαι λέγειν τε καί πράττειν. σύ δ' ᾤου, ἔφη ὁ σωκράτης, οἷόν τ' εἶναι καί πονηρόν ὄντα χρηστούς φίλους κτήσασθαι; ἑώρων γάρ, ἔφη ὁ κριτόβουλος, ῥήτοράς τε φαύλους ἀγαθοῖς δημηγόροις φίλους ὄντας, καί στρατηγεῖν οὐχ ἱκανούς πάνυ στρατηγικοῖς ἀνδράσιν ἑταίρους. ἆρ' οὖν, ἔφη, καί, περί οὗ διαλεγόμεθα, οἶσθά τινας οἵ ἀνωφελεῖς ὄντες ὠφελίμους δύνανται φίλους ποιεῖσθαι; μά δί' οὐ δῆτ', ἔφη: ἀλλ' εἰ ἀδύνατόν ἐστι πονηρόν ὄντα καλούς κἀγαθούς φίλους κτήσασθαι, ἐκεῖνο ἤδη μέλει μοι, εἰ ἔστιν αὐτόν καλόν κἀγαθόν γενόμενον ἐξ ἑτοίμου τοῖς καλοῖς κἀγαθοῖς φίλον εἶναι. ὅ ταράττει σε, ὦ κριτόβουλε, ὅτι πολλάκις ἄνδρας καί <τά> καλά πράττοντας καί τῶν αἰσχρῶν ἀπεχομένους ὁρᾷς ἀντί τοῦ φίλους εἶναι στασιάζοντας ἀλλήλοις καί χαλεπώτερον χρωμένους τῶν μηδενός ἀξίων ἀνθρώπων. καί οὐ μόνον γ', ἔφη ὁ κριτόβουλος, οἱ ἰδιῶται τοῦτο ποιοῦσιν, ἀλλά καί πόλεις αἱ τῶν τε καλῶν μάλιστα ἐπιμελόμεναι καί τά αἰσχρά ἥκιστα προσιέμεναι πολλάκις πολεμικῶς ἔχουσι πρός ἀλλήλας. ἅ λογιζόμενος πάνυ ἀθύμως ἔχω πρός τήν τῶν φίλων κτῆσιν: οὔτε γάρ τούς πονηρούς ὁρῶ φίλους ἀλλήλοις δυναμένους εἶναι: πῶς γάρ ἄν ἤ ἀχάριστοι ἤ ἀμελεῖς ἤ πλεονέκται ἤ ἄπιστοι ἤ ἀκρατεῖς ἄνθρωποι δύναιντο φίλοι γενέσθαι; οἱ μέν οὖν πονηροί πάντως ἔμοιγε δοκοῦσιν ἀλλήλοις ἐχθροί μᾶλλον ἤ φίλοι πεφυκέναι. ἀλλά μήν, ὥσπερ σύ λέγεις, οὐδ' ἄν τοῖς χρηστοῖς οἱ πονηροί ποτε συναρμόσειαν εἰς φιλίαν: πῶς γάρ οἱ τά πονηρά ποιοῦντες τοῖς τά τοιαῦτα μισοῦσι φίλοι γένοιντ' ἄν; εἰ δέ δή καί οἱ ἀρετήν ἀσκοῦντες στασιάζουσί τε περί τοῦ πρωτεύειν ἐν ταῖς πόλεσι καί φθονοῦντες ἑαυτοῖς μισοῦσιν ἀλλήλους, τίνες ἔτι φίλοι ἔσονται καί ἐν τίσιν ἀνθρώποις εὔνοια καί πίστις ἔσται; ἀλλ' ἔχει μέν, ἔφη ὁ σωκράτης, ποικίλως πως ταῦτα, ὦ κριτόβουλε. φύσει γάρ ἔχουσιν οἱ ἄνθρωποι τά μέν φιλικά: δέονταί τε γάρ ἀλλήλων καί ἐλεοῦσι καί συνεργοῦντες ὠφελοῦσι καί τοῦτο συνιέντες χάριν ἔχουσιν ἀλλήλοις: τά δέ πολεμικά: τά τε γάρ αὐτά καλά καί ἡδέα νομίζοντες ὑπέρ τούτων μάχονται καί διχογνωμονοῦντες ἐναντιοῦνται: πολεμικόν δέ καί ἔρις καί ὀργή: καί δυσμενές μέν ὁ τοῦ πλεονεκτεῖν ἔρως, μισητόν δέ ὁ φθόνος. ἀλλ' ὅμως διά τούτων πάντων ἡ φιλία διαδυομένη συνάπτει τούς καλούς τε κἀγαθούς. διά γάρ τήν ἀρετήν αἱροῦνται μέν ἄνευ πόνου τά μέτρια κεκτῆσθαι μᾶλλον ἤ διά πολέμου πάντων κυριεύειν, καί δύνανται πεινῶντες καί διψῶντες ἀλύπως σίτου καί ποτοῦ κοινωνεῖν καί τοῖς τῶν ὡραίων ἀφροδισίοις ἡδόμενοι καρτερεῖν, ὥστε μή λυπεῖν οὕς μή προσήκει: δύνανται δέ καί χρημάτων οὐ μόνον τοῦ πλεονεκτεῖν ἀπεχόμενοι νομίμως κοινωνεῖν, ἀλλά καί ἐπαρκεῖν ἀλλήλοις: δύνανται δέ καί τήν ἔριν οὐ μόνον ἀλύπως, ἀλλά καί συμφερόντως ἀλλήλοις διατίθεσθαι καί τήν ὀργήν κωλύειν εἰς τό μεταμελησόμενον προϊέναι: τόν δέ φθόνον παντάπασιν ἀφαιροῦσι, τά μέν ἑαυτῶν ἀγαθά τοῖς φίλοις οἰκεῖα παρέχοντες, τά δέ τῶν φίλων ἑαυτῶν νομίζοντες. πῶς οὖν οὐκ εἰκός τούς καλούς κἀγαθούς καί τῶν πολιτικῶν τιμῶν μή μόνον ἀβλαβεῖς, ἀλλά καί ὠφελίμους ἀλλήλοις κοινωνούς εἶναι; οἱ μέν γάρ ἐπιθυμοῦντες ἐν ταῖς πόλεσι τιμᾶσθαί τε καί ἄρχειν, ἵνα ἐξουσίαν ἔχωσι χρήματά τε κλέπτειν καί ἀνθρώπους βιάζεσθαι καί ἡδυπαθεῖν, ἄδικοί τε καί πονηροί ἄν εἶεν καί ἀδύνατοι ἄλλῳ συναρμόσαι. εἰ δέ τις ἐν πόλει τιμᾶσθαι βουλόμενος, ὅπως αὐτός τε μή ἀδικῆται καί τοῖς φίλοις τά δίκαια βοηθεῖν δύνηται, καί ἄρξας ἀγαθόν τι ποιεῖν τήν πατρίδα πειρᾶται, διά τί ὁ τοιοῦτος ἄλλῳ τοιούτῳ οὐκ ἄν δύναιτο συναρμόσαι; πότερον τούς φίλους ὠφελεῖν μετά τῶν καλῶν κἀγαθῶν ἧττον δυνήσεται; ἤ τήν πόλιν εὐεργετεῖν ἀδυνατώτερος ἔσται καλούς κἀγαθούς ἔχων συνεργούς; ἀλλά καί ἐν τοῖς γυμνικοῖς ἀγῶσι δῆλόν ἐστιν, ὅτι, εἰ ἐξῆν τοῖς κρατίστοις συνθεμένους ἐπί τούς χείρους ἰέναι, πάντας ἄν τούς ἀγῶνας οὗτοι ἐνίκων καί πάντα τά ἆθλα οὗτοι ἐλάμβανον. ἐπεί οὖν ἐκεῖ μέν οὐκ ἐῶσι τοῦτο ποιεῖν, ἐν δέ τοῖς πολιτικοῖς, ἐν οἷς οἱ καλοί κἀγαθοί κρατιστεύουσιν, οὐδείς κωλύει μεθ' οὗ ἄν τις βού ληται τήν πόλιν εὐεργετεῖν, πῶς οὐ λυσιτελεῖ τούς βελτίστους φίλους κτησάμενον πολιτεύεσθαι, τούτοις κοινωνοῖς καί συνεργοῖς τῶν πράξεων μᾶλλον ἤ ἀνταγωνισταῖς χρώμενον; ἀλλά μήν κἀκεῖνο δῆλον, ὅτι κἄν πολεμῇ τίς τινι, συμμάχων δεήσεται, καί τούτων πλειόνων, ἐάν καλοῖς κἀγαθοῖς ἀντιτάττηται. καί μήν οἱ συμμαχεῖν ἐθέλοντες εὖ ποιητέοι, ἵνα θέλωσι προθυμεῖσθαι: πολύ δέ κρεῖττον τούς βελτίστους ἐλάττονας εὖ ποιεῖν ἤ τούς χείρονας πλείονας ὄντας: οἱ γάρ πονηροί πολύ πλειόνων εὐεργεσιῶν ἤ οἱ χρηστοί δέονται. ἀλλά θαρρῶν, ἔφη, ὦ κριτόβουλε, πειρῶ ἀγαθός γίγνεσθαι, καί τοιοῦτος γενόμενος θηρᾶν ἐπιχείρει τούς καλούς τε κἀγαθούς. ἴσως δ' ἄν τί σοι κἀγώ συλλαβεῖν εἰς τήν τῶν καλῶν τε κἀγαθῶν θήραν ἔχοιμι διά τό ἐρωτικός εἶναι: δεινῶς γάρ, ὧν ἄν ἐπιθυμήσω ἀνθρώπων, ὅλος ὥρμημαι ἐπί τό φιλῶν τε αὐτούς ἀντιφιλεῖσθαι ὑπ' αὐτῶν καί ποθῶν ἀντιποθεῖσθαι, καί ἐπιθυμῶν συνεῖναι καί ἀντεπιθυμεῖσθαι τῆς συνουσίας. ὁρῶ δέ καί σοί τούτων δεῆσον, ὅταν ἐπιθυμήσῃς φιλίαν πρός τινας ποιεῖσθαι: μή οὖν ἀποκρύπτου με οἷς ἄν βούλῃ φίλος γενέσθαι: διά γάρ τό ἐπιμελεῖσθαι τοῦ ἀρέσαι τῷ ἀρέσκοντί μοι οὐκ ἀπείρως οἶμαι ἔχειν πρός θήραν ἀνθρώπων. καί ὁ κριτόβουλος ἔφη: καί μήν, ὦ σώκρατες, τούτων ἐγώ τῶν μαθημάτων πάλαι ἐπιθυμῶ ἄλλως τε καί εἰ ἐξαρκέσει μοι ἡ αὐτή ἐπιστήμη ἐπί τούς ἀγαθούς τάς ψυχάς καί ἐπί τούς καλούς τά σώματα. καί ὁ σωκράτης ἔφη: ἀλλ', ὦ κριτόβουλε, οὐκ ἔστιν ἐν τῇ ἐμῇ ἐπιστήμῃ τό τάς χεῖρας προσφέροντα ποιεῖν ὑπομένειν τούς καλούς. πέπεισμαι δέ καί ἀπό τῆς σκύλλης διά τοῦτο φεύγειν τούς ἀνθρώπους, ὅτι τάς χεῖρας αὐτοῖς προσέφερε: τάς δέ γε σειρῆνας, ὅτι τάς χεῖρας οὐδενί προσέφερον, ἀλλά πᾶσι πόρρωθεν ἐπῇδον, πάντας φασίν ὑπομένειν καί ἀκούοντας αὐτῶν κηλεῖσθαι. καί ὁ κριτόβουλος ἔφη: ὡς οὐ προσοίσοντος τάς χεῖρας, εἴ τι ἔχεις ἀγαθόν εἰς φίλων κτῆσιν, δίδασκε. οὐδέ τό στόμα οὖν, ἔφη ὁ σωκράτης, πρός τό στόμα προσοίσεις; θάρρει, ἔφη ὁ κριτόβουλος: οὐδέ γάρ τό στόμα πρός τό στόμα προσοίσω οὐδενί, ἐάν μή καλός ᾖ. εὐθύς, ἔφη, σύγε, ὦ κριτόβουλε, τοὐναντίον τοῦ συμφέροντος εἴρηκας. οἱ μέν γάρ καλοί τά τοιαῦτα οὐχ ὑπομένουσιν: οἱ δέ αἰσχροί καί ἡδέως προσίενται, νομίζοντες διά τήν ψυχήν καλοί καλεῖσθαι. καί ὁ κριτόβουλος ἔφη: ὡς τούς μέν καλούς φιλήσοντός μου, τούς δ' ἀγαθούς καταφιλήσοντος, θαρρῶν δίδασκε τῶν φίλων τά θηρατικά. καί ὁ σωκράτης ἔφη: ὅταν οὖν, ὦ κριτόβουλε, φίλος τινί βούλῃ γενέσθαι, ἐάσεις με κατειπεῖν σου πρός αὐτόν ὅτι ἄγασαί τε αὐτοῦ καί ἐπιθυμεῖς φίλος αὐτοῦ εἶναι; κατηγόρει, ἔφη ὁ κριτόβουλος: οὐδένα γάρ οἶδα μισοῦντα τούς ἐπαινοῦντας. ἐάν δέ σου προσκατηγορήσω, ἔφη, ὅτι διά τό ἄγασθαι αὐτοῦ καί εὐνοϊκῶς ἔχεις πρός αὐτόν, ἆρα μή διαβάλλεσθαι δόξεις ὑπ' ἐμοῦ; ἀλλά καί αὐτῷ μοι, ἔφη, ἐγγίγνεται εὔνοια πρός οὕς ἄν ὑπολάβω εὐνοϊκῶς ἔχειν πρός ἐμέ. ταῦτα μέν δή, ἔφη ὁ σωκράτης, ἐξέσται μοι λέγειν περί σοῦ πρός οὕς ἄν βούλῃ φίλους ποιήσασθαι: ἐάν δέ μοι ἔτι ἐξουσίαν δῷς λέγειν περί σοῦ ὅτι ἐπιμελής τε τῶν φίλων εἶ καί οὐδενί οὕτω χαίρεις ὡς φίλοις ἀγαθοῖς, καί ἐπί τε τοῖς καλοῖς ἔργοις τῶν φίλων ἀγάλλῃ οὐχ ἧττον ἤ ἐπί τοῖς ἑαυτοῦ καί ἐπί τοῖς ἀγαθοῖς τῶν φίλων χαίρεις οὐδέν ἧττον ἤ ἐπί τοῖς ἑαυτοῦ, ὅπως τε ταῦτα γίγνηται τοῖς φίλοις οὐκ ἀποκάμνεις μηχανώμενος, καί ὅτι ἔγνωκας ἀνδρός ἀρετήν εἶναι νικᾶν τούς μέν φίλους εὖ ποιοῦντα, τούς δ' ἐχθρούς κακῶς, πάνυ ἄν οἶμαί σοι ἐπιτήδειον εἶναί με σύνθηρον τῶν ἀγαθῶν φίλων. τί οὖν, ἔφη ὁ κριτόβουλος, ἐμοί τοῦτο λέγεις, ὥσπερ οὐκ ἐπί σοί ὄν ὅ τι ἄν βούλῃ περί ἐμοῦ λέγειν; μά δί' οὐχ ὥς ποτε ἐγώ ἀσπασίας ἤκουσα: ἔφη γάρ τάς ἀγαθάς προμνηστρίδας μετά μέν ἀληθείας τἀγαθά διαγγελλούσας δεινάς εἶναι συνάγειν ἀνθρώπους εἰς κηδείαν, ψευδομένας δ' οὐκ ἐθέλειν ἐπαινεῖν: τούς γάρ ἐξαπατηθέντας ἅμα μισεῖν ἀλλήλους τε καί τήν προμνησαμένην. ἅ δή καί ἐγώ πεισθείς ὀρθῶς ἔχειν ἡγοῦμαι οὐκ ἐξεῖναί μοι περί σοῦ λέγειν ἐπαινοῦντι οὐδέν ὅ τι ἄν μή ἀληθεύω. σύ μέν ἄρα, ἔφη ὁ κριτόβουλος, τοιοῦτός μοι φίλος εἶ, ὦ σώκρατες, οἷος, ἄν μέν τι αὐτός ἔχω ἐπιτήδειον εἰς τό φίλους κτήσασθαι, συλλαμβάνειν μοι: εἰ δέ μή, οὐκ ἄν ἐθέλοις πλάσας τι εἰπεῖν ἐπί τῇ ἐμῇ ὠφελείᾳ. πότερα δ' ἄν, ἔφη ὁ σωκράτης, ὦ κριτόβουλε, δοκῶ σοι μᾶλλον ὠφελεῖν σε τά ψευδῆ ἐπαινῶν ἤ πείθων πειρᾶσθαί σε ἀγαθόν ἄνδρα γενέσθαι; εἰ δέ μή φανερόν οὕτω σοι, ἐκ τῶνδε σκέψαι: εἰ γάρ σε βουλόμενος φίλον ποιῆσαι ναυκλήρῳ ψευδόμενος ἐπαινοίην, φάσκων ἀγαθόν εἶναι κυβερνήτην, ὁ δέ μοι πεισθείς ἐπιτρέψειέ σοι τήν ναῦν μή ἐπισταμένῳ κυβερνᾶν, ἔχεις τινά ἐλπίδα μή ἄν σαυτόν τε καί τήν ναῦν ἀπολέσαι; ἤ εἴ σοι πείσαιμι κοινῇ τήν πόλιν ψευδόμενος, ὡς ἄν στρατηγικῷ τε καί δικαστικῷ καί πολιτικῷ, ἑαυτήν ἐπιτρέψαι, τί ἄν οἴει σεαυτόν καί τήν πόλιν ὑπό σοῦ παθεῖν; ἤ εἴ τινας ἰδίᾳ τῶν πολιτῶν πείσαιμι ψευδόμενος, ὡς ὄντι οἰκονομικῷ τε καί ἐπιμελεῖ, τά ἑαυτῶν ἐπιτρέψαι, ἆρ' οὐκ ἄν πεῖραν διδούς ἅμα τε βλαβερός εἴης καί καταγέλαστος φαίνοιο; ἀλλά συντομωτάτη τε καί ἀσφαλεστάτη καί καλλίστη ὁδός, ὦ κριτόβουλε, ὅ τι ἄν βούλῃ δοκεῖν ἀγαθός εἶναι, τοῦτο καί γενέσθαι ἀγαθόν πειρᾶσθαι: ὅσαι δ' ἐν ἀνθρώποις ἀρεταί λέγονται, σκοπούμενος εὑρήσεις πάσας μαθήσει τε καί μελέτῃ αὐξανομένας. ἐγώ μέν οὖν, ὦ κριτόβουλε, οἶμαι δεῖν ἡμᾶς †...: εἰ δέ σύ πως ἄλλως γιγνώσκεις, δίδασκε. καί ὁ κριτόβουλος, ἀλλ' αἰσχυνοίμην ἄν, ἔφη, ὦ σώκρατες, ἀντιλέγων τούτοις: οὔτε γάρ καλά οὔτε ἀληθῆ λέγοιμ' ἄν. καί μήν τάς ἀπορίας γε τῶν φίλων τάς μέν δι' ἄγνοιαν ἐπειρᾶτο γνώμῃ ἀκεῖσθαι, τάς δέ δι' ἔνδειαν διδάσκων κατά δύναμιν ἀλλήλοις ἐπαρκεῖν. ἐρῶ δέ καί ἐν τούτοις ἅ σύνοιδα αὐτῷ. ἀρίσταρχον γάρ ποτε ὁρῶν σκυθρωπῶς ἔχοντα, ἔοικας, ἔφη, ὦ ἀρίσταρχε, βαρέως φέρειν τι. χρή δέ τοῦ βάρους μεταδιδόναι τοῖς φίλοις: ἴσως γάρ ἄν τί σε καί ἡμεῖς κουφίσαιμεν. καί ὁ ἀρίσταρχος, ἀλλά μήν, ἔφη, ὦ σώκρατες, ἐν πολλῇ γέ εἰμι ἀπορίᾳ. ἐπεί γάρ ἐστασίασεν ἡ πόλις, πολλῶν φυγόντων εἰς τόν πειραιᾶ, συνεληλύθασιν ὡς ἐμέ καταλελειμμέναι ἀδελφαί τε καί ἀδελφιδαῖ καί ἀνεψιαί τοσαῦται ὥστ' εἶναι ἐν τῇ οἰκίᾳ τέτταρας καί δέκα τούς ἐλευθέρους. λαμβάνομεν δέ οὔτε ἐκ τῆς γῆς οὐδέν: οἱ γάρ ἐναντίοι κρατοῦσιν αὐτῆς: οὔτ' ἀπό τῶν οἰκιῶν: ὀλιγανθρωπία γάρ ἐν τῷ ἄστει γέγονε. τά ἔπιπλα δέ οὐδείς ὠνεῖται: οὐδέ δανείσασθαι οὐδαμόθεν ἔστιν ἀργύριον, ἀλλά πρότερον ἄν τίς μοι δοκεῖ ἐν τῇ ὁδῷ ζητῶν εὑρεῖν ἤ δανειζόμενος λαβεῖν. χαλεπόν μέν οὖν ἐστιν, ὦ σώκρατες, τούς οἰκείους περιορᾶν ἀπολλυμένους, ἀδύνατον δέ τοσούτους τρέφειν ἐν τοιούτοις πράγμασιν. ἀκούσας οὖν ταῦτα ὁ σωκράτης, τί ποτέ ἐστιν, ἔφη, ὅτι κεράμων μέν πολλούς τρέφων οὐ μόνον ἑαυτῷ τε καί τούτοις τά ἐπιτήδεια δύναται παρέχειν, ἀλλά καί περιποιεῖται τοσαῦτα ὥστε καί πλουτεῖν, σύ δέ πολλούς τρέφων δέδοικας μή δι' ἔνδειαν τῶν ἐπιτηδείων ἅπαντες ἀπόλησθε; ὅτι νή δί', ἔφη, ὁ μέν δούλους τρέφει, ἐγώ δ' ἐλευθέρους. καί πότερον, ἔφη, τούς παρά σοί ἐλευθέρους οἴει βελτίους εἶναι ἤ τούς παρά κεράμωνι δούλους; ἐγώ μέν οἶμαι, ἔφη, τούς παρ' ἐμοί ἐλευθέρους. οὐκοῦν, ἔφη, αἰσχρόν τόν μέν ἀπό τῶν πονη ροτέρων εὐπορεῖν, σέ δέ πολλῷ βελτίους ἔχοντα ἐν ἀπορίᾳ εἶναι; νή δί', ἔφη, ὁ μέν γάρ τεχνίτας τρέφει, ἐγώ δ' ἐλευθερίως πεπαιδευμένους. ἆρ' οὖν, ἔφη, τεχνῖταί εἰσιν οἱ χρήσιμόν τι ποιεῖν ἐπιστάμενοι; μάλιστά γ', ἔφη. οὐκοῦν χρήσιμά γ' ἄλφιτα; σφόδρα γε. τί δ' ἄρτοι; οὐδέν ἧττον. τί γάρ; ἔφη, ἱμάτιά τε ἀνδρεῖα καί γυναικεῖα καί χιτωνίσκοι καί χλαμύδες καί ἐξωμίδες; σφόδρα γ', ἔφη, καί πάντα ταῦτα χρήσιμα. ἔπειτα, ἔφη, οἱ παρά σοί τούτων οὐδέν ἐπίστανται ποιεῖν; πάντα μέν οὖν, ὡς ἐγᾦμαι. εἶτ' οὐκ οἶσθα ὅτι ἀφ' ἑνός μέν τούτων, ἀλφιτοποιίας, ναυσικύδης οὐ μόνον ἑαυτόν τε καί τούς οἰκέτας τρέφει, ἀλλά πρός τούτοις καί ὗς πολλάς καί βοῦς, καί περιποιεῖται τοσαῦτα ὥστε καί τῇ πόλει πολλάκις λειτουργεῖν, ἀπό δέ ἀρτοποιίας κύρηβος τήν τε οἰκίαν πᾶσαν διατρέφει καί ζῇ δαψιλῶς, δημέας δ' ὁ κολλυτεύς ἀπό χλαμυδουργίας, μένων δ' ἀπό χλανιδοποιίας, μεγαρέων δ' οἱ πλεῖστοι ἀπό ἐξωμιδοποιίας διατρέφονται; νή δί', ἔφη, οὗτοι μέν γάρ ὠνούμενοι βαρβάρους ἀνθρώπους ἔχουσιν, ὥστ' ἀναγκάζειν ἐργάζεσθαι ἅ καλῶς ἔχει, ἐγώ δ' ἐλευθέρους τε καί συγγενεῖς. ἔπειτ', ἔφη, ὅτι ἐλεύθεροί τ' εἰσί καί συγγενεῖς σοι, οἴει χρῆναι αὐτούς μηδέν ἄλλο ποιεῖν ἤ ἐσθίειν καί καθεύδειν; πότερον καί τῶν ἄλλων ἐλευθέρων τούς οὕτω ζῶντας ἄμεινον διάγοντας ὁρᾷς καί μᾶλλον εὐδαιμονίζεις ἤ τούς, ἅ ἐπίστανται χρήσιμα πρός τόν βίον, τούτων ἐπιμελομένους; ἤ τήν μέν ἀργίαν καί τήν ἀμέλειαν αἰσθάνῃ τοῖς ἀνθρώποις πρός τε τό μαθεῖν, ἅ προσήκει ἐπίστασθαι, καί πρός τό μνημονεύειν, ἅ ἄν μάθωσι, καί πρός τό ὑγιαίνειν τε καί ἰσχύειν τοῖς σώμασι καί πρός τό κτήσασθαί τε καί σῴζειν τά χρήσιμα πρός τόν βίον ὠφέλιμα ὄντα, τήν δ' ἐργασίαν καί τήν ἐπιμέλειαν οὐδέν χρήσιμα; ἔμαθον δέ, ἅ φής αὐτάς ἐπίστασθαι, πότερον ὡς οὔτε χρήσιμα ὄντα πρός τόν βίον οὔτε ποιήσουσαι αὐτῶν οὐδέν, ἤ τοὐναντίον ὡς καί ἐπιμελησόμεναι τούτων καί ὠφελησόμεναι ἀπ' αὐτῶν; ποτέρως γάρ ἄν μᾶλλον ἄνθρωποι σωφρονοῖεν, ἀργοῦντες ἤ τῶν χρησίμων ἐπιμελόμενοι; ποτέρως δ' ἄν δικαιότεροι εἶεν, εἰ ἐργάζοιντο ἤ εἰ ἀργοῦντες βουλεύοιντο περί τῶν ἐπιτηδείων; ἀλλά καί νῦν μέν, ὡς ἐγᾦμαι, οὔτε σύ ἐκείνας φιλεῖς οὔτ' ἐκεῖναι σέ, σύ μέν ἡγούμενος αὐτάς ἐπιζημίους εἶναι σεαυτῷ, ἐκεῖναι δέ σέ ὁρῶσαι ἀχθόμενον ἐφ' ἑαυταῖς: ἐκ δέ τούτων κίνδυνος μείζω τε ἀπέχθειαν γίγνεσθαι καί τήν προγεγονυῖαν χάριν μειοῦσθαι. ἐάν δέ προστατήσῃς ὅπως ἐνεργοί ὦσι, σύ μέν ἐκείνας φιλήσεις, ὁρῶν ὠφελίμους σεαυτῷ οὔσας, ἐκεῖναι δέ σέ ἀγαπήσουσιν, αἰσθόμεναι χαίροντά σε αὐταῖς, τῶν δέ προγεγονυιῶν εὐεργεσιῶν ἥδιον μεμνημένοι τήν ἀπ' ἐκείνων χάριν αὐξήσετε, καί ἐκ τούτων φιλικώτερόν τε καί οἰκειότερον ἀλλήλοις ἕξετε. εἰ μέν τοίνυν αἰσχρόν τι ἔμελλον ἐργάσασθαι, θάνατον ἀντ' αὐτοῦ προαιρετέον ἦν: νῦν δέ ἅ μέν δοκεῖ κάλλιστα καί πρεπωδέστατα γυναικί εἶναι ἐπίστανται, ὡς ἔοικε: πάντες δέ ἅ ἐπίστανται ῥᾷστά τε καί τάχιστα καί κάλλιστα καί ἥδιστα ἐργάζονται. μή οὖν ὄκνει, ἔφη, ταῦτα εἰσηγεῖσθαι αὐταῖς ἅ σοί τε λυσιτελήσει κἀκείναις: καί, ὡς εἰκός, ἡδέως ὑπακούσονται. ἀλλά νή τούς θεούς, ἔφη ὁ ἀρίσταρχος, οὕτω μοι δοκεῖς καλῶς λέγειν, ὦ σώκρατες, ὥστε πρόσθεν μέν οὐ προσιέμην δανείσασθαι, εἰδώς ὅτι ἀναλώσας ὅ ἄν λάβω οὐχ ἕξω ἀποδοῦναι, νῦν δέ μοι δοκῶ εἰς ἔργων ἀφορμήν ὑπομενεῖν αὐτό ποιῆσαι. ἐκ τούτων δέ ἐπορίσθη μέν ἀφορμή, ἐωνήθη δέ ἔρια: καί ἐργαζόμεναι μέν ἠρίστων, ἐργασάμεναι δέ ἐδείπνουν, ἱλαραί δέ ἀντί σκυθρωπῶν ἦσαν: καί ἀντί ὑφορωμένων ἑαυτούς ἡδέως ἀλλήλους ἑώρων, καί αἱ μέν ὡς κηδεμόνα ἐφίλουν, ὁ δέ ὡς ὠφελίμους ἠγάπα. τέλος δέ ἐλθών πρός τόν σωκράτην χαίρων διηγεῖτο ταῦτά τε καί ὅτι αἰτιῶνται αὐτόν μόνον τῶν ἐν τῇ οἰκίᾳ ἀργόν ἐσθίειν. καί ὁ σωκράτης ἔφη: εἶτα οὐ λέγεις αὐταῖς τόν τοῦ κυνός λόγον; φασί γάρ, ὅτε φωνήεντα ἦν τά ζῷα, τήν οἶν πρός τόν δεσπότην εἰπεῖν: θαυμαστόν ποιεῖς, ὅς ἡμῖν μέν ταῖς καί ἔριά σοι καί ἄρνας καί τυρόν παρεχούσαις οὐδέν δίδως ὅ τι ἄν μή ἐκ τῆς γῆς λάβωμεν, τῷ δέ κυνί, ὅς οὐδέν τοιοῦτόν σοι παρέχει, μεταδίδως οὗπερ αὐτός ἔχεις σίτου. τόν κύνα οὖν ἀκούσαντα εἰπεῖν: ναί μά δί': ἐγώ γάρ εἰμι ὁ καί ὑμᾶς αὐτάς σῴζων ὥστε μήτε ὑπ' ἀνθρώπων κλέπτεσθαι μήτε ὑπό λύκων ἁρπάζεσθαι: ἐπεί ὑμεῖς γε, εἰ μή ἐγώ προφυλάττοιμι ὑμᾶς, οὐδ' ἄν νέμεσθαι δύναισθε, φοβούμεναι μή ἀπόλησθε. οὕτω δή λέγεται καί τά πρόβατα συγχωρῆσαι τόν κύνα προτιμᾶσθαι. καί σύ οὖν ἐκείναις λέγε ὅτι ἀντί κυνός εἶ φύλαξ καί ἐπιμελητής, καί διά σέ οὐδ' ὑφ' ἑνός ἀδικούμεναι ἀσφαλῶς τε καί ἡδέως ἐργαζόμεναι ζῶσιν. ἄλλον δέ ποτε ἀρχαῖον ἑταῖρον διά χρόνου ἰδών, πόθεν, ἔφη, εὔθηρε, φαίνῃ; ὑπό μέν τήν κατάλυσιν τοῦ πολέμου, ἔφη, ὦ σώκρατες, ἐκ τῆς ἀποδημίας, νυνί μέντοι αὐτόθεν. ἐπειδή γάρ ἀφῃρέθημεν τά ἐν τῇ ὑπερορίᾳ κτήματα, ἐν δέ τῇ ἀττικῇ ὁ πατήρ μοι οὐδέν κατέλιπεν, ἀναγκάζομαι νῦν ἐπιδημήσας τῷ σώματι ἐργαζόμενος τά ἐπιτήδεια πορίζεσθαι. δοκεῖ δέ μοι τοῦτο κρεῖττον εἶναι ἤ δεῖσθαί τινος ἀνθρώπων, ἄλλως τε καί μηδέν ἔχοντα ἐφ' ὅτῳ ἄν δανειζοίμην. καί πόσον χρόνον οἴει σοι, ἔφη, τό σῶμα ἱκανόν εἶναι μισθοῦ τά ἐπιτήδεια ἐργάζεσθαι; μά τόν δί', ἔφη, οὐ πολύν χρόνον. καί μήν, ἔφη, ὅταν γε πρεσβύτερος γένῃ, δῆλον ὅτι δαπάνης μέν δεήσῃ, μισθόν δέ οὐδείς σοι θελήσει τῶν τοῦ σώματος ἔργων διδόναι. ἀληθῆ λέγεις, ἔφη. οὐκοῦν, ἔφη, κρεῖττόν ἐστιν αὐτόθεν τοῖς τοιούτοις τῶν ἔργων ἐπιτίθεσθαι, ἅ καί πρεσβυτέρῳ γενομένῳ ἐπαρκέσει, καί προσ ελθόντα τῳ τῶν πλείω χρήματα κεκτημένων, τῷ δεομένῳ τοῦ συνεπιμελησομένου, ἔργων τε ἐπιστατοῦντα καί συγκομίζοντα τούς καρπούς καί συμφυλάττοντα τήν οὐσίαν, ὠφελοῦντα ἀντωφελεῖσθαι. χαλεπῶς ἄν, ἔφη, ἐγώ, ὦ σώκρατες, δουλείαν ὑπομείναιμι. καί μήν οἵ γε ἐν ταῖς πόλεσι προστατεύοντες καί τῶν δημοσίων ἐπιμελούμενοι οὐ δουλοπρεπέστεροι ἕνεκα τούτου, ἀλλ' ἐλευθεριώτεροι νομίζονται. ὅλως, ἔφη, ὦ σώκρατες, τό ὑπαίτιον εἶναί τινι οὐ πάνυ προσίεμαι. καί μήν, ἔφη, εὔθηρε, οὐ πάνυ γε ῥᾴδιόν ἐστιν εὑρεῖν ἔργον ἐφ' ᾧ οὐκ ἄν τις αἰτίαν ἔχοι. χαλεπόν γάρ οὕτω τι ποιῆσαι ὥστε μηδέν ἁμαρτεῖν, χαλεπόν δέ καί ἀναμαρτήτως τι ποιήσαντα μή ἀγνώμονι κριτῇ περιτυχεῖν: ἐπεί καί οἷς νῦν ἐργάζεσθαι φῄς θαυμάζω εἰ ῥᾴδιόν ἐστιν ἀνέγκλητον διαγίγνεσθαι. χρή οὖν πειρᾶσθαι τούς φιλαιτίους φεύγειν καί τούς εὐγνώμονας διώκειν, καί τῶν πραγμάτων ὅσα μέν δύνασαι ποιεῖν ὑπομένειν, ὅσα δέ μή δύνασαι φυλάττεσθαι, ὅ τι δ' ἄν πράττῃς, τούτου ὡς κάλλιστα καί προθυμότατα ἐπιμελεῖσθαι. οὕτω γάρ ἥκιστ' ἄν μέν σε οἶμαι ἐν αἰτίᾳ εἶναι, μάλιστα δέ τῇ ἀπορίᾳ βοήθειαν εὑρεῖν, ῥᾷστα δέ καί ἀκινδυνότατα ζῆν καί εἰς τό γῆρας διαρκέστατα. οἶδα δέ ποτε αὐτόν καί κρίτωνος ἀκούσαντα, ὡς χαλεπόν ὁ βίος ἀθήνησιν εἴη ἀνδρί βουλομένῳ τά ἑαυτοῦ πράττειν. νῦν γάρ, ἔφη, ἐμέ τινες εἰς δίκας ἄγουσιν, οὐχ ὅτι ἀδικοῦνται ὑπ' ἐμοῦ, ἀλλ' ὅτι νομίζουσιν ἥδιον ἄν με ἀργύριον τελέσαι ἤ πράγματα ἔχειν. καί ὁ σωκράτης, εἰπέ μοι, ἔφη, ὦ κρίτων, κύνας δέ τρέφεις, ἵνα σοι τούς λύκους ἀπό τῶν προβάτων ἀπερύκωσι; καί μάλα, ἔφη: μᾶλλον γάρ μοι λυσιτελεῖ τρέφειν ἤ μή. οὐκ ἄν οὖν θρέψαις καί ἄνδρα, ὅστις ἐθέλοι τε καί δύναιτο σοῦ ἀπερύκειν τούς ἐπιχειροῦντας ἀδικεῖν σε; ἡδέως γ' ἄν, ἔφη, εἰ μή φοβοί μην ὅπως μή ἐπ' αὐτόν με τράποιτο. τί δ'; ἔφη, οὐχ ὁρᾷς ὅτι πολλῷ ἥδιόν ἐστι χαριζόμενον οἵῳ σοί ἀνδρί ἤ ἀπεχθόμενον ὠφελεῖσθαι; εὖ ἴσθι ὅτι εἰσίν ἐνθάδε τῶν τοιούτων ἀνδρῶν, οἵ πάνυ ἄν φιλοτιμηθεῖεν φίλῳ σοι χρῆσθαι. καί ἐκ τούτων ἀνευρίσκουσιν ἀρχέδημον, πάνυ μέν ἱκανόν εἰπεῖν τε καί πρᾶξαι, πένητα δέ: οὐ γάρ ἦν οἷος ἀπό παντός κερδαίνειν, ἀλλά φιλόχρηστός τε καί ἔφη ῥᾷστον εἶναι ἀπό τῶν συκοφαντῶν λαμβάνειν. τούτῳ οὖν ὁ κρίτων, ὁπότε συγκομίζοι ἤ σῖτον ἤ ἔλαιον ἤ οἶνον ἤ ἔρια ἤ τι ἄλλο τῶν ἐν ἀγρῷ γιγνομένων χρησίμων πρός τόν βίον, ἀφελών <ἄν> ἔδωκε: καί ὁπότε θύοι, ἐκάλει, καί τά τοιαῦτα πάντα ἐπεμελεῖτο. νομίσας δέ ὁ ἀρχέδημος ἀποστροφήν οἱ τόν κρίτωνος οἶκον μάλα περιεῖπεν αὐτόν. καί εὐθύς† τῶν συκοφαντούντων τόν κρίτωνα ἀνευρίσκει πολλά μέν ἀδικήματα, πολλούς δ' ἐχθρούς: καί προσεκαλέσατο εἰς δίκην δημοσίαν, ἐν ᾗ αὐτόν ἔδει κριθῆναι ὅ τι δεῖ παθεῖν ἤ ἀποτεῖσαι. ὁ δέ συνειδώς αὑτῷ πολλά καί πονηρά πάντ' ἐποίει ὥστε ἀπαλλαγῆναι τοῦ ἀρχεδήμου. ὁ δέ ἀρχέδημος οὐκ ἀπηλλάττετο, ἕως τόν τε κρίτωνα ἀφῆκε καί αὐτῷ χρήματα ἔδωκεν. ἐπεί δέ τοῦτό τε καί ἄλλα τοιαῦτα ὁ ἀρχέδημος διεπράξατο, ἤδη τότε, ὥσπερ ὅταν νομεύς ἀγαθόν κύνα ἔχῃ καί οἱ ἄλλοι νομεῖς βούλονται πλησίον αὐτοῦ τάς ἀγέλας ἱστάναι, ἵνα τοῦ κυνός ἀπολαύωσιν, οὕτω δή καί κρίτωνος πολλοί τῶν φίλων ἐδέοντο καί σφίσι παρέχειν φύλακα τόν ἀρχέδημον. ὁ δέ ἀρχέδημος τῷ κρίτωνι ἡδέως ἐχαρίζετο, καί οὐχ ὅτι μόνος ὁ κρίτων ἐν ἡσυχίᾳ ἦν, ἀλλά καί οἱ φίλοι αὐτοῦ. εἰ δέ τις αὐτῷ τούτων οἷς ἀπήχθετο ὀνειδίζοι ὡς ὑπό κρίτωνος ὠφελού μενος κολακεύοι αὐτόν, πότερον οὖν, ἔφη ὁ ἀρχέδημος, αἰσχρόν ἐστιν εὐεργετούμενον ὑπό χρηστῶν ἀνθρώπων καί ἀντευεργετοῦντα τούς μέν τοιούτους φίλους ποιεῖσθαι, τοῖς δέ πονηροῖς διαφέρεσθαι, ἤ τούς μέν καλούς κἀγαθούς ἀδικεῖν πειρώμενον ἐχθρούς ποιεῖσθαι, τοῖς δέ πονηροῖς συνεργοῦντα πειρᾶσθαι φίλους ποιεῖσθαι καί χρῆσθαι τούτοις ἀντ' ἐκείνων; ἐκ δέ τούτου εἷς τε τῶν κρίτωνος φίλων ἀρχέδημος ἦν καί ὑπό τῶν ἄλλων κρίτωνος φίλων ἐτιμᾶτο. οἶδα δέ καί διοδώρῳ αὐτόν ἑταίρῳ ὄντι τοιάδε διαλεχθέντα: εἰπέ μοι, ἔφη, ὦ διόδωρε, ἄν τίς σοι τῶν οἰκετῶν ἀποδρᾷ, ἐπιμελῇ, ὅπως ἀνασώσῃ; καί ἄλλους γε νή δί', ἔφη, παρακαλῶ, σῶστρα τούτου ἀνακηρύττων. τί γάρ; ἔφη, ἐάν τίς σοι κάμνῃ τῶν οἰκετῶν, τούτου ἐπιμελῇ καί παρακαλεῖς ἰατρούς, ὅπως μή ἀποθάνῃ; σφόδρα γ', ἔφη. εἰ δέ τίς σοι τῶν γνωρίμων, ἔφη, πολύ τῶν οἰκετῶν χρησιμώτερος ὤν κινδυνεύει δι' ἔνδειαν ἀπολέσθαι, οὐκ οἴει σοι ἄξιον εἶναι ἐπιμεληθῆναι ὅπως διασωθῇ; καί μήν οἶσθά γε ὅτι οὐκ ἀγνώμων ἐστίν ἑρμογένης, αἰσχύνοιτο δ' ἄν, εἰ ὠφελούμενος ὑπό σοῦ μή ἀντωφελοίη σε: καίτοι τό ὑπηρέτην ἑκόντα τε καί εὔνουν καί παραμόνιμον καί τό κελευόμενον ἱκανόν ποιεῖν ἔχειν, καί μή μόνον τό κελευόμενον ἱκανόν ὄντα ποιεῖν, ἀλλά δυνάμενον καί ἀφ' ἑαυτοῦ χρήσιμον εἶναι καί προνοεῖν καί προβουλεύεσθαι πολλῶν οἰκετῶν οἶμαι ἀντάξιον εἶναι. οἱ μέντοι ἀγαθοί οἰκονόμοι, ὅταν τό πολλοῦ ἄξιον μικροῦ ἐξῇ πρίασθαι, τότε φασί δεῖν ὠνεῖσθαι: νῦν δέ διά τά πράγματα εὐωνοτάτους ἔστι φίλους ἀγαθούς κτήσασθαι. καί ὁ διόδωρος, ἀλλά καλῶς γε, ἔφη, λέγεις, ὦ σώκρατες, καί κέλευσον ἐλθεῖν ὡς ἐμέ τόν ἑρμογένην. μά δί', ἔφη, οὐκ ἔγωγε: νομίζω γάρ οὔτε σοί κάλλιον εἶναι τό καλέσαι ἐκεῖνον τοῦ αὐτόν ἐλθεῖν πρός ἐκεῖνον οὔτ' ἐκείνῳ μεῖζον ἀγαθόν τό πραχθῆναι ταῦτα ἤ σοί. οὕτω δή ὁ διόδωρος ᾤχετο πρός τόν ἑρμογένην: καί οὐ πολύ τελέσας ἐκτήσατο φίλον, ὅς ἔργον εἶχε σκοπεῖν ὅ τι ἄν ἤ λέγων ἤ πράττων ὠφελοίη τε καί εὐφραίνοι διόδωρον. {απομνημονευματων γ} ὅτι δέ τούς ὀρεγομένους τῶν καλῶν ἐπιμελεῖς ὧν ὀρέγοιντο ποιῶν ὠφέλει, νῦν τοῦτο διηγήσομαι. ἀκούσας γάρ ποτε διονυσόδωρον εἰς τήν πόλιν ἥκειν ἐπαγγελλόμενον στρατηγεῖν διδάξειν, ἔλεξε πρός τινα τῶν συνόντων, ὅν ᾐσθάνετο βουλόμενον τῆς τιμῆς ταύτης ἐν τῇ πόλει τυχεῖν: αἰσχρόν μέντοι, ὦ νεανία, τόν βουλόμενον ἐν τῇ πόλει στρατηγεῖν, ἐξόν τοῦτο μαθεῖν, ἀμελῆσαι αὐτοῦ: καί δικαίως ἄν οὗτος ὑπό τῆς πόλεως ζημιοῖτο πολύ μᾶλλον ἤ εἴ τις ἀνδριάντας ἐργολαβοίη μή μεμαθηκώς ἀνδριαντοποιεῖν. ὅλης γάρ τῆς πόλεως ἐν τοῖς πολεμικοῖς κινδύνοις ἐπιτρεπομένης τῷ στρατηγῷ, μεγάλα τά τε ἀγαθά κατορθοῦντος αὐτοῦ καί τά κακά διαμαρτάνοντος εἰκός γίγνεσθαι. πῶς οὖν οὐκ ἄν δικαίως ὁ τοῦ μέν μανθάνειν τοῦτο ἀμελῶν, τοῦ δέ αἱρεθῆναι ἐπιμελόμενος ζημιοῖτο; τοιαῦτα μέν δή λέγων ἔπεισεν αὐτόν ἐλθόντα μανθάνειν. ἐπεί δέ μεμαθηκώς ἧκε, προσέπαιζεν αὐτῷ λέγων: οὐ δοκεῖ ὑμῖν, ὦ ἄνδρες, ὥσπερ ὅμηρος τόν ἀγαμέμνονα γεραρόν ἔφη εἶναι, οὕτω καί ὅδε στρατηγεῖν μαθών γεραρώτερος φαίνεσθαι; καί γάρ, ὥσπερ ὁ κιθαρίζειν μαθών, καί ἐάν μή κιθαρίζῃ, κιθαριστής ἐστι, καί ὁ μαθών ἰᾶσθαι, κἄν μή ἰατρεύῃ, ὅμως ἰατρός ἐστιν, οὕτω καί ὅδε ἀπό τοῦδε τοῦ χρόνου διατελεῖ στρατηγός ὤν, κἄν μηδείς αὐτόν ἕληται. ὁ δέ μή ἐπιστάμενος οὔτε στρατηγός οὔτε ἰατρός ἐστιν, οὐδ' ἐάν ὑπό πάντων ἀνθρώπων αἱρεθῇ. ἀτάρ, ἔφη, ἵνα καί, ἐάν ἡμῶν τις ἤ ταξιαρχῇ ἤ λοχαγῇ σοι, ἐπιστημονέστεροι τῶν πολεμικῶν ὦμεν, λέξον ἡμῖν πόθεν ἤρξατό σε διδάσκειν τήν στρατηγίαν. καί ὅς, ἐκ τοῦ αὐτοῦ, ἔφη, εἰς ὅπερ καί ἐτελεύτα: τά γάρ τακτικά ἐμέ γε καί ἄλλ' οὐδέν ἐδίδαξεν. ἀλλά μήν, ἔφη ὁ σωκράτης, τοῦτό γε πολλοστόν μέρος ἐστί στρατηγίας. καί γάρ παρασκευαστικόν τῶν εἰς τόν πόλεμον τόν στρατηγόν εἶναι χρή, καί ποριστικόν τῶν ἐπιτηδείων τοῖς στρατιώταις, καί μηχανικόν καί ἐργαστικόν καί ἐπιμελῆ καί καρτερικόν καί ἀγχίνουν, καί φιλόφρονά τε καί ὠμόν, καί ἁπλοῦν τε καί ἐπίβουλον, καί φυλακτικόν τε καί κλέπτην, καί προετικόν καί ἅρπαγα καί φιλόδωρον καί πλεονέκτην καί ἀσφαλῆ καί ἐπιθετικόν, καί ἄλλα πολλά καί φύσει καί ἐπιστήμῃ δεῖ τόν εὖ στρατηγήσοντα ἔχειν. καλόν δέ καί τό τακτικόν εἶναι: πολύ γάρ διαφέρει στράτευμα τεταγμένον ἀτάκτου, ὥσπερ λίθοι τε καί πλίνθοι καί ξύλα καί κέραμος ἀτάκτως μέν ἐρριμμένα οὐδέν χρήσιμά ἐστιν, ἐπειδάν δέ ταχθῇ κάτω μέν καί ἐπιπολῆς τά μήτε σηπόμενα μήτε τηκόμενα, οἵ τε λίθοι καί ὁ κέραμος, ἐν μέσῳ δέ αἵ τε πλίνθοι καί τά ξύλα, ὥσπερ ἐν οἰκοδομίᾳ συντίθεται, τότε γίγνεται πολλοῦ ἄξιον κτῆμα, οἰκία. ἀλλά πάνυ, ἔφη ὁ νεανίσκος, ὅμοιον, ὦ σώκρατες, εἴρηκας. καί γάρ ἐν τῷ πολέμῳ τούς ἀρίστους δεῖ πρώτους τάττειν καί τελευταίους, ἐν μέσῳ δέ τούς χειρίστους, ἵνα ὑπό μέν τῶν ἄγωνται, ὑπό δέ τῶν ὠθῶνται. εἰ μέν τοίνυν, ἔφη, καί διαγιγνώσκειν σε τούς ἀγαθούς καί τούς κακούς ἐδίδαξεν: εἰ δέ μή, τί σοι ὄφελος ὧν ἔμαθες; οὐδέ γάρ εἴ σε ἀργύριον ἐκέλευσε πρῶτον μέν καί τελευταῖον τό κάλλιστον τάττειν, ἐν μέσῳ δέ τό χείριστον, μή διδάξας διαγιγνώσκειν τό τε καλόν καί τό κίβδηλον, οὐδέν ἄν σοι ὄφελος ἦν. ἀλλά μά δί', ἔφη, οὐκ ἐδίδαξεν: ὥστε αὐτούς ἄν ἡμᾶς δέοι τούς τε ἀγαθούς καί τούς κακούς κρίνειν. τί οὖν οὐ σκοποῦμεν, ἔφη, πῶς ἄν αὐτῶν μή διαμαρτάνοιμεν; βούλομαι, ἔφη ὁ νεανίσκος. οὐκοῦν, ἔφη, εἰ μέν ἀργύριον δέοι ἁρπάζειν, τούς φιλαργυρωτάτους πρώτους καθιστάντες ὀρθῶς ἄν τάττοιμεν; ἔμοιγε δοκεῖ. τί δέ τούς κινδυνεύειν μέλλοντας; ἆρα τούς φιλοτιμοτάτους προτακτέον; οὗτοι γοῦν εἰσιν, ἔφη, οἱ ἕνεκα ἐπαίνου κινδυνεύειν ἐθέλοντες. οὐ τοίνυν οὗτοί γε ἄδηλοι, ἀλλ' ἐπιφανεῖς πανταχοῦ ὄντες εὐαίρετοι ἄν εἶεν. ἀτάρ, ἔφη, πότερά σε τάττειν μόνον ἐδίδαξεν, ἤ καί ὅπῃ καί ὅπως χρηστέον ἑκάστῳ τῶν ταγμάτων; οὐ πάνυ, ἔφη. καί μήν πολλά γ' ἐστί πρός ἅ οὔτε τάττειν οὔτε ἄγειν ὡσαύτως προσήκει. ἀλλά μά δί', ἔφη, οὐ διεσαφήνιζε ταῦτα. νή δί', ἔφη, πάλιν τοίνυν ἐλθών ἐπανερώτα: ἄν γάρ ἐπίστηται καί μή ἀναιδής ᾖ, αἰσχυνεῖται ἀργύριον εἰληφώς ἐνδεᾶ σε ἀποπέμψασθαι. ἐντυχών δέ ποτε στρατηγεῖν ᾑρημένῳ τῳ, τοῦ ἕνεκεν, ἔφη, ὅμηρον οἴει τόν ἀγαμέμνονα προσαγορεῦσαι ποιμένα λαῶν; ἆρά γε ὅτι, ὥσπερ τόν ποιμένα δεῖ ἐπιμελεῖσθαι, ὅπως σῶαί τε ἔσονται αἱ οἶες καί τά ἐπιτήδεια ἕξουσι καί, οὗ ἕνεκα τρέφονται, τοῦτο ἔσται, οὕτω καί τόν στρατηγόν ἐπιμελεῖσθαι δεῖ, ὅπως σῶοί τε οἱ στρατιῶται ἔσονται καί τά ἐπιτήδεια ἕξουσι καί, οὗ ἕνεκα στρατεύονται, τοῦτο ἔσται; στρατεύονται δέ, ἵνα κρατοῦντες τῶν πολεμίων εὐδαιμονέστεροι ὦσιν. ἤ τί δήποτε οὕτως ἐπῄνεσε τόν ἀγαμέμνονα εἰπών: ἀμφότερον, βασιλεύς τ' ἀγαθός κρατερός τ' αἰχμητής; ἆρά γε ὅτι αἰχμητής τε κρατερός ἄν εἴη, οὐκ εἰ μόνος αὐτός εὖ ἀγωνίζοιτο πρός τούς πολεμίους, ἀλλ' εἰ καί παντί τῷ στρατοπέδῳ τούτου αἴτιος εἴη, καί βασιλεύς ἀγαθός, οὐκ εἰ μόνον τοῦ ἑαυτοῦ βίου καλῶς προεστήκοι, ἀλλ' εἰ καί, ὧν βασιλεύοι, τούτοις εὐδαιμονίας αἴτιος εἴη; καί γάρ βασιλεύς αἱρεῖται οὐχ ἵνα ἑαυτοῦ καλῶς ἐπιμελῆται, ἀλλ' ἵνα καί οἱ ἑλόμενοι δι' αὐτόν εὖ πράττωσι: καί στρατεύονται δέ πάντες, ἵνα ὁ βίος αὐτοῖς ὡς βέλτιστος ᾖ, καί στρατηγούς αἱροῦνται τούτου ἕνεκα, ἵνα πρός τοῦτο αὐτοῖς ἡγεμόνες ὦσι. δεῖ οὖν τόν στρατηγοῦντα τοῦτο παρασκευάζειν τοῖς ἑλομένοις αὐτόν στρατηγόν: καί γάρ οὔτε κάλλιον τούτου ἄλλο ῥᾴδιον εὑρεῖν οὔτε αἴσχιον τοῦ ἐναντίου. καί οὕτως ἐπισκοπῶν τίς εἴη ἀγαθοῦ ἡγεμόνος ἀρετή τά μέν ἄλλα περιῄρει, κατέλιπε δέ τό εὐδαίμονας ποιεῖν ὧν ἄν ἡγῆται. καί ἱππαρχεῖν δέ τινι ᾑρημένῳ οἶδά ποτε αὐτόν τοιάδε διαλεχθέντα: ἔχοις ἄν, ἔφη, ὦ νεανία, εἰπεῖν ἡμῖν ὅτου ἕνεκα ἐπεθύμησας ἱππαρχεῖν; οὐ γάρ δή τοῦ πρῶτος τῶν ἱππέων ἐλαύνειν: καί γάρ οἱ ἱπποτοξόται τούτου γε ἀξιοῦνται: προελαύνουσι γοῦν καί τῶν ἱππάρχων. ἀληθῆ λέγεις, ἔφη. ἀλλά μήν οὐδέ τοῦ γνωσθῆναί γε: ἐπεί καί οἱ μαινόμενοί γε ὑπό πάντων γιγνώσκονται. ἀληθές, ἔφη, καί τοῦτο λέγεις. ἀλλ' ἄρα ὅτι τό ἱππικόν οἴει τῇ πόλει βέλτιον ἄν ποιήσας παραδοῦναι καί, εἴ τις χρεία γίγνοιτο ἱππέων, τούτων ἡγούμενος ἀγαθοῦ τινος αἴτιος γενέσθαι τῇ πόλει; καί μάλα, ἔφη. καί ἔστι γε νή δί', ἔφη ὁ σωκράτης, καλόν, ἐάν δύνῃ ταῦτα ποιῆσαι. ἡ δέ ἀρχή που ἐφ' ἧς ᾕρησαι ἵππων τε καί ἀμβατῶν ἐστιν. ἔστι γάρ οὖν, ἔφη. ἴθι δή λέξον ἡμῖν τοῦτο πρῶτον, ὅπως διανοῇ τούς ἵππους βελτίους ποιῆσαι. καί ὅς, ἀλλά τοῦτο μέν, ἔφη, οὐκ ἐμόν οἶμαι τό ἔργον εἶναι, ἀλλά ἰδίᾳ ἕκαστον δεῖν τοῦ ἑαυτοῦ ἵππου ἐπιμελεῖσθαι. ἐάν οὖν, ἔφη ὁ σωκράτης, παρέχωνταί σοι τούς ἵππους οἱ μέν οὕτω κακόποδας ἤ κακοσκελεῖς ἤ ἀσθενεῖς, οἱ δέ οὕτως ἀτρόφους, ὥστε μή δύνασθαι ἀκολουθεῖν, οἱ δέ οὕτως ἀναγώγους ὥστε μή μένειν ὅπου ἄν σύ τάξῃς, οἱ δέ οὕτω λακτιστάς ὥστε μηδέ τάξαι δυνατόν εἶναι, τί σοι τοῦ ἱππικοῦ ὄφελος ἔσται; ἤ πῶς δυνήσῃ τοιούτων ἡγούμενος ἀγαθόν τι ποιῆσαι τήν πόλιν; καί ὅς, ἀλλά καλῶς τε λέγεις, ἔφη, καί πειράσομαι τῶν ἵππων εἰς τό δυνατόν ἐπιμελεῖσθαι. τί δέ; τούς ἱππέας οὐκ ἐπιχειρήσεις, ἔφη, βελτίονας ποιῆσαι; ἔγωγ', ἔφη. οὐκοῦν πρῶτον μέν ἀναβατικωτέρους ἐπί τούς ἵππους ποιήσεις αὐτούς; δεῖ γοῦν, ἔφη: καί γάρ εἴ τις αὐτῶν καταπέσοι, μᾶλλον ἄν οὕτω σῴζοιτο. τί γάρ; ἐάν που κινδυνεύειν δέῃ, πότερον ἐπάγειν τούς πολεμίους ἐπί τήν ἄμμον κελεύσεις, ἔνθαπερ εἰώθατε ἱππεύειν, ἤ πειράσῃ τάς μελέτας ἐν τοιούτοις ποιεῖσθαι χωρίοις ἐν οἵοισπερ οἱ πόλεμοι γίγνονται; βέλτιον γοῦν, ἔφη. τί γάρ; τοῦ βάλλειν ὡς πλείστους ἀπό τῶν ἵππων ἐπιμέλειάν τινα ποιήσει; βέλτιον γοῦν, ἔφη, καί τοῦτο. θήγειν δέ τάς ψυχάς τῶν ἱππέων καί ἐξοργίζειν πρός τούς πολεμίους, ἅπερ ἀλκιμωτέρους ποιεῖ, διανενόησαι; εἰ δέ μή, ἀλλά νῦν γε πειράσομαι, ἔφη. ὅπως δέ σοι πείθωνται οἱ ἱππεῖς πεφρόντικάς τι; ἄνευ γάρ δή τούτου οὔτε ἵππων οὔτε ἱππέων ἀγαθῶν καί ἀλκίμων οὐδέν ὄφελος. ἀληθῆ λέγεις, ἔφη: ἀλλά πῶς ἄν τις μάλιστα, ὦ σώκρατες, ἐπί τοῦτο αὐτούς προτρέψαιτο; ἐκεῖνο μέν δήπου οἶσθα, ὅτι ἐν παντί πράγματι οἱ ἄνθρωποι τούτοις μάλιστα ἐθέλουσι πείθεσθαι οὕς ἄν ἡγῶνται βελτίστους εἶναι. καί γάρ ἐν νόσῳ, ὅν ἄν ἡγῶνται ἰατρικώτατον εἶναι, τούτῳ μάλιστα πείθονται, καί ἐν πλοίῳ οἱ πλέοντες, ὅν ἄν κυβερνητικώτατον, καί ἐν γεωργίᾳ, ὅν ἄν γεωργικώτατον. καί μάλα, ἔφη. οὐκοῦν εἰκός, ἔφη, καί ἐν ἱππικῇ, ὅς ἄν μάλιστα εἰδώς φαίνηται ἅ δεῖ ποιεῖν, τούτῳ μάλιστα ἐθέλειν τούς ἄλλους πείθεσθαι. ἐάν οὖν, ἔφη, ἐγώ, ὦ σώκρατες, βέλτιστος ὤν αὐτῶν δῆλος ὦ, ἀρκέσει μοι τοῦτο εἰς τό πείθεσθαι αὐτούς ἐμοί; ἐάν γε πρός τούτῳ, ἔφη, διδάξῃς αὐτούς ὡς τό πείθεσθαί σοι κάλλιόν τε καί σωτηριώτερον αὐτοῖς ἔσται. πῶς οὖν, ἔφη, τοῦτο διδάξω; πολύ νή δί', ἔφη, ῥᾷον ἤ εἴ σοι δέοι διδάσκειν ὡς τά κακά τῶν ἀγαθῶν ἀμείνω καί λυσιτελέστερά ἐστι. λέγεις, ἔφη, σύ τόν ἵππαρχον πρός τοῖς ἄλλοις ἐπιμελεῖσθαι δεῖν καί τοῦ λέγειν δύνασθαι; σύ δ' ᾤου, ἔφη, χρῆναι σιωπῇ ἱππαρχεῖν; ἤ οὐκ ἐντεθύμησαι ὅτι, ὅσα τε νόμῳ μεμαθήκαμεν κάλλιστα ὄντα, δι' ὧν γε ζῆν ἐπιστάμεθα, ταῦτα πάντα διά λόγου ἐμάθομεν, καί εἴ τι ἄλλο καλόν μανθάνει τις μάθημα, διά λόγου μανθάνει, καί οἱ ἄριστα διδάσκοντες μάλιστα λόγῳ χρῶνται καί οἱ τά σπουδαιότατα μάλιστα ἐπιστάμενοι κάλλιστα διαλέγονται; ἤ τόδε οὐκ ἐντεθύμησαι, ὡς, ὅταν γε χορός εἷς ἐκ τῆσδε τῆς πόλεως γίγνηται, ὥσπερ <ὁ> εἰς δῆλον πεμπόμενος, οὐδείς ἄλλοθεν οὐδαμόθεν τούτῳ ἐφάμιλλος γίγνεται οὐδέ εὐανδρία ἐν ἄλλῃ πόλει ὁμοία τῇ ἐνθάδε συνάγεται; ἀληθῆ λέγεις, ἔφη. ἀλλά μήν οὔτε εὐφωνίᾳ τοσοῦτον διαφέρουσιν ἀθηναῖοι τῶν ἄλλων οὔτε σωμάτων μεγέθει καί ῥώμῃ, ὅσον φιλοτιμίᾳ, ἥπερ μάλιστα παροξύνει πρός τά καλά καί ἔντιμα. ἀληθές, ἔφη, καί τοῦτο. οὐκοῦν οἴει, ἔφη, καί τοῦ ἱππικοῦ τοῦ ἐνθάδε εἴ τις ἐπιμεληθείη, ὡς πολύ ἄν καί τούτῳ διενέγκοιεν τῶν ἄλλων ὅπλων τε καί ἵππων παρασκευῇ καί εὐταξίᾳ καί τῷ ἑτοίμως κινδυνεύειν πρός τούς πολεμίους, εἰ νομίσειαν ταῦτα ποιοῦντες ἐπαίνου καί τιμῆς τεύξεσθαι; εἰκός γε, ἔφη. μή τοίνυν ὄκνει, ἔφη, ἀλλά πειρῶ τούς ἄνδρας ἐπί ταῦτα προτρέπειν, ἀφ' ὧν αὐτός τε ὠφελήσῃ καί οἱ ἄλλοι πολῖται διά σέ. ἀλλά νή δία πειράσομαι, ἔφη. ἰδών δέ ποτε νικομαχίδην ἐξ ἀρχαιρεσιῶν ἀπιόντα ἤρετο: τίνες, ὦ νικομαχίδη, στρατηγοί ᾕρηνται; καί ὅς, οὐ γάρ, ἔφη, ὦ σώκρατες, τοιοῦτοί εἰσιν ἀθηναῖοι, ὥστε ἐμέ μέν οὐχ εἵλοντο, ὅς ἐκ καταλόγου στρατευόμενος κατατέτριμμαι καί λοχαγῶν καί ταξιαρχῶν καί τραύματα ὑπό τῶν πολεμίων τοσαῦτα ἔχων_ἅμα δέ καί τάς οὐλάς τῶν τραυμάτων ἀπογυμνούμενος ἐπεδείκνυεν_ἀντισθένη δέ, ἔφη, εἵλοντο τόν οὔτε ὁπλίτην πώποτε στρατευσάμενον ἔν τε τοῖς ἱππεῦσιν οὐδέν περίβλεπτον ποιήσαντα ἐπιστάμενόν τε ἄλλο οὐδέν ἤ χρήματα συλλέγειν; οὐκοῦν, ἔφη ὁ σωκράτης, τοῦτο μέν ἀγαθόν, εἴ γε τοῖς στρατιώταις ἱκανός ἔσται τά ἐπιτήδεια πορίζειν; καί γάρ οἱ ἔμποροι, ἔφη ὁ νικομαχίδης, χρήματα συλλέγειν ἱκανοί εἰσιν. ἀλλ' οὐχ ἕνεκα τούτου καί στρατηγεῖν δύναιντ' ἄν. καί ὁ σωκράτης ἔφη: ἀλλά καί φιλόνικος ἀντισθένης ἐστίν, ὅ στρατηγῷ προσεῖναι ἐπιτήδειόν ἐστιν: οὐχ ὁρᾷς ὅτι καί ὁσάκις κεχορήγηκε πᾶσι τοῖς χοροῖς νενίκηκε; μά δί', ἔφη ὁ νικομαχίδης, ἀλλ' οὐδέν ὅμοιόν ἐστι χοροῦ τε καί στρατεύματος προεστάναι. καί μήν, ἔφη ὁ σωκράτης, οὐδέ ᾠδῆς γε ὁ ἀντισθένης οὐδέ χορῶν διδασκαλίας ἔμπειρος ὤν ὅμως ἐγένετο ἱκανός εὑρεῖν τούς κρατίστους ταῦτα. καί ἐν τῇ στρατηγίᾳ οὖν, ἔφη ὁ νικομαχίδης, ἄλλους μέν εὑρήσει τούς τάξοντας ἀνθ' ἑαυτοῦ, ἄλλους δέ τούς μαχουμένους. οὐκοῦν, ἔφη ὁ σωκράτης, ἐάν γε καί ἐν τοῖς πολεμικοῖς τούς κρατίστους, ὥσπερ ἐν τοῖς χορικοῖς, ἐξευρίσκῃ τε καί προαιρῆται, εἰκότως ἄν καί τούτου νικηφόρος εἴη: καί δαπανᾶν δ' αὐτόν εἰκός μᾶλλον ἄν ἐθέλειν εἰς τήν σύν ὅλῃ τῇ πόλει τῶν πολεμικῶν νίκην ἤ εἰς τήν σύν τῇ φυλῇ τῶν χορικῶν. λέγεις σύ, ἔφη, ὦ σώκρατες, ὡς τοῦ αὐτοῦ ἀνδρός ἐστι χορηγεῖν τε καλῶς καί στρατηγεῖν; λέγω ἔγωγ', ἔφη, ὡς, ὅτου ἄν τις προστατεύῃ, ἐάν γιγνώσκῃ τε ὧν δεῖ καί ταῦτα πορίζεσθαι δύνηται, ἀγαθός ἄν εἴη προστάτης, εἴτε χοροῦ εἴτε οἴκου εἴτε πόλεως εἴτε στρατεύματος προστατεύοι. καί ὁ νικομαχίδης, μά δί', ἔφη, ὦ σώκρατες, οὐκ ἄν ποτε ᾤμην ἐγώ σοῦ ἀκοῦσαι ὡς οἱ ἀγαθοί οἰκονόμοι ἀγαθοί στρατηγοί ἄν εἶεν. ἴθι δή, ἔφη, ἐξετάσωμεν τά ἔργα ἑκατέρου αὐτῶν, ἵνα εἰδῶμεν πότερον τά αὐτά ἐστιν ἤ διαφέρει τι. πάνυ γε, ἔφη. οὐκοῦν, ἔφη, τό μέν τούς ἀρχομένους κατηκόους τε καί εὐπειθεῖς ἑαυτοῖς παρασκευάζειν ἀμφοτέρων ἐστίν ἔργον; καί μάλα, ἔφη. τί δέ; τό προστάττειν ἕκαστα τοῖς ἐπιτηδείοις πράττειν; καί τοῦτ', ἔφη. καί μήν τό τούς κακούς κολάζειν καί τούς ἀγαθούς τιμᾶν ἀμφοτέροις οἶμαι προσήκειν. πάνυ μέν οὖν, ἔφη. τό δέ τούς ὑπηκόους εὐμενεῖς ποιεῖσθαι πῶς οὐ καλόν ἀμφοτέροις; καί τοῦτ', ἔφη. συμμάχους δέ καί βοηθούς προσάγεσθαι δοκεῖ σοι συμφέρειν ἀμφοτέροις ἤ οὔ; πάνυ μέν οὖν, ἔφη. ἀλλά φυλακτικούς τῶν ὄντων οὐκ ἀμφοτέρους εἶναι προσήκει; σφόδρα γ', ἔφη. οὐκοῦν καί ἐπιμελεῖς καί φιλοπόνους ἀμφοτέρους εἶναι προσήκει περί τά αὑτῶν ἔργα; ταῦτα μέν, ἔφη, πάντα ὁμοίως ἀμφοτέρων ἐστίν: ἀλλά τό μάχεσθαι οὐκέτι ἀμφοτέρων. ἀλλ' ἐχθροί γέ τοι ἀμφοτέροις γίγνονται; καί μάλα, ἔφη, τοῦτό γε. οὐκοῦν τό περιγενέσθαι τούτων ἀμφοτέροις συμφέρει; πάνυ γ', ἔφη: ἀλλ' ἐκεῖνο παρίης, ἄν δέῃ μάχεσθαι, τί ὠφελήσει ἡ οἰκονομική; ἐνταῦθα δήπου καί πλεῖστον, ἔφη: ὁ γάρ ἀγαθός οἰκονόμος, εἰδώς ὅτι οὐδέν οὕτω λυσιτελές τε καί κερδαλέον ἐστίν, ὡς τό μαχόμενον τούς πολεμίους νικᾶν, οὐδέ οὕτως ἀλυσιτελές τε καί ζημιῶδες, ὡς τό ἡττᾶσθαι, προθύμως μέν τά πρός τό νικᾶν συμφέροντα ζητήσει καί παρασκευάσεται, ἐπιμελῶς δέ τά πρός τό ἡττᾶ σθαι φέροντα σκέψεται καί φυλάξεται, ἐνεργῶς δ', ἄν τήν παρασκευήν ὁρᾷ νικητικήν οὖσαν, μαχεῖται, οὐχ ἥκιστα δέ τούτων, ἐάν ἀπαράσκευος ᾖ, φυλάξεται συνάπτειν μάχην. μή καταφρόνει, ἔφη, ὦ νικομαχίδη, τῶν οἰκονομικῶν ἀνδρῶν: ἡ γάρ τῶν ἰδίων ἐπιμέλεια πλήθει μόνον διαφέρει τῆς τῶν κοινῶν, τά δέ ἄλλα παραπλήσια ἔχει, τό <δέ> μέγιστον, ὅτι οὔτε ἄνευ ἀνθρώπων οὐδετέρα γίγνεται οὔτε δι' ἄλλων μέν ἀνθρώπων τά ἴδια πράττεται, δι' ἄλλων δέ τά κοινά. οὐ γάρ ἄλλοις τισίν ἀνθρώποις οἱ τῶν κοινῶν ἐπιμελόμενοι χρῶνται ἤ οἷσπερ τά ἴδια οἰκονομοῦντες: οἷς οἱ ἐπιστάμενοι χρῆσθαι καί τά ἴδια καί τά κοινά καλῶς πράττουσιν, οἱ δέ μή ἐπιστάμενοι ἀμφοτέρωθι πλημμελοῦσι. περικλεῖ δέ ποτε τῷ τοῦ πάνυ περικλέους υἱῷ διαλεγόμενος, ἐγώ τοι, ἔφη, ὦ περίκλεις, ἐλπίδα ἔχω σοῦ στρατηγήσαντος ἀμείνω τε καί ἐνδοξοτέραν τήν πόλιν εἰς τά πολεμικά ἔσεσθαι καί τῶν πολεμίων κρατήσειν. καί ὁ περικλῆς, βουλοίμην ἄν, ἔφη, ὦ σώκρατες, ἅ λέγεις: ὅπως δέ ταῦτα γένοιτ' ἄν, οὐ δύναμαι γνῶναι. βούλει οὖν, ἔφη ὁ σωκράτης, διαλογιζόμενοι περί αὐτῶν ἐπισκοπῶμεν ὅπου ἤδη τό δυνατόν ἐστι; βούλομαι, ἔφη. οὐκοῦν οἶσθα, ἔφη, ὅτι πλήθει μέν οὐδέν μείους εἰσίν ἀθηναῖοι βοιωτῶν; οἶδα γάρ, ἔφη. σώματα δέ ἀγαθά καί καλά πότερον ἐκ βοιωτῶν οἴει πλείω ἄν ἐκλεχθῆναι ἤ ἐξ ἀθηνῶν; οὐδέ ταύτῃ μοι δοκοῦσι λείπεσθαι. εὐμενεστέρους δέ ποτέρους ἑαυτοῖς εἶναι νομίζεις; ἀθηναίους ἔγωγε: βοιωτῶν μέν γάρ πολλοί πλεονεκτούμενοι ὑπό θηβαίων δυσμενῶς αὐτοῖς ἔχουσιν, ἀθήνησι δέ οὐδέν ὁρῶ τοιοῦτον. ἀλλά μήν φιλοτιμότατοί γε καί φιλοφρονέστατοι πάντων εἰσίν: ἅπερ οὐχ ἥκιστα παροξύνει κινδυνεύειν ὑπέρ εὐδοξίας τε καί πατρίδος. οὐδέ ἐν τούτοις ἀθηναῖοι μεμπτοί. καί μήν προγόνων γε καλά ἔργα οὐκ ἔστιν οἷς μείζω καί πλείω ὑπάρχει ἤ ἀθηναίοις: ᾧ πολλοί ἐπαιρόμενοι προτρέπονταί τε ἀρετῆς ἐπιμελεῖσθαι καί ἄλκιμοι γίγνεσθαι. ταῦτα μέν ἀληθῆ λέγεις πάντα, ὦ σώκρατες: ἀλλ' ὁρᾷς, ὅτι, ἀφ' οὗ ἥ τε σύν τολμίδῃ τῶν χιλίων ἐν λεβαδείᾳ συμφορά ἐγένετο καί ἡ μεθ' ἱπποκράτους ἐπί δηλίῳ, ἐκ τούτων τεταπείνωται μέν ἡ τῶν ἀθηναίων δόξα πρός τούς βοιωτούς, ἐπῆρται δέ τό τῶν θηβαίων φρόνημα πρός τούς ἀθηναίους: ὥστε βοιωτοί μέν, οἱ πρόσθεν οὐδ' ἐν τῇ ἑαυτῶν τολμῶντες ἀθηναίοις ἄνευ λακεδαιμονίων τε καί τῶν ἄλλων πελοποννησίων ἀντιτάττεσθαι, νῦν ἀπειλοῦσιν αὐτοί καθ' αὑτούς ἐμβαλεῖν εἰς τήν ἀττικήν, ἀθηναῖοι δέ, οἱ πρότερον [ὅτε βοιωτοί μόνοι ἐγένοντο] πορθοῦντες τήν βοιωτίαν, φοβοῦνται μή βοιωτοί δῃώσωσι τήν ἀττικήν. καί ὁ σωκράτης, ἀλλ' αἰσθάνομαι μέν, ἔφη, ταῦτα οὕτως ἔχοντα: δοκεῖ δέ μοι ἀνδρί ἀγαθῷ ἄρχοντι νῦν εὐαρεστοτέρως διακεῖσθαι ἡ πόλις. τό μέν γάρ θάρσος ἀμέλειάν τε καί ῥᾳθυμίαν καί ἀπείθειαν ἐμβάλλει, ὁ δέ φόβος προσεκτικωτέρους τε καί εὐπειθεστέρους καί εὐτακτοτέρους ποιεῖ. τεκμήραιο δ' ἄν τοῦτο καί ἀπό τῶν ἐν ταῖς ναυσίν: ὅταν μέν γάρ δήπου μηδέν φοβῶνται, μεστοί εἰσιν ἀταξίας: ἔστ' ἄν δέ ἤ χειμῶνα ἤ πολεμίους δείσωσιν, οὐ μόνον τά κελευόμενα πάντα ποιοῦσιν, ἀλλά καί σιγῶσι καραδοκοῦντες τά προσταχθησόμενα, ὥσπερ χορευταί. ἀλλά μήν, ἔφη ὁ περικλῆς, εἴ γε νῦν μάλιστα πείθοιντο, ὥρα ἄν εἴη λέγειν, πῶς ἄν αὐτούς προτρεψαίμεθα πάλιν ἀνερασθῆναι τῆς ἀρχαίας ἀρετῆς τε καί εὐκλείας καί εὐδαιμονίας. οὐκοῦν, ἔφη ὁ σωκράτης, εἰ μέν ἐβουλόμεθα χρημάτων αὐτούς ὧν οἱ ἄλλοι εἶχον ἀντιποιεῖσθαι, ἀποδεικνύντες αὐτοῖς ταῦτα πατρῷά τε ὄντα καί προσήκοντα μάλιστ' ἄν οὕτως αὐτούς ἐξωρμῶμεν ἀντέχεσθαι τούτων: ἐπεί δέ τοῦ μετ' ἀρετῆς πρωτεύειν αὐτούς ἐπιμελεῖσθαι βουλόμεθα, τοῦτ' αὖ δεικτέον ἐκ παλαιοῦ μάλιστα προσῆκον αὐτοῖς, καί ὡς τούτου ἐπιμελόμενοι πάντων ἄν εἶεν κράτιστοι. πῶς οὖν ἄν τοῦτο διδάσκοιμεν; οἶμαι μέν, εἰ τούς γε παλαιτάτους ὧν ἀκούομεν προγόνους αὐτῶν ἀναμιμνῄσκοιμεν αὐτούς ἀκηκοότας ἀρίστους γεγονέναι. ἆρα λέγεις τήν τῶν θεῶν κρίσιν, ἥν οἱ περί κέκροπα δι' ἀρετήν ἔκριναν; λέγω γάρ, καί τήν ἐρεχθέως γε τροφήν καί γένεσιν, καί τόν πόλεμον τόν ἐπ' ἐκείνου γενόμενον πρός τούς ἐκ τῆς ἐχομένης ἠπείρου πάσης, καί τόν ἐφ' ἡρακλειδῶν πρός τούς ἐν πελοποννήσῳ, καί πάντας τούς ἐπί θησέως πολεμηθέντας, ἐν οἷς πᾶσιν ἐκεῖνοι δῆλοι γεγόνασι τῶν καθ' ἑαυτούς ἀνθρώπων ἀριστεύσαντες: εἰ δέ βούλει, ἅ ὕστερον οἱ ἐκείνων μέν ἀπόγονοι, οὐ πολύ δέ πρό ἡμῶν γεγονότες ἔπραξαν, τά μέν αὐτοί καθ' αὑτούς ἀγωνιζόμενοι πρός τούς κυριεύοντας τῆς τε ἀσίας πάσης καί τῆς εὐρώπης μέχρι μακεδονίας καί πλείστην τῶν προγεγονότων δύναμιν καί ἀφορμήν κεκτημένους καί μέγιστα ἔργα κατειργασμένους, τά δέ καί μετά πελοποννησίων ἀριστεύοντες καί κατά γῆν καί κατά θάλατταν: οἵ δή καί λέγονται πολύ διενεγκεῖν τῶν καθ' αὑτούς ἀνθρώπων. λέγονται γάρ, ἔφη. τοιγαροῦν πολλῶν μέν μεταναστάσεων ἐν τῇ ἑλλάδι γεγονυιῶν διέμειναν ἐν τῇ ἑαυτῶν, πολλοί δέ ὑπέρ δικαίων ἀντιλέγοντες ἐπέτρεπον ἐκείνοις, πολλοί δέ ὑπό κρειττόνων ὑβριζόμενοι κατέφευγον πρός ἐκείνους. καί ὁ περικλῆς, καί θαυμάζω γ', ἔφη, ὦ σώκρατες, ἡ πόλις ὅπως ποτ' ἐπί τό χεῖρον ἔκλινεν. ἐγώ μέν, ἔφη, οἶμαι, ὁ σωκράτης, ὥσπερ καί ἀθληταί τινες διά τό πολύ ὑπερενεγκεῖν καί κρατιστεῦσαι καταρρᾳθυμήσαντες ὑστερίζουσι τῶν ἀντιπάλων, οὕτω καί ἀθηναίους πολύ διενεγκόντας ἀμελῆσαι ἑαυτῶν καί διά τοῦτο χείρους γεγονέναι. νῦν οὖν, ἔφη, τί ἄν ποιοῦντες ἀναλάβοιεν τήν ἀρχαίαν ἀρετήν; καί ὁ σωκράτης: οὐδέν ἀπόκρυφον δοκεῖ μοι εἶναι, ἀλλ' εἰ μέν ἐξευρόντες τά τῶν προγόνων ἐπιτηδεύματα μηδέν χεῖρον ἐκείνων ἐπιτηδεύοιεν, οὐδέν ἄν χείρους ἐκείνων γενέσθαι: εἰ δέ μή, τούς γε νῦν πρωτεύοντας μιμούμενοι καί τούτοις τά αὐτά ἐπιτηδεύοντες, ὁμοίως μέν τοῖς αὐτοῖς χρώμενοι οὐδέν ἄν χείρους ἐκείνων εἶεν, εἰ δ' ἐπιμελέστερον, καί βελτίους. λέγεις, ἔφη, πόρρω που εἶναι τῇ πόλει τήν καλοκαγαθίαν. πότε γάρ οὕτως ἀθηναῖοι ὥσπερ λακεδαιμόνιοι ἤ πρεσβυτέρους αἰδέσονται, οἵ ἀπό τῶν πατέρων ἄρχονται καταφρονεῖν τῶν γεραιτέρων, ἤ σωμασκήσουσιν οὕτως, οἵ οὐ μόνον αὐτοί εὐεξίας ἀμελοῦσιν, ἀλλά καί τῶν ἐπιμελομένων καταγελῶσι; πότε δέ οὕτω πείσονται τοῖς ἄρχουσιν, οἵ καί ἀγάλλονται ἐπί τῷ καταφρονεῖν τῶν ἀρχόντων; ἤ πότε οὕτως ὁμονοήσουσιν, οἵ γε ἀντί μέν τοῦ συνεργεῖν ἑαυτοῖς τά συμφέροντα ἐπηρεάζουσιν ἀλλήλοις καί φθονοῦσιν ἑαυτοῖς μᾶλλον ἤ τοῖς ἄλλοις ἀνθρώποις, μάλιστα δέ πάντων ἔν τε ταῖς ἰδίαις συνόδοις καί ταῖς κοιναῖς διαφέρονται καί πλείστας δίκας ἀλλήλοις δικάζονται καί προαιροῦνται μᾶλλον οὕτω κερδαίνειν ἀπ' ἀλλήλων ἤ συνωφελοῦντες αὑτούς, τοῖς δέ κοινοῖς ὥσπερ ἀλλοτρίοις χρώμενοι περί τούτων αὖ μάχονται καί ταῖς εἰς τά τοιαῦτα δυνάμεσι μάλιστα χαίρουσιν; ἐξ ὧν πολλή μέν ἀτηρία καί κακία τῇ πόλει ἐμφύεται, πολλή δέ ἔχθρα καί μῖσος ἀλλήλων τοῖς πολίταις ἐγγίγνεται, δι' ἅ ἔγωγε μάλα φοβοῦμαι ἀεί, μή τι μεῖζον ἤ ὥστε φέρειν δύνασθαι κακόν τῇ πόλει συμβῇ. μηδαμῶς, ἔφη ὁ σωκράτης, ὦ περίκλεις, οὕτως ἡγοῦ ἀνηκέστῳ πονηρίᾳ νοσεῖν ἀθηναίους. οὐχ ὁρᾷς, ὡς εὔτακτοι μέν εἰσιν ἐν τοῖς ναυτικοῖς, εὐτάκτως δ' ἐν τοῖς γυμνικοῖς ἀγῶσι πείθονται τοῖς ἐπιστάταις, οὐδένων δέ καταδεέστερον ἐν τοῖς χοροῖς ὑπηρετοῦσι τοῖς διδασκάλοις; τοῦτο γάρ τοι, ἔφη, καί θαυμαστόν ἐστι, τό τούς μέν τοιούτους πειθαρχεῖν τοῖς ἐφεστῶσι, τούς δέ ὁπλίτας καί τούς ἱππέας, οἵ δοκοῦσι καλοκαγαθίᾳ προκεκρίσθαι τῶν πολιτῶν, ἀπειθεστάτους εἶναι πάντων. καί ὁ σωκράτης ἔφη: ἡ δέ ἐν ἀρείῳ πάγῳ βουλή, ὦ περίκλεις, οὐκ ἐκ τῶν δεδοκιμασμένων καθίσταται; καί μάλα, ἔφη. οἶσθα οὖν τινας, ἔφη, κάλλιον ἤ νομιμώτερον ἤ σεμνότερον ἤ δικαιότερον τάς τε δίκας δικάζοντας καί τἆλλα πάντα πράττοντας; οὐ μέμφομαι, ἔφη, τούτοις. οὐ τοίνυν, ἔφη, δεῖ ἀθυμεῖν ὡς οὐκ εὐτάκτων ὄντων ἀθηναίων. καί μήν ἔν γε τοῖς στρατιωτικοῖς, ἔφη, ἔνθα μάλιστα δεῖ σωφρονεῖν τε καί εὐτακτεῖν καί πειθαρχεῖν, οὐδενί τούτων προσέχουσιν. ἴσως γάρ, ἔφη ὁ σωκράτης, ἐν τούτοις οἱ ἥκιστα ἐπιστάμενοι ἄρχουσιν αὐτῶν. οὐχ ὁρᾷς ὅτι κιθαριστῶν μέν καί χορευτῶν καί ὀρχηστῶν οὐδέ εἷς ἐπιχειρεῖ ἄρχειν μή ἐπιστάμενος, οὐδέ παλαιστῶν οὐδέ παγκρατιαστῶν; ἀλλά πάντες οἱ τούτων ἄρχοντες ἔχουσι δεῖξαι ὁπόθεν ἔμαθον ταῦτα ἐφ' οἷς ἐφεστᾶσι: τῶν δέ στρατηγῶν οἱ πλεῖστοι αὐτοσχεδιάζουσιν. οὐ μέντοι σέ γε τοιοῦτον ἐγώ νομίζω εἶναι, ἀλλ' οἶμαί σε οὐδέν ἧττον ἔχειν εἰπεῖν ὁπότε στρατηγεῖν ἤ ὁπότε παλαίειν ἤρξω μανθάνειν. καί πολλά μέν οἶμαί σε τῶν πατρῴων στρατηγημάτων παρειληφότα διασῴζειν, πολλά δέ πανταχόθεν συνηχέναι, ὁπόθεν οἷόν τε ἦν μαθεῖν τι ὠφέλιμον εἰς στρατηγίαν. οἶμαι δέ σε πολλά μεριμνᾶν, ὅπως μή λάθῃς σεαυτόν ἀγνοῶν τι τῶν εἰς στρατηγίαν ὠφελίμων, καί ἐάν τι τοιοῦτον αἴσθῃ σεαυτόν μή εἰδότα, ζητεῖν τούς ἐπισταμένους ταῦτα, οὔτε δώρων οὔτε χαρίτων φειδόμενον, ὅπως μάθῃς παρ' αὐτῶν ἅ μή ἐπίστασαι καί συνεργούς ἀγαθούς ἔχῃς. καί ὁ περικλῆς, οὐ λανθάνεις με, ὦ σώκρατες, ἔφη, ὅτι οὐδ' οἰόμενός με τούτων ἐπιμελεῖσθαι ταῦτα λέγεις, ἀλλ' ἐγχειρῶν με διδάσκειν ὅτι τόν μέλλοντα στρατηγεῖν τούτων ἁπάντων ἐπιμελεῖσθαι δεῖ. ὁμολογῶ μέντοι κἀγώ σοι ταῦτα. τοῦτο δ', ἔφη, ὦ περίκλεις, κατανενόηκας, ὅτι πρόκειται τῆς χώρας ἡμῶν ὄρη μεγάλα, καθήκοντα ἐπί τήν βοιωτίαν, δι' ὧν εἰς τήν χώραν εἴσοδοι στεναί τε καί προσάντεις εἰσί, καί ὅτι μέση διέζωται ὄρεσιν ἐρυμνοῖς; καί μάλα, ἔφη. τί δέ; ἐκεῖνο ἀκήκοας, ὅτι μυσοί καί πισίδαι ἐν τῇ βασιλέως χώρᾳ κατέχοντες ἐρυμνά πάνυ χωρία καί κούφως ὡπλισμένοι δύνανται πολλά μέν τήν βασιλέως χώραν καταθέοντες κακοποιεῖν, αὐτοί δέ ζῆν ἐλεύθεροι; καί τοῦτό γ', ἔφη, ἀκούω. ἀθηναίους δ' οὐκ ἄν οἴει, ἔφη, μέχρι τῆς ἐλαφρᾶς ἡλικίας ὡπλισμένους κουφοτέροις ὅπλοις καί τά προκείμενα τῆς χώρας ὄρη κατέχοντας βλαβερούς μέν τοῖς πολεμίοις εἶναι, μεγάλην δέ προβολήν τοῖς πολίταις τῆς χώρας κατεσκευάσθαι; καί ὁ περικλῆς, πάντ' οἶμαι, ἔφη, ὦ σώκρατες, καί ταῦτα χρήσιμα εἶναι. εἰ τοίνυν, ἔφη ὁ σωκράτης, ἀρέσκει σοι ταῦτα, ἐπιχείρει αὐτοῖς, ὦ ἄριστε: ὅ τι μέν γάρ ἄν τούτων καταπράξῃς, καί σοί καλόν ἔσται καί τῇ πόλει ἀγαθόν, ἐάν δέ τι αὐτῶν ἀδυνατῇς, οὔτε τήν πόλιν βλάψεις οὔτε σαυτόν καταισχυνεῖς. γλαύκωνα δέ τόν ἀρίστωνος, ὅτ' ἐπεχείρει δημηγορεῖν, ἐπιθυμῶν προστατεύειν τῆς πόλεως οὐδέπω εἴκοσιν ἔτη γεγονώς, τῶν ἄλλων οἰκείων τε καί φίλων οὐδείς ἐδύνατο παῦσαι ἑλκόμενόν τε ἀπό τοῦ βήματος καί καταγέλαστον ὄντα: σωκράτης δέ, εὔνους ὤν αὐτῷ διά τε χαρμίδην τόν γλαύκωνος καί διά πλάτωνα, μόνος ἔπαυσεν. ἐντυχών γάρ αὐτῷ πρῶτον μέν εἰς τό ἐθελῆσαι ἀκούειν τοιάδε λέξας κατέσχεν, ὦ γλαύκων, ἔφη, προστατεύειν ἡμῖν διανενόησαι τῆς πόλεως; ἔγωγ', ἔφη, ὦ σώκρατες. νή δί', ἔφη, καλόν γάρ, εἴπερ τι καί ἄλλο τῶν ἐν ἀνθρώποις. δῆλον γάρ ὅτι, ἐάν τοῦτο διαπράξῃ, δυνατός μέν ἔσει αὐτός τυγχάνειν ὅτου ἄν ἐπιθυμῇς, ἱκανός δέ τούς φίλους ὠφελεῖν, ἐπαρεῖς δέ τόν πατρῷον οἶκον, αὐξήσεις δέ τήν πατρίδα, ὀνομαστός δ' ἔσει πρῶτον μέν ἐν τῇ πόλει, ἔπειτα ἐν τῇ ἑλλάδι, ἴσως δ', ὥσπερ θεμιστοκλῆς, καί ἐν τοῖς βαρβάροις: ὅπου δ' ἄν ᾖς, πανταχοῦ περίβλεπτος ἔσει. ταῦτ' οὖν ἀκούων ὁ γλαύκων ἐμεγαλύνετο καί ἡδέως παρέμενε. μετά δέ ταῦτα ὁ σωκράτης, οὐκοῦν, ἔφη, τοῦτο μέν, ὦ γλαύκων, δῆλον, ὅτι, εἴπερ τιμᾶσθαι βούλει, ὠφελητέα σοι ἡ πόλις ἐστί; πάνυ μέν οὖν, ἔφη. πρός θεῶν, ἔφη, μή τοίνυν ἀποκρύψῃ, ἀλλ' εἶπον ἡμῖν ἐκ τίνος ἄρξῃ τήν πόλιν εὐεργετεῖν. ἐπεί δέ ὁ γλαύκων διεσιώπησεν, ὡς ἄν τότε σκοπῶν ὁπόθεν ἄρχοιτο, ἆρ', ἔφη ὁ σωκράτης, ὥσπερ φίλου οἶκον εἰ αὐξῆσαι βούλοιο, πλουσιώτερον αὐτόν ἐπιχειροίης ἄν ποιεῖν, οὕτω καί τήν πόλιν πειράσῃ πλουσιωτέραν ποιῆσαι; πάνυ μέν οὖν, ἔφη. οὐκοῦν πλουσιωτέρα γ' ἄν εἴη προσόδων αὐτῇ πλειόνων γενομένων; εἰκός γοῦν, ἔφη. λέξον δή, ἔφη, ἐκ τίνων νῦν αἱ πρόσοδοι τῇ πόλει καί πόσαι τινές εἰσι; δῆλον γάρ ὅτι ἔσκεψαι, ἵνα, εἰ μέν τινες αὐτῶν ἐνδεῶς ἔχουσιν, ἐκπληρώσῃς, εἰ δέ παραλείπονται, προσπορίσῃς. ἀλλά μά δί', ἔφη ὁ γλαύκων, ταῦτά γε οὐκ ἐπέσκεμμαι. ἀλλ' εἰ τοῦτο, ἔφη, παρέλιπες, τάς γε δαπάνας τῆς πόλεως ἡμῖν εἰπέ: δῆλον γάρ ὅτι καί τούτων τάς περιττάς ἀφαιρεῖν διανοῇ. ἀλλά μά τόν δί', ἔφη, οὐδέ πρός ταῦτά πω ἐσχόλασα. οὐκοῦν, ἔφη, τό μέν πλουσιωτέραν τήν πόλιν ποιεῖν ἀναβαλούμεθα: πῶς γάρ οἷόν τε μή εἰδότα γε τά ἀναλώματα καί τάς προσόδους ἐπιμεληθῆναι τούτων; ἀλλ', ὦ σώκρατες, ἔφη ὁ γλαύκων, δυνατόν ἐστι καί ἀπό πολεμίων τήν πόλιν πλουτίζειν. νή δία σφόδρα γ', ἔφη ὁ σωκράτης, ἐάν τις αὐτῶν κρείττων ᾖ: ἥττων δέ ὤν καί τά ὄντα προσαποβάλοι ἄν. ἀληθῆ λέγεις, ἔφη. οὐκοῦν, ἔφη, τόν γε βουλευσόμενον, πρός οὕστινας δεῖ πολεμεῖν, τήν τε τῆς πόλεως δύναμιν καί τήν τῶν ἐναντίων εἰδέναι δεῖ, ἵνα, ἐάν μέν ἡ τῆς πόλεως κρείττων ᾖ, συμβουλεύῃ ἐπιχειρεῖν τῷ πολέμῳ, ἐάν δέ ἥττων τῶν ἐναντίων, εὐλαβεῖσθαι πείθῃ. ὀρθῶς λέγεις, ἔφη. πρῶτον μέν τοίνυν, ἔφη, λέξον ἡμῖν τῆς πόλεως τήν τε πεζικήν καί τήν ναυτικήν δύναμιν, εἶτα τήν τῶν ἐναντίων. ἀλλά μά τόν δί', ἔφη, οὐκ ἄν ἔχοιμί σοι οὕτω γε ἀπό στόματος εἰπεῖν. ἀλλ' εἰ γέγραπταί σοι, ἔνεγκε, ἔφη: πάνυ γάρ ἡδέως ἄν τοῦτο ἀκούσαιμι. ἀλλά μά τόν δί', ἔφη, οὐδέ γέγραπταί μοί πω. οὐκοῦν, ἔφη, καί περί πολέμου συμβουλεύειν τήν γε πρώτην ἐπισχήσομεν: ἴσως γάρ καί διά τό μέγεθος αὐτῶν ἄρτι ἀρχόμενος τῆς προστατείας οὔπω ἐξήτακας. ἀλλά τοι περί γε φυλακῆς τῆς χώρας οἶδ' ὅτι ἤδη σοι μεμέληκε, καί οἶσθα ὁπόσαι τε φυλακαί ἐπίκαιροί εἰσι καί ὁπόσαι μή, καί ὁπόσοι τε φρουροί ἱκανοί εἰσι καί ὁπόσοι μή εἰσι: καί τάς μέν ἐπικαίρους φυλακάς συμβουλεύσεις μείζονας ποιεῖν, τάς δέ περιττάς ἀφαιρεῖν. νή δί', ἔφη ὁ γλαύκων, ἁπάσας μέν οὖν ἔγωγε, ἕνεκά γε τοῦ οὕτως αὐτάς φυλάττεσθαι ὥστε κλέπτεσθαι τά ἐκ τῆς χώρας. ἐάν δέ τις ἀφέλῃ γ', ἔφη, τάς φυλακάς, οὐκ οἴει καί ἁρπάζειν ἐξουσίαν ἔσεσθαι τῷ βουλομένῳ; ἀτάρ, ἔφη, πότερον ἐλθών αὐτός ἐξήτακας τοῦτο, ἤ πῶς οἶσθα ὅτι κακῶς φυλάττονται; εἰκάζω, ἔφη. οὐκοῦν, ἔφη, καί περί τούτων, ὅταν μηκέτι εἰκάζωμεν, ἀλλ' ἤδη εἰδῶμεν, τότε συμβουλεύσομεν; ἴσως, ἔφη ὁ γλαύκων, βέλτιον. εἴς γε μήν, ἔφη, τἀργύρεια οἶδ' ὅτι οὐκ ἀφῖξαι, ὥστ' ἔχειν εἰπεῖν δι' ὅ τι νῦν ἐλάττω ἤ πρόσθεν προσέρχεται αὐτόθεν. οὐ γάρ οὖν ἐλήλυθα, ἔφη. καί γάρ νή δί', ἔφη ὁ σωκράτης, λέγεται βαρύ τό χωρίον εἶναι, ὥστε, ὅταν περί τούτου δέῃ συμβουλεύειν, αὕτη σοι ἡ πρόφασις ἀρκέσει. σκώπτομαι, ἔφη ὁ γλαύκων. ἀλλ' ἐκείνου γέ τοι, ἔφη, οἶδ' ὅτι οὐκ ἠμέληκας, ἀλλ' ἔσκεψαι, πόσον χρόνον ἱκανός ἐστιν ὁ ἐκ τῆς χώρας γιγνόμενος σῖτος διατρέφειν τήν πόλιν, καί πόσου εἰς τόν ἐνιαυτόν προσδεῖται, ἵνα μή τοῦτό γε λάθῃ σέ ποτε ἡ πόλις ἐνδεής γενομένη, ἀλλ' εἰδώς ἔχῃς ὑπέρ τῶν ἀναγκαίων συμβουλεύων τῇ πόλει βοηθεῖν τε καί σῴζειν αὐτήν. λέγεις, ἔφη ὁ γλαύκων, παμμέγεθες πρᾶγμα, εἴ γε καί τῶν τοιούτων ἐπιμελεῖσθαι δεήσει. ἀλλά μέντοι, ἔφη ὁ σωκράτης, οὐδ' ἄν τόν ἑαυτοῦ ποτε οἶκον καλῶς τις οἰκήσειεν, εἰ μή πάντα μέν εἴσεται ὧν προσδεῖται, πάντων δέ ἐπιμελόμενος ἐκπληρώσει. ἀλλ' ἐπεί ἡ μέν πόλις ἐκ πλειόνων ἤ μυρίων οἰκιῶν συνέστηκε, χαλεπόν δ' ἐστίν ἅμα τοσούτων οἴκων ἐπιμελεῖσθαι, πῶς οὐχ ἕνα τόν τοῦ θείου πρῶτον ἐπειράθης αὐξῆσαι; δεῖται δέ. κἄν μέν τοῦτον δύνῃ, καί πλείοσιν ἐπιχειρήσεις: ἕνα δέ μή δυνάμενος ὠφελῆσαι πῶς ἄν πολλούς γε δυνηθείης; ὥσπερ, εἴ τις ἕν τάλαντον μή δύναιτο φέρειν, πῶς οὐ φανερόν ὅτι πλείω γε φέρειν οὐδ' ἐπειχειρητέον αὐτῷ; ἀλλ' ἔγωγ', ἔφη ὁ γλαύκων, ὠφελοίην ἄν τόν τοῦ θείου οἶκον, εἴ μοι ἐθέλοι πείθεσθαι. εἶτα, ἔφη ὁ σωκράτης, τόν θεῖον οὐ δυνάμενος πεῖσαι, ἀθηναίους πάντας μετά τοῦ θείου νομίζεις δυνήσεσθαι ποιῆσαι πείθεσθαί σοι; φυλάττου, ἔφη, ὦ γλαύκων, ὅπως μή τοῦ εὐδοξεῖν ἐπιθυμῶν εἰς τοὐναντίον ἔλθῃς. ἤ οὐχ ὁρᾷς ὡς σφαλερόν ἐστι τό, ἅ μή οἶδέ τις, ταῦτα ἤ λέγειν ἤ πράττειν; ἐνθυμοῦ δέ τῶν ἄλλων, ὅσους οἶσθα τοιούτους, οἷοι φαίνονται καί λέγοντες ἅ μή ἴσασι καί πράττοντες, πότερά σοι δοκοῦσιν ἐπί τοῖς τοιούτοις ἐπαίνου μᾶλλον ἤ ψόγου τυγχάνειν καί πότερον θαυμάζεσθαι μᾶλλον ἤ καταφρονεῖσθαι: ἐνθυμοῦ δέ καί τῶν εἰδότων ὅ τι τε λέγουσι καί ὅ τι ποιοῦσι: καί, ὡς ἐγώ νομίζω, εὑρήσεις ἐν πᾶσιν ἔργοις τούς μέν εὐδοκιμοῦντάς τε καί θαυμαζομένους ἐκ τῶν μάλιστα ἐπισταμένων ὄντας, τούς δέ κακοδοξοῦντάς τε καί καταφρονουμένους ἐκ τῶν ἀμαθεστάτων. εἰ οὖν ἐπιθυμεῖς εὐδοκιμεῖν τε καί θαυμάζεσθαι ἐν τῇ πόλει, πειρῶ κατεργάσασθαι ὡς μάλιστα τό εἰδέναι ἅ βούλει πράττειν: ἐάν γάρ τούτῳ διενέγκας τῶν ἄλλων ἐπιχειρῇς τά τῆς πόλεως πράττειν, οὐκ ἄν θαυμάσαιμι εἰ πάνυ ῥᾳδίως τύχοις ὧν ἐπιθυμεῖς. χαρμίδην δέ τόν γλαύκωνος ὁρῶν ἀξιόλογον μέν ἄνδρα ὄντα καί πολλῷ δυνατώτερον τῶν τά πολιτικά τότε πραττόντων, ὀκνοῦντα δέ προσιέναι τῷ δήμῳ καί τῶν τῆς πόλεως πραγμάτων ἐπιμελεῖσθαι, εἰπέ μοι, ἔφη, ὦ χαρμίδη, εἴ τις ἱκανός ὤν τούς στεφανίτας ἀγῶνας νικᾶν καί διά τοῦτο αὐτός τε τιμᾶσθαι καί τήν πατρίδα ἐν τῇ ἑλλάδι εὐδοκιμωτέραν ποιεῖν μή θέλοι ἀγωνίζεσθαι, ποῖόν τινα τοῦτον νομίζοις ἄν τόν ἄνδρα εἶναι; δῆλον ὅτι, ἔφη, μαλακόν τε καί δειλόν. εἰ δέ τις, ἔφη, δυνατός ὤν τῶν τῆς πόλεως πραγμάτων ἐπιμελόμενος τήν τε πόλιν αὔξειν καί αὐτός διά τοῦτο τιμᾶσθαι, ὀκνοίη δή τοῦτο πράττειν, οὐκ ἄν εἰκότως δειλός νομίζοιτο; ἴσως, ἔφη: ἀτάρ πρός τί με ταῦτ' ἐρωτᾷς; ὅτι, ἔφη, οἶμαί σε δυνατόν ὄντα ὀκνεῖν ἐπιμελεῖσθαι, καί ταῦτα ὧν ἀνάγκη σοι μετέχειν πολίτῃ γε ὄντι. τήν δέ ἐμήν δύναμιν, ἔφη ὁ χαρμίδης, ἐν ποίῳ ἔργῳ καταμαθών ταῦτά μου καταγιγνώσκεις; ἐν ταῖς συνουσίαις, ἔφη, αἷς σύνει τοῖς τά τῆς πόλεως πράττουσι: καί γάρ ὅταν τι ἀνακοινῶνταί σοι, ὁρῶ σε καλῶς συμβουλεύοντα, καί ὅταν τι ἁμαρτάνωσιν, ὀρθῶς ἐπιτιμῶντα. οὐ ταὐτόν ἐστιν, ἔφη, ὦ σώκρατες, ἰδίᾳ τε διαλέγεσθαι καί ἐν τῷ πλήθει ἀγωνίζεσθαι. καί μήν, ἔφη, ὅ γε ἀριθμεῖν δυνάμενος οὐδέν ἧττον ἐν τῷ πλήθει ἤ μόνος ἀριθμεῖ, καί οἱ κατά μόνας ἄριστα κιθαρίζοντες οὗτοι καί ἐν τῷ πλήθει κρατιστεύουσιν. αἰδῶ δέ καί φόβον, ἔφη, οὐχ ὁρᾷς ἔμφυτά τε ἀνθρώποις ὄντα καί πολλῷ μᾶλλον ἐν τοῖς ὄχλοις ἤ ἐν ταῖς ἰδίαις ὁμιλίαις παριστάμενα; καί σέ γε διδάξων, ἔφη, ὥρμημαι: οὔτε τούς φρονιμωτάτους αἰδούμενος οὔτε τούς ἰσχυροτάτους φοβούμενος ἐν τοῖς ἀφρονεστάτοις τε καί ἀσθενεστάτοις αἰσχύνει λέγειν. πότερον γάρ τούς γναφέας αὐτῶν ἤ τούς σκυτέας ἤ τούς τέκτονας ἤ τούς χαλκέας ἤ τούς γεωργούς ἤ τούς ἐμπόρους ἤ τούς ἐν τῇ ἀγορῷ μεταβαλλομένους καί φροντίζοντας ὅ τι ἐλάττονος πριάμενοι πλείονος ἀποδῶνται αἰσχύνει; ἐκ γάρ τούτων ἁπάντων ἡ ἐκκλησία συνίσταται. τί δέ οἴει διαφέρειν ὅ σύ ποιεῖς ἤ τῶν ἀσκητῶν ὄντα κρείττω τούς ἰδιώτας φοβεῖσθαι; σύ γάρ τοῖς πρωτεύουσιν ἐν τῇ πόλει, ὧν ἔνιοι καταφρονοῦσί σου, ῥᾳδίως διαλεγόμενος καί τῶν ἐπιμελομένων τοῦ τῇ πόλει διαλέγεσθαι πολύ περιών, ἐν τοῖς μηδεπώποτε φροντίσασι τῶν πολιτικῶν μηδέ σοῦ καταπεφρονηκόσιν ὀκνεῖς λέγειν, δεδιώς μή καταγελασθῇς. τί δ'; ἔφη, οὐ δοκοῦσί σοι πολλάκις οἱ ἐν τῇ ἐκκλησίᾳ τῶν ὀρθῶς λεγόντων καταγελᾶν; καί γάρ οἱ ἕτεροι, ἔφη: δι' ὅ καί θαυμάζω σου εἰ, ἐκείνους, ὅταν τοῦτο ποιῶσι, ῥᾳδίως χειρούμενος, τούτοις μηδένα τρόπον οἴει δυνήσεσθαι προσενεχθῆναι. ὠγαθέ, μή ἀγνόει σεαυτόν, μηδέ ἁμάρτανε ἅ οἱ πλεῖστοι ἁμαρτάνουσιν: οἱ γάρ πολλοί ὡρμηκότες ἐπί τό σκοπεῖν τά τῶν ἄλλων πράγματα οὐ τρέπονται ἐπί τό ἑαυτούς ἐξετάζειν. μή οὖν ἀπορρᾳθύμει τούτου, ἀλλά διατείνου μᾶλλον πρός τό σαυτῷ προσέχειν. καί μή ἀμέλει τῶν τῆς πόλεως, εἴ τι δυνατόν ἐστι διά σέ βέλτιον ἔχειν: τούτων γάρ καλῶς ἐχόντων οὐ μόνον οἱ ἄλλοι πολῖται, ἀλλά καί οἱ σοί φίλοι καί αὐτός σύ οὐκ ἐλάχιστα ὠφελήσῃ. ἀριστίππου δέ ἐπιχειροῦντος ἐλέγχειν τόν σωκράτην, ὥσπερ αὐτός ὑπ' ἐκείνου τό πρότερον ἠλέγχετο, βουλόμενος τούς συνόντας ὠφελεῖν ὁ σωκράτης ἀπεκρίνατο οὐχ ὥσπερ οἱ φυλαττόμενοι μή πῃ ὁ λόγος ἐπαλλαχθῇ, ἀλλ' ὡς ἄν πεπεισμένοι μάλιστα πράττειν τά δέοντα. ὁ μέν γάρ αὐτόν ἤρετο εἴ τι εἰδείη ἀγαθόν, ἵνα, εἴ τι εἴποι τῶν τοιούτων, οἷον ἤ σιτίον ἤ ποτόν ἤ χρήματα ἤ ὑγίειαν ἤ ῥώμην ἤ τόλμαν, δεικνύοι δή τοῦτο κακόν ἐνίοτε ὄν. ὁ δέ εἰδώς ὅτι, ἐάν τι ἐνοχλῇ ἡμᾶς, δεόμεθα τοῦ παύσοντος, ἀπεκρίνατο ᾗπερ καί ποιεῖν κράτιστον, ἆρά γε, ἔφη, ἐρωτᾷς με, εἴ τι οἶδα πυρετοῦ ἀγαθόν; οὐκ ἔγωγ', ἔφη. ἀλλ' ὀφθαλμίας; οὐδέ τοῦτο. ἀλλά λιμοῦ; οὐδέ λιμοῦ. ἀλλά μήν, ἔφη, εἴ γ' ἐρωτᾷς με εἴ τι ἀγαθόν οἶδα ὅ μηδενός ἀγαθόν ἐστιν, οὔτ' οἶδα, ἔφη, οὔτε δέομαι. πάλιν δέ τοῦ ἀριστίππου ἐρωτῶντος αὐτόν εἴ τι εἰδείη καλόν, καί πολλά, ἔφη. ἆρ' οὖν, ἔφη, πάντα ὅμοια ἀλλήλοις; ὡς οἷόν τε μέν οὖν, ἔφη, ἀνομοιότατα ἔνια. πῶς οὖν, ἔφη, τό τῷ καλῷ ἀνόμοιον καλόν ἄν εἴη; ὅτι νή δί', ἔφη, ἔστι μέν τῷ καλῷ πρός δρόμον ἀνθρώπῳ ἄλλος ἀνόμοιος καλός πρός πάλην, ἔστι δέ ἀσπίς καλή πρός τό προβάλλεσθαι ὡς ἔνι ἀνομοιοτάτη τῷ ἀκοντίῳ, καλῷ πρός τό σφόδρα τε καί ταχύ φέρεσθαι. οὐδέν διαφερόντως, ἔφη, ἀποκρίνῃ μοι ἤ ὅτε σε ἠρώτησα εἴ τι ἀγαθόν εἰδείης. σύ δ' οἴει, ἔφη, ἄλλο μέν ἀγαθόν, ἄλλο δέ καλόν εἶναι; οὐκ οἶσθ' ὅτι πρός ταὐτά πάντα καλά τε κἀγαθά ἐστι; πρῶτον μέν γάρ ἡ ἀρετή οὐ πρός ἄλλα μέν ἀγαθόν, πρός ἄλλα δέ καλόν ἐστιν, ἔπειτα οἱ ἄνθρωποι τό αὐτό τε καί πρός τά αὐτά καλοί τε κἀγαθοί λέγονται, πρός τά αὐτά δέ καί τά σώματα τῶν ἀνθρώπων καλά τε κἀγαθά φαίνεται, πρός ταὐτά δέ καί τἆλλα πάντα οἷς ἄνθρωποι χρῶνται καλά τε κἀγαθά νομίζεται, πρός ἅπερ ἄν εὔχρηστα ᾖ. ἆρ' οὖν, ἔφη, καί κόφινος κοπροφόρος καλόν ἐστι; νή δί', ἔφη, καί χρυσῆ γε ἀσπίς αἰσχρόν, ἐάν πρός τά ἑαυτῶν ἔργα ὁ μέν καλῶς πεποιημένος ᾖ, ἡ δέ κακῶς. λέγεις σύ, ἔφη, καλά τε καί αἰσχρά τά αὐτά εἶναι; καί νή δί' ἔγωγ', ἔφη, ἀγαθά τε καί κακά: πολλάκις γάρ τό γε λιμοῦ ἀγαθόν πυρετοῦ κακόν ἐστι καί τό πυρετοῦ ἀγαθόν λιμοῦ κακόν ἐστι: πολλάκις δέ τό μέν πρός δρόμον καλόν πρός πάλην αἰσχρόν, τό δέ πρός πάλην καλόν πρός δρόμον αἰσχρόν: πάντα γάρ ἀγαθά μέν καί καλά ἐστι πρός ἅ ἄν εὖ ἔχῃ, κακά δέ καί αἰσχρά πρός ἅ ἄν κακῶς. καί οἰκίας δέ λέγων τάς αὐτάς καλάς τε εἶναι καί χρησίμους παιδεύειν ἔμοιγ' ἐδόκει, οἵας χρή, οἰκοδομεῖσθαι. ἐπεσκόπει δέ ὧδε: ἆρά γε τόν μέλλοντα οἰκίαν, οἵαν χρή, ἔχειν τοῦτο δεῖ μηχανᾶσθαι, ὅπως ἡδίστη τε ἐνδιαιτᾶσθαι καί χρησιμωτάτη ἔσται; τούτου δέ ὁμολογουμένου, οὐκοῦν ἡδύ μέν θέρους ψυχεινήν ἔχειν, ἡδύ δέ χειμῶνος ἀλεεινήν; ἐπειδή δέ καί τοῦτο συμφαῖεν, οὐκοῦν ἐν ταῖς πρός μεσημβρίαν βλεπούσαις οἰκίαις τοῦ μέν χειμῶνος ὁ ἥλιος εἰς τάς παστάδας ὑπολάμπει, τοῦ δέ θέρους ὑπέρ ἡμῶν αὐτῶν καί τῶν στεγῶν πορευόμενος σκιάν παρέχει. οὐκοῦν, εἴ γε καλῶς ἔχει ταῦτα οὕτω γίγνεσθαι, οἰκοδομεῖν δεῖ ὑψηλότερα μέν τά πρός μεσημβρίαν, ἵνα ὁ χειμερινός ἥλιος μή ἀποκλείηται, χθαμαλώτερα δέ τά πρός ἄρκτον, ἵνα οἱ ψυχροί μή ἐμπίπτωσιν ἄνεμοι: ὡς δέ συνελόντι εἰπεῖν, ὅποι πάσας ὥρας αὐτός τε ἄν ἥδιστα καταφεύγοι καί τά ὄντα ἀσφαλέστατα τιθοῖτο, αὕτη ἄν εἰκότως ἡδίστη τε καί καλλίστη οἴκησις εἴη: γραφαί δέ καί ποικιλίαι πλείονας εὐφροσύνας ἀποστεροῦσιν ἤ παρέχουσι. ναοῖς γε μήν καί βωμοῖς χώραν ἔφη εἶναι πρεπωδεστάτην ἥτις ἐμφανεστάτη οὖσα ἀστιβεστάτη εἴη: ἡδύ μέν γάρ ἰδόντας προσεύξασθαι, ἡδύ δέ ἁγνῶς ἔχοντας προσιέναι. πάλιν δέ ἐρωτώμενος ἡ ἀνδρεία πότερον εἴη διδακτόν ἤ φυσικόν, οἶμαι μέν, ἔφη, ὥσπερ σῶμα σώματος ἰσχυρότερον πρός τούς πόνους φύεται, οὕτω καί ψυχήν ψυχῆς ἐρρωμενε στέραν πρός τά δεινά φύσει γίγνεσθαι: ὁρῶ γάρ ἐν τοῖς αὐτοῖς νόμοις τε καί ἔθεσι τρεφομένους πολύ διαφέροντας ἀλλήλων τόλμῃ. νομίζω μέντοι πᾶσαν φύσιν μαθήσει καί μελέτῃ πρός ἀνδρείαν αὔξεσθαι: δῆλον μέν γάρ ὅτι σκύθαι καί θρᾷκες οὐκ ἄν τολμήσειαν ἀσπίδας καί δόρατα λαβόντες λακεδαιμονίοις διαμάχεσθαι: φανερόν δ' ὅτι λακεδαιμόνιοι οὔτ' ἄν θρᾳξί πέλταις καί ἀκοντίοις οὔτε σκύθαις τόξοις ἐθέλοιεν ἄν διαγωνίζεσθαι. ὁρῶ δ' ἔγωγε καί ἐπί τῶν ἄλλων πάντων ὁμοίως καί φύσει διαφέροντας ἀλλήλων τούς ἀνθρώπους καί ἐπιμελείᾳ πολύ ἐπιδιδόντας. ἐκ δέ τούτων δῆλόν ἐστιν ὅτι πάντας χρή καί τούς εὐφυεστέρους καί τούς ἀμβλυτέρους τήν φύσιν, ἐν οἷς ἄν ἀξιόλογοι βούλωνται γενέσθαι, ταῦτα καί μανθάνειν καί μελετᾶν. σοφίαν δέ καί σωφροσύνην οὐ διώριζεν, ἀλλά †τόν τά μέν καλά τε κἀγαθά γιγνώσκοντα χρῆσθαι αὐτοῖς καί τόν† τά αἰσχρά εἰδότα εὐλαβεῖσθαι σοφόν τε καί σώφρονα ἔκρινε. προσερωτώμενος δέ εἰ τούς ἐπισταμένους μέν ἅ δεῖ πράττειν, ποιοῦντας δέ τἀναντία σοφούς τε καί ἀκρατεῖς εἶναι νομίζοι, οὐδέν γε μᾶλλον, ἔφη, ἤ ἀσόφους τε καί ἀκρατεῖς: πάντας γάρ οἶμαι προαιρουμένους ἐκ τῶν ἐνδεχομένων ἅ οἴονται συμφορώτατα αὑτοῖς εἶναι, ταῦτα πράττειν: νομίζω οὖν τούς μή ὀρθῶς πράττοντας οὔτε σοφούς οὔτε σώφρονας εἶναι. ἔφη δέ καί τήν δικαιοσύνην καί τήν ἄλλην πᾶσαν ἀρετήν σοφίαν εἶναι. τά τε γάρ δίκαια καί πάντα ὅσα ἀρετῇ πράττεται καλά τε κἀγαθά εἶναι: καί οὔτ' ἄν τούς ταῦτα εἰδότας ἄλλο ἀντί τούτων οὐδέν προελέσθαι οὔτε τούς μή ἐπισταμένους δύνασθαι πράττειν, ἀλλά καί ἐάν ἐγχειρῶσιν, ἁμαρτάνειν: οὕτω [καί] τά καλά τε κἀγαθά τούς μέν σοφούς πράττειν, τούς δέ μή σοφούς οὐ δύνασθαι, ἀλλά καί ἐάν ἐγχειρῶσιν, ἁμαρτάνειν. ἐπεί οὖν τά τε δίκαια καί τἆλλα καλά τε κἀγαθά πάντα ἀρετῇ πράττεται, δῆλον εἶναι ὅτι καί δικαιοσύνη καί ἡ ἄλλη πᾶσα ἀρετή σοφία ἐστί. μανίαν γε μήν ἐναντίον μέν ἔφη εἶναι σοφίᾳ, οὐ μέντοι γε τήν ἀνεπιστημοσύνην μανίαν ἐνόμιζε: τό δέ ἀγνοεῖν ἑαυτόν καί ἅ μή οἶδε δοξάζειν τε καί οἴεσθαι γιγνώσκειν ἐγγυτάτω μανίας ἐλογίζετο εἶναι. τούς μέντοι πολλούς ἔφη, ἅ μέν οἱ πλεῖστοι ἀγνοοῦσι, τούς διημαρτηκότας τούτων οὐ φάσκειν μαίνεσθαι, τούς δέ διημαρτηκότας ὧν οἱ πολλοί γιγνώσκουσι μαινομένους καλεῖν: ἐάν τε γάρ τις μέγας οὕτως οἴηται εἶναι ὥστε κύπτειν τάς πύλας τοῦ τείχους διεξιών, ἐάν τε οὕτως ἰσχυρός ὥστ' ἐπιχειρεῖν οἰκίας αἴρεσθαι ἤ ἄλλῳ τῳ ἐπιθέσθαι τῶν πᾶσι δήλων ὅτι ἀδύνατά ἐστι, τοῦτον μαίνεσθαι φάσκειν, τούς δέ μικρόν διαμαρτάνοντας οὐ δοκεῖν τοῖς πολλοῖς μαίνεσθαι, ἀλλ', ὥσπερ τήν ἰσχυράν ἐπιθυμίαν ἔρωτα καλοῦσιν, οὕτω καί τήν μεγάλην παράνοιαν μανίαν αὐτούς καλεῖν. φθόνον δέ σκοπῶν, ὅ τι εἴη, λύπην μέν τινα ἐξηύρισκεν αὐτόν ὄντα, οὔτε μέντοι τήν ἐπί φίλων ἀτυχίαις οὔτε τήν ἐπ' ἐχθρῶν εὐτυχίαις γιγνομένην, ἀλλά μόνους ἔφη φθονεῖν τούς ἐπί ταῖς τῶν φίλων εὐπραξίαις ἀνιωμένους. θαυμαζόντων δέ τινων εἴ τις φιλῶν τινα ἐπί τῇ εὐπραξίᾳ αὐτοῦ λυποῖτο, ὑπεμίμνῃσκεν ὅτι πολλοί οὕτω πρός τινας ἔχουσιν, ὥστε κακῶς μέν πράττοντας μή δύνασθαι περιορᾶν, ἀλλά βοηθεῖν ἀτυχοῦσιν, εὐτυχούντων δέ λυπεῖσθαι. τοῦτο μέντοι φρονίμῳ μέν ἀνδρί οὐκ ἄν συμβῆναι, τούς ἠλιθίους δέ ἀεί πάσχειν αὐτό. σχολήν δέ σκοπῶν, τί εἴη, ποιοῦντας μέν τι τούς πλείστους εὑρίσκειν ἔφη: καί γάρ τούς πεττεύοντας καί τούς γελωτοποιοῦντας ποιεῖν τι: πάντας δέ τούτους ἔφη σχολάζειν: ἐξεῖναι γάρ αὐτοῖς ἰέναι πράξοντας τά βελτίω τούτων. ἀπό μέντοι τῶν βελτιόνων ἐπί τά χείρω ἰέναι οὐδένα σχολάζειν: εἰ δέ τις ἴοι, τοῦτον ἀσχολίας αὐτῷ οὔσης κακῶς ἔφη τοῦτο πράττειν. βασιλέας δέ καί ἄρχοντας οὐ τούς τά σκῆπτρα ἔχοντας ἔφη εἶναι οὐδέ τούς ὑπό τῶν τυχόντων αἱρεθέντας οὐδέ τούς κλήρῳ λαχόντας οὐδέ τούς βιασαμένους οὐδέ τούς ἐξαπατήσαντας, ἀλλά τούς ἐπισταμένους ἄρχειν. ὁπότε γάρ τις ὁμολογήσειε τοῦ μέν ἄρχοντος εἶναι τό προστάττειν ὅ τι χρή ποιεῖν, τοῦ δέ ἀρχομένου τό πείθεσθαι, ἐπεδείκνυεν ἔν τε νηί τόν μέν ἐπιστάμενον ἄρχοντα, τόν δέ ναύκληρον καί τούς ἄλλους τούς ἐν τῇ νηί πάντας πειθομένους τῷ ἐπισταμένῳ, καί ἐν γεωργίᾳ τούς κεκτημένους ἀγρούς, καί ἐν νόσῳ τούς νοσοῦντας, καί ἐν σωμασκίᾳ τούς σωμασκοῦντας, καί τούς ἄλλους πάντας οἷς ὑπάρχει τι ἐπιμελείας δεόμενον, ἄν μέν αὐτοί ἡγῶνται ἐπίστασθαι ἐπιμελεῖσθαι_: εἰ δέ μή, τοῖς ἐπισταμένοις οὐ μόνον παροῦσι πειθομένους, ἀλλά καί ἀπόντας μεταπεμπομένους, ὅπως ἐκείνοις πειθόμενοι τά δέοντα πράττωσιν: ἐν δέ ταλασίᾳ καί τάς γυναῖκας ἐπεδείκνυεν ἀρχούσας τῶν ἀνδρῶν διά τό τάς μέν εἰδέναι ὅπως χρή ταλασιουργεῖν, τούς δέ μή εἰδέναι. εἰ δέ τις πρός ταῦτα λέγοι ὅτι τῷ τυράννῳ ἔξεστι μή πείθεσθαι τοῖς ὀρθῶς λέγουσι, καί πῶς ἄν, ἔφη, ἐξείη μή πείθεσθαι, ἐπικειμένης γε ζημίας, ἐάν τις τῷ εὖ λέγοντι μή πείθηται; ἐν ᾧ γάρ ἄν τις πράγματι μή πείθηται τῷ εὖ λέγοντι, ἁμαρτήσεται δήπου, ἁμαρτάνων δέ ζημιωθήσεται. εἰ δέ φαίη τις τῷ τυράννῳ ἐξεῖναι καί ἀποκτεῖναι τόν εὖ φρονοῦντα, τόν δέ ἀποκτείνοντα, ἔφη, τούς κρατίστους τῶν συμμάχων οἴει ἀζήμιον γίγνεσθαι ἤ ὡς ἔτυχε ζημιοῦσθαι; πότερα γάρ ἄν μᾶλλον οἴει σῴζεσθαι τόν τοῦτο ποιοῦντα ἤ οὕτω καί τάχιστ' ἄν ἀπολέσθαι; ἐρομένου δέ τινος αὐτόν τί δοκοίη αὐτῷ κράτιστον ἀνδρί ἐπιτήδευμα εἶναι, ἀπεκρίνατο: εὐπραξία. ἐρομένου δέ πάλιν εἰ καί τήν εὐτυχίαν ἐπιτήδευμα νομίζοι εἶναι, πᾶν μέν οὖν τοὐναντίον ἔγωγ', ἔφη, τύχην καί πρᾶξιν ἡγοῦμαι: τό μέν γάρ μή ζητοῦντα ἐπιτυχεῖν τινι τῶν δεόντων εὐτυχίαν οἶμαι εἶναι, τό δέ μαθόντα τε καί μελετήσαντά τι εὖ ποιεῖν εὐπραξίαν νομίζω, καί οἱ τοῦτο ἐπιτηδεύοντες δοκοῦσί μοι εὖ πράττειν. καί ἀρίστους δέ καί θεοφιλεστάτους ἔφη εἶναι ἐν μέν γεωργίᾳ τούς τά γεωργικά εὖ πράττοντας, ἐν δ' ἰατρείᾳ τούς τά ἰατρικά, ἐν δέ πολιτείᾳ τούς τά πολιτικά: τόν δέ μηδέν εὖ πράττοντα οὔτε χρήσιμον οὐδέν ἔφη εἶναι οὔτε θεοφιλῆ. ἀλλά μήν καί εἴ ποτε τῶν τάς τέχνας ἐχόντων καί ἐργασίας ἕνεκα χρωμένων αὐταῖς διαλέγοιτό τινι, καί τούτοις ὠφέλιμος ἦν. εἰσελθών μέν γάρ ποτε πρός παρράσιον τόν ζωγράφον καί διαλεγόμενος αὐτῷ, ἆρα, ἔφη, ὦ παρράσιε, γραφική ἐστιν εἰκασία τῶν ὁρωμένων; τά γοῦν κοῖλα καί τά ὑψηλά καί τά σκοτεινά καί τά φωτεινά καί τά σκληρά καί τά μαλακά καί τά τραχέα καί τά λεῖα καί τά νέα καί τά παλαιά σώματα διά τῶν χρωμάτων ἀπεικάζοντες ἐκμιμεῖσθε. ἀληθῆ λέγεις, ἔφη. καί μήν τά γε καλά εἴδη ἀφομοιοῦντες, ἐπειδή οὐ ῥᾴδιον ἑνί ἀνθρώπῳ περιτυχεῖν ἄμεμπτα πάντα ἔχοντι, ἐκ πολλῶν συνάγοντες τά ἐξ ἑκάστου κάλλιστα οὕτως ὅλα τά σώματα καλά ποιεῖτε φαίνεσθαι. ποιοῦμεν γάρ, ἔφη, οὕτως. τί γάρ; ἔφη, τό πιθανώτατον καί ἥδιστον καί φιλικώτατον καί ποθεινότατον καί ἐρασμιώτατον ἀπομιμεῖσθε τῆς ψυχῆς ἦθος; ἤ οὐδέ μιμητόν ἐστι τοῦτο; πῶς γάρ ἄν, ἔφη, μιμητόν εἴη, ὦ σώκρατες, ὅ μήτε συμμετρίαν μήτε χρῶμα μήτε ὧν σύ εἶπας ἄρτι μηδέν ἔχει μηδέ ὅλως ὁρατόν ἐστιν; ἆρ' οὖν, ἔφη, γίγνεται ἐν ἀνθρώπῳ τό τε φιλοφρόνως καί τό ἐχθρῶς βλέπειν πρός τινας; ἔμοιγε δοκεῖ, ἔφη. οὐκοῦν τοῦτό γε μιμητόν ἐν τοῖς ὄμμασι; καί μάλα, ἔφη. ἐπί δέ τοῖς τῶν φίλων ἀγαθοῖς καί τοῖς κακοῖς ὁμοίως σοι δοκοῦσιν ἔχειν τά πρόσωπα οἵ τε φροντίζοντες καί οἱ μή; μά δί' οὐ δῆτα, ἔφη: ἐπί μέν γάρ τοῖς ἀγαθοῖς φαιδροί, ἐπί δέ τοῖς κακοῖς σκυθρωποί γίγνονται. οὐκοῦν, ἔφη, καί ταῦτα δυνατόν ἀπεικάζειν; καί μάλα, ἔφη. ἀλλά μήν καί τό μεγαλοπρεπές τε καί ἐλευθέριον καί τό ταπεινόν τε καί ἀνελεύθερον καί τό σωφρονικόν τε καί φρόνιμον καί τό ὑβριστικόν τε καί ἀπειρόκαλον καί διά τοῦ προσώπου καί διά τῶν σχημάτων καί ἑστώτων καί κινουμένων ἀνθρώπων διαφαίνει. ἀληθῆ λέγεις, ἔφη. οὐκοῦν καί ταῦτα μιμητά; καί μάλα, ἔφη. πότερον οὖν, ἔφη, νομίζεις ἥδιον ὁρᾶν τούς ἀνθρώπους δι' ὧν τά καλά τε κἀγαθά καί ἀγαπητά ἤθη φαίνεται ἤ δι' ὧν τά αἰσχρά τε καί πονηρά καί μισητά; πολύ νή δί', ἔφη, διαφέρει, ὦ σώκρατες. πρός δέ κλείτωνα τόν ἀνδριαντοποιόν εἰσελθών ποτε καί διαλεγόμενος αὐτῷ, ὅτι μέν, ἔφη, ὦ κλείτων, καλοί οὕς ποιεῖς δρομέας τε καί παλαιστάς καί πύκτας καί παγκρατιαστάς, ὁρῶ τε καί οἶδα: ὅ δέ μάλιστα ψυχαγωγεῖ διά τῆς ὄψεως τούς ἀνθρώπους, τό ζωτικόν φαίνεσθαι, πῶς τοῦτο ἐνεργάζῃ τοῖς ἀνδριᾶσιν; ἐπεί δέ ἀπορῶν ὁ κλείτων οὐ ταχύ ἀπεκρίνατο, ἆρ', ἔφη, τοῖς τῶν ζώντων εἴδεσιν ἀπεικάζων τό ἔργον ζωτικωτέρους ποιεῖς φαίνεσθαι τούς ἀνδριάντας; καί μάλα, ἔφη. οὐκοῦν τά τε ὑπό τῶν σχημάτων κατασπώμενα καί τἀνασπώμενα ἐν τοῖς σώμασι καί τά συμπιεζόμενα καί τά διελκόμενα καί τά ἐντεινόμενα καί τά ἀνιέμενα ἀπεικάζων ὁμοιότερά τε τοῖς ἀληθινοῖς καί πιθανώτερα ποιεῖς φαίνεσθαι; πάνυ μέν οὖν, ἔφη. τό δέ καί τά πάθη τῶν ποιούντων τι σωμάτων ἀπομιμεῖσθαι οὐ ποιεῖ τινα τέρψιν τοῖς θεωμένοις; εἰκός γοῦν, ἔφη. οὐκοῦν καί τῶν μέν μαχομένων ἀπειλητικά τά ὄμματα ἀπεικαστέον, τῶν δέ νενικηκότων εὐφραινομένων ἡ ὄψις μιμητέα; σφόδρα γ', ἔφη. δεῖ ἄρα, ἔφη, τόν ἀνδριαντοποιόν τά τῆς ψυχῆς ἔργα τῷ εἴδει προσεικάζειν. πρός δέ πιστίαν τόν θωρακοποιόν εἰσελθών, ἐπιδείξαντος αὐτοῦ τῷ σωκράτει θώρακας εὖ εἰργασμένους, νή τήν ἥραν, ἔφη, καλόν γε, ὦ πιστία, τό εὕρημα τό τά μέν δεόμενα σκέπης τοῦ ἀνθρώπου σκεπάζειν τόν θώρακα, ταῖς δέ χερσί μή κωλύειν χρῆσθαι. ἀτάρ, ἔφη, λέξον μοι, ὦ πιστία, διά τί οὔτ' ἰσχυροτέρους οὔτε πολυτελεστέρους τῶν ἄλλων ποιῶν τούς θώρακας πλείονος πωλεῖς; ὅτι, ἔφη, ὦ σώκρατες, εὐρυθμοτέρους ποιῶ. τόν δέ ῥυθμόν, ἔφη, πότερα μέτρῳ ἤ σταθμῷ ἀποδεικνύων πλείονος τιμᾷ; οὐ γάρ δή ἴσους γε πάντας οὐδέ ὁμοίους οἶμαί σε ποιεῖν, εἴ γε ἁρμόττοντας ποιεῖς. ἀλλά νή δί', ἔφη, ποιῶ: οὐδέν γάρ ὄφελός ἐστι θώρακος ἄνευ τούτου. οὐκοῦν, ἔφη, σώματά γε ἀνθρώπων τά μέν εὔρυθμά ἐστι, τά δέ ἄρρυθμα; πάνυ μέν οὖν, ἔφη. πῶς οὖν, ἔφη, τῷ ἀρρύθμῳ σώματι ἁρμόττοντα τόν θώρακα εὔρυθμον ποιεῖς; ὥσπερ καί ἁρμόττοντα, ἔφη: ὁ ἁρμόττων γάρ ἐστιν εὔρυθμος. δοκεῖς μοι, ἔφη ὁ σωκράτης, τό εὔρυθμον οὐ καθ' ἑαυτό λέγειν, ἀλλά πρός τόν χρώμενον, ὥσπερ ἄν εἰ φαίης ἀσπίδα, ᾧ ἄν ἁρμόττῃ, τούτῳ εὔρυθμον εἶναι, καί χλαμύδα, καί τἆλλα ὡσαύτως ἔοικεν ἔχειν τῷ σῷ λόγῳ. ἴσως δέ καί ἄλλο τι οὐ μικρόν ἀγαθόν τῷ ἁρμόττειν πρόσεστι. δίδαξον, ἔφη, ὦ σώκρατες, εἴ τι ἔχεις. ἧττον, ἔφη, τῷ βάρει πιέζουσιν οἱ ἁρμόττοντες τῶν ἀναρμόστων τόν αὐτόν σταθμόν ἔχοντες. οἱ μέν γάρ ἀνάρμοστοι ἤ ὅλοι ἐκ τῶν ὤμων κρεμάμενοι ἤ καί ἄλλο τι τοῦ σώματος σφόδρα πιέζοντες δύσφοροι καί χαλεποί γίγνονται: οἱ δέ ἁρμόττοντες, διειλημμένοι τό βάρος τό μέν ὑπό τῶν κλειδῶν καί ἐπωμίδων, τό δ' ὑπό τῶν ὤμων, τό δέ ὑπό τοῦ στήθους, τό δέ ὑπό τοῦ νώτου, τό δέ ὑπό τῆς γαστρός, ὀλίγου δεῖν οὐ φορήματι, ἀλλά προσθήματι ἐοίκασιν. εἴρηκας, ἔφη, αὐτό δι' ὅπερ ἔγωγε τά ἐμά ἔργα πλείστου ἄξια νομίζω εἶναι. ἔνιοι μέντοι τούς ποικίλους καί τούς ἐπιχρύσους θώρακας μᾶλλον ὠνοῦνται. ἀλλά μήν, ἔφη, εἴ γε διά ταῦτα μή ἁρμόττοντας ὠνοῦνται, κακόν ἔμοιγε δοκοῦσι ποικίλον τε καί ἐπίχρυσον ὠνεῖσθαι. ἀτάρ, ἔφη, τοῦ σώματος μή μένοντος, ἀλλά τοτέ μέν κυρτουμένου, τοτέ δέ ὀρθουμένου, πῶς ἄν ἀκριβεῖς θώρακες ἁρμόττοιεν; οὐδαμῶς, ἔφη. λέγεις, ἔφη, ἁρμόττειν οὐ τούς ἀκριβεῖς, ἀλλά τούς μή λυποῦντας ἐν τῇ χρείᾳ. αὐτός, ἔφη, τοῦτο λέγεις, ὦ σώκρατες, καί πάνυ ὀρθῶς ἀποδέχῃ. γυναικός δέ ποτε οὔσης ἐν τῇ πόλει καλῆς, ᾗ ὄνομα ἦν θεοδότη, καί οἵας συνεῖναι τῷ πείθοντι, μνησθέντος αὐτῆς τῶν παρόντων τινός καί εἰπόντος ὅτι κρεῖττον εἴη λόγου τό κάλλος τῆς γυναικός, καί ζωγράφους φήσαντος εἰσιέναι πρός αὐτήν ἀπεικασομένους, οἷς ἐκείνην ἐπιδεικνύειν ἑαυτῆς ὅσα καλῶς ἔχοι, ἰτέον ἄν εἴη θεασομένους, ἔφη ὁ σωκράτης: οὐ γάρ δή ἀκούσασί γε τό λόγου κρεῖττον ἔστι καταμαθεῖν. καί ὁ διηγησάμενος, οὐκ ἄν φθάνοιτ', ἔφη, ἀκολουθοῦντες. οὕτω μέν δή πορευθέντες πρός τήν θεοδότην καί καταλαβόντες ζωγράφῳ τινί παρεστηκυῖαν ἐθεάσαντο. παυσαμένου δέ τοῦ ζωγράφου, ὦ ἄνδρες, ἔφη ὁ σωκράτης, πότερον ἡμᾶς δεῖ μᾶλλον θεοδότῃ χάριν ἔχειν, ὅτι ἡμῖν τό κάλλος ἑαυτῆς ἐπέδειξεν, ἤ ταύτην ἡμῖν, ὅτι ἐθεασάμεθα; ἆρ' εἰ μέν ταύτῃ ὠφελιμωτέρα ἐστίν ἡ ἐπίδειξις, ταύτην ἡμῖν χάριν ἑκτέον, εἰ δέ ἡμῖν ἡ θέα, ἡμᾶς ταύτῃ; εἰπόντος δέ τινος ὅτι δίκαια λέγοι, οὐκοῦν, ἔφη, αὕτη μέν ἤδη τε παρ' ἡμῶν ἔπαινον κερδαίνει καί, ἐπειδάν εἰς πλείους διαγγείλωμεν, πλείω ὠφελήσεται: ἡμεῖς δέ ἤδη τε ὧν ἐθεασάμεθα ἐπιθυμοῦμεν ἅψασθαι καί ἄπιμεν ὑποκνιζόμενοι καί ἀπελθόντες ποθήσομεν. ἐκ δέ τούτων εἰκός ἡμᾶς μέν θεραπεύειν, ταύτην δέ θεραπεύεσθαι. καί ἡ θεοδότη, νή δί', ἔφη, εἰ τοίνυν ταῦθ' οὕτως ἔχει, ἐμέ ἄν δέοι ὑμῖν τῆς θέας χάριν ἔχειν. ἐκ δέ τούτου ὁ σωκράτης ὁρῶν αὐτήν τε πολυτελῶς κεκοσμημένην καί μητέρα παροῦσαν αὐτῇ ἐν ἐσθῆτί τε καί θεραπείᾳ οὐ τῇ τυχούσῃ, καί θεραπαίνας πολλάς καί εὐειδεῖς καί οὐδέ ταύτας ἠμελημένως ἐχούσας, καί τοῖς ἄλλοις τήν οἰκίαν ἀφθόνως κατεσκευασμένην, εἰπέ μοι, ἔφη, ὦ θεοδότη, ἔστι σοι ἀγρός; οὐκ ἔμοιγ', ἔφη. ἀλλ' ἄρα οἰκία προσόδους ἔχουσα; οὐδέ οἰκία, ἔφη. ἀλλά μή χειροτέχναι τινές; οὐδέ χειροτέχναι, ἔφη. πόθεν οὖν, ἔφη, τά ἐπιτήδεια ἔχεις; ἐάν τις, ἔφη, φίλος μοι γενόμενος εὖ ποιεῖν ἐθέλῃ, οὗτός μοι βίος ἐστί. νή τήν ἥραν, ἔφη, ὦ θεοδότη, καλόν γε τό κτῆμα καί πολλῷ κρεῖττον <ἤ> οἰῶν τε καί αἰγῶν καί βοῶν φίλων ἀγέλην κεκτῆσθαι. ἀτάρ, ἔφη, πότερον τῇ τύχῃ ἐπιτρέπεις, ἐάν τίς σοι φίλος ὥσπερ μυῖα πρόσπτηται, ἤ καί αὐτή τι μηχανᾷ; πῶς δ' ἄν, ἔφη, ἐγώ τούτου μηχανήν εὕροιμι; πολύ νή δί', ἔφη, προσηκόντως μᾶλλον ἤ αἱ φάλαγγες: οἶσθα γάρ ὡς ἐκεῖναι θηρῶσι τά πρός τόν βίον: ἀράχνια γάρ δήπου λεπτά ὑφηνάμεναι, ὅ τι ἄν ἐνταῦθα ἐμπέσῃ, τούτῳ τροφῇ χρῶνται. καί ἐμοί οὖν, ἔφη, συμβουλεύεις ὑφήνασθαί τι θήρατρον; οὐ γάρ δή οὕτω γε ἀτέχνως οἴεσθαι χρή τό πλείστου ἄξιον ἄγρευμα, φίλους, θηράσειν. οὐχ ὁρᾷς ὅτι καί τό μικροῦ ἄξιον, τούς λαγῶς, θηρῶντες πολλά τεχνάζουσιν; ὅτι μέν γάρ τῆς νυκτός νέμονται, κύνας νυκτερευτικάς πορισάμενοι, ταύταις αὐτούς θηρῶσιν: ὅτι δέ μεθ' ἡμέραν ἀποδιδράσκουσιν, ἄλλας κτῶνται κύνας, αἵτινες, ᾗ ἄν ἐκ τῆς νομῆς εἰς τήν εὐνήν ἀπέλθωσι, τῇ ὀσμῇ αἰσθανόμεναι εὑρίσκουσιν αὐτούς: ὅτι δέ ποδώκεις εἰσίν ὥστε καί ἐκ τοῦ φανεροῦ τρέχοντες ἀποφεύγειν, ἄλλας αὖ κύνας ταχείας παρασκευάζονται, ἵνα κατά πόδας ἁλίσκωνται: ὅτι δέ καί ταύτας αὐτῶν τινες ἀποφεύγουσι, δίκτυα ἱστᾶσιν εἰς τάς ἀτραπούς, ᾗ φεύγουσιν, ἵν' εἰς ταῦτα ἐμπίπτοντες συμποδίζωνται. τίνι οὖν, ἔφη, τοιούτῳ φίλους ἄν ἐγώ θηρῴην; ἐάν νή δί', ἔφη, ἀντί κυνός κτήσῃ, ὅστις σοι ἰχνεύων μέν τούς φιλοκάλους καί πλουσίους εὑρήσει, εὑρών δέ μηχανήσεται ὅπως ἐμβάλῃ αὐτούς εἰς τά σά δίκτυα. καί ποῖα, ἔφη, ἐγώ δίκτυα ἔχω; ἕν μέν δήπου, ἔφη, καί μάλα εὖ περιπλεκόμενον, τό σῶμα: ἐν δέ τούτῳ ψυχήν, ᾗ καταμανθάνεις καί ὡς ἄν ἐμβλέπουσα χαρίζοιο καί ὅ τι ἄν λέγουσα εὐφραίνοις, καί ὅτι δεῖ τόν μέν ἐπιμελόμενον ἀσμένως ὑποδέχεσθαι, τόν δέ τρυφῶντα ἀποκλείειν, καί ἀρρωστήσαντός γε φίλου φροντιστικῶς ἐπισκέψασθαι καί καλόν τι πράξαντος σφόδρα συνησθῆναι καί τῷ σφόδρα σοῦ φροντίζοντι ὅλῃ τῇ ψυχῇ κεχαρίσθαι: φιλεῖν γε μήν εὖ οἶδ' ὅτι ἐπίστασαι οὐ μόνον μαλακῶς, ἀλλά καί εὐνοϊκῶς: καί ὅτι ἀρεστοί σοί εἰσιν οἱ φίλοι, οἶδ' ὅτι οὐ λόγῳ ἀλλ' ἔργῳ ἀναπείθεις. μά τόν δί', ἔφη ἡ θεοδότη, ἐγώ τούτων οὐδέν μηχανῶμαι. καί μήν, ἔφη, πολύ διαφέρει τό κατά φύσιν τε καί ὀρθῶς ἀνθρώπῳ προσφέρεσθαι. καί γάρ δή βίᾳ μέν οὔτ' ἄν ἕλοις οὔτε κατάσχοις φίλον, εὐεργεσίᾳ δέ καί ἡδονῇ τό θηρίον τοῦτο ἁλώσιμόν τε καί παραμόνιμόν ἐστιν. ἀληθῆ λέγεις, ἔφη. δεῖ τοίνυν, ἔφη, πρῶτον μέν τούς φροντίζοντάς σου τοιαῦτα ἀξιοῦν, οἷα ποιοῦσιν αὐτοῖς μικρότατα μελήσει, ἔπειτα δέ αὐτήν ἀμείβεσθαι χαριζομένην τόν αὐτόν τρόπον: οὕτω γάρ ἄν μάλιστα φίλοι γίγνοιντο καί πλεῖστον χρόνον φιλοῖεν καί μέγιστα εὐεργετοῖεν. χαρίζοιο δ' ἄν μάλιστα, εἰ δεομένοις δωροῖο τά παρά σεαυτῆς: ὁρᾷς γάρ ὅτι καί τῶν βρωμάτων τά ἥδιστα, ἐάν μέν τις προσφέρῃ πρίν ἐπιθυμεῖν, ἀηδῆ φαίνεται, κεκορεσμένοις δέ καί βδελυγμίαν παρέχει, ἐάν δέ τις προσφέρῃ λιμόν ἐμποιήσας, κἄν φαυλότερα ᾖ, πάνυ ἡδέα φαίνεται. πῶς οὖν ἄν, ἔφη, ἐγώ λιμόν ἐμποιεῖν τῶν παρ' ἐμοί δυναίμην; εἰ νή δί', ἔφη, πρῶτον μέν τοῖς κεκορεσμένοις μήτε προσφέροις μήτε ὑπομιμνῄσκοις, ἕως ἄν τῆς πλησμονῆς παυσάμενοι πάλιν δέωνται, ἔπειτα τούς δεομένους ὑπομιμνῄσκοις ὡς κοσμιωτάτῃ τε ὁμιλίᾳ καί τῷ <μή> φαίνεσθαι βουλομένη χαρίζεσθαι καί διαφεύγουσα, ἕως ἄν ὡς μάλιστα δεηθῶσι: τηνικαῦτα γάρ πολύ διαφέρει τά αὐτά δῶρα ἤ πρίν ἐπιθυμῆσαι διδόναι. καί ἡ θεοδότη, τί οὖν οὐ σύ μοι, ἔφη, ὦ σώκρατες, ἐγένου συνθηρατής τῶν φίλων; ἐάν γε νή δί', ἔφη, πείθῃς με σύ. πῶς οὖν ἄν, ἔφη, πείσαιμί σε; ζητήσεις, ἔφη, τοῦτο αὐτή καί μηχανήσει, ἐάν τί μου δέῃ. εἴσιθι τοίνυν, ἔφη, θαμινά. καί ὁ σωκράτης ἐπισκώπτων τήν αὑτοῦ ἀπραγμοσύνην, ἀλλ', ὦ θεοδότη, ἔφη, οὐ πάνυ μοι ῥᾴδιόν ἐστι σχολάσαι: καί γάρ ἴδια πράγματα πολλά καί δημόσια παρέχει μοι ἀσχολίαν: εἰσί δέ καί φίλαι μοι, αἵ οὔτε ἡμέρας οὔτε νυκτός ἀφ' αὑτῶν ἐάσουσί με ἀπιέναι, φίλτρα τε μανθάνουσαι παρ' ἐμοῦ καί ἐπῳδάς. ἐπίστασαι γάρ, ἔφη, καί ταῦτα, ὦ σώκρατες; ἀλλά διά τί οἴει, ἔφη, ἀπολλόδωρόν τε τόνδε καί ἀντισθένη οὐδέποτέ μου ἀπολείπεσθαι; διά τί δέ καί κέβητα καί σιμίαν θήβηθεν παραγίγνεσθαι; εὖ ἴσθι ὅτι ταῦτα οὐκ ἄνευ πολλῶν φίλτρων τε καί ἐπῳδῶν καί ἰύγγων ἐστί. χρῆσον τοίνυν μοι, ἔφη, τήν ἴυγγα, ἵνα ἐπί σοί πρῶτον ἕλκω αὐτήν. ἀλλά μά δί', ἔφη, οὐκ αὐτός ἕλκεσθαι πρός σέ βούλομαι, ἀλλά σέ πρός ἐμέ πορεύεσθαι. ἀλλά πορεύσομαι, ἔφη: μόνον ὑποδέχου. ἀλλ' ὑποδέξομαί σε, ἔφη, ἄν μή τις φιλωτέρα σου ἔνδον ᾖ. ἐπιγένην δέ τῶν συνόντων τινά νέον τε ὄντα καί τό σῶμα κακῶς ἔχοντα ἰδών, ὡς ἰδιωτικῶς, ἔφη, τό σῶμα ἔχεις, ὦ ἐπίγενες. καί ὅς, ἰδιώτης γάρ, ἔφη, εἰμί, ὦ σώκρατες. οὐδέν γε μᾶλλον, ἔφη, τῶν ἐν ὀλυμπίᾳ μελλόντων ἀγωνίζεσθαι: ἤ δοκεῖ σοι μικρός εἶναι ὁ περί τῆς ψυχῆς πρός τούς πολεμίους ἀγών, ὅν ἀθηναῖοι θήσουσιν, ὅταν τύχωσι; καί μήν οὐκ ὀλίγοι μέν διά τήν τοῦ σώματος καχεξίαν ἀποθνῄσκουσί τε ἐν τοῖς πολεμικοῖς κινδύνοις καί αἰσχρῶς σῴζονται: πολλοί δέ δι' αὐτό τοῦτο ζῶντές τε ἁλίσκονται καί ἁλόντες ἤτοι δουλεύουσι τόν λοιπόν βίον, ἐάν οὕτω τύχωσι, τήν χαλεπωτάτην δουλείαν ἤ εἰς τάς ἀνάγκας τάς ἀλγεινοτάτας ἐμπεσόντες καί ἐκτείσαντες ἐνίοτε πλείω τῶν ὑπαρχόντων αὐτοῖς τόν λοιπόν βίον ἐνδεεῖς τῶν ἀναγκαίων ὄντες καί κακοπαθοῦντες διαζῶσι: πολλοί δέ δόξαν αἰσχράν κτῶνται διά τήν τοῦ σώματος ἀδυναμίαν δοκοῦντες ἀποδειλιᾶν. ἤ καταφρονεῖς τῶν ἐπιτιμίων τῆς καχεξίας τούτων, καί ῥᾳδίως ἄν οἴει φέρειν τά τοιαῦτα; καί μήν οἶμαί γε πολλῷ ῥᾴω καί ἡδίω τούτων εἶναι ἅ δεῖ ὑπομένειν τόν ἐπιμελόμενον τῆς τοῦ σώματος εὐεξίας. ἤ ὑγιεινότερόν τε καί εἰς τἆλλα χρησιμώτερον νομίζεις εἶναι τήν καχεξίαν τῆς εὐεξίας, ἤ τῶν διά τήν εὐεξίαν γιγνομένων καταφρονεῖς; καί μήν πάντα γε τἀναντία συμβαίνει τοῖς εὖ τά σώματα ἔχουσιν ἤ τοῖς κακῶς. καί γάρ ὑγιαίνουσιν οἱ τά σώματα εὖ ἔχοντες καί ἰσχύουσι: καί πολλοί μέν διά τοῦτο ἐκ τῶν πολεμικῶν ἀγώνων σῴζονταί τε εὐσχημόνως καί τά δεινά πάντα διαφεύγουσι, πολλοί δέ φίλοις τε βοηθοῦσι καί τήν πατρίδα εὐεργετοῦσι καί διά ταῦτα χάριτός τε ἀξιοῦνται καί δόξαν μεγάλην κτῶνται καί τιμῶν καλλίστων τυγχάνουσι καί διά ταῦτα τόν τε λοιπόν βίον ἥδιον καί κάλλιον δια ζῶσι καί τοῖς ἑαυτῶν παισί καλλίους ἀφορμάς εἰς τόν βίον καταλείπουσιν. οὔτοι χρή, ὅτι οὐκ ἀσκεῖ δημοσίᾳ ἡ πόλις τά πρός τόν πόλεμον, διά τοῦτο καί ἰδίᾳ ἀμελεῖν, ἀλλά μηδέν ἧττον ἐπιμελεῖσθαι. εὖ γάρ ἴσθι ὅτι οὐδέ ἐν ἄλλῳ οὐδενί ἀγῶνι οὐδέ ἐν πράξει οὐδεμιᾷ μεῖον ἕξεις διά τό βέλτιον τό σῶμα παρεσκευάσθαι: πρός πάντα γάρ ὅσα πράττουσιν ἄνθρωποι χρήσιμον τό σῶμά ἐστιν: ἐν πάσαις δέ ταῖς τοῦ σώματος χρείαις πολύ διαφέρει ὡς βέλτιστα τό σῶμα ἔχειν: ἐπεί καί ἐν ᾧ δοκεῖ ἐλαχίστη σώματος χρεία εἶναι, ἐν τῷ διανοεῖσθαι, τίς οὐκ οἶδεν ὅτι καί ἐν τούτῳ πολλοί μεγάλα σφάλλονται διά τό μή ὑγιαίνειν τό σῶμα; καί λήθη δέ καί ἀθυμία καί δυσκολία καί μανία πολλάκις πολλοῖς διά τήν τοῦ σώματος καχεξίαν εἰς τήν διάνοιαν ἐμπίπτουσιν οὕτως ὥστε καί τάς ἐπιστήμας ἐκβάλλειν. τοῖς δέ τά σώματα εὖ ἔχουσι πολλή ἀσφάλεια καί οὐδείς κίνδυνος διά γε τήν τοῦ σώματος καχεξίαν τοιοῦτόν τι παθεῖν, εἰκός δέ μᾶλλον πρός τά ἐναντία τῶν διά τήν καχεξίαν γιγνομένων [καί] τήν εὐεξίαν χρήσιμον εἶναι: καίτοι τῶν γε τοῖς εἰρημένοις ἐναντίων ἕνεκα τί οὐκ ἄν τις νοῦν ἔχων ὑπομείνειεν; αἰσχρόν δέ καί τό διά τήν ἀμέλειαν γηρᾶναι, πρίν ἰδεῖν ἑαυτόν ποῖος ἄν κάλλιστος καί κράτιστος τῷ σώματι γένοιτο: ταῦτα δέ οὐκ ἔστιν ἰδεῖν ἀμελοῦντα: οὐ γάρ ἐθέλει αὐτόματα γίγνεσθαι. ὀργιζομένου δέ ποτέ τινος, ὅτι προσειπών τινα χαίρειν οὐκ ἀντιπροσερρήθη, γελοῖον, ἔφη, τό, εἰ μέν τό σῶμα κάκιον ἔχοντι ἀπήντησάς τῳ, μή ἄν ὀργίζεσθαι, ὅτι δέ τήν ψυχήν ἀγροικοτέρως διακειμένῳ περιέτυχες, τοῦτό σε λυπεῖ. ἄλλου δέ λέγοντος ὅτι ἀηδῶς ἐσθίοι, ἀκουμενός, ἔφη, τούτου φάρμακον ἀγαθόν διδάσκει. ἐρομένου δέ, ποῖον; παύσασθαι ἐσθίοντα, ἔφη: καί ἥδιόν τε καί εὐτελέστερον καί ὑγιεινότερον διάξειν παυσάμενον. ἄλλου δ' αὖ λέγοντος ὅτι θερμόν εἴη παρ' ἑαυτῷ τό ὕδωρ ὅ πίνοι, ὅταν ἄρ', ἔφη, βούλῃ θερμῷ λούσασθαι, ἕτοιμον ἔσται σοι. ἀλλά ψυχρόν, ἔφη, ἐστίν ὥστε λούσασθαι. ἆρ' οὖν, ἔφη, καί οἱ οἰκέται σου ἄχθονται πίνοντές τε αὐτό καί λούμενοι αὐτῷ; μά τόν δί', ἔφη: ἀλλά καί πολλάκις τεθαύμακα ὡς ἡδέως αὐτῷ πρός ἀμφότερα ταῦτα χρῶνται. πότερον δέ, ἔφη, τό παρά σοί ὕδωρ θερμότερον πιεῖν ἐστιν ἤ τό ἐν ἀσκληπιοῦ; τό ἐν ἀσκληπιοῦ, ἔφη. πότερον δέ λούσασθαι ψυχρότερον τό παρά σοί ἤ τό ἐν ἀμφιαράου; τό ἐν ἀμφιαράου, ἔφη. ἐνθυμοῦ οὖν, ἔφη, ὅτι κινδυνεύεις δυσαρεστότερος εἶναι τῶν τε οἰκετῶν καί τῶν ἀρρωστούντων. κολάσαντος δέ τινος ἰσχυρῶς ἀκόλουθον, ἤρετο τί χαλεπαίνοι τῷ θεράποντι, ὅτι, ἔφη, ὀψοφαγίστατός τε ὤν βλακότατός ἐστι καί φιλαργυρώτατος ὤν ἀργότατος. ἤδη ποτέ οὖν ἐπεσκέψω, πότερος πλειόνων πληγῶν δεῖται, σύ ἤ ὁ θεράπων; φοβουμένου δέ τινος τήν εἰς ὀλυμπίαν ὁδόν, τί, ἔφη, φοβῇ τήν πορείαν; οὐ καί οἴκοι σχεδόν ὅλην τήν ἡμέραν περιπατεῖς; καί ἐκεῖσε πορευόμενος περιπατήσας ἀριστήσεις, περιπατήσας δειπνήσεις καί ἀναπαύσῃ. οὐκ οἶσθα ὅτι, εἰ ἐκτείναις τούς περιπάτους, οὕς ἐν πέντε ἤ ἕξ ἡμέραις περιπατεῖς, ῥᾳδίως ἄν ἀθήνηθεν εἰς ὀλυμπίαν ἀφίκοιο; χαριέστερον δέ καί προεξορμᾶν ἡμέρᾳ μιᾷ μᾶλλον ἤ ὑστερίζειν. τό μέν γάρ ἀναγκάζεσθαι περαιτέρω τοῦ μετρίου μηκύνειν τάς ὁδούς χαλεπόν, τό δέ μιᾷ ἡμέρᾳ πλείους πορευθῆναι πολλήν ῥᾳστώνην παρέχει. κρεῖττον οὖν ἐν τῇ ὁρμῇ σπεύδειν ἤ ἐν τῇ ὁδῷ. ἄλλου δέ λέγοντος ὡς παρετάθη μακράν ὁδόν πορευθείς, ἤρετο αὐτόν εἰ καί φορτίον ἔφερε, μά δί' οὐκ ἔγωγ', ἔφη, ἀλλά τό ἱμάτιον. μόνος δ' ἐπορεύου, ἔφη, ἤ καί ἀκόλουθός σοι ἠκολούθει; ἠκολούθει, ἔφη. πότερον κενός, ἔφη, ἤ φέρων τι; φέρων νή δί', ἔφη, τά τε στρώματα καί τἆλλα σκεύη. καί πῶς [τι], ἔφη, ἀπήλλαχεν ἐκ τῆς ὁδοῦ; ἐμοί μέν δοκεῖ, ἔφη, βέλτιον ἐμοῦ. τί οὖν; ἔφη, εἰ τό ἐκείνου φορτίον ἔδει σε φέρειν, πῶς ἄν οἴει διατεθῆναι; κακῶς νή δί', ἔφη: μᾶλλον δέ οὐδ' ἄν ἐδυνήθην κομίσαι. τό οὖν τοσούτῳ ἧττον τοῦ παιδός δύνασθαι πονεῖν πῶς ἠσκημένου δοκεῖ σοι ἀνδρός εἶναι; ὁπότε δέ τῶν συνιόντων ἐπί δεῖπνον οἱ μέν μικρόν ὄψον, οἱ δέ πολύ φέροιεν, ἐκέλευεν ὁ σωκράτης τόν παῖδα τό μικρόν ἤ εἰς τό κοινόν τιθέναι ἤ διανέμειν ἑκάστῳ τό μέρος. οἱ οὖν τό πολύ φέροντες ᾐσχύνοντο <τό> τε μή κοινωνεῖν τοῦ εἰς τό κοινόν τιθεμένου καί τό μή ἀντιτιθέναι τό ἑαυτῶν: ἐτίθεσαν οὖν καί τό ἑαυτῶν εἰς τό κοινόν. καί ἐπεί οὐδέν πλέον εἶχον τῶν μικρόν φερομένων, ἐπαύοντο πολλοῦ ὀψωνοῦντες. καταμαθών δέ ποτε τῶν συνδειπνούντων τινά τοῦ μέν σίτου πεπαυμένον, τό δέ ὄψον αὐτό καθ' αὑτό ἐσθίοντα, λόγου ὄντος περί ὀνομάτων, ἐφ' οἵῳ ἔργῳ ἕκαστον εἴη, ἔχοιμεν ἄν, ἔφη, ὦ ἄνδρες, εἰπεῖν, ἐπί ποίῳ ποτέ ἔργῳ ἄνθρωπος ὀψοφάγος καλεῖται; ἐσθίουσι μέν γάρ δή πάντες ἐπί τῷ σίτῳ ὄψον, ὅταν παρῇ: ἀλλ' οὐκ οἶμαί πω ἐπί τούτῳ γε ὀψοφάγοι καλοῦνται. οὐ γάρ οὖν, ἔφη τις τῶν παρόντων. τί γάρ; ἔφη, ἐάν τις ἄνευ τοῦ σίτου τό ὄψον αὐτό ἐσθίῃ, μή ἀσκήσεως, ἀλλ' ἡδονῆς ἕνεκα, πότερον ὀψοφάγος εἶναι δοκεῖ ἤ οὔ; σχολῇ γ' ἄν, ἔφη, ἄλλος τις ὀψοφάγος εἴη. καί τις ἄλλος τῶν παρόντων, ὁ δέ μικρῷ σίτῳ, ἔφη, πολύ ὄψον ἐπεσθίων; ἐμοί μέν, ἔφη ὁ σωκράτης, καί οὗτος δοκεῖ δικαίως ἄν ὀψοφάγος καλεῖσθαι: καί ὅταν γε οἱ ἄλλοι ἄνθρωποι τοῖς θεοῖς εὔχωνται πολυκαρπίαν, εἰκότως ἄν οὗτος πολυοψίαν εὔχοιτο. ταῦτα δέ τοῦ σωκράτους εἰπόντος, νομίσας ὁ νεανίσκος εἰς αὑτόν εἰρῆσθαι τά λεχθέντα τό μέν ὄψον οὐκ ἐπαύσατο ἐσθίων, ἄρτον δέ προσέλαβε. καί ὁ σωκράτης καταμαθών, παρατηρεῖτ', ἔφη, τοῦτον οἱ πλησίον, ὁπότερα τῷ σίτῳ ὄψῳ ἤ τῷ ὄψῳ σίτῳ χρήσεται. ἄλλον δέ ποτε τῶν συνδείπνων ἰδών ἐπί τῷ ἑνί ψωμῷ πλειόνων ὄψων γευόμενον, ἆρα γένοιτ' ἄν, ἔφη, πολυτελεστέρα ὀψοποιία ἤ μᾶλλον τά ὄψα λυμαινομένη, ἤ ἥν ὀψοποιεῖται ὁ ἅμα πολλά ἐσθίων καί ἅμα παντοδαπά ἡδύσματα εἰς τό στόμα λαμβάνων; πλείω μέν γε τῶν ὀψοποιῶν συμμιγνύων πολυτελέστερα ποιεῖ: ἅ δέ ἐκεῖνοι μή συμμιγνύουσιν, ὡς οὐχ ἁρμόττοντα, ὁ συμμιγνύων, εἴπερ ἐκεῖνοι ὀρθῶς ποιοῦσιν, ἁμαρτάνει τε καί καταλύει τήν τέχνην αὐτῶν. καίτοι πῶς οὐ γελοῖόν ἐστι παρασκευάζεσθαι μέν ὀψοποιούς τούς ἄριστα ἐπισταμένους, αὐτόν δέ μηδ' ἀντιποιούμενον τῆς τέχνης ταύτης τά ὑπ' ἐκείνων ποιούμενα μετατιθέναι; καί ἄλλο δέ τι προσγίγνεται τῷ ἅμα πολλά ἐσθίειν ἐθισθέντι: μή παρόντων γάρ πολλῶν μειονεκτεῖν ἄν τι δοκοίη ποθῶν τό σύνηθες: ὁ δέ συνεθισθείς τόν ἕνα ψωμόν ἑνί ὄψῳ προπέμπειν, ὅτε μή παρείη πολλά, δύναιτ' ἄν ἀλύπως τῷ ἑνί χρῆσθαι. ἔλεγε δέ καί ὡς τό εὐωχεῖσθαι ἐν τῇ ἀθηναίων γλώττῃ ἐσθίειν καλοῖτο: τό δέ εὖ προσκεῖσθαι ἔφη ἐπί τῷ ταῦτα ἐσθίειν, ἅ μήτε τήν ψυχήν μήτε τό σῶμα λυποίη μηδέ δυσεύρετα εἴη: ὥστε καί τό εὐωχεῖσθαι τοῖς κοσμίως διαιτωμένοις ἀνετίθει. {απομνημονευματων δ} οὕτω δέ σωκράτης ἦν ἐν παντί πράγματι καί πάντα τρόπον ὠφέλιμος, ὥστε τῷ σκοπουμένῳ τοῦτο καί [εἰ] μετρίως αἰσθανομένῳ φανερόν εἶναι ὅτι οὐδέν ὠφελιμώτερον ἦν τοῦ σωκράτει συνεῖναι καί μετ' ἐκείνου διατρίβειν ὁπουοῦν καί ἐν ὁτῳοῦν πράγματι: ἐπεί καί τό ἐκείνου μεμνῆσθαι μή παρόντος οὐ μικρά ὠφέλει τούς εἰωθότας τε αὐτῷ συνεῖναι καί ἀποδεχομένους ἐκεῖνον. καί γάρ παίζων οὐδέν ἧττον ἤ σπουδάζων ἐλυσιτέλει τοῖς συνδιατρίβουσι. πολλάκις γάρ ἔφη μέν ἄν τινος ἐρᾶν, φανερός δ' ἦν οὐ τῶν τά σώματα πρός ὥραν, ἀλλά τῶν τάς ψυχάς πρός ἀρετήν εὖ πεφυκότων ἐφιέμενος. ἐτεκμαίρετο δέ τάς ἀγαθάς φύσεις ἐκ τοῦ ταχύ τε μανθάνειν οἷς προσέχοιεν καί μνημονεύειν ἅ [ἄν] μάθοιεν καί ἐπιθυμεῖν τῶν μαθημάτων πάντων δι' ὧν ἔστιν οἶκόν τε καλῶς οἰκεῖν καί πόλιν καί τό ὅλον ἀνθρώποις τε καί τοῖς ἀνθρωπίνοις πράγμασιν εὖ χρῆσθαι: τούς γάρ τοιούτους ἡγεῖτο παιδευθέντας οὐκ ἄν μόνον αὐτούς τε εὐδαίμονας εἶναι καί τούς ἑαυτῶν οἴκους καλῶς οἰκεῖν, ἀλλά καί ἄλλους ἀνθρώπους καί πόλεις δύνασθαι εὐδαίμονας ποιεῖν. οὐ τόν αὐτόν δέ τρόπον ἐπί πάντας ᾔει, ἀλλά τούς μέν οἰομένους φύσει ἀγαθούς εἶναι, μαθήσεως δέ καταφρονοῦντας ἐδίδασκεν ὅτι αἱ ἄρισται δοκοῦσαι εἶναι φύσεις μάλιστα παιδείας δέονται, ἐπιδεικνύων τῶν τε ἵππων τούς εὐφυεστάτους, θυμοειδεῖς τε καί σφοδρούς ὄντας, εἰ μέν ἐκ νέων δαμασθεῖεν, εὐχρηστοτάτους καί ἀρίστους γιγνομένους, εἰ δέ ἀδάμαστοι γένοιντο, δυσκαθεκτοτάτους καί φαυλοτάτους: καί τῶν κυνῶν τῶν εὐφυεστάτων, φιλοπόνων τε οὐσῶν καί ἐπιθετικῶν τοῖς θηρίοις, τάς μέν καλῶς ἀχθείσας ἀρίστας γίγνεσθαι πρός τάς θήρας καί χρησιμωτάτας, ἀναγώγους δέ γιγνομένας ματαίους τε καί μανιώδεις καί δυσπειθεστάτας. ὁμοίως δέ καί τῶν ἀνθρώπων τούς εὐφυεστάτους, ἐρρωμενεστάτους τε ταῖς ψυχαῖς ὄντας καί ἐξεργαστικωτάτους ὧν ἄν ἐγχειρῶσι, παιδευθέντας μέν καί μαθόντας ἅ δεῖ πράττειν, ἀρίστους τε καί ὠφελιμωτάτους γίγνεσθαι: πλεῖστα γάρ καί μέγιστα ἀγαθά ἐργάζεσθαι: ἀπαιδεύτους δέ καί ἀμαθεῖς γενομένους κακίστους τε καί βλαβερωτάτους γίγνεσθαι: κρίνειν γάρ οὐκ ἐπισταμένους ἅ δεῖ πράττειν, πολλάκις πονηροῖς ἐπιχειρεῖν πράγμασι, μεγαλείους δέ καί σφοδρούς ὄντας δυσκαθέκτους τε καί δυσαποτρέπτους εἶναι, δι' ὅ πλεῖστα καί μέγιστα κακά ἐργάζεσθαι. τούς δ' ἐπί πλούτῳ μέγα φρονοῦντας καί νομίζοντας οὐδέν προσδεῖσθαι παιδείας, ἐξαρκέσειν δέ σφίσι τόν πλοῦτον οἰομένους πρός τό διαπράττεσθαί τε ὅ τι ἄν βούλωνται καί τιμᾶσθαι ὑπό τῶν ἀνθρώπων ἐφρένου λέγων ὅτι μῶρος μέν εἴη, εἴ τις οἴεται μή μαθών τά τε ὠφέλιμα καί τά βλαβερά τῶν πραγμάτων διαγνώσεσθαι, μῶρος δ', εἴ τις μή διαγιγνώσκων μέν ταῦτα, διά δέ τόν πλοῦτον ὅ τι ἄν βούληται ποριζόμενος οἴεται δυνήσεσθαι τά συμφέροντα πράττειν, ἠλίθιος δ', εἴ τις μή δυνάμενος τά συμφέροντα πράττειν εὖ τε πράττειν οἴεται καί τά πρός τόν βίον αὐτῷ [ἤ] καλῶς ἤ ἱκανῶς παρεσκευάσθαι, ἠλίθιος δέ καί εἴ τις οἴεται διά τόν πλοῦτον, μηδέν ἐπιστάμενος, δόξειν τι ἀγαθός εἶναι ἤ, μηδέν ἀγαθός εἶναι δοκῶν, εὐδοκιμήσειν. τοῖς δέ νομίζουσι παιδείας τε τῆς ἀρίστης τετυχηκέναι καί μέγα φρονοῦσιν ἐπί σοφίᾳ ὡς προσεφέρετο νῦν διηγήσομαι. καταμαθών γάρ εὐθύδημον τόν καλόν γράμματα πολλά συνειλεγμένον ποιητῶν τε καί σοφιστῶν τῶν εὐδοκιμωτάτων καί ἐκ τούτων ἤδη τε νομίζοντα διαφέρειν τῶν ἡλικιωτῶν ἐν σοφίᾳ καί μεγάλας ἐλπίδας ἔχοντα πάντων διοίσειν τῷ δύνασθαι λέγειν τε καί πράττειν, πρῶτον μέν, αἰσθανόμενος αὐτόν διά νεότητα οὔπω εἰς τήν ἀγοράν εἰσιόντα, εἰ δέ τι βούλοιτο διαπράξασθαι, καθίζοντα εἰς ἡνιοποιεῖόν τι τῶν ἐγγύς τῆς ἀγορᾶς, εἰς τοῦτο καί αὐτός ᾔει τῶν μεθ' ἑαυτοῦ τινας ἔχων. καί πρῶτον μέν πυνθανομένου τινός πότερον θεμιστοκλῆς διά συνουσίαν τινός τῶν σοφῶν ἤ φύσει τοσοῦτον διήνεγκε τῶν πολιτῶν, ὥστε πρός ἐκεῖνον ἀποβλέπειν τήν πόλιν, ὁπότε σπουδαίου ἀνδρός δεηθείη, ὁ σωκράτης βουλόμενος κινεῖν τόν εὐθύδημον εὔηθες ἔφη εἶναι τό οἴεσθαι τάς μέν ὀλίγου ἀξίας τέχνας μή γίγνεσθαι σπουδαίους ἄνευ διδασκάλων ἱκανῶν, τό δέ προεστάναι πόλεως, πάντων ἔργων μέγιστον ὄν, ἀπό ταὐτομάτου παραγίγνεσθαι τοῖς ἀνθρώποις. πάλιν δέ ποτε παρόντος τοῦ εὐθυδήμου, ὁρῶν αὐτόν ἀποχωροῦντα τῆς συνεδρίας καί φυλαττόμενον μή δόξῃ τόν σωκράτην θαυμάζειν ἐπί σοφίᾳ, ὅτι μέν, ἔφη, ὦ ἄνδρες, εὐθύδημος οὑτοσί ἐν ἡλικίᾳ γενόμενος, τῆς πόλεως λόγον περί τινος προτιθείσης, οὐκ ἀφέξεται τοῦ συμβουλεύειν, εὔδηλον ἐξ ὧν ἐπιτηδεύει: δοκεῖ δέ μοι καλόν προοίμιον τῶν δημηγοριῶν παρασκευάσασθαι φυλαττόμενος μή δόξῃ μανθάνειν τι παρά του. δῆλον γάρ ὅτι λέγειν ἀρχόμενος ὧδε προοιμιάσεται: ‘παρ' οὐδενός μέν πώποτε, ὦ ἄνδρες ἀθηναῖοι, οὐδέν ἔμαθον, οὐδ' ἀκούων τινάς εἶναι λέγειν τε καί πράττειν ἱκανούς ἐζήτησα τούτοις ἐντυχεῖν, οὐδ' ἐπεμελήθην τοῦ διδάσκαλόν τινά μοι γενέσθαι τῶν ἐπισταμένων, ἀλλά καί τἀναντία: διατετέλεκα γάρ φεύγων οὐ μόνον τό μανθάνειν τι παρά τινος, ἀλλά καί τό δόξαι. ὅμως δέ ὅ τι ἄν ἀπό ταὐτομάτου ἐπίῃ μοι συμβουλεύσω ὑμῖν.’ ἁρμόσειε δ' ἄν οὕτω προοιμιάζεσθαι καί τοῖς βουλομένοις παρά τῆς πόλεως ἰατρικόν ἔργον λαβεῖν: ἐπιτήδειόν γ' ἄν αὐτοῖς εἴη τοῦ λόγου ἄρχεσθαι ἐντεῦθεν: ‘παρ' οὐδενός μέν πώποτε, ὦ ἄνδρες ἀθηναῖοι, τήν ἰατρικήν τέχνην ἔμαθον, οὐδ' ἐζήτησα διδάσκαλον ἐμαυτῷ γενέσθαι τῶν ἰατρῶν οὐδένα: διατετέλεκα γάρ φυλαττόμενος οὐ μόνον τό μαθεῖν τι παρά τῶν ἰατρῶν, ἀλλά καί τό δόξαι μεμαθηκέναι τήν τέχνην ταύτην. ὅμως δέ μοι τό ἰατρικόν ἔργον δότε: πειράσομαι γάρ ἐν ὑμῖν ἀποκινδυνεύων μανθάνειν.’ πάντες οὖν οἱ παρόντες ἐγέλασαν ἐπί τῷ προοιμίῳ. ἐπεί δέ φανερός ἦν ὁ εὐθύδημος ἤδη μέν οἷς ὁ σωκράτης λέγοι προσέχων, ἔτι δέ φυλαττόμενος αὐτός τι φθέγγεσθαι καί νομίζων τῇ σιωπῇ σωφροσύνης δόξαν περιβάλλεσθαι, τότε ὁ σωκράτης βουλόμενος αὐτόν παῦσαι τούτου, θαυμαστόν γάρ, ἔφη, τί ποτε οἱ βουλόμενοι κιθαρίζειν ἤ αὐλεῖν ἤ ἱππεύειν ἤ ἄλλο τι τῶν τοιούτων ἱκανοί γενέσθαι πειρῶνται ὡς συνεχέστατα ποιεῖν ὅ τι ἄν βούλωνται δυνατοί γενέσθαι, καί οὐ καθ' ἑαυτούς, ἀλλά παρά τοῖς ἀρίστοις δοκοῦσιν εἶναι, πάντα ποιοῦντες καί ὑπομένοντες ἕνεκα τοῦ μηδέν ἄνευ τῆς ἐκείνων γνώμης ποιεῖν, ὡς οὐκ ἄν ἄλλως ἀξιόλογοι γενόμενοι: τῶν δέ βουλομένων δυνατῶν γενέσθαι λέγειν τε καί πράττειν τά πολιτικά νομίζουσί τινες ἄνευ παρασκευῆς καί ἐπιμελείας αὐτόματοι ἐξαίφνης δυνατοί ταῦτα ποιεῖν ἔσεσθαι. καίτοι γε τοσούτῳ ταῦτα ἐκείνων δυσκατεργαστότερα φαίνεται, ὅσῳπερ πλειόνων περί ταῦτα πραγματευομένων ἐλάττους οἱ κατεργα ζόμενοι γίγνονται. δῆλον οὖν ὅτι καί ἐπιμελείας δέονται πλείονος καί ἰσχυροτέρας οἱ τούτων ἐφιέμενοι ἤ οἱ ἐκείνων. κατ' ἀρχάς μέν οὖν ἀκούοντος εὐθυδήμου τοιούτους λόγους ἔλεγε σωκράτης: ὡς δ' ᾔσθετο αὐτόν ἑτοιμότερον ὑπομένοντα, ὅτε διαλέγοιτο, καί προθυμότερον ἀκούοντα, μόνος ἦλθεν εἰς τό ἡνιοποιεῖον, παρακαθεζομένου δ' αὐτῷ τοῦ εὐθυδήμου, εἰπέ μοι, ἔφη, ὦ εὐθύδημε, τῷ ὄντι, ὥσπερ ἐγώ ἀκούω, πολλά γράμματα συνῆχας τῶν λεγομένων σοφῶν ἀνδρῶν γεγονέναι; καί ὁ εὐθύδημος, νή τόν δί', ἔφη, ὦ σώκρατες: καί ἔτι γε συνάγω, ἕως ἄν κτήσωμαι ὡς ἄν δύνωμαι πλεῖστα. νή τήν ἥραν, ἔφη ὁ σωκράτης, ἄγαμαί γέ σου, διότι οὐκ ἀργυρίου καί χρυσίου προείλου θησαυρούς κεκτῆσθαι μᾶλλον ἤ σοφίας: δῆλον γάρ ὅτι νομίζεις ἀργύριον καί χρυσίον οὐδέν βελτίους ποιεῖν τούς ἀνθρώπους, τάς δέ τῶν σοφῶν ἀνδρῶν γνώμας ἀρετῇ πλουτίζειν τούς κεκτημένους. καί ὁ εὐθύδημος ἔχαιρεν ἀκούων ταῦτα, νομίζων δοκεῖν τῷ σωκράτει ὀρθῶς μετιέναι τήν σοφίαν. ὁ δέ καταμαθών αὐτόν ἡσθέντα τῷ ἐπαίνῳ τούτῳ, τί δέ δή βουλόμενος ἀγαθός γενέσθαι, ἔφη, ὦ εὐθύδημε, συλλέγεις τά γράμματα; ἐπεί δέ διεσιώπησεν ὁ εὐθύδημος σκοπῶν ὅ τι ἀποκρίναιτο, πάλιν ὁ σωκράτης, ἆρα μή ἰατρός; ἔφη: πολλά γάρ καί ἰατρῶν ἐστι συγγράμματα. καί ὁ εὐθύδημος, μά δί', ἔφη, οὐκ ἔγωγε. ἀλλά μή ἀρχιτέκτων βούλει γενέσθαι; γνωμονικοῦ γάρ ἀνδρός καί τοῦτο δεῖ. οὔκουν ἔγωγ', ἔφη. ἀλλά μή γεωμέτρης ἐπιθυμεῖς, ἔφη, γενέσθαι ἀγαθός, ὥσπερ ὁ θεόδωρος; οὐδέ γεωμέτρης, ἔφη. ἀλλά μή ἀστρολόγος, ἔφη, βούλει γενέσθαι; ὡς δέ καί τοῦτο ἠρνεῖτο, ἀλλά μή ῥαψῳδός; ἔφη: καί γάρ τά ὁμήρου σέ φασιν ἔπη πάντα κεκτῆσθαι. μά δί' οὐκ ἔγωγ', ἔφη: τούς γάρ τοι ῥαψῳδούς οἶδα τά μέν ἔπη ἀκριβοῦντας, αὐτούς δέ πάνυ ἠλιθίους ὄντας. καί ὁ σωκράτης ἔφη: οὐ δήπου, ὦ εὐθύδημε, ταύτης τῆς ἀρετῆς ἐφίεσαι, δι' ἥν ἄνθρωποι πολιτικοί γίγνονται καί οἰκονομικοί καί ἄρχειν ἱκανοί καί ὠφέλιμοι τοῖς τε ἄλλοις ἀνθρώποις καί ἑαυτοῖς; καί ὁ εὐθύδημος, σφόδρα γ', ἔφη, ὦ σώκρατες, ταύτης τῆς ἀρετῆς δέομαι. νή δί', ἔφη ὁ σωκράτης, τῆς καλλίστης ἀρετῆς καί μεγίστης ἐφίεσαι τέχνης: ἔστι γάρ τῶν βασιλέων αὕτη καί καλεῖται βασιλική. ἀτάρ, ἔφη, κατανενόηκας, εἰ οἷόν τέ ἐστι μή ὄντα δίκαιον ἀγαθόν ταῦτα γενέσθαι; καί μάλα, ἔφη: καί οὐχ οἷόν τέ γε ἄνευ δικαιοσύνης ἀγαθόν πολίτην γενέσθαι. τί οὖν; ἔφη, σύ δή τοῦτο κατείργασαι; οἶμαί γ', ἔφη, ὦ σώκρατες, οὐδενός ἄν ἧττον φανῆναι δίκαιος. ἆρ' οὖν, ἔφη, τῶν δικαίων ἐστίν ἔργα ὥσπερ τῶν τεκτόνων; ἔστι μέντοι, ἔφη. ἆρ' οὖν, ἔφη, ὥσπερ οἱ τέκτονες ἔχουσι τά ἑαυτῶν ἔργα ἐπιδεῖξαι, οὕτως οἱ δίκαιοι τά αὑτῶν ἔχοιεν ἄν ἐξηγήσασθαι; μή οὖν, ἔφη ὁ εὐθύδημος, οὐ δύναμαι ἐγώ τά τῆς δικαιοσύνης ἔργα ἐξηγήσασθαι; καί νή δί' ἔγωγε τά τῆς ἀδικίας: ἐπεί οὐκ ὀλίγα ἔστι καθ' ἑκάστην ἡμέραν τοιαῦτα ὁρᾶν τε καί ἀκούειν. βούλει οὖν, ἔφη ὁ σωκράτης, γράψωμεν ἐνταυθοῖ μέν δέλτα, ἐνταυθοῖ δέ ἄλφα, εἶτα ὅ τι μέν ἄν δοκῇ ἡμῖν τῆς δικαιοσύνης ἔργον εἶναι, πρός τό δέλτα τιθῶμεν, ὅ τι δ' ἄν τῆς ἀδικίας, πρός τό ἄλφα; εἴ τί σοι δοκεῖ, ἔφη, προσδεῖν τούτων, ποίει ταῦτα. καί ὁ σωκράτης γράψας ὥσπερ εἶπεν, οὐκοῦν, ἔφη, ἔστιν ἐν ἀνθρώποις ψεύδεσθαι; ἔστι μέντοι, ἔφη. ποτέρωσε οὖν, ἔφη, θῶμεν τοῦτο; δῆλον, ἔφη, ὅτι πρός τήν ἀδικίαν. οὐκοῦν, ἔφη, καί ἐξαπατᾶν ἔστι; καί μάλα, ἔφη. τοῦτο οὖν ποτέρωσε θῶμεν; καί τοῦτο δῆλον ὅτι, ἔφη, πρός τήν ἀδικίαν. τί δέ τό κακουργεῖν; καί τοῦτο, ἔφη. τό δέ ἀνδραποδίζεσθαι; καί τοῦτο. πρός δέ τῇ δικαιοσύνῃ οὐδέν ἡμῖν τούτων κείσεται, ὦ εὐθύδημε; δεινόν γάρ ἄν εἴη, ἔφη. τί δ'; ἐάν τις στρατηγός αἱρεθείς ἄδικόν τε καί ἐχθράν πόλιν ἐξανδραποδίσηται, φήσομεν τοῦτον ἀδικεῖν; οὐ δῆτα, ἔφη. δίκαια δέ ποιεῖν οὐ φήσομεν; καί μάλα. τί δ'; ἐάν ἐξαπατᾷ πολεμῶν αὐτοῖς; δίκαιον, ἔφη, καί τοῦτο. ἐάν δέ κλέπτῃ τε καί ἁρπάζῃ τά τούτων, οὐ δίκαια ποιήσει; καί μάλα, ἔφη: ἀλλ' ἐγώ σε τό πρῶτον ὑπελάμβανον πρός τούς φίλους μόνον ταῦτα ἐρωτᾶν. οὐκοῦν, ἔφη, ὅσα πρός τῇ ἀδικίᾳ ἐθήκαμεν, ταῦτα καί πρός τῇ δικαιοσύνῃ θετέον ἄν εἴη; ἔοικεν, ἔφη. βούλει οὖν, ἔφη, ταῦτα οὕτω θέντες διορισώμεθα πάλιν πρός μέν τούς πολεμίους δίκαιον εἶναι τά τοιαῦτα ποιεῖν, πρός δέ τούς φίλους ἄδικον, ἀλλά δεῖν πρός γε τούτους ὡς ἁπλούστατον εἶναι; πάνυ μέν οὖν, ἔφη ὁ εὐθύδημος. τί οὖν; ἔφη ὁ σωκράτης, ἐάν τις στρατηγός ὁρῶν ἀθύμως ἔχον τό στράτευμα ψευσάμενος φήσῃ συμμάχους προσιέναι καί τῷ ψεύδει τούτῳ παύσῃ τῆς ἀθυμίας τούς στρατιώτας, ποτέρωθι τήν ἀπάτην ταύτην θήσομεν; δοκεῖ μοι, ἔφη, πρός τήν δικαιοσύνην. ἐάν δέ τις υἱόν ἑαυτοῦ δεόμενον φαρμακείας καί μή προσιέμενον φάρμακον ἐξαπατήσας ὡς σιτίον τό φάρμακον δῷ καί τῷ ψεύδει χρησάμενος οὕτως ὑγιᾶ ποιήσῃ, ταύτην αὖ τήν ἀπάτην ποῖ θετέον; δοκεῖ μοι, ἔφη, καί ταύτην εἰς τό αὐτό. τί δ'; ἐάν τις, ἐν ἀθυμίᾳ ὄντος φίλου, δείσας μή διαχρήσηται ἑαυτόν, κλέψῃ ἤ ἁρπάσῃ ἤ ξίφος ἤ ἄλλο τι τοιοῦτον, τοῦτο αὖ ποτέρωσε θετέον; καί τοῦτο νή δί', ἔφη, πρός τήν δικαιοσύνην. λέγεις, ἔφη, σύ οὐδέ πρός τούς φίλους ἅπαντα δεῖν ἁπλοίζεσθαι; μά δί' οὐ δῆτα, ἔφη: ἀλλά μετατίθεμαι τά εἰρημένα, εἴπερ ἔξεστι. δεῖ γέ τοι, ἔφη ὁ σωκράτης, ἐξεῖναι πολύ μᾶλλον ἤ μή ὀρθῶς τιθέναι. τῶν δέ δή τούς φίλους ἐξαπατώντων ἐπί βλάβῃ, ἵνα μηδέ τοῦτο παραλίπωμεν ἄσκεπτον, πότερος ἀδικώτερός ἐστιν, ὁ ἑκών ἤ ὁ ἄκων; ἀλλ', ὦ σώκρατες, οὐκέτι μέν ἔγωγε πιστεύω οἷς ἀποκρίνομαι: καί γάρ τά πρόσθεν πάντα νῦν ἄλλως ἔχειν δοκεῖ μοι, ἤ ὡς ἐγώ τότε ᾤμην: ὅμως δέ εἰρήσθω μοι ἀδικώτερον εἶναι τόν ἑκόντα ψευδόμενον τοῦ ἄκοντος. δοκεῖ δέ σοι μάθησις καί ἐπιστήμη τοῦ δικαίου εἶναι ὥσπερ τῶν γραμμάτων; ἔμοιγε. πότερον δέ γραμματικώτερον κρίνεις, ὅς ἄν ἑκών μή ὀρθῶς γράφῃ καί ἀναγιγνώσκῃ ἤ ὅς ἄν ἄκων; ὅς ἄν ἑκών, ἔγωγε: δύναιτο γάρ ἄν, ὁπότε βούλοιτο, καί ὀρθῶς αὐτά ποιεῖν. οὐκοῦν ὁ μέν ἑκών μή ὀρθῶς γράφων γραμματικός ἄν εἴη, ὁ δέ ἄκων ἀγράμματος; πῶς γάρ οὔ; τά δίκαια δέ πότερον ὁ ἑκών ψευδόμενος καί ἐξαπατῶν οἶδεν ἤ ὁ ἄκων; δῆλον ὅτι ὁ ἑκών. οὐκοῦν γραμματικώτερον μέν τόν ἐπιστάμενον γράμματα τοῦ μή ἐπισταμένου φῄς εἶναι; ναί. δικαιότερον δέ τόν ἐπιστάμενον τά δίκαια τοῦ μή ἐπισταμένου; φαίνομαι: δοκῶ δέ μοι καί ταῦτα οὐκ οἶδ' ὅπως λέγειν. τί δέ δή, ὅς ἄν βουλόμενος τἀληθῆ λέγειν μηδέποτε τά αὐτά περί τῶν αὐτῶν λέγῃ, ἀλλ' ὁδόν τε φράζων τήν αὐτήν τοτέ μέν πρός ἕω, τοτέ δέ πρός ἑσπέραν φράζῃ, καί λογισμόν ἀποφαινόμενος τόν αὐτόν τοτέ μέν πλείω, τοτέ δ' ἐλάττω ἀποφαίνηται, τί σοι δοκεῖ ὁ τοιοῦτος; δῆλος νή δί' εἶναι ὅτι ἅ ᾤετο εἰδέναι οὐκ οἶδεν. οἶσθα δέ τινας ἀνδραποδώδεις καλουμένους; ἔγωγε. πότερον διά σοφίαν ἤ δι' ἀμαθίαν; δῆλον ὅτι δι' ἀμαθίαν. ἆρ' οὖν διά τήν τοῦ χαλκεύειν ἀμαθίαν τοῦ ὀνόματος τούτου τυγχάνουσιν; οὐ δῆτα. ἀλλ' ἄρα διά τήν τοῦ τεκταίνεσθαι; οὐδέ διά ταύτην. ἀλλά διά τήν τοῦ σκυτεύειν; οὐδέ δι' ἕν τούτων, ἔφη, ἀλλά καί τοὐναντίον: οἱ γάρ πλεῖστοι τῶν γε τά τοιαῦτα ἐπισταμένων ἀνδραποδώδεις εἰσίν. ἆρ' οὖν τῶν τά καλά καί ἀγαθά καί δίκαια μή εἰδότων τό ὄνομα τοῦτ' ἐστίν; ἔμοιγε δοκεῖ, ἔφη. οὐκοῦν δεῖ παντί τρόπῳ διατειναμένους φεύγειν ὅπως μή ἀνδράποδα ὦμεν. ἀλλά νή τούς θεούς, ἔφη, ὦ σώκρατες, πάνυ ᾤμην φιλοσοφεῖν φιλοσοφίαν δι' ἧς ἄν μάλιστα ἐνόμιζον παιδευθῆναι τά προσήκοντα ἀνδρί καλοκαγαθίας ὀρεγομένῳ: νῦν δέ πῶς οἴει με ἀθύμως ἔχειν, ὁρῶντα ἐμαυτόν διά μέν τά προπεπονημένα οὐδέ τό ἐρωτώμενον ἀποκρίνεσθαι δυνάμενον ὑπέρ ὧν μάλιστα χρή εἰδέναι, ἄλλην δέ ὁδόν οὐδεμίαν ἔχοντα ἥν ἄν πορευόμενος βελτίων γενοίμην; καί ὁ σωκράτης, εἰπέ μοι, ἔφη, ὦ εὐθύδημε: εἰς δελφούς δέ ἤδη πώποτε ἀφίκου; καί δίς γε νή δί', ἔφη. κατέμαθες οὖν πρός τῷ ναῷ που γεγραμμένον τό γνῶθι σαυτόν; ἔγωγε. πότερον οὖν οὐδέν σοι τοῦ γράμματος ἐμέλησεν ἤ προσέσχες τε καί ἐπεχείρησας σαυτόν ἐπισκοπεῖν ὅστις εἴης; μά δί' οὐ δῆτα, ἔφη: καί γάρ δή πάνυ τοῦτό γε ᾤμην εἰδέναι: σχολῇ γάρ ἄν ἄλλο τι ᾔδειν, εἴ γε μηδ' ἐμαυτόν ἐγίγνωσκον. πότερα δέ σοι δοκεῖ γιγνώσκειν ἑαυτόν, ὅστις τοὔνομα τό ἑαυτοῦ μόνον οἶδεν, ἤ ὅστις, ὥσπερ οἱ τούς ἵππους ὠνούμενοι οὐ πρότερον οἴονται γιγνώσκειν ὅν ἄν βούλωνται γνῶναι, πρίν ἄν ἐπισκέψωνται πότερον εὐπειθής ἐστιν ἤ δυσπειθής, καί πότερον ἰσχυρός ἤ ἀσθενής, καί πότερον ταχύς ἤ βραδύς, καί τἆλλα τά πρός τήν τοῦ ἵππου χρείαν ἐπιτήδειά τε καί ἀνεπιτήδεια ὅπως ἔχει, οὕτως ἑαυτόν ἐπισκεψάμενος, ὁποῖός ἐστι πρός τήν ἀνθρωπίνην χρείαν, ἔγνωκε τήν αὑτοῦ δύναμιν; οὕτως ἔμοιγε δοκεῖ, ἔφη, ὁ μή εἰδώς τήν αὑτοῦ δύναμιν ἀγνοεῖν ἑαυτόν. ἐκεῖνο δέ οὐ φανερόν, ἔφη, ὅτι διά μέν τό εἰδέναι ἑαυτούς πλεῖστα ἀγαθά πάσχουσιν ἄνθρωποι, διά δέ τό ἐψεῦσθαι ἑαυτῶν πλεῖστα κακά; οἱ μέν γάρ εἰδότες ἑαυτούς τά τε ἐπιτήδεια ἑαυτοῖς ἴσασι καί διαγιγνώσκουσιν ἅ τε δύνανται καί ἅ μή: καί ἅ μέν ἐπίστανται πράττοντες πορίζονταί τε ὧν δέονται καί εὖ πράττουσιν, ὧν δέ μή ἐπίστανται ἀπεχόμενοι ἀναμάρτητοι γίγνονται καί διαφεύγουσι τό κακῶς πράττειν: διά τοῦτο δέ καί τούς ἄλλους ἀνθρώπους δυνάμενοι δοκιμάζειν καί διά τῆς τῶν ἄλλων χρείας τά τε ἀγαθά πορίζονται καί τά κακά φυλάττονται. οἱ δέ μή εἰδότες, ἀλλά διεψευσμένοι τῆς ἑαυτῶν δυνάμεως, πρός τε τούς ἄλλους ἀνθρώπους καί τἆλλα ἀνθρώπινα πράγματα ὁμοίως διάκεινται, καί οὔτε ὧν δέονται ἴσασιν οὔτε ὅ τι πράττουσιν οὔτε οἷς χρῶνται, ἀλλά πάντων τούτων διαμαρτάνοντες τῶν τε ἀγαθῶν ἀποτυγχάνουσι καί τοῖς κακοῖς περιπίπτουσι. καί οἱ μέν εἰδότες ὅ τι ποιοῦσιν, ἐπιτυγχάνοντες ὧν πράττουσιν, εὔδοξοί τε καί τίμιοι γίγνονται: καί οἵ τε ὅμοιοι τούτοις ἡδέως χρῶνται, οἵ τε ἀποτυγχάνοντες τῶν πραγμάτων ἐπιθυμοῦσι τούτους ὑπέρ αὑτῶν βουλεύεσθαι, καί προΐστασθαί γε αὑτῶν τούτους, καί τάς ἐλπίδας τῶν ἀγαθῶν ἐν τούτοις ἔχουσι, καί διά πάντα ταῦτα πάντων μάλιστα τούτους ἀγαπῶσιν. οἱ δέ μή εἰδότες ὅ τι ποιοῦσι, κακῶς τε αἱρούμενοι καί οἷς ἄν ἐπιχειρήσωσιν ἀποτυγχάνοντες, οὐ μόνον ἐν αὐτοῖς τούτοις ζημιοῦνταί τε καί κολάζονται, ἀλλά καί ἀδοξοῦσι διά ταῦτα καί καταγέλαστοι γίγνονται καί καταφρονούμενοι καί ἀτιμαζόμενοι ζῶσιν. ὁρᾷς δέ καί τῶν πόλεων ὅτι ὅσαι ἄν ἀγνοήσασαι τήν ἑαυτῶν δύναμιν κρείττοσι πολεμήσωσιν, αἱ μέν ἀνάστατοι γίγνονται, αἱ δ' ἐξ ἐλευθέρων δοῦλαι. καί ὁ εὐθύδημος, ὡς πάνυ μοι δοκοῦν, ἔφη, ὦ σώκρατες, περί πολλοῦ ποιητέον εἶναι τό ἑαυτόν γιγνώσκειν, οὕτως ἴσθι: ὁπόθεν δέ χρή ἄρξασθαι ἐπισκοπεῖν ἑαυτόν, τοῦτο πρός σέ ἀποβλέπω εἴ μοι ἐθελήσαις ἄν ἐξηγήσασθαι. οὐκοῦν, ἔφη ὁ σωκράτης, τά μέν ἀγαθά καί τά κακά ὁποῖά ἐστι πάντως που γιγνώσκεις; νή δί', ἔφη, εἰ γάρ μηδέ ταῦτα οἶδα, καί τῶν ἀνδραπόδων φαυλότερος ἄν εἴην. ἴθι δή, ἔφη, καί ἐμοί ἐξήγησαι αὐτά. ἀλλ' οὐ χαλεπόν, ἔφη: πρῶτον μέν γάρ αὐτό τό ὑγιαίνειν ἀγαθόν εἶναι νομίζω, τό δέ νοσεῖν κακόν: ἔπειτα καί τά αἴτια ἑκατέρου αὐτῶν καί ποτά καί βρωτά καί ἐπιτηδεύματα τά μέν πρός τό ὑγιαίνειν φέροντα ἀγαθά, τά δέ πρός τό νοσεῖν κακά. οὐκοῦν, ἔφη, καί τό ὑγιαίνειν καί τό νοσεῖν, ὅταν μέν ἀγαθοῦ τινος αἴτια γίγνηται, ἀγαθά ἄν εἴη, ὅταν δέ κακοῦ, κακά. πότε δ' ἄν, ἔφη, τό μέν ὑγιαίνειν κακοῦ αἴτιον γένοιτο, τό δέ νοσεῖν ἀγαθοῦ; ὅταν νή δί', ἔφη, στρατείας τε αἰσχρᾶς καί ναυτιλίας βλαβερᾶς καί ἄλλων πολλῶν τοιούτων οἱ μέν διά ῥώμην μετασχόντες ἀπόλωνται, οἱ δέ δι' ἀσθένειαν ἀπολειφθέντες σωθῶσιν. ἀληθῆ λέγεις: ἀλλ' ὁρᾷς, ἔφη, ὅτι καί τῶν ὠφελίμων οἱ μέν διά ῥώμην μετέχουσιν, οἱ δέ δι' ἀσθένειαν ἀπολείπονται. ταῦτα οὖν, ἔφη, ποτέ μέν ὠφελοῦντα, ποτέ δέ βλάπτοντα, μᾶλλον ἀγαθά ἤ κακά ἐστιν; οὐδέν μά δία φαίνεται κατά γε τοῦτον τόν λόγον. ἀλλ' ἥ γέ τοι σοφία, ὦ σώκρατες, ἀναμφισβητήτως ἀγαθόν ἐστι: ποῖον γάρ ἄν τις πρᾶγμα οὐ βέλτιον πράττοι σοφός ὤν ἤ ἀμαθής; τί δέ; τόν δαίδαλον, ἔφη, οὐκ ἀκήκοας ὅτι ληφθείς ὑπό μίνω διά τήν σοφίαν ἠναγκάζετο ἐκείνῳ δουλεύειν καί τῆς τε πατρίδος ἅμα καί τῆς ἐλευθερίας ἐστερήθη καί ἐπιχειρῶν ἀποδιδράσκειν μετά τοῦ υἱοῦ τόν τε παῖδα ἀπώλεσε καί αὐτός οὐκ ἐδυνήθη σωθῆναι, ἀλλ' ἀπενεχθείς εἰς τούς βαρβάρους πάλιν ἐκεῖ ἐδούλευε; λέγεται νή δί', ἔφη, ταῦτα. τά δέ παλαμήδους οὐκ ἀκήκοας πάθη; τοῦτον γάρ δή πάντες ὑμνοῦσιν ὡς διά σοφίαν φθονηθείς ὑπό τοῦ ὀδυσσέως ἀπόλλυται. λέγεται καί ταῦτα, ἔφη. ἄλλους δέ πόσους οἴει διά σοφίαν ἀνασπάστους πρός βασιλέα γεγονέναι καί ἐκεῖ δουλεύειν; κινδυνεύει, ἔφη, ὦ σώκρατες, ἀναμφιλογώτατον ἀγαθόν εἶναι τό εὐδαιμονεῖν. εἴ γε μή τις αὐτό, ἔφη, ὦ εὐθύδημε, ἐξ ἀμφιλόγων ἀγαθῶν συντιθείη. τί δ' ἄν, ἔφη, τῶν εὐδαιμονικῶν ἀμφίλογον εἴη; οὐδέν, ἔφη, εἴ γε μή προσθήσομεν αὐτῷ κάλλος ἤ ἰσχύν ἤ πλοῦτον ἤ δόξαν ἤ καί τι ἄλλο τῶν τοιούτων. ἀλλά νή δία προσθήσομεν, ἔφη: πῶς γάρ ἄν τις ἄνευ τούτων εὐδαιμονοίη; νή δί', ἔφη, προσθήσομεν ἄρα, ἐξ ὧν πολλά καί χαλεπά συμβαίνει τοῖς ἀνθρώποις: πολλοί μέν γάρ διά τό κάλλος ὑπό τῶν ἐπί τοῖς ὡραίοις παρακεκινηκότων διαφθείρονται, πολλοί δέ διά τήν ἰσχύν μείζοσιν ἔργοις ἐπιχειροῦντες οὐ μικροῖς κακοῖς περιπίπτουσι, πολλοί δέ διά τόν πλοῦτον διαθρυπτόμενοί τε καί ἐπιβουλευόμενοι ἀπόλλυνται, πολλοί δέ διά δόξαν καί πολιτικήν δύναμιν μεγάλα κακά πεπόνθασιν. ἀλλά μήν, ἔφη, εἴ γε μηδέ τό εὐδαιμονεῖν ἐπαινῶν ὀρθῶς λέγω, ὁμολογῶ μηδ' ὅ τι πρός τούς θεούς εὔχεσθαι χρή εἰδέναι. ἀλλά ταῦτα μέν, ἔφη ὁ σωκράτης, ἴσως διά τό σφόδρα πιστεύειν εἰδέναι οὐδ' ἔσκεψαι: ἐπεί δέ πόλεως δημοκρατουμένης παρασκευάζῃ προεστάναι, δῆλον ὅτι δημοκρατίαν γε οἶσθα τί ἐστι. πάντως δήπου, ἔφη. δοκεῖ οὖν σοι δυνατόν εἶναι δημοκρατίαν εἰδέναι μή εἰδότα δῆμον; μά δί' οὐκ ἔμοιγε. καί δῆμον ἄρ' οἶσθα τί ἐστιν; οἶμαι ἔγωγε. καί τί νομίζεις δῆμον εἶναι; τούς πένητας τῶν πολιτῶν ἔγωγε. καί τούς πένητας ἄρα οἶσθα; πῶς γάρ οὔ; ἆρ' οὖν καί τούς πλουσίους οἶσθα; οὐδέν γε ἧττον ἤ καί τούς πένητας. ποίους δέ πένητας καί ποίους πλουσίους καλεῖς; τούς μέν, οἶμαι, μή ἱκανά ἔχοντας εἰς ἅ δεῖ τελεῖν πένητας, τούς δέ πλείω τῶν ἱκανῶν πλουσίους. καταμεμάθηκας οὖν ὅτι ἐνίοις μέν πάνυ ὀλίγα ἔχουσιν οὐ μόνον ἀρκεῖ ταῦτα, ἀλλά καί περιποιοῦνται ἀπ' αὐτῶν, ἐνίοις δέ πάνυ πολλά οὐχ ἱκανά ἐστι; καί νή δί', ἔφη ὁ εὐθύδημος, ὀρθῶς γάρ με ἀναμιμνῄσκεις, οἶδα [γάρ] καί τυράννους τινάς, οἵ δι' ἔνδειαν ὥσπερ οἱ ἀπορώτατοι ἀναγκάζονται ἀδικεῖν. οὐκοῦν, ἔφη ὁ σωκράτης, εἴ γε ταῦτα οὕτως ἔχει, τούς μέν τυράννους εἰς τόν δῆμον θήσομεν, τούς δέ ὀλίγα κεκτημένους, ἐάν οἰκονομικοί ὦσιν, εἰς τούς πλουσίους. καί ὁ εὐθύδημος ἔφη: ἀναγκάζει με καί ταῦτα ὁμολογεῖν δῆλον ὅτι ἡ ἐμή φαυλότης: καί φροντίζω μή κράτιστον ᾖ μοι σιγᾶν: κινδυνεύω γάρ ἁπλῶς οὐδέν εἰδέναι. καί πάνυ ἀθύμως ἔχων ἀπῆλθε καί καταφρονήσας ἑαυτοῦ καί νομίσας τῷ ὄντι ἀνδράποδον εἶναι. πολλοί μέν οὖν τῶν οὕτω διατεθέντων ὑπό σωκράτους οὐκέτι αὐτῷ προσῇσαν, οὕς καί βλακοτέρους ἐνόμιζεν: ὁ δέ εὐθύδημος ὑπέλαβεν οὐκ ἄν ἄλλως ἀνήρ ἀξιόλογος γενέσθαι, εἰ μή ὅτι μάλιστα σωκράτει συνείη: καί οὐκ ἀπελείπετο ἔτι αὐτοῦ, εἰ μή τι ἀναγκαῖον εἴη: ἔνια δέ καί ἐμιμεῖτο ὧν ἐκεῖνος ἐπετήδευεν. ὁ δ', ὡς ἔγνω αὐτόν οὕτως ἔχοντα, ἥκιστα μέν διετάραττεν, ἁπλούστατα δέ καί σαφέστατα ἐξηγεῖτο ἅ τε ἐνόμιζεν εἰδέναι δεῖν καί ἐπιτηδεύειν κράτιστα εἶναι. τό μέν οὖν λεκτικούς καί πρακτικούς καί μηχανικούς γίγνεσθαι τούς συνόντας οὐκ ἔσπευδεν, ἀλλά πρότερον τούτων ᾤετο χρῆναι σωφροσύνην αὐτοῖς ἐγγενέσθαι. τούς γάρ ἄνευ τοῦ σωφρονεῖν ταῦτα δυναμένους ἀδικωτέρους τε καί δυνατωτέρους κακουργεῖν ἐνόμιζεν εἶναι. πρῶτον μέν δή περί θεούς ἐπειρᾶτο σώφρονας ποιεῖν τούς συνόντας. ἄλλοι μέν οὖν αὐτῷ πρός ἄλλους οὕτως ὁμιλοῦντι παραγενόμενοι διηγοῦντο: ἐγώ δέ, ὅτε πρός εὐθύδημον τοιάδε διελέγετο, παρεγενόμην. εἰπέ μοι, ἔφη, ὦ εὐθύδημε, ἤδη ποτέ σοι ἐπῆλθεν ἐνθυμηθῆναι ὡς ἐπιμελῶς οἱ θεοί ὧν οἱ ἄνθρωποι δέονται κατεσκευάκασι; καί ὅς, μά τόν δί', ἔφη, οὐκ ἔμοιγε. ἀλλ' οἶσθά γ', ἔφη, ὅτι πρῶτον μέν φωτός δεόμεθα, ὅ ἡμῖν οἱ θεοί παρέχουσι; νή δί', ἔφη, ὅ γ' εἰ μή εἴχομεν, ὅμοιοι τοῖς τυφλοῖς ἄν ἦμεν ἕνεκά γε τῶν ἡμετέρων ὀφθαλμῶν. ἀλλά μήν καί ἀναπαύσεώς γε δεομένοις ἡμῖν νύκτα παρέχουσι κάλλιστον ἀναπαυτήριον. πάνυ γ', ἔφη, καί τοῦτο χάριτος ἄξιον. οὐκοῦν καί ἐπειδή ὁ μέν ἥλιος φωτεινός ὤν τάς τε ὥρας τῆς ἡμέρας ἡμῖν καί τἆλλα πάντα σαφηνίζει, ἡ δέ νύξ διά τό σκοτεινή εἶναι ἀσαφεστέρα ἐστίν, ἄστρα ἐν τῇ νυκτί ἀνέφηναν, ἅ ἡμῖν τῆς νυκτός τάς ὥρας ἐμφανίζει, καί διά τοῦτο πολλά ὧν δεόμεθα πράττομεν; ἔστι ταῦτα, ἔφη. ἀλλά μήν ἥ γε σελήνη οὐ μόνον τῆς νυκτός, ἀλλά καί τοῦ μηνός τά μέρη φανερά ἡμῖν ποιεῖ. πάνυ μέν οὖν, ἔφη. τό δ', ἐπεί τροφῆς δεόμεθα, ταύτην ἡμῖν ἐκ τῆς γῆς ἀναδιδόναι καί ὥρας ἁρμοττούσας πρός τοῦτο παρέχειν, αἵ ἡμῖν οὐ μόνον ὧν δεόμεθα πολλά καί παντοῖα παρασκευάζουσιν, ἀλλά καί οἷς εὐφραινόμεθα; πάνυ, ἔφη, καί ταῦτα φιλάνθρωπα. τό δέ καί ὕδωρ ἡμῖν παρέχειν οὕτω πολλοῦ ἄξιον, ὥστε συμφύειν τε καί συναύξειν τῇ γῇ καί ταῖς ὥραις πάντα τά χρήσιμα ἡμῖν, συντρέφειν δέ καί αὐτούς ἡμᾶς καί μιγνύμενον πᾶσι τοῖς τρέφουσιν ἡμᾶς εὐκατεργαστότερά τε καί ὠφελιμώτερα καί ἡδίω ποιεῖν αὐτά, καί ἐπειδή πλείστου δεόμεθα τούτου, ἀφθονέστατον αὐτό παρέχειν ἡμῖν; καί τοῦτο, ἔφη, προνοητικόν. τό δέ καί τό πῦρ πορίσαι ἡμῖν, ἐπίκουρον μέν ψύχους, ἐπίκουρον δέ σκότους, συνεργόν δέ πρός πᾶσαν τέχνην καί πάντα ὅσα ὠφελείας ἕνεκα ἄνθρωποι κατασκευάζονται; ὡς γάρ συνελόντι εἰπεῖν οὐδέν ἀξιόλογον ἄνευ πυρός ἄνθρωποι τῶν πρός τόν βίον χρησίμων κατασκευάζονται. ὑπερβάλλει, ἔφη, καί τοῦτο φιλανθρωπίᾳ. τό δέ τόν ἥλιον, ἐπειδάν ἐν χειμῶνι τράπηται, προσιέναι τά μέν ἁδρύνοντα, τά δέ ξηραίνοντα, ὧν καιρός διελήλυθε, καί ταῦτα διαπραξάμενον μηκέτι ἐγγυτέρω προσιέναι, ἀλλ' ἀποτρέπεσθαι φυλαττόμενον μή τι ἡμᾶς μᾶλλον τοῦ δέοντος θερμαίνων βλάψῃ, καί ὅταν αὖ πάλιν ἀπιών γένηται ἔνθα καί ἡμῖν δῆλόν ἐστιν ὅτι, εἰ προσωτέρω ἄπεισιν, ἀποπαγησόμεθα ὑπό τοῦ ψύχους, πάλιν αὖ τρέπεσθαι καί προσχωρεῖν, καί ἐνταῦθα τοῦ οὐρανοῦ ἀναστρέφεσθαι ἔνθα ὤν μάλιστ' <ἄν> ἡμᾶς ὠφελοίη; νή τόν δί', ἔφη, καί ταῦτα παντάπασιν ἔοικεν ἀνθρώπων ἕνεκα γιγνομένοις. τό δ', ἐπειδή καί τοῦτο φανερόν ὅτι οὐκ ἄν ὑπενέγκαιμεν οὔτε τό καῦμα οὔτε τό ψῦχος, εἰ ἐξαπίνης γίγνοιτο, οὕτω μέν κατά μικρόν προσιέναι τόν ἥλιον, οὕτω δέ κατά μικρόν ἀπιέναι, ὥστε λανθάνειν ἡμᾶς εἰς ἑκάτερα τά ἰσχυρότατα καθισταμένους; ἐγώ μέν, ἔφη ὁ εὐθύδημος, ἤδη τοῦτο σκοπῶ, εἰ ἄρα τί ἐστι τοῖς θεοῖς ἔργον ἤ ἀνθρώπους θεραπεύειν: ἐκεῖνο δέ μόνον ἐμποδίζει με, ὅτι καί τἆλλα ζῷα τούτων μετέχει. οὐ γάρ καί τοῦτ', ἔφη ὁ σωκράτης, φανερόν ὅτι καί ταῦτα ἀνθρώπων ἕνεκα γίγνεταί τε καί ἀνατρέφεται; τί γάρ ἄλλο ζῷον αἰγῶν τε καί οἰῶν καί βοῶν καί ἵππων καί ὄνων καί τῶν ἄλλων ζῴων τοσαῦτα ἀγαθά ἀπολαύει ὅσα ἄνθρωποι; ἐμοί μέν γάρ δοκεῖ, πλείω <ἤ> τῶν φυτῶν: τρέφονται γοῦν καί χρηματίζονται οὐδέν ἧττον ἀπό τούτων ἤ ἀπ' ἐκείνων: πολύ δέ γένος ἀνθρώπων τοῖς μέν ἐκ τῆς γῆς φυομένοις εἰς τροφήν οὐ χρῆται, ἀπό δέ βοσκημάτων γάλακτι καί τυρῷ καί κρέασι τρεφόμενοι ζῶσι: πάντες δέ τιθασεύοντες καί δαμάζοντες τά χρήσιμα τῶν ζῴων εἴς τε πόλεμον καί εἰς ἄλλα πολλά συνεργοῖς χρῶνται. ὁμογνωμονῶ σοι καί τοῦτ', ἔφη: ὁρῶ γάρ αὐτῶν καί τά πολύ ἰσχυρότερα ἡμῶν οὕτως ὑποχείρια γιγνόμενα τοῖς ἀνθρώποις ὥστε χρῆσθαι αὐτοῖς ὅ τι ἄν βούλωνται. τό δ', ἐπειδή πολλά μέν καλά καί ὠφέλιμα, διαφέροντα δέ ἀλλήλων ἐστί, προσθεῖναι τοῖς ἀνθρώποις αἰσθήσεις ἁρμοττούσας πρός ἕκαστα, δι' ὧν ἀπολαύομεν πάντων τῶν ἀγαθῶν: τό δέ καί λογισμόν ἡμῖν ἐμφῦσαι, ᾧ περί ὧν αἰσθανόμεθα λογιζόμενοί τε καί μνημονεύοντες καταμανθάνομεν ὅπῃ ἕκαστα συμφέρει, καί πολλά μηχανώμεθα, δι' ὧν τῶν τε ἀγαθῶν ἀπολαύομεν καί τά κακά ἀλεξόμεθα: τό δέ καί ἑρμηνείαν δοῦναι, δι' ἧς πάντων τῶν ἀγαθῶν μεταδίδομέν τε ἀλλήλοις διδάσκοντες καί κοινωνοῦμεν καί νόμους τιθέμεθα καί πολιτευόμεθα; παντάπασιν ἐοίκασιν, ὦ σώκρατες, οἱ θεοί πολλήν τῶν ἀνθρώπων ἐπιμέλειαν ποιεῖσθαι. τό δέ καί, ᾗ ἀδυνατοῦμεν τά συμφέροντα προνοεῖσθαι ὑπέρ τῶν μελλόντων, ταύτῃ αὐτούς ἡμῖν συνεργεῖν, διά μαντικῆς τοῖς πυνθανομένοις φράζοντας τά ἀποβησόμενα καί διδάσκοντας ᾗ ἄν ἄριστα γίγνοιτο; σοί δ', ἔφη, ὦ σώκρατες, ἐοίκασιν ἔτι φιλικώτερον ἤ τοῖς ἄλλοις χρῆσθαι, εἴ γε μηδέ ἐπερωτώμενοι ὑπό σοῦ προσημαίνουσί σοι ἅ τε χρή ποιεῖν καί ἅ μή. ὅτι δέ γε ἀληθῆ λέγω, καί σύ γνώσῃ, ἄν μή ἀναμένῃς ἕως ἄν τάς μορφάς τῶν θεῶν ἴδῃς, ἀλλ' ἐξαρκῇ σοι τά ἔργα αὐτῶν ὁρῶντι σέβεσθαι καί τιμᾶν τούς θεούς. ἐννόει δέ ὅτι καί αὐτοί οἱ θεοί οὕτως ὑποδεικνύουσιν: οἵ τε γάρ ἄλλοι ἡμῖν τἀγαθά διδόντες οὐδέν τούτων εἰς τό ἐμφανές ἰόντες διδόασι, καί ὁ τόν ὅλον κόσμον συντάττων τε καί συνέχων, ἐν ᾧ πάντα καλά καί ἀγαθά ἐστι, καί ἀεί μέν χρωμένοις ἀτριβῆ τε καί ὑγιᾶ καί ἀγήρατα παρέχων, θᾶττον δέ νοήματος ὑπηρετοῦντα ἀναμαρτήτως, οὗτος τά μέγιστα μέν πράττων ὁρᾶται, τάδε δέ οἰκονομῶν ἀόρατος ἡμῖν ἐστιν. ἐννόει δ' ὅτι καί ὁ πᾶσι φανερός δοκῶν εἶναι ἥλιος οὐκ ἐπιτρέπει τοῖς ἀνθρώποις ἑαυτόν ἀκριβῶς ὁρᾶν, ἀλλ', ἐάν τις αὐτόν ἀναιδῶς ἐγχειρῇ θεάσασθαι, τήν ὄψιν ἀφαιρεῖται. καί τούς ὑπηρέτας δέ τῶν θεῶν εὑρήσεις ἀφανεῖς ὄντας: κεραυνός τε γάρ ὅτι μέν ἄνωθεν ἀφίεται, δῆλον, καί ὅτι οἷς ἄν ἐντύχῃ πάντων κρατεῖ, ὁρᾶται δ' οὔτ' ἐπιών οὔτ' ἐγκατασκήψας οὔτε ἀπιών: καί ἄνεμοι αὐτοί μέν οὐχ ὁρῶνται, ἅ δέ ποιοῦσι φανερά ἡμῖν ἐστι, καί προσιόντων αὐτῶν αἰσθανόμεθα. ἀλλά μήν καί ἀνθρώπου γε ψυχή, ἥ, εἴπερ τι καί ἄλλο τῶν ἀνθρωπίνων, τοῦ θείου μετέχει, ὅτι μέν βασιλεύει ἐν ἡμῖν, φανερόν, ὁρᾶται δέ οὐδ' αὐτή. ἅ χρή κατανοοῦντα μή καταφρονεῖν τῶν ἀοράτων, ἀλλ' ἐκ τῶν γιγνομένων τήν δύναμιν αὐτῶν καταμανθάνοντα τιμᾶν τό δαιμόνιον. ἐγώ μέν, ὦ σώκρατες, ἔφη ὁ εὐθύδημος, ὅτι μέν οὐδέ μικρόν ἀμελήσω τοῦ δαιμονίου, σαφῶς οἶδα: ἐκεῖνο δέ ἀθυμῶ, ὅτι μοι δοκεῖ τάς τῶν θεῶν εὐεργεσίας οὐδ' ἄν εἷς ποτε ἀνθρώπων ἀξίαις χάρισιν ἀμείβεσθαι. ἀλλά μή τοῦτο ἀθύμει, ἔφη, ὦ εὐθύδημε: ὁρᾷς γάρ ὅτι ὁ ἐν δελφοῖς θεός, ὅταν τις αὐτόν ἐπερωτᾷ πῶς ἄν τοῖς θεοῖς χαρίζοιτο, ἀποκρίνεται: νόμῳ πόλεως: νόμος δέ δήπου πανταχοῦ ἐστι κατά δύναμιν ἱεροῖς θεούς ἀρέσκεσθαι. πῶς οὖν ἄν τις κάλλιον καί εὐσεβέστερον τιμῴη θεούς ἤ, ὡς αὐτοί κελεύουσιν, οὕτω ποιῶν; ἀλλά χρή τῆς μέν δυνάμεως μηδέν ὑφίεσθαι: ὅταν γάρ τις τοῦτο ποιῇ, φανερός δήπου ἐστί τότε οὐ τιμῶν θεούς. χρή οὖν μηδέν ἐλλείποντα κατά δύναμιν τιμᾶν τούς θεούς θαρρεῖν τε καί ἐλπίζειν τά μέγιστα ἀγαθά. οὐ γάρ παρ' ἄλλων γ' ἄν τις μείζω ἐλπίζων σωφρονοίη ἤ παρά τῶν τά μέγιστα ὠφελεῖν δυναμένων, οὐδ' ἄν ἄλλως μᾶλλον ἤ εἰ τούτοις ἀρέσκοι: ἀρέσκοι δέ πῶς ἄν μᾶλλον ἤ εἰ ὡς μάλιστα πείθοιτο αὐτοῖς; τοιαῦτα μέν δή λέγων τε καί αὐτός ποιῶν εὐσεβεστέρους τε καί σωφρονεστέρους τούς συνόντας παρεσκεύαζεν. ἀλλά μήν καί περί τοῦ δικαίου γε οὐκ ἀπεκρύπτετο ἥν εἶχε γνώμην, ἀλλά καί ἔργῳ ἀπεδείκνυτο, ἰδίᾳ τε πᾶσι νομίμως τε καί ὠφελίμως χρώμενος καί κοινῇ ἄρχουσί τε ἅ οἱ νόμοι προστάττοιεν πειθόμενος καί κατά πόλιν καί ἐν ταῖς στρατείαις οὕτως ὥστε διάδηλος εἶναι παρά τούς ἄλλους εὐτακτῶν, καί ὅτε ἐν ταῖς ἐκκλησίαις ἐπιστάτης γενόμενος οὐκ ἐπέτρεψε τῷ δήμῳ παρά τούς νόμους ψηφίσασθαι, ἀλλά σύν τοῖς νόμοις ἠναντιώθη τοιαύτῃ ὁρμῇ τοῦ δήμου ἥν οὐκ ἄν οἶμαι ἄλλον οὐδένα ἄνθρωπον ὑπομεῖναι: καί ὅτε οἱ τριάκοντα προσέταττον αὐτῷ παρά τούς νόμους τι, οὐκ ἐπείθετο: τοῖς τε γάρ νέοις ἀπαγορευόντων αὐτῶν μή διαλέγεσθαι καί προσταξάντων ἐκείνῳ τε καί ἄλλοις τισί τῶν πολιτῶν ἀγαγεῖν τινα ἐπί θανάτῳ, μόνος οὐκ ἐπείσθη, διά τό παρά τούς νόμους αὐτῷ προστάττεσθαι: καί ὅτε τήν ὑπό μελήτου γραφήν ἔφευγε, τῶν ἄλλων εἰωθότων ἐν τοῖς δικαστηρίοις πρός χάριν τε τοῖς δικασταῖς διαλέγεσθαι καί κολακεύειν καί δεῖσθαι παρά τούς νόμους, καί διά τά τοιαῦτα πολλῶν πολλάκις ὑπό τῶν δικαστῶν ἀφιεμένων, ἐκεῖνος οὐδέν ἠθέλησε τῶν εἰωθότων ἐν τῷ δικαστηρίῳ παρά τούς νόμους ποιῆσαι, ἀλλά ῥᾳδίως ἄν ἀφεθείς ὑπό τῶν δικαστῶν, εἰ καί μετρίως τι τούτων ἐποίησε, προείλετο μᾶλλον τοῖς νόμοις ἐμμένων ἀποθανεῖν ἤ παρανομῶν ζῆν. καί ἔλεγε δέ οὕτως καί πρός ἄλλους μέν πολλάκις, οἶδα δέ ποτε αὐτόν καί πρός ἱππίαν τόν ἠλεῖον περί τοῦ δικαίου τοιάδε διαλεχθέντα. διά χρόνου γάρ ἀφικόμενος ὁ ἱππίας ἀθήναζε παρεγένετο τῷ σωκράτει λέγοντι πρός τινας, ὡς θαυμαστόν εἴη τό, εἰ μέν τις βούλοιτο σκυτέα διδάξασθαί τινα ἤ τέκτονα ἤ χαλκέα ἤ ἱππέα, μή ἀπορεῖν ὅποι ἄν πέμψας τούτου τύχοι, [φασί δέ τινες καί ἵππον καί βοῦν τῷ βουλομένῳ δικαίους ποιήσασθαι πάντα μεστά εἶναι τῶν διδαξόντων:] ἐάν δέ τις βούληται ἤ αὐτός μαθεῖν τό δίκαιον ἤ υἱόν ἤ οἰκέτην διδάξασθαι, μή εἰδέναι ὅποι ἄν ἐλθών τύχοι τούτου. καί ὁ μέν ἱππίας ἀκούσας ταῦτα ὥσπερ ἐπισκώπτων αὐτόν, ἔτι γάρ σύ, ἔφη, ὦ σώκρατες, ἐκεῖνα τά αὐτά λέγεις ἅ ἐγώ πάλαι ποτέ σου ἤκουσα; καί ὁ σωκράτης, ὅ δέ γε τούτου δεινότερον, ἔφη, ὦ ἱππία, οὐ μόνον ἀεί τά αὐτά λέγω, ἀλλά καί περί τῶν αὐτῶν: σύ δ' ἴσως διά τό πολυμαθής εἶναι περί τῶν αὐτῶν οὐδέποτε τά αὐτά λέγεις. ἀμέλει, ἔφη, πειρῶμαι καινόν τι λέγειν ἀεί. πότερον, ἔφη, καί περί ὧν ἐπίστασαι; οἷον περί γραμμάτων ἐάν τις ἔρηταί σε, πόσα καί ποῖα σωκράτους ἐστίν, ἄλλα μέν πρότερον, ἄλλα δέ νῦν πειρᾷ λέγειν; ἤ περί ἀριθμῶν τοῖς ἐρωτῶσιν εἰ τά δίς πέντε δέκα ἐστίν, οὐ τά αὐτά νῦν ἅ καί πρότερον ἀποκρίνει; περί μέν τούτων, ἔφη, ὦ σώκρατες, ὥσπερ σύ, καί ἐγώ ἀεί τά αὐτά λέγω: περί μέντοι τοῦ δικαίου πάνυ οἶμαι νῦν ἔχειν εἰπεῖν, πρός ἅ οὔτε σύ οὔτ' ἄν ἄλλος οὐδείς δύναιτ' ἀντειπεῖν. νή τήν ἥραν, ἔφη, μέγα λέγεις ἀγαθόν ηὑρηκέναι, εἰ παύσονται μέν οἱ δικασταί δίχα ψηφιζόμενοι, παύσονται δ' οἱ πολῖται περί τῶν δικαίων ἀντιλέγοντές τε καί ἀντιδικοῦντες καί στασιάζοντες, παύσονται δ' αἱ πόλεις διαφερόμεναι περί τῶν δικαίων καί πολεμοῦσαι. καί ἐγώ μέν οὐκ οἶδ' ὅπως ἄν ἀπολειφθείην σου πρό τοῦ ἀκοῦσαι τηλικοῦτον ἀγαθόν ηὑρηκότος. ἀλλά μά δί', ἔφη, οὐκ ἀκούσῃ, πρίν γ' ἄν αὐτός ἀποφήνῃ, ὅ τι νομίζεις τό δίκαιον εἶναι. ἀρκεῖ γάρ ὅτι τῶν ἄλλων καταγελᾷς ἐρωτῶν μέν καί ἐλέγχων πάντας, αὐτός δ' οὐδενί θέλων ὑπέχειν λόγον οὐδέ γνώμην ἀποφαίνεσθαι περί οὐδενός. τί δέ, ὦ ἱππία; ἔφη, οὐκ ᾔσθησαι ὅτι ἐγώ ἅ δοκεῖ μοι δίκαια εἶναι οὐδέν παύομαι ἀποδεικνύμενος; καί ποῖος δή σοι, ἔφη, οὗτος ὁ λόγος ἐστίν; εἰ δέ μή λόγῳ, ἔφη, ἀλλ' ἔργῳ ἀποδείκνυμαι: ἤ οὐ δοκεῖ σοι ἀξιοτεκμαρτότερον τοῦ λόγου τό ἔργον εἶναι; πολύ γε νή δί', ἔφη: δίκαια μέν γάρ λέγοντες πολλοί ἄδικα ποιοῦσι, δίκαια δέ πράττων οὐδ' ἄν εἷς ἄδικος εἴη. ἤισθησαι οὖν πώποτέ μου ἤ ψευδομαρτυροῦντος ἤ συκοφαντοῦντος ἤ φίλους ἤ πόλιν εἰς στάσιν ἐμβάλλοντος ἤ ἄλλο τι ἄδικον πράττοντος; οὐκ ἔγωγ', ἔφη. τό δέ τῶν ἀδίκων ἀπέχεσθαι οὐ δίκαιον ἡγῇ; δῆλος εἶ, ἔφη, ὦ σώκρατες, καί νῦν διαφεύγειν ἐγχειρῶν τό ἀποδείκνυσθαι γνώμην, ὅ τι νομίζεις τό δίκαιον: οὐ γάρ ἅ πράττουσιν οἱ δίκαιοι, ἀλλ' ἅ μή πράττουσι, ταῦτα λέγεις. ἀλλ' ᾤμην ἔγωγ', ἔφη ὁ σωκράτης, τό μή θέλειν ἀδικεῖν ἱκανόν δικαιοσύνης ἐπίδειγμα εἶναι. εἰ δέ σοι μή δοκεῖ, σκέψαι ἐάν τόδε σοι μᾶλλον ἀρέσκῃ: φημί γάρ ἐγώ τό νόμιμον δίκαιον εἶναι. ἆρα τό αὐτό λέγεις, ὦ σώκρατες, νόμιμόν τε καί δίκαιον εἶναι; ἔγωγε, ἔφη. οὐ γάρ αἰσθάνομαί σου ὁποῖον νόμιμον ἤ ποῖον δίκαιον λέγεις. νόμους δέ πόλεως, ἔφη, γιγνώσκεις; ἔγωγε, ἔφη. καί τίνας τούτους νομίζεις; ἅ οἱ πολῖται, ἔφη, συνθέμενοι ἅ τε δεῖ ποιεῖν καί ὧν ἀπέχεσθαι ἐγράψαντο. οὐκοῦν, ἔφη, νόμιμος μέν ἄν εἴη ὁ κατά ταῦτα πολιτευόμενος, ἄνομος δέ ὁ ταῦτα παραβαίνων; πάνυ μέν οὖν, ἔφη. οὐκοῦν καί δίκαια μέν ἄν πράττοι ὁ τούτοις πειθόμενος, ἄδικα δ' ὁ τούτοις ἀπειθῶν; πάνυ μέν οὖν. οὐκοῦν ὁ μέν τά δίκαια πράττων δίκαιος, ὁ δέ τά ἄδικα ἄδικος; πῶς γάρ οὔ; ὁ μέν ἄρα νόμιμος δίκαιός ἐστιν, ὁ δέ ἄνομος ἄδικος. καί ὁ ἱππίας, νόμους δ', ἔφη, ὦ σώκρατες, πῶς ἄν τις ἡγήσαιτο σπουδαῖον πρᾶγμα εἶναι ἤ τό πείθεσθαι αὐτοῖς, οὕς γε πολλάκις αὐτοί οἱ θέμενοι ἀποδοκιμάσαντες μετατίθενται; καί γάρ πόλεμον, ἔφη ὁ σωκράτης, πολλάκις ἀράμεναι πόλεις πάλιν εἰρήνην ποιοῦνται. καί μάλα, ἔφη. διάφορον οὖν τι οἴει ποιεῖν, ἔφη, τούς τοῖς νόμοις πειθομένους φαυλίζων, ὅτι καταλυθεῖεν ἄν οἱ νόμοι, ἤ εἰ τούς ἐν τοῖς πολέμοις εὐτακτοῦντας ψέγοις, ὅτι γένοιτ' ἄν εἰρήνη; ἤ καί τούς ἐν τοῖς πολέμοις ταῖς πατρίσι προθύμως βοηθοῦντας μέμφῃ; μά δί' οὐκ ἔγωγ', ἔφη. λυκοῦργον δέ τόν λακεδαιμόνιον, ἔφη ὁ σωκράτης, καταμεμάθηκας, ὅτι οὐδέν ἄν διάφορον τῶν ἄλλων πόλεων τήν σπάρτην ἐποίησεν, εἰ μή τό πείθεσθαι τοῖς νόμοις μάλιστα ἐνειργάσατο αὐτῇ; τῶν δέ ἀρχόντων ἐν ταῖς πόλεσιν οὐκ οἶσθα ὅτι, οἵτινες ἄν τοῖς πολίταις αἰτιώτατοι ὦσι τοῦ τοῖς νόμοις πείθεσθαι, οὗτοι ἄριστοί εἰσι, καί πόλις, ἐν ᾗ μάλιστα οἱ πολῖται τοῖς νόμοις πείθονται, ἐν εἰρήνῃ τε ἄριστα διάγει καί ἐν πολέμῳ ἀνυπόστατός ἐστιν; ἀλλά μήν καί ὁμόνοιά γε μέγιστόν τε ἀγαθόν δοκεῖ ταῖς πόλεσιν εἶναι καί πλειστάκις ἐν αὐταῖς αἵ τε γερουσίαι καί οἱ ἄριστοι ἄνδρες παρακελεύονται τοῖς πολίταις ὁμονοεῖν, καί πανταχοῦ ἐν τῇ ἑλλάδι νόμος κεῖται τούς πολίτας ὀμνύναι ὁμονοήσειν, καί πανταχοῦ ὀμνύουσι τόν ὅρκον τοῦτον: οἶμαι δ' ἐγώ ταῦτα γίγνεσθαι οὐχ ὅπως τούς αὐτούς χορούς κρίνωσιν οἱ πολῖται, οὐδ' ὅπως τούς αὐτούς αὐλητάς ἐπαινῶσιν, οὐδ' ὅπως τούς αὐτούς ποιητάς αἱρῶνται, οὐδ' ἵνα τοῖς αὐτοῖς ἥδωνται, ἀλλ' ἵνα τοῖς νόμοις πείθωνται. τούτοις γάρ τῶν πολιτῶν ἐμμενόντων, αἱ πόλεις ἰσχυρόταταί τε καί εὐδαιμονέσταται γίγνονται: ἄνευ δέ ὁμονοίας οὔτ' ἄν πόλις εὖ πολιτευθείη οὔτ' οἶκος καλῶς οἰκηθείη. ἰδίᾳ δέ πῶς μέν ἄν τις ἧττον ὑπό πόλεως ζημιοῖτο, πῶς δ' ἄν μᾶλλον τιμῷτο, ἤ εἰ τοῖς νόμοις πείθοιτο; πῶς δ' ἄν ἧττον ἐν τοῖς δικαστηρίοις ἡττῷτο ἤ πῶς ἄν μᾶλλον νικῴη; τίνι δ' ἄν τις μᾶλλον πιστεύσειε παρακαταθέσθαι ἤ χρήματα ἤ υἱούς ἤ θυγατέρας; τίνα δ' ἄν ἡ πόλις ὅλη ἀξιοπιστότερον ἡγήσαιτο τοῦ νομίμου; παρά τίνος δ' ἄν μᾶλλον τῶν δικαίων τύχοιεν ἤ γονεῖς ἤ οἰκεῖοι ἤ οἰκέται ἤ φίλοι ἤ πολῖται ἤ ξένοι; τίνι δ' ἄν μᾶλλον πολέμιοι πιστεύσειαν ἤ ἀνοχάς ἤ σπονδάς ἤ συνθήκας περί εἰρήνης; τίνι δ' ἄν μᾶλλον ἤ τῷ νομίμῳ σύμμαχοι ἐθέλοιεν γίγνεσθαι; τῷ δ' ἄν μᾶλλον οἱ σύμμαχοι πιστεύσειαν ἤ ἡγεμονίαν ἤ φρουραρχίαν ἤ πόλεις; τίνα δ' ἄν τις εὐεργετήσας ὑπολάβοι χάριν κομιεῖσθαι μᾶλλον ἤ τόν νόμιμον; ἤ τίνα μᾶλλον ἄν τις εὐεργετήσειεν ἤ παρ' οὗ χάριν ἀπολήψεσθαι νομίζει; τῷ δ' ἄν τις βούλοιτο μᾶλλον φίλος εἶναι ἤ τῷ τοιούτῳ, ἤ τῷ ἧττον ἐχθρός; τῷ δ' ἄν τις ἧττον πολεμήσειεν ἤ ᾧ μάλιστα μέν φίλος εἶναι βούλοιτο, ἥκιστα δ' ἐχθρός, καί ᾧ πλεῖστοι μέν φίλοι καί σύμμαχοι βούλοιντο εἶναι, ἐλάχιστοι δ' ἐχθροί καί πολέμιοι; ἐγώ μέν οὖν, ὦ ἱππία, τό αὐτό ἀποδείκνυμαι νόμιμόν τε καί δίκαιον εἶναι: σύ δ' εἰ τἀναντία γιγνώσκεις, δίδασκε. καί ὁ ἱππίας, ἀλλά μά τόν δί', ἔφη, ὦ σώκρατες, οὔ μοι δοκῶ τἀναντία γιγνώσκειν οἷς εἴρηκας περί τοῦ δικαίου. ἀγράφους δέ τινας οἶσθα, ἔφη, ὦ ἱππία, νόμους; τούς γ' ἐν πάσῃ, ἔφη, χώρᾳ κατά ταὐτά νομιζομένους. ἔχοις ἄν οὖν εἰπεῖν, ἔφη, ὅτι οἱ ἄνθρωποι αὐτούς ἔθεντο; καί πῶς ἄν, ἔφη, οἵ γε οὔτε συνελθεῖν ἅπαντες ἄν δυνηθεῖεν οὔτε ὁμόφωνοί εἰσι; τίνας οὖν, ἔφη, νομίζεις τεθεικέναι τούς νόμους τούτους; ἐγώ μέν, ἔφη, θεούς οἶμαι τούς νόμους τούτους τοῖς ἀνθρώποις θεῖναι: καί γάρ παρά πᾶσιν ἀνθρώποις πρῶτον νομίζεται θεούς σέβειν. οὐκοῦν καί γονέας τιμᾶν πανταχοῦ νομίζεται; καί τοῦτο, ἔφη. οὐκοῦν καί μήτε γονέας παισί μίγνυσθαι μήτε παῖδας γονεῦσιν; οὐκέτι μοι δοκεῖ, ἔφη, ὦ σώκρατες, οὗτος θεοῦ νόμος εἶναι. τί δή; ἔφη. ὅτι, ἔφη, αἰσθάνομαί τινας παραβαίνοντας αὐτόν. καί γάρ ἄλλα πολλά, ἔφη, παρανομοῦσιν: ἀλλά δίκην γέ τοι διδόασιν οἱ παραβαίνοντες τούς ὑπό τῶν θεῶν κειμένους νόμους, ἥν οὐδενί τρόπῳ δυνατόν ἀνθρώπῳ διαφυγεῖν, ὥσπερ τούς ὑπ' ἀνθρώπων κειμένους νόμους ἔνιοι παραβαίνοντες διαφεύγουσι τό δίκην διδόναι, οἱ μέν λανθάνοντες, οἱ δέ βιαζόμενοι. καί ποίαν, ἔφη, δίκην, ὦ σώκρατες, οὐ δύνανται διαφεύγειν γονεῖς τε παισί καί παῖδες γονεῦσι μιγνύμενοι; τήν μεγίστην νή δί', ἔφη: τί γάρ ἄν μεῖζον πάθοιεν ἄνθρωποι τεκνοποιούμενοι τοῦ κακῶς τεκνοποιεῖσθαι; πῶς οὖν, ἔφη, κακῶς οὗτοι τεκνοποιοῦνται, οὕς γε οὐδέν κωλύει ἀγαθούς αὐτούς ὄντας ἐξ ἀγαθῶν παιδοποιεῖσθαι; ὅτι νή δί', ἔφη, οὐ μόνον ἀγαθούς δεῖ τούς ἐξ ἀλλήλων παιδοποιουμένους εἶναι, ἀλλά καί ἀκμάζοντας τοῖς σώμασιν. ἤ δοκεῖ σοι ὅμοια τά σπέρματα εἶναι τά τῶν ἀκμαζόντων τοῖς τῶν μήπω ἀκμαζόντων ἤ τῶν παρηκμακότων; ἀλλά μά δί', ἔφη, οὐκ εἰκός ὅμοια εἶναι. πότερα οὖν, ἔφη, βελτίω; δῆλον ὅτι, ἔφη, τά τῶν ἀκμαζόντων. τά τῶν μή ἀκμαζόντων ἄρα οὐ σπουδαῖα; οὐκ εἰκός μά δί', ἔφη. οὐκοῦν οὕτω γε οὐ δεῖ παιδοποιεῖσθαι; οὐ γάρ οὖν, ἔφη. οὐκοῦν οἵ γε οὕτω παιδοποιούμενοι ὡς οὐ δεῖ παιδοποιοῦνται; ἔμοιγε δοκεῖ, ἔφη. τίνες οὖν ἄλλοι, ἔφη, κακῶς ἄν παιδοποιοῖντο, εἴ γε μή οὗτοι; ὁμογνωμονῶ σοι, ἔφη, καί τοῦτο. τί δέ; τούς εὖ ποιοῦντας ἀντευεργετεῖν οὐ πανταχοῦ νόμιμόν ἐστι; νόμιμον, ἔφη: παραβαίνεται δέ καί τοῦτο. οὐκοῦν καί οἱ τοῦτο παραβαίνοντες δίκην διδόασι, φίλων μέν ἀγαθῶν ἔρημοι γιγνόμενοι, τούς δέ μισοῦντας ἑαυτούς ἀναγκαζόμενοι διώκειν; ἤ οὐχ οἱ μέν εὖ ποιοῦντες τούς χρωμένους ἑαυτοῖς ἀγαθοί φίλοι εἰσίν, οἱ δέ μή ἀντευεργετοῦντες τούς τοιούτους διά μέν τήν ἀχαριστίαν μισοῦνται ὑπ' αὐτῶν, διά δέ τό μάλιστα λυσιτελεῖν τοῖς τοιούτοις χρῆσθαι τούτους μάλιστα διώκουσι; νή τόν δί', ὦ σώκρατες, ἔφη, θεοῖς ταῦτα πάντα ἔοικε: τό γάρ τούς νόμους αὐτούς τοῖς παραβαίνουσι τάς τιμωρίας ἔχειν βελτίονος ἤ κατ' ἄνθρωπον νομοθέτου δοκεῖ μοι εἶναι. πότερον οὖν, ὦ ἱππία, τούς θεούς ἡγῇ τά δίκαια νομοθετεῖν ἤ ἄλλα τῶν δικαίων; οὐκ ἄλλα μά δί', ἔφη: σχολῇ γάρ ἄν ἄλλος γέ τις τά δίκαια νομοθετήσειεν, εἰ μή θεός. καί τοῖς θεοῖς ἄρα, ὦ ἱππία, τό αὐτό δίκαιόν τε καί νόμιμον εἶναι ἀρέσκει. τοιαῦτα λέγων τε καί πράττων δικαιοτέρους ἐποίει τούς πλησιάζοντας. ὡς δέ καί πρακτικωτέρους ἐποίει τούς συνόντας ἑαυτῷ, νῦν αὖ τοῦτο λέξω. νομίζων γάρ ἐγκράτειαν ὑπάρχειν ἀγαθόν εἶναι τῷ μέλλοντι καλόν τι πράξειν, πρῶτον μέν αὐτός φανερός ἦν τοῖς συνοῦσιν ἠσκηκώς αὑτόν μάλιστα πάντων ἀνθρώπων, ἔπειτα διαλεγόμενος προετρέπετο πάντων μάλιστα τούς συνόντας πρός ἐγκράτειαν. ἀεί μέν οὖν περί τῶν πρός ἀρετήν χρησίμων αὐτός τε διετέλει μεμνημένος καί τούς συνόντας πάντας ὑπομιμνῄσκων: οἶδα δέ ποτε αὐτόν καί πρός εὐθύδημον περί ἐγκρατείας τοιάδε διαλεχθέντα: εἰπέ μοι, ἔφη, ὦ εὐθύδημε, ἆρα καλόν καί μεγαλεῖον νομίζεις εἶναι καί ἀνδρί καί πόλει κτῆμα ἐλευθερίαν; ὡς οἷόν τέ γε μάλιστα, ἔφη. ὅστις οὖν ἄρχεται ὑπό τῶν διά τοῦ σώματος ἡδονῶν καί διά ταύτας μή δύναται πράττειν τά βέλτιστα, νομίζεις τοῦτον ἐλεύθερον εἶναι; ἥκιστα, ἔφη. ἴσως γάρ ἐλευθέριον φαίνεταί σοι τό πράττειν τά βέλτιστα, εἶτα τό ἔχειν τούς κωλύσοντας τά τοιαῦτα ποιεῖν ἀνελεύθερον νομίζεις; παντάπασί γ', ἔφη. παντάπασιν ἄρα σοι δοκοῦσιν οἱ ἀκρατεῖς ἀνελεύθεροι εἶναι; νή τόν δί' εἰκότως. πότερα δέ σοι δοκοῦσιν οἱ ἀκρατεῖς κωλύεσθαι μόνον τά κάλλιστα πράττειν ἤ καί ἀναγκάζεσθαι τά αἴσχιστα ποιεῖν; οὐδέν ἧττον ἔμοιγ', ἔφη, δοκοῦσι ταῦτα ἀναγκάζεσθαι ἤ ἐκεῖνα κωλύεσθαι. ποίους δέ τινας δεσπότας ἡγῇ τούς τά μέν ἄριστα κωλύοντας, τά δέ κάκιστα ἀναγκάζοντας; ὡς δυνατόν νή δί', ἔφη, κακίστους. δουλείαν δέ ποίαν κακίστην νομίζεις εἶναι; ἐγώ μέν, ἔφη, τήν παρά τοῖς κακίστοις δεσπόταις. τήν κακίστην ἄρα δουλείαν οἱ ἀκρατεῖς δουλεύουσιν; ἔμοιγε δοκεῖ, ἔφη. σοφίαν δέ τό μέγιστον ἀγαθόν οὐ δοκεῖ σοι ἀπείργουσα τῶν ἀνθρώπων ἡ ἀκρασία εἰς τοὐναντίον αὐτούς ἐμβάλλειν; ἤ οὐ δοκεῖ σοι προσέχειν τε τοῖς ὠφελοῦσι καί καταμανθάνειν αὐτά κωλύειν, ἀφέλκουσα ἐπί τά ἡδέα, καί πολλάκις αἰσθανομένους τῶν ἀγαθῶν τε καί τῶν κακῶν ἐκπλήξασα ποιεῖν τό χεῖρον ἀντί τοῦ βελτίονος αἱρεῖσθαι; γίγνεται τοῦτ', ἔφη. σωφροσύνης δέ, ὦ εὐθύδημε, τίνι ἄν φαίημεν ἧττον ἤ τῷ ἀκρατεῖ προσήκειν; αὐτά γάρ δήπου τά ἐναντία σωφροσύνης καί ἀκρασίας ἔργα ἐστίν. ὁμολογῶ καί τοῦτο, ἔφη. τοῦ δ' ἐπιμελεῖσθαι ὧν προσήκει οἴει τι κωλυτικώτερον εἶναι ἀκρασίας; οὔκουν ἔγωγ', ἔφη. τοῦ δέ ἀντί τῶν ὠφελούντων τά βλάπτοντα προαιρεῖσθαι ποιοῦντος καί τούτων μέν ἐπιμελεῖσθαι, ἐκείνων δέ ἀμελεῖν πείθοντος καί τοῖς σωφρονοῦσι τά ἐναντία ποιεῖν ἀναγκάζοντες οἴει τι ἀνθρώπῳ κάκιον εἶναι; οὐδέν, ἔφη. οὐκοῦν τήν ἐγκράτειαν τῶν ἐναντίων ἤ τήν ἀκρασίαν εἰκός τοῖς ἀνθρώποις αἰτίαν εἶναι; πάνυ μέν οὖν, ἔφη. οὐκοῦν καί τῶν ἐναντίων τό αἴτιον εἰκός ἄριστον εἶναι; εἰκός γάρ, ἔφη. ἔοικεν ἄρ', ἔφη, ὦ εὐθύδημε, ἄριστον ἀνθρώπῳ ἐγκράτεια εἶναι; εἰκότως γάρ, ἔφη, ὦ σώκρατες. ἐκεῖνο δέ, ὦ εὐθύδημε, ἤδη πώποτε ἐνεθυμήθης; ποῖον; ἔφη. ὅτι καί ἐπί τά ἡδέα, ἐφ' ἅπερ μόνα δοκεῖ ἡ ἀκρασία τούς ἀνθρώπους ἄγειν, αὐτή μέν οὐ δύναται ἄγειν, ἡ δ' ἐγκράτεια πάντων μάλιστα ἥδεσθαι ποιεῖ. πῶς; ἔφη. ἡ μέν ἀκρασία οὐκ ἐῶσα καρτερεῖν οὔτε λιμόν οὔτε δίψος οὔτε ἀφροδισίων ἐπιθυμίαν οὔτε ἀγρυπνίαν, δι' ὧν μόνων ἔστιν ἡδέως μέν φαγεῖν τε καί πιεῖν καί ἀφροδισιάσαι, ἡδέως δ' ἀναπαύσασθαί τε καί κοιμηθῆναι, περιμείναντας καί ἀνασχομένους, ἕως ἄν ταῦτα ὡς ἔνι ἥδιστα γένηται, κωλύει τοῖς ἀναγκαιοτάτοις τε καί συνεχεστάτοις ἀξιολόγως ἥδεσθαι: ἡ δ' ἐγκράτεια μόνη ποιοῦσα καρτερεῖν τά εἰρημένα μόνη καί ἥδεσθαι ποιεῖ ἀξίως μνήμης ἐπί τοῖς εἰρημένοις. παντάπασιν, ἔφη, ἀληθῆ λέγεις. ἀλλά μήν τοῦ μαθεῖν τι καλόν καί ἀγαθόν καί τοῦ ἐπιμεληθῆναι τῶν τοιούτων τινός, δι' ὧν ἄν τις καί τό ἑαυτοῦ σῶμα καλῶς διοικήσειε καί τόν ἑαυτοῦ οἶκον καλῶς οἰκονομήσειε καί φίλοις καί πόλει ὠφέλιμος γένοιτο καί ἐχθρῶν κρατήσειεν, ἀφ' ὧν οὐ μόνον ὠφέλειαι, ἀλλά καί ἡδοναί μέγισται γίγνονται, οἱ μέν ἐγκρατεῖς ἀπολαύουσι πράττοντες αὐτά, οἱ δ' ἀκρατεῖς οὐδενός μετέχουσι. τῷ γάρ ἄν ἧττον φήσαιμεν τῶν τοιούτων προσήκειν, ἤ ᾧ ἥκιστα ἔξεστι ταῦτα πράττειν, κατεχομένῳ ἐπί τῷ σπουδάζειν περί τάς ἐγγυτάτω ἡδονάς; καί ὁ εὐθύδημος, δοκεῖς μοι, ἔφη, ὦ σώκρατες, λέγειν ὡς ἀνδρί ἥττονι τῶν διά τοῦ σώματος ἡδονῶν πάμπαν οὐδεμιᾶς ἀρετῆς προσήκει. τί γάρ διαφέρει, ἔφη, ὦ εὐθύδημε, ἄνθρωπος ἀκρατής θηρίου τοῦ ἀμαθεστάτου; ὅστις γάρ τά μέν κράτιστα μή σκοπεῖ, τά ἥδιστα δ' ἐκ παντός τρόπου ζητεῖ ποιεῖν, τί ἄν διαφέροι τῶν ἀφρονε στάτων βοσκημάτων; ἀλλά τοῖς ἐγκρατέσι μόνοις ἔξεστι σκοπεῖν τά κράτιστα τῶν πραγμάτων, καί λόγῳ καί ἔργῳ διαλέγοντας κατά γένη τά μέν ἀγαθά προαιρεῖσθαι, τῶν δέ κακῶν ἀπέχεσθαι. καί οὕτως ἔφη ἀρίστους τε καί εὐδαιμονεστάτους ἄνδρας γίγνεσθαι καί διαλέγεσθαι δυνατωτάτους: ἔφη δέ καί τό διαλέγεσθαι ὀνομασθῆναι ἐκ τοῦ συνιόντας κοινῇ βουλεύεσθαι διαλέγοντας κατά γένη τά πράγματα. δεῖν οὖν πειρᾶσθαι ὅτι μάλιστα πρός τοῦτο ἑαυτόν ἕτοιμον παρασκευάζειν καί τούτου μάλιστα ἐπιμελεῖσθαι: ἐκ τούτου γάρ γίγνεσθαι ἄνδρας ἀρίστους τε καί ἡγεμονικωτάτους καί διαλεκτικωτάτους. ὡς δέ καί διαλεκτικωτέρους ἐποίει τούς συνόντας, πειράσομαι καί τοῦτο λέγειν. σωκράτης γάρ τούς μέν εἰδότας τί ἕκαστον εἴη τῶν ὄντων ἐνόμιζε καί τοῖς ἄλλοις ἄν ἐξηγεῖσθαι δύνασθαι: τούς δέ μή εἰδότας οὐδέν ἔφη θαυμαστόν εἶναι αὐτούς τε σφάλλεσθαι καί ἄλλους σφάλλειν: ὧν ἕνεκα σκοπῶν σύν τοῖς συνοῦσι, τί ἕκαστον εἴη τῶν ὄντων, οὐδέποτ' ἔληγε. πάντα μέν οὖν ᾗ διωρίζετο πολύ ἔργον ἄν εἴη διεξελθεῖν: ἐν ὅσοις δέ τόν τρόπον τῆς ἐπισκέψεως δηλώσειν οἶμαι, τοσαῦτα λέξω. πρῶτον δέ περί εὐσεβείας ὧδέ πως ἐσκόπει: εἰπέ μοι, ἔφη, ὦ εὐθύδημε, ποῖόν τι νομίζεις εὐσέβειαν εἶναι; καί ὅς, κάλλιστον νή δί', ἔφη. ἔχεις οὖν εἰπεῖν ὁποῖός τις ὁ εὐσεβής ἐστιν; ἐμοί μέν δοκεῖ, ἔφη, ὁ τούς θεούς τιμῶν. ἔξεστι δέ ὅν ἄν τις βούληται τρόπον τούς θεούς τιμᾶν; οὐκ ἀλλά νόμοι εἰσί καθ' οὕς δεῖ τούς θεούς τιμᾶν. οὐκοῦν ὁ τούς νόμους τούτους εἰδώς εἰδείη ἄν ὡς δεῖ τούς θεούς τιμᾶν; οἶμαι ἔγωγ', ἔφη. ἆρ' οὖν ὁ εἰδώς ὡς δεῖ τούς θεούς τιμᾶν οὐκ ἄλλως οἴεται δεῖν τοῦτο ποιεῖν ἤ ὡς οἶδεν; οὐ γάρ οὖν, ἔφη. ἄλλως δέ τις θεούς τιμᾷ ἤ ὡς οἴεται δεῖν; οὐκ οἶμαι, ἔφη. ὁ ἄρα τά περί τούς θεούς νόμιμα εἰδώς νομίμως ἄν τούς θεούς τιμῴη; πάνυ μέν οὖν. οὐκοῦν ὅ γε νομίμως τιμῶν ὡς δεῖ τιμᾷ; πῶς γάρ οὔ; ὁ δέ γε ὡς δεῖ τιμῶν εὐσεβής ἐστι; πάνυ μέν οὖν, ἔφη. ὁ ἄρα τά περί τούς θεούς νόμιμα εἰδώς ὀρθῶς ἄν ἡμῖν εὐσεβής ὡρισμένος εἴη; ἐμοί γοῦν, ἔφη, δοκεῖ. ἀνθρώποις δέ ἆρα ἔξεστιν ὅν ἄν τις τρόπον βούληται χρῆσθαι; οὐκ ἀλλά καί περί τούτους [ὁ εἰδώς ἅ] ἐστι νόμιμα καθ' ἅ δεῖ [πως] ἀλλήλοις χρῆσθαι[, νόμιμος ἄν εἴη]. οὐκοῦν οἱ κατά ταῦτα χρώμενοι ἀλλήλοις ὡς δεῖ χρῶνται; πῶς γάρ οὔ; οὐκοῦν οἵ γε ὡς δεῖ χρώμενοι καλῶς χρῶνται; πάνυ μέν οὖν, ἔφη. οὐκοῦν οἵ γε τοῖς ἀνθρώποις καλῶς χρώμενοι καλῶς πράττουσι τά ἀνθρώπεια πράγματα; εἰκός γ', ἔφη. οὐκοῦν οἱ τοῖς νόμοις πειθόμενοι δίκαια οὗτοι ποιοῦσι; πάνυ μέν οὖν, ἔφη. δίκαια δέ ἔφη, οἶσθα ὁποῖα καλεῖται; ἅ οἱ νόμοι κελεύουσιν, ἔφη. οἱ ἄρα ποιοῦντες ἅ οἱ νόμοι κελεύουσι δίκαιά τε ποιοῦσι καί ἅ δεῖ; πῶς γάρ οὔ; οὐκοῦν οἵ γε τά δίκαια ποιοῦντες δίκαιοί εἰσιν; οἴομαι ἔγωγ', ἔφη. οἴει οὖν τινας πείθεσθαι τοῖς νόμοις μή εἰδότας ἅ οἱ νόμοι κελεύουσιν; οὐκ ἔγωγ', ἔφη. εἰδότας δέ ἅ δεῖ ποιεῖν οἴει τινάς οἴεσθαι δεῖν μή ταῦτα ποιεῖν; οὐκ οἶμαι, ἔφη. οἶδας δέ τινας ἄλλα ποιοῦντας ἤ ἅ οἴονται δεῖν; οὐκ ἔγωγ', ἔφη. οἱ ἄρα τά περί ἀνθρώπους νόμιμα εἰδότες οὗτοι τά δίκαια ποιοῦσι; πάνυ μέν οὖν, ἔφη. οὐκοῦν οἵ γε τά δίκαια ποιοῦντες δίκαιοί εἰσι; τίνες γάρ ἄλλοι; ἔφη. ὀρθῶς ἄν ποτε ἄρα ὁριζοίμεθα ὁριζόμενοι δικαίους εἶναι τούς εἰδότας τά περί ἀνθρώπους νόμιμα; ἔμοιγε δοκεῖ, ἔφη. σοφίαν δέ τί ἄν φήσαιμεν εἶναι; εἰπέ μοι, πότερά σοι δοκοῦσιν οἱ σοφοί, ἅ ἐπίστανται, ταῦτα σοφοί εἶναι, ἤ εἰσί τινες ἅ μή ἐπίστανται σοφοί; ἅ ἐπίστανται δῆλον ὅτι, ἔφη: πῶς γάρ ἄν τις, ἅ γε μή ἐπίσταιτο, ταῦτα σοφός εἴη; ἆρ' οὖν οἱ σοφοί ἐπιστήμῃ σοφοί εἰσι; τίνι γάρ ἄν, ἔφη, ἄλλῳ τις εἴη σοφός, εἴ γε μή ἐπιστήμῃ; ἄλλο δέ τι σοφίαν οἴει εἶναι ἤ ᾧ σοφοί εἰσιν; οὐκ ἔγωγε. ἐπιστήμη ἄρα σοφία ἐστίν; ἔμοιγε δοκεῖ. ἆρ' οὖν δοκεῖ σοι ἀνθρώπῳ δυνατόν εἶναι τά ὄντα πάντα ἐπίστασθαι; οὐδέ μά δί' ἔμοιγε πολλοστόν μέρος αὐτῶν. πάντα μέν ἄρα σοφόν οὐχ οἷόν τε ἄνθρωπον εἶναι; μά δί' οὐ δῆτα, ἔφη. ὅ ἄρα ἐπίσταται ἕκαστος, τοῦτο καί σοφός ἐστιν; ἔμοιγε δοκεῖ. ἆρ' οὖν, ὦ εὐθύδημε, καί τἀγαθόν οὕτω ζητητέον ἐστί; πῶς; ἔφη. δοκεῖ σοι τό αὐτό πᾶσιν ὠφέλιμον εἶναι; οὐκ ἔμοιγε. τί δέ; τό ἄλλῳ ὠφέλιμον οὐ δοκεῖ σοι ἐνίοτε ἄλλῳ βλαβερόν εἶναι; καί μάλα, ἔφη. ἄλλο δ' ἄν τι φαίης ἀγαθόν εἶναι ἤ τό ὠφέλιμον; οὐκ ἔγωγ', ἔφη. τό ἄρα ὠφέλιμον ἀγαθόν ἐστιν ὅτῳ ἄν ὠφέλιμον ᾖ; δοκεῖ μοι, ἔφη. τό δέ καλόν ἔχοιμεν ἄν πως ἄλλως εἰπεῖν; †ἤ, εἰ ἔστιν, ὀνομάζεις† καλόν ἤ σῶμα ἤ σκεῦος ἤ ἄλλ' ὁτιοῦν, ὅ οἶσθα πρός πάντα καλόν ὄν; μά δί' οὐκ ἔγωγ', ἔφη. ἆρ' οὖν, πρός ὅ ἄν ἕκαστον χρήσιμον ᾖ, πρός τοῦτο ἑκάστῳ καλῶς ἔχει χρῆσθαι; πάνυ μέν οὖν, ἔφη. καλόν δέ πρός ἄλλο τί ἐστιν ἕκαστον ἤ πρός ὅ ἑκάστῳ καλῶς ἔχει χρῆσθαι; οὐδέ πρός ἕν ἄλλο, ἔφη. τό χρήσιμον ἄρα καλόν ἐστι πρός ὅ ἄν ᾖ χρήσιμον; ἔμοιγε δοκεῖ, ἔφη. ἀνδρείαν δέ, ὦ εὐθύδημε, ἆρα τῶν καλῶν νομίζεις εἶναι; κάλλιστον μέν οὖν ἔγωγ', ἔφη. χρήσιμον ἄρα οὐ πρός τά ἐλάχιστα νομίζεις τήν ἀνδρείαν; νή δί', ἔφη, πρός τά μέγιστα μέν οὖν. ἆρ' οὖν δοκεῖ σοι πρός τά δεινά τε καί ἐπικίνδυνα χρήσιμον εἶναι τό ἀγνοεῖν αὐτά; ἥκιστά γ', ἔφη. οἱ ἄρα μή φοβούμενοι τά τοιαῦτα διά τό μή εἰδέναι τί ἐστιν οὐκ ἀνδρεῖοί εἰσι; νή δί', ἔφη, πολλοί γάρ ἄν οὕτω γε τῶν τε μαινομένων καί τῶν δειλῶν ἀνδρεῖοι εἶεν. τί δέ οἱ καί τά μή δεινά δεδοικότες; ἔτι γε νή δί' ἧττον, ἔφη. ἆρ' οὖν τούς μέν ἀγαθούς πρός τά δεινά καί ἐπικίνδυνα ὄντας ἀνδρείους ἡγῇ εἶναι, τούς δέ κακούς δειλούς; πάνυ μέν οὖν, ἔφη. ἀγαθούς δέ πρός τά τοιαῦτα νομίζεις ἄλλους τινάς ἤ τούς δυναμένους αὐτοῖς καλῶς χρῆσθαι; οὐκ ἀλλά τούτους, ἔφη. κακούς δέ ἄρα τούς οἵους τούτοις κακῶς χρῆσθαι; τίνας γάρ ἄλλους; ἔφη. ἆρ' οὖν ἕκαστοι χρῶνται ὡς οἴονται δεῖν; πῶς γάρ ἄλλως; ἔφη. ἆρ' οὖν οἱ μή δυνάμενοι καλῶς χρῆσθαι ἴσασιν ὡς δεῖ χρῆσθαι; οὐ δήπου γε, ἔφη. οἱ ἄρα εἰδότες ὡς δεῖ χρῆσθαι, οὗτοι καί δύνανται; μόνοι γ', ἔφη. τί δέ; οἱ μή διημαρτηκότες ἆρα κακῶς χρῶνται τοῖς τοιούτοις; οὐκ οἴομαι, ἔφη. οἱ ἄρα κακῶς χρώμενοι διημαρτήκασιν; εἰκός γ', ἔφη. οἱ μέν ἄρα ἐπιστάμενοι τοῖς δεινοῖς τε καί ἐπικινδύνοις καλῶς χρῆσθαι ἀνδρεῖοί εἰσιν, οἱ δέ διαμαρτάνοντες τούτου δειλοί; ἔμοιγε δοκοῦσιν, ἔφη. βασιλείαν δέ καί τυραννίδα ἀρχάς μέν ἀμφοτέρας ἡγεῖτο εἶναι, διαφέρειν δέ ἀλλήλων ἐνόμιζε. τήν μέν γάρ ἑκόντων τε τῶν ἀνθρώπων καί κατά νόμους τῶν πόλεων ἀρχήν βασιλείαν ἡγεῖτο, τήν δέ ἀκόντων τε καί μή κατά νόμους, ἀλλ' ὅπως ὁ ἄρχων βούλοιτο, τυραννίδα. καί ὅπου μέν ἐκ τῶν τά νόμιμα ἐπιτελούντων αἱ ἀρχαί καθίστανται, ταύτην μέν τήν πολιτείαν ἀριστοκρατίαν ἐνόμιζεν εἶναι, ὅπου δ' ἐκ τιμημάτων, πλουτοκρατίαν, ὅπου δ' ἐκ πάντων, δημοκρατίαν. εἰ δέ τις αὐτῷ περί του ἀντιλέγοι μηδέν ἔχων σαφές λέγειν, ἀλλ' ἄνευ ἀποδείξεως ἤτοι σοφώτερον φάσκων εἶναι ὅν αὐτός λέγοι ἤ πολιτικώτερον ἤ ἀνδρειότερον ἤ ἄλλο τι τῶν τοιούτων, ἐπί τήν ὑπόθεσιν ἐπανῆγεν ἄν πάντα τόν λόγον ὧδέ πως: φῄς σύ ἀμείνω πολίτην εἶναι ὅν σύ ἐπαινεῖς ἤ ὅν ἐγώ; φημί γάρ οὖν. τί οὖν οὐκ ἐκεῖνο πρῶτον ἐπεσκεψάμεθα, τί ἐστιν ἔργον ἀγαθοῦ πολίτου; ποιῶμεν τοῦτο. οὐκοῦν ἐν μέν χρημάτων διοικήσει κρατοίη ἄν ὁ χρήμασιν εὐπορωτέραν τήν πόλιν ποιῶν; πάνυ μέν οὖν. ἐν δέ γε πολέμῳ ὁ καθυπερτέραν τῶν ἀντιπάλων; πῶς γάρ οὔ; ἐν δέ πρεσβείᾳ ἆρ' ὅς ἄν φίλους ἀντί πολεμίων παρασκευάζῃ; εἰκός γε. οὐκοῦν καί ἐν δημηγορίᾳ ὁ στάσεις τε παύων καί ὁμόνοιαν ἐμποιῶν; ἔμοιγε δοκεῖ. οὕτω δέ τῶν λόγων ἐπαναγομένων καί τοῖς ἀντιλέγουσιν αὐτοῖς φανερόν ἐγίγνετο τἀληθές. ὁπότε δέ αὐτός τι τῷ λόγῳ διεξίοι, διά τῶν μάλιστα ὁμολογουμένων ἐπορεύετο, νομίζων ταύτην τήν ἀσφάλειαν εἶναι λόγου. τοιγαροῦν πολύ μάλιστα ὧν ἐγώ οἶδα, ὅτε λέγοι, τούς ἀκούοντας ὁμολογοῦντας παρεῖχε. ἔφη δέ καί ὅμηρον τῷ ὀδυσσεῖ ἀναθεῖναι τό ἀσφαλῆ ῥήτορα εἶναι, ὡς ἱκανόν αὐτόν ὄντα διά τῶν δοκούντων τοῖς ἀνθρώποις ἄγειν τούς λόγους. ὅτι μέν οὖν ἁπλῶς τήν ἑαυτοῦ γνώμην ἀπεφαίνετο σωκράτης πρός τούς ὁμιλοῦντας αὐτῷ, δοκεῖ μοι δῆλον ἐκ τῶν εἰρημένων εἶναι: ὅτι δέ καί αὐτάρκεις ἐν ταῖς προσηκούσαις πράξεσιν αὐτούς εἶναι ἐπεμελεῖτο, νῦν τοῦτο λέξω. πάντων μέν γάρ ὧν ἐγώ οἶδα μάλιστα ἔμελεν αὐτῷ εἰδέναι ὅτου τις ἐπιστήμων εἴη τῶν συνόντων αὐτῷ: ὧν δέ προσήκει ἀνδρί καλῷ κἀγαθῷ εἰδέναι, ὅ τι μέν αὐτός εἰδείη, πάντων προθυμότατα ἐδίδασκεν: ὅτου δέ αὐτός ἀπειρότερος εἴη, πρός τούς ἐπισταμένους ἦγεν αὐτούς. ἐδίδασκε δέ καί μέχρι ὅτου δέοι ἔμπειρον εἶναι ἑκάστου πράγματος τόν ὀρθῶς πεπαιδευμένον. αὐτίκα γεωμετρίαν μέχρι μέν τούτου ἔφη δεῖν μανθάνειν, ἕως ἱκανός τις γένοιτο, εἴ ποτε δεήσειε, γῆν μέτρῳ ὀρθῶς ἤ παραλαβεῖν ἤ παραδοῦναι ἤ διανεῖμαι ἤ ἔργον ἀποδείξασθαι: οὕτω δέ τοῦτο ῥᾴδιον εἶναι μαθεῖν ὥστε τόν προσέχοντα τόν νοῦν τῇ μετρήσει ἅμα τήν τε γῆν ὁπόση ἐστίν εἰδέναι καί ὡς μετρεῖται ἐπιστάμενον ἀπιέναι. τό δέ μέχρι τῶν δυσσυνέτων διαγραμμάτων γεωμετρίαν μανθάνειν ἀπεδοκίμαζεν. ὅ τι μέν γάρ ὠφελοίη ταῦτα, οὐκ ἔφη ὁρᾶν: καίτοι οὐκ ἄπειρός γε αὐτῶν ἦν: ἔφη δέ ταῦτα ἱκανά εἶναι ἀνθρώπου βίον κατατρίβειν καί ἄλλων πολλῶν τε καί ὠφελίμων μαθημάτων ἀποκωλύειν. ἐκέλευε δέ καί ἀστρολογίας ἐμπείρους γίγνεσθαι, καί ταύτης μέντοι μέχρι τοῦ νυκτός τε ὥραν καί μηνός καί ἐνιαυτοῦ δύνασθαι γιγνώσκειν ἕνεκα πορείας τε καί πλοῦ καί φυλακῆς, καί ὅσα ἄλλα ἤ νυκτός ἤ μηνός ἤ ἐνιαυτοῦ πράττεται, πρός ταῦτ' ἔχειν τεκμηρίοις χρῆσθαι, τάς ὥρας τῶν εἰρημένων διαγιγνώσκοντας: καί ταῦτα δέ ῥᾴδια εἶναι μαθεῖν παρά τε νυκτοθηρῶν καί κυβερνητῶν καί ἄλλων πολλῶν οἷς ἐπιμελές ταῦτα εἰδέναι. τό δέ μέχρι τούτου ἀστρονομίαν μανθάνειν, μέχρι τοῦ καί τά μή ἐν τῇ αὐτῇ περιφορᾷ ὄντα, καί τούς πλάνητάς τε καί ἀσταθμήτους ἀστέρας γνῶναι, καί τάς ἀποστάσεις αὐτῶν ἀπό τῆς γῆς καί τάς περιόδους καί τάς αἰτίας αὐτῶν ζητοῦντας κατατρίβεσθαι, ἰσχυρῶς ἀπέτρεπεν. ὠφέλειαν μέν γάρ οὐδεμίαν οὐδ' ἐν τούτοις ἔφη ὁρᾶν: καίτοι οὐδέ τούτων γε ἀνήκοος ἦν: ἔφη δέ καί ταῦτα ἱκανά εἶναι κατατρίβειν ἀνθρώπου βίον καί πολλῶν καί ὠφελίμων ἀποκωλύειν. ὅλως δέ τῶν οὐρανίων, ᾗ ἕκαστα ὁ θεός μηχανᾶται, φροντιστήν γίγνεσθαι ἀπέτρεπεν: οὔτε γάρ εὑρετά ἀνθρώποις αὐτά ἐνόμιζεν εἶναι οὔτε χαρίζεσθαι θεοῖς ἄν ἡγεῖτο τόν ζητοῦντα ἅ ἐκεῖνοι σαφηνίσαι οὐκ ἐβουλή θησαν. κινδυνεῦσαι δ' ἄν ἔφη καί παραφρονῆσαι τόν ταῦτα μεριμνῶντα οὐδέν ἧττον ἤ ἀναξαγόρας παρεφρόνησεν ὁ μέγιστον φρονήσας ἐπί τῷ τάς τῶν θεῶν μηχανάς ἐξηγεῖσθαι. ἐκεῖνος γάρ λέγων μέν τό αὐτό εἶναι πῦρ τε καί ἥλιον ἠγνόει ὅτι τό μέν πῦρ οἱ ἄνθρωποι ῥᾳδίως καθορῶσιν, εἰς δέ τόν ἥλιον οὐ δύνανται ἀντιβλέπειν, καί ὑπό μέν τοῦ ἡλίου καταλαμπόμενοι τά χρώματα μελάντερα ἔχουσιν, ὑπό δέ τοῦ πυρός οὔ: ἠγνόει δέ καί ὅτι τῶν ἐκ τῆς γῆς φυομένων ἄνευ μέν ἡλίου αὐγῆς οὐδέν δύναται καλῶς αὔξεσθαι, ὑπό δέ τοῦ πυρός θερμαινόμενα πάντα ἀπόλλυται: φάσκων δέ τόν ἥλιον λίθον διάπυρον εἶναι καί τοῦτο ἠγνόει, ὅτι λίθος μέν ἐν πυρί ὤν οὔτε λάμπει οὔτε πολύν χρόνον ἀντέχει, ὁ δέ ἥλιος πάντα τόν χρόνον πάντων λαμπρότατος ὤν διαμένει. ἐκέλευε δέ καί λογισμούς μανθάνειν. καί τούτων δέ ὁμοίως τοῖς ἄλλοις ἐκέλευε φυλάττεσθαι τήν μάταιον πραγματείαν, μέχρι δέ τοῦ ὠφελίμου πάντα καί αὐτός συνεσκόπει καί συνδιεξῄει τοῖς συνοῦσι. προέτρεπε δέ σφόδρα καί ὑγιείας ἐπιμελεῖσθαι τούς συνόντας παρά τε τῶν εἰδότων μανθάνοντας ὅσα ἐνδέχοιτο, καί ἑαυτῷ ἕκαστον προσέχοντα διά παντός τοῦ βίου, τί βρῶμα ἤ τί πῶμα ἤ ποῖος πόνος συμφέροι αὐτῷ, καί πῶς τούτοις χρώμενος ὑγιεινότατ' ἄν διάγοι: τοῦ γάρ οὕτω προσέχοντος ἑαυτῷ ἔργον ἔφη εἶναι εὑρεῖν ἰατρόν τά πρός ὑγίειαν συμφέροντα αὐτῷ μᾶλλον διαγιγνώσκοντα [αὑτοῦ]. εἰ δέ τις μᾶλλον ἤ κατά τήν ἀνθρωπίνην σοφίαν ὠφελεῖσθαι βούλοιτο, συνεβούλευε μαντικῆς ἐπιμελεῖσθαι. τόν γάρ εἰδότα δι' ὧν οἱ θεοί τοῖς ἀνθρώποις περί τῶν πραγμάτων σημαίνουσιν οὐδέποτ' ἔρημον ἔφη γίγνεσθαι συμβουλῆς θεῶν. εἰ δέ τις, ὅτι φάσκοντος αὐτοῦ τό δαιμόνιον ἑαυτῷ προσημαίνειν ἅ τε δέοι καί ἅ μή δέοι ποιεῖν ὑπό τῶν δικαστῶν κατεγνώσθη θάνατος, οἴεται αὐτόν ἐλέγχεσθαι περί τοῦ δαιμονίου ψευδόμενον, ἐννοησάτω πρῶτον μέν ὅτι οὕτως ἤδη τότε πόρρω τῆς ἡλικίας ἦν, ὥστ', εἰ καί μή τότε, οὐκ ἄν πολλῷ ὕστερον τελευτῆσαι τόν βίον: εἶτα ὅτι τό μέν ἀχθεινότατόν τε τοῦ βίου καί ἐν ᾧ πάντες τήν διάνοιαν μειοῦνται ἀπέλιπεν, ἀντί δέ τούτου τῆς ψυχῆς τήν ῥώμην ἐπιδειξάμενος εὔκλειαν προσεκτήσατο, τήν τε δίκην πάντων ἀνθρώπων ἀληθέστατα καί ἐλευθεριώτατα καί δικαιότατα εἰπών καί τήν κατάγνωσιν τοῦ θανάτου πραότατα καί ἀνδρωδέστατα ἐνέγκας. ὁμολογεῖται γάρ οὐδένα πω τῶν μνημονευομένων ἀνθρώπων κάλλιον θάνατον ἐνεγκεῖν. ἀνάγκη μέν γάρ ἐγένετο αὐτῷ μετά τήν κρίσιν τριάκοντα ἡμέρας βιῶναι διά τό δήλια μέν ἐκείνου τοῦ μηνός εἶναι, τόν δέ νόμον μηδένα ἐᾶν δημοσίᾳ ἀποθνῄσκειν ἕως ἄν ἡ θεωρία ἐκ δήλου ἐπανέλθῃ, καί τόν χρόνον τοῦτον ἅπασι τοῖς συνήθεσι φανερός ἐγένετο οὐδέν ἀλλοιότερον διαβιούς ἤ τόν ἔμπροσθεν χρόνον: καίτοι τόν ἔμπροσθέν γε πάντων ἀνθρώπων μάλιστα ἐθαυμάζετο ἐπί τῷ εὐθύμως τε καί εὐκόλως ζῆν. καί πῶς ἄν τις κάλλιον ἤ οὕτως ἀποθάνοι; ἤ ποῖος ἄν εἴη θάνατος καλλίων ἤ ὅν κάλλιστά τις ἀποθάνοι; ποῖος δ' ἄν γένοιτο θάνατος εὐδαιμονέστερος τοῦ καλλίστου; ἤ ποῖος θεοφιλέστερος τοῦ εὐδαιμονεστάτου; λέξω δέ καί ἅ ἑρμογένους τοῦ ἱππονίκου ἤκουσα περί αὐτοῦ. ἔφη γάρ, ἤδη μελήτου γεγραμμένου αὐτόν τήν γραφήν, αὐτός ἀκούων αὐτοῦ πάντα μᾶλλον ἤ περί τῆς δίκης διαλεγομένου λέγειν αὐτῷ ὡς χρή σκοπεῖν ὅ τι ἀπολογήσεται. τόν δέ τό μέν πρῶτον εἰπεῖν: οὐ γάρ δοκῶ σοι τοῦτο μελετῶν διαβεβιωκέναι; ἐπεί δέ αὐτόν ἤρετο ὅπως, εἰπεῖν αὐτόν ὅτι οὐδέν ἄλλο ποιῶν διαγεγένηται ἤ διασκοπῶν μέν τά τε δίκαια καί τά ἄδικα, πράττων δέ τά δίκαια καί τῶν ἀδίκων ἀπεχόμενος, ἥνπερ νομίζοι καλλίστην μελέτην ἀπολογίας εἶναι. αὐτός δέ πάλιν εἰπεῖν: οὐχ ὁρᾷς, ὦ σώκρατες, ὅτι οἱ ἀθήνησι δικασταί πολλούς μέν ἤδη μηδέν ἀδικοῦντας λόγῳ παραχθέντες ἀπέκτειναν, πολλούς δέ ἀδικοῦντας ἀπέλυσαν; ἀλλά νή τόν δία, φάναι αὐτόν, ὦ ἑρμόγενες, ἤδη μου ἐπιχειροῦντος φροντίσαι τῆς πρός τούς δικαστάς ἀπολογίας ἠναντιώθη τό δαιμόνιον. καί αὐτός εἰπεῖν: θαυμαστά λέγεις. τόν δέ, θαυμάζεις, φάναι, εἰ τῷ θεῷ δοκεῖ βέλτιον εἶναι ἐμέ τελευτᾶν τόν βίον ἤδη; οὐκ οἶσθ' ὅτι μέχρι μέν τοῦδε τοῦ χρόνου ἐγώ οὐδενί ἀνθρώπων ὑφείμην ἄν οὔτε βέλτιον οὔθ' ἥδιον ἐμαυτοῦ βεβιωκέναι; ἄριστα μέν γάρ οἶμαι ζῆν τούς ἄριστα ἐπιμελομένους τοῦ ὡς βελτίστους γίγνεσθαι, ἥδιστα δέ τούς μάλιστα αἰσθανομένους ὅτι βελτίους γίγνονται. ἅ ἐγώ μέχρι τοῦδε τοῦ χρόνου ᾐσθανόμην ἐμαυτῷ συμβαίνοντα, καί τοῖς ἄλλοις ἀνθρώποις ἐντυγχάνων καί πρός τούς ἄλλους παραθεωρῶν ἐμαυτόν οὕτω διατετέλεκα περί ἐμαυτοῦ γιγνώσκων: καί οὐ μόνον ἐγώ, ἀλλά καί οἱ ἐμοί φίλοι οὕτως ἔχοντες περί ἐμοῦ διατελοῦσιν, οὐ διά τό φιλεῖν ἐμέ, καί γάρ οἱ τούς ἄλλους φιλοῦντες οὕτως ἄν εἶχον πρός τούς ἑαυτῶν φίλους, ἀλλά διόπερ καί αὐτοί ἄν οἴονται ἐμοί συνόντες βέλτιστοι γίγνεσθαι. εἰ δέ βιώσομαι πλείω χρόνον, ἴσως ἀναγκαῖον ἔσται τά τοῦ γήρως ἐπιτελεῖσθαι καί ὁρᾶν τε καί ἀκούειν ἧττον καί διανοεῖσθαι χεῖρον καί δυσμαθέστερον ἀποβαίνειν καί ἐπιλησμονέστερον, καί ὧν πρότερον βελτίων ἦν, τούτων χείρω γίγνεσθαι: ἀλλά μήν ταῦτά γε μή αἰσθανομένῳ μέν ἀβίωτος ἄν εἴη ὁ βίος, αἰσθανόμενον δέ πῶς οὐκ ἀνάγκη χεῖρόν τε καί ἀηδέστερον ζῆν; ἀλλά μήν εἴ γε ἀδίκως ἀποθανοῦμαι, τοῖς μέν ἀδίκως ἐμέ ἀποκτείνασιν αἰσχρόν ἄν εἴη τοῦτο: εἰ γάρ τό ἀδικεῖν αἰσχρόν ἐστι, πῶς οὐκ αἰσχρόν καί τό ἀδίκως ὁτιοῦν ποιεῖν; ἐμοί δέ τί αἰσχρόν τό ἑτέρους μή δύνασθαι περί ἐμοῦ τά δίκαια μήτε γνῶναι μήτε ποιῆσαι; ὁρῶ δ' ἔγωγε καί τήν δόξαν τῶν προγεγονότων ἀνθρώπων ἐν τοῖς ἐπιγιγνομένοις οὐχ ὁμοίαν καταλειπομένην τῶν τε ἀδικησάντων καί τῶν ἀδικηθέντων. οἶδα δ' ὅτι καί ἐγώ ἐπιμελείας τεύξομαι ὑπ' ἀνθρώπων, καί ἐάν νῦν ἀποθάνω, οὐχ ὁμοίως τοῖς ἐμέ ἀποκτείνασιν: οἶδα γάρ ἀεί μαρτυρήσεσθαί μοι ὅτι ἐγώ ἠδίκησα μέν οὐδένα πώποτε ἀνθρώπων οὐδέ χείρω ἐποίησα, βελτίους δέ ποιεῖν ἐπειρώμην ἀεί τούς ἐμοί συνόντας. τοιαῦτα μέν πρός ἑρμογένην τε διελέχθη καί πρός τούς ἄλλους. τῶν δέ σωκράτην γιγνωσκόντων, οἷος ἦν, οἱ ἀρετῆς ἐφιέμενοι πάντες ἔτι καί νῦν διατελοῦσι πάντων μάλιστα ποθοῦντες ἐκεῖνον, ὡς ὠφελιμώτατον ὄντα πρός ἀρετῆς ἐπιμέλειαν. ἐμοί μέν δή, τοιοῦτος ὤν οἷον ἐγώ διήγημαι, εὐσεβής μέν οὕτως ὥστε μηδέν ἄνευ τῆς τῶν θεῶν γνώμης ποιεῖν, δίκαιος δέ ὥστε βλάπτειν μέν μηδέ μικρόν μηδένα, ὠφελεῖν δέ τά μέγιστα τούς χρωμένους αὐτῷ, ἐγκρατής δέ ὥστε μηδέποτε προαιρεῖσθαι τό ἥδιον ἀντί τοῦ βελτίονος, φρόνιμος δέ ὥστε μή διαμαρτάνειν κρίνων τά βελτίω καί τά χείρω μηδέ ἄλλου προσδεῖσθαι, ἀλλ' αὐτάρκης εἶναι πρός τήν τούτων γνῶσιν, ἱκανός δέ καί λόγῳ εἰπεῖν τε καί διορίσασθαι τά τοιαῦτα, ἱκανός δέ καί ἄλλως δοκιμάσαι τε καί ἁμαρτάνοντα ἐλέγξαι καί προτρέψασθαι ἐπ' ἀρετήν καί καλοκαγαθίαν, ἐδόκει τοιοῦτος εἶναι οἷος ἄν εἴη ἄριστός τε ἀνήρ καί εὐδαιμονέστατος. εἰ δέ τῳ μή ἀρέσκει ταῦτα, παραβάλλων τό ἄλλων ἦθος πρός ταῦτα οὕτω κρινέτω. [3] {work} {οικονομικοσ} ἤκουσα δέ ποτε αὐτοῦ καί περί οἰκονομίας τοιάδε διαλεγομένου: εἰπέ μοι, ἔφη, ὦ κριτόβουλε, ἆρά γε ἡ οἰκονομία ἐπιστήμης τινός ὄνομά ἐστιν, ὥσπερ ἡ ἰατρική καί ἡ χαλκευτική καί ἡ τεκτονική; ἔμοιγε δοκεῖ, ἔφη ὁ κριτόβουλος. ἦ καί ὥσπερ τούτων τῶν τεχνῶν ἔχοιμεν ἄν εἰπεῖν ὅ τι ἔργον ἑκάστης, οὕτω καί τῆς οἰκονομίας δυναίμεθ' ἄν εἰπεῖν ὅ τι ἔργον αὐτῆς ἐστι; δοκεῖ γοῦν, ἔφη ὁ κριτόβουλος, οἰκονόμου ἀγαθοῦ εἶναι εὖ οἰκεῖν τόν ἑαυτοῦ οἶκον. ἦ καί τόν ἄλλου δέ οἶκον, ἔφη ὁ σωκράτης, εἰ ἐπιτρέποι τις αὐτῷ, οὐκ ἄν δύναιτο, εἰ βούλοιτο, εὖ οἰκεῖν, ὥσπερ καί τόν ἑαυτοῦ; ὁ μέν γάρ τεκτονικήν ἐπιστάμενος ὁμοίως ἄν καί ἄλλῳ δύναιτο ἐργάζεσθαι ὅ τι περ καί ἑαυτῷ, καί ὁ οἰκονομικός γ' ἄν ὡσαύτως. ἔμοιγε δοκεῖ, ὦ σώκρατες. ἔστιν ἄρα, ἔφη ὁ σωκράτης, τήν τέχνην ταύτην ἐπισταμένῳ, καί εἰ μή αὐτός τύχοι χρήματα ἔχων, τόν ἄλλου οἶκον οἰκονομοῦντα ὥσπερ καί οἰκοδομοῦντα μισθοφορεῖν; νή δία καί πολύν γε μισθόν, ἔφη ὁ κριτόβουλος, φέροιτ' ἄν, εἰ δύναιτο οἶκον παραλαβών τελεῖν τε ὅσα δεῖ καί περιουσίαν ποιῶν αὔξειν τόν οἶκον. οἶκος δέ δή τί δοκεῖ ἡμῖν εἶναι; ἆρα ὅπερ οἰκία, ἤ καί ὅσα τις ἔξω τῆς οἰκίας κέκτηται, πάντα τοῦ οἴκου ταῦτά ἐστιν; ἐμοί γοῦν, ἔφη ὁ κριτόβουλος, δοκεῖ, καί εἰ μηδ' ἐν τῇ αὐτῇ πόλει εἴη τῷ κεκτημένῳ, πάντα τοῦ οἴκου εἶναι ὅσα τις κέκτηται. οὐκοῦν καί ἐχθρούς κέκτηνταί τινες; νή δία καί πολλούς γε ἔνιοι. ἦ καί κτήματα αὐτῶν φήσομεν εἶναι τούς ἐχθρούς; γελοῖον μεντἄν εἴη, ἔφη ὁ κριτόβουλος, εἰ ὁ τούς ἐχθρούς αὔξων προσέτι καί μισθόν τούτου φέροι. ὅτι τοι ἡμῖν ἐδόκει οἶκος ἀνδρός εἶναι ὅπερ κτῆσις. νή δί', ἔφη ὁ κριτόβουλος, ὅ τι γε τις ἀγαθόν κέκτηται: οὐ μά δί' οὐκ εἴ τι κακόν, τοῦτο κτῆμα ἐγώ καλῶ. σύ δ' ἔοικας τά ἑκάστῳ ὠφέλιμα κτήματα καλεῖν. πάνυ μέν οὖν, ἔφη: τά δέ γε βλάπτοντα ζημίαν ἔγωγε νομίζω μᾶλλον ἤ χρήματα. κἄν ἄρα γέ τις ἵππον πριάμενος μή ἐπίστηται αὐτῷ χρῆσθαι, ἀλλά καταπίπτων ἀπ' αὐτοῦ κακά λαμβάνῃ, οὐ χρήματα αὐτῷ ἐστιν ὁ ἵππος; οὔκ, εἴπερ τά χρήματά γ' ἐστίν ἀγαθόν. οὐδ' ἄρα γε ἡ γῆ ἀνθρώπῳ ἐστί χρήματα, ὅστις οὕτως ἐργάζεται αὐτήν ὥστε ζημιοῦσθαι ἐργαζόμενος. οὐδέ ἡ γῆ μέντοι χρήματά ἐστιν, εἴπερ ἀντί τοῦ τρέφειν πεινῆν παρασκευάζει. οὐκοῦν καί τά πρόβατα ὡσαύτως, εἴ τις διά τό μή ἐπίστασθαι προβάτοις χρῆσθαι ζημιοῖτο, οὐδέ τά πρόβατα χρήματα τούτῳ εἴη ἄν; οὔκουν ἔμοιγε δοκεῖ. σύ ἄρα, ὡς ἔοικε, τά μέν ὠφελοῦντα χρήματα ἡγῇ, τά δέ βλάπτοντα οὐ χρήματα. οὕτως. ταὐτά ἄρα ὄντα τῷ μέν ἐπισταμένῳ χρῆσθαι αὐτῶν ἑκάστοις χρήματά ἐστι, τῷ δέ μή ἐπισταμένῳ οὐ χρήματα: ὥσπερ γε αὐλοί τῷ μέν ἐπισταμένῳ ἀξίως λόγου αὐλεῖν χρήματά εἰσι, τῷ δέ μή ἐπισταμένῳ οὐδέν μᾶλλον ἤ ἄχρηστοι λίθοι, εἰ μή ἀποδιδοῖτό γε αὐτούς. τοῦτ' ἄρα φαίνεται ἡμῖν, ἀποδιδομένοις μέν οἱ αὐλοί χρήματα, μή ἀποδιδομένοις δέ ἀλλά κεκτημένοις οὔ, τοῖς μή ἐπισταμένοις αὐτοῖς χρῆσθαι. καί ὁμολογουμένως γε, ὦ σώκρατες, ὁ λόγος ἡμῖν χωρεῖ, ἐπείπερ εἴρηται τά ὠφελοῦντα χρήματα εἶναι. μή πωλούμενοι μέν γάρ οὐ χρήματά εἰσιν οἱ αὐλοί: οὐδέν γάρ χρήσιμοί εἰσι: πωλούμενοι δέ χρήματα. πρός ταῦτα δ' ὁ σωκράτης εἶπεν: ἄν ἐπίστηταί γε πωλεῖν. εἰ δέ πωλοίη αὖ πρός τοῦτο ᾧ μή ἐπίσταιτο χρῆσθαι, οὐδέ πωλούμενοί εἰσι χρήματα κατά γε τόν σόν λόγον. λέγειν ἔοικας, ὦ σώκρατες, ὅτι οὐδέ τό ἀργύριόν ἐστι χρήματα, εἰ μή τις ἐπίσταιτο χρῆσθαι αὐτῷ. καί σύ δέ μοι δοκεῖς οὕτω συνομολογεῖν, ἀφ' ὧν τις ὠφελεῖσθαι δύναται, χρήματα εἶναι. εἰ γοῦν τις χρῷτο τῷ ἀργυρίῳ ὥστε πριάμενος οἷον ἑταίραν διά ταύτην κάκιον μέν τό σῶμα ἔχοι, κάκιον δέ τήν ψυχήν, κάκιον δέ τόν οἶκον, πῶς ἄν ἔτι τό ἀργύριον αὐτῷ ὠφέλιμον εἴη; οὐδαμῶς, εἰ μή πέρ γε καί τόν ὑοσκύαμον καλούμενον χρήματα εἶναι φήσομεν, ὑφ' οὗ οἱ φαγόντες παραπλῆγες γίγνονται. τό μέν δή ἀργύριον, εἰ μή τις ἐπίσταιτο αὐτῷ χρῆσθαι, οὕτω πόρρω ἀπωθείσθω, ὦ κριτόβουλε, ὥστε μηδέ χρήματα εἶναι. οἱ δέ φίλοι, ἄν τις ἐπίστηται αὐτοῖς χρῆσθαι ὥστε ὠφελεῖσθαι ἀπ' αὐτῶν, τί φήσομεν αὐτούς εἶναι; χρήματα νή δί', ἔφη ὁ κριτόβουλος, καί πολύ γε μᾶλλον ἤ τούς βοῦς, ἄν ὠφελιμώτεροί γε ὦσι τῶν βοῶν. καί οἱ ἐχθροί γε ἄρα κατά γε τόν σόν λόγον χρήματά εἰσι τῷ δυναμένῳ ἀπό τῶν ἐχθρῶν ὠφελεῖσθαι. ἐμοί γοῦν δοκεῖ. οἰκονόμου ἄρα ἐστίν ἀγαθοῦ καί τοῖς ἐχθροῖς ἐπίστασθαι χρῆσθαι ὥστε ὠφελεῖσθαι ἀπό τῶν ἐχθρῶν. ἰσχυρότατά γε. καί γάρ δή ὁρᾷς, ἔφη, ὦ κριτόβουλε, ὅσοι μέν δή οἶκοι ἰδιωτῶν ηὐξημένοι εἰσίν ἀπό πολέμου, ὅσοι δέ τυράννων. ἀλλά γάρ τά μέν καλῶς ἔμοιγε δοκεῖ λέγεσθαι, ὦ σώκρατες, ἔφη ὁ κριτόβουλος: ἐκεῖνο δ' ἡμῖν τί φαίνεται, ὁπόταν ὁρῶμέν τινας ἐπιστήμας μέν ἔχοντας καί ἀφορμάς ἀφ' ὧν δύνανται ἐργαζόμενοι αὔξειν τούς οἴκους, αἰσθανώμεθα δέ αὐτούς ταῦτα μή θέλοντας ποιεῖν, καί διά τοῦτο ὁρῶμεν ἀνωφελεῖς οὔσας αὐτοῖς τάς ἐπιστήμας; ἄλλο τι ἤ τούτοις αὖ οὔτε αἱ ἐπιστῆμαι χρήματά εἰσιν οὔτε τά κτήματα; περί δούλων μοι, ἔφη ὁ σωκράτης, ἐπιχειρεῖς, ὦ κριτόβουλε, διαλέγεσθαι; οὐ μά δί', ἔφη, οὐκ ἔγωγε, ἀλλά καί πάνυ εὐπατριδῶν ἐνίων γε δοκούντων εἶναι, οὕς ἐγώ ὁρῶ τούς μέν πολεμικάς, τούς δέ καί εἰρηνικάς ἐπιστήμας ἔχοντας, ταύτας δέ οὐκ ἐθέλοντας ἐργάζεσθαι, ὡς μέν ἐγώ οἶμαι, δι' αὐτό τοῦτο ὅτι δεσπότας οὐκ ἔχουσιν. καί πῶς ἄν, ἔφη ὁ σωκράτης, δεσπότας οὐκ ἔχοιεν, εἰ εὐχόμενοι εὐδαιμονεῖν καί ποιεῖν βουλόμενοι ἀφ' ὧν <ἄν> ἔχοιεν ἀγαθά ἔπειτα κωλύονται ποιεῖν ταῦτα ὑπό τῶν ἀρχόντων; καί τίνες δή οὗτοί εἰσιν, ἔφη ὁ κριτόβουλος, οἵ ἀφανεῖς ὄντες ἄρχουσιν αὐτῶν; ἀλλά μά δί', ἔφη ὁ σωκράτης, οὐκ ἀφανεῖς εἰσιν, ἀλλά καί πάνυ φανεροί. καί ὅτι πονηρότατοί γέ εἰσιν οὐδέ σέ λανθάνουσιν, εἴπερ πονηρίαν γε νομίζεις ἀργίαν τ' εἶναι καί μαλακίαν ψυχῆς καί ἀμέλειαν. καί ἄλλαι δ' εἰσίν ἀπατηλαί τινες δέσποιναι προσποιούμεναι ἡδοναί εἶναι, κυβεῖαί τε καί ἀνωφελεῖς ἀνθρώπων ὁμιλίαι, αἵ προϊόντος τοῦ χρόνου καί αὐτοῖς τοῖς ἐξαπατηθεῖσι καταφανεῖς γίγνονται ὅτι λῦπαι ἄρα ἦσαν ἡδοναῖς περιπεπεμμέναι, αἵ διακωλύουσιν αὐτούς ἀπό τῶν ὠφελίμων ἔργων κρατοῦσαι. ἀλλά καί ἄλλοι, ἔφη, ὦ σώκρατες, ἐργάζεσθαι μέν οὐ κωλύονται ὑπό τούτων, ἀλλά καί πάνυ σφοδρῶς πρός τό ἐργάζεσθαι ἔχουσι καί μηχανᾶσθαι προσόδους: ὅμως δέ καί τούς οἴκους κατατρίβουσι καί ἀμηχανίαις συνέχονται. δοῦλοι γάρ εἰσι καί οὗτοι, ἔφη ὁ σωκράτης, καί πάνυ γε χαλεπῶν δεσποτῶν, οἱ μέν λιχνειῶν, οἱ δέ λαγνειῶν, οἱ δέ οἰνοφλυγιῶν, οἱ δέ φιλοτιμιῶν τινων μώρων καί δαπανηρῶν, ἅ οὕτω χαλεπῶς ἄρχει τῶν ἀνθρώπων ὧν ἄν ἐπικρατήσωσιν, ὥσθ' ἕως μέν ἄν ὁρῶσιν ἡβῶντας αὐτούς καί δυναμένους ἐργάζεσθαι, ἀναγκάζουσι φέρειν ἅ ἄν αὐτοί ἐργάσωνται καί τελεῖν εἰς τάς αὑτῶν ἐπιθυμίας, ἐπειδάν δέ αὐτούς ἀδυνάτους αἴσθωνται ὄντας ἐργάζεσθαι διά τό γῆρας, ἀπολείπουσι τούτους κακῶς γηράσκειν, ἄλλοις δ' αὖ πειρῶνται δούλοις χρῆσθαι. ἀλλά δεῖ, ὦ κριτόβουλε, πρός ταῦτα οὐχ ἧττον διαμάχεσθαι περί τῆς ἐλευθερίας ἤ πρός τούς σύν ὅπλοις πειρωμένους καταδουλοῦσθαι. πολέμιοι μέν οὖν ἤδη ὅταν καλοί κἀγαθοί ὄντες καταδουλώσωνταί τινας, πολλούς δή βελτίους ἠνάγκασαν εἶναι σωφρονίσαντες, καί ῥᾷον βιοτεύειν τόν λοιπόν χρόνον ἐποίησαν: αἱ δέ τοιαῦται δέσποιναι αἰκιζόμεναι τά σώματα τῶν ἀνθρώπων καί τάς ψυχάς καί τούς οἴκους οὔποτε λήγουσιν, ἔστ' ἄν ἄρχωσιν αὐτῶν. ὁ οὖν κριτόβουλος ἐκ τούτων ὧδέ πως εἶπεν: ἀλλά περί μέν τῶν τοιούτων ἀρκούντως πάνυ μοι δοκῶ τά λεγόμενα ὑπό σοῦ ἀκηκοέναι: αὐτός δ' ἐμαυτόν ἐξετάζων δοκῶ μοι εὑρίσκειν ἐπιεικῶς τῶν τοιούτων ἐγκρατῆ ὄντα, ὥστ' εἴ μοι συμβουλεύοις ὅ τι ἄν ποιῶν αὔξοιμι τόν οἶκον, οὐκ ἄν μοι δοκῶ ὑπό γε τούτων ὧν σύ δεσποινῶν καλεῖς κωλύεσθαι: ἀλλά θαρρῶν συμβούλευε ὅ τι ἔχεις ἀγαθόν: ἤ κατέγνωκας ἡμῶν, ὦ σώκρατες, ἱκανῶς πλουτεῖν καί οὐδέν δοκοῦμέν σοι προσδεῖσθαι χρημάτων; οὔκουν ἔγωγε, ἔφη ὁ σωκράτης, εἰ καί περί ἐμοῦ λέγεις, οὐδέν μοι δοκῶ προσδεῖσθαι χρημάτων, ἀλλ' ἱκανῶς πλουτεῖν: σύ μέντοι, ὦ κριτόβουλε, πάνυ μοι δοκεῖς πένεσθαι, καί ναί μά δί' ἔστιν ὅτε καί πάνυ οἰκτίρω σε ἐγώ. καί ὁ κριτόβουλος γελάσας εἶπε: καί πόσον ἄν πρός τῶν θεῶν οἴει, ὦ σώκρατες, ἔφη, εὑρεῖν τά σά κτήματα πωλούμενα, πόσον δέ τά ἐμά; ἐγώ μέν οἶμαι, ἔφη ὁ σωκράτης, εἰ ἀγαθοῦ ὠνητοῦ ἐπιτύχοιμι, εὑρεῖν ἄν μοι σύν τῇ οἰκίᾳ καί τά ὄντα πάντα πάνυ ῥᾳδίως πέντε μνᾶς: τά μέντοι σά ἀκριβῶς οἶδα ὅτι πλέον ἄν εὕροι ἤ ἑκατονταπλασίονα τούτου. κᾆτα οὕτως ἐγνωκώς σύ μέν οὐχ ἡγῇ προσδεῖσθαι χρημάτων, ἐμέ δέ οἰκτίρεις ἐπί τῇ πενίᾳ; τά μέν γάρ ἐμά, ἔφη, ἱκανά ἐστιν ἐμοί παρέχειν τά ἐμοί ἀρκοῦντα: εἰς δέ τό σόν σχῆμα ὅ σύ περιβέβλησαι καί τήν σήν δόξαν, οὐδ' εἰ τρίς ὅσα νῦν κέκτησαι προσγένοιτό σοι, οὐδ' ὥς ἄν ἱκανά μοι δοκεῖ εἶναί σοι. πῶς δή τοῦτ'; ἔφη ὁ κριτόβουλος. ἀπεφήνατο ὁ σωκράτης: ὅτι πρῶτον μέν ὁρῶ σοι ἀνάγκην οὖσαν θύειν πολλά τε καί μεγάλα, ἤ οὔτε θεούς οὔτε ἀνθρώπους οἶμαί σε ἄν ἀνασχέσθαι: ἔπειτα ξένους προσήκει σοι πολλούς δέχεσθαι, καί τούτους μεγαλοπρεπῶς: ἔπειτα δέ πολίτας δειπνίζειν καί εὖ ποιεῖν, ἤ ἔρημον συμμάχων εἶναι. ἔτι δέ καί τήν πόλιν αἰσθάνομαι τά μέν ἤδη σοι προστάττουσαν μεγάλα τελεῖν, ἱπποτροφίας τε καί χορηγίας καί γυμνασιαρχίας καί προστατείας, ἄν δέ δή πόλεμος γένηται, οἶδ' ὅτι καί τριηραρχίας [μισθούς] καί εἰσφοράς τοσαύτας σοι προστάξουσιν ὅσας σύ οὐ ῥᾳδίως ὑποίσεις. ὅπου δ' ἄν ἐνδεῶς δόξῃς τι τούτων ποιεῖν, οἶδ' ὅτι σε τιμωρήσονται ἀθηναῖοι οὐδέν ἧττον ἤ εἰ τά αὑτῶν λάβοιεν κλέπτοντα. πρός δέ τούτοις ὁρῶ σε οἰόμενον πλουτεῖν, καί ἀμελῶς μέν ἔχοντα πρός τό μηχανᾶσθαι χρήματα, παιδικοῖς δέ πράγμασι προσέχοντα τόν νοῦν, ὥσπερ ἐξόν σοι. ὧν ἕνεκα οἰκτίρω σε μή τι ἀνήκεστον κακόν πάθῃς καί εἰς πολλήν ἀπορίαν καταστῇς. καί ἐμοί μέν, εἴ τι καί προσδεηθείην, οἶδ' ὅτι καί σύ γιγνώσκεις ὡς εἰσίν οἵ καί ἐπαρκέσειαν ἄν ὥστε πάνυ μικρά πορίσαντες κατακλύσειαν ἄν ἀφθονίᾳ τήν ἐμήν δίαιταν: οἱ δέ σοί φίλοι πολύ ἀρκοῦντα σοῦ μᾶλλον ἔχοντες τῇ ἑαυτῶν κατασκευῇ ἤ σύ τῇ σῇ ὅμως ὡς παρά σοῦ ὠφελησόμενοι ἀποβλέπουσι. καί ὁ κριτόβουλος εἶπεν: ἐγώ τούτοις, ὦ σώκρατες, οὐκ ἔχω ἀντιλέγειν: ἀλλ' ὥρα σοι προστατεύειν ἐμοῦ, ὅπως μή τῷ ὄντι οἰκτρός γένωμαι. ἀκούσας οὖν ὁ σωκράτης εἶπε: καί οὐ θαυμαστόν δοκεῖς, ὦ κριτόβουλε, τοῦτο σαυτῷ ποιεῖν, ὅτι ὀλίγῳ μέν πρόσθεν, ὅτε ἐγώ ἔφην πολουτεῖν, ἐγέλασας ἐπ' ἐμοί ὡς οὐδέ εἰδότι ὅ τι εἴη πλοῦτος, καί πρότερον οὐκ ἐπαύσω πρίν ἐξήλεγξάς με καί ὁμολογεῖν ἐποίησας μηδέ ἑκατοστόν μέρος τῶν σῶν κεκτῆσθαι, νῦν δέ κελεύεις προστατεύειν μέ σου καί ἐπιμελεῖσθαι ὅπως ἄν μή παντάπασιν ἀληθῶς πένης γένοιο; ὁρῶ γάρ σε, ἔφη, ὦ σώκρατες, ἕν τι πλουτηρόν ἔργον ἐπιστάμενον περιουσίαν ποιεῖν. τόν οὖν ἀπ' ὀλίγων περιποιοῦντα ἐλπίζω ἀπό πολλῶν γ' ἄν πάνυ ῥᾳδίως πολλήν περιουσίαν ποιῆσαι. οὔκουν μέμνησαι ἀρτίως ἐν τῷ λόγῳ ὅτε οὐδ' ἀναγρύζειν μοι ἐξουσίαν ἐποίησας, λέγων ὅτι τῷ μή ἐπισταμένῳ ἵπποις χρῆσθαι οὐκ εἴη χρήματα οἱ ἵπποι οὐδέ ἡ γῆ οὐδέ τά πρόβατα οὐδέ ἀργύριον οὐδέ ἄλλο οὐδέ ἕν ὅτῳ τις μή ἐπίσταιτο χρῆσθαι; εἰσί μέν οὖν αἱ πρόσοδοι ἀπό τῶν τοιούτων: ἐμέ δέ πῶς τινί τούτων οἴει ἄν ἐπιστηθῆναι χρῆσθαι, ᾧ τήν ἀρχήν οὐδέν πώποτ' ἐγένετο τούτων; ἀλλ' ἐδόκει ἡμῖν, καί εἰ μή χρήματά τις τύχοι ἔχων, ὅμως εἶναί τις ἐπιστήμη οἰκονομίας. τί οὖν κωλύει καί σέ ἐπίστασθαι; ὅπερ νή δία καί αὐλεῖν ἄν κωλύσειεν ἄνθρωπον ἐπίστασθαι, εἰ μήτε αὐτός πώποτε κτήσαιτο αὐλούς μήτε ἄλλος αὐτῷ παράσχοι ἐν τοῖς αὑτοῦ μανθάνειν: οὕτω δή καί ἐμοί ἔχει περί τῆς οἰκονομίας. οὔτε γάρ αὐτός ὄργανα χρήματα ἐκεκτήμην, ὥστε μανθάνειν, οὔτε ἄλλος πώποτέ μοι παρέσχε τά ἑαυτοῦ διοικεῖν ἀλλ' ἤ σύ νυνί ἐθέλεις παρέχειν. οἱ δέ δήπου τό πρῶτον μανθάνοντες κιθαρίζειν καί τάς λύρας λυμαίνονται: καί ἐγώ δή εἰ ἐπιχειρήσαιμι ἐν τῷ σῷ οἴκῳ μανθάνειν οἰκονομεῖν, ἴσως ἄν καταλυμηναίμην ἄν σου τόν οἶκον. πρός ταῦτα ὁ κριτόβουλος εἶπε: προθύμως γε, ὦ σώκρατες, ἀποφεύγειν μοι πειρᾷ μηδέν με συνωφελῆσαι εἰς τό ῥᾷον ὑποφέρειν τά ἐμοί ἀναγκαῖα πράγματα. οὐ μά δί', ἔφη ὁ σωκράτης, οὐκ ἔγωγε, ἀλλ' ὅσα ἔχω καί πάνυ προθύμως ἐξηγήσομαί σοι. οἶμαι δ' ἄν καί εἰ ἐπί πῦρ ἐλθόντος σου καί μή ὄντος παρ' ἐμοί, εἰ ἄλλοσε ἡγησάμην ὁπόθεν σοι εἴη λαβεῖν, οὐκ ἄν ἐμέμφου μοι, καί εἰ ὕδωρ παρ' ἐμοῦ αἰτοῦντί σοι αὐτός μή ἔχων ἄλλοσε καί ἐπί τοῦτο ἤγαγον, οἶδ' ὅτι οὐδ' ἄν τοῦτό μοι ἐμέμφου, καί εἰ βουλομένου μουσικήν μαθεῖν σου παρ' ἐμοῦ δείξαιμί σοι πολύ δεινοτέρους ἐμοῦ περί μουσικήν καί σοι χάριν <ἄν> εἰδότας, εἰ ἐθέλοις παρ' αὐτῶν μανθάνειν, τί ἄν ἔτι μοι ταῦτα ποιοῦντι μέμφοιο; οὐδέν ἄν δικαίως γε, ὦ σώκρατες. ἐγώ τοίνυν σοι δείξω, ὦ κριτόβουλε, ὅσα νῦν λιπαρεῖς παρ' ἐμοῦ μανθάνειν πολύ ἄλλους ἐμοῦ δεινοτέρους [τούς] περί ταῦτα. ὁμολογῶ δέ μεμεληκέναι μοι οἵτινες ἕκαστα ἐπιστημονέστατοί εἰσι τῶν ἐν τῇ πόλει. καταμαθών γάρ ποτε ἀπό τῶν αὐτῶν ἔργων τούς μέν πάνυ ἀπόρους ὄντας, τούς δέ πάνυ πλουσίους, ἀπεθαύμασα, καί ἔδοξέ μοι ἄξιον εἶναι ἐπισκέψεως ὅ τι εἴη τοῦτο. καί ηὗρον ἐπισκοπῶν πάνυ οἰκείως ταῦτα γιγνόμενα. τούς μέν γάρ εἰκῇ ταῦτα πράττοντας ζημιουμένους ἑώρων, τούς δέ γνώμῃ συντεταμένῃ ἐπιμελουμένους καί θᾶττον καί ῥᾷον καί κερδαλεώτερον κατέγνων πράττοντας. παρ' ὧν ἄν καί σέ οἶμαι, εἰ βούλοιο, μαθόντα, εἴ σοι ὁ θεός μή ἐναντιοῖτο, πάνυ ἄν δεινόν χρηματιστήν γενέσθαι. ἀκούσας ταῦτα ὁ κριτόβουλος εἶπε: νῦν τοι, ἔφη, ἐγώ σε οὐκέτι ἀφήσω, ὦ σώκρατες, πρίν ἄν μοι ἅ ὑπέσχησαι ἐναντίον τῶν φίλων τουτωνί ἀποδείξῃς. τί οὖν, ἔφη ὁ σωκράτης, ὦ κριτόβουλε, ἄν σοι ἀποδεικνύω πρῶτον μέν οἰκίας τούς μέν ἀπό πολλοῦ ἀργυρίου ἀχρήστους οἰκοδομοῦντας, τούς δέ ἀπό πολύ ἐλάττονος πάντα ἐχούσας ὅσα δεῖ, ἦ δόξω ἕν τί σοι τοῦτο τῶν οἰκονομικῶν ἔργων ἐπιδεικνύναι; καί πάνυ γ', ἔφη ὁ κριτόβουλος. τί δ' ἄν τό τούτου ἀκόλουθον μετά τοῦτό σοι ἐπιδεικνύω, τούς μέν πάνυ πολλά καί παντοῖα κεκτημένους ἔπιπλα, καί τούτοις, ὅταν δέωνται, μή ἔχοντας χρῆσθαι μηδέ εἰδότας εἰ σῶά ἐστιν αὐτοῖς, καί διά ταῦτα πολλά μέν αὐτούς ἀνιωμένους, πολλά δέ ἀνιῶντας τούς οἰκέτας: τούς δέ οὐδέν πλέον ἀλλά καί μείονα τούτων κεκτημένους ἔχοντας εὐθύς ἕτοιμα [ὅταν] ὧν ἄν δέωνται χρῆσθαι. ἄλλο τι οὖν τούτων ἐστίν, ὦ σώκρατες, αἴτιον ἤ ὅτι τοῖς μέν ὅπου ἔτυχεν ἕκαστον καταβέβληται, τοῖς δέ ἐν χώρᾳ ἕκαστα τεταγμένα κεῖται; ναί μά δί', ἔφη ὁ σωκράτης: καί οὐδ' ἐν χώρᾳ γ' ἐν ᾗ ἔτυχεν, ἀλλ' ἔνθα προσήκει, ἕκαστα διατέτακται. λέγειν τί μοι δοκεῖς, ἔφη, καί τοῦτο, ὁ κριτόβουλος, τῶν οἰκονομικῶν. τί οὖν, ἄν σοι, ἔφη, καί οἰκέτας αὖ ἐπιδεικνύω ἔνθα μέν πάντας ὡς εἰπεῖν δεδεμένους, καί τούτους θαμινά ἀποδιδράσκοντας, ἔνθα δέ λελυμένους καί ἐθέλοντάς τε ἐργάζεσθαι καί παραμένειν, οὐ καί τοῦτό σοι δόξω ἀξιοθέατον τῆς οἰκονομίας ἔργον ἐπιδεικνύναι; ναί μά δί', ἔφη ὁ κριτόβουλος, καί σφόδρα γε. ἄν δέ καί παραπλησίους γεωργίας γεωργοῦντας, τούς μέν ἀπολωλέναι φάσκοντας ὑπό γεωργίας καί ἀποροῦντας, τούς δέ ἀφθόνως καί καλῶς πάντα ἔχοντας ὅσων δέονται ἀπό τῆς γεωργίας; ναί μά δί', ἔφη ὁ κριτόβουλος. ἴσως γάρ ἀναλίσκουσιν οὐκ εἰς ἅ δεῖ μόνον, ἀλλά καί εἰς ἅ βλάβην φέρει αὐτῷ καί τῷ οἴκῳ. εἰσί μέν τινες ἴσως, ἔφη ὁ σωκράτης, καί τοιοῦτοι. ἀλλ' ἐγώ οὐ τούτους λέγω, ἀλλ' οἵ οὐδ' εἰς τἀναγκαῖα ἔχουσι δαπανᾶν, γεωργεῖν φάσκοντες. καί τί ἄν εἴη τούτου αἴτιον, ὦ σώκρατες; ἐγώ σε ἄξω καί ἐπί τούτους, ἔφη ὁ σωκράτης: σύ δέ θεώμενος δήπου καταμαθήσῃ. νή δί', ἔφη, ἄν δύνωμαί γε. οὐκοῦν χρή θεώμενον σαυτοῦ ἀποπειρᾶσθαι εἰ γνώσῃ. νῦν δ' ἐγώ σέ σύνοιδα ἐπί μέν κωμῳδῶν θέαν καί πάνυ πρῴ ἀνιστάμενον καί πάνυ μακράν ὁδόν βαδίζοντα καί ἐμέ ἀναπείθοντα προθύμως συνθεᾶσθαι: ἐπί δέ τοιοῦτον οὐδέν με πώποτε ἔργον παρεκάλεσας. οὐκοῦν γελοῖός σοι φαίνομαι εἶναι, ὦ σώκρατες. σαυτῷ δέ πολύ νή δί', ἔφη, γελοιότερος. ἄν δέ καί ἀφ' ἱππικῆς σοι ἐπιδεικνύω τούς μέν εἰς ἀπορίαν τῶν ἐπιτηδείων ἐληλυθότας, τούς δέ διά τήν ἱππικήν καί πάνυ εὐπόρους ὄντας καί ἅμα ἀγαλλομένους ἐπί τῷ κέρδει; οὐκοῦν τούτους μέν καί ἐγώ ὁρῶ καί οἶδα ἑκατέρους, καί οὐδέν τι μᾶλλον τῶν κερδαινόντων γίγνομαι. θεᾷ γάρ αὐτούς ᾗπερ τούς τραγῳδούς τε καί κωμῳδούς, οὐχ ὅπως ποιητής οἴομαι γένῃ, ἀλλ' ὅπως ἡσθῇς ἰδών τι ἤ ἀκούσας: καί ταῦτα μέν ἴσως οὕτως ὀρθῶς ἔχει (οὐ γάρ ποιητής βούλει γενέσθαι), ἱππικῇ δ' ἀναγκαζόμενος χρῆσθαι οὐ μῶρος οἴει εἶναι εἰ μή σκοπεῖς ὅπως μή ἰδιώτης ἔσει τούτου τοῦ ἔργου, ἄλλως τε καί τῶν αὐτῶν ἵππων ἀγαθῶν εἴς τε τήν χρῆσιν καί κερδαλέων εἰς πώλησιν ὄντων; πωλοδαμνεῖν με κελεύεις, ὦ σώκρατες; οὐ μά δί' οὐδέν τι μᾶλλον ἤ καί γεωργούς ἐκ παιδίων ὠνούμενον κατασκευάζειν, ἀλλ' εἶναί τινές μοι δοκοῦσιν ἡλικίαι καί ἵππων καί ἀνθρώπων, αἵ εὐθύς τε χρήσιμοί εἰσι καί ἐπί τό βέλτιον ἐπιδιδόασιν. ἔχω δ' ἐπιδεῖξαι καί γυναιξί ταῖς γαμεταῖς τούς μέν οὕτω χρωμένους ὥστε συνεργούς ἔχειν αὐτάς εἰς τό συναύξειν τούς οἴκους, τούς δέ ᾗ ὅτι πλεῖστον λυμαίνονται. καί τούτου πότερα χρή, ὦ σώκρατες, τόν ἄνδρα αἰτιᾶσθαι ἤ τήν γυναῖκα; πρόβατον μέν, ἔφη ὁ σωκράτης, ὡς ἐπί τό πολύ ἄν κακῶς ἔχῃ, τόν νομέα αἰτιώμεθα, καί ἵππος ὡς ἐπί τό πολύ ἄν κακουργῇ, τόν ἱππέα κακίζομεν: τῆς δέ γυναικός, εἰ μέν διδασκομένη ὑπό τοῦ ἀνδρός τἀγαθά κακοποιεῖ, ἴσως δικαίως ἄν ἡ γυνή τήν αἰτίαν ἔχοι: εἰ δέ μή διδάσκων τά καλά κἀγαθά ἀνεπιστήμονι τούτων χρῷτο, ἆρ' οὐ δικαίως ἄν ὁ ἀνήρ τήν αἰτίαν ἔχοι; πάντως δ', ἔφη, ὦ κριτόβουλε (φίλοι γάρ ἐσμεν οἱ παρόντες) ἀπαληθεῦσαι δεῖ πρός ἡμᾶς. ἔστιν ὅτῳ ἄλλῳ τῶν σπουδαίων πλείω ἐπιτρέπεις ἤ τῇ γυναικί; οὐδενί, ἔφη. ἔστι δέ ὅτῳ ἐλάττονα διαλέγῃ ἤ τῇ γυναικί; εἰ δέ μή, οὐ πολλοῖς γε, ἔφη. ἔγημας δέ αὐτήν παῖδα νέαν μάλιστα καί ὡς ἐδύνατο ἐλάχιστα ἑωρακυῖαν καί ἀκηκουῖαν; μάλιστα. οὐκοῦν πολύ θαυμαστότερον εἴ τι ὧν δεῖ λέγειν ἤ πράττειν ἐπίσταιτο ἤ εἰ ἐξαμαρτάνοι. οἷς δέ σύ λέγεις ἀγαθάς εἶναι γυναῖκας, ὦ σώκρατες, ἦ αὐτοί ταύτας ἐπαίδευσαν; οὐδέν οἷον τό ἐπισκοπεῖσθαι. συστήσω δέ σοι ἐγώ καί ἀσπασίαν, ἥ ἐπιστημονέστερον ἐμοῦ σοι ταῦτα πάντα ἐπιδείξει. νομίζω δέ γυναῖκα κοινωνόν ἀγαθήν οἴκου οὖσαν πάνυ ἀντίρροπον εἶναι τῷ ἀνδρί ἐπί τό ἀγαθόν. ἔρχεται μέν γάρ εἰς τήν οἰκίαν διά τῶν τοῦ ἀνδρός πράξεων τά κτήματα ὡς ἐπί τό πολύ, δαπανᾶται δέ διά τῶν τῆς γυναικός ταμιευμάτων τά πλεῖστα: καί εὖ μέν τούτων γιγνομένων αὔξονται οἱ οἶκοι, κακῶς δέ τούτων πραττομένων οἱ οἶκοι μειοῦνται. οἶμαι δέ σοι καί τῶν ἄλλων ἐπιστημῶν τούς ἀξίως λόγου ἑκάστην ἐργαζομένους ἔχειν ἄν ἐπιδεῖξαί σοι, εἰ τι προσδεῖσθαι νομίζεις. ἀλλά πάσας μέν τί σε δεῖ ἐπιδεικνύναι, ὦ σώκρατες; ἔφη ὁ κριτόβουλος: οὔτε γάρ κτήσασθαι πασῶν τῶν τεχνῶν ἐργάτας ῥᾴδιον οἵους δεῖ, οὔτε ἔμπειρον γενέσθαι αὐτῶν οἷόν τε, ἀλλ' αἵ δοκοῦσι κάλλισται τῶν ἐπιστημῶν καί ἐμοί πρέποι ἄν μάλιστα ἐπιμελομένῳ, ταύτας μοι καί αὐτάς ἐπιδείκνυε καί τούς πράττοντας αὐτάς, καί αὐτός δέ ὅ τι δύνασαι συνωφέλει εἰς ταῦτα διδάσκων. ἀλλά καλῶς, ἔφη, λέγεις, ὦ κριτόβουλε. καί γάρ αἵ γε βαναυσικαί καλούμεναι καί ἐπίρρητοί εἰσι καί εἰκότως μέντοι πάνυ ἀδοξοῦνται πρός τῶν πόλεων. καταλυμαίνονται γάρ τά σώματα τῶν τε ἐργαζομένων καί τῶν ἐπιμελομένων, ἀναγκάζουσαι καθῆσθαι καί σκιατραφεῖσθαι, ἔνιαι δέ καί πρός πῦρ ἡμερεύειν. τῶν δέ σωμάτων θηλυνομένων καί αἱ ψυχαί πολύ ἀρρωστότεραι γίγνονται. καί ἀσχολίας δέ μάλιστα ἔχουσι καί φίλων καί πόλεως συνεπιμελεῖσθαι αἱ βαναυσικαί καλούμεναι. ὥστε οἱ τοιοῦτοι δοκοῦσι κακοί καί φίλοις χρῆσθαι καί ταῖς πατρίσιν ἀλεξητῆρες εἶναι. καί ἐν ἐνίαις μέν τῶν πόλεων, μάλιστα δέ ἐν ταῖς εὐπολέμοις δοκούσαις εἶναι, οὐδ' ἔξεστι τῶν πολιτῶν οὐδενί βαναυσικάς τέχνας ἐργάζεσθαι. ἡμῖν δέ δή ποίαις συμβουλεύεις, ὦ σώκρατες, χρῆσθαι; ἆρ', ἔφη ὁ σωκράτης, μή αἰσχυνθῶμεν τόν περσῶν βασιλέα μιμήσασθαι; ἐκεῖνον γάρ φασιν ἐν τοῖς καλλίστοις τε καί ἀναγκαιοτάτοις ἡγούμενον εἶναι ἐπιμελήμασι γεωργίαν τε καί τήν πολεμικήν τέχνην τούτων ἀμφοτέρων ἰσχυρῶς ἐπιμελεῖσθαι. καί ὁ κριτόβουλος ἀκούσας ταῦτα εἶπε: καί τοῦτο, ἔφη, πιστεύεις, ὦ σώκρατες, βασιλέα τόν περσῶν γεωργίας τι συνεπιμελεῖσθαι; ὧδ' ἄν, ἔφη ὁ σωκράτης, ἐπισκοποῦντες, ὦ κριτόβουλε, ἴσως ἄν καταμάθοιμεν εἴ τι συνεπιμελεῖται. τῶν μέν γάρ πολεμικῶν ἔργων ὁμολογοῦμεν αὐτόν ἰσχυρῶς ἐπιμελεῖσθαι, ὅτι ἐξ ὁπόσωνπερ ἐθνῶν λαμβάνει <τι>, τέταχε τῷ ἄρχοντι ἑκάστῳ εἰς ὁπόσους δεῖ διδόναι τροφήν ἱππέας καί τοξότας καί σφενδονήτας καί γερροφόρους, οἵτινες τῶν τε ὑπ' αὐτοῦ ἀρχομένων ἱκανοί ἔσονται κρατεῖν καί ἄν πολέμιοι ἐπίωσιν, ἀρήξουσι τῇ χώρᾳ, χωρίς δέ τούτων φύλακας ἐν ταῖς ἀκροπόλεσι τρέφει: καί τήν μέν τροφήν τοῖς φρουροῖς δίδωσιν ὁ ἄρχων ᾧ τοῦτο προστέτακται, βασιλεύς δέ κατ' ἐνιαυτόν ἐξέτασιν ποιεῖται τῶν μισθοφόρων καί τῶν ἄλλων οἷς ὡπλίσθαι προστέτακται, καί πάντας ἅμα συνάγων πλήν τούς ἐν ταῖς ἀκροπόλεσιν ἔνθα δή ὁ σύλλογος καλεῖται: καί τούς μέν ἀμφί τήν ἑαυτοῦ οἴκησιν αὐτός ἐφορᾷ, τούς δέ πρόσω ἀποικοῦντας πιστούς πέμπει ἐπισκοπεῖν: καί οἵ μέν ἄν φαίνωνται τῶν φρουράρχων καί τῶν χιλιάρχων καί τῶν σατραπῶν τόν ἀριθμόν τόν τεταγμένον ἔκπλεων ἔχοντες, καί τούτους δοκίμοις ἵπποις τε καί ὅπλοις κατεσκευασμένους παρέχωσι, τούτους μέν τούς ἄρχοντας καί ταῖς τιμαῖς αὔξει καί δώροις μεγάλοις καταπλουτίζει, οὕς δ' ἄν εὕρῃ τῶν ἀρχόντων ἤ καταμελοῦντας τῶν φρουραρχιῶν ἤ κατακερδαίνοντας, τούτους χαλεπῶς κολάζει καί παύων τῆς ἀρχῆς ἄλλους ἐπιμελητάς καθίστησι. τῶν μέν δή πολεμικῶν ἔργων ταῦτα ποιῶν δοκεῖ ἡμῖν ἀναμφιλόγως ἐπιμελεῖσθαι. ἔτι δέ ὁπόσην μέν τῆς χώρας διελαύνων ἐφορᾷ αὐτός, καί δοκιμάζει, ὁπόσην δέ μή αὐτός ἐφορᾷ, πέμπων πιστούς ἐπισκοπεῖται. καί οὕς μέν ἄν αἰσθάνηται τῶν ἀρχόντων συνοικουμένην τε τήν χώραν παρεχομένους καί ἐνεργόν οὖσαν τήν γῆν καί πλήρη δένδρων τε ὧν ἑκάστη φέρει καί καρπῶν, τούτοις μέν χώραν τε ἄλλην προστίθησι καί δώροις κοσμεῖ καί ἕδραις ἐντίμοις γεραίρει, οἷς δ' ἄν ὁρᾷ ἀργόν τε τήν χώραν οὖσαν καί ὀλιγάνθρωπον ἤ διά χαλεπότητα ἤ δι' ὕβριν ἤ δι' ἀμέλειαν, τούτους δέ κολάζων καί παύων τῆς ἀρχῆς ἄρχοντας ἄλλους καθίστησι. ταῦτα ποιῶν δοκεῖ ἧττον ἐπιμελεῖσθαι ὅπως ἡ γῆ ἐνεργός ἔσται ὑπό τῶν κατοικούντων ἤ ὅπως εὖ φυλάξεται ὑπό τῶν φρουρούντων; καί εἰσί δ' αὐτῷ οἱ ἄρχοντες διατεταγμένοι ἐφ' ἑκάτερον οὐχ οἱ αὐτοί, ἀλλ' οἱ μέν ἄρχουσι τῶν κατοικούντων τε καί τῶν ἐργατῶν, καί δασμούς ἐκ τούτων ἐκλέγουσιν, οἱ δ' ἄρχουσι τῶν ὡπλισμένων <τε καί τῶν> φρουρῶν. κἄν μέν ὁ φρούραρχος μή ἱκανῶς τῇ χώρᾳ ἀρήγῃ, ὁ τῶν ἐνοικούντων ἄρχων καί τῶν ἔργων ἐπιμελούμενος κατηγορεῖ τοῦ φρουράρχου, ὅτι οὐ δύνανται ἐργάζεσθαι διά τήν ἀφυλαξίαν, ἄν δέ παρέχοντος τοῦ φρουράρχου εἰρήνην τοῖς ἔργοις ὁ ἄρχων ὀλιγάνθρωπόν τε παρέχηται καί ἀργόν τήν χώραν, τούτου αὖ κατηγορεῖ ὁ φρούραρχος. καί γάρ σχεδόν τι οἱ κακῶς τήν χώραν ἐργαζόμενοι οὔτε τούς φρουρούς τρέφουσιν οὔτε τούς δασμούς δύνανται ἀποδιδόναι. ὅπου δ' ἄν σατράπης καθιστῆται, οὗτος ἀμφοτέρων τούτων ἐπιμελεῖται. ἐκ τούτων ὁ κριτόβουλος εἶπεν: οὐκοῦν εἰ μέν δή ταῦτα ποιεῖ βασιλεύς, ὦ σώκρατες, οὐδέν ἔμοιγε δοκεῖ ἧττον τῶν γεωργικῶν ἔργων ἐπιμελεῖσθαι ἤ τῶν πολεμικῶν. ἔτι δέ πρός τούτοις, ἔφη ὁ σωκράτης, ἐν ὁπόσαις τε χώραις ἐνοικεῖ καί εἰς ὁπόσας ἐπιστρέφεται, ἐπιμελεῖται τούτων ὅπως κῆποί τε ἔσονται, οἱ παράδεισοι καλούμενοι, πάντων καλῶν τε κἀγαθῶν μεστοί ὅσα ἡ γῆ φύειν θέλει, καί ἐν τούτοις αὐτός τά πλεῖστα διατρίβει, ὅταν μή ἡ ὥρα τοῦ ἔτους ἐξείργῃ. νή δί', ἔφη ὁ κριτόβουλος, ἀνάγκη τοίνυν, ὦ σώκρατες, ἔνθα γε διατρίβει αὐτός, καί ὅπως ὡς κάλλιστα κατεσκευασμένοι ἔσονται οἱ παράδεισοι ἐπιμελεῖσθαι δένδρεσι καί τοῖς ἄλλοις ἅπασι καλοῖς ὅσα ἡ γῆ φύει. φασί δέ τινες, ἔφη ὁ σωκράτης, ὦ κριτόβουλε, καί ὅταν δῶρα διδῷ ὁ βασιλεύς, πρῶτον μέν εἰσκαλεῖν τούς πολέμῳ ἀγαθούς γεγονότας, ὅτι οὐδέν ὄφελος πολλά ἀροῦν, εἰ μή εἶεν οἱ ἀρήξοντες: δεύτερον δέ τούς κατασκευάζοντας τάς χώρας ἄριστα καί ἐνεργούς ποιοῦντας, λέγοντα ὅτι οὐδ' ἄν οἱ ἄλκιμοι δύναιντο ζῆν, εἰ μή εἶεν οἱ ἐργαζόμενοι. λέγεται δέ καί κῦρός ποτε, ὅσπερ εὐδοκιμώτατος δή βασιλεύς γεγένηται, εἰπεῖν τοῖς ἐπί τά δῶρα κεκλημένοις ὅτι αὐτός ἄν δικαίως τά ἀμφοτέρων δῶρα λαμβάνοι: κατασκευάζειν τε γάρ ἄριστος εἶναι ἔφη χώραν καί ἀρήγειν τοῖς κατεσκευασμένοις. κῦρος μέν τοίνυν, ἔφη ὁ κριτόβουλος, ὦ σώκρατες, καί ἐπηγάλλετο οὐδέν ἧττον, εἰ ταῦτα ἔλεγεν, ἐπί τῷ χώρας ἐνεργούς ποιεῖν καί κατασκευάζειν ἤ ἐπί τῷ πολεμικός εἶναι. καί ναί μά δί', ἔφη ὁ σωκράτης, κῦρός γε, εἰ ἐβίωσεν, ἄριστος ἄν δοκεῖ ἄρχων γενέσθαι: καί τούτου τεκμήρια ἄλλα τε πολλά παρέσχηται καί ὁπότε περί τῆς βασιλείας τῷ ἀδελφῷ ἐπορεύετο μαχούμενος, παρά μέν κύρου οὐδείς λέγεται αὐτομολῆσαι πρός βασιλέα, παρά δέ βασιλέως πολλαί μυριάδες πρός κῦρον. ἐγώ δέ καί τοῦτο ἡγοῦμαι μέγα τεκμήριον ἄρχοντος ἀρετῆς εἶναι, ᾧ ἄν ἑκόντες πείθωνται καί ἐν τοῖς δεινοῖς παραμένειν ἐθέλωσιν. ἐκείνῳ δέ καί οἱ φίλοι ζῶντί τε συνεμάχοντο καί ἀποθανόντι συναπέθανον πάντες περί τόν νεκρόν μαχόμενοι πλήν ἀριαίου: ἀριαῖος δ' ἔτυχεν ἐπί τῷ εὐωνύμῳ κέρατι τεταγμένος. οὗτος τοίνυν ὁ κῦρος λέγεται λυσάνδρῳ, ὅτε ἦλθεν ἄγων αὐτῷ τά παρά τῶν συμμάχων δῶρα, ἄλλα τε φιλοφρονεῖσθαι, ὡς αὐτός ἔφη ὁ λύσανδρος ξένῳ ποτέ τινι ἐν μεγάροις διηγούμενος, καί τόν ἐν σάρδεσι παράδεισον ἐπιδεικνύναι αὐτόν ἔφη. ἐπεί δέ ἐθαύμαζεν αὐτόν ὁ λύσανδρος ὡς καλά μέν τά δένδρα εἴη, δι' ἴσου δέ τά πεφυτευμένα, ὀρθοί δέ οἱ στίχοι τῶν δένδρων, εὐγώνια δέ πάντα καλῶς εἴη, ὀσμαί δέ πολλαί καί ἡδεῖαι συμπαρομαρτοῖεν αὐτοῖς περιπατοῦσι, καί ταῦτα θαυμάζων εἶπεν: ἀλλ' ἐγώ τοι, ὦ κῦρε, πάντα μέν <ταῦτα> θαυμάζω ἐπί τῷ κάλλει, πολύ δέ μᾶλλον ἄγαμαι τοῦ καταμετρήσαντός σοι καί διατάξαντος ἕκαστα τούτων: ἀκούσαντα δέ ταῦτα τόν κῦρον ἡσθῆναί τε καί εἰπεῖν: ταῦτα τοίνυν, ὦ λύσανδρε, ἐγώ πάντα καί διεμέτρησα καί διέταξα, ἔστι δ' αὐτῶν, φάναι, ἅ καί ἐφύτευσα αὐτός. καί ὁ λύσανδρος ἔφη, ἀποβλέψας εἰς αὐτόν καί ἰδών τῶν τε ἱματίων τό κάλλος ὧν εἶχε καί τῆς ὀσμῆς αἰσθόμενος καί τῶν στρεπτῶν καί τῶν ψελίων τό κάλλος καί τοῦ ἄλλου κόσμου οὗ εἶχεν, εἰπεῖν: τί λέγεις, φάναι, ὦ κῦρε; ἦ γάρ σύ ταῖς σαῖς χερσί τούτων τι ἐφύτευσας; καί τόν κῦρον ἀποκρίνασθαι: θαυμάζεις τοῦτο, [ἔφη,] ὦ λύσανδρε; ὄμνυμί σοι τόν μίθρην, ὅτανπερ ὑγιαίνω, μηπώποτε δειπνῆσαι πρίν ἱδρῶσαι ἤ τῶν πολεμικῶν τι ἤ τῶν γεωργικῶν ἔργων μελετῶν ἤ ἀεί ἕν γέ τι φιλοτιμούμενος. καί αὐτός μέντοι ἔφη ὁ λύσανδρος ἀκούσας ταῦτα δεξιώσασθαί τε αὐτόν καί εἰπεῖν: δικαίως μοι δοκεῖς, ὦ κῦρε, εὐδαίμων εἶναι: ἀγαθός γάρ ὤν ἀνήρ εὐδαιμονεῖς. ταῦτα δέ, ὦ κριτόβουλε, ἐγώ διηγοῦμαι, ἔφη ὁ σωκράτης, ὅτι τῆς γεωργίας οὐδ' οἱ πάνυ μακάριοι δύνανται ἀπέχεσθαι. ἔοικε γάρ ἡ ἐπιμέλεια αὐτῆς εἶναι ἅμα τε ἡδυπάθειά τις καί οἴκου αὔξησις καί σωμάτων ἄσκησις εἰς τό δύνασθαι ὅσα ἀνδρί ἐλευθέρῳ προσήκει. πρῶτον μέν γάρ ἀφ' ὧν ζῶσιν οἱ ἄνθρωποι, ταῦτα ἡ γῆ φέρει ἐργαζομένοις, καί ἀφ' ὧν τοίνυν ἡδυπαθοῦσι, προσεπιφέρει: ἔπειτα δέ ὅσοις κοσμοῦσι βωμούς καί ἀγάλματα καί οἷς αὐτοί κοσμοῦνται, καί ταῦτα μετά ἡδίστων ὀσμῶν καί θεαμάτων παρέχει: ἔπειτα δέ ὄψα πολλά τά μέν φύει, τά δέ τρέφει: καί γάρ ἡ προβατευτική τέχνη συνῆπται τῇ γεωργίᾳ, ὥστε ἔχειν καί θεούς ἐξαρέσκεσθαι θύοντας καί αὐτούς χρῆσθαι. παρέχουσα δ' ἀφθονώτατα τἀγαθά οὐκ ἐᾷ ταῦτα μετά μαλακίας λαμβάνειν, ἀλλά ψύχη τε χειμῶνος καί θάλπη θέρους ἐθίζει καρτερεῖν. καί τούς μέν αὐτουργούς διά τῶν χειρῶν γυμνάζουσα ἰσχύν αὐτοῖς προστίθησι, τούς δέ τῇ ἐπιμελείᾳ γεωργοῦντας ἀνδρίζει πρῴ τε ἐγείρουσα καί πορεύεσθαι σφοδρῶς ἀναγκάζουσα. καί γάρ ἐν τῷ χώρῳ καί ἐν τῷ ἄστει ἀεί ἐν ὥρᾳ αἱ ἐπικαιριώταται πράξεις εἰσίν. ἔπειτα ἄν τε σύν ἵππῳ ἀρήγειν τις τῇ πόλει βούληται, τόν ἵππον ἱκανωτάτη ἡ γεωργία συντρέφειν, ἄν τε πεζῇ, σφοδρόν τό σῶμα παρέχει: θήραις τε ἐπιφιλοπονεῖσθαι συνεπαίρει τι ἡ γῆ καί κυσίν εὐπέτειαν τροφῆς παρέχουσα καί θηρία συμπαρατρέφουσα. ὠφελούμενοι δέ καί οἱ ἵπποι καί αἱ κύνες ἀπό τῆς γεωργίας ἀντωφελοῦσι τόν χῶρον, ὁ μέν ἵππος πρῴ τε κομίζων τόν κηδόμενον εἰς τήν ἐπιμέλειαν καί ἐξουσίαν παρέχων ὀψέ ἀπιέναι, αἱ δέ κύνες τά τε θηρία ἀπερύκουσαι ἀπό λύμης καρπῶν καί προβάτων καί τῇ ἐρημίᾳ τήν ἀσφάλειαν συμπαρέχουσαι. παρορμᾷ δέ τι καί εἰς τό ἀρήγειν σύν ὅπλοις τῇ χώρᾳ καί ἡ γῆ τούς γεωργούς ἐν τῷ μέσῳ τούς καρπούς τρέφουσα τῷ κρατοῦντι λαμβάνειν. καί δραμεῖν δέ καί βαλεῖν καί πηδῆσαι τίς ἱκανωτέρους τέχνη γεωργίας παρέχεται; τίς δέ τοῖς ἐργαζομένοις πλείω τέχνη ἀντιχαρίζεται; τίς δέ ἥδιον τόν ἐπιμελόμενον δέχεται προτείνουσα προσιόντι λαβεῖν ὅ τι χρῄζει; τίς δέ ξένους ἀφθονώτερον δέχεται; χειμάσαι δέ πυρί ἀφθόνῳ καί θερμοῖς λουτροῖς ποῦ πλείων εὐμάρεια ἤ ἐν χώρῳ τῳ; ποῦ δέ ἥδιον θερίσαι ὕδασί τε καί πνεύμασι καί σκιαῖς ἤ κατ' ἀγρόν; τίς δέ ἄλλη θεοῖς ἀπαρχάς πρεπωδεστέρας παρέχει ἤ ἑορτάς πληρεστέρας ἀποδεικνύει; τίς δέ οἰκέταις προσφιλεστέρα ἤ γυναικί ἡδίων ἤ τέκνοις ποθεινοτέρα ἤ φίλοις εὐχαριστοτέρα; ἐμοί μέν θαυμαστόν δοκεῖ εἶναι εἴ τις ἐλεύθερος ἄνθρωπος ἤ κτῆμά τι τούτου ἥδιον κέκτηται ἤ ἐπιμέλειαν ἡδίω τινά ταύτης ηὕρηκεν ἤ ὠφελιμωτέραν εἰς τόν βίον. ἔτι δέ ἡ γῆ θεός οὖσα τούς δυναμένους καταμανθάνειν καί δικαιοσύνην διδάσκει: τούς γάρ ἄριστα θεραπεύοντας αὐτήν πλεῖστα ἀγαθά ἀντιποιεῖ. ἐάν δ' ἄρα καί ὑπό πλήθους ποτέ στρατευμάτων τῶν ἔργων στερηθῶσιν οἱ ἐν τῇ γεωργίᾳ ἀναστρεφόμενοι καί σφοδρῶς καί ἀνδρικῶς παιδευόμενοι, οὗτοι εὖ παρεσκευασμένοι καί τάς ψυχάς καί τά σώματα, ἄν μή θεός ἀποκωλύῃ, δύνανται ἰόντες εἰς τάς τῶν ἀποκωλυόντων λαμβάνειν ἀφ' ὧν θρέψονται. πολλάκις δ' ἐν τῷ πολέμῳ καί ἀσφαλέστερόν ἐστι σύν τοῖς ὅπλοις τήν τροφήν μαστεύειν ἤ σύν τοῖς γεωργικοῖς ὀργάνοις. συμπαιδεύει δέ καί εἰς τό ἐπαρκεῖν ἀλλήλοις ἡ γεωργία. ἐπί τε γάρ τούς πολεμίους σύν ἀνθρώποις δεῖ ἰέναι, τῆς τε γῆς σύν ἀνθρώποις ἐστίν ἡ ἐργασία. τόν οὖν μέλλοντα εὖ γεωργήσειν δεῖ τούς ἐργαστῆρας καί προθύμους παρασκευάζειν καί πείθεσθαι θέλοντας: τόν δέ ἐπί πολεμίους ἄγοντα ταὐτά δεῖ μηχανᾶσθαι δωρούμενόν τε τοῖς ποιοῦσιν ἅ δεῖ ποιεῖν τούς ἀγαθούς καί κολάζοντα τούς ἀτακτοῦντας. καί παρακελεύεσθαι δέ πολλάκις οὐδέν ἧττον δεῖ τοῖς ἐργάταις τόν γεωργόν ἤ τόν στρατηγόν τοῖς στρατιώταις: καί ἐλπίδων δέ ἀγαθῶν οὐδέν ἧττον οἱ δοῦλοι τῶν ἐλευθέρων δέονται, ἀλλά καί μᾶλλον, ὅπως μένειν ἐθέλωσι. καλῶς δέ κἀκεῖνος εἶπεν ὅς ἔφη τήν γεωργίαν τῶν ἄλλων τεχνῶν μητέρα καί τροφόν εἶναι. εὖ μέν γάρ φερομένης τῆς γεωργίας ἔρρωνται καί αἱ ἄλλαι τέχναι ἅπασαι, ὅπου δ' ἄν ἀναγκασθῇ ἡ γῆ χερσεύειν, ἀποσβέννυνται καί αἱ ἄλλαι τέχναι σχεδόν τι καί κατά γῆν καί κατά θάλατταν. ἀκούσας δέ ταῦτα ὁ κριτόβουλος εἶπεν: ἀλλά ταῦτα μέν ἔμοιγε, ὦ σώκρατες, καλῶς δοκεῖς λέγειν: ὅτι δέ τῆς γεωργικῆς τά πλεῖστά ἐστιν ἀνθρώπῳ ἀδύνατα προνοῆσαι, <δῆλον:> καί γάρ χάλαζαι καί πάχναι ἐνίοτε καί αὐχμοί καί ὄμβροι ἐξαίσιοι καί ἐρυσῖβαι καί ἄλλα πολλάκις τά καλῶς ἐγνωσμένα καί πεποιημένα ἀφαιροῦνται: καί πρόβατα δ' ἐνίοτε κάλλιστα τεθραμμένα νόσος ἐλθοῦσα κάκιστα ἀπώλεσεν. ἀκούσας δέ ταῦτα ὁ σωκράτης εἶπεν: ἀλλ' ᾤμην ἔγωγέ σε, ὦ κριτόβουλε, εἰδέναι ὅτι οἱ θεοί οὐδέν ἧττόν εἰσι κύριοι τῶν ἐν τῇ γεωργίᾳ ἔργων ἤ τῶν ἐν τῷ πολέμῳ. καί τούς μέν ἐν τῷ πολέμῳ ὁρᾷς, οἶμαι, πρό τῶν πολεμικῶν πράξεων ἐξαρεσκομένους τούς θεούς καί ἐπερωτῶντας θυσίαις καί οἰωνοῖς ὅ τι τε χρή ποιεῖν καί ὅ τι μή: περί δέ τῶν γεωργικῶν πράξεων ἧττον οἴει δεῖν τούς θεούς ἱλάσκεσθαι; εὖ γάρ ἴσθι, ἔφη, ὅτι οἱ σώφρονες καί ὑπέρ ὑγρῶν καί ξηρῶν καρπῶν καί βοῶν καί ἵππων καί προβάτων καί ὑπέρ πάντων γε δή τῶν κτημάτων τούς θεούς θεραπεύουσιν. ἀλλά ταῦτα μέν, ἔφη, ὦ σώκρατες, καλῶς μοι δοκεῖς λέγειν κελεύων πειρᾶσθαι σύν τοῖς θεοῖς ἄρχεσθαι παντός ἔργου, ὡς τῶν θεῶν κυρίων ὄντων οὐδέν ἧττον τῶν εἰρηνικῶν ἤ τῶν πολεμικῶν ἔργων. ταῦτα μέν οὖν πειρασόμεθα οὕτω ποιεῖν. σύ δ' ἡμῖν ἔνθεν λέγων περί τῆς οἰκονομίας ἀπέλιπες, πειρῶ τά τούτων ἐχόμενα διεκπεραίνειν, ὡς καί νῦν μοι δοκῶ ἀκηκοώς ὅσα εἶπες μᾶλλόν τι ἤδη διορᾶν ἤ πρόσθεν ὅ τι χρή ποιοῦντα βιοτεύειν. τί οὖν, ἔφη ὁ σωκράτης, ἄρα, εἰ πρῶτον μέν ἐπανέλθοιμεν ὅσα συνομολογοῦντες διεληλύθαμεν, ἵν', ἄν πως δυνώμεθα, πειραθῶμεν οὕτω καί τά λοιπά διεξιέναι συνομολογοῦντες; ἡδύ γοῦν ἐστιν, ἔφη ὁ κριτόβουλος, ὥσπερ καί χρημάτων κοινωνήσαντας ἀναμφιλόγως διελθεῖν, οὕτω καί λόγων κοινωνοῦντας περί ὧν ἄν διαλεγώμεθα συνομολογοῦντας διεξιέναι. οὐκοῦν, ἔφη ὁ σωκράτης, ἐπιστήμης μέν τινος ἔδοξεν ἡμῖν ὄνομα εἶναι ἡ οἰκονομία, ἡ δέ ἐπιστήμη αὕτη ἐφαίνετο ᾗ οἴκους δύνανται αὔξειν ἄνθρωποι, οἶκος δ' ἡμῖν ἐφαίνετο ὅπερ κτῆσις ἡ σύμπασα, κτῆσιν δέ τοῦτο ἔφαμεν εἶναι ὅ τι ἑκάστῳ εἴη ὠφέλιμον εἰς τόν βίον, ὠφέλιμα δέ ὄντα ηὑρίσκετο πάντα ὁπόσοις τις ἐπίσταιτο χρῆσθαι. πάσας μέν οὖν τάς ἐπιστήμας οὔτε μαθεῖν οἷόν τε ἡμῖν ἐδόκει, συναπεδοκιμάζομέν τε ταῖς πόλεσι τάς βαναυσικάς καλουμένας τέχνας, ὅτι καί τά σώματα καταλυμαίνεσθαι δοκοῦσι καί τάς ψυχάς καταγνύουσι. τεκμήριον δέ σαφέστατον γενέσθαι ἄν τούτου ἔφαμεν, εἰ πολεμίων εἰς τήν χώραν ἰόντων διακαθίσας τις τούς γεωργούς καί τούς τεχνίτας χωρίς ἑκατέρους ἐπερωτῴη πότερα δοκεῖ ἀρήγειν τῇ χώρᾳ ἤ ὑφεμένους τῆς γῆς τά τείχη διαφυλάττειν. οὕτως γάρ ἄν τούς μέν ἀμφί γῆν ἔχοντας ᾠόμεθ' ἄν ψηφίζεσθαι ἀρήγειν, τούς δέ τεχνίτας μή μάχεσθαι, ἀλλ' ὅπερ πεπαίδευνται καθῆσθαι μήτε πονοῦντας μήτε κινδυνεύοντας. ἐδοκιμάσαμεν δέ ἀνδρί καλῷ τε κἀγαθῷ ἐργασίαν εἶναι καί ἐπιστήμην κρατίστην γεωργίαν, ἀφ' ἧς τά ἐπιτήδεια ἄνθρωποι πορίζονται. αὕτη γάρ ἡ ἐργασία μαθεῖν τε ῥᾴστη ἐδόκει εἶναι καί ἡδίστη ἐργάζεσθαι, καί τά σώματα κάλλιστά τε καί εὐρωστότατα παρέχεσθαι, καί ταῖς ψυχαῖς ἥκιστα ἀσχολίαν παρέχειν φίλων τε καί πόλεων συνεπιμελεῖσθαι. συμπαροξύνειν δέ τι ἐδόκει ἡμῖν καί εἰς τό ἀλκίμους εἶναι ἡ γεωργία ἔξω τῶν ἐρυμάτων τά ἐπιτήδεια φύουσά τε καί τρέφουσα τούς ἐργαζομένους. διά ταῦτα δέ καί εὐδοξοτάτη εἶναι πρός τῶν πόλεων αὕτη ἡ βιοτεία, ὅτι καί πολίτας ἀρίστους καί εὐνουστάτους παρέχεσθαι δοκεῖ τῷ κοινῷ. καί ὁ κριτόβουλος: ὅτι μέν, ὦ σώκρατες, κάλλιστόν τε καί ἄριστον καί ἥδιστον ἀπό γεωργίας τόν βίον ποιεῖσθαι πάνυ μοι δοκῶ πεπεῖσθαι ἱκανῶς: ὅτι δέ ἔφησθα καταμαθεῖν τά αἴτια τῶν τε οὕτω γεωργούντων ὥστε ἀπό τῆς γεωργίας ἀφθόνως ἔχειν ὧν δέονται καί τῶν οὕτως ἐργαζομένων ὡς μή λυσιτελεῖν αὐτοῖς τήν γεωργίαν, καί ταῦτ' <ἄν> μοι δοκῶ ἡδέως ἑκάτερα ἀκούειν σου, ὅπως ἅ μέν ἀγαθά ἐστι ποιῶμεν, ἅ δέ βλαβερά μή ποιῶμεν. τί οὖν, ἔφη ὁ σωκράτης, ὦ κριτόβουλε, ἄν σοι ἐξ ἀρχῆς διηγήσωμαι ὡς συνεγενόμην ποτέ ἀνδρί, ὅς ἐμοί ἐδόκει εἶναι τῷ ὄντι τούτων τῶν ἀνδρῶν ἐφ' οἷς τοῦτο τό ὄνομα δικαίως ἐστίν ὅ καλεῖται καλός τε κἀγαθός ἀνήρ; πάνυ ἄν, ἔφη ὁ κριτόβουλος, βουλοίμην ἄν οὕτως ἀκούειν, ὡς καί ἔγωγε ἐρῶ τούτου τοῦ ὀνόματος ἄξιος γενέσθαι. λέξω τοίνυν σοι, ἔφη ὁ σωκράτης, ὡς καί ἦλθον ἐπί τήν σκέψιν αὐτοῦ. τούς μέν γάρ ἀγαθούς τέκτονας, χαλκέας ἀγαθούς, ζωγράφους ἀγαθούς, ἀνδριαντοποιούς, καί τἆλλα τά τοιαῦτα, πάνυ ὀλίγος μοι χρόνος ἐγένετο ἱκανός περιελθεῖν τε καί θεάσασθαι τά δεδοκιμασμένα καλά ἔργα αὐτοῖς εἶναι. ὅπως δέ δή καί τούς ἔχοντας τό σεμνόν ὄνομα τοῦτο τό καλός τε κἀγαθός ἐπισκεψαίμην, τί ποτε ἐργαζόμενοι τοῦτ' ἀξιοῖντο καλεῖσθαι, πάνυ μου ἡ ψυχή ἐπεθύμει αὐτῶν τινι συγγενέσθαι. καί πρῶτον μέν ὅτι προσέκειτο τό καλός τῷ ἀγαθῷ, ὅντινα ἴδοιμι καλόν, τούτῳ προσῄειν καί ἐπειρώμην καταμανθάνειν εἴ που ἴδοιμι προσηρτημένον τῷ καλῷ τό ἀγαθόν. ἀλλ' οὐκ ἄρα εἶχεν οὕτως, ἀλλ' ἐνίους ἐδόκουν καταμανθάνειν τῶν καλῶν τάς μορφάς πάνυ μοχθηρούς ὄντας τάς ψυχάς. ἔδοξεν οὖν μοι ἀφέμενον τῆς καλῆς ὄψεως ἐπ' αὐτῶν τινα ἐλθεῖν τῶν καλουμένων καλῶν τε κἀγαθῶν. ἐπεί οὖν τόν ἰσχόμαχον ἤκουον πρός πάντων καί ἀνδρῶν καί γυναικῶν καί ξένων καί ἀστῶν καλόν τε κἀγαθόν ἐπονομαζόμενον, ἔδοξέ μοι τούτῳ πειραθῆναι συγγενέσθαι. ἰδών οὖν ποτε αὐτόν ἐν τῇ τοῦ διός τοῦ ἐλευθερίου στοᾷ καθήμενον, ἐπεί μοι ἔδοξε σχολάζειν, προσῆλθον αὐτῷ καί παρακαθιζόμενος εἶπον: τί, ὦ ἰσχόμαχε, οὐ μάλα εἰωθώς σχολάζειν κάθησαι; ἐπεί τά γε πλεῖστα ἤ πράττοντά τι ὁρῶ σε ἤ οὐ πάνυ σχολάζοντα ἐν τῇ ἀγορᾷ. οὐδέ ἄν γε νῦν, ἔφη ὁ ἰσχόμαχος, ὦ σώκρατες, ἑώρας, εἰ μή ξένους τινάς συνεθέμην ἀναμένειν ἐνθάδε. ὅταν δέ μή πράττῃς τι τοιοῦτον, πρός τῶν θεῶν, ἔφην ἐγώ, ποῦ διατρίβεις καί τί ποιεῖς; ἐγώ γάρ τοι πάνυ βούλομαί σου πυθέσθαι τί ποτε πράττων καλός κἀγαθός κέκλησαι, ἐπεί οὐκ ἔνδον γε διατρίβεις οὐδέ τοιαύτη σου ἡ ἕξις τοῦ σώματος καταφαίνεται. καί ὁ ἰσχόμαχος γελάσας ἐπί τῷ τί ποιῶν καλός κἀγαθός κέκλησαι, καί ἡσθείς, ὥς γ' ἐμοί ἔδοξεν, εἶπεν: ἀλλ' εἰ μέν ὅταν σοι διαλέγωνται περί ἐμοῦ τινες καλοῦσί με τοῦτο τό ὄνομα οὐκ οἶδα: οὐ γάρ δή, ὅταν γέ με εἰς ἀντίδοσιν καλῶνται τριηραρχίας ἤ χορηγίας, οὐδείς, ἔφη, ζητεῖ τόν καλόν τε κἀγαθόν, ἀλλά σαφῶς, ἔφη, ὀνομάζοντές με ἰσχόμαχον πατρόθεν προσκαλοῦνται. ἐγώ μέν τοίνυν, ἔφη, ὦ σώκρατες, ὅ με ἐπήρου, οὐδαμῶς ἔνδον διατρίβω. καί γάρ δή, ἔφη, τά γε ἐν τῇ οἰκίᾳ μου πάνυ καί αὐτή ἡ γυνή ἐστιν ἱκανή διοικεῖν. ἀλλά καί τοῦτο, ἔφην, ἔγωγε, ὦ ἰσχόμαχε, πάνυ ἄν ἡδέως σου πυθοίμην, πότερα αὐτός σύ ἐπαίδευσας τήν γυναῖκα ὥστε εἶναι οἵαν δεῖ ἤ ἐπισταμένην ἔλαβες παρά τοῦ πατρός καί τῆς μητρός διοικεῖν τά προσήκοντα αὐτῇ. καί τί ἄν, ἔφη, ὦ σώκρατες, ἐπισταμένην αὐτήν παρέλαβον, ἥ ἔτη μέν οὔπω πεντεκαίδεκα γεγονυῖα ἦλθε πρός ἐμέ, τόν δ' ἔμπροσθεν χρόνον ἔζη ὑπό πολλῆς ἐπιμελείας ὅπως ὡς ἐλάχιστα μέν ὄψοιτο, ἐλάχιστα δ' ἀκούσοιτο, ἐλάχιστα δ' ἔροιτο; οὐ γάρ ἀγαπητόν σοι δοκεῖ εἶναι, εἰ μόνον ἦλθεν ἐπισταμένη ἔρια παραλαβοῦσα ἱμάτιον ἀποδεῖξαι, καί ἑωρακυῖα ὡς ἔργα ταλάσια θεραπαίναις δίδοται; ἐπεί τά γε ἀμφί γαστέρα, ἔφη, πάνυ καλῶς, ὦ σώκρατες, ἦλθε πεπαιδευμένη: ὅπερ μέγιστον ἔμοιγε δοκεῖ παίδευμα εἶναι καί ἀνδρί καί γυναικί. τά δ' ἄλλα, ἔφην ἐγώ, ὦ ἰσχόμαχε, αὐτός ἐπαίδευσας τήν γυναῖκα ὥστε ἱκανήν εἶναι ὧν προσήκει ἐπιμελεῖσθαι; οὐ μά δί', ἔφη ὁ ἰσχόμαχος, οὐ πρίν γε καί ἔθυσα καί ηὐξάμην ἐμέ τε τυγχάνειν διδάσκοντα καί ἐκείνην μανθάνουσαν τά βέλτιστα ἀμφοτέροις ἡμῖν. οὐκοῦν, ἔφην ἐγώ, καί ἡ γυνή σοι συνέθυε καί συνηύχετο ταὐτά ταῦτα; καί μάλα γ', ἔφη ὁ ἰσχόμαχος, †πολλά ὑπισχνουμένη μέν πρός τούς θεούς γενέσθαι οἵαν δεῖ,† καί εὔδηλος ἦν ὅτι οὐκ ἀμελήσει τῶν διδασκομένων. πρός θεῶν, ἔφην ἐγώ, ὦ ἰσχόμαχε, τί πρῶτον διδάσκειν ἤρχου αὐτήν, διηγοῦ μοι: ὡς ἐγώ ταῦτ' ἄν ἥδιόν σου διηγουμένου ἀκούοιμι ἤ εἴ μοι γυμνικόν ἤ ἱππικόν ἀγῶνα τόν κάλλιστον διηγοῖο. καί ὁ ἰσχόμαχος ἀπεκρίνατο: τί δ'; ἔφη, ὦ σώκρατες, ἐπεί ἤδη μοι χειροήθης ἦν καί ἐτετιθάσευτο ὥστε διαλέγεσθαι, ἠρόμην αὐτήν ὧδέ πως: εἰπέ μοι, ὦ γύναι, ἆρα ἤδη κατενόησας τίνος ποτέ ἕνεκα ἐγώ τε σέ ἔλαβον καί οἱ σοί γονεῖς ἔδοσάν σε ἐμοί; ὅτι μέν γάρ οὐκ ἀπορία ἦν μεθ' ὅτου ἄλλου ἐκαθεύδομεν ἄν, οἶδ' ὅτι καί σοί καταφανές τοῦτ' ἐστί. βουλευόμενος δ' ἔγωγε ὑπέρ ἐμοῦ καί οἱ σοί γονεῖς ὑπέρ σοῦ τίν' ἄν κοινωνόν βέλτιστον οἴκου τε καί τέκνων λάβοιμεν, ἐγώ τε σέ ἐξελεξάμην καί οἱ σοί γονεῖς, ὡς ἐοίκασιν, ἐκ τῶν δυνατῶν ἐμέ. τέκνα μέν οὖν ἄν θεός ποτε διδῷ ἡμῖν γενέσθαι, τότε βουλευσόμεθα περί αὐτῶν ὅπως ὅτι βέλτιστα παιδεύσομεν αὐτά: κοινόν γάρ ἡμῖν καί τοῦτο ἀγαθόν, συμμάχων καί γηροβοσκῶν ὅτι βελτίστων τυγχάνειν: νῦν δέ δή οἶκος ἡμῖν ὅδε κοινός ἐστιν. ἐγώ τε γάρ ὅσα μοι ἔστιν ἅπαντα εἰς τό κοινόν ἀποφαίνω, σύ τε ὅσα ἠνέγκω πάντα εἰς τό κοινόν κατέθηκας. καί οὐ τοῦτο δεῖ λογίζεσθαι, πότερος ἄρα ἀριθμῷ πλείω συμβέβληται ἡμῶν, ἀλλ' ἐκεῖνο εὖ εἰδέναι, ὅτι ὁπότερος ἄν ἡμῶν βελτίων κοινωνός ᾖ, οὗτος τά πλείονος ἄξια συμβάλλεται. ἀπεκρίνατο δέ μοι, ὦ σώκρατες, πρός ταῦτα ἡ γυνή: τί δ' ἄν ἐγώ σοι, ἔφη, δυναίμην συμπρᾶξαι; τίς δέ ἡ ἐμή δύναμις; ἀλλ' ἐν σοί πάντα ἐστίν: ἐμόν δ' ἔφησεν ἡ μήτηρ ἔργον εἶναι σωφρονεῖν. ναί μά δί', ἔφην ἐγώ, ὦ γύναι, καί γάρ ἐμοί ὁ πατήρ. ἀλλά σωφρόνων τοί ἐστι καί ἀνδρός καί γυναικός οὕτω ποιεῖν, ὅπως τά τε ὄντα ὡς βέλτιστα ἕξει καί ἄλλα ὅτι πλεῖστα ἐκ τοῦ καλοῦ τε καί δικαίου προσγενήσεται. καί τί δή, ἔφη, ὁρᾷς, ἡ γυνή, ὅ τι ἄν ἐγώ ποιοῦσα συναύξοιμι τόν οἶκον; ναί μά δί', ἔφην ἐγώ, ἅ τε οἱ θεοί ἔφυσάν σε δύνασθαι καί ὁ νόμος συνεπαινεῖ, ταῦτα πειρῶ ὡς βέλτιστα ποιεῖν. καί τί δή ταῦτ' ἐστιν; ἔφη ἐκείνη. οἶμαι μέν ἔγωγε, ἔφην, οὐ τά ἐλαχίστου ἄξια, εἰ μή πέρ γε καί ἡ ἐν τῷ σμήνει ἡγεμών μέλιττα ἐπ' ἐλαχίστου ἀξίοις ἔργοις ἐφέστηκεν. ἐμοί γάρ τοι, ἔφη φάναι, καί οἱ θεοί, ὦ γύναι, δοκοῦσι πολύ διεσκεμμένως μάλιστα τό ζεῦγος τοῦτο συντεθεικέναι ὅ καλεῖται θῆλυ καί ἄρρεν, ὅπως ὅτι ὠφελιμώτατον ᾖ αὑτῷ εἰς τήν κοινωνίαν. πρῶτον μέν γάρ τοῦ μή ἐκλιπεῖν ζῴων γένη τοῦτο τό ζεῦγος κεῖται μετ' ἀλλήλων τεκνοποιούμενον, ἔπειτα τό γηροβοσκούς κεκτῆσθαι ἑαυτοῖς ἐκ τούτου τοῦ ζεύγους τοῖς γοῦν ἀνθρώποις πορίζεται: ἔπειτα δέ καί ἡ δίαιτα τοῖς ἀνθρώποις οὐχ ὥσπερ τοῖς κτήνεσίν ἐστιν ἐν ὑπαίθρῳ, ἀλλά στεγῶν δεῖται δῆλον ὅτι. δεῖ μέντοι τοῖς μέλλουσιν ἀνθρώποις ἕξειν ὅ τι εἰσφέρωσιν εἰς τό στεγνόν τοῦ ἐργασομένου τάς ἐν τῷ ὑπαίθρῳ ἐργασίας. καί γάρ νεατός καί σπόρος καί φυτεία καί νομαί ὑπαίθρια ταῦτα πάντα ἔργα ἐστίν: ἐκ τούτων δέ τά ἐπιτήδεια γίγνεται. δεῖ δ' αὖ, ἐπειδάν ταῦτα εἰσενεχθῇ εἰς τό στεγνόν, καί τοῦ σώσοντος ταῦτα καί τοῦ ἐργασομένου δ' ἅ τῶν στεγνῶν ἔργα δεόμενά ἐστι. στεγνῶν δέ δεῖται καί ἡ τῶν νεογνῶν τέκνων παιδοτροφία, στεγνῶν δέ καί αἱ ἐκ τοῦ καρποῦ σιτοποιίαι δέονται: ὡσαύτως δέ καί ἡ τῆς ἐσθῆτος ἐκ τῶν ἐρίων ἐργασία. ἐπεί δ' ἀμφότερα ταῦτα καί ἔργων καί ἐπιμελείας δεῖται τά τε ἔνδον καί τά ἔξω, καί τήν φύσιν, φάναι, εὐθύς παρεσκεύασεν ὁ θεός, ὡς ἐμοί δοκεῖ, τήν μέν τῆς γυναικός ἐπί τά ἔνδον ἔργα καί ἐπιμελήματα, <τήν δέ τοῦ ἀνδρός ἐπί τά ἔξω>. ῥίγη μέν γάρ καί θάλπη καί ὁδοιπορίας καί στρατείας τοῦ ἀνδρός τό σῶμα καί τήν ψυχήν μᾶλλον δίνασθαι καρτερεῖν κατεσκεύασεν: ὥστε τά ἔξω ἐπέταξεν αὐτῷ ἔργα: τῇ δέ γυναικί ἧττον τό σῶμα δυνατόν πρός ταῦτα φύσας τά ἔνδον ἔργα αὐτῇ, φάναι ἔφη, προστάξαι μοι δοκεῖ ὁ θεός. εἰδώς δέ ὅτι τῇ γυναικί καί ἐνέφυσε καί προσέταξε τήν τῶν νεογνῶν τέκνων τροφήν, καί τοῦ στέργειν τά νεογνά βρέφη πλέον αὐτῇ ἐδάσατο ἤ τῷ ἀνδρί. ἐπεί δέ καί τό φυλάττειν τά εἰσενεχθέντα τῇ γυναικί προσέταξε, γιγνώσκων ὁ θεός ὅτι πρός τό φυλάττειν οὐ κάκιόν ἐστι φοβεράν εἶναι τήν ψυχήν πλέον μέρος καί τοῦ φόβου ἐδάσατο τῇ γυναικί ἤ τῷ ἀνδρί. εἰδώς δέ ὅτι καί ἀρήγειν αὖ δεήσει, ἐάν τις ἀδικῇ, τόν τά ἔξω ἔργα ἔχοντα, τούτῳ αὖ πλέον μέρος τοῦ θράσους ἐδάσατο. ὅτι δ' ἀμφοτέρους δεῖ καί διδόναι καί λαμβάνειν, τήν μνήμην καί τήν ἐπιμέλειαν εἰς τό μέσον ἀμφοτέροις κατέθηκεν. ὥστε οὐκ ἄν ἔχοις διελεῖν πότερα τό ἔθνος τό θῆλυ ἤ τό ἄρρεν τούτων πλεονεκτεῖ. καί τό ἐγκρατεῖς δέ εἶναι ὧν δεῖ εἰς τό μέσον ἀμφοτέροις κατέθηκε, καί ἐξουσίαν ἐποίησεν ὁ θεός ὁπότερος ἄν ᾖ βελτίων, εἴθ' ὁ ἀνήρ εἴθ' ἡ γυνή, τοῦτον καί πλέον φέρεσθαι τούτου τοῦ ἀγαθοῦ. διά δέ τό τήν φύσιν μή πρός πάντα ταὐτά ἀμφοτέρων εὖ πεφυκέναι, διά τοῦτο καί δέονται μᾶλλον ἀλλήλων καί τό ζεῦγος ὠφελιμώτερον ἑαυτῷ γεγένηται, ἅ τό ἕτερον ἐλλείπεται τό ἕτερον δυνάμενον. ταῦτα δέ, ἔφην, δεῖ ἡμᾶς, ὦ γύναι, εἰδότας, ἅ ἑκατέρῳ ἡμῶν προστέτακται ὑπό τοῦ θεοῦ, πειρᾶσθαι ὅπως ὡς βέλτιστα τά προσήκοντα ἑκάτερον ἡμῶν διαπράττεσθαι. συνεπαινεῖ δέ, ἔφη φάναι, καί ὁ νόμος αὐτά, συζευγνύς ἄνδρα καί γυναῖκα: καί κοινωνούς ὥσπερ τῶν τέκνων ὁ θεός ἐποίησεν, οὕτω καί ὁ νόμος <τοῦ οἴκου> κοινωνούς καθίστησι. καί καλά δέ εἶναι ὁ νόμος ἀποδείκνυσιν <ἅ> καί ὁ θεός ἔφυσεν ἑκάτερον μᾶλλον δύνασθαι. τῇ μέν γάρ γυναικί κάλλιον ἔνδον μένειν ἤ θυραυλεῖν, τῷ δέ ἀνδρί αἴσχιον ἔνδον μένειν ἤ τῶν ἔξω ἐπιμελεῖσθαι. εἰ δέ τις παρ' ἅ ὁ θεός ἔφυσε ποιεῖ, ἴσως τι καί ἀτακτῶν τούς θεούς οὐ λήθει καί δίκην δίδωσιν ἀμελῶν τῶν ἔργων τῶν ἑαυτοῦ ἤ πράττων τά τῆς γυναικός ἔργα. δοκεῖ δέ μοι, ἔφην, καί ἡ τῶν μελιττῶν ἡγεμών τοιαῦτα ἔργα ὑπό τοῦ θεοῦ προστεταγμένα διαπονεῖσθαι. καί ποῖα δή, ἔφη ἐκείνη, ἔργα ἔχουσα ἡ τῶν μελιττῶν ἡγεμών ἐξομοιοῦται τοῖς ἔργοις οἷς ἐμέ δεῖ πράττειν; ὅτι, ἔφην ἐγώ, ἐκείνη γε ἐν τῷ σμήνει μένουσα οὐκ ἐᾷ ἀργούς τάς μελίττας εἶναι, ἀλλ' ἅς μέν δεῖ ἔξω ἐργάζεσθαι ἐκπέμπει ἐπί τό ἔργον, καί ἅ ἄν αὐτῶν ἑκάστη εἰσφέρῃ οἶδέ τε καί δέχεται, καί σῴζει ταῦτα ἔστ' ἄν δέῃ χρῆσθαι. ἐπειδάν δέ ἡ ὥρα τοῦ χρῆσθαι ἥκῃ, διανέμει τό δίκαιον ἑκάστῃ. καί ἐπί τοῖς ἔνδον δ' ἐξυφαινομένοις κηρίοις ἐφέστηκεν, ὡς καλῶς καί ταχέως ὑφαίνηται, καί τοῦ γιγνομένου τόκου ἐπιμελεῖται ὡς ἐκτρέφηται: ἐπειδάν δέ ἐκτραφῇ καί ἀξιοεργοί οἱ νεοττοί γένωνται, ἀποικίζει αὐτούς σύν τῶν ἐπιγόνων τινί ἡγεμόνι. ἦ καί ἐμέ οὖν, ἔφη ἡ γυνή, δεήσει ταῦτα ποιεῖν; δεήσει μέντοι σε, ἔφην ἐγώ, ἔνδον τε μένειν καί οἷς μέν ἄν ἔξω τό ἔργον ᾖ τῶν οἰκετῶν, τούτους συνεκπέμπειν, οἷς δ' ἄν ἔνδον ἔργον ἐργαστέον, τούτων σοι ἐπιστατητέον, καί τά τε εἰσφερόμενα ἀποδεκτέον καί ἅ μέν ἄν αὐτῶν δέῃ δαπανᾶν σοί διανεμητέον, ἅ δ' ἄν περιττεύειν δέῃ, προνοητέον καί φυλακτέον ὅπως μή ἡ εἰς τόν ἐνιαυτόν κειμένη δαπάνη εἰς τόν μῆνα δαπανᾶται. καί ὅταν ἔρια εἰσενεχθῇ σοι, ἐπιμελητέον ὅπως οἷς δεῖ ἱμάτια γίγνηται. καί ὅ γε ξηρός σῖτος ὅπως καλῶς ἐδώδιμος γίγνηται ἐπιμελητέον. ἕν μέντοι τῶν σοί προσηκόντων, ἔφην ἐγώ, ἐπιμελημάτων ἴσως ἀχαριστότερον δόξει εἶναι, ὅτι, ὅς ἄν κάμνῃ τῶν οἰκετῶν, τούτων σοι ἐπιμελητέον πάντων ὅπως θεραπεύηται. νή δί', ἔφη ἡ γυνή, ἐπιχαριτώτατον μέν οὖν, ἄν μέλλωσί γε οἱ καλῶς θεραπευθέντες χάριν εἴσεσθαι καί εὐνούστεροι ἤ πρόσθεν ἔσεσθαι. καί ἐγώ, ἔφη ὁ ἰσχόμαχος, ἀγασθείς αὐτῆς τήν ἀπόκρισιν εἶπον: ἆρά γε, ὦ γύναι, διά τοιαύτας τινάς προνοίας καί τῆς ἐν τῷ σμήνει ἡγεμόνος αἱ μέλιτται οὕτω διατίθενται πρός αὐτήν, ὥστε, ὅταν ἐκείνη ἐκλίπῃ, οὐδεμία οἴεται τῶν μελιττῶν ἀπολειπτέον εἶναι, ἀλλ' ἕπονται πᾶσαι; καί ἡ γυνή μοι ἀπεκρίνατο: θαυμάζοιμ' ἄν, ἔφη, εἰ μή πρός σέ μᾶλλον τείνοι τά τοῦ ἡγεμόνος ἔργα ἤ πρός ἐμέ. ἡ γάρ ἐμή φυλακή τῶν ἔνδον καί διανομή γελοία τις ἄν, οἶμαι, φαίνοιτο, εἰ μή σύγε ἐπιμελοῖο ὅπως ἔξωθέν τι εἰσφέροιτο. γελοία δ' αὖ, ἔφην ἐγώ, ἡ ἐμή εἰσφορά φαίνοιτ' ἄν, εἰ μή εἴη ὅστις τά εἰσενεχθέντα σῴζοι. οὐχ ὁρᾷς, ἔφην ἐγώ, οἱ εἰς τόν τετρημένον πίθον ἀντλεῖν λεγόμενοι ὡς οἰκτίρονται, ὅτι μάτην πονεῖν δοκοῦσι; νή δί', ἔφη ἡ γυνή, καί γάρ τλήμονές εἰσιν, εἰ τοῦτό γε ποιοῦσιν. ἄλλαι δέ τοι, ἔφην ἐγώ, ἴδιαι ἐπιμέλειαι, ὦ γύναι, ἡδεῖαί σοι γίγνονται, ὁπόταν ἀνεπιστήμονα ταλασίας λαβοῦσα ἐπιστήμονα ποιήσῃς καί διπλασίου σοι ἀξία γένηται, καί ὁπόταν ἀνεπιστήμονα ταμιείας καί διακονίας παραλαβοῦσα ἐπιστήμονα καί πιστήν καί διακονικήν ποιησαμένη παντός ἀξίαν ἔχῃς, καί ὁπόταν τούς μέν σώφρονάς τε καί ὠφελίμους τῷ σῷ οἴκῳ ἐξῇ σοι εὖ ποιῆσαι, ἐάν δέ τις πονηρός φαίνηται, ἐξῇ σοι κολάσαι: τό δέ πάντων ἥδιστον, ἐάν βελτίων ἐμοῦ φανῇς, καί ἐμέ σόν θεράποντα ποιήσῃ, καί μή δέῃ σε φοβεῖσθαι μή προϊούσης τῆς ἡλικίας ἀτιμοτέρα ἐν τῷ οἴκῳ γένῃ, ἀλλά πιστεύῃς ὅτι πρεσβυτέρα γιγνομένη ὅσῳ ἄν καί ἐμοί κοινωνός καί παισίν οἴκου φύλαξ ἀμείνων γίγνῃ, τοσούτῳ καί τιμιωτέρα ἐν τῷ οἴκῳ ἔσει. τά γάρ καλά τε κἀγαθά, ἐγώ ἔφην, οὐ διά τάς ὡραιότητας, ἀλλά διά τάς ἀρετάς εἰς τόν βίον τοῖς ἀνθρώποις ἐπαύξεται. τοιαῦτα μέν, ὦ σώκρατες, δοκῶ μεμνῆσθαι αὐτῇ τά πρῶτα διαλεχθείς. ἦ καί ἐπέγνως τι, ὦ ἰσχόμαχε, ἔφην ἐγώ, ἐκ τούτων αὐτήν κεκινημένην μᾶλλον πρός τήν ἐπιμέλειαν; ναί μά δί', ἔφη ὁ ἰσχόμαχος, καί δηχθεῖσάν γε οἶδα αὐτήν καί ἐρυθριάσασαν σφόδρα ὅτι τῶν εἰσενεχθέντων τι αἰτήσαντος ἐμοῦ οὐκ εἶχέ μοι δοῦναι. καί ἐγώ μέντοι ἰδών ἀχθεσθεῖσαν αὐτήν εἶπον: μηδέν τι, ἔφην, ἀθυμήσῃς, ὦ γύναι, ὅτι οὐκ ἔχεις δοῦναι ὅ σε αἰτῶν τυγχάνω. ἔστι μέν γάρ πενία αὕτη σαφής, τό δεόμενόν τινος μή ἔχειν χρῆσθαι: ἀλυποτέρα δέ αὕτη ἡ ἔνδεια, τό ζητοῦντά τι μή δύνασθαι λαβεῖν, ἤ τήν ἀρχήν μηδέ ζητεῖν εἰδότα ὅτι οὐκ ἔστιν. ἀλλά γάρ, ἔφην ἐγώ, τούτων οὐ σύ αἰτία, ἀλλ' ἐγώ οὐ τάξας σοι παρέδωκα ὅπου χρή ἕκαστα κεῖσθαι, ὅπως εἰδῇς ὅπου τε δεῖ τιθέναι καί ὁπόθεν λαμβάνειν. ἔστι δ' οὐδέν οὕτως, ὦ γύναι, οὔτ' εὔχρηστον οὔτε καλόν ἀνθρώποις ὡς τάξις. καί γάρ χορός ἐξ ἀνθρώπων συγκείμενός ἐστιν: ἀλλ' ὅταν μέν ποιῶσιν ὅ τι ἄν τύχῃ ἕκαστος, ταραχή τις φαίνεται καί θεᾶσθαι ἀτερπές, ὅταν δέ τεταγμένως ποιῶσι καί φθέγγωνται, ἅμα οἱ αὐτοί οὗτοι καί ἀξιοθέατοι δοκοῦσιν εἶναι καί ἀξιάκουστοι. καί στρατιά γε, ἔφην ἐγώ, ὦ γύναι, ἄτακτος μέν οὖσα ταραχωδέστατον, καί τοῖς μέν πολεμίοις εὐχειρωτότατον, τοῖς δέ φίλοις ἀκλεέστατον ὁρᾶν καί ἀχρηστότατον, ὄνος ὁμοῦ, ὁπλίτης, σκευοφόρος, ψιλός, ἱππεύς, ἅμαξα: _πῶς γάρ ἄν πορευθείησαν, <ἐάν> ἔχοντες οὕτως ἐπικωλύσωσιν ἀλλήλους, ὁ μέν βαδίζων τόν τρέχοντα, ὁ δέ τρέχων τόν ἑστηκότα, ἡ δέ ἅμαξα τόν ἱππέα, ὁ δέ ὄνος τήν ἅμαξαν, ὁ δέ σκευοφόρος τόν ὁπλίτην; εἰ δέ καί μάχεσθαι δέοι, πῶς ἄν οὕτως ἔχοντες μαχέσαιντο; οἷς γάρ ἀνάγκη αὐτῶν τούς ἐπιόντας φεύγειν, οὗτοι ἱκανοί εἰσι φεύγοντες καταπατῆσαι τούς ὅπλα ἔχοντας: _τεταγμένη δέ στρατιά κάλλιστον μέν ἰδεῖν τοῖς φίλοις, δυσχερέστατον δέ τοῖς πολεμίοις. τίς μέν γάρ οὐκ ἄν φίλος ἡδέως θεάσαιτο ὁπλίτας πολλούς ἐν τάξει πορευομένους, τίς δ' οὐκ ἄν θαυμάσειεν ἱππέας κατά τάξεις ἐλαύνοντας, τίς δέ οὐκ ἄν πολέμιος φοβηθείη ἰδών διηυκρινημένους ὁπλίτας, ἱππέας, πελταστάς, τοξότας, σφενδονήτας, καί τοῖς ἄρχουσι τεταγμένως ἑπομένους; ἀλλά καί πορευομένων ἐν τάξει, κἄν πολλαί μυριάδες ὦσιν, ὁμοίως ὥσπερ εἷς ἕκαστος καθ' ἡσυχίαν πάντες πορεύονται: εἰς γάρ τό κενούμενον ἀεί <οἱ> ὄπισθεν ἐπέρχονται. καί τριήρης δέ τοι ἡ σεσαγμένη ἀνθρώπων διά τί ἄλλο φοβερόν ἐστι πολεμίοις ἤ φίλοις ἀξιοθέατον ἤ ὅτι ταχύ πλεῖ; διά τί δέ ἄλλο ἄλυποι ἀλλήλοις εἰσίν οἱ ἐμπλέοντες ἤ διότι ἐν τάξει μέν κάθηνται, ἐν τάξει δέ προνεύουσιν, ἐν τάξει δ' ἀναπίπτουσιν, ἐν τάξει δ' ἐμβαίνουσι καί ἐκβαίνουσιν; ἡ δ' ἀταξία ὅμοιόν τί μοι δοκεῖ εἶναι οἷόνπερ εἰ γεωργός ὁμοῦ ἐμβάλοι κριθάς καί πυρούς καί ὄσπρια, κἄπειτα, ὁπότε δέοι ἤ μάζης ἤ ἄρτου ἤ ὄψου, διαλέγειν δέοι αὐτῷ ἀντί τοῦ λαβόντα διηυκρινημένοις χρῆσθαι. καί σύ οὖν, ὦ γύναι, <εἰ> τοῦ μέν ταράχου τούτου μή δέοιο, βούλοιο δ' ἀκριβῶς διοικεῖν τά ὄντα εἰδέναι καί τῶν ὄντων εὐπόρως λαμβάνουσα ὅτῳ ἄν δέῃ χρῆσθαι, καί ἐμοί, ἐάν τι αἰτῷ ἐν χάριτι διδόναι, χώραν τε δοκιμασώμεθα τήν προσήκουσαν ἑκάστοις ἔχειν καί ἐν ταύτῃ θέντες διδάξωμεν τήν διάκονον λαμβάνειν τε ἐντεῦθεν καί κατατιθέναι πάλιν εἰς ταύτην: καί οὕτως εἰσόμεθα τά τε σῶα ὄντα καί τά μή: ἡ γάρ χώρα αὐτή τό μή ὄν ποθήσει, καί <τό> δεόμενον θεραπείας ἐξετάσει ἡ ὄψις, καί τό εἰδέναι ὅπου ἕκαστόν ἐστι ταχύ ἐγχειριεῖ, ὥστε μή ἀπορεῖν χρῆσθαι. καλλίστην δέ ποτε καί ἀκριβεστάτην ἔδοξα σκευῶν τάξιν ἰδεῖν, ὦ σώκρατες, εἰσβάς ἐπί θέαν εἰς τό μέγα πλοῖον τό φοινικικόν. πλεῖστα γάρ σκεύη ἐν σμικροτάτῳ ἀγγείῳ διακεχωρισμένα ἐθεασάμην. διά πολλῶν μέν γάρ δήπου, ἔφη, ξυλίνων σκευῶν καί πλεκτῶν ὁρμίζεται ναῦς καί ἀνάγεται, διά πολλῶν δέ τῶν κρεμαστῶν καλουμένων πλεῖ, πολλοῖς δέ μηχανήμασιν ἀνθώπλισται πρός τά πολέμια πλοῖα, πολλά δέ ὅπλα τοῖς ἀνδράσι συμπεριάγει, πάντα δέ σκεύη ὅσοισπερ ἐν οἰκίᾳ χρῶνται ἄνθρωποι τῇ συσσιτίᾳ ἑκάστῃ κομίζει: γέμει δέ παρά πάντα φορτίων ὅσα ναύκληρος κέρδους ἕνεκα ἄγεται. καί ὅσα λέγω, ἔφη, ἐγώ, πάντα οὐκ ἐν πολλῷ τινι μείζονι χώρᾳ ἔκειτο ἤ ἐν δεκακλίνῳ στέγῃ συμμέτρῳ. καί οὕτω κείμενα ἕκαστα κατενόησα ὡς οὔτε ἄλληλα ἐμποδίζει οὔτε μαστευτοῦ δεῖται οὔτε ἀσυσκεύαστά ἐστιν οὔτε δυσλύτως ἔχει, ὥστε διατριβήν παρέχειν, ὅταν τῳ ταχύ δέῃ χρῆσθαι. τόν δέ τοῦ κυβερνήτου διάκονον, ὅς πρῳρεύς τῆς νεώς καλεῖται, οὕτως ηὗρον ἐπιστάμενον ἑκάστων τήν χώραν ὡς καί ἀπών ἄν εἴποι ὅπου ἕκαστα κεῖται καί ὁπόσα ἐστίν οὐδέν ἧττον ἤ ὁ γράμματα ἐπιστάμενος εἴποι ἄν σωκράτους καί ὁπόσα γράμματα καί ὅπου ἕκαστον τέτακται. εἶδον δέ, ἔφη ὁ ἰσχόμαχος, καί ἐξετάζοντα τοῦτον αὐτόν ἐν τῇ σχολῇ πάντα ὁπόσοις ἄρα δεῖ ἐν τῷ πλοίῳ χρῆσθαι. θαυμάσας δέ, ἔφη, τήν ἐπίσκεψιν αὐτοῦ ἠρόμην τί πράττοι. ὁ δ' εἶπεν: ἐπισκοπῶ, ἔφη, ὦ ξένε, εἴ τι συμβαίνοι γίγνεσθαι, πῶς κεῖται, ἔφη, τά ἐν τῇ νηί, ἤ εἴ τι ἀποστατεῖ ἤ εἰ δυστραπέλως τι σύγκειται. οὐ γάρ, ἔφη, ἐγχωρεῖ, ὅταν χειμάζῃ ὁ θεός ἐν τῇ θαλάττῃ, οὔτε μαστεύειν ὅτου ἄν δέῃ οὔτε δυστραπέλως ἔχον διδόναι. ἀπειλεῖ γάρ ὁ θεός καί κολάζει τούς βλᾶκας. ἐάν δέ μόνον μή ἀπολέσῃ τούς μή ἁμαρτάνοντας, πάνυ ἀγαπητόν: ἐάν δέ καί πάνυ καλῶς ὑπηρετοῦντας σῴζῃ, πολλή χάρις, ἔφη, τοῖς θεοῖς. ἐγώ οὖν κατιδών ταύτην τήν ἀκρίβειαν τῆς κατασκευῆς ἔλεγον τῇ γυναικί ὅτι πάνυ ἄν ἡμῶν εἴη βλακικόν, εἰ οἱ μέν ἐν τοῖς πλοίοις καί μικροῖς οὖσι χώρας εὑρίσκουσι, καί σαλεύοντες ἰσχυρῶς ὅμως σῴζουσι τήν τάξιν, καί ὑπερφοβούμενοι ὅμως εὑρίσκουσι τό δέον λαμβάνειν, ἡμεῖς δέ καί διῃρημένων ἑκάστοις θηκῶν ἐν τῇ οἰκίᾳ μεγάλων καί βεβη κυίας τῆς οἰκίας ἐν δαπέδῳ, εἰ μή εὑρήσομεν καλήν καί εὐεύρετον χώραν ἑκάστοις αὐτῶν, πῶς οὐκ ἄν πολλή ἡμῶν ἀσυνεσία εἴη; ὡς μέν δή ἀγαθόν τετάχθαι σκευῶν κατασκευήν καί ὡς ῥᾴδιον χώραν ἑκάστοις αὐτῶν εὑρεῖν ἐν οἰκίᾳ θεῖναι ὡς ἑκάστοις συμφέρει εἴρηται: ὡς δέ καλόν φαίνεται, ἐπειδάν ὑποδήματα ἐφεξῆς κέηται, κἄν ὁποῖα ᾖ, καλόν δέ ἱμάτια κεχωρισμένα ἰδεῖν, κἄν ὁποῖα ᾖ, καλόν δέ στρώματα, καλόν δέ χαλκία, καλόν δέ τά ἀμφί τραπέζας, καλόν δέ καί ὅ πάντων καταγελάσειεν ἄν μάλιστα οὐχ ὁ σεμνός ἀλλ' ὁ κομψός, [ὅτι] καί χύτρας [φησίν] εὔρυθμον φαίνεσθαι εὐκρινῶς κειμένας_τά δέ ἄλλα ἤδη που ἀπό τούτου ἅπαντα καλλίω φαίνεται κατά κόσμον κείμενα: χορός γάρ σκευῶν ἕκαστα φαίνεται, καί τό μέσον δέ πάντων τούτων καλόν φαίνεται, ἐκποδών ἑκάστου κειμένου: ὥσπερ καί κύκλιος χορός οὐ μόνον αὐτός καλόν θέαμά ἐστιν, ἀλλά καί τό μέσον αὐτοῦ καλόν καί καθαρόν φαίνεται_εἰ δέ ἀληθῆ ταῦτα λέγω, ἔξεστιν, ἔφην, ὦ γύναι, καί πεῖραν λαμβάνειν αὐτῶν οὔτε τι ζημιωθέντας οὔτε τι πολλά πονήσαντας. ἀλλά μήν οὐδέ τοῦτο δεῖ ἀθυμῆσαι, ὦ γύναι, ἔφην ἐγώ, ὡς χαλεπόν εὑρεῖν τόν μαθησόμενόν τε τάς χώρας καί μεμνησόμενον καταχωρίζειν ἕκαστα. ἴσμεν γάρ δήπου ὅτι μυριοπλάσια ἡμῶν ἅπαντα ἔχει ἡ πᾶσα πόλις, ἀλλ' ὅμως, ὁποῖον ἄν τῶν οἰκετῶν κελεύσῃς πριάμενόν τί σοι ἐξ ἀγορᾶς ἐνεγκεῖν, οὐδείς ἀπορήσει, ἀλλά πᾶς εἰδώς φανεῖται ὅποι χρή ἐλθόντα λαβεῖν ἕκαστα. τούτου μέντοι, ἔφην ἐγώ, οὐδέν ἄλλο αἴτιόν ἐστιν ἤ ὅτι ἐν χώρᾳ κεῖται τεταγμένῃ. ἄνθρωπον δέ γε ζητῶν, καί ταῦτα ἐνίοτε ἀντιζητοῦντα, πολλάκις ἄν τις πρότερον, πρίν εὑρεῖν, ἀπείποι. καί τούτου αὖ οὐδέν ἄλλο αἴτιόν ἐστιν ἤ τό μή εἶναι τεταγμένον ὅπου ἕκαστον δεῖ ἀναμένειν. περί μέν [γάρ] δή τάξεως σκευῶν καί χρήσεως τοιαῦτα αὐτῇ διαλεχθείς δοκῶ μεμνῆσθαι. καί τί δή; ἡ γυνή ἐδόκει σοι, ἔφην ἐγώ, ὦ ἰσχόμαχε, πώς τι ὑπακούειν ὧν σύ ἐσπούδαζες διδάσκων; τί δέ, εἰ μή ὑπισχνεῖτό γε ἐπιμελήσεσθαι καί φανερά ἦν ἡδομένη ἰσχυρῶς, ὥσπερ ἐξ ἀμηχανίας εὐπορίαν τινά ηὑρηκυῖα, καί ἐδεῖτό μου ὡς τάχιστα ᾗπερ ἔλεγον διατάξαι. καί πῶς δή, ἔφην ἐγώ, ὦ ἰσχόμαχε, διέταξας αὐτῇ; τί δ', εἰ μή τῆς γε οἰκίας τήν δύναμιν ἔδοξέ μοι πρῶτον ἐπιδεῖξαι αὐτῇ. οὐ γάρ ποικίλμασι κεκόσμηται, ὦ σώκρατες, ἀλλά τά οἰκήματα ᾠκοδόμηται πρός αὐτό τοῦτο ἐσκεμμένα, ὅπως ἀγγεῖα ὡς συμφορώτατα ᾖ τοῖς μέλλουσιν ἐν αὐτοῖς ἔσεσθαι: ὥστε αὐτά ἐκάλει τά πρέποντα εἶναι ἐν ἑκάστῳ. ὁ μέν γάρ θάλαμος ἐν ὀχυρῷ ὤν τά πλείστου ἄξια καί στρώματα καί σκεύη παρεκάλει, τά δέ ξηρά τῶν στεγνῶν τόν σῖτον, τά δέ ψυχεινά τόν οἶνον, τά δέ φανά ὅσα φάους δεόμενα ἔργα τε καί σκεύη ἐστί. καί διαιτητήρια δέ τοῖς ἀνθρώποις ἐπεδείκνυον αὐτῇ κεκαλλωπισμένα τοῦ μέν θέρους ἔχειν ψυχεινά, τοῦ δέ χειμῶνος ἀλεεινά. καί σύμπασαν δέ τήν οἰκίαν ἐπέδειξα αὐτῇ ὅτι πρός μεσημβρίαν ἀναπέπταται, ὥστε εὔδηλον εἶναι ὅτι χειμῶνος μέν εὐήλιός ἐστι, τοῦ δέ θέρους εὔσκιος. ἔδειξα δέ καί τήν γυναικωνῖτιν αὐτῇ, θύρᾳ βαλανωτῇ ὡρισμένην ἀπό τῆς ἀνδρωνίτιδος, ἵνα μήτε ἐκφέρηται ἔνδοθεν ὅ τι μή δεῖ μήτε τεκνοποιῶνται οἱ οἰκέται ἄνευ τῆς ἡμετέρας γνώμης. οἱ μέν γάρ χρηστοί παιδοποιησάμενοι εὐνούστεροι ὡς ἐπί τό πολύ, οἱ δέ πονηροί συζυγέντες εὐπορώτεροι πρός τό κακουργεῖν γίγνονται. ἐπεί δέ ταῦτα διήλθομεν, ἔφη, οὕτω δή ἤδη κατά φυλάς διεκρίνομεν τά ἔπιπλα. ἠρχόμεθα δέ πρῶτον, ἔφη, ἁθροίζοντες, οἷς ἀμφί θυσίας χρώμεθα. μετά ταῦτα κόσμον γυναικός τόν εἰς ἑορτάς διῃροῦμεν, ἐσθῆτα ἀνδρός τήν εἰς ἑορτάς καί πόλεμον, καί στρώματα ἐν γυναικωνίτιδι, στρώματα ἐν ἀνδρωνίτιδι, ὑποδήματα γυναικεῖα, ὑποδήματα ἀνδρεῖα. ὅπλων ἄλλη φυλή, ἄλλη ταλασιουργικῶν ὀργάνων, ἄλλη σιτοποιικῶν, ἄλλη ὀψοποιικῶν, ἄλλη τῶν ἀμφί λουτρόν, ἄλλη ἀμφί μάκτρας, ἄλλη ἀμφί τραπέζας. καί ταῦτα πάντα διεχωρίσαμεν, οἷς τε ἀεί δεῖ χρῆσθαι καί τά θοινητικά. χωρίς δέ καί τά κατά μῆνα δαπανώμενα ἀφείλομεν, δίχα δέ καί τά εἰς ἐνιαυτόν ἀπολελογισμένα κατέθεμεν. οὕτω γάρ ἧττον λανθάνει ὅπως πρός τό τέλος ἐκβήσεται. ἐπεί δέ ἐχωρίσαμεν πάντα κατά φυλάς τά ἔπιπλα, εἰς τάς χώρας τάς προσηκούσας ἕκαστα διηνέγκαμεν. μετά δέ τοῦτο ὅσοις μέν τῶν σκευῶν καθ' ἡμέραν χρῶνται οἱ οἰκέται, οἷον σιτοποιικοῖς, ὀψοποιικοῖς, ταλασιουργικοῖς, καί εἴ τι ἄλλο τοιοῦτον, ταῦτα μέν αὐτοῖς τοῖς χρωμένοις δείξαντες ὅπου δεῖ τιθέναι, παρεδώκαμεν καί ἐπετάξαμεν σῶα παρέχειν: ὅσοις δ' εἰς ἑορτάς ἤ ξενοδοκίας χρώμεθα ἤ εἰς τάς διά χρόνου πράξεις, ταῦτα δέ τῇ ταμίᾳ παρεδώκαμεν, καί δείξαντες τάς χώρας αὐτῶν καί ἀπαριθμήσαντες καί γραψάμενοι ἕκαστα εἴπομεν αὐτῇ διδόναι τούτων ὅτῳ δέοι ἕκαστον, καί μεμνῆσθαι ὅ τι ἄν τῳ διδῷ, καί ἀπολαμβάνουσαν κατατιθέναι πάλιν ὅθενπερ ἄν ἕκαστα λαμβάνῃ. τήν δέ ταμίαν ἐποιησάμεθα ἐπισκεψάμενοι ἥτις ἡμῖν ἐδόκει εἶναι ἐγκρατεστάτη καί γαστρός καί οἴνου καί ὕπνου καί ἀνδρῶν συνουσίας, πρός τούτοις δέ ἥ τό μνημονικόν μάλιστα ἐδόκει ἔχειν καί τό προνοεῖν μή τι κακόν λάβῃ παρ' ἡμῶν ἀμελοῦσα, καί σκοπεῖν ὅπως χαριζομένη τι ἡμῖν ὑφ' ἡμῶν ἀντιτιμήσεται. ἐδιδάσκομεν δέ αὐτήν καί εὐνοϊκῶς ἔχειν πρός ἡμᾶς, ὅτ' εὐφραινοίμεθα, τῶν εὐφροσυνῶν μετα διδόντες, καί εἴ τι λυπηρόν εἴη, εἰς ταῦτα παρακαλοῦντες. καί τό προθυμεῖσθαι δέ συναύξειν τόν οἶκον ἐπαιδεύομεν αὐτήν, ἐπιγιγνώσκειν αὐτήν ποιοῦντες καί τῆς εὐπραγίας αὐτῇ μεταδιδόντες. καί δικαιοσύνην δ' αὐτῇ ἐνεποιοῦμεν τιμιωτέρους τιθέντες τούς δικαίους τῶν ἀδίκων καί ἐπιδεικνύοντες πλουσιώτερον καί ἐλευθεριώτερον βιοτεύοντας τῶν ἀδίκων: καί αὐτήν δέ ἐν ταύτῃ τῇ χώρᾳ κατετάττομεν. ἐπί δέ τούτοις πᾶσιν εἶπον, ἔφη, ὦ σώκρατες, ἐγώ τῇ γυναικί ὅτι πάντων τούτων οὐδέν ὄφελος, εἰ μή αὐτή ἐπιμελήσεται ὅπως διαμένῃ ἑκάστῳ ἡ τάξις. ἐδίδασκον δέ αὐτήν ὅτι καί ἐν ταῖς εὐνομουμέναις πόλεσιν οὐκ ἀρκεῖν δοκεῖ τοῖς πολίταις, ἄν νόμους καλούς γράψωνται, ἀλλά καί νομοφύλακας προσαιροῦνται, οἵτινες ἐπισκοποῦντες τόν μέν ποιοῦντα τά νόμιμα ἐπαινοῦσιν, ἄν δέ τις παρά τούς νόμους ποιῇ, ζημιοῦσι. νομίσαι οὖν ἐκέλευον, ἔφη, τήν γυναῖκα καί αὐτήν νομοφύλακα τῶν ἐν τῇ οἰκίᾳ εἶναι, καί ἐξετάζειν δέ, ὅταν δόξῃ αὐτῇ, τά σκεύη, ὥσπερ ὁ φρούραρχος τάς φυλακάς ἐξετάζει, καί δοκιμάζειν εἰ καλῶς ἕκαστον ἔχει, ὥσπερ ἡ βουλή ἵππους καί ἱππέας δοκιμάζει, καί ἐπαινεῖν δέ καί τιμᾶν ὥσπερ βασίλισσαν τόν ἄξιον ἀπό τῆς παρούσας δυνάμεως, καί λοισορεῖν καί κολάζειν τόν τούτων δεόμενον. πρός δέ τούτοις ἐδίδασκον αὐτήν, ἔφη, ὡς οὐκ ἄν ἄχθοιτο δικαίως, εἰ πλείω αὐτῇ πράγματα προστάττω ἤ τοῖς οἰκέταις περί τά κτήματα, ἐπιδεικνύων ὅτι τοῖς μέν οἰκέταις μέτεστι τῶν δεσποσύνων χρημάτων τοσοῦτον ὅσον φέρειν ἤ θεραπεύειν ἤ φυλάττειν, χρῆσθαι δέ οὐδενί αὐτῶν ἔξεστιν, ὅτῳ ἄν μή δῷ ὁ κύριος: δεσπότου δέ ἅπαντά ἐστιν †ᾧ ἄν βούληται ἕκαστα† χρῆσθαι. ὅτῳ οὖν καί σῳζομένων μεγίστη ὄνησις καί φθειρομένων μεγίστη βλάβη, τούτῳ καί τήν ἐπιμέλειαν μάλιστα προσήκουσαν ἀπέφαινον. τί οὖν; ἔφην ἐγώ, ὦ ἰσχόμαχε, ταῦτα ἀκούσασα ἡ γυνή πώς σοι ὑπήκουε; τί δέ, ἔφη, εἰ μή εἶπέ γέ μοι, ὦ σώκρατες, ὅτι οὐκ ὀρθῶς γιγνώσκοιμι, εἰ οἰοίμην χαλεπά ἐπιτάττειν διδάσκων ὅτι ἐπιμελεῖσθαι δεῖ τῶν ὄντων. χαλεπώτερον γάρ ἄν, ἔφη φάναι, εἰ αὐτῇ ἐπέταττον ἀμελεῖν τῶν ἑαυτῆς ἤ εἰ ἐπιμελεῖσθαι δεήσει τῶν οἰκείων ἀγαθῶν. πεφυκέναι γάρ δοκεῖ, ἔφη, ὥσπερ καί τέκνων τό ἐπιμελεῖσθαι τῇ σώφρονι τῶν ἑαυτῆς ἤ ἀμελεῖν, οὕτω καί τῶν κτημάτων ὅσα ἴδια ὄντα εὐφραίνει ἥδιον τό ἐπιμελεῖσθαι νομίζειν ἔφη εἶναι τῇ σώφρονι τῶν ἑαυτῆς ἤ ἀμελεῖν. καί ἐγώ ἀκούσας, ἔφη ὁ σωκράτης, ἀποκρίνασθαι τήν γυναῖκα αὐτῷ ταῦτα, εἶπον: νή τήν ἥραν, ἔφην, ὦ ἰσχόμαχε, ἀνδρικήν γε ἐπιδεικνύεις τήν διάνοιαν τῆς γυναικός. καί ἄλλα τοίνυν, ἔφη ὁ ἰσχόμαχος, θέλω σοι πάνυ μεγαλόφρονα αὐτῆς διηγήσασθαι, ἅ μου ἅπαξ ἀκούσασα ταχύ ἐπείθετο. τά ποῖα; ἔφην ἐγώ: λέγε: ὡς ἐμοί πολύ ἥδιον ζώσης ἀρετήν γυναικός καταμανθάνειν ἤ εἰ ζεῦξίς μοι καλήν εἰκάσας γραφῇ γυναῖκα ἐπεδείκνυεν. ἐντεῦθεν δή λέγει ὁ ἰσχόμαχος: ἐγώ τοίνυν, ἔφη, ἰδών ποτε αὐτήν, ὦ σώκρατες, ἐντετριμμένην πολλῷ μέν ψιμυθίῳ, ὅπως λευκοτέρα ἔτι δοκοίη εἶναι ἤ ἦν, πολλῇ δ' ἐγχούσῃ, ὅπως ἐρυθροτέρα φαίνοιτο τῆς ἀληθείας, ὑποδήματα δ' ἔχουσαν ὑψηλά, ὅπως μείζων δοκοίη εἶναι ἤ ἐπεφύκει, εἰπέ μοι, ἔφην, ὦ γύναι, ποτέρως ἄν με κρίναις ἀξιοφίλητον μᾶλλον εἶναι χρημάτων κοινωνόν, εἴ σοι αὐτά τά ὄντα ἀποδεικνύοιμι, καί μήτε κομπάζοιμι ὡς πλείω τῶν ὄντων ἔστι μοι, μήτε ἀποκρυπτοίμην τι τῶν ὄντων μηδέν, ἤ εἰ πειρῴμην σε ἐξαπατᾶν λέγων τε ὡς πλείω ἔστι μοι τῶν ὄντων, ἐπιδεικνύς τε ἀργύριον κίβδηλον [δηλοίην σε] καί ὅρμους ὑποξύλους καί πορφυρίδας ἐξιτήλους φαίην ἀληθινάς εἶναι; καί ὑπολαβοῦσα εὐθύς, εὐφήμει, ἔφη: μή γένοιο σύ τοιοῦτος: οὐ γάρ ἄν ἔγωγέ σε δυναίμην, εἰ τοιοῦτος εἴης, ἀσπάσασθαι ἐκ τῆς ψυχῆς. οὐκοῦν, ἔφην ἐγώ, συνεληλύθαμεν, ὦ γύναι, ὡς καί τῶν σωμάτων κοινωνήσοντες ἀλλήλοις; φασί γοῦν, ἔφη, οἱ ἄνθρωποι. ποτέρως ἄν οὖν, ἔφην ἐγώ, τοῦ σώματος αὖ δοκοίην εἶναι ἀξιοφίλητος μᾶλλον κοινωνός, εἴ σοι τό σῶμα πειρῴμην παρέχειν τό ἐμαυτοῦ ἐπιμελόμενος ὅπως ὑγιαῖνόν τε καί ἐρρωμένον ἔσται, καί διά ταῦτα τῷ ὄντι εὔχρως σοι ἔσομαι, ἤ εἴ σοι μίλτῳ ἀλειφόμενος καί τούς ὀφθαλμούς ὑπαλειφόμενος ἀνδρεικέλῳ ἐπιδεικνύοιμί τε ἐμαυτόν καί συνείην ἐξαπατῶν σε καί παρέχων ὁρᾶν καί ἅπτεσθαι μίλτου ἀντί τοῦ ἐμαυτοῦ χρωτός; ἐγώ μέν, ἔφη ἐκείνη, οὔτ' ἄν μίλτου ἁπτοίμην ἥδιον ἤ σοῦ οὔτ' ἄν ἀνδρεικέλου χρῶμα ὁρῴην ἥδιον ἤ τό σόν οὔτ' ἄν τούς ὀφθαλμούς ὑπαληλιμμένους ἥδιον ὁρῴην τούς σούς ἤ ὑγιαίνοντας. καί ἐμέ τοίνυν νόμιζε, εἰπεῖν ἔφη ὁ ἰσχόμαχος, ὦ γύναι, μήτε ψιμυθίου μήτε ἐγχούσης χρώματι ἥδεσθαι μᾶλλον ἤ τῷ σῷ, ἀλλ' ὥσπερ οἱ θεοί ἐποίησαν ἵπποις μέν ἵππους, βουσί δέ βοῦς ἥδιστον, προβάτοις δέ πρόβατα, οὕτω καί οἱ ἄνθρωποι ἀνθρώπου σῶμα καθαρόν οἴονται ἥδιστον εἶναι: αἱ δ' ἀπάται αὗται τούς μέν ἔξω πως δύναιντ' ἄν ἀνεξελέγκτως ἐξαπατᾶν, συνόντας δέ ἀεί ἀνάγκη ἁλίσκεσθαι, ἄν ἐπιχειρῶσιν ἐξαπατᾶν ἀλλήλους. ἤ γάρ ἐξ εὐνῆς ἁλίσκονται ἐξανιστάμενοι πρίν παρασκευάσασθαι ἤ ὑπό ἱδρῶτος ἐλέγχονται ἤ ὑπό δακρύων βασανίζονται ἤ ὑπό λουτροῦ ἀληθινῶς κατωπτεύθησαν. τί οὖν πρός θεῶν, ἔφην ἐγώ, πρός ταῦτα ἀπεκρίνατο; τί δέ, ἔφη, εἰ μή τοῦ <γε> λοιποῦ τοιοῦτον μέν οὐδέν πώποτε ἔτι ἐπραγματεύσατο, καθαράν δέ καί πρεπόντως ἔχουσαν ἐπειρᾶτο ἑαυτήν ἐπιδεικνύναι. καί ἐμέ μέντοι ἠρώτα εἴ τι ἔχοιμι συμβουλεῦσαι ὡς ἄν τῷ ὄντι καλή φαί νοιτο, ἀλλά μή μόνον δοκοίη. καί ἐγώ μέντοι, ὦ σώκρατες, ἔφη, συνεβούλευον αὐτῇ μή δουλικῶς ἀεί καθῆσθαι, ἀλλά σύν τοῖς θεοῖς πειρᾶσθαι δεσποτικῶς πρός μέν τόν ἱστόν προσστᾶσαν ὅ τι μέν βέλτιον ἄλλου ἐπίσταιτο ἐπιδιδάξαι, ὅ τι δέ χεῖρον ἐπιμαθεῖν, ἐπισκέψασθαι δέ καί σιτοποιόν, παραστῆναι δέ καί ἀπομετρούσῃ τῇ ταμίᾳ, περιελθεῖν δ' ἐπισκοπουμένην καί εἰ κατά χώραν ἔχει ᾗ δεῖ ἕκαστα. ταῦτα γάρ ἐδόκει μοι ἅμα ἐπιμέλεια εἶναι καί περίπατος. ἀγαθόν δέ ἔφην εἶναι γυμνάσιον καί τό δεῦσαι καί μάξαι καί ἱμάτια καί στρώματα ἀνασεῖσαι καί συνθεῖναι. γυμναζομένην δέ ἔφην οὕτως ἄν καί ἐσθίειν ἥδιον καί ὑγιαίνειν μᾶλλον καί εὐχροωτέραν φαίνεσθαι τῇ ἀληθείᾳ. καί ὄψις δέ, ὁπόταν ἀνταγωνίζηται διακόνῳ καθαρωτέρα οὖσα πρεπόντως τε μᾶλλον ἠμφιεσμένη, κινητικόν γίγνεται ἄλλως τε καί ὁπόταν τό ἑκοῦσαν χαρίζεσθαι προσῇ ἀντί τοῦ ἀναγκαζομένην ὑπηρετεῖν. αἱ δ' ἀεί καθήμεναι σεμνῶς πρός τάς κεκοσμημένας καί ἐξαπατώσας κρίνεσθαι παρέχουσιν ἑαυτάς. καί νῦν, ἔφη, ὦ σώκρατες, οὕτως εὖ ἴσθι ἡ γυνή μου κατεσκευασμένη βιοτεύει ὥσπερ ἐγώ ἐδίδασκον αὐτήν καί ὥσπερ νῦν σοι λέγω. ἐντεῦθεν δ' ἐγώ εἶπον: ὦ ἰσχόμαχε, τά μέν δή περί τῶν τῆς γυναικός ἔργων ἱκανῶς μοι δοκῶ ἀκηκοέναι τήν πρώτην, καί ἄξιά γε πάνυ ἐπαίνου ἀμφοτέρων ὑμῶν. τά δ' αὖ σά ἔργα, ἔφην ἐγώ, ἤδη μοι λέγε, ἵνα σύ τε ἐφ' οἷς εὐδοκιμεῖς διηγησάμενος ἡσθῇς κἀγώ τά τοῦ καλοῦ κἀγαθοῦ ἀνδρός ἔργα τελέως διακούσας καί καταμαθών, ἄν δύνωμαι, πολλήν σοι χάριν εἰδῶ. ἀλλά νή δί', ἔφη ὁ ἰσχόμαχος, καί πάνυ ἡδέως σοι, ὦ σώκρατες, διηγήσομαι ἅ ἐγώ ποιῶν διατελῶ, ἵνα καί μεταρρυθμίσῃς με, ἐάν τί σοι δοκῶ μή καλῶς ποιεῖν. ἀλλ' ἐγώ μέν δή, ἔφην, πῶς ἄν δικαίως μεταρρυθμίσαιμι ἄνδρα ἀπειργασμένον καλόν τε κἀγαθόν, καί ταῦτα ὤν ἀνήρ ὅς ἀδολεσχεῖν τε δοκῶ καί ἀερομετρεῖν καί, τό πάντων δή ἀνοητότατον δοκοῦν εἶναι ἔγκλημα, πένης καλοῦμαι; καί πάνυ μεντἄν, ὦ ἰσχόμαχε, ἦν ἐν πολλῇ ἀθυμίᾳ τῷ ἐπικλήματι τούτῳ, εἰ μή πρῴην ἀπαντήσας τῷ νικίου τοῦ †ἐπηλύτου ἵππῳ εἶδον πολλούς ἀκολουθοῦντας αὐτῷ θεατάς, πολύν δέ λόγον ἐχόντων τινῶν περί αὐτοῦ ἤκουον: καί δῆτα ἠρόμην προσελθών τόν ἱπποκόμον εἰ πολλά εἴη χρήματα τῷ ἵππῳ. ὁ δέ προσβλέψας με ὡς οὐδέ ὑγιαίνοντα τῷ ἐρωτήματι εἶπε: πῶς δ' ἄν ἵππῳ χρήματα γένοιτο; οὕτω δή ἐγώ ἀνέκυψα ἀκούσας ὅτι ἐστίν ἄρα θεμιτόν καί πένητι ἵππῳ ἀγαθῷ γενέσθαι, εἰ τήν ψυχήν φύσει ἀγαθήν ἔχοι. ὡς οὖν θεμιτόν καί ἐμοί ἀγαθῷ ἀνδρί γενέσθαι διηγοῦ τελέως τά σά ἔργα, ἵνα, ὅ τι ἄν δύνωμαι ἀκούων καταμαθεῖν, πειρῶμαι καί ἐγώ σε ἀπό τῆς αὔριον ἡμέρας ἀρξάμενος μιμεῖσθαι. καί γάρ ἀγαθή ἐστιν, ἔφην ἐγώ, ἡμέρα ὡς ἀρετῆς ἄρχεσθαι. σύ μέν παίζεις, ἔφη ὁ ἰσχόμαχος, ὦ σώκρατες, ἐγώ δέ ὅμως σοι διηγήσομαι ἅ ἐγώ ὅσον δύναμαι πειρῶμαι ἐπιτηδεύων διαπερᾶν τόν βίον. ἐπεί γάρ καταμεμαθηκέναι δοκῶ ὅτι οἱ θεοί τοῖς ἀνθρώποις ἄνευ μέν τοῦ γιγνώσκειν τε ἅ δεῖ ποιεῖν καί ἐπιμελεῖσθαι ὅπως ταῦτα περαίνηται οὐ θεμιτόν ἐποίησαν εὖ πράττειν, φρονίμοις δ' οὖσι καί ἐπιμελέσι τοῖς μέν διδόασιν εὐδαιμονεῖν, τοῖς δ' οὔ, οὕτω δή ἐγώ ἄρχομαι μέν τούς θεούς θεραπεύων, πειρῶμαι δέ ποιεῖν ὡς ἄν θέμις ᾖ μοι εὐχομένῳ καί ὑγιείας τυγχάνειν καί ῥώμης σώματος καί τιμῆς ἐν πόλει καί εὐνοίας ἐν φίλοις καί ἐν πολέμῳ καλῆς σωτηρίας καί πλούτου καλῶς αὐξομένου. καί ἐγώ ἀκούσας ταῦτα: μέλει γάρ δή σοι, ὦ ἰσχόμαχε, ὅπως πλουτῇς καί πολλά χρήματα ἔχων πολλά ἔχῃς πράγματα τούτων ἐπιμελόμενος; καί πάνυ γ', ἔφη ὁ ἰσχόμαχος, μέλει μοι τούτων ὧν ἐρωτᾷς: ἡδύ γάρ μοι δοκεῖ, ὦ σώκρατες, καί θεούς μεγαλείως τιμᾶν καί φίλους, ἄν τινος δέωνται, ἐπωφελεῖν καί τήν πόλιν μηδέν <τό> κατ' ἐμέ χρήμασιν ἀκόσμητον εἶναι. καί γάρ καλά, ἔφην ἐγώ, ὦ ἰσχόμαχε, ἐστίν ἅ σύ λέγεις, καί δυνατοῦ γε ἰσχυρῶς ἀνδρός: πῶς γάρ οὔ; ὅτε πολλοί μέν εἰσίν ἄνθρωποι οἵ οὐ δύνανται ζῆν ἄνευ τοῦ ἄλλων δεῖσθαι, πολλοί δέ ἀγαπῶσιν, ἄν δύνωνται τά ἑαυτοῖς ἀρκοῦντα πορίζεσθαι. οἱ δέ δή δυνάμενοι μή μόνον τόν ἑαυτῶν οἶκον διοικεῖν, ἀλλά καί περιποιεῖν ὥστε καί τήν πόλιν κοσμεῖν καί τούς φίλους ἐπικουφίζειν, πῶς τούτους οὐχί βαθεῖς τε καί ἐρρωμένους ἄνδρας χρή νομίσαι; ἀλλά γάρ ἐπαινεῖν μέν, ἔφην ἐγώ, τούς τοιούτους πολλοί δυνάμεθα: σύ δέ μοι λέξον, ὦ ἰσχόμαχε, ἀφ' ὧνπερ ἤρξω, πῶς ὑγιείας ἐπιμελῇ; πῶς τῆς τοῦ σώματος ῥώμης; πῶς θέμις εἶναί σοι καί ἐκ πολέμου καλῶς σῴζεσθαι; τῆς δέ χρηματίσεως πέρι καί μετά ταῦτα, ἔφην ἐγώ, ἀρκέσει ἀκούειν. ἀλλ' ἔστι μέν, ἔφη ὁ ἰσχόμαχος, ὥς γε ἐμοί δοκεῖ, ὦ σώκρατες, ἀκόλουθα ταῦτα πάντα ἀλλήλων. ἐπεί γάρ ἐσθίειν τις τά ἱκανά ἔχει, ἐκπονοῦντι μέν ὀρθῶς μᾶλλον δοκεῖ μοι ἡ ὑγίεια παραμένειν, ἐκπονοῦντι δέ μᾶλλον ἡ ῥώμη προσγίγνεσθαι, ἀσκοῦντι δέ τά τοῦ πολέμου κάλλιον σῴζεσθαι, ὀρθῶς δέ ἐπιμελομένῳ καί μή καταμαλακιζομένῳ μᾶλλον εἰκός τόν οἶκον αὔξεσθαι. ἀλλά μέχρι μέν τούτου ἕπομαι, ἔφην ἐγώ, ὦ ἰσχόμαχε, ὅτι ἐκπονοῦντα φῄς καί ἐπιμελόμενον καί ἀσκοῦντα ἄνθρωπον μᾶλλον τυγχάνειν τῶν ἀγαθῶν, ὁποίῳ δέ πόνῳ χρῇ πρός τήν εὐεξίαν καί ῥώμην καί ὅπως ἀσκεῖς τά τοῦ πολέμου καί ὅπως ἐπιμελεῖ τοῦ περιουσίαν ποιεῖν ὡς καί φίλους ἐπωφελεῖν καί πόλιν ἐπισχύειν, ταῦτα ἄν ἡδέως, ἔφην ἐγώ, πυθοίμην. ἐγώ τοίνυν, ἔφη, ὦ σώκρατες, ὁ ἰσχόμαχος, ἀνίστασθαι μέν ἐξ εὐνῆς εἴθισμαι ἡνίκ' <ἄν> ἔτι ἔνδον καταλαμβάνοιμι, εἴ τινα δεόμενος ἰδεῖν τυγχάνοιμι. κἄν μέν τι κατά πόλιν δέῃ πράττειν, ταῦτα πραγματευόμενος περιπάτῳ τούτῳ χρῶμαι: ἄν δέ μηδέν ἀναγκαῖον ᾖ κατά πόλιν, τόν μέν ἵππον ὁ παῖς προάγει εἰς ἀγρόν, ἐγώ δέ περιπάτῳ χρῶμαι τῇ εἰς ἀγρόν ὁδῷ ἴσως ἄμεινον, ὦ σώκρατες, ἤ εἰ ἐν τῷ ξυστῷ περιπατοίην. ἐπειδάν δέ ἔλθω εἰς ἀγρόν, ἄν τέ μοι φυτεύοντες τυγχάνωσιν ἄν τε νειοποιοῦντες ἄν τε σπείροντες ἄν τε καρπόν προσκομίζοντες, ταῦτα ἐπισκεψάμενος ὅπως ἕκαστα γίγνεται, μεταρρυθμίζω, ἐάν ἔχω τι βέλτιον τοῦ παρόντος. μετά δέ ταῦτα ὡς τά πολλά ἀναβάς ἐπί τόν ἵππον ἱππασάμην ἱππασίαν ὡς ἄν ἐγώ δύνωμαι ὁμοιοτάτην ταῖς ἐν τῷ πολέμῳ ἀναγκαίαις ἱππασίαις, οὔτε πλαγίου οὔτε κατάντους οὔτε τάφρου οὔτε ὀχετοῦ ἀπεχόμενος, ὡς μέντοι δυνατόν ταῦτα ποιοῦντα ἐπιμέλομαι μή ἀποχωλεῦσαι τόν ἵππον. ἐπειδάν δέ ταῦτα γένηται, ὁ παῖς ἐξαλίσας τόν ἵππον οἴκαδε ἀπάγει, ἅμα φέρων ἀπό τοῦ χώρου ἄν τι δεώμεθα εἰς ἄστυ. ἐγώ δέ τά μέν βάδην τά δέ ἀποδραμών οἴκαδε ἀπεστλεγγισάμην. εἶτα δέ ἀριστῶ, ὦ σώκρατες, ὅσα μήτε κενός μήτε ἄγαν πλήρης διημερεύειν. νή τήν ἥραν, ἔφην ἐγώ, ὦ ἰσχόμαχε, ἀρεσκόντως γέ μοι ταῦτα ποιεῖς. τό γάρ ἐν τῷ αὐτῷ χρόνῳ συνεσκευασμένοις χρῆσθαι τοῖς τε πρός τήν ὑγίειαν καί τοῖς πρός τήν ῥώμην παρασκευάσμασι καί τοῖς εἰς τόν πόλεμον ἀσκήμασι καί ταῖς τοῦ πλούτου ἐπιμελείαις, ταῦτα πάντα ἀγαστά μοι δοκεῖ εἶναι. καί γάρ ὅτι ὀρθῶς ἑκάστου τούτων ἐπιμελῇ ἱκανά τεκμήρια παρέχῃ: ὑγιαίνοντά τε γάρ καί ἐρρωμένον ὡς ἐπί τό πολύ σύν τοῖς θεοῖς σε ὁρῶμεν καί ἐν τοῖς ἱπ πικωτάτοις τε καί πλουσιωτάτοις λεγόμενόν σε ἐπιστάμεθα. ταῦτα τοίνυν ἐγώ ποιῶν, ἔφη, ὦ σώκρατες, ὑπό πολλῶν πάνυ συκοφαντοῦμαι, σύ δ' ἴσως ᾤου με ἐρεῖν ὡς ὑπό πολλῶν καλός κἀγαθός κέκλημαι. ἀλλά καί ἔμελλον δέ ἐγώ, ἔφην, ὦ ἰσχόμαχε, τοῦτο ἐρήσεσθαι, εἴ τινα καί τούτου ἐπιμέλειαν ποιῇ, ὅπως δύνῃ λόγον διδόναι καί λαμβάνειν, ἄν τινί ποτε δέῃ. οὐ γάρ δοκῶ σοι, ἔφη, ὦ σώκρατες, αὐτά ταῦτα διατελεῖν μελετῶν, ἀπολογεῖσθαι μέν ὅτι οὐδένα ἀδικῶ, εὖ δέ ποιῶ πολλούς ὅσον ἄν δύνωμαι, κατηγορεῖν δέ οὐ δοκῶ σοι μελετᾶν ἀνθρώπων, ἀδικοῦντας μέν καί ἰδίᾳ πολλούς καί τήν πόλιν καταμανθάνων τινάς, εὖ δέ ποιοῦντας οὐδένα; ἀλλ' εἰ καί ἑρμηνεύειν τοιαῦτα μελετᾷς, τοῦτό μοι, ἔφην ἐγώ, ἔτι, ὦ ἰσχόμαχε, δήλωσον. οὐδέν μέν οὖν, ὦ σώκρατες, παύομαι, ἔφη, λέγειν μελετῶν. ἤ γάρ κατηγοροῦντός τινος τῶν οἰκετῶν ἤ ἀπολογουμένου ἀκούσας ἐλέγχειν πειρῶμαι, ἤ μέμφομαί τινα πρός τούς φίλους ἤ ἐπαινῶ, ἤ διαλλάττω τινάς τῶν ἐπιτηδείων πειρώμενος διδάσκειν ὡς συμφέρει αὐτοῖς φίλους εἶναι μᾶλλον ἤ πολεμίους, <ἤ> ἐπιτιμῶμέν τινι στρατηγῷ συμπαρόντες, ἤ ἀπολογούμεθα ὑπέρ του, εἴ τις ἀδίκως αἰτίαν ἔχει, ἤ κατηγοροῦμεν πρός ἀλλήλους, εἴ τις ἀδίκως τιμᾶται. πολλάκις δέ καί βουλευόμενοι ἅ μέν ἄν ἐπιθυμῶμεν πράττειν, ταῦτα ἐπαινοῦμεν, ἅ δ' ἄν μή βουλώμεθα πράττειν, ταῦτα μεμφόμεθα. ἤδη δ', ἔφη, ὦ σώκρατες, καί διειλημμένως πολλάκις ἐκρίθην ὅ τι χρή παθεῖν ἤ ἀποτεῖσαι. ὑπό τοῦ, ἔφην ἐγώ, ὦ ἰσχόμαχε; ἐμέ γάρ δή τοῦτο ἐλάνθανεν. ὑπό τῆς γυναικός, ἔφη. καί πῶς δή, ἔφην ἐγώ, ἀγωνίζει; ὅταν μέν ἀληθῆ λέγειν συμφέρῃ, πάνυ ἐπιεικῶς: ὅταν δέ ψευδῆ, τόν ἥττω λόγον, ὦ σώκρατες, οὐ μά τόν δία οὐ δύναμαι κρείττω ποιεῖν. καί ἐγώ εἶπον: ἴσως γάρ, ὦ ἰσχόμαχε, τό ψεῦδος οὐ δύνασαι ἀληθές ποιεῖν. ἀλλά γάρ, ἔφην ἐγώ, μή σε κατακωλύω, ὦ ἰσχόμαχε, ἀπιέναι ἤδη βουλόμενον. μά δί', ἔφη, ὦ σώκρατες: ἐπεί οὐκ ἄν ἀπέλθοιμι πρίν <ἄν> παντάπασιν ἡ ἀγορά λυθῇ. νή δί', ἔφην ἐγώ, φυλάττῃ γάρ ἰσχυρῶς μή ἀποβάλῃς τήν ἐπωνυμίαν, τό ἀνήρ καλός κἀγαθός κεκλῆσθαι. νῦν γάρ πολλῶν σοι ἴσως ὄντων ἐπιμελείας δεομένων, ἐπεί συνέθου τοῖς ξένοις, ἀναμένεις αὐτούς, ἵνα μή ψεύσῃ. ἀλλά τοι, ὦ σώκρατες, ἔφη ὁ ἰσχόμαχος, οὐδ' ἐκεῖνά μοι ἀμελεῖται ἅ σύ λέγεις: ἔχω γάρ ἐπιτρόπους ἐν τοῖς ἀγροῖς. πότερα δέ, ἐγώ ἔφην, ὦ ἰσχόμαχε, ὅταν δεηθῇς ἐπιτρόπου, καταμαθών ἄν που ᾖ ἐπιτροπευτικός ἀνήρ, τοῦτον πειρᾷ ὠνεῖσθαι, ὥσπερ, ὅταν τέκτονος δεηθῇς, καταμαθών εὖ οἶδ' ὅτι ἄν που ἴδῃς τεκτονικόν, τοῦτον πειρᾷ κτᾶσθαι, ἤ αὐτός παιδεύεις τούς ἐπιτρόπους; αὐτός νή δί', ἔφη, ὦ σώκρατες, πειρῶμαι παιδεύειν. καί γάρ ὅστις μέλλει ἀρκέσειν, ὅταν ἐγώ ἀπῶ, ἀντ' ἐμοῦ ἐπιμελόμενος, τί αὐτόν καί δεῖ ἄλλο ἐπίστασθαι ἤ ἅπερ ἐγώ; εἴπερ γάρ ἱκανός εἰμι τῶν ἔργων προστατεύειν, κἄν ἄλλον δήπου δυναίμην διδάξαι ἅπερ αὐτός ἐπίσταμαι. οὐκοῦν εὔνοιαν πρῶτον, ἔφην ἐγώ, δεήσει αὐτόν ἔχειν σοί καί τοῖς σοῖς, εἰ μέλλει ἀρκέσειν ἀντί σοῦ παρών. ἄνευ γάρ εὐνοίας τί ὄφελος καί ὁποίας τινός οὖν ἐπιτρόπου ἐπιστήμης γίγνεται; οὐδέν μά δί', ἔφη ὁ ἰσχόμαχος, ἀλλά τοι τό εὐνοεῖν ἐμοί καί τοῖς ἐμοῖς ἐγώ πρῶτον πειρῶμαι παιδεύειν. καί πῶς, ἐγώ ἔφην, πρός τῶν θεῶν εὔνοιαν ἔχειν σοί καί τοῖς σοῖς διδάσκεις ὅντινα ἄν βούλῃ; εὐεργετῶν νή δί', ἔφη ὁ ἰσχόμαχος, ὅταν τινός ἀγαθοῦ οἱ θεοί ἀφθονίαν διδῶσιν ἡμῖν. τοῦτο οὖν λέγεις, ἔφην ἐγώ, ὅτι οἱ ἀπολαύοντες τῶν σῶν ἀγαθῶν εὖνοί σοι γίγνονται καί ἀγαθόν τί σε βούλονται πράττειν; τοῦτο γάρ ὄργανον, ὦ σώκρατες, εὐνοίας ἄριστον ὁρῶ ὄν. ἄν δέ δή εὔνους σοι γένηται, ἔφην, ὦ ἰσχόμαχε, ἦ τούτου ἕνεκα ἱκανός ἔσται ἐπιτροπεύειν; οὐχ ὁρᾷς ὅτι καί ἑαυτοῖς εὖνοι πάντες ὄντες ὡς εἰπεῖν ἄνθρωποι, πολλοί αὐτῶν εἰσίν οἵ οὐκ ἐθέλουσιν ἐπιμελεῖσθαι ὅπως αὐτοῖς ἔσται ταῦτα ἅ βούλονται εἶναί σφισι τά ἀγαθά; ἀλλά ναί μά δί', ἔφη ὁ ἰσχόμαχος, τοιούτους ὅταν ἐπιτρόπους βούλωμαι καθιστάναι, καί ἐπιμελεῖσθαι διδάσκω. πῶς, ἔφην ἐγώ, πρός τῶν θεῶν; τοῦτο γάρ δή ἐγώ παντάπασιν οὐ διδακτόν ᾤμην εἶναι, τό ἐπιμελῆ ποιῆσαι. οὐδέ γάρ ἐστιν, ἔφη, ὦ σώκρατες, ἐφεξῆς γε οὕτως οἷόν τε πάντας διδάξαι ἐπιμελεῖς εἶναι. ποίους μέν δή, ἐγώ ἔφην, οἷόν τε; πάντως μοι σαφῶς τούτους διασήμηνον. πρῶτον μέν, ἔφη, ὦ σώκρατες, τούς οἴνου ἀκρατεῖς οὐκ ἄν δύναιο ἐπιμελεῖς ποιῆσαι: τό γάρ μεθύειν λήθην ἐμποιεῖ πάντων τῶν πράττειν δεομένων. οἱ οὖν τούτου ἀκρατεῖς μόνοι, ἐγώ ἔφην, ἀδύνατοί εἰσιν ἐπιμελεῖσθαι ἤ καί ἄλλοι τινές; ναί μά δί', ἔφη ὁ ἰσχόμαχος, καί οἵ γε τοῦ ὕπνου: οὔτε γάρ ἄν αὐτός δύναιτο καθεύδων τά δέοντα ποιεῖν οὔτε ἄλλους παρέχεσθαι. τί οὖν; ἐγώ ἔφην, οὗτοι αὖ μόνοι ἀδύνατοι ἡμῖν ἔσονται ταύτην τήν ἐπιμέλειαν διδαχθῆναι ἤ καί ἄλλοι τινές πρός τούτοις; ἔμοιγέ τοι δοκοῦσιν, ἔφη ὁ ἰσχόμαχος, καί οἱ τῶν ἀφροδισίων δυσέρωτες ἀδύνατοι εἶναι διδαχθῆναι ἄλλου τινός μᾶλλον ἐπιμελεῖσθαι ἤ τούτου: οὔτε γάρ ἐλπίδα οὔτ' ἐπιμέλειαν ἡδίονα ῥᾴδιον εὑρεῖν τῆς τῶν παιδικῶν ἐπιμελείας, οὐδέ μήν, ὅταν παρῇ τό πρακτέον, τιμωρίαν χαλεπωτέραν εὐπετές ἐστι τοῦ ἀπό τῶν ἐρωμένων κωλύεσθαι. ὑφίεμαι οὖν καί οὕς ἄν τοιούτους γνῶ ὄντας μηδ' ἐπιχειρεῖν ἐπιμελητάς τούτων τινάς καθιστάναι. τί δέ, ἔφην ἐγώ, οἵτινες αὖ ἐρωτικῶς ἔχουσι τοῦ κερδαίνειν, ἦ καί οὗτοι ἀδύνατοί εἰσιν εἰς ἐπιμέλειαν τῶν κατ' ἀγρόν ἔργων παιδεύεσθαι; οὐ μά δί', ἔφη ὁ ἰσχόμαχος, οὐδαμῶς γε, ἀλλά καί πάνυ εὐάγωγοί εἰσιν εἰς τήν τούτων ἐπιμέλειαν: οὐδέν γάρ ἄλλο δεῖ ἤ δεῖξαι μόνον αὐτοῖς ὅτι κερδαλέον ἐστίν ἡ ἐπιμέλεια. τούς δέ ἄλλους, ἔφην ἐγώ, εἰ ἐγκρατεῖς τέ εἰσιν ὧν σύ κελεύεις καί πρός τό φιλοκερδεῖς εἶναι μετρίως ἔχουσι, πῶς ἐκδιδάσκεις ὧν σύ βούλει ἐπιμελεῖς γίγνεσθαι; ἁπλῶς, ἔφη, πάνυ, ὦ σώκρατες. ὅταν μέν γάρ ἐπιμελομένους ἴδω, καί ἐπαινῶ καί τιμᾶν πειρῶμαι αὐτούς, ὅταν δέ ἀμελοῦντας, λέγειν τε πειρῶμαι καί ποιεῖν ὁποῖα δήξεται αὐτούς. ἴθι, ἐγώ ἔφην, ὦ ἰσχόμαχε, καί τόδε μοι παρατραπόμενος τοῦ λόγου περί τῶν παιδευομένων εἰς τήν ἐπιμέλειαν δήλωσον περί τοῦ παιδεύεσθαι, εἰ οἷόν τέ ἐστιν ἀμελῆ αὐτόν ὄντα ἄλλους ποιεῖν ἐπιμελεῖς. οὐ μά δί', ἔφη ὁ ἰσχόμαχος, οὐδέν γε μᾶλλον ἤ ἄμουσον ὄντα αὐτόν ἄλλους μουσικούς ποιεῖν. χαλεπόν γάρ τοῦ διδασκάλου πονηρῶς τι ὑποδεικνύοντος καλῶς τοῦτο ποιεῖν μαθεῖν, καί ἀμελεῖν γε ὑποδεικνύοντος τοῦ δεσπότου χαλεπόν ἐπιμελῆ θεράποντα γενέσθαι. ὡς δέ συντόμως εἰπεῖν, πονηροῦ μέν δεσπότου οἰκέτας οὐ δοκῶ χρηστούς καταμεμαθηκέναι: χρηστοῦ μέντοι πονηρούς ἤδη εἶδον, οὐ μέντοι ἀζημίους γε. τόν δέ ἐπιμελητικούς βουλόμενον ποιήσασθαί τινας καί ἐφορατικόν δεῖ εἶναι τῶν ἔργων καί ἐξεταστικόν καί χάριν θέλοντα τῶν καλῶς τελουμένων ἀποδιδόναι τῷ αἰτίῳ, καί δίκην μή ὀκνοῦντα τήν ἀξίαν ἐπιθεῖναι τῷ ἀμελοῦντι. καλῶς δέ μοι δοκεῖ ἔχειν, ἔφη ὁ ἰσχόμαχος, καί ἡ τοῦ βαρβάρου λεγομένη ἀπόκρισις, ὅτε βασιλεύς ἄρα ἵππου ἐπιτυχών ἀγαθοῦ παχῦναι αὐτόν ὡς τάχιστα βουλόμενος ἤρετο τῶν δεινῶν τινα ἀμφ' ἵππους δοκούντων εἶναι τί τάχιστα παχύνει ἵππον: τόν δ' εἰπεῖν λέγεται ὅτι δεσπότου ὀφθαλμός. οὕτω δ', ἔφη, ὦ σώκρατες, καί τἆλλα μοι δοκεῖ δεσπότου ὀφθαλμός τά καλά τε κἀγαθά μάλιστα ἐργάζεσθαι. ὅταν <δέ> παραστήσῃς τινί, ἔφην ἐγώ, τοῦτο καί πάνυ ἰσχυρῶς, ὅτι δεῖ ἐπιμελεῖσθαι ὧν ἄν σύ βούλῃ, ἦ ἱκανός ἤδη ἔσται ὁ τοιοῦτος ἐπιτροπεύειν, ἤ τι καί ἄλλο προσμαθητέον αὐτῷ ἔσται, εἰ μέλλει ἐπίτροπος ἱκανός ἔσεσθαι; ναί μά δί', ἔφη ὁ ἰσχόμαχος, ἔτι μέντοι λοιπόν αὐτῷ ἐστι γνῶναι ὅ τι τε ποιητέον καί ὁπότε καί ὅπως, εἰ δέ μή, τί μᾶλλον ἐπιτρόπου ἄνευ τούτων ὄφελος ἤ ἰατροῦ ὅς ἐπιμελοῖτο μέν κάμνοντός τινος πρῴ τε ἰών καί ὀψέ, ὅ τι δέ συμφέρον τῷ κάμνοντι ποιεῖν εἴη, τοῦτο μή εἰδείη; ἐάν γε μήν καί τά ἔργα μάθῃ ὡς ἔστιν ἐργαστέα, ἔτι τινός, ἔφην ἐγώ, προσδεήσεται, ἤ ἀποτετελεσμένος ἤδη οὗτός σοι ἔσται ἐπίτροπος; ἄρχειν γε, ἔφη, οἶμαι δεῖν αὐτόν μαθεῖν τῶν ἐργαζομένων. ἦ οὖν, ἔφην ἐγώ, καί σύ ἄρχειν ἱκανούς εἶναι παιδεύεις τούς ἐπιτρόπους; πειρῶμαί γε δή, ἔφη ὁ ἰσχόμαχος. καί πῶς δή, ἔφην ἐγώ, πρός τῶν θεῶν τό ἀρχικούς εἶναι ἀνθρώπων παιδεύεις; φαύλως, ἔφη, πάνυ, ὦ σώκρατες, ὥστε ἴσως ἄν καί καταγελάσαις ἀκούων. οὐ μέν δή ἄξιόν γ', ἔφην ἐγώ, τό πρᾶγμα καταγέλωτος, ὦ ἰσχόμαχε. ὅστις γάρ τοι ἀρχικούς ἀνθρώπων δύναται ποιεῖν, δῆλον ὅτι οὗτος καί δεσποτικούς ἀνθρώπων δύναται διδάσκειν, ὅστις δέ δεσποτικούς δύναται ποιεῖν, καί βασιλικούς. ὥστε οὐ καταγέλωτός μοι δοκεῖ ἄξιος εἶναι ἀλλ' ἐπαίνου μεγάλου ὁ τοῦτο δυνάμενος ποιεῖν. οὐκοῦν, ἔφη, ὦ σώκρατες, τά μέν ἄλλα ζῷα ἐκ δυοῖν τούτοιν τό πείθεσθαι μανθάνουσιν, ἔκ τε τοῦ ὅταν ἀπειθεῖν ἐπιχειρῶσι κολάζεσθαι καί ἐκ τοῦ ὅταν προθύμως ὑπηρετῶσιν εὖ πάσχειν. οἵ τε γοῦν πῶλοι μανθάνουσιν ὑπακούειν τοῖς πωλοδάμναις τῷ ὅταν μέν πεί θωνται τῶν ἡδέων τι αὐτοῖς γίγνεσθαι, ὅταν δέ ἀπειθῶσι πράγματα ἔχειν, ἔστ' ἄν ὑπηρετήσωσι κατά γνώμην τῷ πωλοδάμνῃ: καί τά κυνίδια δέ πολύ τῶν ἀνθρώπων καί τῇ γνώμῃ καί τῇ γλώττῃ ὑποδεέστερα ὄντα ὅμως καί περιτρέχειν καί κυβιστᾶν καί ἄλλα πολλά μανθάνει τῷ αὐτῷ τούτῳ τρόπῳ. ὅταν μέν γάρ πείθηται, λαμβάνει τι ὧν δεῖται, ὅταν δέ ἀμελῇ, κολάζεται. ἀνθρώπους δ' ἔστι πιθανωτέρους ποιεῖν καί λόγῳ, ἐπιδεικνύοντα ὡς συμφέρει αὐτοῖς πείθεσθαι, τοῖς δέ δούλοις καί ἡ δοκοῦσα θηριώδης παιδεία εἶναι πάνυ ἐστίν ἐπαγωγός πρός τό πείθεσθαι διδάσκειν: τῇ γάρ γαστρί αὐτῶν ἐπί ταῖς ἐπιθυμίαις προσχαριζόμενος ἄν πολλά ἁνύτοις παρ' αὐτῶν. αἱ δέ φιλότιμοι τῶν φύσεων καί τῷ ἐπαίνῳ παροξύνονται. πεινῶσι γάρ τοῦ ἐπαίνου οὐχ ἧττον ἔνιαι τῶν φύσεων ἤ ἄλλαι τῶν σίτων τε καί ποτῶν. ταῦτά τε οὖν, ὅσαπερ αὐτός ποιῶν οἶμαι πιθανωτέροις ἀνθρώποις χρῆσθαι, διδάσκω οὕς ἄν ἐπιτρόπους βούλωμαι καταστῆσαι καί τάδε συλλαμβάνω αὐτοῖς: ἱμάτιά τε γάρ ἅ δεῖ παρέχειν ἐμέ τοῖς ἐργαστῆρσι καί ὑποδήματα οὐχ ὅμοια πάντα ποιῶ, ἀλλά τά μέν χείρω, τά δέ βελτίω, ἵνα ᾖ τόν κρείττω τοῖς βελτίοσι τιμᾶν, τῷ δέ χείρονι τά ἥττω διδόναι. πάνυ γάρ μοι δοκεῖ, ἔφη, ὦ σώκρατες, ἀθυμία ἐγγίγνεσθαι τοῖς ἀγαθοῖς, ὅταν ὁρῶσι τά μέν ἔργα δι' αὑτῶν καταπραττόμενα, τῶν δέ ὁμοίων τυγχάνοντας ἑαυτοῖς τούς μήτε πονεῖν μήτε κινδυνεύειν ἐθέλοντας, ὅταν δέῃ. αὐτός τε οὖν οὐδ' ὁπωστιοῦν τῶν ἴσων ἀξιῶ τούς ἀμείνους τοῖς κακίοσι τυγχάνειν, τούς τε ἐπιτρόπους, ὅταν μέν εἰδῶ διαδεδωκότας τοῖς πλείστου ἀξίοις τά κράτιστα, ἐπαινῶ, ἄν δέ ἴδω ἤ κολακεύμασί τινα προτιμώμενον ἤ καί ἄλλῃ τινί ἀνωφελεῖ χάριτι, οὐκ ἀμελῶ, ἀλλ' ἐπιπλήττω καί πειρῶμαι διδάσκειν, ὦ σώκρατες, ὅτι οὐδ' αὑτῷ σύμφορα ταῦτα ποιεῖ. ὅταν δέ, ὦ ἰσχόμαχε, ἔφην ἐγώ, καί ἄρχειν ἤδη ἱκανός σοι γένηται ὥστε πειθομένους παρέχεσθαι, ἦ ἀποτετελεσμένον τοῦτον ἡγῇ ἐπίτροπον, ἤ ἔτι τινός προσδεῖται ὁ ταῦτα ἔχων ἅ σύ εἴρηκας; ναί μά δί', ἔφη ὁ ἰσχόμαχος, τοῦ γε ἀπέχεσθαι τῶν δεσποσύνων καί μή κλέπτειν. εἰ γάρ ὁ τούς καρπούς μεταχειριζόμενος τολμῴη ἀφανίζειν ὥστε μή λείπειν λυσιτελοῦντας τοῖς ἔργοις, τί ἄν ὄφελος εἴη τό διά τῆς τούτου ἐπιμελείας γεωργεῖν; ἦ καί ταύτην οὖν, ἔφην ἐγώ, τήν δικαιοσύνην σύ ὑποδύει διδάσκειν; καί πάνυ, ἔφη ὁ ἰσχόμαχος: οὐ μέντοι γε πάντας ἐξ ἑτοίμου εὑρίσκω ὑπακούοντας τῆς διδασκαλίας ταύτης. καίτοι τά μέν καί ἐκ τῶν δράκοντος νόμων, τά δέ καί ἐκ τῶν σόλωνος πειρῶμαι, ἔφη, λαμβάνων ἐμβιβάζειν εἰς τήν δικαιοσύνην τούς οἰκέτας. δοκοῦσι γάρ μοι, ἔφη, καί οὗτοι οἱ ἄνδρες θεῖναι πολλούς τῶν νόμων ἐπί δικαιοσύνης τῆς τοιαύτης διδασκαλίᾳ. γέγραπται γάρ ζημιοῦσθαι ἐπί τοῖς κλέμμασι καί δεδέσθαι ἄν τις ἁλῷ ποιῶν καί θανατοῦσθαι τούς ἐγχειροῦντας. δῆλον οὖν, ἔφη, ὅτι ἔγραφον αὐτά βουλόμενοι ἀλυσιτελῆ ποιῆσαι τοῖς ἀδίκοις τήν αἰσχροκέρδειαν. ἐγώ οὖν καί τούτων, ἔφη, προσφέρων ἔνια καί ἄλλα τῶν βασιλικῶν νόμων προφερόμενος πειρῶμαι δικαίους περί τά διαχειριζόμενα ἀπεργάζεσθαι τούς οἰκέτας. ἐκεῖνοι μέν γάρ οἱ νόμοι ζημίαι μόνον εἰσί τοῖς ἁμαρτάνουσιν, οἱ δέ βασιλικοί νόμοι οὐ μόνον ζημιοῦσι τούς ἀδικοῦντας, ἀλλά καί ὠφελοῦσι τούς δικαίους: ὥστε ὁρῶντες πλουσιωτέρους γιγνομένους τούς δικαίους τῶν ἀδίκων πολλοί καί φιλοκερδεῖς ὄντες εὖ μάλα ἐπιμένουσι τῷ μή ἀδικεῖν. οὕς δ' ἄν αἰσθάνωμαι, ἔφη, ὅμως καί εὖ πάσχοντας ἔτι ἀδικεῖν πειρωμένους, τούτους ὡς ἀνηκέστους πλεονέκτας ὄντας ἤδη καί τῆς χρήσεως ἀποπαύω. οὕς δ' ἄν αὖ καταμάθω μή τῷ πλέον ἔχειν μόνον διά τήν δικαιοσύνην ἐπαιρομένους δικαίους εἶναι, ἀλλά καί τοῦ ἐπαινεῖσθαι ἐπιθυμοῦντας ὑπ' ἐμοῦ, τούτοις ὥσπερ ἐλευθέροις ἤδη χρῶμαι, οὐ μόνον πλουτίζων ἀλλά καί τιμῶν ὡς καλούς τε κἀγαθούς. τούτῳ γάρ μοι δοκεῖ, ἔφη, ὦ σώκρατες, διαφέρειν ἀνήρ φιλότιμος ἀνδρός φιλοκερδοῦς, τῷ ἐθέλειν ἐπαίνου καί τιμῆς ἕνεκα καί πονεῖν ὅπου δεῖ καί κινδυνεύειν καί αἰσχρῶν κερδῶν ἀπέχεσθαι. ἀλλά μέντοι ἐπειδάν γε ἐμποιήσῃς τινί τό βούλεσθαί σοι εἶναι τἀγαθά, ἐμποιήσῃς δέ τῷ αὐτῷ τούτῳ <τό> ἐπιμελεῖσθαι ὅπως ταῦτά σοι ἐπιτελῆται, ἔτι δέ πρός τούτοις ἐπιστήμην κτήσῃ αὐτῷ ὡς ἄν ποιούμενα ἕκαστα τῶν ἔργων ὠφελιμώτερα γίγνοιτο, πρός δέ τούτοις ἄρχειν ἱκανόν αὐτόν ποιήσῃς, ἐπί δέ τούτοις πᾶσιν ἥδηταί σοι τά ἐκ τῆς γῆς ὡραῖα ἀποδεικνύων ὅτι πλεῖστα ὥσπερ σύ σαυτῷ, οὐκέτι ἐρήσομαι περί τούτου εἰ ἔτι τινός ὁ τοιοῦτος προσδεῖται: πάνυ γάρ μοι δοκεῖ ἤδη πολλοῦ ἄν ἄξιος εἶναι ἐπίτροπος ὤν τοιοῦτος. ἐκεῖνο μέντοι, ἔφην ἐγώ, ὦ ἰσχόμαχε, μή ἀπολίπῃς, ὅ ἡμῖν ἀργότατα ἐπιδεδράμηται τοῦ λόγου. τό ποῖον; ἔφη ὁ ἰσχόμαχος. ἔλεξας δήπου, ἔφην ἐγώ, ὅτι μέγιστον εἴη μαθεῖν ὅπως δεῖ ἐξεργάζεσθαι ἕκαστα: εἰ δέ μή, οὐδέ τῆς ἐπιμελείας ἔφησθα ὄφελος οὐδέν γίγνεσθαι, εἰ μή τις ἐπίσταιτο ἅ δεῖ καί ὡς δεῖ ποιεῖν. ἐνταῦθα δή εἶπεν ὁ ἰσχόμαχος: τήν τέχνην με ἤδη, ὦ σώκρατες, κελεύεις αὐτήν διδάσκειν τῆς γεωργίας; αὕτη γάρ ἴσως, ἔφην ἐγώ, ἤδη ἐστίν ἡ ποιοῦσα τούς μέν ἐπισταμένους αὐτήν πλουσίους, τούς δέ μή ἐπισταμένους πολλά πονοῦντας ἀπόρως βιοτεύειν. νῦν τοίνυν, ἔφη, ὦ σώκρατες, καί τήν φιλανθρωπίαν ταύτης τῆς τέχνης ἀκούσῃ. τό γάρ ὠφελιμωτάτην οὖσαν καί ἡδίστην ἐργάζεσθαι καί καλλίστην καί προσφιλεστάτην θεοῖς τε καί ἀνθρώποις, ἔτι πρός τούτοις καί ῥᾴστην εἶναι μαθεῖν πῶς οὐχί γενναῖόν ἐστι; γενναῖα δέ δήπου καλοῦμεν καί τῶν ζῴων ὁπόσα καλά καί μεγάλα καί ὠφέλιμα ὄντα πραέα ἐστί πρός τούς ἀνθρώπους. ἀλλά ταῦτα μέν ἐγώ, ἔφην, ὦ ἰσχόμαχε, ἱκανῶς δοκῶ καταμεμαθηκέναι ᾗ εἶπας, καθ' ἅ δεῖ διδάσκειν τόν ἐπίτροπον: καί γάρ ᾗ ἔφησθα εὔνουν σοι ποιεῖν αὐτόν μαθεῖν δοκῶ, καί ᾗ ἐπιμελῆ καί ἀρχικόν καί δίκαιον. ὅ δέ εἶπας ὡς δεῖ μαθεῖν τόν μέλλοντα ὀρθῶς γεωργίας ἐπιμελεῖσθαι καί ἅ δεῖ ποιεῖν καί ὡς δεῖ καί ὁπότε ἕκαστα, ταῦτά μοι δοκοῦμεν, ἔφην ἐγώ, ἀργότερόν πως ἐπιδεδραμηκέναι τῷ λόγῳ: ὥσπερ εἰ εἴποις ὅτι δεῖ γράμματα ἐπίστασθαι τόν μέλλοντα δυνήσεσθαι τά ὑπαγορευόμενα γράφειν καί τά γεγραμμένα ἀναγιγνώσκειν. ταῦτα γάρ ἐγώ ἀκούσας, ὅτι μέν δεῖ γράμματα ἐπίστασθαι ἠκηκόη ἄν, τοῦτο δέ εἰδώς οὐδέν τι οἶμαι μᾶλλον ἄν ἐπισταίμην γράμματα. οὕτω δέ καί νῦν ὅτι μέν δεῖ ἐπίστασθαι γεωργίαν τόν μέλλοντα ὀρθῶς ἐπιμελεῖσθαι αὐτῆς ῥᾳδίως πέπεισμαι, τοῦτο μέντοι εἰδώς οὐδέν τι μᾶλλον ἐπίσταμαι ὅπως δεῖ γεωργεῖν. ἀλλ' εἴ μοι αὐτίκα μάλα δόξειε γεωργεῖν, ὅμοιος ἄν μοι δοκῶ εἶναι τῷ περιιόντι ἰατρῷ καί ἐπισκοποῦντι τούς κάμνοντας, εἰδότι δέ οὐδέν ὅ τι συμφέρει τοῖς κάμνουσιν. ἵν' οὖν μή τοιοῦτος ὦ, ἔφην ἐγώ, δίδασκέ με αὐτά τά ἔργα τῆς γεωργίας. ἀλλά μήν, ἔφη, ὦ σώκρατες, οὐχ ὥσπερ γε τάς ἄλλας τέχνας κατατριβῆναι δεῖ μανθάνοντας πρίν ἄξια τῆς τροφῆς ἐργάζεσθαι τόν διδασκόμενον, οὐχ οὕτω καί ἡ γεωργία δύσκολός ἐστι μαθεῖν, ἀλλά τά μέν ἰδών ἄν ἐργαζομένους, τά δέ ἀκούσας εὐθύς ἄν ἐπίσταιο, ὥστε καί ἄλλον, εἰ βούλοιο, διδάσκειν. οἴομαι δ', ἔφη, πάνυ καί λεληθέναι πολλά σε αὐτόν ἐπιστάμενον αὐτῆς. καί γάρ δή οἱ μέν ἄλλοι τεχνῖται ἀποκρύπτονταί πως τά ἐπικαιριώτατα ἧς ἕκαστος ἔχει τέχνης, τῶν δέ γεωργῶν ὁ κάλλιστα μέν φυτεύων μάλιστ' ἄν ἥδοιτο, εἴ τις αὐτόν θεῷτο, ὁ κάλλιστα δέ σπείρων ὡσαύτως: ὅ τι δέ ἔροιο τῶν καλῶς πεποιημένων, οὐδέν ὅ τι ἄν σε ἀποκρύψαιτο ὅπως ἐποίησεν. οὕτω καί τά ἤθη, ὦ σώκρατες, ἔφη, γενναιοτάτους τούς αὐτῇ συνόντας ἡ γεωργία ἔοικε παρέχεσθαι. ἀλλά τό μέν προοίμιον, ἔφην ἐγώ, καλόν καί οὐχ οἷον ἀκούσαντα ἀποτρέπεσθαι τοῦ ἐρωτήματος: σύ δέ, ὅτι εὐπετές ἐστι μαθεῖν, διά τοῦτο πολύ μοι μᾶλλον διέξιθι αὐτήν. οὐ γάρ σοί αἰσχρόν τά ῥᾴδια διδάσκειν ἐστίν, ἀλλ' ἐμοί πολύ αἴσχιον μή ἐπίστασθαι ἄλλως τε καί εἰ χρήσιμα ὄντα τυγχάνει. πρῶτον μέν τοίνυν, ἔφη, ὦ σώκρατες, τοῦτο ἐπιδεῖξαι βούλομαί σοι ὡς οὐ χαλεπόν ἐστιν ὅ λέγουσι ποικιλώτατον τῆς γεωργίας εἶναι οἱ λόγῳ μέν ἀκριβέστατα αὐτήν διεξιόντες, ἥκιστα δέ ἐργαζόμενοι. φασί γάρ τόν μέλλοντα ὀρθῶς γεωργήσειν τήν φύσιν χρῆναι πρῶτον τῆς γῆς εἰδέναι. ὀρθῶς γε, ἔφην ἐγώ, ταῦτα λέγοντες. ὁ γάρ μή εἰδώς ὅ τι δύναται ἡ γῆ φέρειν, οὐδ' ὅ τι σπείρειν οἶμαι οὐδ' ὅ τι φυτεύειν δεῖ εἰδείη ἄν. οὐκοῦν, ἔφη ὁ ἰσχόμαχος, καί ἀλλοτρίας γῆς τοῦτο ἔστι γνῶναι, ὅ τι τε δύναται φέρειν καί ὅ τι μή δύναται, ὁρῶντα τούς καρπούς καί τά δένδρα. ἐπειδάν μέντοι γνῷ τις, οὐκέτι συμφέρει θεομαχεῖν. οὐ γάρ ἄν, ὅτου δέοιτο αὐτός, τοῦτο σπείρων καί φυτεύων μᾶλλον ἄν ἔχοι τά ἐπιτήδεια ἤ ὅ τι ἡ γῆ ἥδοιτο φύουσα καί τρέφουσα. ἄν δ' ἄρα δι' ἀργίαν τῶν ἐχόντων αὐτήν μή ἔχῃ τήν ἑαυτῆς δύναμιν ἐπιδεικνύναι, ἔστι καί παρά γείτονος τόπου πολλάκις ἀληθέστερα περί αὐτῆς γνῶναι ἤ παρά γείτονος ἀνθρώπου πυθέσθαι. καί χερσεύουσα δέ ὅμως ἐπιδείκνυσι τήν αὑτῆς φύσιν: ἡ γάρ τά ἄγρια καλά φύουσα δύναται θεραπευομένη καί τά ἥμερα καλά ἐκφέρειν. φύσιν μέν δή γῆς οὕτως καί οἱ μή πάνυ ἔμπειροι γεωργίας ὅμως δύνανται διαγιγνώσκειν. ἀλλά τοῦτο μέν, ἔφην ἐγώ, ὦ ἰσχόμαχε, ἱκανῶς ἤδη μοι δοκῶ ἀποτεθαρρηκέναι, ὡς οὐ δεῖ φοβούμενον μή οὐ γνῶ τῆς γῆς φύσιν ἀπέχεσθαι γεωργίας. καί γάρ δή, ἔφην, ἀνεμνήσθην τό τῶν ἁλιέων, ὅτι θαλαττουργοί ὄντες καί οὔτε καταστήσαντες ἐπί θέαν οὔθ' ἥσυχοι βαδίζοντες, ἀλλά παρατρέχοντες ἅμα τούς ἀγρούς, ὅταν ὁρῶσι τούς καρπούς ἐν τῇ γῇ, ὅμως οὐκ ὀκνοῦσιν ἀποφαίνεσθαι περί τῆς γῆς ὁποία τε ἀγαθή ἐστι καί ὁποία κακή, ἀλλά τήν μέν ψέγουσι, τήν δ' ἐπαινοῦσι. καί πάνυ τοίνυν τοῖς ἐμπείροις γεωργίας ὁρῶ αὐτούς τά πλεῖστα κατά ταὐτά ἀποφαινομένους περί τῆς ἀγαθῆς γῆς. πόθεν οὖν βούλῃ, ἔφη, ὦ σώκρατες, ἄρξωμαί σε τῆς γεωργίας ὑπομιμνῄσκειν; οἶδα γάρ ὅτι ἐπισταμένῳ σοι πάνυ πολλά φράσω ὡς δεῖ γεωργεῖν. ἐκεῖνό μοι δοκῶ, ἔφην ἐγώ, ὦ ἰσχόμαχε, πρῶτον ἄν ἡδέως μανθάνειν (φιλοσόφου γάρ μάλιστά ἐστιν ἀνδρός) ὅπως ἄν ἐγώ, εἰ βουλοίμην, γῆν ἐργαζόμενος πλείστας κριθάς καί πλείστους πυρούς λαμβάνοιμι. οὐκοῦν τοῦτο μέν οἶσθα, ὅτι τῷ σπόρῳ νεόν δεῖ ὑπεργάζεσθαι; οἶδα γάρ, ἔφην ἐγώ. εἰ οὖν ἀρχοίμεθα, ἔφη, ἀροῦν τήν γῆν χειμῶνος; ἀλλά πηλός ἄν εἴη, ἐγώ ἔφην. ἀλλά τοῦ θέρους σοι δοκεῖ; σκληρά, ἔφην ἐγώ, ἡ γῆ ἔσται κινεῖν τῷ ζεύγει. κινδυνεύει ἔαρος, ἔφη, εἶναι τούτου τοῦ ἔργου ἀρκτέον. εἰκός γάρ, ἔφην ἐγώ, ἐστι μάλιστα χεῖσθαι τήν γῆν τηνικαῦτα κινουμένην. καί τήν πόαν γε ἀναστρεφομένην, ἔφη, ὦ σώκρατες, τηνικαῦτα κόπρον μέν τῇ γῇ ἤδη παρέχειν, καρπόν δ' οὔπω καταβαλεῖν ὥστε φύεσθαι. οἶμαι γάρ δή καί τοῦτό ς' ἔτι γιγνώσκειν, ὅτι εἰ μέλλει ἀγαθή ἡ νεός ἔσεσθαι, ὕλης τε καθαράν αὐτήν εἶναι δεῖ καί ὀπτήν ὅτι μάλιστα πρός τόν ἥλιον. πάνυ γε, ἔφην ἐγώ, καί ταῦτα οὕτως ἡγοῦμαι χρῆναι ἔχειν. ταῦτ' οὖν, ἔφη, σύ ἄλλως πως νομίζεις μᾶλλον ἄν γίγνεσθαι ἤ εἰ ἐν τῷ θέρει ὅτι πλειστάκις μεταβάλοι τις τήν γῆν; οἶδα μέν οὖν, ἔφην, ἀκριβῶς ὅτι οὐδαμῶς ἄν μᾶλλον ἡ μέν ὕλη ἐπιπολάζοι καί αὐαίνοιτο ὑπό τοῦ καύματος, ἡ δέ γῆ ὀπτῷτο ὑπό τοῦ ἡλίου, ἤ εἴ τις αὐτήν ἐν μέσῳ τῷ θέρει καί ἐν μέσῃ τῇ ἡμέρᾳ κινοίη τῷ ζεύγει. εἰ δέ ἄνθρωποι σκάπτοντες τήν νεόν ποιοῖεν, ἔφη, οὐκ εὔδηλον ὅτι καί τούτους δίχα δεῖ ποιεῖν τήν γῆν καί τήν ὕλην; καί τήν μέν γε ὕλην, ἔφην ἐγώ, καταβάλλειν, ὡς αὐαίνηται, ἐπιπολῆς, τήν δέ γῆν στρέφειν, ὡς ἡ ὠμή αὐτῆς ὀπτᾶται. περί μέν τῆς νεοῦ ὁρᾷς, ἔφη, ὦ σώκρατες, ὡς ἀμφοτέροις ἡμῖν ταὐτά δοκεῖ. δοκεῖ γάρ οὖν, ἔφην ἐγώ. περί γε μέντοι τοῦ σπόρου ὥρας ἄλλο τι, ἔφη, ὦ σώκρατες, γιγνώσκεις ἤ τήν ὥραν σπείρειν ἧς πάντες μέν οἱ πρόσθεν ἄνθρωποι πεῖραν λαβόντες, πάντες δέ οἱ νῦν λαμβάνοντες, ἐγνώκασι κρατίστην εἶναι; ἐπειδάν γάρ ὁ μετοπωρινός χρόνος ἔλθῃ, πάντες που οἱ ἄνθρωποι πρός τόν θεόν ἀποβλέπουσιν, ὁπότε βρέξας τήν γῆν ἀφήσει αὐτούς σπείρειν. ἐγνώκασι δή γ', ἔφην ἐγώ, ὦ ἰσχόμαχε, καί τό μή ἐν ξηρᾷ σπείρειν ἑκόντες εἶναι πάντες ἄνθρωποι, δῆλον ὅτι πολλαῖς ζημίαις παλαίσαντες οἱ πρίν κελευσθῆναι ὑπό τοῦ θεοῦ σπείροντες. οὐκοῦν ταῦτα μέν, ἔφη ὁ ἰσχόμαχος, ὁμογνωμονοῦμεν πάντες οἱ ἄνθρωποι. ἅ γάρ ὁ θεός διδάσκει, ἔφην ἐγώ, οὕτω γίγνεται ὁμονοεῖν: οἷον ἅμα πᾶσι δοκεῖ βέλτιον εἶναι ἐν τῷ χειμῶνι παχέα ἱμάτια φορεῖν, ἄν δύνωνται, καί πῦρ κάειν ἅμα πᾶσι δοκεῖ, ἄν ξύλα ἔχωσιν. ἀλλ' ἐν τῷδε, ἔφη ὁ ἰσχόμαχος, πολλοί ἤδη διαφέρονται, ὦ σώκρατες, περί τοῦ σπόρου, πότερον ὁ πρώιμος κράτιστος ἤ ὁ μέσος ἤ ὁ ὀψιμώτατος. καί ὁ θεός, ἔφην ἐγώ, οὐ τεταγμένως τό ἔτος ἄγει, ἀλλά τό μέν τῷ πρωίμῳ κάλλιστα, τό δέ τῷ μέσῳ, τό δέ τῷ ὀψιμωτάτῳ. σύ οὖν, ἔφη, ὦ σώκρατες, πότερον ἡγῇ κρεῖττον εἶναι ἑνί τούτων τῶν σπόρων χρῆσθαι ἐκλεξάμενον, ἐάν τε πολύ ἐάν τε ὀλίγον σπέρμα σπείρῃ τις, ἤ ἀρξάμενον ἀπό τοῦ πρωιμωτάτου μέχρι τοῦ ὀψιμωτάτου σπείρειν; καί ἐγώ εἶπον: ἐμοί μέν, ὦ ἰσχόμαχε, δοκεῖ κράτιστον εἶναι παντός μετέχειν τοῦ σπόρου. πολύ γάρ νομίζω κρεῖττον εἶναι ἀεί ἀρκοῦντα σῖτον λαμβάνειν ἤ ποτέ μέν πάνυ πολύν ποτέ δέ μηδ' ἱκανόν. καί τοῦτο τοίνυν σύγε, ἔφη, ὦ σώκρατες, ὁμογνωμονεῖς ἐμοί ὁ μανθάνων τῷ διδάσκοντι, καί ταῦτα πρόσθεν ἐμοῦ τήν γνώμην ἀποφαινόμενος. τί γάρ, ἔφην ἐγώ, ἐν τῷ ῥίπτειν τό σπέρμα ποικίλη τέχνη ἔνεστι; πάντως, ἔφη, ὦ σώκρατες, ἐπισκεψώμεθα καί τοῦτο. ὅτι μέν γάρ ἐκ τῆς χειρός δεῖ ῥίπτεσθαι τό σπέρμα καί σύ που οἶσθα, ἔφη. καί γάρ ἑώρακα, ἔφην ἐγώ. ῥίπτειν δέ γε, ἔφη, οἱ μέν ὁμαλῶς δύνανται, οἱ δ' οὔ. οὐκοῦν τοῦτο μέν, ἔφην ἐγώ, ἤδη μελέτης δεῖται ὥσπερ τοῖς κιθαρισταῖς ἡ χείρ, ὅπως δύνηται ὑπηρετεῖν τῇ γνώμῃ. πάνυ μέν οὖν, ἔφη: ἄν δέ γε ᾖ, ἔφη, ἡ γῆ ἡ μέν λεπτοτέρα, ἡ δέ παχυτέρα; τί τοῦτο, ἐγώ ἔφην, λέγεις; ἆρά γε τήν μέν λεπτοτέραν ὅπερ ἀσθενεστέραν, τήν δέ παχυτέραν ὅπερ ἰσχυροτέραν; τοῦτ', ἔφη, λέγω, καί ἐρωτῶ γέ σε πότερον ἴσον ἄν ἑκατέρᾳ τῇ γῇ σπέρμα διδοίης ἤ ποτέρᾳ ἄν πλέον. τῷ μέν οἴνῳ, ἔφην, ἔγωγε νομίζω τῷ ἰσχυροτέρῳ πλέον ἐπιχεῖν ὕδωρ, καί ἀνθρώπῳ τῷ ἰσχυροτέρῳ πλέον βάρος, ἐάν δέῃ τι φέρειν, ἐπιτιθέναι, κἄν δέῃ τρέφεσθαί τινας, τοῖς δυνατωτέροις τρέφειν ἄν τούς πλείους προστάξαιμι. εἰ δέ ἡ ἀσθενής γῆ ἰσχυροτέρα, ἔφην ἐγώ, γίγνεται, ἄν τις πλείονα καρπόν αὐτῇ ἐμβάλῃ, ὥσπερ τά ὑποζύγια, τοῦτο σύ με δίδασκε. καί ὁ ἰσχόμαχος γελάσας εἶπεν: ἀλλά παίζεις μέν σύγε, ἔφη, ὦ σώκρατες. εὖ γε μέντοι, ἔφη, ἴσθι, ἄν μέν ἐμβαλών τό σπέρμα τῇ γῇ ἔπειτα ἐν ᾧ πολλήν ἔχει τροφήν ἡ γῆ ἀπό τοῦ οὐρανοῦ χλόης γενομένης ἀπό τοῦ σπέρματος καταστρέψῃς αὐτό πάλιν, τοῦτο γίγνεται σῖτος τῇ γῇ, καί ὥσπερ ὑπό κόπρου ἰσχύς αὐτῇ ἐγγίγνεται: ἄν μέντοι ἐκτρέφειν ἐᾷς τήν γῆν διά τέλους τό σπέρμα εἰς καρπόν, χαλεπόν τῇ ἀσθενεῖ γῇ ἐς τέλος πολύν καρπόν ἐκφέρειν. καί συί δέ ἀσθενεῖ χαλεπόν πολλούς ἁδρούς χοίρους ἐκτρέφειν. λέγεις σύ, ἔφην ἐγώ, ὦ ἰσχόμαχε, τῇ ἀσθενεστέρᾳ γῇ μεῖον δεῖν τό σπέρμα ἐμβαλεῖν; ναί μά δί', ἔφη, ὦ σώκρατες, καί σύ γε συνομολογεῖς, λέγων ὅτι νομίζεις τοῖς ἀσθενεστέροις πᾶσι μείω προστάττειν πράγματα. τούς δέ δή σκαλέας, ἔφην ἐγώ, ὦ ἰσχόμαχε, τίνος ἕνεκα ἐμβάλλετε τῷ σίτῳ; οἶσθα δήπου, ἔφη, ὅτι ἐν τῷ χειμῶνι πολλά ὕδατα γίγνεται. τί γάρ οὔ; ἔφην ἐγώ. οὐκοῦν θῶμεν τοῦ σίτου καί κατακρυφθῆναί τινα ὑπ' αὐτῶν ἰλύος ἐπιχυθείσης καί ψιλωθῆναί τινας ῥίζας ὑπό ῥεύματος. καί ὕλη δέ πολλάκις ὑπό τῶν ὑδάτων δήπου συνεξορμᾷ τῷ σίτῳ καί παρέχει πνιγμόν αὐτῷ. πάντα, ἔφην ἐγώ, εἰκός ταῦτα γίγνεσθαι. οὐκοῦν δοκεῖ σοι, ἔφη, ἐνταῦθα ἤδη ἐπικουρίας τινός δεῖσθαι ὁ σῖτος; πάνυ μέν οὖν, ἔφην ἐγώ. τῷ οὖν κατιλυθέντι τί ἄν ποιοῦντες δοκοῦσιν ἄν σοι ἐπικουρῆσαι; ἐπικουφίσαντες, ἔφην ἐγώ, τήν γῆν. τί δέ, ἔφη, τῷ ἐψιλωμένῳ τάς ῥίζας; ἀντιπροσαμησάμενοι τήν γῆν ἄν, ἔφην ἐγώ. τί γάρ, ἔφη, ἄν ὕλη πνίγῃ συνεξορμῶσα τῷ σίτῳ καί διαρπάζουσα τοῦ σίτου τήν τροφήν ὥσπερ οἱ κηφῆνες διαρπάζουσιν ἄχρηστοι ὄντες τῶν μελιττῶν ἅ ἄν ἐκεῖναι ἐργασάμεναι τροφήν καταθῶνται; ἐκκόπτειν ἄν νή δία [τήν τροφήν] δέοι τήν ὕλην, ἔφην ἐγώ, ὥσπερ τούς κηφῆνας ἐκ τῶν σμηνῶν ἀφαιρεῖν. οὐκοῦν, ἔφη, εἰκότως σοι δοκοῦμεν ἐμβαλεῖν τούς σκαλέας; πάνυ γε. ἀτάρ ἐνθυμοῦμαι, ἔφην ἐγώ, ὦ ἰσχόμαχε, οἷόν ἐστι τό εὖ τάς εἰκόνας ἐπάγεσθαι. πάνυ γάρ σύ με ἐξώργισας πρός τήν ὕλην τούς κηφῆνας εἰπών, πολύ μᾶλλον ἤ ὅτε περί αὐτῆς τῆς ὕλης ἔλεγες. ἀτάρ οὖν, ἔφην ἐγώ, ἐκ τούτου ἄρα θερίζειν εἰκός. δίδασκε οὖν εἴ τι ἔχεις με καί εἰς τοῦτο. ἄν μή γε φανῇς, ἔφη, καί εἰς τοῦτο ταὐτά ἐμοί ἐπιστάμενος. ὅτι μέν οὖν τέμνειν τόν σῖτον δεῖ οἶσθα. τί δ' οὐ μέλλω; ἔφην ἐγώ. πότερ' <ἄν> οὖν τέμνοις, ἔφη, στάς ἔνθα πνεῖ ἄνεμος ἤ ἀντίος; οὐκ ἀντίος, ἔφην, ἔγωγε: χαλεπόν γάρ οἶμαι καί τοῖς ὄμμασι καί ταῖς χερσί γίγνεται ἀντίον ἀχύρων καί ἀθέρων θερίζειν. καί ἀκροτομοίης δ' ἄν, ἔφη, ἤ παρά γῆν τέμνοις; ἄν μέν βραχύς ᾖ ὁ κάλαμος τοῦ σίτου, ἔγωγ', ἔφην, κάτωθεν ἄν τέμνοιμι, ἵνα ἱκανά τά ἄχυρα μᾶλλον γίγνηται: ἐάν δέ ὑψηλός ᾖ, νομίζω ὀρθῶς ἄν ποιεῖν μεσοτομῶν, ἵνα μήτε οἱ ἁλοῶντες μοχθῶσι περιττόν πόνον μήτε οἱ λικμῶντες ὧν οὐδέν προσδέονται. τό δέ ἐν τῇ γῇ λειφθέν ἡγοῦμαι καί κατακαυθέν συνωφελεῖν ἄν τήν γῆν καί εἰς κόπρον ἐμβληθέν τήν κόπρον συμπληθύνειν. ὁρᾷς, ἔφη, ὦ σώκρατες, ὡς ἁλίσκει ἐπ' αὐτοφώρῳ καί περί θερισμοῦ εἰδώς ἅπερ ἐγώ; κινδυνεύω, ἔφην ἐγώ, καί βούλομαί γε σκέψασθαι εἰ καί ἁλοᾶν ἐπίσταμαι. οὐκοῦν, ἔφη, τοῦτο μέν οἶσθα, ὅτι ὑποζυγίῳ ἁλοῶσι τόν σῖτον. τί δ' οὐκ, ἔφην ἐγώ, οἶδα; καί ὑποζύγιά γε καλούμενα πάντα ὁμοίως, βοῦς, ἡμιόνους, ἵππους. οὐκοῦν, ἔφη, ταῦτα μέν ἡγῇ τοσοῦτον μόνον εἰδέναι, πατεῖν τόν σῖτον ἐλαυνόμενα; τί γάρ ἄν ἄλλο, ἔφην ἐγώ, ὑποζύγια εἰδείη; ὅπως δέ τό δεόμενον κόψουσι καί ὁμαλιεῖται ὁ ἁλοατός, τίνι τοῦτο .., ὦ σώκρατες; ἔφη. δῆλον ὅτι, ἔφην ἐγώ, τοῖς ἐπαλωσταῖς. στρέφοντες γάρ καί ὑπό τούς πόδας ὑποβάλλοντες τά ἄτριπτα ἀεί δῆλον ὅτι μάλιστα ὁμαλίζοιεν ἄν τόν δῖνον καί τάχιστα ἁνύτοιεν. ταῦτα μέν τοίνυν, ἔφη, οὐδέν ἐμοῦ λείπει γιγνώσκων. οὐκοῦν, ἔφην ἐγώ, ὦ ἰσχόμαχε, ἐκ τούτου δή καθαροῦμεν τόν σῖτον λικμῶντες. καί λέξον γέ μοι, ὦ σώκρατες, ἔφη ὁ ἰσχόμαχος, ἦ οἶσθα ὅτι ἄν ἐκ τοῦ προσηνέμου μέρους τῆς ἅλω ἄρχῃ, δι' ὅλης τῆς ἅλω οἴσεταί σοι τά ἄχυρα; ἀνάγκη γάρ, ἔφην ἐγώ. οὐκοῦν εἰκός καί ἐπιπίπτειν, ἔφη, αὐτά ἐπί τόν σῖτον. πολύ γάρ ἐστιν, ἔφην ἐγώ, τό ὑπερενεχθῆναι τά ἄχυρα ὑπέρ τόν σῖτον εἰς τό κενόν τῆς ἅλω. ἄν δέ τις, ἔφη, λικμᾷ ἐκ τοῦ ὑπηνέμου ἀρχόμενος; δῆλον, ἔφην ἐγώ, ὅτι εὐθύς ἐν τῇ ἀχυροδόκῃ ἔσται τά ἄχυρα. ἐπειδάν δέ καθάρῃς, ἔφη, τόν σῖτον μέχρι τοῦ ἡμίσεος τῆς ἅλω, πότερον εὐθύς οὕτω κεχυμένου τοῦ σίτου λικμήσεις τά ἄχυρα τά λοιπά ἤ συνώσας τόν καθαρόν πρός τόν πόλον ὡς εἰς στενότατον; συνώσας νή δί', ἔφην ἐγώ, τόν καθαρόν σῖτον, ἵν' ὑπερφέρηταί μοι τά ἄχυρα εἰς τό κενόν τῆς ἅλω, καί μή δίς ταὐτά ἄχυρα δέῃ λικμᾶν. σύ μέν δή ἄρα, ἔφη, ὦ σώκρατες, σῖτόν γε ὡς ἄν τάχιστα καθαρός γένοιτο κἄν ἄλλον δύναιο διδάσκειν. ταῦτα τοίνυν, ἔφην ἐγώ, ἐλελήθη ἐμαυτόν ἐπιστάμενος. καί πάλαι ἐννοῶ ἄρα εἰ λέληθα καί χρυσοχοεῖν καί αὐλεῖν καί ζωγραφεῖν ἐπιστάμενος. ἐδίδαξε γάρ οὔτε ταῦτά με οὐδείς οὔτε γεωργεῖν: ὁρῶ δ' ὥσπερ γεωργοῦντας καί τάς ἄλλας τέχνας ἐργαζομένους ἀνθρώπους. οὐκοῦν, ἔφη ὁ ἰσχόμαχος, ἔλεγον ἐγώ σοι πάλαι ὅτι καί ταύτῃ εἴη γενναιοτάτη ἡ γεωργική τέχνη, ὅτι καί ῥᾴστη ἐστί μαθεῖν. ἄγε δή, ἔφην ἐγώ, οἶδα, ὦ ἰσχόμαχε: τά μέν δή ἀμφί σπόρον ἐπιστάμενος ἄρα ἐλελήθειν ἐμαυτόν ἐπιστάμενος. ἔστι δ' οὖν, ἔφην ἐγώ, τῆς γεωργικῆς τέχνης καί ἡ τῶν δένδρων φυτεία; ἔστι γάρ οὖν, ἔφη ὁ ἰσχόμαχος. πῶς ἄν οὖν, ἔφην ἐγώ, τά μέν ἀμφί τόν σπόρον ἐπισταίμην, τά δ' ἀμφί τήν φυτείαν οὐκ ἐπίσταμαι; οὐ γάρ σύ, ἔφη ὁ ἰσχόμαχος, ἐπίστασαι: πῶς; ἐγώ ἔφην, ὅστις μήτ' ἐν ὁποίᾳ τῇ γῇ δεῖ φυτεύειν οἶδα μήτε ὁπόσον βάθος ὀρύττειν †τό φυτόν† μήτε ὁπόσον πλάτος μήτε ὁπόσον μῆκος τό φυτόν ἐμβάλλειν μήτε ὅπως ἄν ἐν τῇ γῇ κείμενον τό φυτόν μάλιστ' ἄν βλαστάνοι. ἴθι δή, ἔφη ὁ ἰσχόμαχος, μάνθανε ὅ τι μή ἐπίστασαι. βοθύνους μέν γάρ οἵους ὀρύττουσι τοῖς φυτοῖς οἶδ' ὅτι ἑώρακας, ἔφη. καί πολλάκις ἔγωγ', ἔφην. ἤδη τινά οὖν αὐτῶν εἶδες βαθύτερον τριπόδου; οὐδέ μά δί' ἔγωγ', ἔφην, πενθημιποδίου. τί δέ, τό πλάτος ἤδη τινά τριπόδου πλέον εἶδες; οὐδέ μά δί', ἔφην ἐγώ, διπόδου. ἴθι δή, ἔφη, καί τόδε ἀπόκριναί μοι: ἤδη τινά εἶδες τό βάθος ἐλάττονα ποδιαίου; οὐδέ μά δί', ἔφην, ἔγωγε τριημιποδίου. καί γάρ ἐξορύττοιτο ἄν σκαπτόμενα, ἔφην ἐγώ, τά φυτά, εἰ λίαν γε οὕτως ἐπιπολῆς πεφυτευμένα εἴη. οὐκοῦν τοῦτο μέν, ἔφη, ὦ σώκρατες, ἱκανῶς οἶσθα, ὅτι οὔτε βαθύτερον πενθημιποδίου ὀρύττουσιν οὔτε βραχύτερον τριημιποδίου. ἀνάγκη γάρ, ἔφην ἐγώ, τοῦτο ὁρᾶσθαί γε οὕτω καταφανές ὄν. τί δέ, ἔφη, ξηροτέραν καί ὑγροτέραν γῆν γιγνώσκεις ὁρῶν; ξηρά μέν γοῦν μοι δοκεῖ, ἔφην ἐγώ, εἶναι ἡ περί τόν λυκαβηττόν καί ἡ ταύτῃ ὁμοία, ὑγρά δέ ἡ ἐν τῷ φαληρικῷ ἕλει καί ἡ ταύτῃ ὁμοία. πότερα οὖν, ἔφη, ἐν τῇ ξηρᾷ ἄν βαθύν ὀρύττοις βόθρον τῷ φυτῷ ἤ ἐν τῇ ὑγρᾷ; ἐν τῇ ξηρᾷ νή δί', ἔφην ἐγώ: ἐπεί ἔν γε τῇ ὑγρᾷ ὀρύττων βαθύν, ὕδωρ ἄν εὑρίσκοις καί οὐκ ἄν δύναιο ἔτι ἐν ὕδατι φυτεύειν. καλῶς μοι δοκεῖς, ἔφη, λέγειν. οὐκοῦν ἐπειδάν ὀρωρυγμένοι ὦσιν οἱ βόθροι, ὁπηνίκα δεῖ τιθέναι ἑκάτερα τά φυτά ἤδη εἶδες; μάλιστα, ἔφην ἐγώ. σύ οὖν βουλόμενος ὡς τάχιστα φῦναι αὐτά πότερον ὑποβαλών ἄν τῆς γῆς τῆς εἰργασμένης οἴει τόν βλαστόν τοῦ κλήματος θᾶττον χωρεῖν διά τῆς μαλακῆς ἤ διά τῆς ἀργοῦ εἰς τό σκληρόν; δῆλον, ἔφην ἐγώ, ὅτι διά τῆς εἰργασμένης θᾶττον ἄν ἤ διά τῆς ἀργοῦ βλαστάνοι. οὐκοῦν ὑποβλητέα ἄν εἴη τῷ φυτῷ γῆ. τί δ' οὐ μέλλει; ἔφην ἐγώ. πότερα δέ ὅλον τό κλῆμα ὀρθόν τιθείς πρός τόν οὐρανόν βλέπον ἡγῇ μᾶλλον ἄν ῥιζοῦσθαι αὐτό ἤ καί πλάγιόν τι ὑπό τῇ ὑποβεβλημένῃ γῇ θείης ἄν, ὥστε κεῖσθαι ὥσπερ γάμμα ὕπτιον; οὕτω νή δία: πλείους γάρ ἄν οἱ ὀφθαλμοί κατά τῆς γῆς εἶεν: ἐκ δέ τῶν ὀφθαλμῶν καί ἄνω ὁρῶ βλαστάνοντα τά φυτά. καί τούς κατά τῆς γῆς οὖν ὀφθαλμούς ἡγοῦμαι τό αὐτό τοῦτο ποιεῖν. πολλῶν δέ φυομένων βλαστῶν <κατά> τῆς γῆς ταχύ ἄν καί ἰσχυρόν τό φυτόν ἡγοῦμαι βλαστάνειν. κατά ταὐτά τοίνυν, ἔφη, καί περί τούτων γιγνώσκων ἐμοί τυγχάνεις. ἐπαμήσαιο δ' ἄν μόνον, ἔφη, τήν γῆν, ἤ καί σάξαις ἄν εὖ μάλα περί τό φυτόν; σάττοιμ' ἄν, ἔφην, νή δί' ἐγώ. εἰ μέν γάρ μή σεσαγμένον εἴη, ὑπό μέν τοῦ ὕδατος εὖ οἶδ' ὅτι πηλός ἄν γίγνοιτο ἡ ἄσακτος γῆ, ὑπό δέ τοῦ ἡλίου ξηρά μέχρι βυθοῦ, ὥστε τά φυτά κίνδυνος [ὑπό μέν τοῦ ὕδατος] σήπεσθαι μέν δι' ὑγρότητα, αὐαίνεσθαι δέ διά ξηρότητα, [ἤγουν χαυνότητα τῆς γῆς,] θερμαινομένων τῶν ῥιζῶν. καί περί ἀμπέλων ἄρα σύγε, ἔφη, φυτείας, ὦ σώκρατες, τά αὐτά ἐμοί πάντα γιγνώσκων τυγχάνεις. ἦ καί συκῆν, ἔφην ἐγώ, οὕτω δεῖ φυτεύειν; οἶμαι δ', ἔφη ὁ ἰσχόμαχος, καί τἆλλα ἀκρόδρυα πάντα. τῶν γάρ ἐν τῇ τῆς ἀμπέλου φυτείᾳ καλῶς ἐχόντων τί ἄν ἀποδοκιμάσαις εἰς τάς ἄλλας φυτείας; ἐλαίαν δέ πῶς, ἔφην ἐγώ, φυτεύσομεν, ὦ ἰσχόμαχε; ἀποπειρᾷ μου καί τοῦτο, ἔφη, μάλιστα πάντων ἐπιστάμενος. ὁρᾷς μέν γάρ δή ὅτι βαθύτερος ὀρύττεται τῇ ἐλαίᾳ βόθρος: καί γάρ παρά τάς ὁδούς μάλιστα ὀρύττεται: ὁρᾷς δ' ὅτι πρέμνα πᾶσι τοῖς φυτευτηρίοις πρόσεστιν: ὁρᾷς δ', ἔφη, τῶν φυτῶν πηλόν ταῖς κεφαλαῖς πάσαις ἐπικείμενον καί πάντων τῶν φυτῶν ἐστεγασμένον τό ἄνω. ὁρῶ, ἔφην ἐγώ, ταῦτα πάντα. καί ὁρῶν δή, ἔφη, τί αὐτῶν οὐ γιγνώσκεις; ἤ τό ὄστρακον ἀγνοεῖς, ἔφη, ὦ σώκρατες, πῶς ἄν ἐπί τοῦ πηλοῦ ἄνω καταθείης; μά τόν δί', ἔφην ἐγώ, οὐδέν ὧν εἶπας, ὦ ἰσχόμαχε, ἀγνοῶ, ἀλλά πάλιν ἐννοῶ τί ποτε, ὅτε πάλαι ἤρου με συλλήβδην εἰ ἐπίσταμαι φυτεύειν, οὐκ ἔφην. οὐ γάρ ἐδόκουν ἔχειν ἄν εἰπεῖν οὐδέν ᾗ δεῖ φυτεύειν: ἐπεί δέ με καθ' ἕν ἕκαστον ἐπεχείρησας ἐρωτᾶν, ἀποκρίνομαί σοι, ὡς σύ φῄς, ἅπερ σύ γιγνώσκεις ὁ δεινός λεγόμενος γεωργός. ἆρα, ἔφην, ὦ ἰσχόμαχε, ἡ ἐρώτησις διδασκαλία ἐστίν; ἄρτι γάρ δή, ἔφην ἐγώ, καταμανθάνω ᾗ με ἐπηρώτησας ἕκαστα: ἄγων γάρ με δι' ὧν ἐγώ ἐπίσταμαι, ὅμοια τούτοις ἐπιδεικνύς ἅ οὐκ ἐνόμιζον ἐπίστασθαι ἀναπείθεις, οἶμαι, ὡς καί ταῦτα ἐπίσταμαι. ἆρ' οὖν, ἔφη ὁ ἰσχόμαχος, καί περί ἀργυρίου ἐρωτῶν ἄν σε, πότερον καλόν ἤ οὔ, δυναίμην ἄν σε πεῖσαι ὡς ἐπίστασαι διαδοκιμάζειν τά καλά καί τά κίβδηλα ἀργύρια; καί περί αὐλητῶν ἄν δυναίμην ἀναπεῖσαι ὡς ἐπίστασαι αὐλεῖν, καί περί ζωγράφων καί περί τῶν ἄλλων τῶν τοιούτων; ἴσως ἄν, ἔφην ἐγώ, ἐπειδή καί γεωργεῖν ἀνέπεισάς με ὡς ἐπιστήμων εἴην, καίπερ εἰδότα ὅτι οὐδείς πώποτε ἐδίδαξέ με ταύτην τήν τέχνην. οὐκ ἔστι ταῦτ', ἔφη, ὦ σώκρατες: ἀλλ' ἐγώ καί πάλαι σοι ἔλεγον ὅτι ἡ γεωργία οὕτω φιλάνθρωπός ἐστι καί πραεῖα τέχνη ὥστε καί ὁρῶντας καί ἀκούοντας ἐπιστήμονας εὐθύς ἑαυτῆς ποιεῖν. πολλά δ', ἔφη, καί αὐτή διδάσκει ὡς ἄν κάλλιστά τις αὐτῇ χρῷτο. αὐτίκα ἄμπελος ἀναβαίνουσα μέν ἐπί τά δένδρα, ὅταν ἔχῃ τι πλησίον δένδρον, διδάσκει ἱστάναι αὑτήν: περιπεταννύουσα δέ τά οἴναρα, ὅταν ἔτι αὐτῇ ἁπαλοί οἱ βότρυες ὦσι, διδάσκει σκιάζειν τά ἡλιούμενα ταύτην τήν ὥραν: ὅταν δέ καιρός ᾖ ὑπό τοῦ ἡλίου ἤδη γλυκαίνεσθαι τάς σταφυλάς, φυλλορροοῦσα διδάσκει ἑαυτήν ψιλοῦν καί πεπαίνειν τήν ὀπώραν, διά πολυφορίαν δέ τούς μέν πέπονας δεικνύουσα βότρυς, τούς δέ ἔτι ὠμοτέρους φέρουσα, διδάσκει τρυγᾶν ἑαυτήν, ὥσπερ τά σῦκα συκάζουσι, τό ὀργῶν ἀεί. ἐνταῦθα δή ἐγώ εἶπον: πῶς οὖν, ὦ ἰσχόμαχε, εἰ οὕτω γε καί ῥᾴδιά ἐστι μαθεῖν τά περί τήν γεωργίαν καί πάντες ὁμοίως ἴσασιν ἅ δεῖ ποιεῖν, οὐχί καί πάντες πράττουσιν ὁμοίως, ἀλλ' οἱ μέν αὐτῶν ἀφθόνως τε ζῶσι καί περιττά ἔχουσιν, οἱ δ' οὐδέ τά ἀναγκαῖα δύνανται πορίζεσθαι, ἀλλά καί προσοφείλουσιν; ἐγώ δή σοι λέξω, ὦ σώκρατες, ἔφη ὁ ἰσχόμαχος. οὐ γάρ ἡ ἐπιστήμη οὐδ' ἡ ἀνεπιστημοσύνη τῶν γεωργῶν ἐστιν ἡ ποιοῦσα τούς μέν εὐπορεῖν, τούς δέ ἀπόρους εἶναι: οὐδ' ἄν ἀκούσαις, ἔφη, λόγου οὕτω διαθέοντος ὅτι διέφθαρται ὁ οἶκος, διότι οὐχ ὁμαλῶς ὁ σπορεύς ἔσπειρεν, οὐδ' ὅτι οὐκ ὀρθῶς τούς ὄρχους ἐφύτευσεν, οὐδ' ὅτι ἀγνοήσας τις τήν [γῆν] φέρουσαν ἀμπέλους ἐν ἀφόρῳ ἐφύτευσεν, οὐδ' ὅτι ἠγνόησέ τις ὅτι ἀγαθόν ἐστι τῷ σπόρῳ νεόν προεργάζεσθαι, οὐδ' ὅτι ἠγνόησέ τις ὡς ἀγαθόν ἐστι τῇ γῇ κόπρον μιγνύναι: ἀλλά πολύ μᾶλλον ἔστιν ἀκοῦσαι, ἁνήρ οὐ λαμβάνει σῖτον ἐκ τοῦ ἀγροῦ: οὐ γάρ ἐπιμελεῖται ὡς αὐτῷ σπείρηται ἤ ὡς κόπρος γίγνηται. οὐδ' οἶνον ἔχει ἁνήρ: οὐ γάρ ἐπιμελεῖται ὡς φυτεύσῃ ἀμπέλους οὐδέ αἱ οὖσαι ὅπως φέρωσιν αὐτῷ. οὐδέ ἔλαιον οὐδέ σῦκα ἔχει ἁνήρ: οὐ γάρ ἐπιμελεῖται οὐδέ ποιεῖ ὅπως ταῦτα ἔχῃ. τοιαῦτ', ἔφη, ἐστίν, ὦ σώκρατες, ἅ διαφέροντες ἀλλήλων οἱ γεωργοί διαφερόντως καί πράττουσι πολύ μᾶλλον ἤ [οἱ] δοκοῦντες σοφόν τι ηὑρηκέναι εἰς τά ἔργα. καί οἱ στρατηγοί ἔστιν ἐν οἷς τῶν στρατηγικῶν ἔργων οὐ γνώμῃ διαφέροντες ἀλλήλων οἱ μέν βελτίονες οἱ δέ χείρονές εἰσιν, ἀλλά σαφῶς ἐπιμελείᾳ. ἅ γάρ καί οἱ στρατηγοί γιγνώσκουσι πάντες καί τῶν ἰδιωτῶν οἱ πλεῖστοι, ταῦτα οἱ μέν ποιοῦσι τῶν ἀρχόντων οἱ δ' οὔ. οἷον καί τόδε γιγνώσκουσιν ἅπαντες ὅτι διά πολεμίας πορευομένους βέλτιόν ἐστι τεταγμένους πορεύεσθαι οὕτως ὡς ἄν ἄριστα μάχοιντο, εἰ δέοι. τοῦτο τοίνυν γιγνώσκοντες οἱ μέν ποιοῦσιν οὕτως οἱ δ' οὐ ποιοῦσι. φυλακάς ἅπαντες ἴσασιν ὅτι βέλτιόν ἐστι καθιστάναι καί ἡμερινάς καί νυκτερινάς πρό τοῦ στρατοπέδου. ἀλλά καί τούτου οἱ μέν ἐπιμελοῦνται ὡς ἔχῃ οὕτως, οἱ δ' οὐκ ἐπιμελοῦνται. ὅταν τε αὖ διά στενοπόρων ἴωσιν, οὐ πάνυ χαλεπόν εὑρεῖν ὅστις οὐ γιγνώσκει ὅτι προκαταλαμβάνειν τά ἐπίκαιρα κρεῖττον ἤ μή; ἀλλά καί τούτου οἱ μέν ἐπιμελοῦνται οὕτω ποιεῖν, οἱ δ' οὔ. ἀλλά καί κόπρον λέγουσι μέν πάντες ὅτι ἄριστον εἰς γεωργίαν ἐστί καί ὁρῶσι δέ αὐτομάτην γιγνομένην: ὅμως δέ καί ἀκριβοῦντες ὡς γίγνεται, καί ῥᾴδιον ὄν πολλήν ποιεῖν, οἱ μέν καί τούτου ἐπιμελοῦνται ὅπως ἁθροίζηται, οἱ δέ παραμελοῦσι. καίτοι ὕδωρ μέν ὁ ἄνω θεός παρέχει, τά δέ κοῖλα πάντα τέλματα γίγνεται, ἡ γῆ δέ ὕλην παντοίαν παρέχει, καθαίρειν δέ δεῖ τήν γῆν τόν μέλλοντα σπείρειν: ἅ δ' ἐκποδών ἀναιρεῖται, ταῦτα εἴ τις ἐμβάλλοι εἰς τό ὕδωρ, ὁ χρόνος ἤδη αὐτός ἄν ποιοίη οἷς ἡ γῆ ἥδεται. ποία μέν γάρ ὕλη, ποία δέ γῆ ἐν ὕδατι στασίμῳ οὐ κόπρος γίγνεται; καί ὁπόσα δέ θεραπείας δεῖται ἡ γῆ, ὑγροτέρα γε οὖσα πρός τόν σπόρον ἤ ἁλμωδεστέρα πρός φυτείαν, καί ταῦτα γιγνώσκουσι μέν πάντες καί ὡς τό ὕδωρ ἐξάγεται τάφροις καί ὡς ἡ ἅλμη κολάζεται μιγνυμένη πᾶσι τοῖς ἀνάλμοις, καί ὑγροῖς [τε] καί ξηροῖς: ἀλλά καί τούτων ἐπιμελοῦνται οἱ μέν οἱ δ' οὔ. εἰ δέ τις παντάπασιν ἀγνώς εἴη τί δύναται φέρειν ἡ γῆ, καί μήτε ἰδεῖν ἔχοι καρπόν μηδέ φυτόν αὐτῆς, μήτε ὅτου ἀκούσαι τήν ἀλήθειαν περί αὐτῆς ἔχοι, οὐ πολύ μέν ῥᾷον γῆς πεῖραν λαμβάνειν παντί ἀνθρώπῳ ἤ ἵππου, πολύ δέ ῥᾷον ἤ ἀνθρώπου; οὐ γάρ ἔστιν ὅ τι ἐπί ἀπάτῃ δείκνυσιν, ἀλλ' ἁπλῶς ἅ τε δύναται καί ἅ μή σαφηνίζει τε καί ἀληθεύει. δοκεῖ δέ μοι ἡ γῆ καί τούς κακούς τε καί ἀργούς τῷ εὔγνωστα καί εὐμαθῆ πάντα παρέχειν ἄριστα ἐξετάζειν. οὐ γάρ ὥσπερ τάς ἄλλας τέχνας τοῖς μή ἐργαζομένοις ἔστι προφασίζεσθαι ὅτι οὐκ ἐπίστανται, γῆν δέ πάντες οἴδασιν ὅτι εὖ πάσχουσα εὖ ποιεῖ: ἀλλ' ἡ ἐν γῇ ἀργία ἐστί σαφής ψυχῆς κατήγορος κακῆς. ὡς μέν γάρ ἄν δύναιτο ἄνθρωπος ζῆν ἄνευ τῶν ἐπιτηδείων, οὐδείς τοῦτο αὐτός αὑτόν πείθει: ὁ δέ μήτε ἄλλην τέχνην χρηματοποιόν ἐπιστάμενος μήτε γεωργεῖν ἐθέλων φανερόν ὅτι κλέπτων ἤ ἁρπάζων ἤ προσαιτῶν διανοεῖται βιοτεύειν, ἤ παντάπασιν ἀλόγιστός ἐστι. μέγα δέ ἔφη διαφέρειν εἰς τό λυσιτελεῖν γεωργίαν καί μή λυσιτελεῖν, ὅταν ὄντων ἐργαστήρων καί πλεόνων ὁ μέν ἔχῃ τινά ἐπιμέλειαν ὡς τήν ὥραν αὐτῷ ἐν τῷ ἔργῳ οἱ ἐργάται ὦσιν, ὁ δέ μή ἐπιμελῆται τούτου. ῥᾳδίως γάρ ἀνήρ εἷς παρά τούς δέκα διαφέρει τῷ ἐν ὥρᾳ ἐργάζεσθαι, καί ἄλλος γε ἀνήρ διαφέρει τῷ πρό τῆς ὥρας ἀπιέναι. τό δέ δή ἐᾶν ῥᾳδιουργεῖν δι' ὅλης τῆς ἡμέρας τούς ἀνθρώπους ῥᾳδίως τό ἥμισυ διαφέρει τοῦ ἔργου παντός. ὥσπερ καί ἐν ταῖς ὁδοιπορίαις παρά στάδια διακόσια ἔστιν ὅτε τοῖς ἑκατόν σταδίοις διήνεγκαν ἀλλήλων ἄνθρωποι τῷ τάχει, ἀμφότεροι καί νέοι ὄντες καί ὑγιαίνοντες, ὅταν ὁ μέν πράττῃ ἐφ' ᾧπερ ὥρμηται, βαδίζων, ὁ δέ ῥᾳστωνεύῃ τῇ ψυχῇ καί παρά κρήναις καί ὑπό σκιαῖς ἀναπαυόμενός τε καί θεώμενος καί αὔρας θηρεύων μαλακάς. οὕτω δέ καί ἐν τοῖς ἔργοις πολύ διαφέρουσιν εἰς τό ἁνύτειν οἱ πράττοντες ἐφ' ᾧπερ τεταγμένοι εἰσί, καί οἱ μή πράττοντες ἀλλ' εὑρίσκοντες προφάσεις τοῦ μή ἐργάζεσθαι καί ἐώμενοι ῥᾳδιουργεῖν. τό δέ δή †καί τό καλῶς ἐργάζεσθαι ἤ κακῶς† ἐπιμελεῖσθαι, τοῦτο δή τοσοῦτον διαφέρει ὅσον ἤ ὅλως ἐργάζεσθαι ἤ ὅλως ἀργόν εἶναι. ὅταν σκαπτόντων, ἵνα ὕλης καθαραί αἱ ἄμπελοι γένωνται, οὕτω σκάπτωσιν ὥστε πλείω καί καλλίω τήν ὕλην γίγνεσθαι, πῶς τοῦτο οὐκ ἀργόν ἄν φήσαις εἶναι; τά οὖν συντρίβοντα τούς οἴκους πολύ μᾶλλον ταῦτά ἐστιν ἤ αἱ λίαν ἀνεπιστημοσύναι. τό γάρ τάς μέν δαπάνας χωρεῖν ἐντελεῖς ἐκ τῶν οἴκων, τά δέ ἔργα μή τελεῖσθαι λυσιτελούντως πρός τήν δαπάνην, ταῦτα οὐκέτι δεῖ θαυμάζειν ἐάν ἀντί τῆς περιουσίας ἔνδειαν παρέχηται. τοῖς γε μέντοι ἐπιμελεῖσθαι δυναμένοις καί συντεταμένως γεωργοῦσιν ἁνυτικωτάτην χρημάτισιν ἀπό γεωργίας καί αὐτός ἐπετήδευσε καί ἐμέ ἐδίδαξεν ὁ πατήρ. οὐδέποτε γάρ εἴα χῶρον ἐξειργασμένον ὠνεῖσθαι, ἀλλ' ὅστις ἤ δι' ἀμέλειαν ἤ δι' ἀδυναμίαν τῶν κεκτημένων καί ἀργός καί ἀφύτευτος εἴη, τοῦτον ὠνεῖσθαι παρῄνει. τούς μών γάρ ἐξειργασμένους ἔφη καί πολλοῦ ἀργυρίου γίγνεσθαι καί ἐπίδοσιν οὐκ ἔχειν: τούς δέ μή ἔχοντας ἐπίδοσιν οὐδέ ἡδονάς ὁμοίας ἐνόμιζε παρέχειν, ἀλλά πᾶν κτῆμα καί θρέμμα τό ἐπί τό βέλτιον ἰόν, τοῦτο καί εὐφραίνειν μάλιστα ᾤετο. οὐδέν οὖν ἔχει πλείονα ἐπίδοσιν ἤ χῶρος ἐξ ἀργοῦ πάμφορος γιγνόμενος. εὖ γάρ ἴσθι, ἔφη, ὦ σώκρατες, ὅτι τῆς ἀρχαίας τιμῆς πολλούς πολλαπλασίου χώρους ἀξίους ἡμεῖς ἤδη ἐποιήσαμεν. καί τοῦτο, ὦ σώκρατες, ἔφη, οὕτω μέν πολλοῦ ἄξιον τό ἐνθύμημα, οὕτω δέ καί μαθεῖν ῥᾴδιον, ὥστε νυνί ἀκούσας σύ τοῦτο ἐμοί ὁμοίως ἐπιστάμενος ἄπει, καί ἄλλον διδάξεις, ἐάν βούλῃ. καί ὁ ἐμός δέ πατήρ οὔτε ἔμαθε παρ' ἄλλου τοῦτο οὔτε μεριμνῶν ηὗρεν, ἀλλά διά τήν φιλογεωργίαν καί φιλοπονίαν ἐπιθυμῆσαι ἔφη τοιούτου χώρου ὅπως ἔχοι ὅ τι ποιοίη ἅμα καί ὠφελούμενος ἥδοιτο. ἦν γάρ τοι, ἔφη, ὦ σώκρατες, φύσει, ὡς ἐμοί δοκεῖ, φιλογεωργότατος ἀθηναίων ὁ ἐμός πατήρ. καί ἐγώ μέντοι ἀκούσας τοῦτο ἠρόμην αὐτόν: πότερα δέ, ὦ ἰσχόμαχε, ὁπόσους ἐξειργάσατο χώρους ὁ πατήρ πάντας ἐκέκτητο ἤ καί ἀπεδίδοτο, εἰ πολύ ἀργύριον εὑρίσκοι; καί ἀπεδίδοτο νή σί', ἔφη ὁ ἰσχόμαχος: ἀλλά ἄλλον τοι εὐθύς ἀντεωνεῖτο, ἀργόν δέ, διά τήν φιλεργίαν. λέγεις, ἔφην ἐγώ, ὦ ἰσχόμαχε, τῷ ὄντι φύσει τόν πατέρα φιλογέωργον εἶναι οὐδέν ἧττον ἤ οἱ ἔμποροι φιλόσιτοί εἰσι. καί γάρ οἱ ἔμποροι διά τό σφόδρα φιλεῖν τόν σῖτον, ὅπου ἄν ἀκούσωσι πλεῖστον εἶναι, ἐκεῖσε πλέουσιν ἐπ' αὐτόν καί αἰγαῖον καί εὔξεινον καί σικελικόν πόντον περῶντες: ἔπειτα δέ λαβόντες ὁπόσον δύνανται πλεῖστον ἄγουσιν αὐτόν διά τῆς θαλάττης, καί ταῦτα εἰς τό πλοῖον ἐνθέμενοι ἐν ᾧπερ αὐτοί πλέουσι. καί ὅταν δεηθῶσιν ἀργυρίου, οὐκ εἰκῇ αὐτόν ὅπου ἄν τύχωσιν ἀπέβαλον, ἀλλ' ὅπου ἄν ἀκούσωσι τιμᾶσθαί τε μάλιστα τόν σῖτον καί περί πλείστου αὐτόν ποιῶνται οἱ ἄνθρωποι, τούτοις αὐτόν ἄγοντες παραδιδόασι. καί ὁ σός δέ πατήρ οὕτω πως ἔοικε φιλογέωργος εἶναι. πρός ταῦτα δέ εἶπεν ὁ ἰσχόμαχος: σύ μέν παίζεις, ἔφη, ὦ σώκρατες: ἐγώ δέ καί φιλοικοδόμους νομίζω οὐδέν ἧττον οἵτινες ἄν ἀποδιδῶνται ἐξοικοδομοῦντες τάς οἰκίας, εἶτ' ἄλλας οἰκοδομῶσι. νή δία, ἐγώ δέ γέ σοι, ἔφην, ὦ ἰσχόμαχε, ἐπομόσας λέγω ἦ μήν πιστεύειν σοι φύσει [νομίζειν] φιλεῖν ταῦτα πάντας ἀφ' ὧν ἄν ὠφελεῖσθαι νομίζωσιν. ἀτάρ ἐννοῶ γε, ἔφην, ὦ ἰσχόμαχε, ὡς εὖ τῇ ὑποθέσει ὅλον τόν λόγον βοηθοῦντα παρέσχησαι: ὑπέθου γάρ τήν γεωργικήν τέχνην πασῶν εἶναι εὐμαθεστάτην, καί νῦν ἐγώ ἐκ πάντων ὧν εἴρηκας τοῦθ' οὕτως ἔχειν παντάπασιν ὑπό σοῦ ἀναπέπεισμαι. νή δί', ἔφη ὁ ἰσχόμαχος, ἀλλά τόδε τοι, ὦ σώκρατες, τό πάσαις κοινόν ταῖς πράξεσι καί γεωργικῇ καί πολιτικῇ καί οἰκονομικῇ καί πολεμικῇ τό ἀρχικόν εἶναι, τοῦτο δή συνομολογῶ σοί ἐγώ πολύ διαφέρειν γνώμῃ τούς ἑτέρους τῶν ἑτέρων: οἷον καί ἐν τριήρει, ἔφη, ὅταν πελαγίζωσι, καί δέῃ περᾶν ἡμερινούς πλοῦς ἐλαύνοντας, οἱ μέν τῶν κελευστῶν δύνανται τοιαῦτα λέγειν καί ποιεῖν ὥστε ἀκονᾶν τάς ψυχάς τῶν ἀνθρώπων ἐπί τό ἐθελοντάς πονεῖν, οἱ δέ οὕτως ἀγνώμονές εἰσιν ὥστε πλέον ἤ ἐν διπλασίῳ χρόνῳ τόν αὐτόν ἁνύτουσι πλοῦν. καί οἱ μέν ἱδροῦντες καί ἐπαινοῦντες ἀλλήλους, ὅ τε κελεύων καί οἱ πειθόμενοι, ἐκβαίνουσιν, οἱ δέ ἀνιδρωτί ἥκουσι, μισοῦντες τόν ἐπιστάτην καί μισούμενοι. καί τῶν στρατηγῶν ταύτῃ διαφέρουσιν, ἔφη, οἱ ἕτεροι τῶν ἑτέρων: οἱ μέν γάρ οὔτε πονεῖν ἐθέλοντας οὔτε κινδυνεύειν παρέχονται, πείθεσθαί τε οὐκ ἀξιοῦντας οὐδ' ἐθέλοντας ὅσον ἄν μή ἀνάγκη ᾖ, ἀλλά καί μεγαλυνομένους ἐπί τῷ ἐναντιοῦσθαι τῷ ἄρχοντι: οἱ δέ αὐτοί οὗτοι οὐδ' αἰσχύνεσθαι ἐπισταμένους παρέχουσιν, ἄν τι τῶν αἰσχρῶν συμβαίνῃ. οἱ δ' αὖ θεῖοι καί ἀγαθοί καί ἐπιστήμονες ἄρχοντες τούς αὐτούς τούτους, πολλάκις δέ καί ἄλλους παραλαμβάνοντες, αἰσχυνομένους τε ἔχουσιν αἰσχρόν τι ποιεῖν καί πείθεσθαι οἰομένους βέλτιον εἶναι, καί ἀγαλλομένους τῷ πείθεσθαι ἕνα ἕκαστον καί σύμπαντας, πονεῖν ὅταν δεήσῃ, οὐκ ἀθύμως πονοῦντας. ἀλλ' ὥσπερ ἰδιώταις ἔστιν οἷς ἐγγίγνεται φιλοπονία τις, οὕτω καί ὅλῳ τῷ στρατεύματι ὑπό τῶν ἀγαθῶν ἀρχόντων ἐγγίγνεται καί τό φιλοπονεῖν καί τό φιλοτιμεῖσθαι ὀφθῆναι καλόν τι ποιοῦντας ὑπό τοῦ ἄρχοντος. πρός ὅντινα δ' ἄν ἄρχοντα διατεθῶσιν οὕτως οἱ ἑπόμενοι, οὗτοι δή ἐρρωμένοι γε ἄρχοντες γίγνονται, οὐ μά δί' οὐχ οἵ ἄν αὐτῶν ἄριστα τό σῶμα τῶν στρατιωτῶν ἔχωσι καί ἀκοντίζωσι καί τοξεύωσιν ἄριστα καί ἵππον ἄριστον ἔχοντες ὡς ἱππικώτατα ἤ πελταστικώτατα προκινδυνεύωσιν, ἀλλ' οἵ ἄν δύνωνται ἐμποιῆσαι τοῖς στρατιώταις ἀκολουθητέον εἶναι καί διά πυρός καί διά παντός κινδύνου. τούτους δή δικαίως ἄν τις καλοίη μεγαλογνώμονας, ᾧ ἄν ταῦτα γιγνώσκοντες πολλοί ἕπωνται, καί μεγάλῃ χειρί εἰκότως οὗτος λέγοιτο πορεύεσθαι οὗ ἄν τῇ γνώμῃ πολλαί χεῖρες ὑπηρετεῖν ἐθέλωσι, καί μέγας τῷ ὄντι οὗτος ἁνήρ ὅς ἄν μεγάλα δύνηται γνώμῃ διαπράξασθαι μᾶλλον ἤ ῥώμῃ. οὕτω δέ καί ἐν τοῖς ἰδίοις ἔργοις, ἄν τε ἐπίτροπος ᾖ ὁ ἐφεστηκώς ἄν τε καί ἐπιστάτης, ὅς ἄν δύνηται προθύμους καί ἐντεταμένους παρέχεσθαι εἰς τό ἔργον καί συνεχεῖς, οὗτοι δή οἱ ἁνύτοντές εἰσιν ἐπί τἀγαθά καί πολλήν τήν περιουσίαν ποιοῦντες. τοῦ δέ δεσπότου ἐπιφανέντος, ὦ σώκρατες, ἔφη, ἐπί τό ἔργον, ὅστις δύναται καί μέγιστα βλάψαι τόν κακόν τῶν ἐργατῶν καί μέγιστα τιμῆσαι τόν πρόθυμον, εἰ μηδέν ἐπίδηλον ποιήσουσιν οἱ ἐργάται, ἐγώ μέν αὐτόν οὐκ ἄν ἀγαίμην, ἀλλ' ὅν ἄν ἰδόντες κινηθῶσι καί μένος ἑκάστῳ ἐμπέσῃ τῶν ἐργατῶν καί φιλονικία πρός ἀλλήλους καί φιλοτιμία κρατιστεῦσαι ἑκάστῳ, τοῦτον ἐγώ φαίην ἄν ἔχειν τι ἤθους βασιλικοῦ. καί ἔστι τοῦτο μέγιστον, ὡς ἐμοί δοκεῖ, ἐν παντί ἔργῳ ὅπου τι δι' ἀνθρώπων πράττεται, καί ἐν γεωργίᾳ δέ. οὐ μέντοι μά δία τοῦτό γε ἔτι ἐγώ λέγω ἰδόντα μαθεῖν εἶναι, οὐδ' ἅπαξ ἀκούσαντα, ἀλλά καί παιδείας δεῖν φημι τῷ ταῦτα μέλλοντι δυνήσεσθαι καί φύσεως ἀγαθῆς ὑπάρξαι, καί τό μέγιστον δή θεῖον γενέσθαι. οὐ γάρ πάνυ μοι δοκεῖ ὅλον τουτί τό ἀγαθόν ἀνθρώπινον εἶναι ἀλλά θεῖον, τό ἐθελόντων ἄρχειν: <ὅ> σαφῶς δίδοται τοῖς ἀληθινῶς σωφροσύνῃ τετελεσμένοις: τό δέ ἀκόντων τυραννεῖν διδόασιν, ὡς ἐμοί δοκεῖ, οὕς ἄν ἡγῶνται ἀξίους εἶναι βιοτεύειν ὥσπερ ὁ τάνταλος ἐν ἅιδου λέγεται τόν ἀεί χρόνον διατρίβειν φοβούμενος μή δίς ἀποθάνῃ. [4] {work} {συμποσιον} ἀλλ' ἐμοί δοκεῖ τῶν καλῶν κἀγαθῶν ἀνδρῶν ἔργα οὐ μόνον τά μετά σπουδῆς πραττόμενα ἀξιομνημόνευτα εἶναι, ἀλλά καί τά ἐν ταῖς παιδιαῖς. οἷς δέ παραγενόμενος ταῦτα γιγνώσκω δηλῶσαι βούλομαι. ἦν μέν γάρ παναθηναίων τῶν μεγάλων ἱπποδρομία, καλλίας δέ ὁ ἱππονίκου ἐρῶν ἐτύγχανεν αὐτολύκου παιδός ὄντος, καί νενικηκότα αὐτόν παγκράτιον ἧκεν ἄγων ἐπί τήν θέαν. ὡς δέ ἡ ἱπποδρομία ἔληξεν, ἔχων τόν τε αὐτόλυκον καί τόν πατέρα αὐτοῦ ἀπῄει εἰς τήν ἐν πειραιεῖ οἰκίαν: συνείπετο δέ αὐτῷ καί νικήρατος. ἰδών δέ ὁμοῦ ὄντας σωκράτην τε καί κριτόβουλον καί ἑρμογένην καί ἀντισθένην καί χαρμίδην, τοῖς μέν ἀμφ' αὐτόλυκον ἡγεῖσθαί τινα ἔταξεν, αὐτός δέ προσῆλθε τοῖς ἀμφί σωκράτην, καί εἶπεν: εἰς καλόν γε ὑμῖν συντετύχηκα: ἑστιᾶν γάρ μέλλω αὐτόλυκον καί τόν πατέρα αὐτοῦ. οἶμαι οὖν πολύ ἄν τήν κατασκευήν μοι λαμπροτέραν φανῆναι εἰ ἀνδράσιν ἐκκεκαθαρμένοις τάς ψυχάς ὥσπερ ὑμῖν ὁ ἀνδρών κεκοσμημένος εἴη μᾶλλον ἤ εἰ στρατηγοῖς καί ἱππάρχοις καί σπουδαρχίαις. καί ὁ σωκράτης εἶπεν: ἀεί σύ ἐπισκώπτεις ἡμᾶς καταφρονῶν, ὅτι σύ μέν πρωταγόρᾳ τε πολύ ἀργύριον δέδωκας ἐπί σοφίᾳ καί γοργίᾳ καί προδίκῳ καί ἄλλοις πολλοῖς, ἡμᾶς δ' ὁρᾷς αὐτουργούς τινας τῆς φιλοσοφίας ὄντας. καί ὁ καλλίας, καί πρόσθεν μέν γε, ἔφη, ἀπεκρυπτόμην ὑμᾶς ἔχων πολλά καί σοφά λέγειν, νῦν δέ, ἐάν παρ' ἐμοί ἦτε, ἐπιδείξω ὑμῖν ἐμαυτόν πάνυ πολλῆς σπουδῆς ἄξιον ὄντα. οἱ οὖν ἀμφί τόν σωκράτην πρῶτον μέν, ὥσπερ εἰκός ἦν, ἐπαινοῦντες τήν κλῆσιν οὐχ ὑπισχνοῦντο συνδειπνήσειν: ὡς δέ πάνυ ἀχθόμενος φανερός ἦν, εἰ μή ἕψοιντο, συνηκολούθησαν. ἔπειτα δέ αὐτῷ οἱ μέν γυμνασάμενοι καί χρισάμενοι, οἱ δέ καί λουσάμενοι παρῆλθον. αὐτόλυκος μέν οὖν παρά τόν πατέρα ἐκαθέζετο, οἱ δ' ἄλλοι, ὥσπερ εἰκός, κατεκλίθησαν. εὐθύς μέν οὖν ἐννοήσας τις τά γιγνόμενα ἡγήσατ' ἄν φύσει βασιλικόν τι κάλλος εἶναι, ἄλλως τε καί ἄν μετ' αἰδοῦς καί σωφροσύνης, καθάπερ αὐτόλυκος τότε, κεκτῆταί τις αὐτό. πρῶτον μέν γάρ, ὥσπερ ὅταν φέγγος τι ἐν νυκτί φανῇ, πάντων προσάγεται τά ὄμματα, οὕτω καί τότε τοῦ αὐτολύκου τό κάλλος πάντων εἷλκε τάς ὄψεις πρός αὐτόν: ἔπειτα τῶν ὁρώντων οὐδείς οὐκ ἔπασχέ τι τήν ψυχήν ὑπ' ἐκείνου. οἱ μέν γε σιωπηρότεροι ἐγίγνοντο, οἱ δέ καί ἐσχηματίζοντό πως. πάντες μέν οὖν οἱ ἐκ θεῶν του κατεχόμενοι ἀξιοθέατοι δοκοῦσιν εἶναι: ἀλλ' οἱ μέν ἐξ ἄλλων πρός τό γοργότεροί τε ὁρᾶσθαι καί φοβερώτερον φθέγγεσθαι καί σφοδρότεροι εἶναι φέρονται, οἱ δ' ὑπό τοῦ σώφρονος ἔρωτος ἔνθεοι τά τε ὄμματα φιλοφρονεστέρως ἔχουσι καί τήν φωνήν πρᾳοτέραν ποιοῦνται καί τά σχήματα εἰς τό ἐλευθεριώτερον ἄγουσιν. ἅ δή καί καλλίας τότε διά τόν ἔρωτα πράττων ἀξιοθέατος ἦν τοῖς τετελεσμένοις τούτῳ τῷ θεῷ. ἐκεῖνοι μέν οὖν σιωπῇ ἐδείπνουν, ὥσπερ τοῦτο ἐπιτεταγμένον αὐτοῖς ὑπό κρείττονός τινος. φίλιππος δ' ὁ γελωτοποιός κρούσας τήν θύραν εἶπε τῷ ὑπακούσαντι εἰσαγγεῖλαι ὅστις τε εἴη καί δι' ὅ τι κατάγεσθαι βούλοιτο, συνεσκευασμένος τε παρεῖναι ἔφη πάντα τά ἐπιτήδεια ὥστε δειπνεῖν τἀλλότρια, καί τόν παῖδα δέ ἔφη πάνυ πιέζεσθαι διά τε τό φέρειν μηδέν καί διά τό ἀνάριστον εἶναι. ὁ οὖν καλλίας ἀκούσας ταῦτα εἶπεν: ἀλλά μέντοι, ὦ ἄνδρες, αἰσχρόν στέγης γε φθονῆσαι: εἰσίτω οὖν. καί ἅμα ἀπέβλεψεν εἰς τόν αὐτόλυκον, δῆλον ὅτι ἐπισκοπῶν τί ἐκείνῳ δόξειε τό σκῶμμα εἶναι. ὁ δέ στάς ἐπί τῷ ἀνδρῶνι ἔνθα τό δεῖπνον ἦν εἶπεν: ὅτι μέν γελωτοποιός εἰμι ἴστε πάντες: ἥκω δέ προθύμως νομίσας γελοιότερον εἶναι τό ἄκλητον ἤ τό κεκλημένον ἐλθεῖν ἐπί τό δεῖπνον. κατακλίνου τοίνυν, ἔφη ὁ καλλίας. καί γάρ οἱ παρόντες σπουδῆς μέν, ὡς ὁρᾷς, μεστοί, γέλωτος δέ ἴσως ἐνδεέστεροι. δειπνούντων δέ αὐτῶν ὁ φίλιππος γελοῖόν τι εὐθύς ἐπεχείρει λέγειν, ἵνα δή ἐπιτελοίη ὧνπερ ἕνεκα ἐκαλεῖτο ἑκάστοτε ἐπί τά δεῖπνα. ὡς δ' οὐκ ἐκίνησε γέλωτα, τότε μέν ἀχθεσθείς φανερός ἐγένετο. αὖθις δ' ὀλίγον ὕστερον ἄλλο τι γελοῖον ἐβούλετο λέγειν. ὡς δέ οὐδέ τότε ἐγέλασαν ἐπ' αὐτῷ, ἐν τῷ μεταξύ παυσάμενος τοῦ δείπνου συγκαλυψάμενος κατέκειτο. καί ὁ καλλίας, τί τοῦτ', ἔφη, ὦ φίλιππε; ἀλλ' ἤ ὀδύνη σε εἴληφε; καί ὅς ἀναστενάξας εἶπε: ναί μά δί', ἔφη, ὦ καλλία, μεγάλη γε: ἐπεί γάρ γέλως ἐξ ἀνθρώπων ἀπόλωλεν, ἔρρει τά ἐμά πράγματα. πρόσθεν μέν γάρ τούτου ἕνεκα ἐκαλούμην ἐπί τά δεῖπνα, ἵνα εὐφραίνοιντο οἱ συνόντες δι' ἐμέ γελῶντες: νῦν δέ τίνος ἕνεκα καί καλεῖ μέ τις; οὔτε γάρ ἔγωγε σπουδάσαι ἄν δυναίμην μᾶλλον ἤπερ ἀθάνατος γενέσθαι, οὔτε μήν ὡς ἀντικληθησόμενος καλεῖ μέ τις, ἐπεί πάντες ἴσασιν ὅτι ἀρχήν οὐδέ νομίζεται εἰς τήν ἐμήν οἰκίαν δεῖπνον προσφέρεσθαι. καί ἅμα λέγων ταῦτα ἀπεμύττετό τε καί τῇ φωνῇ σαφῶς κλαίειν ἐφαίνετο. πάντες μέν οὖν παρεμυθοῦντό τε αὐτόν ὡς αὖθις γελασόμενοι καί δειπνεῖν ἐκέλευον, κριτόβουλος δέ καί ἐξεκάγχασεν ἐπί τῷ οἰκτισμῷ αὐτοῦ. ὁ δ' ὡς ᾔσθετο τοῦ γέλωτος, ἀνεκαλύψατό τε καί τῇ ψυχῇ παρακελευσάμενος θαρρεῖν, ὅτι ἔσονται συμβολαί, πάλιν ἐδείπνει. ὡς δ' ἀφῃρέθησαν αἱ τράπεζαι καί ἔσπεισάν τε καί ἐπαιάνισαν, ἔρχεται αὐτοῖς ἐπί κῶμον συρακόσιός τις ἄνθρωπος, ἔχων τε αὐλητρίδα ἀγαθήν καί ὀρχηστρίδα τῶν τά θαύματα δυναμένων ποιεῖν, καί παῖδα πάνυ γε ὡραῖον καί πάνυ καλῶς κιθαρίζοντα καί ὀρχούμενον. ταῦτα δέ καί ἐπιδεικνύς ὡς ἐν θαύματι ἀργύριον ἐλάμβανεν. ἐπεί δέ αὐτοῖς ἡ αὐλητρίς μέν ηὔλησεν, ὁ δέ παῖς ἐκιθάρισε, καί ἐδόκουν μάλα ἀμφότεροι ἱκανῶς εὐφραίνειν, εἶπεν ὁ σωκράτης: νή δί', ὦ καλλία, τελέως ἡμᾶς ἑστιᾷς. οὐ γάρ μόνον δεῖπνον ἄμεμπτον παρέθηκας, ἀλλά καί θεάματα καί ἀκροάματα ἥδιστα παρέχεις. καί ὅς ἔφη: τί οὖν εἰ καί μύρον τις ἡμῖν ἐνέγκαι, ἵνα καί εὐωδίᾳ ἑστιώμεθα; μηδαμῶς, ἔφη ὁ σωκράτης. ὥσπερ γάρ τοι ἐσθής ἄλλη μέν γυναικί, ἄλλη δέ ἀνδρί καλή, οὕτω καί ὀσμή ἄλλη μέν ἀνδρί, ἄλλη δέ γυναικί πρέπει. καί γάρ ἀνδρός μέν δήπου ἕνεκα ἀνήρ οὐδείς μύρῳ χρίεται. αἱ μέντοι γυναῖκες ἄλλως τε καί ἄν νύμφαι τύχωσιν οὖσαι, ὥσπερ ἡ νικηράτου τοῦδε καί ἡ κριτοβούλου, μύρου μέν τί καί προσδέονται; αὐταί γάρ τούτου ὄζουσιν: ἐλαίου δέ τοῦ ἐν γυμνασίοις ὀσμή καί παροῦσα ἡδίων ἤ μύρου γυναιξί καί ἀποῦσα ποθεινοτέρα. καί γάρ δή μύρῳ μέν ὁ ἀλειψάμενος καί δοῦλος καί ἐλεύθερος εὐθύς ἅπας ὅμοιον ὄζει: αἱ δ' ἀπό τῶν ἐλευθερίων μόχθων ὀσμαί ἐπιτηδευμάτων τε πρῶτον χρηστῶν καί χρόνου πολλοῦ δέονται, εἰ μέλλουσιν ἡδεῖαί τε καί ἐλευθέριοι ἔσεσθαι. καί ὁ λύκων εἶπεν: οὐκοῦν νέοις μέν ἄν εἴη ταῦτα: ἡμᾶς δέ τούς μηκέτι γυμναζομένους τίνος ὄζειν δεήσει; καλοκἀγαθίας νή δί', ἔφη ὁ σωκράτης. καί πόθεν ἄν τις τοῦτο τό χρῖμα λάβοι; οὐ μά δί', ἔφη, οὐ παρά τῶν μυροπωλῶν. ἀλλά πόθεν δή; ὁ μέν θέογνις ἔφη: ἐσθλῶν μέν γάρ ἀπ' ἐσθλά διδάξεαι: ἤν δέ κακοῖσι συμμίσγῃς, ἀπολεῖς καί τόν ἐόντα νόον. καί ὁ λύκων εἶπεν: ἀκούεις ταῦτα, ὦ υἱέ; ναί μά δί', ἔφη ὁ σωκράτης, καί χρῆταί γε. ἐπεί γοῦν νικηφόρος ἐβούλετο τοῦ παγκρατίου γενέσθαι, σύν σοί σκεψάμενος ... αὖ, ὅς ἄν δοκῇ αὐτῷ ἱκανώτατος εἶναι εἰς <τό> ταῦτα ἐπιτηδεῦσαι, τούτῳ συνέσται. ἐνταῦθα δή πολλοί ἐφθέγξαντο: καί ὁ μέν τις αὐτῶν εἶπε: ποῦ οὖν εὑρήσει τούτου διδάσκαλον; ὁ δέ τις ὡς οὐδέ διδακτόν τοῦτο εἴη, ἕτερος δέ τις ὡς εἴπερ τι καί ἄλλο καί τοῦτο μαθητόν. ὁ δέ σωκράτης ἔφη: τοῦτο μέν ἐπειδή ἀμφίλογόν ἐστιν, εἰς αὖθις ἀποθώμεθα: νυνί δέ τά προκείμενα ἀποτελῶμεν. ὁρῶ γάρ ἔγωγε τήνδε τήν ὀρχηστρίδα ἐφεστηκυῖαν καί τροχούς τινα αὐτῇ προσφέροντα. ἐκ τούτου δή ηὔλει μέν αὐτῇ ἡ ἑτέρα, παρεστηκώς δέ τις τῇ ὀρχηστρίδι ἀνεδίδου τούς τροχούς μέχρι δώδεκα. ἡ δέ λαμβάνουσα ἅμα τε ὠρχεῖτο καί ἀνερρίπτει δονουμένους συντεκμαιρομένη ὅσον ἔδει ῥιπτεῖν ὕψος ὡς ἐν ῥυθμῷ δέχεσθαι αὐτούς. καί ὁ σωκράτης εἶπεν: ἐν πολλοῖς μέν, ὦ ἄνδρες, καί ἄλλοις δῆλον καί ἐν οἷς δ' ἡ παῖς ποιεῖ ὅτι ἡ γυναικεία φύσις οὐδέν χείρων τῆς τοῦ ἀνδρός οὖσα τυγχάνει, γνώμης δέ καί ἰσχύος δεῖται. ὥστε εἴ τις ὑμῶν γυναῖκα ἔχει, θαρρῶν διδασκέτω ὅ τι βούλοιτ' ἄν αὐτῇ ἐπισταμένῃ χρῆσθαι. καί ὁ ἀντισθένης, πῶς οὖν, ἔφη, ὦ σώκρατες, οὕτω γιγνώσκων οὐ καί σύ παιδεύεις ξανθίππην, ἀλλά χρῇ γυναικί τῶν οὐσῶν, οἶμαι δέ καί τῶν γεγενημένων καί τῶν ἐσομένων χαλεπωτάτῃ; ὅτι, ἔφη, ὁρῶ καί τούς ἱππικούς βουλομένους γενέσθαι οὐ τούς εὐπειθεστάτους ἀλλά τούς θυμοειδεῖς ἵππους κτωμένους. νομίζουσι γάρ, ἄν τούς τοιούτους δύνωνται κατέχειν, ῥᾳδίως τοῖς γε ἄλλοις ἵπποις χρήσεσθαι. κἀγώ δή βουλόμενος ἀνθρώποις χρῆσθαι καί ὁμιλεῖν ταύτην κέκτημαι, εὖ εἰδώς ὅτι εἰ ταύτην ὑποίσω, ῥᾳδίως τοῖς γε ἄλλοις ἅπασιν ἀνθρώποις συνέσομαι. καί οὗτος μέν δή ὁ λόγος οὐκ ἄπο τοῦ σκοποῦ ἔδοξεν εἰρῆσθαι. μετά δέ τοῦτο κύκλος εἰσηνέχθη περίμεστος ξιφῶν ὀρθῶν. εἰς οὖν ταῦτα ἡ ὀρχηστρίς ἐκυβίστα τε καί ἐξεκυβίστα ὑπέρ αὐτῶν. ὥστε οἱ μέν θεώμενοι ἐφοβοῦντο μή τι πάθῃ, ἡ δέ θαρρούντως τε καί ἀσφαλῶς ταῦτα διεπράττετο. καί ὁ σωκράτης καλέσας τόν ἀντισθένην εἶπεν: οὔτοι τούς γε θεωμένους τάδε ἀντιλέξειν ἔτι οἴομαι, ὡς οὐχί καί ἡ ἀνδρεία διδακτόν, ὁπότε αὕτη καίπερ γυνή οὖσα οὕτω τολμηρῶς εἰς τά ξίφη ἵεται. καί ὁ ἀντισθένης εἶπεν: ἆρ' οὖν καί τῷδε τῷ συρακοσίῳ κράτιστον ἐπιδείξαντι τῇ πόλει τήν ὀρχηστρίδα εἰπεῖν, ἐάν διδῶσιν αὐτῷ ἀθηναῖοι χρήματα, ποιήσειν πάντας ἀθηναίους τολμᾶν ὁμόσε ταῖς λόγχαις ἰέναι; καί ὁ φίλιππος, νή δί', ἔφη, καί μήν ἔγωγε ἡδέως ἄν θεῴμην πείσανδρον τόν δημηγόρον μανθάνοντα κυβιστᾶν εἰς τάς μαχαίρας, ὅς νῦν διά τό μή δύνασθαι λόγχαις ἀντιβλέπειν οὐδέ συστρατεύεσθαι ἐθέλει. ἐκ τούτου ὁ παῖς ὠρχήσατο. καί ὁ σωκράτης εἶπεν: εἴδετ', ἔφη, ὡς καλός <ὁ> παῖς ὤν ὅμως σύν τοῖς σχήμασιν ἔτι καλλίων φαίνεται ἤ ὅταν ἡσυχίαν ἔχῃ; καί ὁ χαρμίδης εἶπεν: ἐπαινοῦντι ἔοικας τόν ὀρχηστοδιδάσκαλον. ναί μά τόν δί', ἔφη ὁ σωκράτης: καί γάρ ἄλλο τι προσενενόησα, ὅτι οὐδέν ἀργόν τοῦ σώματος ἐν τῇ ὀρχήσει ἦν, ἀλλ' ἅμα καί τράχηλος καί σκέλη καί χεῖρες ἐγυμνάζοντο, ὥσπερ χρή ὀρχεῖσθαι τόν μέλλοντα εὐφορώτερον τό σῶμα ἕξειν. καί ἐγώ μέν, ἔφη, πάνυ ἄν ἡδέως, ὦ συρακόσιε, μάθοιμι τά σχήματα παρά σοῦ. καί ὅς, τί οὖν χρήσῃ αὐτοῖς; ἔφη. ὀρχήσομαι νή δία. ἐνταῦθα δή ἐγέλασαν ἅπαντες. καί ὁ σωκράτης μάλα ἐσπουδακότι τῷ προσώπῳ, γελᾶτε, ἔφη, ἐπ' ἐμοί; πότερον ἐπί τούτῳ εἰ βούλομαι γυμναζόμενος μᾶλλον ὑγιαίνειν ἤ εἰ ἥδιον ἐσθίειν καί καθεύδειν ἤ εἰ τοιούτων γυμνασίων ἐπιθυμῶ, μή ὥσπερ οἱ δολιχοδρόμοι τά σκέλη μέν παχύνονται, τούς ὤμους δέ λεπτύνονται, μηδ' ὥσπερ οἱ πύκται τούς μέν ὤμους παχύνονται, τά δέ σκέλη λεπτύνονται, ἀλλά παντί διαπονῶν τῷ σώματι πᾶν ἰσόρροπον ποιεῖν; ἤ ἐπ' ἐκείνῳ γελᾶτε, ὅτι οὐ δεήσει με συγγυμναστήν ζητεῖν, οὐδ' ἐν ὄχλῳ πρεσβύτην ὄντα ἀποδύεσθαι, ἀλλ' ἀρκέσει μοι οἶκος ἑπτάκλινος, ὥσπερ καί νῦν τῷδε τῷ παιδί ἤρκεσε τόδε τό οἴκημα ἐνιδρῶσαι, καί χειμῶνος μέν ἐν στέγῃ γυμνάσομαι, ὅταν δέ ἄγαν καῦμα ᾖ, ἐν σκιᾷ; ἤ τόδε γελᾶτε, εἰ μείζω τοῦ καιροῦ τήν γαστέρα ἔχων μετριωτέραν βούλομαι ποιῆσαι αὐτήν; ἤ οὐκ ἴστε ὅτι ἔναγχος ἕωθεν χαρμίδης οὑτοσί κατέλαβέ με ὀρχούμενον; ναί μά τόν δί', ἔφη ὁ χαρμίδης: καί τό μέν γε πρῶτον ἐξεπλάγην καί ἔδεισα μή μαίνοιο: ἐπεί δέ σου ἤκουσα ὅμοια οἷς νῦν λέγεις, καί αὐτός ἐλθών οἴκαδε ὠρχούμην μέν οὔ, οὐ γάρ πώποτε τοῦτ' ἔμαθον, ἐχειρονόμουν δέ: ταῦτα γάρ ἠπιστάμην. νή δί', ἔφη ὁ φίλιππος, καί γάρ οὖν οὕτω τά σκέλη τοῖς ὤμοις φαίνει ἰσοφόρα ἔχειν ὥστε δοκεῖς ἐμοί, κἄν εἰ τοῖς ἀγορανόμοις ἀφισταίης ὥσπερ ἄρτους τά κάτω πρός τά ἄνω, ἀζήμιος ἄν γενέσθαι. καί ὁ καλλίας εἶπεν: ὦ σώκρατες, ἐμέ μέν παρακάλει, ὅταν μέλλῃς μανθάνειν ὀρχεῖσθαι, ἵνα σοι ἀντιστοιχῶ τε καί συμμανθάνω. ἄγε δή, ἔφη ὁ φίλιππος, καί ἐμοί αὐλησάτω, ἵνα καί ἐγώ ὀρχήσωμαι. ἐπειδή δ' ἀνέστη, διῆλθε μιμούμενος τήν τε τοῦ παιδός καί τήν τῆς παιδός ὄρχησιν. καί πρῶτον μέν ὅτι ἐπῄνεσαν ὡς ὁ παῖς σύν τοῖς σχήμασιν ἔτι καλλίων ἐφαίνετο, ἀνταπέδειξεν ὅ τι κινοίη τοῦ σώματος ἅπαν τῆς φύσεως γελοιότερον: ὅτι δ' ἡ παῖς εἰς τοὔπισθεν καμπτομένη τροχούς ἐμιμεῖτο, ἐκεῖνος ταὐτά εἰς τό ἔμπροσθεν ἐπικύπτων μιμεῖσθαι τροχούς ἐπειρᾶτο. τέλος δ' ὅτι τόν παῖδ' ἐπῄνουν ὡς ἐν τῇ ὀρχήσει ἅπαν τό σῶμα γυμνάζοι, κελεύσας τήν αὐλητρίδα θάττονα ῥυθμόν ἐπάγειν ἵει ἅμα πάντα καί σκέλη καί χεῖρας καί κεφαλήν. ἐπειδή δέ ἀπειρήκει, κατακλινόμενος εἶπε: τεκμήριον, ὦ ἄνδρες, ὅτι καλῶς γυμνάζει καί τά ἐμά ὀρχήματα. ἐγώ γοῦν διψῶ: καί ὁ παῖς ἐγχεάτω μοι τήν μεγάλην φιάλην. νή δί', ἔφη ὁ καλλίας, καί ἡμῖν γε, ἐπεί καί ἡμεῖς διψῶμεν ἐπί σοί γελῶντες. ὁ δ' αὖ σωκράτης εἶπεν: ἀλλά πίνειν μέν, ὦ ἄνδρες, καί ἐμοί πάνυ δοκεῖ: τῷ γάρ ὄντι ὁ οἶνος ἄρδων τάς ψυχάς τάς μέν λύπας, ὥσπερ ὁ μανδραγόρας τούς ἀνθρώπους, κοιμίζει, τάς δέ φιλοφροσύνας, ὥσπερ ἔλαιον φλόγα, ἐγείρει. δοκεῖ μέντοι μοι καί τά τῶν ἀνδρῶν σώματα ταὐτά πάσχειν ἅπερ καί τά τῶν ἐν γῇ φυομένων. καί γάρ ἐκεῖνα, ὅταν μέν ὁ θεός αὐτά ἄγαν ἁθρόως ποτίζῃ, οὐ δύναται ὀρθοῦσθαι οὐδέ ταῖς αὔραις διαπνεῖσθαι: ὅταν δ' ὅσῳ ἥδεται τοσοῦτον πίνῃ, καί μάλα ὀρθά τε αὔξεται καί θάλλοντα ἀφικνεῖται εἰς τήν καρπογονίαν. οὕτω δέ καί ἡμεῖς ἄν μέν ἁθρόον τό ποτόν ἐγχεώμεθα, ταχύ ἡμῖν καί τά σώματα καί αἱ γνῶμαι σφαλοῦνται, καί οὐδέ ἀναπνεῖν, μή ὅτι λέγειν τι δυνησόμεθα: ἄν δέ ἡμῖν οἱ παῖδες μικραῖς κύλιξι πυκνά ἐπιψακάζωσιν, ἵνα καί ἐγώ ἐν γοργιείοις ῥήμασιν εἴπω, οὕτως οὐ βιαζόμενοι μεθύειν ὑπό τοῦ οἴνου ἀλλ' ἀναπειθόμενοι πρός τό παιγνιωδέστερον ἀφιξόμεθα. ἐδόκει μέν δή ταῦτα πᾶσι: προσέθηκε δέ ὁ φίλιππος ὡς χρή τούς οἰνοχόους μιμεῖσθαι τούς ἀγαθούς ἁρματηλάτας, θᾶττον περιελαύνοντας τάς κύλικας. οἱ μέν δή οἰνοχόοι οὕτως ἐποίουν. ἐκ δέ τούτου συνηρμοσμένῃ τῇ λύρᾳ πρός τόν αὐλόν ἐκιθάρισεν ὁ παῖς καί ᾖσεν. ἔνθα δή ἐπῄνεσαν μέν ἅπαντες: ὁ δέ χαρμίδης καί εἶπεν: ἀλλ' ἐμοί μέν δοκεῖ, ὦ ἄνδρες, ὥσπερ σωκράτης ἔφη τόν οἶνον, οὕτως καί αὕτη ἡ κρᾶσις τῶν τε παίδων τῆς ὥρας καί τῶν φθόγγων τάς μέν λύπας κοιμίζειν, τήν δ' ἀφροδίτην ἐγείρειν. ἐκ τούτου δέ πάλιν εἶπεν ὁ σωκράτης: οὗτοι μέν δή, ὦ ἄνδρες, ἱκανοί τέρπειν ἡμᾶς φαίνονται: ἡμεῖς δέ τούτων οἶδ' ὅτι πολύ βελτίονες οἰόμεθα εἶναι: οὐκ αἰσχρόν οὖν εἰ μήδ' ἐπιχειρήσομεν συνόντες ὠφελεῖν τι ἤ εὐφραίνειν ἀλλήλους; ἐντεῦθεν εἶπαν πολλοί: σύ τοίνυν ἡμῖν ἐξηγοῦ ποίων λόγων ἁπτόμενοι μάλιστ' ἄν ταῦτα ποιοῖμεν. ἐγώ μέν τοίνυν, ἔφη, ἥδιστ' ἄν ἀπολάβοιμι παρά καλλίου τήν ὑπόσχεσιν. ἔφη γάρ δήπου, εἰ συνδειπνοῖμεν, ἐπιδείξειν τήν αὑτοῦ σοφίαν. καί ἐπιδείξω γε, ἔφη, ἐάν καί ὑμεῖς ἅπαντες εἰς μέσον φέρητε ὅ τι ἕκαστος ἐπίστασθε ἀγαθόν. ἀλλ' οὐδείς σοι, ἔφη, ἀντιλέγει τό μή οὐ λέξειν ὅ τι ἕκαστος ἡγεῖται πλείστου ἄξιον ἐπίστασθαι. ἐγώ μέν τοίνυν, ἔφη, λέγω ὑμῖν ἐφ' ᾧ μέγιστον φρονῶ. ἀνθρώπους γάρ οἶμαι ἱκανός εἶναι βελτίους ποιεῖν. καί ὁ ἀντισθένης εἶπε: πότερον τέχνην τινά βαναυσικήν ἤ καλοκἀγαθίαν διδάσκων; εἰ καλοκἀγαθία ἐστίν ἡ δικαιοσύνη. νή δί', ἔφη ὁ ἀντισθένης, ἥ γε ἀναμφιλογωτάτη: ἐπεί τοι ἀνδρεία μέν καί σοφία ἔστιν ὅτε βλαβερά καί φίλοις καί πόλει δοκεῖ εἶναι, ἡ δέ δικαιοσύνη οὐδέ καθ' ἕν συμμίγνυται τῇ ἀδικίᾳ. ἐπειδάν τοίνυν καί ὑμῶν ἕκαστος εἴπῃ ὅ τι ὠφέλιμον ἔχει, τότε κἀγώ οὐ φθονήσω εἰπεῖν τήν τέχνην δι' ἧς τοῦτο ἀπεργάζομαι. ἀλλά σύ αὖ, ἔφη, λέγε, ὦ νικήρατε, ἐπί ποίᾳ ἐπιστήμῃ μέγα φρονεῖς. καί ὅς εἶπεν: ὁ πατήρ ὁ ἐπιμελούμενος ὅπως ἀνήρ ἀγαθός γενοίμην ἠνάγκασέ με πάντα τά ὁμήρου ἔπη μαθεῖν: καί νῦν δυναίμην ἄν ἰλιάδα ὅλην καί ὀδύσσειαν ἀπό στόματος εἰπεῖν. ἐκεῖνο δ', ἔφη ὁ ἀντισθένης, λέληθέ σε, ὅτι καί οἱ ῥαψῳδοί πάντες ἐπίστανται ταῦτα τά ἔπη; καί πῶς ἄν, ἔφη, λελήθοι ἀκροώμενόν γε αὐτῶν ὀλίγου ἀν' ἑκάστην ἡμέραν; οἶσθά τι οὖν ἔθνος, ἔφη, ἠλιθιώτερον ῥαψῳδῶν; οὐ μά τόν δί', ἔφη ὁ νικήρατος, οὔκουν ἔμοιγε δοκῶ. δῆλον γάρ, ἔφη ὁ σωκράτης, ὅτι τάς ὑπονοίας οὐκ ἐπίστανται. σύ δέ στησιμβρότῳ τε καί ἀναξιμάνδρῳ καί ἄλλοις πολλοῖς πολύ δέδωκας ἀργύριον, ὥστε οὐδέν σε τῶν πολλοῦ ἀξίων λέληθε. τί γάρ σύ, ἔφη, ὦ κριτόβουλε, ἐπί τίνι μέγιστον φρονεῖς; ἐπί κάλλει, ἔφη. ἦ οὖν καί σύ, ἔφη ὁ σωκράτης, ἕξεις λέγειν ὅτι τῷ σῷ κάλλει ἱκανός εἶ βελτίους ἡμᾶς ποιεῖν; εἰ δέ μή, δῆλόν γε ὅτι φαῦλος φανοῦμαι. τί γάρ σύ, εἶπεν, ἐπί τίνι μέγα φρονεῖς, ὦ ἀντίσθενες; ἐπί πλούτῳ, ἔφη. ὁ μέν δή ἑρμογένης ἀνήρετο εἰ πολύ εἴη αὐτῷ ἀργύριον. ὁ δέ ἀπώμοσε μηδέ ὀβολόν. ἀλλά γῆν πολλήν κέκτησαι; ἴσως ἄν, ἔφη, αὐτολύκῳ τούτῳ ἱκανή γένοιτο ἐγκονίσασθαι. ἀκουστέον ἄν εἴη καί σοῦ. τί γάρ σύ, ἔφη, ὦ χαρμίδη, ἐπί τίνι μέγα φρονεῖς; ἐγώ αὖ, ἔφη, ἐπί πενίᾳ μέγα φρονῶ. νή δί', ἔφη ὁ σωκράτης, ἐπ' εὐχαρίτῳ γε πράγματι. τοῦτο γάρ δή ἥκιστα μέν ἐπίφθονον, ἥκιστα δέ περιμάχητον, καί ἀφύλακτον ὄν σῴζεται καί ἀμελούμενον ἰσχυρότερον γίγνεται. σύ δέ δή, ἔφη ὁ καλλίας, ἐπί τίνι μέγα φρονεῖς, ὦ σώκρατες; καί ὅς μάλα σεμνῶς ἀνασπάσας τό πρόσωπον, ἐπί μαστροπείᾳ, εἶπεν. ἐπεί δέ ἐγέλασαν ἐπ' αὐτῷ, ὑμεῖς μέν γελᾶτε, ἔφη, ἐγώ δέ οἶδ' ὅτι καί πάνυ ἄν πολλά χρήματα λαμβάνοιμι, εἰ βουλοίμην χρῆσθαι τῇ τέχνῃ. σύ γε μήν δῆλον, ἔφη ὁ λύκων τόν φίλιππον <προσειπών, ὅτι> ἐπί τῷ γελωτοποιεῖν μέγα φρονεῖς. δικαιότερόν γ', ἔφη, οἴομαι, ἤ καλλιππίδης ὁ ὑποκριτής, ὅς ὑπερσεμνύνεται ὅτι δύναται πολλούς κλαίοντας καθίζειν. οὐκοῦν καί σύ, ἔφη ὁ ἀντισθένης, λέξεις, ὦ λύκων, ἐπί τίνι μέγα φρονεῖς; καί ὅς ἔφη: οὐ γάρ ἅπαντες ἴστε, ἔφη, <ὅτι> ἐπί τούτῳ τῷ υἱεῖ; οὗτός γε μήν, ἔφη τις, δῆλον ὅτι ἐπί τῷ νικηφόρος εἶναι. καί ὁ αὐτόλυκος ἀνερυθριάσας εἶπε: μά δί' οὐκ ἔγωγε. ἐπεί δέ ἅπαντες ἡσθέντες ὅτι ἤκουσαν αὐτοῦ φωνήσαντος προσέβλεψαν, ἤρετό τις αὐτόν: ἀλλ' ἐπί τῷ μήν, ὦ αὐτόλυκε; ὁ δ' εἶπεν: ἐπί τῷ πατρί, καί ἅμα ἐνεκλίθη αὐτῷ. καί ὁ καλλίας ἰδών, ἆρ' οἶσθα, ἔφη, ὦ λύκων, ὅτι πλουσιώτατος εἶ ἀνθρώπων; μά δί', ἔφη, τοῦτο μέντοι ἐγώ οὐκ οἶδα. ἀλλά λανθάνει σε ὅτι οὐκ ἄν δέξαιο τά βασιλέως χρήματα ἀντί τοῦ υἱοῦ; ἐπ' αὐτοφώρῳ εἴλημμαι, ἔφη, πλουσιώτατος, ὡς ἔοικεν, ἀνθρώπων ὤν. σύ δέ, ἔφη ὁ νικήρατος, ὦ ἑρμόγενες, ἐπί τίνι μάλιστα ἀγάλλῃ; καί ὅς, ἐπί φίλων, ἔφη, ἀρετῇ καί δυνάμει, καί ὅτι τοιοῦτοι ὄντες ἐμοῦ ἐπιμέλονται. ἐνταῦθα τοίνυν πάντες προσέβλεψαν αὐτῷ, καί πολλοί ἅμα ἤροντο εἰ καί σφίσι δηλώσοι αὐτούς. ὁ δέ εἶπεν ὅτι οὐ φθονήσει. ἐκ τούτου ἔλεξεν ὁ σωκράτης: οὐκοῦν λοιπόν ἄν εἴη ἡμῖν ἅ ἕκαστος ὑπέσχετο ἀποδεικνύναι ὡς πολλοῦ ἄξιά ἐστιν. ἀκούοιτ' ἄν, ἔφη ὁ καλλίας, ἐμοῦ πρῶτον. ἐγώ γάρ ἐν τῷ χρόνῳ ᾧ ὑμῶν ἀκούω ἀπορούντων τί τό δίκαιον, ἐν τούτῳ δικαιοτέρους τούς ἀνθρώπους ποιῶ. καί ὁ σωκράτης, πῶς, ὦ λῷστε; ἔφη. διδούς νή δί' ἀργύριον. καί ὁ ἀντισθένης ἐπαναστάς μάλα ἐλεγκτικῶς αὐτόν ἐπήρετο: οἱ δέ ἄνθρωποι, ὦ καλλία, πότερον ἐν ταῖς ψυχαῖς ἤ ἐν τῷ βαλαντίῳ τό δίκαιόν σοι δοκοῦσιν ἔχειν; ἐν ταῖς ψυχαῖς, ἔφη. κἄπειτα σύ εἰς τό βαλάντιον διδούς ἀργύριον τάς ψυχάς δικαιοτέρους ποιεῖς; μάλιστα. πῶς; ὅτι διά τό εἰδέναι ὡς ἔστιν ὅτου πριάμενοι τά ἐπιτήδεια ἕξουσιν οὐκ ἐθέλουσι κακουργοῦντες κινδυνεύειν. ἦ καί σοι, ἔφη, ἀποδιδόασιν ὅ τι ἄν λάβωσι; μά τόν δί', ἔφη, οὐ μέν δή. τί δέ, ἀντί τοῦ ἀργυρίου χάριτας; οὐ μά τόν δί', ἔφη, οὐδέ τοῦτο, ἀλλ' ἔνιοι καί ἐχθιόνως ἔχουσιν ἤ πρίν λαβεῖν. θαυμαστά γ', ἔφη ὁ ἀντισθένης ἅμα εἰσβλέπων ὡς ἐλέγχων αὐτόν, εἰ πρός μέν τούς ἄλλους δύνασαι δικαίους [ἄν] ποιεῖν αὐτούς, πρός δέ σαυτόν οὔ. καί τί τοῦτ', ἔφη ὁ καλλίας, θαυμαστόν; οὐ καί τέκτονάς τε καί οἰκοδόμους πολλούς ὁρᾷς οἵ ἄλλοις μέν πολλοῖς ποιοῦσιν οἰκίας, ἑαυτοῖς δέ οὐ δύνανται ποιῆσαι, ἀλλ' ἐν μισθωταῖς οἰκοῦσι; καί ἀνάσχου μέντοι, ὦ σοφιστά, ἐλεγχόμενος. νή δί', ἔφη ὁ σωκράτης, ἀνεχέσθω μέντοι: ἐπεί καί οἱ μάντεις λέγονται δήπου ἄλλοις μέν προαγορεύειν τό μέλλον, ἑαυτοῖς δέ μή προορᾶν τό ἐπιόν. οὗτος μέν δή ὁ λόγος ἐνταῦθα ἔληξεν. ἐκ τούτου δέ ὁ νικήρατος, ἀκούοιτ' ἄν, ἔφη, καί ἐμοῦ ἅ ἔσεσθε βελτίονες, ἄν ἐμοί συνῆτε. ἴστε γάρ δήπου ὅτι ὅμηρος ὁ σοφώτατος πεποίηκε σχεδόν περί πάντων τῶν ἀνθρωπίνων. ὅστις ἄν οὖν ὑμῶν βούληται ἤ οἰκονομικός ἤ δημηγορικός ἤ στρατηγικός γενέσθαι ἤ ὅμοιος ἀχιλλεῖ ἤ αἴαντι ἤ νέστορι ἤ ὀδυσσεῖ, ἐμέ θεραπευέτω. ἐγώ γάρ ταῦτα πάντα ἐπίσταμαι. ἦ καί βασιλεύειν, ἔφη ὁ ἀντισθένης, ἐπίστασαι, ὅτι οἶσθα ἐπαινέσαντα αὐτόν τόν ἀγαμέμνονα ὡς βασιλεύς τε εἴη ἀγαθός κρατερός τ' αἰχμητής; καί ναί μά δί', ἔφη, ἔγωγε ὅτι ἁρματηλατοῦντα δεῖ ἐγγύς μέν τῆς στήλης κάμψαι, αὐτόν δέ κλινθῆναι ἐυξέστου ἐπί δίφρου ἦκ' ἐπ' ἀριστερά τοῖιν, ἀτάρ τόν δεξιόν ἵππον κένσαι ὁμοκλήσαντ' εἶξαί τέ οἱ ἡνία χερσί. καί πρός τούτοις γε ἄλλο οἶδα, καί ὑμῖν αὐτίκα μάλ' ἔξεστι πειρᾶσθαι. εἶπε γάρ που ὅμηρος: ἐπί δέ κρόμυον ποτῷ ὄψον. ἐάν οὖν ἐνέγκῃ τις κρόμμυον, αὐτίκα μάλα τοῦτό γε ὠφελημένοι ἔσεσθε: ἥδιον γάρ πιεῖσθε. καί ὁ χαρμίδης εἶπεν: ὦ ἄνδρες, ὁ νικήρατος κρομμύων ὄζων ἐπιθυμεῖ οἴκαδε ἐλθεῖν, ἵν' ἡ γυνή αὐτοῦ πιστεύῃ μηδέ διανοηθῆναι μηδένα ἄν φιλῆσαι αὐτόν. νή δί', ἔφη ὁ σωκράτης, ἀλλ' ἄλλην που δόξαν γελοίαν κίνδυνος ἡμῖν προσλαβεῖν. ὄψον μέν γάρ δή ὄντως ἔοικεν εἶναι, ὡς κρόμμυόν γε οὐ μόνον σῖτον ἀλλά καί ποτόν ἡδύνει. εἰ δέ δή τοῦτο καί μετά δεῖπνον τρωξόμεθα, ὅπως μή φήσῃ τις ἡμᾶς πρός καλλίαν ἐλθόντας ἡδυπαθεῖν. μηδαμῶς, ἔφη, ὦ σώκρατες. εἰς μέν γάρ μάχην ὁρμωμένῳ καλῶς ἔχει κρόμμυον ὑποτρώγειν, ὥσπερ ἔνιοι τούς ἀλεκτρυόνας σκόροδα σιτίσαντες συμβάλλουσιν: ἡμεῖς δέ ἴσως βουλευόμεθα ὅπως φιλήσομέν τινα μᾶλλον ἤ μαχούμεθα. καί οὗτος μέν δή ὁ λόγος οὕτω πως ἐπαύσατο. ὁ δέ κριτόβουλος, οὐκοῦν αὖ ἐγώ λέξω, ἔφη, ἐξ ὧν ἐπί τῷ κάλλει μέγα φρονῶ. λέγε, ἔφασαν. εἰ μέν τοίνυν μή καλός εἰμι, ὡς οἴομαι, ὑμεῖς ἄν δικαίως ἀπάτης δίκην ὑπέχοιτε: οὐδενός γάρ ὁρκίζοντος ἀεί ὀμνύοντες καλόν μέ φατε εἶναι. κἀγώ μέντοι πιστεύω. καλούς γάρ καί ἀγαθούς ὑμᾶς ἄνδρας νομίζω. εἰ δ' εἰμί τε τῷ ὄντι καλός καί ὑμεῖς τά αὐτά πρός ἐμέ πάσχετε οἷάπερ ἐγώ πρός τόν ἐμοί δοκοῦντα καλόν εἶναι, ὄμνυμι πάντας θεούς μή ἑλέσθαι ἄν τήν βασιλέως ἀρχήν ἀντί τοῦ καλός εἶναι. νῦν γάρ ἐγώ κλεινίαν ἥδιον μέν θεῶμαι ἤ τἆλλα πάντα τά ἐν ἀνθρώποις καλά: τυφλός δέ τῶν ἄλλων ἁπάντων μᾶλλον δεξαίμην ἄν εἶναι ἤ κλεινίου ἑνός ὄντος: ἄχθομαι δέ καί νυκτί καί ὕπνῳ ὅτι ἐκεῖνον οὐχ ὁρῶ, ἡμέρᾳ δέ καί ἡλίῳ τήν μεγίστην χάριν οἶδα ὅτι μοι κλεινίαν ἀναφαίνουσιν. ἄξιόν γε μήν ἡμῖν τοῖς καλοῖς καί ἐπί τοῖσδε μέγα φρονεῖν, ὅτι τόν μέν ἰσχυρόν πονοῦντα δεῖ κτᾶσθαι τἀγαθά καί τόν ἀνδρεῖον κινδυνεύοντα, τόν δέ γε σοφόν λέγοντα: ὁ δέ καλός καί ἡσυχίαν ἔχων πάντ' ἄν διαπράξαιτο. ἐγώ γοῦν καίπερ εἰδώς ὅτι χρήματα ἡδύ κτῆμα ἥδιον μέν ἄν κλεινίᾳ τά ὄντα διδοίην ἤ ἕτερα παρ' ἄλλου λαμβάνοιμι, ἥδιον δ' ἄν δουλεύοιμι ἤ ἐλεύθερος εἴην, εἴ μου κλεινίας ἄρχειν ἐθέλοι. καί γάρ πονοίην ἄν ῥᾷον ἐκείνῳ ἤ ἀναπαυοίμην, καί κινδυνεύοιμ' ἄν πρό ἐκείνου ἥδιον ἤ ἀκίνδυνος ζῴην. ὥστε εἰ σύ, ὦ καλλία, μέγα φρονεῖς ὅτι δικαιοτέρους δύνασαι ποιεῖν, ἐγώ πρός πᾶσαν ἀρετήν δικαιότερος σοῦ εἰμι ἄγων ἀνθρώπους. διά γάρ τό ἐμπνεῖν τι ἡμᾶς τούς καλούς τοῖς ἐρωτικοῖς ἐλευθεριωτέρους μέν αὐτούς ποιοῦμεν εἰς χρήματα, φιλοπονωτέρους δέ καί φιλοκαλωτέρους ἐν τοῖς κινδύνοις, καί μήν αἰδημονεστέρους τε καί ἐγκρατεστέρους, οἵ γε καί ὧν δέονται μάλιστα ταῦτ' αἰσχύνονται. μαίνονται δέ καί οἱ μή τούς καλούς στρατηγούς αἱρούμενοι. ἐγώ γοῦν μετά κλεινίου κἄν διά πυρός ἰοίην: οἶδα δ' ὅτι καί ὑμεῖς μετ' ἐμοῦ. ὥστε μηκέτι ἀπόρει, ὦ σώκρατες, εἴ τι τοὐμόν κάλλος ἀνθρώπους ὠφελήσει. ἀλλ' οὐδέ μέντοι ταύτῃ γε ἀτιμαστέον τό κάλλος ὡς ταχύ παρακμάζον, ἐπεί ὥσπερ γε παῖς γίγνεται καλός, οὕτω καί μειράκιον καί ἀνήρ καί πρεσβύτης. τεκμήριον δέ: θαλλοφόρους γάρ τῇ ἀθηνᾷ τούς καλούς γέροντας ἐκλέγονται, ὡς συμπαρομαρτοῦντος πάσῃ ἡλικίᾳ τοῦ κάλλους. εἰ δέ ἡδύ τό παρ' ἑκόντων διαπράττεσθαι ὧν τις δέοιτο, εὖ οἶδ' ὅτι καί νυνί θᾶττον ἄν ἐγώ καί σιωπῶν πείσαιμι τόν παῖδα τόνδε καί τήν παῖδα φιλῆσαί με ἤ σύ, ὦ σώκρατες, εἰ καί πάνυ πολλά καί σοφά λέγοις. τί τοῦτο; ἔφη ὁ σωκράτης: ὡς γάρ καί ἐμοῦ καλλίων ὤν ταῦτα κομπάζεις. νή δί', ἔφη ὁ κριτόβουλος, ἤ πάντων σειληνῶν τῶν ἐν τοῖς σατυρικοῖς αἴσχιστος ἄν εἴην. [ὁ δέ σωκράτης καί ἐτύγχανε προσεμφερής τούτοις ὤν.] ἄγε νυν, ἔφη ὁ σωκράτης, ὅπως μεμνήσῃ διακριθῆναι περί τοῦ κάλλους, ἐπειδάν οἱ προκείμενοι λόγοι περιέλθωσι. κρινάτω δ' ἡμᾶς μή ἀλέξανδρος ὁ πριάμου, ἀλλ' αὐτοί οὗτοι οὕσπερ σύ οἴει ἐπιθυμεῖν σε φιλῆσαι. κλεινίᾳ δ', ἔφη, ὦ σώκρατες, οὐκ ἄν ἐπιτρέψαις; καί ὅς εἶπεν: οὐ γάρ παύσῃ σύ κλεινίου μεμνημένος; ἄν δέ μή ὀνομάζω, ἧττόν τί με οἴει μεμνῆσθαι αὐτοῦ; οὐκ οἶσθα ὅτι οὕτω σαφές ἔχω εἴδωλον αὐτοῦ ἐν τῇ ψυχῇ ὡς εἰ πλαστικός ἤ ζωγραφικός ἦν, οὐδέν ἄν ἧττον ἐκ τοῦ εἰδώλου ἤ πρός αὐτόν ὁρῶν ὅμοιον αὐτῷ ἀπειργασάμην; καί ὁ σωκράτης ὑπέλαβε: τί δῆτα οὕτως ὅμοιον εἴδωλον ἔχων πράγματά μοι παρέχεις ἄγεις τε αὐτόν ὅπου ὄψει; ὅτι, ὦ σώκρατες, ἡ μέν αὐτοῦ ὄψις εὐφραίνειν δύναται, ἡ δέ τοῦ εἰδώλου τέρψιν μέν οὐ παρέχει, πόθον δέ ἐμποιεῖ. καί ὁ ἑρμογένης εἶπεν: ἀλλ' ἐγώ, ὦ σώκρατες, οὐδέ πρός σοῦ ποιῶ τό περιιδεῖν κριτόβουλον οὕτως ὑπό τοῦ ἔρωτος ἐκπλαγέντα. δοκεῖς γάρ, ἔφη ὁ σωκράτης, ἐξ οὗ ἐμοί σύνεστιν οὕτω διατεθῆναι αὐτόν; ἀλλά πότε μήν; οὐχ ὁρᾷς ὅτι τούτῳ μέν παρά τά ὦτα ἄρτι ἴουλος καθέρπει, κλεινίᾳ δέ πρός τό ὄπισθεν ἤδη ἀναβαίνει; οὗτος οὖν συμφοιτῶν εἰς ταὐτό διδασκαλεῖον ἐκείνῳ τότε ἰσχυρῶς προσεκαύθη. ἅ δή αἰσθόμενος ὁ πατήρ παρέδωκέ μοι αὐτόν, εἴ τι δυναίμην ὠφελῆσαι. καί μέντοι πολύ βέλτιον ἤδη ἔχει. πρόσθεν μέν γάρ, ὥσπερ οἱ τάς γοργόνας θεώμενοι, λιθίνως ἔβλεπε πρός αὐτόν καί [λιθίνως] οὐδαμοῦ ἀπῄει ἀπ' αὐτοῦ: νῦν δέ ἤδη εἶδον αὐτόν καί σκαρδαμύξαντα. καίτοι νή τούς θεούς, ὦ ἄνδρες, δοκεῖ μοί γ', ἔφη, ὡς ἐν ἡμῖν αὐτοῖς εἰρῆσθαι, οὗτος καί πεφιληκέναι τόν κλεινίαν: οὗ ἔρωτος οὐδέν ἐστι δεινότερον ὑπέκκαυμα. καί γάρ ἄπληστον καί ἐλπίδας τινάς γλυκείας παρέχει. [ἴσως δέ καί διά τό μόνον πάντων ἔργων τό τοῖς σώμασι συμψαύειν ὁμώνυμον εἶναι τῷ ταῖς ψυχαῖς φιλεῖσθαι ἐντιμότερόν ἐστιν.] οὗ ἕνεκα ἀφεκτέον ἐγώ φημι εἶναι φιλημάτων <τῶν> ὡραίων τῷ σωφρονεῖν δυνησομένῳ. καί ὁ χαρμίδης εἶπεν: ἀλλά τί δή ποτε, ὦ σώκρατες, ἡμᾶς μέν οὕτω τούς φίλους μορμολύττῃ ἀπό τῶν καλῶν, αὐτόν δέ σε, ἔφη, ἐγώ εἶδον ναί μά τόν ἀπόλλω, ὅτε παρά τῷ γραμματιστῇ ἐν τῷ αὐτῷ βιβλίῳ ἀμφότεροι ἐμαστεύετέ τι, τήν κεφαλήν πρός τῇ κεφαλῇ καί τόν ὦμον γυμνόν πρός γυμνῷ τῷ κριτοβούλου ὤμῳ ἔχοντα. καί ὁ σωκράτης, φεῦ, ἔφη, ταῦτ' ἄρα[, ἔφη,] ἐγώ ὥσπερ ὑπό θηρίου τινός δεδηγμένος τόν τε ὦμον πλεῖν ἤ πέντε ἡμέρας ὤδαξον καί ἐν τῇ καρδίᾳ ὥσπερ κνῆσμά τι ἐδόκουν ἔχειν. ἀλλά νῦν τοί σοι, ἔφη, ὦ κριτόβουλε, ἐναντίον τοσούτων μαρτύρων προαγορεύω μή ἅπτεσθαί μου πρίν ἄν τό γένειον τῇ κεφαλῇ ὁμοίως κομήσῃς. καί οὗτοι μέν δή οὕτως ἀναμίξ ἔσκωψάν τε καί ἐσπούδασαν. ὁ δέ καλλίας, σόν μέρος, ἔφη, λέγειν, ὦ χαρμίδη, δι' ὅ τι ἐπί πενίᾳ μέγα φρονεῖς. οὐκοῦν τόδε μέν, ἔφη, ὁμολογεῖται, κρεῖττον εἶναι θαρρεῖν ἤ φοβεῖσθαι καί ἐλεύθερον εἶναι μᾶλλον ἤ δουλεύειν καί θεραπεύεσθαι μᾶλλον ἤ θεραπεύειν καί πιστεύεσθαι ὑπό τῆς πατρίδος μᾶλλον ἤ ἀπιστεῖσθαι. ἐγώ τοίνυν ἐν τῇδε τῇ πόλει ὅτε μέν πλούσιος ἦν πρῶτον μέν ἐφοβούμην μή τίς μου τήν οἰκίαν διορύξας καί τά χρήματα λάβοι καί αὐτόν τί με κακόν ἐργάσαιτο: ἔπειτα δέ καί τούς συκοφάντας ἐθεράπευον, εἰδώς ὅτι παθεῖν μᾶλλον κακῶς ἱκανός εἴην ἤ ποιῆσαι ἐκείνους. καί γάρ δή καί προσετάττετο μέν ἀεί τί μοι δαπανᾶν ὑπό τῆς πόλεως, ἀποδημῆσαι δέ οὐδαμοῦ ἐξῆν. νῦν δ' ἐπειδή τῶν ὑπερορίων στέρομαι καί τά ἔγγεια οὐ καρποῦμαι καί τά ἐκ τῆς οἰκίας πέπραται, ἡδέως μέν καθεύδω ἐκτεταμένος, πιστός δέ τῇ πόλει γεγένημαι, οὐκέτι δέ ἀπειλοῦμαι, ἀλλ' ἤδη ἀπειλῶ ἄλλοις, ὡς ἐλευθέρῳ τε ἔξεστί μοι καί ἀποδημεῖν καί ἐπιδημεῖν: ὑπανίστανται δέ μοι ἤδη καί θάκων καί ὁδῶν ἐξίστανται οἱ πλούσιοι. καί εἰμί νῦν μέν τυράννῳ ἐοικώς, τότε δέ σαφῶς δοῦλος ἦν: καί τότε μέν ἐγώ φόρον ἀπέφερον τῷ δήμῳ, νῦν δέ ἡ πόλις τέλος φέρουσα τρέφει με. ἀλλά καί σωκράτει, ὅτε μέν πλούσιος ἦν, ἐλοιδόρουν με ὅτι συνῆν, νῦν δ' ἐπεί πένης γεγένημαι, οὐκέτι οὐδέν μέλει οὐδενί. καί μήν ὅτε μέν γε πολλά εἶχον, ἀεί τι ἀπέβαλλον ἤ ὑπό τῆς πόλεως ἤ ὑπό τῆς τύχης: νῦν δέ ἀποβάλλω μέν οὐδέν (οὐδέ γάρ ἔχω), ἀεί δέ τι λήψεσθαι ἐλπίζω. οὐκοῦν, ἔφη ὁ καλλίας, καί εὔχῃ μηδέποτε πλουτεῖν, καί ἐάν τι ὄναρ ἀγαθόν ἴδῃς, τοῖς ἀποτροπαίοις θύεις; μά δία τοῦτο μέντοι, ἔφη, ἐγώ οὐ ποιῶ, ἀλλά μάλα φιλοκινδύνως ὑπομένω, ἄν ποθέν τι ἐλπίζω λήψεσθαι. ἀλλ' ἄγε δή, ἔφη ὁ σωκράτης, σύ αὖ λέγε ἡμῖν, ὦ ἀντίσθενες, πῶς οὕτω βραχέα ἔχων μέγα φρονεῖς ἐπί πλούτῳ. ὅτι νομίζω, ὦ ἄνδρες, τούς ἀνθρώπους οὐκ ἐν τῷ οἴκῳ τόν πλοῦτον καί τήν πενίαν ἔχειν ἀλλ' ἐν ταῖς ψυχαῖς. ὁρῶ γάρ πολλούς μέν ἰδιώτας, οἵ πάνυ πολλά ἔχοντες χρήματα οὕτω πένεσθαι ἡγοῦνται ὥστε πάντα μέν πόνον, πάντα δέ κίνδυνον ὑποδύονται, ἐφ' ᾧ πλείω κτήσονται, οἶδα δέ καί ἀδελφούς, οἵ τά ἴσα λαχόντες ὁ μέν αὐτῶν τἀρκοῦντα ἔχει καί περιττεύοντα τῆς δαπάνης, ὁ δέ τοῦ παντός ἐνδεῖται: αἰσθάνομαι δέ καί τυράννους τινάς, οἵ οὕτω πεινῶσι χρημάτων ὥστε ποιοῦσι πολύ δεινότερα τῶν ἀπορωτάτων: δι' ἔνδειαν μέν γάρ δήπου οἱ μέν κλέπτουσιν, οἱ δέ τοιχωρυχοῦσιν, οἱ δέ ἀνδραποδίζονται: τύραννοι δ' εἰσί τινες οἵ ὅλους μέν οἴκους ἀναιροῦσιν, ἁθρόους δ' ἀποκτείνουσι, πολλάκις δέ καί ὅλας πόλεις χρημάτων ἕνεκα ἐξανδραποδίζονται. τούτους μέν οὖν ἔγωγε καί πάνυ οἰκτίρω τῆς ἄγαν χαλεπῆς νόσου. ὅμοια γάρ μοι δοκοῦσι πάσχειν ὥσπερ εἴ τις πολλά ἔχοι καί πολλά ἐσθίων μηδέποτε ἐμπίμπλαιτο. ἐγώ δέ οὕτω μέν πολλά ἔχω ὡς μόλις αὐτά καί [ἐγώ ἄν] αὐτός εὑρίσκω: ὅμως δέ περίεστί μοι καί ἐσθίοντι ἄχρι τοῦ μή πεινῆν ἀφικέσθαι καί πίνοντι μέχρι τοῦ μή διψῆν καί ἀμφιέννυσθαι ὥστε ἔξω μέν μηδέν μᾶλλον καλλίου τούτου τοῦ πλουσιωτάτου ῥιγοῦν: ἐπειδάν γε μήν ἐν τῇ οἰκίᾳ γένωμαι, πάνυ μέν ἀλεεινοί χιτῶνες οἱ τοῖχοί μοι δοκοῦσιν εἶναι, πάνυ δέ παχεῖαι ἐφεστρίδες οἱ ὄροφοι, στρωμνήν γε μήν οὕτως ἀρκοῦσαν ἔχω ὥστ' ἔργον μέγ' ἐστί καί ἀνεγεῖραι. ἄν δέ ποτε καί ἀφροδισιάσαι τό σῶμά μου δεηθῇ, οὕτω μοι τό παρόν ἀρκεῖ ὥστε αἷς ἄν προσέλθω ὑπερασπάζονταί με διά τό μηδένα ἄλλον αὐταῖς ἐθέλειν προσιέναι. καί πάντα τοίνυν ταῦτα οὕτως ἡδέα μοι δοκεῖ εἶναι ὡς μᾶλλον μέν ἥδεσθαι ποιῶν ἕκαστα αὐτῶν οὐκ ἄν εὐξαίμην, ἧττον δέ: οὕτω μοι δοκεῖ ἔνια αὐτῶν ἡδίω εἶναι τοῦ συμφέροντος. πλείστου δ' ἄξιον κτῆμα ἐν τῷ ἐμῷ πλούτῳ λογίζομαι εἶναι ἐκεῖνο, ὅτι εἴ μού τις καί τά νῦν ὄντα παρέλοιτο, οὐδέν οὕτως ὁρῶ φαῦλον ἔργον ὁποῖον οὐκ ἀρκοῦσαν ἄν τροφήν ἐμοί παρέχοι. καί γάρ ὅταν ἡδυπαθῆσαι βουληθῶ, οὐκ ἐκ τῆς ἀγορᾶς τά τίμια ὠνοῦμαι (πολυτελῆ γάρ γίγνεται), ἀλλ' ἐκ τῆς ψυχῆς ταμιεύομαι. καί πολύ πλέον διαφέρει πρός ἡδονήν, ὅταν ἀναμείνας τό δεηθῆναι προσφέρωμαι ἤ ὅταν τινί τῶν τιμίων χρῶμαι, ὥσπερ καί νῦν τῷδε τῷ θασίῳ οἴνῳ ἐντυχών οὐ διψῶν πίνω αὐτόν. ἀλλά μήν καί πολύ δικαιοτέρους γε εἰκός εἶναι τούς εὐτέλειαν μᾶλλον ἤ πολυχρηματίαν σκοποῦντας. οἷς γάρ μάλιστα τά παρόντα ἀρκεῖ ἥκιστα τῶν ἀλλοτρίων ὀρέγονται. ἄξιον δ' ἐννοῆσαι ὡς καί ἐλευθερίους ὁ τοιοῦτος πλοῦτος παρέχεται. σωκράτης τε γάρ οὗτος παρ' οὗ ἐγώ τοῦτον ἐκτησάμην οὔτ' ἀριθμῷ οὔτε σταθμῷ ἐπήρκει μοι, ἀλλ' ὁπόσον ἐδυνάμην φέρεσθαι, τοσοῦτόν μοι παρεδίδου: ἐγώ τε νῦν οὐδενί φθονῶ, ἀλλά πᾶσι τοῖς φίλοις καί ἐπιδεικνύω τήν ἀφθονίαν καί μεταδίδωμι τῷ βουλομένῳ τοῦ ἐν τῇ ἐμῇ ψυχῇ πλούτου. καί μήν καί τό ἁβρότατόν γε κτῆμα, τήν σχολήν ἀεί ὁρᾶτέ μοι παροῦσαν, ὥστε καί θεᾶσθαι τά ἀξιοθέατα καί ἀκούειν τά ἀξιάκουστα καί ὅ πλείστου ἐγώ τιμῶμαι, σωκράτει σχολάζων συνδιημερεύειν. καί οὗτος δέ οὐ τούς πλεῖστον ἀριθμοῦντας χρυσίον θαυμάζει, ἀλλ' οἵ ἄν αὐτῷ ἀρέσκωσι τούτοις συνών διατελεῖ. οὗτος μέν οὖν οὕτως εἶπεν. ὁ δέ καλλίας, νή τήν ἥραν, ἔφη, τά τε ἄλλα ζηλῶ σε τοῦ πλούτου καί ὅτι οὔτε ἡ πόλις σοι ἐπιτάττουσα ὡς δούλῳ χρῆται οὔτε οἱ ἄνθρωποι, ἄν μή δανείσῃς, ὀργίζονται. ἀλλά μά δί', ἔφη ὁ νικήρατος, μή ζήλου: ἐγώ γάρ ἥξω παρ' αὐτοῦ δανεισάμενος τό μηδενός προσδεῖσθαι, οὕτω πεπαιδευμένος ὑπό ὁμήρου ἀριθμεῖν ἕπτ' ἀπύρους τρίποδας, δέκα δέ χρυσοῖο τάλαντα, αἴθωνας δέ λέβητας ἐείκοσι, δώδεκα δ' ἵππους σταθμῷ καί ἀριθμῷ, ὡς πλείστου πλούτου ἐπιθυμῶν οὐ παύομαι: ἐξ ὧν ἴσως καί φιλοχρηματώτερός τισι δοκῶ εἶναι. ἔνθα δή ἀνεγέλασαν ἅπαντες, νομίζοντες τά ὄντα εἰρηκέναι αὐτόν. ἐκ τούτου εἶπέ τις: σόν ἔργον, ὦ ἑρμόγενες, λέγειν τε τούς φίλους οἵτινές εἰσι καί ἐπιδεικνύναι ὡς μέγα τε δύνανται καί σοῦ ἐπιμέλονται, ἵνα δοκῇς δικαίως ἐπ' αὐτοῖς μέγα φρονεῖν. οὐκοῦν ὡς μέν καί ἕλληνες καί βάρβαροι τούς θεούς ἡγοῦνται πάντα εἰδέναι τά τε ὄντα καί τά μέλλοντα εὔδηλον. πᾶσαι γοῦν αἱ πόλεις καί πάντα τά ἔθνη διά μαντικῆς ἐπερωτῶσι τούς θεούς τί τε χρή καί τί οὐ χρή ποιεῖν. καί μήν ὅτι νομίζομέν γε δύνασθαι αὐτούς καί εὖ καί κακῶς ποιεῖν καί τοῦτο σαφές. πάντες γοῦν αἰτοῦνται τούς θεούς τά μέν φαῦλα ἀποτρέπειν, τἀγαθά δέ διδόναι. οὗτοι τοίνυν οἱ πάντα μέν εἰδότες πάντα δέ δυνάμενοι θεοί οὕτω μοι φίλοι εἰσίν ὥστε διά τό ἐπιμελεῖσθαί μου οὔποτε λήθω αὐτούς οὔτε νυκτός οὔθ' ἡμέρας οὔθ' ὅποι ἄν ὁρμῶμαι οὔθ' ὅ τι ἄν μέλλω πράττειν. διά δέ τό προειδέναι καί ὅ τι ἐξ ἑκάστου ἀποβήσεται σημαίνουσί μοι πέμποντες ἀγγέλους φήμας καί ἐνύπνια καί οἰωνούς ἅ τε δεῖ καί ἅ οὐ χρή ποιεῖν, οἷς ἐγώ ὅταν μέν πείθωμαι, οὐδέποτέ μοι μεταμέλει: ἤδη δέ ποτε καί ἀπιστήσας ἐκολάσθην. καί ὁ σωκράτης εἶπεν: ἀλλά τούτων μέν οὐδέν ἄπιστον. ἐκεῖνο μέντοι ἔγωγε ἡδέως ἄν πυθοίμην, πῶς αὐτούς θεραπεύων οὕτω φίλους ἔχεις. ναί μά τόν δί', ἔφη ὁ ἑρμογένης, καί μάλα εὐτελῶς. ἐπαινῶ τε γάρ αὐτούς οὐδέν δαπανῶν, ὧν τε διδόασιν ἀεί αὖ παρέχομαι, εὐφημῶ τε ὅσα ἄν δύνωμαι καί ἐφ' οἷς ἄν αὐτούς μάρτυρας ποιήσωμαι ἑκών οὐδέν ψεύδομαι. νή δί', ἔφη, ὁ σωκράτης εἰ ἄρα τοιοῦτος ὤν φίλους αὐτούς ἔχεις, καί οἱ θεοί, ὡς ἔοικε, καλοκἀγαθίᾳ ἥδονται. οὗτος μέν δή ὁ λόγος οὕτως ἐσπουδαιολογήθη. ἐπειδή δέ εἰς τόν φίλιππον ἧκον, ἠρώτων αὐτόν τί ὁρῶν ἐν τῇ γελωτοποιίᾳ μέγα ἐπ' αὐτῇ φρονοίη. οὐ γάρ ἄξιον, ἔφη, ὁπότε γε πάντες εἰδότες ὅτι γελωτοποιός εἰμι, ὅταν μέν τι ἀγαθόν ἔχωσι, παρακαλοῦσί με ἐπί ταῦτα προθύμως, ὅταν δέ τι κακόν λάβωσι, φεύγουσιν ἀμεταστρεπτί, φοβούμενοι μή καί ἄκοντες γελάσωσι; καί ὁ νικήρατος εἶπε: νή δία, σύ τοίνυν δικαίως μέγα φρονεῖς. ἐμοί γάρ αὖ τῶν φίλων οἱ μέν εὖ πράττοντες ἐκποδών ἀπέρχονται, οἵ δ' ἄν κακόν τι λάβωσι, γενεαλογοῦσι τήν συγγένειαν καί οὐδέποτέ μου ἀπολείπονται. εἶεν: σύ δέ δή, ἔφη ὁ χαρμίδης, ὦ συρακόσιε, ἐπί τῷ μέγα φρονεῖς; ἤ δῆλον ὅτι ἐπί τῷ παιδί; μά τόν δί', ἔφη, οὐ μέν δή: ἀλλά καί δέδοικα περί αὐτοῦ ἰσχυρῶς. αἰσθάνομαι γάρ τινας ἐπιβουλεύοντας διαφθεῖραι αὐτόν. καί ὁ σωκράτης ἀκούσας, ἡράκλεις, ἔφη, τί τοσοῦτον νομίζοντες ἠδικῆσθαι ὑπό τοῦ σοῦ παιδός ὥστε ἀποκτεῖναι αὐτόν βούλεσθαι; ἀλλ' οὔτοι, ἔφη, ἀποκτεῖναι βούλονται, ἀλλά πεῖσαι αὐτόν συγκαθεύδειν αὐτοῖς. σύ δ', ὡς ἔοικας, εἰ τοῦτο γένοιτο, νομίζεις ἄν διαφθαρῆναι αὐτόν; ναί μά δί', ἔφη, παντάπασί γε. οὐδ' αὐτός ἄρ', ἔφη, συγκαθεύδεις αὐτῷ; νή δί' ὅλας γε καί πάσας τάς νύκτας. νή τήν ἥραν, ἔφη ὁ σωκράτης, εὐτύχημά γέ σου μέγα τό τόν χρῶτα τοιοῦτον φῦναι ἔχοντα ὥστε μόνον μή διαφθείρειν τούς συγκαθεύδοντας. ὥστε σοί γε εἰ μή ἐπ' ἄλλῳ ἀλλ' ἐπί τῷ χρωτί ἄξιον μέγα φρονεῖν. ἀλλά μά δί', ἔφη, οὐκ ἐπί τούτῳ μέγα φρονῶ. ἀλλ' ἐπί τῷ μήν; ἐπί νή δία τοῖς ἄφροσιν. οὗτοι γάρ τά ἐμά νευρόσπαστα θεώμενοι τρέφουσί με. ταῦτ' ἄρ', ἔφη ὁ φίλιππος, καί πρῴην ἐγώ σου ἤκουον εὐχομένου πρός τούς θεούς ὅπου ἄν ᾖς διδόναι καρποῦ μέν ἀφθονίαν, φρενῶν δέ ἀφορίαν. εἶεν, ἔφη ὁ καλλίας: σύ δέ δή, ὦ σώκρατες, τί ἔχεις εἰπεῖν ὡς ἄξιόν σοί ἐστι μέγα φρονεῖν ἐφ' ᾗ εἶπας οὕτως ἀδόξῳ οὔσῃ τέχνῃ; καί ὅς εἶπεν: ὁμολογησώμεθα πρῶτον ποῖά ἐστιν ἔργα τοῦ μαστροποῦ: καί ὅσα ἄν ἐρωτῶ, μή ὀκνεῖτε ἀποκρίνεσθαι, ἵνα εἰδῶμεν ὅσα ἄν συνομολογῶμεν. καί ὑμῖν οὕτω δοκεῖ; ἔφη. πάνυ μέν οὖν, ἔφασαν. ὡς δ' ἅπαξ εἶπαν πάνυ μέν οὖν, τοῦτο πάντες ἐκ τοῦ λοιποῦ ἀπεκρίναντο. οὐκοῦν ἀγαθοῦ μέν, ἔφη, ὑμῖν δοκεῖ μαστροποῦ ἔργον εἶναι ἥν ἄν ἤ ὅν ἄν μαστροπεύῃ ἀρέσκοντα τοῦτον ἀποδεικνύναι οἷς ἄν συνῇ; πάνυ μέν οὖν, ἔφασαν. οὐκοῦν ἕν μέν τί ἐστιν εἰς τό ἀρέσκειν ἐκ τοῦ πρέπουσαν ἔχειν σχέσιν καί τριχῶν καί ἐσθῆτος; πάνυ μέν οὖν, ἔφασαν. οὐκοῦν καί τόδε ἐπιστάμεθα, ὅτι ἔστιν ἀνθρώπῳ τοῖς αὐτοῖς ὄμμασι καί φιλικῶς καί ἐχθρῶς πρός τινας βλέπειν; πάνυ μέν οὖν. τί δέ, τῇ αὐτῇ φωνῇ ἔστι καί αἰδημόνως καί θρασέως φθέγγεσθαι; πάνυ μέν οὖν. τί δέ, λόγοι οὐκ εἰσί μέν τινες ἀπεχθανόμενοι, εἰσί δέ τινες οἵ πρός φιλίαν ἄγουσι; πάνυ μέν οὖν. οὐκοῦν τούτων ὁ ἀγαθός μαστροπός τά συμφέροντα εἰς τό ἀρέσκειν διδάσκοι ἄν; πάνυ μέν οὖν. ἀμείνων δ' ἄν εἴη, ἔφη, ὁ ἑνί δυνάμενος ἀρεστούς ποιεῖν ἤ ὅστις καί πολλοῖς; ἐνταῦθα μέντοι ἐσχίσθησαν, καί οἱ μέν εἶπον δῆλον ὅτι ὅστις πλείστοις, οἱ δέ πάνυ μέν οὖν. ὁ δ' εἰπών ὅτι καί τοῦτο ὁμολογεῖται ἔφη: εἰ δέ τις καί ὅλῃ τῇ πόλει ἀρέσκοντας δύναιτο ἀποδεικνύναι, οὐχ οὗτος παντελῶς ἄν ἤδη ἀγαθός μαστροπός εἴη; σαφῶς γε νή δία, πάντες εἶπον. οὐκοῦν εἴ τις τοιούτους δύναιτο ἐξεργάζεσθαι ὧν προστατοίη, δικαίως ἄν μέγα φρονοίη ἐπί τῇ τέχνῃ καί δικαίως ἄν πολύν μισθόν λαμβάνοι; ἐπεί δέ καί ταῦτα πάντες συνωμολόγουν, τοιοῦτος μέντοι, ἔφη, μοι δοκεῖ ἀντισθένης εἶναι οὗτος. καί ὁ ἀντισθένης, ἐμοί, ἔφη, παραδίδως, ὦ σώκρατες, τήν τέχνην; ναί μά δί', ἔφη. ὁρῶ γάρ σε καί τήν ἀκόλουθον ταύτης πάνυ ἐξειργασμένον. τίνα ταύτην; τήν προαγωγείαν, ἔφη. καί ὅς μάλα ἀχθεσθείς ἐπήρετο: καί τί μοι σύνοισθα, ὦ σώκρατες, τοιοῦτον εἰργασμένῳ; οἶδα μέν, ἔφη, σε καλλίαν τουτονί προαγωγεύσαντα τῷ σοφῷ προδίκῳ, ὅτε ἑώρας τοῦτον μέν φιλοσοφίας ἐρῶντα, ἐκεῖνον δέ χρημάτων δεόμενον: οἶδα δέ σε ἱππίᾳ τῷ ἠλείῳ, παρ' οὗ οὗτος καί τό μνημονικόν ἔμαθεν: ἀφ' οὗ δή καί ἐρωτικώτερος γεγένηται διά τό ὅ τι ἄν καλόν ἴδῃ μηδέποτε ἐπιλανθάνεσθαι. ἔναγχος δέ δήπου καί πρός ἐμέ ἐπαινῶν τόν ἡρακλεώτην ξένον ἐπεί με ἐποίησας ἐπιθυμεῖν αὐτοῦ, συνέστησάς μοι αὐτόν. καί χάριν μέντοι σοι ἔχω: πάνυ γάρ καλός κἀγαθός δοκεῖ μοι εἶναι. αἰσχύλον δέ τόν φλειάσιον πρός ἐμέ ἐπαινῶν καί ἐμέ πρός ἐκεῖνον οὐχ οὕτω διέθηκας ὥστε διά τούς σούς λόγους ἐρῶντες ἐκυνοδρομοῦμεν ἀλλήλους ζητοῦντες; ταῦτα οὖν ὁρῶν δυνάμενόν σε ποιεῖν ἀγαθόν νομίζω προαγωγόν εἶναι. ὁ γάρ οἷός τε ὤν γιγνώσκειν τε τούς ὠφελίμους αὑτοῖς καί τούτους δυνάμενος ποιεῖν ἐπιθυμεῖν ἀλλήλων, οὗτος ἄν μοι δοκεῖ καί πόλεις δύνασθαι φίλας ποιεῖν καί γάμους ἐπιτηδείους συνάγειν, καί πολλοῦ ἄν ἄξιος εἶναι καί †πόλεσι καί φίλοις καί συμμάχοις† κεκτῆσθαι. σύ δέ ὡς κακῶς ἀκούσας ὅτι ἀγαθόν σε ἔφην προαγωγόν εἶναι, ὠργίσθης. ἀλλά μά δί', ἔφη, οὐ νῦν. ἐάν γάρ ταῦτα δύνωμαι, σεσαγμένος δή παντάπασι πλούτου τήν ψυχήν ἔσομαι. καί αὕτη μέν δή ἡ περίοδος τῶν λόγων ἀπετελέσθη. ὁ δέ καλλίας ἔφη: σύ δέ δή, ὦ κριτόβουλε, εἰς τόν περί τοῦ κάλλους ἀγῶνα πρός σωκράτην οὐκ ἀνθίστασαι; νή δί', ἔφη ὁ σωκράτης, ἴσως γάρ εὐδοκιμοῦντα τόν μαστροπόν παρά τοῖς κριταῖς ὁρᾷ. ἀλλ' ὅμως, ἔφη ὁ κριτόβουλος, οὐκ ἀναδύομαι: ἀλλά δίδασκε, εἴ τι ἔχεις σοφόν, ὡς καλλίων εἶ ἐμοῦ. μόνον, ἔφη, τόν λαμπτῆρα ἐγγύς προσενεγκάτω. εἰς ἀνάκρισιν τοίνυν σε, ἔφη, πρῶτον τῆς δίκης καλοῦμαι: ἀλλ' ἀποκρίνου. σύ δέ γε βερώτα. πότερον οὖν ἐν ἀνθρώπῳ μόνον νομίζεις τό καλόν εἶναι ἤ καί ἐν ἄλλῳ τινί; ἐγώ μέν ναί μά δί', ἔφη, καί ἐν ἵππῳ καί βοΐ καί ἐν ἀψύχοις πολλοῖς. οἶδα γοῦν οὖσαν καί ἀσπίδα καλήν καί ξίφος καί δόρυ. καί πῶς, ἔφη, οἷόν τε ταῦτα μηδέν ὅμοια ὄντα ἀλλήλοις πάντα καλά εἶναι; ἄν νή δί', ἔφη, πρός τά ἔργα ὧν ἕνεκα ἕκαστα κτώμεθα εὖ εἰργασμένα ᾖ ἤ εὖ πεφυκότα πρός ἅ ἄν δεώμεθα, καί ταῦτ', ἔφη ὁ κριτόβουλος, καλά. οἶσθα οὖν, ἔφη, ὀφθαλμῶν τίνος ἕνεκα δεόμεθα; δῆλον, ἔφη, ὅτι τοῦ ὁρᾶν. οὕτω μέν τοίνυν ἤδη οἱ ἐμοί ὀφθαλμοί καλλίονες ἄν τῶν σῶν εἴησαν. πῶς δή; ὅτι οἱ μέν σοί τό κατ' εὐθύ μόνον ὁρῶσιν, οἱ δέ ἐμοί καί τό ἐκ πλαγίου διά τό ἐπιπόλαιοι εἶναι. λέγεις σύ, ἔφη, καρκίνον εὐοφθαλμότατον εἶναι τῶν ζῴων; πάντως δήπου, ἔφη: ἐπεί καί πρός ἰσχύν τούς ὀφθαλμούς ἄριστα πεφυκότας ἔχει. εἶεν, ἔφη, τῶν δέ ῥινῶν ποτέρα καλλίων, ἡ σή ἤ ἡ ἐμή; ἐγώ μέν, ἔφη, οἶμαι τήν ἐμήν, εἴπερ γε τοῦ ὀσφραίνεσθαι ἕνεκεν ἐποίησαν ἡμῖν ῥῖνας οἱ θεοί. οἱ μέν γάρ σοί μυκτῆρες εἰς γῆν ὁρῶσιν, οἱ δέ ἐμοί ἀναπέπτανται, ὥστε τάς πάντοθεν ὀσμάς προσδέχεσθαι. τό δέ δή σιμόν τῆς ῥινός πῶς τοῦ ὀρθοῦ κάλλιον; ὅτι, ἔφη, οὐκ ἀντιφράττει, ἀλλ' ἐᾷ εὐθύς τάς ὄψεις ὁρᾶν ἅ ἄν βούλωνται: ἡ δέ ὑψηλή ῥίς ὥσπερ ἐπηρεάζουσα διατετείχικε τά ὄμματα. τοῦ γε μήν στόματος, ἔφη ὁ κριτόβουλος, ὑφίεμαι. εἰ γάρ τοῦ ἀποδάκνειν ἕνεκα πεποίηται, πολύ ἄν σύ μεῖζον ἤ ἐγώ ἀποδάκοις. διά δέ τό παχέα ἔχειν τά χείλη οὐκ οἴει καί μαλακώτερόν σου ἔχειν τό φίλημα; ἔοικα, ἔφη, ἐγώ κατά τόν σόν λόγον καί τῶν ὄνων αἴσχιον τό στόμα ἔχειν. ἐκεῖνο δέ οὐδέν τεκμήριον λογίζῃ, ὡς ἐγώ σοῦ καλλίων εἰμί, ὅτι καί ναΐδες θεοί οὖσαι τούς σειληνούς ἐμοί ὁμοιοτέρους τίκτουσιν ἤ σοί; καί ὁ κριτόβουλος, οὐκέτι, ἔφη, ἔχω πρός σέ ἀντιλέγειν, ἀλλά διαφερόντων, ἔφη, τάς ψήφους, ἵνα ὡς τάχιστα εἰδῶ ὅ τι με χρή παθεῖν ἤ ἀποτεῖσαι. μόνον, ἔφη, κρυφῇ φερόντων: δέδοικα γάρ τόν σόν καί ἀντισθένους πλοῦτον μή με καταδυναστεύσῃ. ἡ μέν δή παῖς καί ὁ παῖς κρύφα ἀνέφερον. ὁ δέ σωκράτης ἐν τούτῳ διέπραττε τόν τε λύχνον ἀντιπροσενεγκεῖν τῷ κριτοβούλῳ, ὡς μή ἐξαπατηθείησαν οἱ κριταί, καί τῷ νικήσαντι μή ταινίας ἀλλά φιλήματα ἀναδήματα παρά τῶν κριτῶν γενέσθαι. ἐπεί δέ ἐξέπεσον αἱ ψῆφοι καί ἐγένοντο πᾶσαι σύν κριτοβούλῳ, παπαῖ, ἔφη ὁ σωκράτης, οὐχ ὅμοιον ἔοικε τό σόν ἀργύριον, ὦ κριτόβουλε, τῷ καλλίου εἶναι. τό μέν γάρ τούτου δικαιοτέρους ποιεῖ, τό δέ σόν ὥσπερ τό πλεῖστον διαφθείρειν ἱκανόν ἐστι καί δικαστάς καί κριτάς. ἐκ δέ τούτου οἱ μέν τά νικητήρια φιλήματα ἀπολαμβάνειν τόν κριτόβουλον ἐκέλευον, οἱ δέ τόν κύριον πείθειν, οἱ δέ καί ἄλλα ἔσκωπτον. ὁ δέ ἑρμογένης κἀνταῦθα ἐσιώπα. καί ὁ σωκράτης ὀνομάσας αὐτόν, ἔχοις ἄν, ἔφη, ὦ ἑρμόγενες, εἰπεῖν ἡμῖν τί ἐστί παροινία; καί ὅς ἀπεκρίνατο: εἰ μέν ὅ τι ἐστίν ἐρωτᾷς, οὐκ οἶδα: τό μέντοι μοι δοκοῦν εἴποιμ' ἄν. ἀλλ', ὅ δοκεῖ, τοῦτ', ἔφη. τό τοίνυν παρ' οἶνον λυπεῖν τούς συνόντας, τοῦτ' ἐγώ κρίνω παροινίαν. οἶσθ' οὖν, ἔφη, ὅτι καί σύ νῦν ἡμᾶς λυπεῖς σιωπῶν; ἦ καί ὅταν λέγητ'; ἔφη. οὐκ ἀλλ' ὅταν διαλίπωμεν. ἦ οὖν λέληθέ σε ὅτι μεταξύ τοῦ ὑμᾶς λέγειν οὐδ' ἄν τρίχα, μή ὅτι λόγον ἄν τις παρείρειε; καί ὁ σωκράτης, ὦ καλλία, ἔχοις ἄν τι, ἔφη, ἀνδρί ἐλεγχομένῳ βοηθῆσαι; ἔγωγ', ἔφη. ὅταν γάρ ὁ αὐλός φθέγγηται, παντάπασι σιωπῶμεν. καί ὁ ἑρμογένης, ἦ οὖν βούλεσθε, ἔφη, ὥσπερ νικόστρατος ὁ ὑποκριτής τετράμετρα πρός τόν αὐλόν κατέλεγεν, οὕτω καί ὑπό τοῦ αὐλοῦ ὑμῖν διαλέγωμαι; καί ὁ σωκράτης, πρός τῶν θεῶν, ἔφη, ἑρμόγενες, οὕτω ποίει. οἶμαι γάρ, ὥσπερ ἡ ᾠδή ἡδίων πρός τόν αὐλόν, οὕτω καί τούς σούς λόγους ἡδύνεσθαι ἄν τι ὑπό τῶν φθόγγων, ἄλλως τε καί εἰ μορφάζοις, ὥσπερ ἡ αὐλητρίς, καί σύ πρός τά λεγόμενα. καί ὁ καλλίας ἔφη: ὅταν οὖν ὁ ἀντισθένης ὅδ' ἐλέγχῃ τινά ἐν τῷ συμποσίῳ, τί ἔσται τό αὔλημα; καί ὁ ἀντισθένης εἶπε: τῷ μέν ἐλεγχομένῳ οἶμαι ἄν, ἔφη, πρέπειν συριγμόν. τοιούτων δέ λόγων ὄντων ὡς ἑώρα ὁ συρακόσιος τῶν μέν αὑτοῦ ἐπιδειγμάτων ἀμελοῦντας, ἀλλήλοις δέ ἡδομέ νους, φθονῶν τῷ σωκράτει εἶπεν: ἆρα σύ, ὦ σώκρατες, ὁ φροντιστής ἐπικαλούμενος; οὐκοῦν κάλλιον, ἔφη, ἤ εἰ ἀφρόντιστος ἐκαλούμην. εἰ μή γε ἐδόκεις τῶν μετεώρων φροντιστής εἶναι. οἶσθα οὖν, ἔφη ὁ σωκράτης, μετεωρότερόν τι τῶν θεῶν; ἀλλ' οὐ μά δί', ἔφη, οὐ τούτων σε λέγουσιν ἐπιμελεῖσθαι, ἀλλά τῶν ἀνωφελεστάτων. οὐκοῦν καί οὕτως ἄν, ἔφη, θεῶν ἐπιμελοίμην: ἄνωθεν μέν γε ὕοντες ὠφελοῦσιν, ἄνωθεν δέ φῶς παρέχουσιν. εἰ δέ ψυχρά λέγω, σύ αἴτιος, ἔφη, πράγματά μοι παρέχων. ταῦτα μέν, ἔφη, ἔα: ἀλλ' εἰπέ μοι πόσους ψύλλα πόδας ἐμοῦ ἀπέχει. ταῦτα γάρ σέ φασι γεωμετρεῖν. καί ὁ ἀντισθένης εἶπε: σύ μέντοι δεινός εἶ, ὦ φίλιππε, εἰκάζειν: οὐ δοκεῖ σοι ὁ ἀνήρ οὗτος λοιδορεῖσθαι βουλομένῳ ἐοικέναι; ναί μά τόν δί', ἔφη, καί ἄλλοις γε πολλοῖς. ἀλλ' ὅμως, ἔφη ὁ σωκράτης, σύ αὐτόν μή εἴκαζε, ἵνα μή καί σύ λοιδορουμένῳ ἐοίκῃς. ἀλλ' εἴπερ γε τοῖς πᾶσι καλοῖς καί τοῖς βελτίστοις εἰκάζω αὐτόν, ἐπαινοῦντι μᾶλλον ἤ λοιδορουμένῳ δικαίως ἄν εἰκάζοι μέ τις. καί νῦν σύγε λοιδορουμένῳ ἔοικας, εἰ †πάντ' αὐτοῦ βελτίων† φῄς εἶναι. ἀλλά βούλει πονηροτέροις εἰκάζω αὐτόν; μηδέ πονηροτέροις. ἀλλά μηδενί; μηδενί μηδέ τούτων εἴκαζε. ἀλλ' οὐ μέντοι γε σιωπῶν οἶδα ὅπως ἄξια τοῦ δείπνου ἐργάσομαι. καί ῥᾳδίως γ', ἄν ἅ μή δεῖ λέγειν, ἔφη, σιωπᾷς. αὕτη μέν δή ἡ παροινία οὕτω κατεσβέσθη. ἐκ τούτου δέ τῶν ἄλλων οἱ μέν ἐκέλευον εἰκάζειν, οἱ δέ ἐκώλυον. θορύβου δέ ὄντος ὁ σωκράτης αὖ πάλιν εἶπεν: ἆρα ἐπειδή πάντες ἐπιθυμοῦμεν λέγειν, νῦν ἄν μάλιστα καί ἅμα ᾄσαιμεν; καί εὐθύς τοῦτ' εἰπών ἦρχεν ᾠδῆς. ἐπεί δ' ᾖσεν, εἰσεφέρετο τῇ ὀρχηστρίδι τροχός τῶν κεραμεικῶν, ἐφ' οὗ ἔμελλε θαυματουργήσειν. ἔνθα δή εἶπεν ὁ σωκράτης: ὦ συρακόσιε, κινδυνεύω ἐγώ, ὥσπερ σύ λέγεις, τῷ ὄντι φροντιστής εἶναι: νῦν γοῦν σκοπῶ ὅπως ἄν ὁ μέν παῖς ὅδε ὁ σός καί ἡ παῖς ἥδε ὡς ῥᾷστα διάγοιεν, ἡμεῖς δ' ἄν μάλιστα εὐφραινοίμεθα θεώμενοι αὐτούς: ὅπερ εὖ οἶδα ὅτι καί σύ βούλει. δοκεῖ οὖν μοι τό μέν εἰς μαχαίρας κυβιστᾶν κινδύνου ἐπίδειγμα εἶναι, ὅ συμποσίῳ οὐδέν προσήκει. καί μήν τό γε ἐπί τοῦ τροχοῦ ἅμα περιδινουμένου γράφειν τε καί ἀναγιγνώσκειν θαῦμα μέν ἴσως τί ἐστιν, ἡδονήν δέ οὐδέ ταῦτα δύναμαι γνῶναι τίν' ἄν παράσχοι. οὐδέ μήν τό γε διαστρέφοντας τά σώματα καί τροχούς μιμουμένους ἥδιον ἤ ἡσυχίαν ἔχοντας τούς καλούς καί ὡραίους θεωρεῖν. καί γάρ δή οὐδέ πάνυ τι σπάνιον τό γε θαυμασίοις ἐντυχεῖν, εἴ τις τούτου δεῖται, ἀλλ' ἔξεστιν αὐτίκα μάλα τά παρόντα θαυμάζειν, τί ποτε ὁ μέν λύχνος διά τό λαμπράν φλόγα ἔχειν φῶς παρέχει, τό δέ χαλκεῖον λαμπρόν ὄν φῶς μέν οὐ ποιεῖ, ἐν αὑτῷ δέ ἄλλα ἐμφαινόμενα παρέχεται: καί πῶς τό μέν ἔλαιον ὑγρόν ὄν αὔξει τήν φλόγα, τό δέ ὕδωρ, ὅτι ὑγρόν ἐστι, κατασβέννυσι τό πῦρ. ἀλλά γάρ καί ταῦτα μέν οὐκ εἰς ταὐτόν τῷ οἴνῳ ἐπισπεύδει: εἰ δέ ὀρχοῖντο πρός τόν αὐλόν σχήματα ἐν οἷς χάριτές τε καί ὧραι καί νύμφαι γράφονται, πολύ ἄν οἶμαι αὐτούς γε ῥᾷον διάγειν καί τό συμπόσιον πολύ ἐπιχαριτώτερον εἶναι. ὁ οὖν συρακόσιος, ἀλλά ναί μά τόν δί', ἔφη, ὦ σώκρατες, καλῶς τε λέγεις καί ἐγώ εἰσάξω θεάματα ἐφ' οἷς ὑμεῖς εὐφρανεῖσθε. ὁ μέν δή συρακόσιος ἐξελθών συνεκροτεῖτο: ὁ δέ σω κράτης πάλιν αὖ καινοῦ λόγου κατῆρχεν. ἆρ', ἔφη, ὦ ἄνδρες, εἰκός ἡμᾶς παρόντος δαίμονος μεγάλου καί τῷ μέν χρόνῳ ἰσήλικος τοῖς ἀειγενέσι θεοῖς, τῇ δέ μορφῇ νεωτάτου, καί μεγέθει πάντα ἐπέχοντος, ψυχῇ δέ ἀνθρώπου ἱδρυμένου, ἔρωτος, μή [ἄν] ἀμνημονῆσαι, ἄλλως τε καί ἐπειδή πάντες ἐσμέν τοῦ θεοῦ τούτου θιασῶται; ἐγώ τε γάρ οὐκ ἔχω χρόνον εἰπεῖν ἐν ᾧ οὐκ ἐρῶν τινος διατελῶ, χαρμίδην δέ τόνδε οἶδα πολλούς μέν ἐραστάς κτησάμενον, ἔστι δέ ὧν καί αὐτόν ἐπιθυμήσαντα: κριτόβουλός γε μήν ἔτι καί νῦν ἐρώμενος ὤν ἤδη ἄλλων ἐπιθυμεῖ. ἀλλά μήν καί ὁ νικήρατος, ὡς ἐγώ ἀκούω, ἐρῶν τῆς γυναικός ἀντερᾶται. ἑρμογένη γε μήν τίς ἡμῶν οὐκ οἶδεν ὡς, ὅ τι ποτ' ἐστίν ἡ καλοκἀγαθία, τῷ ταύτης ἔρωτι κατατήκεται; οὐχ ὁρᾶτε ὡς σπουδαῖαι μέν αὐτοῦ αἱ ὀφρύες, ἀτρεμές δέ τό ὄμμα, μέτριοι δέ οἱ λόγοι, πραεῖα δέ ἡ φωνή, ἱλαρόν δέ τό ἦθος; τοῖς δέ σεμνοτάτοις θεοῖς φίλοις χρώμενος οὐδέν ἡμᾶς τούς ἀνθρώπους ὑπερορᾷ; σύ δέ μόνος, ὦ ἀντίσθενες, οὐδενός ἐρᾷς; ναί μά τούς θεούς, εἶπεν ἐκεῖνος, καί σφόδρα γε σοῦ. καί ὁ σωκράτης ἐπισκώψας ὡς δή θρυπτόμενος εἶπε: μή νῦν μοι ἐν τῷ παρόντι ὄχλον πάρεχε: ὡς γάρ ὁρᾷς, ἄλλα πράττω. καί ὁ ἀντισθένης ἔλεξεν: ὡς σαφῶς μέντοι σύ μαστροπέ σαυτοῦ ἀεί τοιαῦτα ποιεῖς: τοτέ μέν τό δαιμόνιον προφασιζόμενος οὐ διαλέγῃ μοι, τοτέ δ' ἄλλου του ἐφιέμενος. καί ὁ σωκράτης ἔφη: πρός τῶν θεῶν, ὦ ἀντίσθενες, μόνον μή συγκόψῃς με: τήν δ' ἄλλην χαλεπότητα ἐγώ σου καί φέρω καί οἴσω φιλικῶς. ἀλλά γάρ, ἔφη, τόν μέν σόν ἔρωτα κρύπτωμεν, ἐπειδή καί ἔστιν οὐ ψυχῆς ἀλλ' εὐμορφίας τῆς ἐμῆς. ὅτι γε μήν σύ, ὦ καλλία, ἐρᾷς αὐτολύκου πᾶσα μέν ἡ πόλις οἶδε, πολλούς δ' οἶμαι καί τῶν ξένων. τούτου δ' αἴτιον τό πατέρων τε ὀνομαστῶν ἀμφοτέρους ὑμᾶς εἶναι καί αὐτούς ἐπιφανεῖς. ἀεί μέν οὖν ἔγωγε ἠγάμην τήν σήν φύσιν, νῦν δέ καί πολύ μᾶλλον, ἐπεί ὁρῶ σε ἐρῶντα οὐχ ἁβρότητι χλιδαινομένου οὐδέ μαλακίᾳ θρυπτομένου, ἀλλά πᾶσιν ἐπιδεικνυμένου ῥώμην τε καί καρτερίαν καί ἀνδρείαν καί σωφροσύνην. τό δέ τοιούτων ἐπιθυμεῖν τεκμήριόν ἐστι τῆς τοῦ ἐραστοῦ φύσεως. εἰ μέν οὖν μία ἐστίν ἀφροδίτη ἤ διτταί, οὐρανία τε καί πάνδημος, οὐκ οἶδα: καί γάρ ζεύς ὁ αὐτός δοκῶν εἶναι πολλάς ἐπωνυμίας ἔχει: ὅτι γε μέντοι χωρίς ἑκατέρᾳ βωμοί τε καί ναοί εἰσι καί θυσίαι τῇ μέν πανδήμῳ ῥᾳδιουργότεραι, τῇ δέ οὐρανίᾳ ἁγνότεραι, οἶδα. εἰκάσαις δ' ἄν καί τούς ἔρωτας τήν μέν πάνδημον τῶν σωμάτων ἐπιπέμπειν, τήν δ' οὐρανίαν τῆς ψυχῆς τε καί τῆς φιλίας καί τῶν καλῶν ἔργων. ὑφ' οὗ δή καί σύ, ὦ καλλία, κατέχεσθαι μοι δοκεῖς ἔρωτος. τεκμαίρομαι δέ τῇ τοῦ ἐρωμένου καλοκἀγαθίᾳ καί ὅτι σε ὁρῶ τόν πατέρα αὐτοῦ παραλαμβάνοντα εἰς τάς πρός τοῦτον συνουσίας. οὐδέν γάρ τούτων ἐστίν ἀπόκρυφον πατρός τῷ καλῷ τε κἀγαθῷ ἐραστῇ. καί ὁ ἑρμογένης εἶπε: νή τήν ἥραν, ἔφη, ὦ σώκρατες, ἄλλα τέ σου πολλά ἄγαμαι καί ὅτι νῦν ἅμα χαριζόμενος καλλίᾳ καί παιδεύεις αὐτόν οἷόνπερ χρή εἶναι. νή δί', ἔφη, ὅπως δέ καί ἔτι μᾶλλον εὐφραίνηται, βούλομαι αὐτῷ μαρτυρῆσαι ὡς καί πολύ κρείττων ἐστίν ὁ τῆς ψυχῆς ἤ ὁ τοῦ σώματος ἔρως. ὅτι μέν γάρ δή ἄνευ φιλίας συνουσία οὐδεμία ἀξιόλογος πάντες ἐπιστάμεθα. φιλεῖν γε μήν τῶν μέν τό ἦθος ἀγαμένων ἀνάγκη ἡδεῖα καί ἐθελουσία καλεῖται: τῶν δέ τοῦ σώματος ἐπιθυμούντων πολλοί μέν τούς τρόπους μέμφονται καί μισοῦσι τῶν ἐρωμένων: ἄν δέ καί ἀμφότερα στέρξωσι, τό μέν τῆς ὥρας ἄνθος ταχύ δήπου παρακμάζει, ἀπολείποντος δέ τούτου ἀνάγκη καί τήν φιλίαν συναπομαραίνεσθαι, ἡ δέ ψυχή ὅσονπερ ἄν χρόνον ἴῃ ἐπί τό φρονιμώτερον καί ἀξιεραστοτέρα γίγνεται. καί μήν ἐν μέν τῇ τῆς μορφῆς χρήσει ἔνεστί τις καί κόρος, ὥστε ἅπερ καί πρός τά σιτία διά πλησμονήν, ταῦτα ἀνάγκη καί πρός τά παιδικά πάσχειν: ἡ δέ τῆς ψυχῆς φιλία διά τό ἁγνή εἶναι καί ἀκορεστοτέρα ἐστίν, οὐ μέντοι, ὥς γ' ἄν τις οἰηθείη, διά τοῦτο καί ἀνεπαφροδιτοτέρα, ἀλλά σαφῶς καί ἀποτελεῖται ἡ εὐχή ἐν ᾗ αἰτούμεθα τήν θεόν ἐπαφρόδιτα καί ἔπη καί ἔργα διδόναι. ὡς μέν γάρ ἄγαταί τε καί φιλεῖ τόν ἐρώμενον θάλλουσα μορφῇ τε ἐλευθερίᾳ καί ἤθει αἰδήμονί τε καί γενναίῳ ψυχή εὐθύς ἐν τοῖς ἥλιξιν ἡγεμονική τε ἅμα καί φιλόφρων οὖσα οὐδέν ἐπιδεῖται λόγου: ὅτι δέ εἰκός καί ὑπό τῶν παιδικῶν τόν τοιοῦτον ἐραστήν ἀντιφιλεῖσθαι, καί τοῦτο διδάξω. πρῶτον μέν γάρ τίς μισεῖν δύναιτ' ἄν ὑφ' οὗ εἰδείη καλός τε καί ἀγαθός νομιζόμενος; ἔπειτα δέ ὁρῴη αὐτόν τά τοῦ παιδός καλά μᾶλλον ἤ τά ἑαυτοῦ ἡδέα σπουδάζοντα; πρός δέ τούτοις πιστεύοι μήτ' ἄν †παρά τι ποιήσῃ† μήτ' ἄν καμών ἀμορφότερος γένηται, μειωθῆναι ἄν τήν φιλίαν; οἷς γε μήν κοινόν τό φιλεῖσθαι, πῶς οὐκ ἀνάγκη τούτους ἡδέως μέν προσορᾶν ἀλλήλους, εὐνοϊκῶς δέ διαλέγεσθαι, πιστεύειν δέ καί πιστεύεσθαι, καί προνοεῖν μέν ἀλλήλων, συνήδεσθαι δ' ἐπί ταῖς καλαῖς πράξεσι, συνάχθεσθαι δέ ἄν τι σφάλμα προσπίπτῃ, τότε δ' εὐφραινομένους διατελεῖν, ὅταν ὑγιαίνοντες συνῶσιν, ἄν δέ κάμῃ ὁπότερος οὖν, πολύ συνεχεστέραν τήν συνουσίαν ἔχειν, καί ἀπόντων ἔτι μᾶλλον ἤ παρόντων ἐπιμελεῖσθαι; οὐ ταῦτα πάντα ἐπαφρόδιτα; διά γέ τοι τά τοιαῦτα ἔργα ἅμα ἐρῶντες τῆς φιλίας καί χρώμενοι αὐτῇ εἰς γῆρας διατελοῦσι. τόν δέ ἐκ τοῦ σώματος κρεμάμενον διά τί ἀντιφιλήσειεν ἄν ὁ παῖς; πότερον ὅτι ἑαυτῷ μέν νέμει ὧν ἐπιθυμεῖ, τῷ δέ παιδί τά ἐπονειδιστότατα; ἤ διότι ἅ σπεύδει πράττειν παρά τῶν παιδικῶν, εἴργει μάλιστα τούς οἰκείους ἀπό τούτων; καί μήν ὅτι γε οὐ βιάζεται, ἀλλά πείθει, διά τοῦτο μᾶλλον μισητέος. ὁ μέν γάρ βιαζόμενος ἑαυτόν πονηρόν ἀποδεικνύει, ὁ δέ πείθων τήν τοῦ ἀναπειθομένου ψυχήν διαφθείρει. ἀλλά μήν καί ὁ χρημάτων γε ἀπεμπολῶν τήν ὥραν τί μᾶλλον στέρξει τόν πριάμενον ἤ ὁ ἐν ἀγορᾷ πωλῶν καί ἀποδιδόμενος; οὐ μήν ὅτι γε ὡραῖος ἀώρῳ, οὐδέ ὅτι γε καλός οὐκέτι καλῷ καί ἐρῶντι οὐκ ἐρῶν ὁμιλεῖ, φιλήσει αὐτόν. οὐδέ γάρ ὁ παῖς τῷ ἀνδρί ὥσπερ γυνή κοινωνεῖ τῶν ἐν τοῖς ἀφροδισίοις εὐφροσυνῶν, ἀλλά νήφων μεθύοντα ὑπό τῆς ἀφροδίτης θεᾶται. ἐξ ὧν οὐδέν θαυμαστόν εἰ καί τό ὑπερορᾶν ἐγγίγνεται αὐτῷ τοῦ ἐραστοῦ. καί σκοπῶν δ' ἄν τις εὕροι ἐκ μέν τῶν διά τούς τρόπους φιλουμένων οὐδέν χαλεπόν γεγενημένον, ἐκ δέ τῆς ἀναιδοῦς ὁμιλίας πολλά ἤδη καί ἀνόσια πεπραγμένα. ὡς δέ καί ἀνελεύθερος ἡ συνουσία τῷ τό σῶμα μᾶλλον ἤ τῷ τήν ψυχήν ἀγαπῶντι, νῦν τοῦτο δηλώσω. ὁ μέν γάρ παιδεύων λέγειν τε ἅ δεῖ καί πράττειν δικαίως ἄν ὥσπερ χείρων καί φοῖνιξ ὑπ' ἀχιλλέως τιμῷτο, ὁ δέ τοῦ σώματος ὀρεγόμενος εἰκότως ἄν ὥσπερ πτωχός περιέποιτο. ἀεί γάρ τοι προσαιτῶν καί προσδεόμενος ἤ φιλήματος ἤ ἄλλου τινός ψηλαφήματος παρακολουθεῖ. εἰ δέ λαμυρώτερον λέγω, μή θαυμάζετε: ὅ τε γάρ οἶνος συνεπαίρει καί ὁ ἀεί σύνοικος ἐμοί ἔρως κεντρίζει εἰς τόν ἀντίπαλον ἔρωτα αὐτῷ παρρησιάζεσθαι. καί γάρ δή δοκεῖ μοι ὁ μέν τῷ εἴδει τόν νοῦν προσέχων μεμισθωμένῳ χῶρον ἐοικέναι. οὐ γάρ ὅπως πλείονος ἄξιος γένηται ἐπιμελεῖται, ἀλλ' ὅπως αὐτός ὅτι πλεῖστα ὡραῖα καρπώσεται. ὁ δέ τῆς φιλίας ἐφιέμενος μᾶλλον ἔοικε τῷ τόν οἰκεῖον ἀγρόν κεκτημένῳ: πάντοθεν γοῦν φέρων ὅ τι ἄν δύνηται πλείονος ἄξιον ποιεῖ τόν ἐρώμενον. καί μήν καί τῶν παιδικῶν ὅς μέν ἄν εἰδῇ ὅτι ὁ τοῦ εἴδους ἐπαρκῶν ἄρξει τοῦ ἐραστοῦ, εἰκός αὐτόν τἆλλα ῥᾳδιουργεῖν: ὅς δ' ἄν γιγνώσκῃ ὅτι ἄν μή καλός κἀγαθός ᾖ, οὐ καθέξει τήν φιλίαν, τοῦτον προσήκει μᾶλλον ἀρετῆς ἐπιμελεῖσθαι. μέγιστον δ' ἀγαθόν τῷ ὀρεγομένῳ ἐκ παιδικῶν φίλον ἀγαθόν ποιήσασθαι ὅτι ἀνάγκη καί αὐτόν ἀσκεῖν ἀρετήν. οὐ γάρ οἷόν τε πονηρά αὐτόν ποιοῦντα ἀγαθόν τόν συνόντα ἀποδεῖξαι, οὐδέ γε ἀναισχυντίαν καί ἀκρασίαν παρεχόμενον ἐγκρατῆ καί αἰδούμενον τόν ἐρώμενον ποιῆσαι. ἐπιθυμῶ δέ σοι, ἔφη, ὦ καλλία, καί μυθολογῆσαι ὡς οὐ μόνον ἄνθρωποι ἀλλά καί θεοί καί ἥρωες τήν τῆς ψυχῆς φιλίαν περί πλείονος ἤ τήν τοῦ σώματος χρῆσιν ποιοῦνται. ζεύς τε γάρ ὅσων μέν θνητῶν οὐσῶν μορφῆς ἠράσθη, συγγενόμενος εἴα αὐτάς θνητάς εἶναι: ὅσων δέ ψυχαῖς ἀγαθαῖς ἀγασθείη, ἀθανάτους τούτους ἐποίει: ὧν ἡρακλῆς μέν καί διόσκουροί εἰσι, λέγονται δέ καί ἄλλοι: καί ἐγώ δέ φημι καί γανυμήδην οὐ σώματος ἀλλά ψυχῆς ἕνεκα ὑπό διός εἰς ὄλυμπον ἀνενεχθῆναι. μαρτυρεῖ δέ καί τοὔνομα αὐτοῦ: ἔστι μέν γάρ δήπου καί ὁμήρῳ γάνυται δέ τ' ἀκούων. τοῦτο δέ φράζει ὅτι ἥδεται δέ τ' ἀκούων. ἔστι δέ καί ἄλλοθί που πυκινά φρεσί μήδεα εἰδώς. τοῦτο δ' αὖ λέγει σοφά φρεσί βουλεύματα εἰδώς. ἐξ οὖν συναμφοτέρων τούτων οὐχ ἡδυσώματος ὀνομασθείς ὁ γανυμήδης ἀλλ' ἡδυγνώμων ἐν θεοῖς τετίμηται. ἀλλά μήν, ὦ νικήρατε, καί ἀχιλλεύς ὁμήρῳ πεποίηται οὐχ ὡς παιδικοῖς πατρόκλῳ ἀλλ' ὡς ἑταίρῳ ἀποθανόντι ἐκπρεπέστατα τιμωρῆσαι. καί ὀρέστης δέ καί πυλάδης καί θησεύς καί πειρίθους καί ἄλλοι δέ πολλοί τῶν ἡμιθέων οἱ ἄριστοι ὑμνοῦνται οὐ διά τό συγκαθεύδειν ἀλλά διά τό ἄγασθαι ἀλλήλους τά μέγιστα καί κάλλιστα κοινῇ διαπεπρᾶχθαι. τί δέ, τά νῦν καλά ἔργα οὐ πάντ' ἄν εὕροι τις ἕνεκα ἐπαίνου ὑπό τῶν καί πονεῖν καί κινδυνεύειν ἐθελόντων πραττόμενα μᾶλλον ἤ ὑπό τῶν ἐθιζομένων ἡδονήν ἀντ' εὐκλείας αἱρεῖσθαι; καίτοι παυσανίας γε ὁ ἀγάθωνος τοῦ ποιητοῦ ἐραστής ἀπολογούμενος ὑπέρ τῶν ἀκρασίᾳ ἐγκαλινδουμένων εἴρηκεν ὡς καί στράτευμα ἀλκιμώτατον ἄν γένοιτο ἐκ παιδικῶν τε καί ἐραστῶν. τούτους γάρ ἄν ἔφη οἴεσθαι μάλιστα αἰδεῖσθαι ἀλλήλους ἀπολείπειν, θαυμαστά λέγων, εἴ γε οἱ ψόγου τε ἀφροντιστεῖν καί ἀναισχυντεῖν πρός ἀλλήλους ἐθιζόμενοι, οὗτοι μάλιστα αἰσχυνοῦνται αἰσχρόν τι ποιεῖν. καί μαρτύρια δέ ἐπήγετο ὡς ταῦτα ἐγνωκότες εἶεν καί θηβαῖοι καί ἠλεῖοι: συγκαθεύδοντας γοῦν αὐτοῖς ὅμως παρατάττεσθαι ἔφη τά παιδικά εἰς τόν ἀγῶνα, οὐδέν τοῦτο σημεῖον λέγων ὅμοιον. ἐκείνοις μέν γάρ ταῦτα νόμιμα, ἡμῖν δ' ἐπονείδιστα. δοκοῦσι δ' ἔμοιγε οἱ μέν παραταττόμενοι ἀπιστοῦσιν ἐοικέναι μή χωρίς γενόμενοι οἱ ἐρώμενοι οὐκ ἀποτελῶσι τά τῶν ἀγαθῶν ἀνδρῶν ἔργα. λακεδαιμόνιοι δέ οἱ νομίζοντες, ἐάν καί ὀρεχθῇ τις σώματος, μηδενός ἄν ἔτι καλοῦ κἀγαθοῦ τοῦτον τυχεῖν, οὕτω τελέως τούς ἐρωμένους ἀγαθούς ἀπεργάζονται ὡς καί μετά ξένων κἄν μή ἐν τῇ αὐτῇ [πόλει] ταχθῶσι τῷ ἐραστῇ, ὁμοίως αἰδοῦνται τούς παρόντας ἀπολείπειν. θεάν γάρ οὐ τήν ἀναίδειαν ἀλλά τήν αἰδῶ νομίζουσι. δοκοῦμεν δ' ἄν μοι πάντες ὁμόλογοι γενέσθαι περί ὧν λέγω, εἰ ὧδε ἐπισκοποῖμεν, τῷ ποτέρως παιδί φιληθέντι μᾶλλον ἄν τις πιστεύσειεν ἤ χρήματα ἤ τέκνα ἤ χάριτας παρακατατίθεσθαι. ἐγώ μέν γάρ οἶμαι καί αὐτόν τόν τῷ εἴδει τοῦ ἐρωμένου χρώμενον μᾶλλον ἄν ταῦτα πάντα τῷ τήν ψυχήν ἐρασμίῳ πιστεῦσαι. σοί γε μήν, ὦ καλλία, δοκεῖ μοι ἄξιον εἶναι καί θεοῖς χάριν εἰδέναι ὅτι σοι αὐτολύκου ἔρωτα ἐνέβαλον. ὡς μέν γάρ φιλότιμός ἐστιν εὔδηλον, ὅς τοῦ κηρυχθῆναι ἕνεκα νικῶν παγκράτιον πολλούς μέν πόνους, πολλά δ' ἄλγη ἀνέχεται. εἰ δέ οἴοιτο μή μόνον ἑαυτόν καί τόν πατέρα κοσμήσειν, ἀλλ' ἱκανός γενήσεσθαι δι' ἀνδραγαθίαν καί φίλους εὖ ποιεῖν καί τήν πατρίδα αὔξειν τροπαῖα τῶν πολεμίων ἱστάμενος, καί διά ταῦτα περίβλεπτός τε καί ὀνομαστός ἔσεσθαι καί ἐν ἕλλησι καί ἐν βαρβάροις, πῶς οὐκ οἴει αὐτόν, ὅντιν' ἡγοῖτο εἰς ταῦτα συνεργόν εἶναι κράτιστον, τοῦτον ταῖς μεγίσταις ἄν τιμαῖς περιέπειν; εἰ οὖν βούλει τούτῳ ἀρέσκειν, σκεπτέον μέν σοι ποῖα ἐπιστάμενος θεμιστοκλῆς ἱκανός ἐγένετο τήν ἑλλάδα ἐλευθεροῦν, σκεπτέον δέ ποῖά ποτε εἰδώς περικλῆς κράτιστος ἐδόκει τῇ πατρίδι σύμβουλος εἶναι, ἀθρητέον δέ καί πῶς ποτε σόλων φιλοσοφήσας νόμους κρατίστους τῇ πόλει κατέθηκεν, ἐρευνητέον δέ καί ποῖα λακεδαιμόνιοι ἀσκοῦντες κράτιστοι δοκοῦσιν ἡγεμόνες εἶναι: προξενεῖς δέ καί κατάγονται ἀεί παρά σοί οἱ κράτιστοι αὐτῶν. ὡς μέν οὖν σοι ἡ πόλις ταχύ ἄν ἐπιτρέψειεν αὑτήν, εἰ βούλει, εὖ ἴσθι. τά μέγιστα γάρ σοι ὑπάρχει: εὐπατρίδης εἶ, ἱερεύς θεῶν τῶν ἀπ' ἐρεχθέως, οἵ καί ἐπί τόν βάρβαρον σύν ἰάκχῳ ἐστράτευσαν, καί νῦν ἐν τῇ ἑορτῇ ἱεροπρεπέστατος δοκεῖς εἶναι τῶν προγεγενημένων, καί σῶμα ἀξιοπρεπέστατον μέν ἰδεῖν τῆς πόλεως ἔχεις, ἱκανόν δέ μόχθους ὑποφέρειν. εἰ δ' ὑμῖν δοκῶ σπουδαιολογῆσαι μᾶλλον ἤ παρά πότον πρέπει, μηδέ τοῦτο θαυμάζετε. ἀγαθῶν γάρ φύσει καί τῆς ἀρετῆς φιλοτίμως ἐφιεμένων ἀεί ποτε τῇ πόλει συνεραστής ὤν διατελῶ. οἱ μέν δή ἄλλοι περί τῶν ῥηθέντων διελέγοντο, ὁ δ' αὐτόλυκος κατεθεᾶτο τόν καλλίαν. καί ὁ καλλίας δέ παρορῶν εἰς ἐκεῖνον εἶπεν: οὐκοῦν σύ με, ὦ σώκρατες, μαστροπεύσεις πρός τήν πόλιν, ὅπως πράττω τά πολιτικά καί ἀεί ἀρεστός ὦ αὐτῇ; ναί μά δί', ἔφη, ἄν ὁρῶσί γέ σε μή τῷ δοκεῖν ἀλλά τῷ ὄντι ἀρετῆς ἐπιμελούμενον. ἡ μέν γάρ ψευδής δόξα ταχύ ἐλέγχεται ὑπό τῆς πείρας: ἡ δ' ἀληθής ἀνδραγαθία, ἄν μή θεός βλάπτῃ, ἀεί ἐν ταῖς πράξεσι λαμπροτέραν τήν εὔκλειαν συμπαρέχεται. οὗτος μέν δή ὁ λόγος ἐνταῦθα ἔληξεν. αὐτόλυκος δέ (ἤδη γάρ ὥρα ἦν αὐτῷ) ἐξανίστατο εἰς περίπατον: καί ὁ λύκων ὁ πατήρ αὐτῷ συνεξιών ἐπιστραφείς εἶπε: νή τήν ἥραν, ὦ σώκρατες, καλός γε κἀγαθός δοκεῖς μοι ἄνθρωπος εἶναι. ἐκ δέ τούτου πρῶτον μέν θρόνος τις ἔνδον κατετέθη, ἔπειτα δέ ὁ συρακόσιος εἰσελθών εἶπεν: ὦ ἄνδρες, ἀριάδνη εἴσεισιν εἰς τόν ἑαυτῆς τε καί διονύσου θάλαμον: μετά δέ τοῦθ' ἥξει διόνυσος ὑποπεπωκώς παρά θεοῖς καί εἴσεισι πρός αὐτήν, ἔπειτα παιξοῦνται πρός ἀλλήλους. ἐκ τούτου πρῶτον μέν ἡ ἀριάδνη ὡς νύμφη κεκοσμημένη παρῆλθε καί ἐκαθέζετο ἐπί τοῦ θρόνου. οὔπω δέ φαινομένου τοῦ διονύσου ηὐλεῖτο ὁ βακχεῖος ῥυθμός. ἔνθα δή ἠγάσθησαν τόν ὀρχηστοδιδάσκαλον. εὐθύς μέν γάρ ἡ ἀριάδνη ἀκούσασα τοιοῦτόν τι ἐποίησεν ὡς πᾶς ἄν ἔγνω ὅτι ἀσμένη ἤκουσε: καί ὑπήντησε μέν οὔ οὐδέ ἀνέστη, δήλη δ' ἦν μόλις ἠρεμοῦσα. ἐπεί γε μήν κατεῖδεν αὐτήν ὁ διόνυσος, ἐπιχορεύσας ὥσπερ ἄν εἴ τις φιλικώτατα ἐκαθέζετο ἐπί τῶν γονάτων, καί περιλαβών ἐφίλησεν αὐτήν. ἡ δ' αἰδουμένῃ μέν ἐῴκει, ὅμως δέ φιλικῶς ἀντιπεριελάμβανεν. οἱ δέ συμπόται ὁρῶντες ἅμα μέν ἐκρότουν, ἅμα δέ ἐβόων αὖθις. ὡς δέ ὁ διόνυσος ἀνιστάμενος συνανέστησε μεθ' ἑαυτοῦ τήν ἀριάδνην, ἐκ τούτου δή φιλούντων τε καί ἀσπαζομένων ἀλλήλους σχήματα παρῆν θεάσασθαι. οἱ δ' ὁρῶντες ὄντως καλόν μέν τόν διόνυσον, ὡραίαν δέ τήν ἀριάδνην, οὐ σκώπτοντας δέ ἀλλ' ἀληθινῶς τοῖς στόμασι φιλοῦντας, πάντες ἀνεπτερωμένοι ἐθεῶντο. καί γάρ ἤκουον τοῦ διονύσου μέν ἐπερωτῶντος αὐτήν εἰ φιλεῖ αὐτόν, τῆς δέ οὕτως ἐπομνυούσης <ὥστε> μή μόνον τόν διόνυσον ἀλλά καί τούς παρόντας ἅπαντας συνομόσαι ἄν ἦ μήν τόν παῖδα καί τήν παῖδα ὑπ' ἀλλήλων φιλεῖσθαι. ἐῴκεσαν γάρ οὐ δεδιδαγμένοις τά σχήματα ἀλλ' ἐφειμένοις πράττειν ἅ πάλαι ἐπεθύμουν. τέλος δέ οἱ συμπόται ἰδόντες περιβεβληκότας τε ἀλλήλους καί ὡς εἰς εὐνήν ἀπιόντας, οἱ μέν ἄγαμοι γαμεῖν ἐπώμνυσαν, οἱ δέ γεγαμηκότες ἀναβάντες ἐπί τούς ἵππους ἀπήλαυνον πρός τάς ἑαυτῶν γυναῖκας, ὅπως τούτων τύχοιεν. σωκράτης δέ καί τῶν ἄλλων οἱ ὑπομείναντες πρός λύκωνα καί τόν υἱόν σύν καλλίᾳ περιπατήσοντες ἀπῆλθον. αὕτη τοῦ τότε συμποσίου κατάλυσις ἐγένετο. [5] {work} {απολογια σωκρατουσ [προσ τουσ δικαστασ]} σωκράτους δέ ἄξιόν μοι δοκεῖ εἶναι μεμνῆσθαι καί ὡς ἐπειδή ἐκλήθη εἰς τήν δίκην ἐβουλεύσατο περί τε τῆς ἀπολογίας καί τῆς τελευτῆς τοῦ βίου. γεγράφασι μέν οὖν περί τούτου καί ἄλλοι καί πάντες ἔτυχον τῆς μεγαληγορίας αὐτοῦ: ᾧ καί δῆλον ὅτι τῷ ὄντι οὕτως ἐρρήθη ὑπό σωκράτους. ἀλλ' ὅτι ἤδη ἑαυτῷ ἡγεῖτο αἱρετώτερον εἶναι τοῦ βίου θάνατον, τοῦτο οὐ διεσαφήνισαν: ὥστε ἀφρονεστέρα αὐτοῦ φαίνεται εἶναι ἡ μεγαληγορία. ἑρμογένης μέντοι ὁ ἱππονίκου ἑταῖρός τε ἦν αὐτῷ καί ἐξήγγειλε περί αὐτοῦ τοιαῦτα ὥστε πρέπουσαν φαίνεσθαι τήν μεγαληγορίαν αὐτοῦ τῇ διανοίᾳ. ἐκεῖνος γάρ ἔφη ὁρῶν αὐτόν περί πάντων μᾶλλον διαλεγόμενον ἤ περί τῆς δίκης εἰπεῖν: οὐκ ἐχρῆν μέντοι σκοπεῖν, ὦ σώκρατες, καί ὅ τι ἀπολογήσῃ; τόν δέ τό μέν πρῶτον ἀποκρίνασθαι: οὐ γάρ δοκῶ σοι ἀπολογεῖσθαι μελετῶν διαβεβιωκέναι; ἐπεί δ' αὐτόν ἐρέσθαι: πῶς; ὅτι οὐδέν ἄδικον διαγεγένημαι ποιῶν: ἥνπερ νομίζω μελέτην εἶναι καλλίστην ἀπολογίας. ἐπεί δέ αὐτόν πάλιν λέγειν: οὐχ ὁρᾷς τά ἀθηναίων δικαστήρια ὡς πολλάκις μέν οὐδέν ἀδικοῦντας λόγῳ παραχθέντες ἀπέκτειναν, πολλάκις δέ ἀδικοῦντας ἤ ἐκ τοῦ λόγου οἰκτίσαντες ἤ ἐπιχαρίτως εἰπόντας ἀπέλυσαν; ἀλλά ναί μά δία, φάναι αὐτόν, καί δίς ἤδη ἐπιχειρήσαντός μου σκοπεῖν περί τῆς ἀπολογίας ἐναντιοῦταί μοι τό δαιμόνιον. ὡς δέ αὐτόν εἰπεῖν: θαυμαστά λέγεις, τόν δ' αὖ ἀποκρίνασθαι: ἦ θαυμαστόν νομίζεις εἰ καί τῷ θεῷ δοκεῖ ἐμέ βέλτιον εἶναι ἤδη τελευτᾶν; οὐκ οἶσθα ὅτι μέχρι μέν τοῦδε οὐδενί ἀνθρώπων ὑφείμην <ἄν> βέλτιον ἐμοῦ βεβιωκέναι; ὅπερ γάρ ἥδιστόν ἐστιν, ᾔδειν ὁσίως μοι καί δικαίως ἅπαντα τόν βίον βεβιωμένον: ὥστε ἰσχυρῶς ἀγάμενος ἐμαυτόν ταὐτά ηὕρισκον καί τούς ἐμοί συγγιγνομένους γιγνώσκοντας περί ἐμοῦ. νῦν δέ εἰ ἔτι προβήσεται ἡ ἡλικία, οἶδ' ὅτι ἀνάγκη ἔσται τά τοῦ γήρως ἐπιτελεῖσθαι καί ὁρᾶν τε χεῖρον καί ἀκούειν ἧττον καί δυσμαθέστερον εἶναι καί ὧν ἔμαθον ἐπιλησμονέστερον. ἄν δέ αἰσθάνωμαι χείρων γιγνόμενος καί καταμέμφωμαι ἐμαυτόν, πῶς ἄν, εἰπεῖν, ἐγώ ἔτι ἄν ἡδέως βιοτεύοιμι; ἴσως δέ τοι, φάναι αὐτόν, καί ὁ θεός δι' εὐμένειαν προξενεῖ μοι οὐ μόνον τό ἐν καιρῷ τῆς ἡλικίας καταλῦσαι τόν βίον, ἀλλά καί τό ᾗ ῥᾷστα. ἄν γάρ νῦν κατακριθῇ μου, δῆλον ὅτι ἐξέσται μοι τῇ τελευτῇ χρῆσθαι ἥ ῥᾴστη μέν ὑπό τῶν τούτου ἐπιμεληθέντων κέκριται, ἀπραγμονεστάτη δέ τοῖς φίλοις, πλεῖστον δέ πόθον ἐμποιοῦσα τῶν τελευτώντων. ὅταν γάρ ἄσχημον μέν μηδέν μηδέ δυσχερές ἐν ταῖς γνώμαις τῶν παρόντων καταλείπηταί <τις>, ὑγιές δέ τό σῶμα ἔχων καί τήν ψυχήν δυναμένην φιλοφρονεῖσθαι ἀπομαραίνηται, πῶς οὐκ ἀνάγκη τοῦτον ποθεινόν εἶναι; ὀρθῶς δέ οἱ θεοί τότε μου ἠναντιοῦντο, φάναι αὐτόν, τῇ τοῦ λόγου ἐπισκέψει ὅτε ἐδόκει ἡμῖν ζητητέα εἶναι ἐκ παντός τρόπου τά ἀποφευκτικά. εἰ γάρ τοῦτο διεπραξάμην, δῆλον ὅτι ἡτοιμασάμην ἄν ἀντί τοῦ ἤδη λῆξαι τοῦ βίου ἤ νόσοις ἀλγυνόμενος τελευτῆσαι ἤ γήρᾳ, εἰς ὅ πάντα τά χαλεπά συρρεῖ καί μάλα ἔρημα τῶν εὐφροσυνῶν. μά δί', εἰπεῖν αὐτόν, ὦ ἑρμόγενες, ἐγώ ταῦτα οὐδέ προθυμήσομαι, ἀλλ' ὅσων νομίζω τετυχηκέναι καλῶν καί παρά θεῶν καί παρ' ἀνθρώπων, καί ἥν ἐγώ δόξαν ἔχω περί ἐμαυτοῦ, ταύτην ἀναφαίνων εἰ βαρυνῶ τούς δικαστάς, αἱρήσομαι τελευτᾶν μᾶλλον ἤ ἀνελευθέρως τό ζῆν ἔτι προσαιτῶν κερδᾶναι τόν πολύ χείρω βίον ἀντί θανάτου. οὕτως δέ γνόντα αὐτόν ἔφη [εἰπεῖν], ἐπειδή κατηγόρησαν αὐτοῦ οἱ ἀντίδικοι ὡς οὕς μέν ἡ πόλις νομίζει θεούς οὐ νομίζοι, ἕτερα δέ καινά δαιμόνια εἰσφέροι καί τούς νέους διαφθείροι, παρελθόντα εἰπεῖν: ἀλλ' ἐγώ, ὦ ἄνδρες, τοῦτο μέν πρῶτον θαυμάζω μελήτου, ὅτῳ ποτέ γνούς λέγει ὡς ἐγώ οὕς ἡ πόλις νομίζει θεούς οὐ νομίζω: ἐπεί θύοντά γέ με ἐν ταῖς κοιναῖς ἑορταῖς καί ἐπί τῶν δημοσίων βωμῶν καί οἱ ἄλλοι οἱ παρατυγχάνοντες ἑώρων καί αὐτός μέλητος, εἰ ἐβούλετο. καινά γε μήν δαιμόνια πῶς ἄν ἐγώ εἰσφέροιμι λέγων ὅτι θεοῦ μοι φωνή φαίνεται σημαίνουσα ὅ τι χρή ποιεῖν; καί γάρ οἱ φθόγγοις οἰωνῶν καί οἱ φήμαις ἀνθρώπων χρώμενοι φωναῖς δήπου τεκμαίρονται. βροντάς δέ ἀμφιλέξει τις ἤ μή φωνεῖν ἤ μή μέγιστον οἰωνιστήριον εἶναι; ἡ δέ πυθοῖ ἐν τῷ τρίποδι ἱέρεια οὐ καί αὐτή φωνῇ τά παρά τοῦ θεοῦ διαγγέλλει; ἀλλά μέντοι καί τό προειδέναι γε τόν θεόν τό μέλλον καί τό προσημαίνειν ᾧ βούλεται, καί τοῦτο, ὥσπερ ἐγώ φημι, οὕτω πάντες καί λέγουσι καί νομίζουσιν. ἀλλ' οἱ μέν οἰωνούς τε καί φήμας καί συμβόλους τε καί μάντεις ὀνομάζουσι τούς προσημαίνοντας εἶναι, ἐγώ δέ τοῦτο δαιμόνιον καλῷ καί οἶμαι οὕτως ὀνομάζων καί ἀληθέστερα καί ὁσιώτερα λέγειν τῶν τοῖς ὄρνισιν ἀνατιθέντων τήν τῶν θεῶν δύναμιν. ὥς γε μήν οὐ ψεύδομαι κατά τοῦ θεοῦ καί τοῦτ' ἔχω τεκμήριον: καί γάρ τῶν φίλων πολλοῖς δή ἐξαγγείλας τά τοῦ θεοῦ συμβουλεύματα οὐδεπώποτε ψευσάμενος ἐφάνην. ἐπεί δέ ταῦτα ἀκούοντες οἱ δικασταί ἐθορύβουν, οἱ μέν ἀπιστοῦντες τοῖς λεγομένοις, οἱ δέ καί φθονοῦντες, εἰ καί παρά θεῶν μειζόνων ἤ αὐτοί τυγχάνοι, πάλιν εἰπεῖν τόν σωκράτην: ἄγε δή ἀκούσατε καί ἄλλα, ἵνα ἔτι μᾶλλον οἱ βουλόμενοι ὑμῶν ἀπιστῶσι τῷ ἐμέ τετιμῆσθαι ὑπό δαιμόνων. χαιρεφῶντος γάρ ποτε ἐπερωτῶντος ἐν δελφοῖς περί ἐμοῦ πολλῶν παρόντων ἀνεῖλεν ὁ ἀπόλλων μηδένα εἶναι ἀνθρώπων ἐμοῦ μήτε ἐλευθεριώτερον μήτε δικαιότερον μήτε σωφρονέστερον. ὡς δ' αὖ ταῦτ' ἀκούσαντες οἱ δικασταί ἔτι μᾶλλον εἰκότως ἐθορύβουν, αὖθις εἰπεῖν τόν σωκράτην: ἀλλά μείζω μέν, ὦ ἄνδρες, εἶπεν ὁ θεός ἐν χρησμοῖς περί λυκούργου τοῦ λακεδαιμονίοις νομοθετήσαντος ἤ περί ἐμοῦ. λέγεται γάρ εἰς τόν ναόν εἰσιόντα προσειπεῖν αὐτόν: φροντίζω πότερα θεόν σε εἴπω ἤ ἄνθρωπον. ἐμέ δέ θεῷ μέν οὐκ εἴκασεν, ἀνθρώπων δέ πολλῷ προέκρινεν ὑπερφέρειν. ὅμως δέ ὑμεῖς μηδέ ταῦτ' εἰκῇ πιστεύσητε τῷ θεῷ, ἀλλά καθ' ἕν ἕκαστον ἐπισκοπεῖτε ὧν εἶπεν ὁ θεός. τίνα μέν γάρ ἐπίστασθε ἧττον ἐμοῦ δουλεύοντα ταῖς τοῦ σώματος ἐπιθυμίαις; τίνα δέ ἀνθρώπων ἐλευθεριώτερον, ὅς παρ' οὐδενός οὔτε δῶρα οὔτε μισθόν δέχομαι; δικαιότερον δέ τίνα ἄν εἰκότως νομίσαιτε τοῦ πρός τά παρόντα συνηρμοσμένου, ὡς τῶν ἀλλοτρίων μηδενός προσδεῖσθαι; σοφόν δέ πῶς οὐκ ἄν τις εἰκότως ἄνδρα φήσειεν εἶναι ὅς ἐξ ὅτουπερ ξυνιέναι τά λεγόμενα ἠρξάμην οὐπώποτε διέλειπον καί ζητῶν καί μανθάνων ὅ τι ἐδυνάμην ἀγαθόν; ὡς δέ οὐ μάτην ἐπόνουν οὐ δοκεῖ ὑμῖν καί τάδε τεκμήρια εἶναι, τό πολλούς μέν πολίτας τῶν ἀρετῆς ἐφιεμένων, πολλούς δέ ξένων, ἐκ πάντων προαιρεῖσθαι ἐμοί ξυνεῖναι; ἐκείνου δέ τί φήσομεν αἴτιον εἶναι, τοῦ πάντας εἰδέναι ὅτι ἐγώ ἥκιστ' ἄν ἔχοιμι χρήματα ἀντιδιδόναι, ὅμως πολλούς ἐπιθυμεῖν ἐμοί τι δωρεῖσθαι; τό δ' ἐμέ μέν μηδ' ὑφ' ἑνός ἀπαιτεῖσθαι εὐεργεσίας, ἐμοί δέ πολλούς ὁμολογεῖν χάριτας ὀφείλειν; τό δ' ἐν τῇ πολιορκίᾳ τούς μέν ἄλλους οἰκτίρειν ἑαυτούς, ἐμέ δέ μηδέν ἀπορώτερον διάγειν ἤ ὅτε τά μάλιστα ἡ πόλις ηὐδαιμόνει; τό δέ τούς ἄλλους μέν τάς εὐπαθείας ἐκ τῆς ἀγορᾶς πολυτελεῖς πορίζεσθαι, ἐμέ δέ ἐκ τῆς ψυχῆς ἄνευ δαπάνης ἡδίους ἐκείνων μηχανᾶσθαι; εἴ γε μήν ὅσα εἴρηκα περί ἐμαυτοῦ μηδείς δύναιτ' ἄν ἐξελέγξαι με ὡς ψεύδομαι, πῶς οὐκ ἄν ἤδη δικαίως καί ὑπό θεῶν καί ὑπ' ἀνθρώπων ἐπαινοίμην; ἀλλ' ὅμως σύ με φῄς, ὦ μέλητε, τοιαῦτα ἐπιτηδεύοντα τούς νέους διαφθείρειν; καίτοι ἐπιστάμεθα μέν δήπου τίνες εἰσί νέων διαφθοραί: σύ δέ εἰπέ εἴ τινα οἶσθα ὑπ' ἐμοῦ γεγενημένον ἤ ἐξ εὐσεβοῦς ἀνόσιον ἤ ἐκ σώφρονος ὑβριστήν ἤ ἐξ εὐδιαίτου πολυδάπανον ἤ [ὡς] ἐκ μετριοπότου οἰνόφλυγα ἤ ἐκ φιλοπόνου μαλακόν ἤ ἄλλης πονηρᾶς ἡδονῆς ἡττημένον. ἀλλά ναί μά δί', ἔφη ὁ μέλητος, ἐκείνους οἶδα οὕς σύ πέπεικας σοί πείθεσθαι μᾶλλον ἤ τοῖς γειναμένοις. ὁμολογῶ, φάναι τόν σωκράτην, περί γε παιδείας: τοῦτο γάρ ἴσασιν ἐμοί μεμεληκός. περί δέ ὑγιείας τοῖς ἰατροῖς μᾶλλον οἱ ἄνθρωποι πείθονται ἤ τοῖς γονεῦσι: καί ἐν ταῖς ἐκκλησίαις γε πάντες δήπου οἱ ἀθηναῖοι τοῖς φρονιμώτατα λέγουσι πείθονται μᾶλλον ἤ τοῖς προσήκουσιν. οὐ γάρ δή καί στρατηγούς αἱρεῖσθε καί πρό πατέρων καί πρό ἀδελφῶν, καί ναί μά δία γε ὑμεῖς πρό ὑμῶν αὐτῶν, οὕς ἄν ἡγῆσθε περί τῶν πολεμικῶν φρονιμωτάτους εἶναι; οὕτω γάρ, φάναι τόν μέλητον, ὦ σώκρατες, καί συμφέρει καί νομίζεται. οὐκοῦν, εἰπεῖν τόν σωκράτην, θαυμαστόν καί τοῦτό σοι δοκεῖ εἶναι, τό ἐν μέν ταῖς ἄλλαις πράξεσι μή μόνον ἰσομοιρίας τυγχάνειν τούς κρατίστους, ἀλλά καί προτετιμῆσθαι, ἐμέ δέ, <ὅτι> περί τοῦ μεγίστου ἀγαθοῦ ἀνθρώποις περί παιδείας, βέλτιστος εἶναι ὑπό τινων προκρίνομαι, τούτου ἕνεκα θανάτου ὑπό σοῦ διώκεσθαι; ἐρρήθη μέν δῆλον ὅτι τούτων πλείω ὑπό τε αὐτοῦ καί τῶν συναγορευόντων φίλων αὐτῷ. ἀλλ' ἐγώ οὐ τά πάντα εἰπεῖν τά ἐκ τῆς δίκης ἐσπούδασα, ἀλλ' ἤρκεσέ μοι δηλῶσαι ὅτι σωκράτης τό μέν μήτε περί θεούς ἀσεβῆσαι μήτε περί ἀνθρώπους ἄδικος φανῆναι περί παντός ἐποιεῖτο: τό δέ μή ἀποθανεῖν οὐκ ᾤετο λιπαρητέον εἶναι, ἀλλά καί καιρόν ἤδη ἐνόμιζεν ἑαυτῷ τελευτᾶν. ὅτι δέ οὕτως ἐγίγνωσκε καταδηλότερον ἐγένετο, ἐπειδή καί ἡ δίκη κατεψηφίσθη. πρῶτον μέν γάρ κελευόμενος ὑποτιμᾶσθαι οὔτε αὐτός ὑπετιμήσατο οὔτε τούς φίλους εἴασεν, ἀλλά καί ἔλεγεν ὅτι τό ὑποτιμᾶσθαι ὁμολογοῦντος εἴη ἀδικεῖν. ἔπειτα τῶν ἑταίρων ἐκκλέψαι βουλομένων αὐτόν οὐκ ἐφείπετο, ἀλλά καί ἐπισκῶψαι ἐδόκει ἐρόμενος εἴ που εἰδεῖέν τι χωρίον ἔξω τῆς ἀττικῆς ἔνθα οὐ προσβατόν θανάτῳ. ὡς δέ τέλος εἶχεν ἡ δίκη, εἰπεῖν αὐτόν: ἀλλ', ὦ ἄνδρες, τούς μέν διδάσκοντας τούς μάρτυρας ὡς χρή ἐπιορκοῦντας καταψευδομαρτυρεῖν ἐμοῦ καί τούς πειθομένους τούτοις ἀνάγκη ἐστί πολλήν ἑαυτοῖς συνειδέναι ἀσέβειαν καί ἀδικίαν: ἐμοί δέ τί προσήκει νῦν μεῖον φρονεῖν ἤ πρίν κατακριθῆναι, μηδέν ἐλεγχθέντι ὡς πεποίηκά τι ὧν ἐγράψαντό με; οὐδέ γάρ ἔγωγε ἀντί διός καί ἥρας καί τῶν σύν τούτοις θεῶν οὔτε θύων τισί καινοῖς δαίμοσιν οὔτε ὀμνύς οὔτε νομίζων ἄλλους θεούς ἀναπέφηνα. τούς γε μήν νέους πῶς ἄν διαφθείροιμι καρτερίαν καί εὐτέλειαν προσεθίζων; ἐφ' οἷς γε μήν ἔργοις κεῖται θάνατος ἡ ζημία, ἱεροσυλίᾳ, τοιχωρυχίᾳ, ἀνδραποδίσει, πόλεως προδοσίᾳ, οὐδ' αὐτοί οἱ ἀντίδικοι τούτων πρᾶξαί τι κατ' ἐμοῦ φασιν. ὥστε θαυμαστόν ἔμοιγε δοκεῖ εἶναι ὅπως ποτέ ἐφάνη ὑμῖν τοῦ θανάτου ἔργον ἄξιον ἐμοί εἰργασμένον. ἀλλ' οὐδέ μέντοι ὅτι ἀδίκως ἀποθνῄσκω, διά τοῦτο μεῖον φρονητέον: οὐ γάρ ἐμοί ἀλλά τοῖς καταγνοῦσι τοῦτο αἰσχρόν [γάρ] ἐστι. παραμυθεῖται δ' ἔτι με καί παλαμήδης ὁ παραπλησίως ἐμοί τελευτήσας: ἔτι γάρ καί νῦν πολύ καλλίους ὕμνους παρέχεται ὀδυσσέως τοῦ ἀδίκως ἀποκτείναντος αὐτόν: οἶδ' ὅτι καί ἐμοί μαρτυρήσεται ὑπό τε τοῦ ἐπιόντος καί ὑπό τοῦ παρεληλυθότος χρόνου ὅτι ἠδίκησα μέν οὐδένα πώποτε οὐδέ πονηρότερον ἐποίησα, εὐηργέτουν δέ τούς ἐμοί διαλεγομένους προῖκα διδάσκων ὅ τι ἐδυνάμην ἀγαθόν. εἰπών δέ ταῦτα μάλα ὁμολογουμένως δή τοῖς εἰρημένοις ἀπῄει καί ὄμμασι καί σχήματι καί βαδίσματι φαιδρός. ὡς δέ ᾔσθετο ἄρα τούς παρεπομένους δακρύοντας, τί τοῦτο; εἰπεῖν αὐτόν, ἦ ἄρτι δακρύετε; οὐ γάρ πάλαι ἴστε ὅτι ἐξ ὅτουπερ ἐγενόμην κατεψηφισμένος ἦν μου ὑπό τῆς φύσεως ὁ θάνατος; ἀλλά μέντοι εἰ μέν ἀγαθῶν ἐπιρρεόντων προαπόλλυμαι, δῆλον ὅτι ἐμοί καί τοῖς ἐμοῖς εὔνοις λυπητέον: εἰ δέ χαλεπῶν προσδοκωμένων καταλύω τόν βίον, ἐγώ μέν οἶμαι ὡς εὐπραγοῦντος ἐμοῦ πᾶσιν ὑμῖν εὐθυμητέον εἶναι. παρών δέ τις ἀπολλόδωρος, ἐπιθυμητής μέν ὤν ἰσχυρῶς αὐτοῦ, ἄλλως δ' εὐήθης, εἶπεν ἄρα: ἀλλά τοῦτο ἔγωγε, ὦ σώκρατες, χαλεπώτατα φέρω ὅτι ὁρῶ σε ἀδίκως ἀποθνῄσκοντα. τόν δέ λέγεται καταψήσαντα αὐτοῦ τήν κεφαλήν εἰπεῖν: σύ δέ, ὦ φίλτατε ἀπολλόδωρε, μᾶλλον ἐβούλου με ὁρᾶν δικαίως ἤ ἀδίκως ἀποθνῄσκοντα; καί ἅμα ἐπιγελάσαι. λέγεται δέ καί ἄνυτον παριόντα ἰδών εἰπεῖν: ἀλλ' ὁ μέν ἀνήρ ὅδε κυδρός, ὡς μέγα τι καί καλόν διαπεπραγμένος, εἰ ἀπέκτονέ με, ὅτι αὐτόν τῶν μεγίστων ὑπό τῆς πόλεως ὁρῶν ἀξιούμενον οὐκ ἔφην χρῆναι τόν υἱόν περί βύρσας παιδεύειν. ὡς μοχθηρός οὗτος, ἔφη, ὅς οὐκ ἔοικεν εἰδέναι ὅτι ὁπότερος ἡμῶν καί συμφορώτερα καί καλλίω εἰς τόν ἀεί χρόνον διαπέπρακται, οὗτός ἐστι καί ὁ νικῶν. ἀλλά μέντοι, φάναι αὐτόν, ἀνέθηκε μέν καί ὅμηρος ἔστιν οἷς τῶν ἐν καταλύσει τοῦ βίου προγιγνώσκειν τά μέλλοντα, βούλομαι δέ καί ἐγώ χρησμῳδῆσαί τι. συνεγενόμην γάρ ποτε βραχέα τῷ ἀνύτου υἱῷ, καί ἔδοξέ μοι οὐκ ἄρρωστος τήν ψυχήν εἶναι: ὥστε φημί αὐτόν ἐπί τῇ δουλοπρεπεῖ διατριβῇ ἥν ὁ πατήρ αὐτῷ παρεσκεύακεν οὐ διαμενεῖν: διά δέ τό μηδένα ἔχειν σπουδαῖον ἐπιμελητήν προσπεσεῖσθαί τινι αἰσχρᾷ ἐπιθυμίᾳ, καί προβήσεσθαι μέντοι πόρρω μοχθηρίας. ταῦτα δ' εἰπών οὐκ ἐψεύσατο, ἀλλ' ὁ νεανίσκος ἡσθείς οἴνῳ οὔτε νυκτός οὔτε ἡμέρας ἐπαύετο πίνων, καί τέλος οὔτε τῇ ἑαυτοῦ πόλει οὔτε τοῖς φίλοις οὔτε αὑτῷ ἄξιος οὐδενός ἐγένετο. ἄνυτος μέν δή διά τήν τοῦ υἱοῦ πονηράν παιδείαν καί διά τήν αὑτοῦ ἀγνωμοσύνην ἔτι καί τετελευτηκώς τυγχάνει κακοδοξίας. σωκράτης δέ διά τό μεγαλύνειν ἑαυτόν ἐν τῷ δικαστηρίῳ φθόνον ἐπαγόμενος μᾶλλον καταψηφίσασθαι ἑαυτοῦ ἐποίησε τούς δικαστάς. ἐμοί μέν οὖν δοκεῖ θεοφιλοῦς μοίρας τετυχηκέναι: τοῦ μέν γάρ βίου τό χαλεπώτατον ἀπέλιπε, τῶν δέ θανάτων τοῦ ῥᾴστου ἔτυχεν. ἐπεδείξατο δέ τῆς ψυχῆς τήν ῥώμην: ἐπεί γάρ ἔγνω τοῦ ἔτι ζῆν τό τεθνάναι αὐτῷ κρεῖττον εἶναι, ὥσπερ οὐδέ πρός τἆλλα τἀγαθά προσάντης ἦν, οὐδέ πρός τόν θάνατον ἐμαλακίσατο, ἀλλ' ἱλαρῶς καί προσεδέχετο αὐτόν καί ἐπετελέσατο. ἐγώ μέν δή κατανοῶν τοῦ ἀνδρός τήν τε σοφίαν καί τήν γενναιότητα οὔτε μή μεμνῆσθαι δύναμαι αὐτοῦ οὔτε μεμνημένος μή οὐκ ἐπαινεῖν. εἰ δέ τις τῶν ἀρετῆς ἐφιεμένων ὠφελιμωτέρῳ τινί σωκράτους συνεγένετο, ἐκεῖνον ἐγώ τόν ἄνδρα ἀξιομακαριστότατον νομίζω. [7] {work} {κυρου παιδειασ α} ἔννοιά ποθ' ἡμῖν ἐγένετο ὅσαι δημοκρατίαι κατελύθησαν ὑπό τῶν ἄλλως πως βουλομένων πολιτεύεσθαι μᾶλλον ἤ ἐν δημοκρατίᾳ, ὅσαι τ' αὖ μοναρχίαι, ὅσαι τε ὀλιγαρχίαι ἀνῄρηνται ἤδη ὑπό δήμων, καί ὅσοι τυραννεῖν ἐπιχειρήσαντες οἱ μέν αὐτῶν καί ταχύ πάμπαν κατελύθησαν, οἱ δέ κἄν ὁποσονοῦν χρόνον ἄρχοντες διαγένωνται, θαυμάζονται ὡς σοφοί τε καί εὐτυχεῖς ἄνδρες γεγενημένοι. πολλούς δ' ἐδοκοῦμεν καταμεμαθηκέναι καί ἐν ἰδίοις οἴκοις τούς μέν ἔχοντας καί πλείονας οἰκέτας, τούς δέ καί πάνυ ὀλίγους, καί ὅμως οὐδέ τοῖς ὀλίγοις τούτοις πάνυ τι δυναμένους χρῆσθαι πειθομένοις τούς δεσπότας. ἔτι δέ πρός τούτοις ἐνενοοῦμεν ὅτι ἄρχοντες μέν εἰσι καί οἱ βουκόλοι τῶν βοῶν καί οἱ ἱπποφορβοί τῶν ἵππων, καί πάντες δέ οἱ καλούμενοι νομεῖς ὧν ἄν ἐπιστατῶσι ζῴων εἰκότως ἄν ἄρχοντες τούτων νομίζοιντο: πάσας τοίνυν ταύτας τάς ἀγέλας ἐδοκοῦμεν ὁρᾶν μᾶλλον ἐθελούσας πείθεσθαι τοῖς νομεῦσιν ἤ τούς ἀνθρώπους τοῖς ἄρχουσι. πορεύονταί τε γάρ αἱ ἀγέλαι ᾗ ἄν αὐτάς εὐθύνωσιν οἱ νομεῖς, νέμονταί τε χωρία ἐφ' ὁποῖα ἄν αὐτάς ἐπάγωσιν, ἀπέχονταί τε ὧν ἄν αὐτάς ἀπείργωσι: καί τοῖς καρποῖς τοίνυν τοῖς γιγνομένοις ἐξ αὐτῶν ἐῶσι τούς νομέας χρῆσθαι οὕτως ὅπως ἄν αὐτοί βούλωνται. ἔτι τοίνυν οὐδεμίαν πώποτε ἀγέλην ᾐσθήμεθα συστᾶσαν ἐπί τόν νομέα οὔτε ὡς μή πείθεσθαι οὔτε ὡς μή ἐπιτρέπειν τῷ καρπῷ χρῆσθαι, ἀλλά καί χαλεπώτεραί εἰσιν αἱ ἀγέλαι πᾶσι τοῖς ἀλλοφύλοις ἤ τοῖς ἄρχουσί τε καί ὠφελουμένοις ἀπ' αὐτῶν: ἄνθρωποι δέ ἐπ' οὐδένας μᾶλλον συνίστανται ἤ ἐπί τούτους οὕς ἄν αἴσθωνται ἄρχειν αὑτῶν ἐπιχειροῦντας. ὅτε μέν δή ταῦτα ἐνεθυμούμεθα, οὕτως ἐγιγνώσκομεν περί αὐτῶν, ὡς ἀνθρώπῳ πεφυκότι πάντων τῶν ἄλλων ῥᾷον εἴη ζῴων ἤ ἀνθρώπων ἄρχειν. ἐπειδή δέ ἐνενοήσαμεν ὅτι κῦρος ἐγένετο πέρσης, ὅς παμπόλλους μέν ἀνθρώπους ἐκτήσατο πειθομένους αὑτῷ, παμπόλλας δέ πόλεις, πάμπολλα δέ ἔθνη, ἐκ τούτου δή ἠναγκαζόμεθα μετανοεῖν μή οὔτε τῶν ἀδυνάτων οὔτε τῶν χαλεπῶν ἔργων ᾖ τό ἀνθρώπων ἄρχειν, ἤν τις ἐπισταμένως τοῦτο πράττῃ. κύρῳ γοῦν ἴσμεν ἐθελήσαντας πείθεσθαι τούς μέν ἀπέχοντας παμπόλλων ἡμερῶν ὁδόν, τούς δέ καί μηνῶν, τούς δέ οὐδ' ἑωρακότας πώποτ' αὐτόν, τούς δέ καί εὖ εἰδότας ὅτι οὐδ' ἄν ἴδοιεν, καί ὅμως ἤθελον αὐτῷ ὑπακούειν. καί γάρ τοι τοσοῦτον διήνεγκε τῶν ἄλλων βασιλέων, καί τῶν πατρίους ἀρχάς παρειληφότων καί τῶν δι' ἑαυτῶν κτησαμένων, ὥσθ' ὁ μέν σκύθης καίπερ παμπόλλων ὄντων σκυθῶν ἄλλου μέν οὐδενός δύναιτ' ἄν ἔθνους ἐπάρξαι, ἀγαπῴη δ' ἄν εἰ τοῦ ἑαυτοῦ ἔθνους ἄρχων διαγένοιτο, καί ὁ θρᾷξ θρᾳκῶν καί ὁ ἰλλυριός ἰλλυριῶν, καί τἆλλα δέ ὡσαύτως ἔθνη ἀκούομεν τά γοῦν ἐν τῇ εὐρώπῃ ἔτι καί νῦν αὐτόνομα εἶναι [λέγεται] καί λελύσθαι ἀπ' ἀλλήλων: κῦρος δέ παραλαβών ὡσαύτως οὕτω καί τά ἐν τῇ ἀσίᾳ ἔθνη αὐτόνομα ὄντα ὁρμηθείς σύν ὀλίγῃ περσῶν στρατιᾷ ἑκόντων μέν ἡγήσατο μήδων, ἑκόντων δέ ὑρκανίων, κατεστρέψατο δέ σύρους, ἀσσυρίους, ἀραβίους, καππαδόκας, φρύγας ἀμφοτέρους, λυδούς, κᾶρας, φοίνικας, βαβυλωνίους, ἦρξε δέ βακτρίων καί ἰνδῶν καί κιλίκων, ὡσαύτως δέ σακῶν καί παφλαγόνων καί μαγαδιδῶν, καί ἄλλων δέ παμπόλλων ἐθνῶν, ὧν οὐδ' ἄν τά ὀνόματα ἔχοι τις εἰπεῖν, ἐπῆρξε δέ καί ἑλλήνων τῶν ἐν τῇ ἀσίᾳ, καταβάς δ' ἐπί θάλατταν καί κυπρίων καί αἰγυπτίων. καί τοίνυν τούτων τῶν ἐθνῶν ἦρξεν οὔτε αὐτῷ ὁμογλώττων ὄντων οὔτε ἀλλήλοις, καί ὅμως ἐδυνάσθη ἐφικέσθαι μέν ἐπί τοσαύτην γῆν τῷ ἀφ' ἑαυτοῦ φόβῳ, ὥστε καταπλῆξαι πάντας καί μηδένα ἐπιχειρεῖν αὐτῷ, ἐδυνάσθη δέ ἐπιθυμίαν ἐμβαλεῖν τοσαύτην τοῦ [πάντας] αὐτῷ χαρίζεσθαι ὥστε ἀεί τῇ αὐτοῦ γνώμῃ ἀξιοῦν κυβερνᾶσθαι, ἀνηρτήσατο δέ τοσαῦτα φῦλα ὅσα καί διελθεῖν ἔργον ἐστίν, ὅποι ἄν ἄρξηταί τις πορεύεσθαι ἀπό τῶν βασιλείων, ἤν τε πρός ἕω ἤν τε πρός ἑσπέραν ἤν τε πρός ἄρκτον ἤν τε πρός μεσημβρίαν. ἡμεῖς μέν δή ὡς ἄξιον ὄντα θαυμάζεσθαι τοῦτον τόν ἄνδρα ἐσκεψάμεθα τίς ποτ' ὤν γενεάν καί ποίαν τινά φύσιν ἔχων καί ποίᾳ τινί παιδευθείς παιδείᾳ τοσοῦτον διήνεγκεν εἰς τό ἄρχειν ἀνθρώπων. ὅσα οὖν καί ἐπυθόμεθα καί ᾐσθῆσθαι δοκοῦμεν περί αὐτοῦ, ταῦτα πειρασόμεθα διηγήσασθαι. πατρός μέν δή ὁ κῦρος λέγεται γενέσθαι καμβύσου περσῶν βασιλέως: ὁ δέ καμβύσης οὗτος τοῦ περσειδῶν γένους ἦν: οἱ δέ περσεῖδαι ἀπό περσέως κλῄζονται: μητρός δέ ὁμολογεῖται μανδάνης γενέσθαι: ἡ δέ μανδάνη αὕτη ἀστυάγους ἦν θυγάτηρ τοῦ μήδων γενομένου βασιλέως. φῦναι δέ ὁ κῦρος λέγεται καί ᾄδεται ἔτι καί νῦν ὑπό τῶν βαρβάρων εἶδος μέν κάλλιστος, ψυχήν δέ φιλανθρωπότατος καί φιλομαθέστατος καί φιλοτιμότατος, ὥστε πάντα μέν πόνον ἀνατλῆναι, πάντα δέ κίνδυνον ὑπομεῖναι τοῦ ἐπαινεῖσθαι ἕνεκα. φύσιν μέν δή τῆς μορφῆς καί τῆς ψυχῆς τοιαύτην ἔχων διαμνημονεύεται: ἐπαιδεύθη γε μήν ἐν περσῶν νόμοις: οὗτοι δέ δοκοῦσιν οἱ νόμοι ἄρχεσθαι τοῦ κοινοῦ ἀγαθοῦ ἐπιμελούμενοι οὐκ ἔνθενπερ ἐν ταῖς πλείσταις πόλεσιν ἄρχονται. αἱ μέν γάρ πλεῖσται πόλεις ἀφεῖσαι παιδεύειν ὅπως τις ἐθέλει τούς ἑαυτοῦ παῖδας, καί αὐτούς τούς πρεσβυτέρους ὅπως ἐθέλουσι διάγειν, ἔπειτα προστάττουσιν αὐτοῖς μή κλέπτειν μηδέ ἁρπάζειν, μή βίᾳ εἰς οἰκίαν παριέναι, μή παίειν ὅν μή δίκαιον, μή μοιχεύειν, μή ἀπειθεῖν ἄρχοντι, καί τἆλλα τά τοιαῦτα ὡσαύτως: ἤν δέ τις τούτων τι παραβαίνῃ, ζημίαν αὐτοῖς ἐπέθεσαν. οἱ δέ περσικοί νόμοι προλαβόντες ἐπιμέλονται ὅπως τήν ἀρχήν μή τοιοῦτοι ἔσονται οἱ πολῖται οἷοι πονηροῦ τινος ἤ αἰσχροῦ ἔργου ἐφίεσθαι. ἐπιμέλονται δέ ὧδε. ἔστιν αὐτοῖς ἐλευθέρα ἀγορά καλουμένη, ἔνθα τά τε βασίλεια καί τἆλλα ἀρχεῖα πεποίηται. ἐντεῦθεν τά μέν ὤνια καί οἱ ἀγοραῖοι καί αἱ τούτων φωναί καί ἀπειροκαλίαι ἀπελήλανται εἰς ἄλλον τόπον, ὡς μή μιγνύηται ἡ τούτων τύρβη τῇ τῶν πεπαιδευμένων εὐκοσμίᾳ. διῄρηται δέ αὕτη ἡ ἀγορά [ἡ περί τά ἀρχεῖα] τέτταρα μέρη: τούτων δ' ἔστιν ἕν μέν παισίν, ἕν δέ ἐφήβοις, ἄλλο τελείοις ἀνδράσιν, ἄλλο τοῖς ὑπέρ τά στρατεύσιμα ἔτη γεγονόσι. νόμῳ δ' εἰς τάς ἑαυτῶν χώρας ἕκαστοι τούτων πάρεισιν, οἱ μέν παῖδες ἅμα τῇ ἡμέρᾳ καί οἱ τέλειοι ἄνδρες, οἱ δέ γεραίτεροι ἡνίκ' ἄν ἑκάστῳ προχωρῇ, πλήν ἐν ταῖς τεταγμέναις ἡμέραις, ἐν αἷς αὐτούς δεῖ παρεῖναι. οἱ δέ ἔφηβοι καί κοιμῶνται περί τά ἀρχεῖα σύν τοῖς γυμνητικοῖς ὅπλοις πλήν τῶν γεγαμηκότων: οὗτοι δέ οὔτε ἐπιζητοῦνται, ἤν μή προρρηθῇ παρεῖναι, οὔτε πολλάκις ἀπεῖναι καλόν. ἄρχοντες δ' ἐφ' ἑκάστῳ τούτων τῶν μερῶν εἰσι δώδεκα: δώδεκα γάρ καί περσῶν φυλαί διῄρηνται. καί ἐπί μέν τοῖς παισίν ἐκ τῶν γεραιτέρων ᾑρημένοι εἰσίν οἵ ἄν δοκῶσι τούς παῖδας βελτίστους ἀποδεικνύναι: ἐπί δέ τοῖς ἐφήβοις ἐκ τῶν τελείων ἀνδρῶν οἵ ἄν αὖ τούς ἐφήβους βελτίστους δοκῶσι παρέχειν: ἐπί δέ τοῖς τελείοις ἀνδράσιν οἵ ἄν δοκῶσι παρέχειν αὐτούς μάλιστα τά τεταγμένα ποιοῦντας καί τά παραγγελλόμενα ὑπό τῆς μεγίστης ἀρχῆς: εἰσί δέ καί τῶν γεραιτέρων προστάται ᾑρημένοι, οἵ προστατεύουσιν ὅπως καί οὗτοι τά καθήκοντα ἀποτελῶσιν. ἅ δέ ἑκάστῃ ἡλικίᾳ προστέτακται ποιεῖν διηγησόμεθα, ὡς μᾶλλον δῆλον γένηται ᾗ ἐπιμέλονται ὡς ἄν βέλτιστοι εἶεν οἱ πολῖται. οἱ μέν δή παῖδες εἰς τά διδασκαλεῖα φοιτῶντες διάγουσι μανθάνοντες δικαιοσύνην: καί λέγουσιν ὅτι ἐπί τοῦτο ἔρχονται ὥσπερ παρ' ἡμῖν ὅτι γράμματα μαθησόμενοι. οἱ δ' ἄρχοντες αὐτῶν διατελοῦσι τό πλεῖστον τῆς ἡμέρας δικάζοντες αὐτοῖς. γίγνεται γάρ δή καί παισί πρός ἀλλήλους ὥσπερ ἀνδράσιν ἐγκλήματα καί κλοπῆς καί ἁρπαγῆς καί βίας καί ἀπάτης καί κακολογίας καί ἄλλων οἵων δή εἰκός. οὕς δ' ἄν γνῶσι τούτων τι ἀδικοῦντας, τιμωροῦνται. κολάζουσι δέ καί ὅν ἄν ἀδίκως ἐγκαλοῦντα εὑρίσκωσι. δικάζουσι δέ καί ἐγκλήματος οὗ ἕνεκα ἄνθρωποι μισοῦσι μέν ἀλλήλους μάλιστα, δικάζονται δέ ἥκιστα, ἀχαριστίας, καί ὅν ἄν γνῶσι δυνάμενον μέν χάριν ἀποδιδόναι, μή ἀποδιδόντα δέ, κολάζουσι καί τοῦτον ἰσχυρῶς. οἴονται γάρ τούς ἀχαρίστους καί περί θεούς ἄν μάλιστα ἀμελῶς ἔχειν καί περί γονέας καί πατρίδα καί φίλους. ἕπεσθαι δέ δοκεῖ μάλιστα τῇ ἀχαριστίᾳ ἡ ἀναισχυντία: καί γάρ αὕτη μεγίστη δοκεῖ εἶναι ἐπί πάντα τά αἰσχρά ἡγεμών. διδάσκουσι δέ τούς παῖδας καί σωφροσύνην: μέγα δέ συμβάλλεται εἰς τό μανθάνειν σωφρονεῖν αὐτούς ὅτι καί τούς πρεσβυτέρους ὁρῶσιν ἀνά πᾶσαν ἡμέραν σωφρόνως διάγοντας. διδάσκουσι δέ αὐτούς καί πείθεσθαι τοῖς ἄρχουσι: μέγα δέ καί εἰς τοῦτο συμβάλλεται ὅτι ὁρῶσι τούς πρεσβυτέρους πειθομένους τοῖς ἄρχουσιν ἰσχυρῶς. διδάσκουσι δέ καί ἐγκράτειαν γαστρός καί ποτοῦ: μέγα δέ καί εἰς τοῦτο συμβάλλεται ὅτι ὁρῶσι τούς πρεσβυτέρους οὐ πρόσθεν ἀπιόντας γαστρός ἕνεκα πρίν ἄν ἀφῶσιν οἱ ἄρχοντες, καί ὅτι οὐ παρά μητρί σιτοῦνται οἱ παῖδες, ἀλλά παρά τῷ διδασκάλῳ, ὅταν οἱ ἄρχοντες σημήνωσι. φέρονται δέ οἴκοθεν σῖτον μέν ἄρτον, ὄψον δέ κάρδαμον, πιεῖν δέ, ἤν τις διψῇ, κώθωνα, ὡς ἀπό τοῦ ποτα μοῦ ἀρύσασθαι. πρός δέ τούτοις μανθάνουσι καί τοξεύειν καί ἀκοντίζειν. μέχρι μέν δή ἕξ ἤ ἑπτακαίδεκα ἐτῶν ἀπό γενεᾶς οἱ παῖδες ταῦτα πράττουσιν, ἐκ τούτου δέ εἰς τούς ἐφήβους ἐξέρχονται. οὗτοι δ' αὖ οἱ ἔφηβοι διάγουσιν ὧδε. δέκα ἔτη ἀφ' οὗ ἄν ἐκ παίδων ἐξέλθωσι κοιμῶνται μέν περί τά ἀρχεῖα, ὥσπερ προειρήκαμεν, καί φυλακῆς ἕνεκα τῆς πόλεως καί σωφροσύνης: δοκεῖ γάρ αὕτη ἡ ἡλικία μάλιστα ἐπιμελείας δεῖσθαι: παρέχουσι δέ καί τήν ἡμέραν ἑαυτούς τοῖς ἄρχουσι χρῆσθαι ἤν τι δέωνται ὑπέρ τοῦ κοινοῦ. καί ὅταν μέν δέῃ, πάντες μένουσι περί τά ἀρχεῖα: ὅταν δέ ἐξίῃ βασιλεύς ἐπί θήραν, ἐξάγει τήν ἡμίσειαν τῆς φυλακῆς: ποιεῖ δέ τοῦτο πολλάκις τοῦ μηνός. ἔχειν δέ δεῖ τούς ἐξιόντας τόξα καί παρά τήν φαρέτραν ἐν κολεῷ κοπίδα ἤ σάγαριν, ἔτι δέ γέρρον καί παλτά δύο, ὥστε τό μέν ἀφεῖναι, τῷ δ', ἄν δέῃ, ἐκ χειρός χρῆσθαι. διά τοῦτο δέ δημοσίᾳ τοῦ θηρᾶν ἐπιμέλονται, καί βασιλεύς ὥσπερ καί ἐν πολέμῳ ἡγεμών ἐστιν αὐτοῖς καί αὐτός τε θηρᾷ καί τῶν ἄλλων ἐπιμελεῖται ὅπως ἄν θηρῶσιν, ὅτι ἀληθεστάτη αὐτοῖς δοκεῖ εἶναι αὕτη ἡ μελέτη τῶν πρός τόν πόλεμον. καί γάρ πρῴ ἀνίστασθαι ἐθίζει καί ψύχη καί θάλπη ἀνέχεσθαι, γυμνάζει δέ καί ὁδοιπορίαις καί δρόμοις, ἀνάγκη δέ καί τοξεῦσαι θηρίον καί ἀκοντίσαι ὅπου ἄν παραπίπτῃ. καί τήν ψυχήν δέ πολλάκις ἀνάγκη θήγεσθαι ὅταν τι τῶν ἀλκίμων θηρίων ἀνθιστῆται: παίειν μέν γάρ δήπου δεῖ τό ὁμόσε γιγνόμενον, φυλάξασθαι δέ τό ἐπιφερόμενον: ὥστε οὐ ῥᾴδιον εὑρεῖν τί ἐν τῇ θήρᾳ ἄπεστι τῶν ἐν πολέμῳ παρόντων. ἐξέρχονται δέ ἐπί τήν θήραν ἄριστον ἔχοντες πλέον μέν, ὡς τό εἰκός, τῶν παίδων, τἆλλα δέ ὅμοιον. καί θηρῶντες μέν οὐκ ἄν ἀριστήσαιεν, ἤν δέ τι δεήσῃ ἤ θηρίου ἕνεκα ἐπικαταμεῖναι ἤ ἄλλως ἐθελήσωσι διατρῖψαι περί τήν θήραν, τό οὖν ἄριστον τοῦτο δειπνήσαντες τήν ὑστεραίαν αὖ θηρῶσι μέχρι δείπνου, καί μίαν ἄμφω τούτω τώ ἡμέρα λογίζονται, ὅτι μιᾶς ἡμέρας σῖτον δαπανῶσι. τοῦτο δέ ποιοῦσι τοῦ ἐθίζεσθαι ἕνεκα, ἵν' ἐάν τι καί ἐν πολέμῳ δεήσῃ, δύνωνται ταὐτό ποιεῖν. καί ὄψον δέ τοῦτο ἔχουσιν οἱ τηλικοῦτοι ὅ τι ἄν θηράσωσιν: εἰ δέ μή, τό κάρδαμον. εἰ δέ τις αὐτούς οἴεται ἤ ἐσθίειν ἀηδῶς, ὅταν κάρδαμον μόνον ἔχωσιν ἐπί τῷ σίτῳ, ἤ πίνειν ἀηδῶς, ὅταν ὕδωρ πίνωσιν, ἀναμνησθήτω πῶς μέν ἡδύ μᾶζα καί ἄρτος πεινῶντι φαγεῖν, πῶς δέ ἡδύ ὕδωρ πιεῖν διψῶντι. αἱ δ' αὖ μένουσαι φυλαί διατρίβουσι μελετῶσαι τά τε ἄλλα ἅ παῖδες ὄντες ἔμαθον καί τοξεύειν καί ἀκοντίζειν, καί διαγωνιζόμενοι ταῦτα πρός ἀλλήλους διατελοῦσιν. εἰσί δέ καί δημόσιοι τούτων ἀγῶνες καί ἆθλα προτίθεται: ἐν ᾗ δ' ἄν τῶν φυλῶν πλεῖστοι ὦσι δαημονέστατοι καί ἀνδρικώτατοι καί εὐπιστότατοι, ἐπαινοῦσιν οἱ πολῖται καί τιμῶσιν οὐ μόνον τόν νῦν ἄρχοντα αὐτῶν, ἀλλά καί ὅστις αὐτούς παῖδας ὄντας ἐπαίδευσε. χρῶνται δέ τοῖς μένουσι τῶν ἐφήβων αἱ ἀρχαί, ἤν τι ἤ φρουρῆσαι δεήσῃ ἤ κακούργους ἐρευνῆσαι ἤ λῃστάς ὑποδραμεῖν ἤ καί ἄλλο τι ὅσα ἰσχύος ἤ τάχους ἔργα ἐστί. ταῦτα μέν δή οἱ ἔφηβοι πράττουσιν. ἐπειδάν δέ τά δέκα ἔτη διατελέσωσιν, ἐξέρχονται εἰς τούς τελείους ἄνδρας. ἀφ' οὗ δ' ἄν ἐξέλθωσι χρόνου οὗτοι αὖ πέντε καί εἴκοσιν ἔτη διά γουσιν ὧδε. πρῶτον μέν ὥσπερ οἱ ἔφηβοι παρέχουσιν ἑαυτούς ταῖς ἀρχαῖς χρῆσθαι, ἤν τι δέῃ ὑπέρ τοῦ κοινοῦ, ὅσα φρονούντων τε ἤδη ἔργα ἐστί καί ἔτι δυναμένων. ἤν δέ ποι δέῃ στρατεύεσθαι, τόξα μέν οἱ οὕτω πεπαιδευμένοι οὐκέτι ἔχοντες οὐδέ παλτά στρατεύονται, τά δέ ἀγχέμαχα ὅπλα καλούμενα, θώρακά τε περί τοῖς στέρνοις καί γέρρον ἐν τῇ ἀριστερᾷ, οἷόνπερ γράφονται οἱ πέρσαι ἔχοντες, ἐν δέ τῇ δεξιᾷ μάχαιραν ἤ κοπίδα. καί αἱ ἀρχαί δέ πᾶσαι ἐκ τούτων καθίστανται πλήν οἱ τῶν παίδων διδάσκαλοι. ἐπειδάν δέ τά πέντε καί εἴκοσιν ἔτη διατελέσωσιν, εἴησαν μέν ἄν οὗτοι πλέον τι γεγονότες ἤ τά πεντήκοντα ἔτη ἀπό γενεᾶς: ἐξέρχονται δέ τηνικαῦτα εἰς τούς γεραιτέρους ὄντας τε καί καλουμένους. οἱ δ' αὖ γεραίτεροι οὗτοι στρατεύονται μέν οὐκέτι ἔξω τῆς ἑαυτῶν, οἴκοι δέ μένοντες δικάζουσι τά τε κοινά καί τά ἴδια πάντα. καί θανάτου δέ οὗτοι κρίνουσι, καί τάς ἀρχάς οὗτοι πάσας αἱροῦνται: καί ἤν τις ἤ ἐν ἐφήβοις ἤ ἐν τελείοις ἀνδράσιν ἐλλίπῃ τι τῶν νομίμων, φαίνουσι μέν οἱ φύλαρχοι ἕκαστοι καί τῶν ἄλλων ὁ βουλόμενος, οἱ δέ γεραίτεροι ἀκούσαντες ἐκκρίνουσιν: ὁ δέ ἐκκριθείς ἄτιμος διατελεῖ τόν λοιπόν βίον. ἵνα δέ σαφέστερον δηλωθῇ πᾶσα ἡ περσῶν πολιτεία, μικρόν ἐπάνειμι: νῦν γάρ ἐν βραχυτάτῳ ἄν δηλωθείη διά τά προειρημένα. λέγονται μέν γάρ πέρσαι ἀμφί τάς δώδεκα μυριάδας εἶναι: τούτων δ' οὐδείς ἀπελήλαται νόμῳ τιμῶν καί ἀρχῶν, ἀλλ' ἔξεστι πᾶσι πέρσαις πέμπειν τούς ἑαυτῶν παῖδας εἰς τά κοινά τῆς δικαιοσύνης διδασκαλεῖα. ἀλλ' οἱ μέν δυνάμενοι τρέφειν τούς παῖδας ἀργοῦντας πέμπουσιν, οἱ δέ μή δυνάμενοι οὐ πέμπουσιν. οἵ δ' ἄν παιδευθῶσι παρά τοῖς δημοσίοις διδασκάλοις, ἔξεστιν αὐτοῖς ἐν τοῖς ἐφήβοις νεανισκεύεσθαι, τοῖς δέ μή διαπαιδευθεῖσιν οὕτως οὐκ ἔξεστιν. οἵ δ' ἄν αὖ ἐν τοῖς ἐφήβοις διατελέσωσι τά νόμιμα ποιοῦντες, ἔξεστι τούτοις εἰς τούς τελείους ἄνδρας συναλίζεσθαι καί ἀρχῶν καί τιμῶν μετέχειν, οἵ δ' ἄν μή διαγένωνται ἐν τοῖς ἐφήβοις, οὐκ εἰσέρχονται εἰς τούς τελείους. οἵ δ' ἄν αὖ ἐν τοῖς τελείοις διαγένωνται ἀνεπίληπτοι, οὗτοι τῶν γεραιτέρων γίγνονται. οὕτω μέν δή οἱ γεραίτεροι διά πάντων τῶν καλῶν ἐληλυθότες καθίστανται: καί ἡ πολιτεία αὕτη, ᾗ οἴονται χρώμενοι βέλτιστοι ἄν εἶναι. καί νῦν δέ ἔτι ἐμμένει μαρτύρια καί τῆς μετρίας διαίτης αὐτῶν καί τοῦ ἐκπονεῖσθαι τήν δίαιταν. αἰσχρόν μέν γάρ ἔτι καί νῦν ἐστι πέρσαις καί τό πτύειν καί τό ἀπομύττεσθαι καί τό φύσης μεστούς φαίνεσθαι, αἰσχρόν δέ ἐστι καί τό ἰόντα ποι φανερόν γενέσθαι ἤ τοῦ οὐρῆσαι ἕνεκα ἤ καί ἄλλου τινός τοιούτου. ταῦτα δέ οὐκ ἄν ἐδύναντο ποιεῖν, εἰ μή καί διαίτῃ μετρίᾳ ἐχρῶντο καί τό ὑγρόν ἐκπονοῦντες ἀνήλισκον, ὥστε ἄλλῃ πῃ ἀποχωρεῖν. ταῦτα μέν δή κατά πάντων περσῶν ἔχομεν λέγειν: οὗ δ' ἕνεκα ὁ λόγος ὡρμήθη, νῦν λέξομεν τάς κύρου πράξεις ἀρξάμενοι ἀπό παιδός. κῦρος γάρ μέχρι μέν δώδεκα ἐτῶν ἤ ὀλίγῳ πλέον ταύτῃ τῇ παιδείᾳ ἐπαιδεύθη, καί πάντων τῶν ἡλίκων διαφέρων ἐφαίνετο καί εἰς τό ταχύ μανθάνειν ἅ δέοι καί εἰς τό καλῶς καί ἀνδρείως ἕκαστα ποιεῖν. ἐκ δέ τούτου τοῦ χρόνου μετεπέμψατο ἀστυάγης τήν ἑαυτοῦ θυγατέρα καί τόν παῖδα αὐτῆς: ἰδεῖν γάρ ἐπεθύμει, ὅτι ἤκουεν αὐτόν καλόν κἀγαθόν εἶναι. ἔρχεται δέ αὐτή τε ἡ μανδάνη πρός τόν πατέρα καί τόν κῦρον τόν υἱόν ἔχουσα. ὡς δέ ἀφίκετο τάχιστα καί ἔγνω ὁ κῦρος τόν ἀστυάγην τῆς μητρός πατέρα ὄντα, εὐθύς οἷα δή παῖς φύσει φιλόστοργος ὤν ἠσπάζετό τε αὐτόν ὥσπερ ἄν εἴ τις πάλαι συντεθραμμένος καί πάλαι φιλῶν ἀσπάζοιτο, καί ὁρῶν δή αὐτόν κεκοσμημένον καί ὀφθαλμῶν ὑπογραφῇ καί χρώματος ἐντρίψει καί κόμαις προσθέτοις, ἅ δή νόμιμα ἦν ἐν μήδοις: ταῦτα γάρ πάντα μηδικά ἐστι, καί οἱ πορφυροῖ χιτῶνες καί οἱ κάνδυες καί οἱ στρεπτοί οἱ περί τῇ δέρῃ καί τά ψέλια τά περί ταῖς χερσίν, ἐν πέρσαις δέ τοῖς οἴκοι καί νῦν ἔτι πολύ καί ἐσθῆτες φαυλότεραι καί δίαιται εὐτελέστεραι: ὁρῶν δή τόν κόσμον τοῦ πάππου, ἐμβλέπων αὐτῷ ἔλεγεν: ὦ μῆτερ, ὡς καλός μοι ὁ πάππος. ἐρωτώσης δέ αὐτόν τῆς μητρός πότερος καλλίων αὐτῷ δοκεῖ εἶναι, ὁ πατήρ ἤ οὗτος, ἀπεκρίνατο ἄρα ὁ κῦρος: ὦ μῆτερ, περσῶν μέν πολύ κάλλιστος ὁ ἐμός πατήρ, μήδων μέντοι ὅσων ἑώρακα ἐγώ καί ἐν ταῖς ὁδοῖς καί ἐπί ταῖς θύραις πολύ οὗτος ὁ ἐμός πάππος κάλλιστος. ἀντασπαζόμενος δέ ὁ πάππος αὐτόν καί στολήν καλήν ἐνέδυσε καί στρεπτοῖς καί ψελίοις ἐτίμα καί ἐκόσμει, καί εἴ ποι ἐξελαύνοι, ἐφ' ἵππου χρυσοχαλίνου περιῆγεν, ὥσπερ καί αὐτός εἰώθει πορεύεσθαι. ὁ δέ κῦρος ἅτε παῖς ὤν καί φιλόκαλος καί φιλότιμος ἥδετο τῇ στολῇ, καί ἱππεύειν μανθάνων ὑπερέχαιρεν: ἐν πέρσαις γάρ διά τό χαλεπόν εἶναι καί τρέφειν ἵππους καί ἱππεύειν ἐν ὀρεινῇ οὔσῃ τῇ χώρᾳ καί ἰδεῖν ἵππον πάνυ σπάνιον ἦν. δειπνῶν δέ δή ὁ ἀστυάγης σύν τῇ θυγατρί καί τῷ κύρῳ, βουλόμενος τόν παῖδα ὡς ἥδιστα δειπνεῖν, ἵνα ἧττον τά οἴκαδε ποθοίη, προσῆγεν αὐτῷ καί παροψίδας καί παντοδαπά ἐμβάμματα καί βρώματα. τόν δέ κῦρόν φασι λέγειν: ὦ πάππε, ὅσα πράγματα ἔχεις ἐν τῷ δείπνῳ, εἰ ἀνάγκη σοι ἐπί πάντα τά λεκάρια ταῦτα διατείνειν τάς χεῖρας καί ἀπογεύεσθαι τούτων τῶν παντοδαπῶν βρωμάτων. τί δέ, φάναι τόν ἀστυάγην, οὐ γάρ πολύ σοι δοκεῖ εἶναι κάλλιον τόδε τό δεῖπνον τοῦ ἐν πέρσαις; τόν δέ κῦρον πρός ταῦτα ἀποκρίνασθαι [λέγεται]: οὔκ, ὦ πάππε, ἀλλά πολύ ἁπλουστέρα καί εὐθυτέρα παρ' ἡμῖν ἡ ὁδός ἐστιν ἐπί τό ἐμπλησθῆναι ἤ παρ' ὑμῖν: ἡμᾶς μέν γάρ ἄρτος καί κρέα εἰς τοῦτο ἄγει, ὑμεῖς δέ εἰς μέν τό αὐτό ἡμῖν σπεύδετε, πολλούς δέ τινας ἑλιγμούς ἄνω καί κάτω πλανώμενοι μόλις ἀφικνεῖσθε ὅποι ἡμεῖς πάλαι ἥκομεν. ἀλλ', ὦ παῖ, φάναι τόν ἀστυάγην, οὐκ ἀχθόμενοι ταῦτα περιπλανώμεθα: γευόμενος δέ καί σύ, ἔφη, γνώσῃ ὅτι ἡδέα ἐστίν. ἀλλά καί σέ, φάναι τόν κῦρον, ὁρῶ, ὦ πάππε, μυσαττόμενον ταῦτα τά βρώματα. καί τόν ἀστυάγην ἐπερέσθαι: καί τίνι δή σύ τεκμαιρόμενος, ὦ παῖ, λέγεις; ὅτι σε, φάναι, ὁρῶ, ὅταν μέν τοῦ ἄρτου ἅψῃ, εἰς οὐδέν τήν χεῖρα ἀποψώμενον, ὅταν δέ τούτων τινός θίγῃς, εὐθύς ἀποκαθαίρει τήν χεῖρα εἰς τά χειρόμακτρα, ὡς πάνυ ἀχθόμενος ὅτι πλέα σοι ἀπ' αὐτῶν ἐγένετο. πρός ταῦτα δέ τόν ἀστυάγην εἰπεῖν: εἰ τοίνυν οὕτω γιγνώσκεις, ὦ παῖ, ἀλλά κρέα γε εὐωχοῦ, ἵνα νεανίας οἴκαδε ἀπέλθῃς. ἅμα δέ ταῦτα λέγοντα πολλά αὐτῷ παραφέρειν καί θήρεια καί τῶν ἡμέρων. καί τόν κῦρον, ἐπεί ἑώρα πολλά τά κρέα, εἰπεῖν: ἦ καί δίδως, φάναι, ὦ πάππε, πάντα ταῦτά μοι τά κρέα ὅ τι ἄν βούλωμαι αὐτοῖς χρῆσθαι; νή δία, φάναι, ὦ παῖ, ἔγωγέ σοι. ἐνταῦθα δή τόν κῦρον λαβόντα τῶν κρεῶν διαδιδόναι τοῖς ἀμφί τόν πάππον θεραπευταῖς, ἐπιλέγοντα ἑκάστῳ: σοί μέν τοῦτο ὅτι προθύμως με ἱππεύειν διδάσκεις, σοί δ' ὅτι μοι παλτόν ἔδωκας: νῦν γάρ τοῦτ' ἔχω: σοί δ' ὅτι τόν πάππον καλῶς θεραπεύεις, σοί δ' ὅτι μου τήν μητέρα τιμᾷς: τοιαῦτα ἐποίει, ἕως διεδίδου πάντα ἅ ἔλαβε κρέα. σάκᾳ δέ, φάναι τόν ἀστυάγην, τῷ οἰνοχόῳ, ὅν ἐγώ μάλιστα τιμῶ, οὐδέν δίδως; ὁ δέ σάκας ἄρα καλός τε ὤν ἐτύγχανε καί τιμήν ἔχων προσάγειν τούς δεομένους ἀστυάγους καί ἀποκωλύειν οὕς μή καιρός αὐτῷ δοκοίη εἶναι προσάγειν. καί τόν κῦρον ἐπερέσθαι προπετῶς ὡς ἄν παῖς μηδέπω ὑποπτήσσων: διά τί δή, ὦ πάππε, τοῦτον οὕτω τιμᾷς; καί τόν ἀστυάγην σκώψαντα εἰπεῖν: οὐχ ὁρᾷς, φάναι, ὡς καλῶς οἰνοχοεῖ καί εὐσχημόνως; οἱ δέ τῶν βασιλέων τούτων οἰνοχόοι κομψῶς τε οἰνοχοοῦσι καί καθαρείως ἐγχέουσι καί διδόασι τοῖς τρισί δακτύλοις ὀχοῦντες τήν φιάλην καί προσφέρουσιν ὡς ἄν ἐνδοῖεν τό ἔκπωμα εὐληπτότατα τῷ μέλλοντι πίνειν. κέλευσον δή, φάναι, ὦ πάππε, τόν σάκαν καί ἐμοί δοῦναι τό ἔκπωμα, ἵνα κἀγώ καλῶς σοι πιεῖν ἐγχέας ἀνακτήσωμαι σε, ἤν δύνωμαι. καί τόν κελεῦσαι δοῦναι. λαβόντα δέ τόν κῦρον οὕτω μέν δή εὖ κλύσαι τό ἔκπωμα ὥσπερ τόν σάκαν ἑώρα, οὕτω δέ στήσαντα τό πρόσωπον σπουδαίως καί εὐσχημόνως πως προσενεγκεῖν καί ἐνδοῦναι τήν φιάλην τῷ πάππῳ ὥστε τῇ μητρί καί τῷ ἀστυάγει πολύν γέλωτα παρασχεῖν. καί αὐτόν δέ τόν κῦρον ἐκγελάσαντα ἀναπηδῆσαι πρός τόν πάππον καί φιλοῦντα ἅμα εἰπεῖν: ὦ σάκα, ἀπόλωλας: ἐκβαλῶ σε ἐκ τῆς τιμῆς: τά τε γάρ ἄλλα, φάναι, σοῦ κάλλιον οἰνοχοήσω καί οὐκ ἐκπίομαι αὐτός τόν οἶνον. οἱ δ' ἄρα τῶν βασιλέων οἰνοχόοι, ἐπειδάν διδῶσι τήν φιάλην, ἀρύσαντες ἀπ' αὐτῆς τῷ κυάθῳ εἰς τήν ἀριστεράν χεῖρα ἐγχεάμενοι καταρροφοῦσι, τοῦ δή εἰ φάρμακα ἐγχέοιεν μή λυσιτελεῖν αὐτοῖς. ἐκ τούτου δή ὁ ἀστυάγης ἐπισκώπτων, καί τί δή, ἔφη, ὦ κῦρε, τἆλλα μιμούμενος τόν σάκαν οὐ κατερρόφησας τοῦ οἴνου; ὅτι, ἔφη, νή δία ἐδεδοίκειν μή ἐν τῷ κρατῆρι φάρμακα μεμιγμένα εἴη. καί γάρ ὅτε εἱστίασας σύ τούς φίλους ἐν τοῖς γενεθλίοις, σαφῶς κατέμαθον φάρμακα ὑμῖν αὐτόν ἐγχέαντα. καί πῶς δή σύ τοῦτο, ἔφη, ὦ παῖ, κατέγνως; ὅτι νή δί' ὑμᾶς ἑώρων καί ταῖς γνώμαις καί τοῖς σώμασι σφαλλομένους. πρῶτον μέν γάρ ἅ οὐκ ἐᾶτε ἡμᾶς τούς παῖδας ποιεῖν, ταῦτα αὐτοί ἐποιεῖτε. πάντες μέν γάρ ἅμα ἐκεκράγειτε, ἐμανθάνετε δέ οὐδέν ἀλλήλων, ᾔδετε δέ καί μάλα γελοίως, οὐκ ἀκροώμενοι δέ τοῦ ᾄδοντος ὠμνύετε ἄριστα ᾄδειν: λέγων δέ ἕκαστος ὑμῶν τήν ἑαυτοῦ ῥώμην, ἔπειτ' εἰ ἀνασταίητε ὀρχησόμενοι, μή ὅπως ὀρχεῖσθαι ἐν ῥυθμῷ, ἀλλ' οὐδ' ὀρθοῦσθαι ἐδύνασθε. ἐπελέλησθε δέ παντάπασι σύ τε ὅτι βασιλεύς ἦσθα, οἵ τε ἄλλοι ὅτι σύ ἄρχων. τότε γάρ δή ἔγωγε καί πρῶτον κατέμαθον ὅτι τοῦτ' ἄρ' ἦν ἡ ἰσηγορία ὅ ὑμεῖς τότ' ἐποιεῖτε: οὐδέποτε γοῦν ἐσιωπᾶτε. καί ὁ ἀστυάγης λέγει: ὁ δέ σός πατήρ, ὦ παῖ, πίνων οὐ μεθύσκεται; οὐ μά δί', ἔφη. ἀλλά πῶς ποιεῖ; διψῶν παύεται, ἄλλο δέ κακόν οὐδέν πάσχει: οὐ γάρ, οἶμαι, ὦ πάππε, σάκας αὐτῷ οἰνοχοεῖ. καί ἡ μήτηρ εἶπεν: ἀλλά τί ποτε σύ, ὦ παῖ, τῷ σάκᾳ οὕτω πολεμεῖς; τόν δέ κῦρον εἰπεῖν: ὅτι νή δία, φάναι, μισῶ αὐτόν: πολλάκις γάρ με πρός τόν πάππον ἐπιθυμοῦντα προσδραμεῖν οὗτος ὁ μιαρώτατος ἀποκωλύει. ἀλλ' ἱκετεύω, φάναι, ὦ πάππε, δός μοι τρεῖς ἡμέρας ἄρξαι αὐτοῦ. καί τόν ἀστυάγην εἰπεῖν: καί πῶς ἄν ἄρξαις αὐτοῦ; καί τόν κῦρον φάναι: στάς ἄν ὥσπερ οὗτος ἐπί τῇ εἰσόδῳ, ἔπειτα ὁπότε βούλοιτο παριέναι ἐπ' ἄριστον, λέγοιμ' ἄν ὅτι οὔπω δυνατόν τῷ ἀρίστῳ ἐντυχεῖν: σπουδάζει γάρ πρός τινας: εἶθ' ὁπότε ἥκοι ἐπί τό δεῖπνον, λέγοιμ' ἄν ὅτι λοῦται: εἰ δέ πάνυ σπουδάζοι φαγεῖν, εἴποιμ' ἄν ὅτι παρά ταῖς γυναιξίν ἐστιν: ἕως παρατείναιμι τοῦτον ὥσπερ οὗτος ἐμέ παρατείνει ἀπό σοῦ κωλύων. τοσαύτας μέν αὐτοῖς εὐθυμίας παρεῖχεν ἐπί τῷ δείπνῳ: τάς δ' ἡμέρας, εἴ τινος αἴσθοιτο δεόμενον ἤ τόν πάππον ἤ τόν τῆς μητρός ἀδελφόν, χαλεπόν ἦν ἄλλον φθάσαι τοῦτο ποιήσαντα: ὅ τι γάρ δύναιτο ὁ κῦρος ὑπερέχαιρεν αὐτοῖς χαριζόμενος. ἐπεί δέ ἡ μανδάνη παρεσκευάζετο ὡς ἀπιοῦσα πάλιν πρός τόν ἄνδρα, ἐδεῖτο αὐτῆς ὁ ἀστυάγης καταλιπεῖν τόν κῦρον. ἡ δέ ἀπεκρίνατο ὅτι βούλοιτο μέν ἅπαντα τῷ πατρί χαρίζεσθαι, ἄκοντα μέντοι τόν παῖδα χαλεπόν εἶναι νομίζειν καταλιπεῖν. ἔνθα δή ὁ ἀστυάγης λέγει πρός τόν κῦρον: ὦ παῖ, ἤν μένῃς παρ' ἐμοί, πρῶτον μέν τῆς παρ' ἐμέ εἰσόδου σοι οὐ σάκας ἄρξει, ἀλλ' ὁπόταν βούλῃ εἰσιέναι ὡς ἐμέ, ἐπί σοί ἔσται: καί χάριν σοι εἴσομαι ὅσῳ ἄν πλεονάκις εἰσίῃς ὡς ἐμέ. ἔπειτα δέ ἵπποις τοῖς ἐμοῖς χρήσῃ καί ἄλλοις ὁπόσοις ἄν βούλῃ, καί ὁπόταν ἀπίῃς, ἔχων ἄπει οὕς ἄν αὐτός ἐθέλῃς. ἔπειτα δέ ἐν τῷ δείπνῳ ἐπί τό μετρίως σοι δοκοῦν ἔχειν ὁποίαν βούλει ὁδόν πορεύσῃ. ἔπειτα τά τε νῦν ἐν τῷ παραδείσῳ θηρία δίδωμί σοι καί ἄλλα παντοδαπά συλλέξω, ἅ σύ ἐπειδάν τάχιστα ἱππεύειν μάθῃς, διώξῃ, καί τοξεύων καί ἀκοντίζων καταβαλεῖς ὥσπερ οἱ μεγάλοι ἄνδρες. καί παῖδας δέ σοι ἐγώ συμπαίστορας παρέξω, καί ἄλλα ὁπόσα ἄν βούλῃ λέγων πρός ἐμέ οὐκ ἀτυχήσεις. ἐπεί ταῦτα εἶπεν ὁ ἀστυάγης, ἡ μήτηρ διηρώτα τόν κῦρον πότερον βούλοιτο μένειν ἤ ἀπιέναι. ὁ δέ οὐκ ἐμέλλησεν, ἀλλά ταχύ εἶπεν ὅτι μένειν βούλοιτο. ἐπερωτηθείς δέ πάλιν ὑπό τῆς μητρός διά τί εἰπεῖν λέγεται: ὅτι οἴκοι μέν τῶν ἡλίκων καί εἰμί καί δοκῶ κράτιστος εἶναι, ὦ μῆτερ, καί ἀκοντίζων καί τοξεύων, ἐνταῦθα δέ οἶδ' ὅτι ἱππεύων ἥττων εἰμί τῶν ἡλίκων: καί τοῦτο εὖ ἴσθι, ὦ μῆτερ, ἔφη, ὅτι ἐμέ πάνυ ἀνιᾷ. ἤν δέ με καταλίπῃς ἐνθάδε καί μάθω ἱππεύειν, ὅταν μέν ἐν πέρσαις ὦ, οἶμαί σοι ἐκείνους τούς ἀγαθούς τά πεζικά ῥᾳδίως νικήσειν, ὅταν δ' εἰς μήδους ἔλθω, ἐνθάδε πειράσομαι τῷ πάππῳ ἀγαθῶν ἱππέων κράτιστος ὤν ἱππεύς συμμαχεῖν αὐτῷ. τήν δέ μητέρα εἰπεῖν: τήν δέ δικαιοσύνην, ὦ παῖ, πῶς μαθήσῃ ἐνθάδε ἐκεῖ ὄντων σοι τῶν διδασκάλων; καί τόν κῦρον φάναι: ἀλλ', ὦ μῆτερ, ἀκριβῶς ταῦτά γε οἶδα. πῶς σύ οἶσθα; τήν μανδάνην εἰπεῖν. ὅτι, φάναι, ὁ διδάσκαλός με ὡς ἤδη ἀκριβοῦντα τήν δικαιοσύνην καί ἄλλοις καθίστη δικάζειν. καί τοίνυν, φάναι, ἐπί μιᾷ ποτε δίκῃ πληγάς ἔλαβον ὡς οὐκ ὀρθῶς δικάσας. ἦν δέ ἡ δίκη τοιαύτη. παῖς μέγας μικρόν ἔχων χιτῶνα παῖδα μικρόν μέγαν ἔχοντα χιτῶνα ἐκδύσας αὐτόν τόν μέν ἑαυτοῦ ἐκεῖνον ἠμφίεσε, τόν δ' ἐκείνου αὐτός ἐνέδυ. ἐγώ οὖν τούτοις δικάζων ἔγνων βέλτιον εἶναι ἀμφοτέροις τόν ἁρμόττοντα ἑκάτερον χιτῶνα ἔχειν. ἐν τούτῳ δή με ἔπαισεν ὁ διδάσκαλος, λέξας ὅτι ὁπότε μέν τοῦ ἁρμόττοντος εἴην κριτής, οὕτω δέοι ποιεῖν, ὁπότε δέ κρῖναι δέοι ποτέρου ὁ χιτών εἴη, τοῦτ' ἔφη σκεπτέον εἶναι τίς κτῆσις δικαία ἐστί, πότερα τό βίᾳ ἀφελόμενον ἔχειν ἤ τό ποιησάμενον ἤ πριάμενον κεκτῆσθαι: ἐπεί δέ [ἔφη] τό μέν νόμιμον δίκαιον εἶναι, τό δέ ἄνομον βίαιον, σύν τῷ νόμῳ ἐκέλευεν ἀεί τόν δικαστήν τήν ψῆφον τίθεσθαι. οὕτως ἐγώ σοι, ὦ μῆτερ, τά γε δίκαια παντάπασιν ἤδη ἀκριβῶ: ἤν δέ τι ἄρα προσδέωμαι, ὁ πάππος με, ἔφη, οὗτος ἐπιδιδάξει. ἀλλ' οὐ ταὐτά, ἔφη, ὦ παῖ, παρά τῷ πάππῳ καί ἐν πέρσαις δίκαια ὁμολογεῖται. οὗτος μέν γάρ τῶν ἐν μήδοις πάντων ἑαυτόν δεσπότην πεποίηκεν, ἐν πέρσαις δέ τό ἴσον ἔχειν δίκαιον νομίζεται. καί ὁ σός πρῶτος πατήρ τά τεταγμένα μέν ποιεῖ τῇ πόλει, τά τεταγμένα δέ λαμβάνει, μέτρον δέ αὐτῷ οὐχ ἡ ψυχή ἀλλ' ὁ νόμος ἐστίν. ὅπως οὖν μή ἀπολῇ μαστιγούμενος, ἐπειδάν οἴκοι ᾖς, ἄν παρά τούτου μαθών ἥκῃς ἀντί τοῦ βασιλικοῦ τό τυραννικόν, ἐν ᾧ ἐστι τό πλέον οἴεσθαι χρῆναι πάντων ἔχειν. ἀλλ' ὅ γε σός πατήρ, εἶπεν ὁ κῦρος, δεινότερός ἐστιν, ὦ μῆτερ, διδάσκειν μεῖον ἤ πλέον ἔχειν: ἤ οὐχ ὁρᾷς, ἔφη, ὅτι καί μήδους ἅπαντας δεδίδαχεν αὑτοῦ μεῖον ἔχειν; ὥστε θάρρει, ὡς ὅ γε σός πατήρ οὔτ' ἄλλον οὐδένα οὔτ' ἐμέ πλεονεκτεῖν μαθόντα ἀποπέμψει. τοιαῦτα μέν δή πολλά ἐλάλει ὁ κῦρος: τέλος δέ ἡ μέν μήτηρ ἀπῆλθε, κῦρος δέ κατέμεινε καί αὐτοῦ ἐτρέφετο. καί ταχύ μέν τοῖς ἡλικιώταις συνεκέκρατο ὥστε οἰκείως διακεῖσθαι, ταχύ δέ τούς πατέρας αὐτῶν ἀνήρτητο, προσιών καί ἔνδηλος ὤν ὅτι ἠσπάζετο αὐτῶν τούς υἱεῖς, ὥστε εἴ τι τοῦ βασιλέως δέοιντο, τούς παῖδας ἐκέλευον τοῦ κύρου δεῖσθαι διαπράξασθαι σφίσιν, ὁ δέ κῦρος, ὅ τι δέοιντο αὐτοῦ οἱ παῖδες, διά τήν φιλανθρωπίαν καί φιλοτιμίαν περί παντός ἐποιεῖτο διαπράττεσθαι, καί ὁ ἀστυάγης δέ ὅ τι δέοιτο αὐτοῦ ὁ κῦρος οὐδέν ἐδύνατο ἀντέχειν μή οὐ χαρίζεσθαι. καί γάρ ἀσθενήσαντος αὐτοῦ οὐδέποτε ἀπέλειπε τόν πάππον οὐδέ κλαίων ποτέ ἐπαύετο, ἀλλά δῆλος ἦν πᾶσιν ὅτι ὑπερεφοβεῖτο μή οἱ ὁ πάππος ἀποθάνῃ: καί γάρ ἐκ νυκτός εἴ τινος δέοιτο ἀστυάγης, πρῶτος ᾐσθάνετο κῦρος καί πάντων ἀοκνότατα ἀνεπήδα ὑπηρετήσων ὅ τι οἴοιτο χαριεῖσθαι, ὥστε παντάπασιν ἀνεκτήσατο τόν ἀστυάγην. καί ἦν μέν ἴσως πολυλογώτερος, ἅμα μέν διά τήν παιδείαν, ὅτι ἠναγκάζετο ὑπό τοῦ διδασκάλου καί διδόναι λόγον ὧν ἐποίει καί λαμβάνειν παρ' ἄλλων, ὁπότε δικάζοι, ἔτι δέ καί διά τό φιλομαθής εἶναι πολλά μέν αὐτός ἀεί τούς παρόντας ἀνηρώτα πῶς ἔχοντα τυγχάνοι, καί ὅσα αὐτός ὑπ' ἄλλων ἐρωτῷτο, διά τό ἀγχίνους εἶναι ταχύ ἀπεκρίνετο, ὥστ' ἐκ πάντων τούτων ἡ πολυλογία συνελέγετο αὐτῷ: ἀλλ' ὥσπερ γάρ ἐν σώματι, ὅσοι νέοι ὄντες μέγεθος ἔλαβον, ὅμως ἐμφαίνεται τό νεαρόν αὐτοῖς ὅ κατηγορεῖ τήν ὀλιγοετίαν, οὕτω καί κύρου ἐκ τῆς πολυλογίας οὐ θράσος διεφαίνετο, ἀλλ' ἁπλότης καί φιλοστοργία, ὥστ' ἐπεθύμει ἄν τις ἔτι πλείω αὐτοῦ ἀκούειν ἤ σιωπῶντι παρεῖναι. ὡς δέ προῆγεν αὐτόν ὁ χρόνος σύν τῷ μεγέθει εἰς ὥραν τοῦ πρόσηβον γενέσθαι, ἐν τούτῳ δή τοῖς μέν λόγοις μανοτέροις ἐχρῆτο καί τῇ φωνῇ ἡσυχαιτέρᾳ, αἰδοῦς δ' ἐνεπίμπλατο ὥστε καί ἐρυθραίνεσθαι ὁπότε συντυγχάνοι τοῖς πρεσβυτέροις, καί τό σκυλακῶδες τό πᾶσιν ὁμοίως προσπίπτειν οὐκέθ' ὁμοίως προπετές εἶχεν. οὕτω δή ἡσυχαίτερος μέν ἦν, ἐν δέ ταῖς συνουσίαις πάμπαν ἐπίχαρις. καί γάρ ὅσα διαγωνίζονται πολλάκις ἥλικες πρός ἀλλήλους, οὐχ ἅ κρείττων ᾔδει ὤν, ταῦτα προυκαλεῖτο τούς συνόντας, ἀλλ' ἅπερ εὖ ᾔδει ἑαυτόν ἥττονα ὄντα, ἐξῆρχε, φάσκων κάλλιον αὐτῶν ποιήσειν, καί κατῆρχεν ἤδη ἀναπηδῶν ἐπί τούς ἵππους ἤ διατοξευσόμενος ἤ διακοντιούμενος ἀπό τῶν ἵππων οὔπω πάνυ ἔποχος ὤν, ἡττώμενος δέ αὐτός ἐφ' ἑαυτῷ μάλιστα ἐγέλα. ὡς δ' οὐκ ἀπεδίδρασκεν ἐκ τοῦ ἡττᾶσθαι εἰς τό μή ποιεῖν ὅ ἡττῷτο, ἀλλ' ἐκαλινδεῖτο ἐν τῷ πειρᾶσθαι αὖθις βέλτιον ποιεῖν, ταχύ μέν εἰς τό ἴσον ἀφίκετο τῇ ἱππικῇ τοῖς ἥλιξι, ταχύ δέ παρῄει διά τό ἐρᾶν τοῦ ἔργου, ταχύ δέ τά ἐν τῷ παραδείσῳ θηρία ἀνηλώκει διώκων καί βάλλων καί κατακαίνων, ὥστε ὁ ἀστυάγης οὐκέτ' εἶχεν αὐτῷ συλλέγειν θηρία. καί ὁ κῦρος αἰσθόμενος ὅτι βουλόμενος οὐ δύναιτό οἱ ζῶντα πολλά παρέχειν, ἔλεγε πρός αὐτόν: ὦ πάππε, τί σε δεῖ θηρία ζητοῦντα πράγματ' ἔχειν; ἀλλ' ἐάν ἐμέ ἐκπέμπῃς ἐπί θήραν σύν τῷ θείῳ, νομιῶ ὅσα ἄν ἴδω θηρία, ἐμοί ταῦτα τρέφεσθαι. ἐπιθυμῶν δέ σφόδρα ἐξιέναι ἐπί τήν θήραν οὐκέτι ὁμοίως λιπαρεῖν ἐδύνατο ὥσπερ παῖς ὤν, ἀλλ' ὀκνηρότερον προσῄει. καί ἅ πρόσθεν τῷ σάκᾳ ἐμέμφετο ὅτι οὐ παρίει αὐτόν πρός τόν πάππον, αὐτός ἤδη σάκας ἑαυτῷ ἐγίγνετο: οὐ γάρ προσῄει, εἰ μή ἴδοι εἰ καιρός εἴη, καί τοῦ σάκα ἐδεῖτο πάντως σημαίνειν αὐτῷ ὁπότε ἐγχωροίη [καί ὁπότε καιρός εἴη]: ὥστε ὁ σάκας ὑπερεφίλει ἤδη καί οἱ ἄλλοι πάντες. ἐπεί δ' οὖν ἔγνω ὁ ἀστυάγης σφόδρα αὐτόν ἐπιθυμοῦντα ἔξω θηρᾶν, ἐκπέμπει αὐτόν σύν τῷ θείῳ καί φύλακας συμπέμπει ἐφ' ἵππων πρεσβυτέρους, ὅπως ἀπό τῶν δυσχωριῶν φυλάττοιεν αὐτόν καί εἰ τῶν ἀγρίων τι φανείη θηρίων. ὁ οὖν κῦρος τῶν ἑπομένων προθύμως ἐπυνθάνετο ποίοις οὐ χρή θηρίοις πελάζειν καί ποῖα χρή θαρροῦντα διώκειν. οἱ δ' ἔλεγον ὅτι ἄρκτοι τε πολλούς ἤδη πλησιάσαντας διέφθειραν καί κάπροι καί λέοντες καί παρδάλεις, αἱ δέ ἔλαφοι καί δορκάδες καί οἱ ἄγριοι οἶες καί οἱ ὄνοι οἱ ἄγριοι ἀσινεῖς εἰσιν. ἔλεγον δέ καί τοῦτο, τάς δυσχωρίας ὅτι δέοι φυλάττεσθαι οὐδέν ἧττον ἤ τά θηρία: πολλούς γάρ ἤδη αὐτοῖς τοῖς ἵπποις κατακρημνισθῆναι. καί ὁ κῦρος πάντα ταῦτα ἐμάνθανε προθύμως: ὡς δέ εἶδεν ἔλαφον ἐκπηδήσασαν, πάντων ἐπιλαθόμενος ὧν ἤκουσεν ἐδίωκεν οὐδέν ἄλλο ὁρῶν ἤ ὅπῃ ἔφευγε. καί πως διαπηδῶν αὐτῷ ὁ ἵππος πίπτει εἰς γόνατα, καί μικροῦ κἀκεῖνον ἐξετραχήλισεν. οὐ μήν ἀλλ' ἐπέμεινεν ὁ κῦρος μόλις πως, καί ὁ ἵππος ἐξανέστη. ὡς δ' εἰς τό πεδίον ἦλθεν, ἀκοντίσας καταβάλλει τήν ἔλαφον, καλόν τι χρῆμα καί μέγα. καί ὁ μέν δή ὑπερέχαιρεν: οἱ δέ φύλακες προσελάσαντες ἐλοιδόρουν αὐτόν [καί ἔλεγον] εἰς οἷον κίνδυνον ἔλθοι, καί ἔφασαν κατερεῖν αὐτοῦ. ὁ οὖν κῦρος εἱστήκει καταβεβηκώς, καί ἀκούων ταῦτα ἠνιᾶτο. ὡς δ' ᾔσθετο κραυγῆς, ἀνεπήδησεν ἐπί τόν ἵππον ὥσπερ ἐνθουσιῶν, καί ὡς εἶδεν ἐκ τοῦ ἀντίου κάπρον προσφερόμενον, ἀντίος ἐλαύνει καί διατεινάμενος εὐστόχως βάλλει εἰς τό μέτωπον καί κατέσχε τόν κάπρον. ἐνταῦθα μέντοι ἤδη καί ὁ θεῖος αὐτῷ ἐλοιδορεῖτο, τήν θρασύτητα ὁρῶν. ὁ δ' αὐτοῦ λοιδορουμένου ὅμως ἐδεῖτο ὅσα αὐτός ἔλαβε, ταῦτα ἐᾶσαι εἰσκομίσαντα δοῦναι τῷ πάππῳ. τόν δέ θεῖον εἰπεῖν φασιν: ἀλλ' ἤν αἴσθηται ὅτι ἐδίωκες, οὐ σοί μόνον λοιδορήσεται, ἀλλά καί ἐμοί, ὅτι σε εἴων. καί ἤν βούληται, φάναι αὐτόν, μαστιγωσάτω, ἐπειδάν γε ἐγώ δῶ αὐτῷ. καί σύγε, ὅ τι βούλει, ἔφη, ὦ θεῖε, τιμωρησάμενος τοῦτο ὅμως χάρισαί μοι. καί ὁ κυαξάρης μέντοι τελευτῶν εἶπε: ποίει ὅπως βούλει: σύ γάρ νῦν γε ἡμῶν ἔοικας βασιλεύς εἶναι. οὕτω δή ὁ κῦρος εἰσκομίσας τά θηρία ἐδίδου τε τῷ πάππῳ καί ἔλεγεν ὅτι αὐτός ταῦτα θηράσειεν ἐκείνῳ. καί τά ἀκόντια ἐπεδείκνυ μέν οὔ, κατέθηκε δέ ᾑματωμένα ὅπου ᾤετο τόν πάππον ὄψεσθαι. ὁ δέ ἀστυάγης ἄρα εἶπεν: ἀλλ', ὦ παῖ, δέχομαι μέν ἔγωγε ἡδέως ὅσα σύ δίδως, οὐ μέντοι δέομαί γε τούτων οὐδενός, ὥστε σε κινδυνεύειν. καί ὁ κῦρος ἔφη: εἰ τοίνυν μή σύ δέῃ, ἱκετεύω, ὦ πάππε, ἐμοί δός αὐτά, ὅπως τοῖς ἡλικιώταις ἐγώ διαδῶ. ἀλλ', ὦ παῖ, ἔφη ὁ ἀστυάγης, καί ταῦτα λαβών διαδίδου ὅτῳ σύ βούλει καί τῶν ἄλλων ὁπόσα θέλεις. καί ὁ κῦρος λαβών ἐδίδου τε ἄρας τοῖς παισί καί ἅμα ἔλεγεν: ὦ παῖδες, ὡς ἄρα ἐφλυαροῦμεν ὅτε τά ἐν τῷ παραδείσῳ θηρία ἐθηρῶμεν: ὅμοιον ἔμοιγε δοκεῖ εἶναι οἷόνπερ εἴ τις δεδεμένα ζῷα θηρῴη. πρῶτον μέν γάρ ἐν μικρῷ χωρίῳ ἦν, ἔπειτα λεπτά καί ψωραλέα, καί τό μέν αὐτῶν χωλόν ἦν, τό δέ κολοβόν: τά δ' ἐν τοῖς ὄρεσι καί λειμῶσι θηρία ὡς μέν καλά, ὡς δέ μεγάλα, ὡς δέ λιπαρά ἐφαίνετο. καί αἱ μέν ἔλαφοι ὥσπερ πτηναί ἥλλοντο πρός τόν οὐρανόν, οἱ δέ κάπροι ὥσπερ τούς ἄνδρας φασί τούς ἀνδρείους ὁμόσε ἐφέροντο: ὑπό δέ τῆς πλατύτητος οὐδέ ἁμαρτεῖν οἷόν τ' ἦν αὐτῶν: καλλίω δή, ἔφη, ἔμοιγε δοκεῖ καί τεθνηκότα εἶναι ταῦτα ἤ ζῶντα ἐκεῖνα τά περιῳκοδομημένα. ἀλλ' ἆρα ἄν, ἔφη, ἀφεῖεν καί ὑμᾶς οἱ πατέρες ἐπί θήραν; καί ῥᾳδίως γ' ἄν, ἔφασαν, εἰ ἀστυάγης κελεύοι. καί ὁ κῦρος εἶπε: τίς οὖν ἄν ἡμῖν ἀστυάγει μνησθείη; τίς γάρ ἄν, ἔφασαν, σοῦ γε ἱκανώτερος πεῖσαι; ἀλλά μά τόν δία, ἔφη, ἐγώ μέν οὐκ οἶδ' ὅστις ἄνθρωπος γεγένημαι: οὐδέ γάρ οἷός τ' εἰμί λέγειν ἔγωγε οὐδ' ἀναβλέπειν πρός τόν πάππον ἐκ τοῦ ἴσου ἔτι δύναμαι. ἤν δέ τοσοῦτον ἐπιδιδῶ, δέδοικα, ἔφη, μή παντάπασι βλάξ τις καί ἠλίθιος γένωμαι: παιδάριον δ' ὤν δεινότατος λαλεῖν ἐδόκουν εἶναι. καί οἱ παῖδες εἶπον: πονηρόν λέγεις τό πρᾶγμα, εἰ μηδ' ὑπέρ ἡμῶν ἄν τι δέῃ δυνήσῃ πράττειν, ἀλλ' ἄλλου τινός τό ἐπί σέ ἀνάγκη ἔσται δεῖσθαι ἡμᾶς. ἀκούσας δέ ταῦτα ὁ κῦρος ἐδήχθη, καί σιγῇ ἀπελθών διακελευσάμενος ἑαυτῷ τολμᾶν εἰσῆλθεν, ἐπιβουλεύσας ὅπως ἄν ἀλυπότατα εἴποι πρός τόν πάππον καί διαπράξειεν αὑτῷ τε καί τοῖς παισίν ὧν ἐδέοντο. ἤρξατο οὖν ὧδε. εἰπέ μοι, ἔφη, ὦ πάππε, ἤν τις ἀποδρᾷ σε τῶν οἰκετῶν καί λάβῃς αὐτόν, τί αὐτῷ χρήσῃ; τί ἄλλο, ἔφη, ἤ δήσας ἐργάζεσθαι ἀναγκάσω; ἤν δέ αὐτόματος πάλιν ἔλθῃ, πῶς ποιήσεις; τί δέ, ἔφη, εἰ μή μαστιγώσας γε, ἵνα μή αὖθις τοῦτο ποιῇ, ἐξ ἀρχῆς χρήσομαι; ὥρα ἄν, ἔφη ὁ κῦρος, σοί παρασκευάζεσθαι εἴη ὅτῳ μαστιγώσεις με, ὡς βουλεύομαί γε ὅπως σε ἀποδρῶ λαβών τούς ἡλικιώτας ἐπί θήραν. καί ὁ ἀστυάγης, καλῶς, ἔφη, ἐποίησας προειπών: ἔνδοθεν γάρ, ἔφη, ἀπαγορεύω σοι μή κινεῖσθαι. χαρίεν γάρ, ἔφη, εἰ ἕνεκα κρεαδίων τῇ θυγατρί τόν παῖδα ἀποβουκολήσαιμι. ἀκούσας ταῦτα ὁ κῦρος ἐπείθετο μέν καί ἔμεινεν, ἀνιαρός δέ καί σκυθρωπός ὤν σιωπῇ διῆγεν. ὁ μέντοι ἀστυάγης ἐπεί ἔγνω αὐτόν λυπούμενον ἰσχυρῶς, βουλόμενος αὐτῷ χαρίζεσθαι ἐξάγει ἐπί θήραν, καί πεζούς πολλούς καί ἱππέας συναλίσας καί τούς παῖδας καί συνελάσας εἰς τά ἱππάσιμα χωρία τά θηρία ἐποίησε μεγάλην θήραν. καί βασιλικῶς δή παρών αὐτός ἀπηγόρευε μηδένα βάλλειν, πρίν κῦρος ἐμπλησθείη θηρῶν. ὁ δέ κῦρος οὐκ εἴα κωλύειν, ἀλλ', εἰ βούλει, ἔφη, ὦ πάππε, ἡδέως με θηρᾶν, ἄφες τούς κατ' ἐμέ πάντας διώκειν καί διαγωνίζεσθαι ὅπως <ἄν> ἕκαστος κράτιστα δύναιτο. ἐνταῦθα δή ὁ ἀστυάγης ἀφίησι, καί στάς ἐθεᾶτο ἁμιλλωμένους ἐπί τά θηρία καί φιλονικοῦντας καί διώκοντας καί ἀκοντίζοντας. καί κύρῳ ἥδετο οὐ δυναμένῳ σιγᾶν ὑπό τῆς ἡδονῆς, ἀλλ' ὥσπερ σκύλακι γενναίῳ ἀνακλάζοντι, ὁπότε πλησιάζοι θηρίῳ, καί παρακαλοῦντι ὀνομαστί ἕκαστον. καί τοῦ μέν καταγελῶντα αὐτόν ὁρῶν ηὐφραίνετο, τόν δέ τινα καί ἐπαινοῦντα [αὐτόν ᾐσθάνετο] οὐδ' ὁπωστιοῦν φθονερῶς. τέλος δ' οὖν πολλά θηρία ἔχων ὁ ἀστυάγης ἀπῄει. καί τό λοιπόν οὕτως ἥσθη τῇ τότε θήρᾳ ὥστε ἀεί ὁπότε οἷόν τ' εἴη συνεξῄει τῷ κύρῳ καί ἄλλους τε πολλούς παρελάμβανε καί τούς παῖδας, κύρου ἕνεκα. τόν μέν δή πλεῖστον χρόνον οὕτω διῆγεν ὁ κῦρος, πᾶσιν ἡδονῆς μέν καί ἀγαθοῦ τινος συναίτιος ὤν, κακοῦ δέ οὐδενός. ἀμφί δέ τά πέντε ἤ ἑκκαίδεκα ἔτη γενομένου αὐτοῦ ὁ υἱός τοῦ ἀσσυρίων βασιλέως γαμεῖν μέλλων ἐπεθύμησε <καί> αὐτός θηρᾶσαι ἐς τοῦτον τόν χρόνον. ἀκούων οὖν ἐν τοῖς μεθορίοις τοῖς τε αὑτῶν καί τοῖς μήδων πολλά θηρία εἶναι ἀθήρευτα διά τόν πόλεμον, ἐνταῦθα ἐπεθύμησεν ἐξελθεῖν. ὅπως οὖν ἀσφαλῶς θηρῴη, ἱππέας τε προσέλαβε πολλούς καί πελταστάς, οἵτινες ἔμελλον αὐτῷ ἐκ τῶν λασίων τά θηρία ἐξελᾶν ἐς τά ἐργάσιμά τε καί εὐήλατα. ἀφικόμενος δέ ὅπου ἦν αὐτοῖς τά φρούρια καί ἡ φυλακή, ἐνταῦθα ἐδειπνοποιεῖτο, ὡς πρῴ τῇ ὑστεραίᾳ θηράσων. ἤδη δέ ἑσπέρας γενομένης ἡ διαδοχή τῇ πρόσθεν φυλακῇ ἔρχεται ἐκ πόλεως καί ἱππεῖς καί πεζοί. ἔδοξεν οὖν αὐτῷ πολλή στρατιά παρεῖναι: δύο γάρ ὁμοῦ ἦσαν φυλακαί, πολλούς τε αὐτός ἧκεν ἔχων ἱππέας καί πεζούς. ἐβουλεύσατο οὖν κράτιστον εἶναι λεηλατῆσαι ἐκ τῆς μηδικῆς, καί λαμπρότερόν τ' ἄν φανῆναι τό ἔργον τῆς θήρας καί ἱερείων ἄν πολλήν ἀφθονίαν ἐνόμιζε γενέσθαι. οὕτω δή πρῴ ἀναστάς ἦγε τό στράτευμα, καί τούς μέν πεζούς κατέλιπεν ἁθρόους ἐν τοῖς μεθορίοις, αὐτός δέ τοῖς ἵπποις προσελάσας πρός τά τῶν μήδων φρούρια, τούς μέν βελτίστους καί πλείστους ἔχων μεθ' ἑαυτοῦ ἐνταῦθα κατέμεινεν, ὡς μή βοηθοῖεν οἱ φρουροί τῶν μήδων ἐπί τούς καταθέοντας, τούς δ' ἐπιτηδείους ἀφῆκε κατά φυλάς ἄλλους ἄλλοσε καταθεῖν, καί ἐκέλευε περιβαλλομένους ὅτῳ τις ἐπιτυγχάνοι ἐλαύνειν πρός ἑαυτόν. οἱ μέν δή ταῦτα ἔπραττον. σημανθέντων δέ τῷ ἀστυάγει ὅτι πολέμιοί εἰσιν ἐν τῇ χώρᾳ, ἐξεβοήθει καί αὐτός πρός τά ὅρια σύν τοῖς περί αὐτόν καί ὁ υἱός αὐτοῦ ὡσαύτως σύν τοῖς παρατυχοῦσιν ἱππόταις, καί τοῖς ἄλλοις δέ ἐσήμαινε πᾶσιν ἐκβοηθεῖν. ὡς δέ εἶδον πολλούς ἀνθρώπους τῶν ἀσσυρίων συντεταγμένους καί τούς ἱππέας ἡσυχίαν ἔχοντας, ἔστησαν καί οἱ μῆδοι. ὁ δέ κῦρος ὁρῶν ἐκβοηθοῦντας καί τούς ἄλλους πασσυδί, ἐκβοηθεῖ καί αὐτός πρῶτον τότε ὅπλα ἐνδύς, οὔποτε οἰόμενος: οὕτως ἐπεθύμει αὐτοῖς ἐξοπλίσασθαι: μάλα δέ καλά ἦν καί ἁρμόττοντα αὐτῷ ἅ ὁ πάππος περί τό σῶμα ἐπεποίητο. οὕτω δή ἐξοπλισάμενος προσήλασε τῷ ἵππῳ. καί ὁ ἀστυάγης ἐθαύμασε μέν τίνος κελεύσαντος ἥκοι, ὅμως δέ εἶπεν αὐτῷ μένειν παρ' ἑαυτόν. ὁ δέ κῦρος ὡς εἶδε πολλούς ἱππέας ἀντίους, ἤρετο: ἦ οὗτοι, ἔφη, ὦ πάππε, πολέμιοί εἰσιν, οἵ ἐφεστήκασι τοῖς ἵπποις ἠρέμα; πολέμιοι μέντοι, ἔφη. ἦ καί ἐκεῖνοι, ἔφη, οἱ ἐλαύνοντες; κἀκεῖνοι μέντοι. νή τόν δί', ἔφη, ὦ πάππε, ἀλλ' οὖν πονηροί γε φαινόμενοι καί ἐπί πονηρῶν ἱππαρίων ἄγουσιν ἡμῶν τά χρήματα: οὐκοῦν χρή ἐλαύνειν τινάς ἡμῶν ἐπ' αὐτούς. ἀλλ' οὐχ ὁρᾷς, ἔφη, ὦ παῖ, ὅσον τό στῖφος τῶν ἱππέων ἕστηκε συντεταγμένον; οἵ ἤν ἐπ' ἐκείνους ἡμεῖς ἐλαύνωμεν, ὑποτεμοῦνται ἡμᾶς πάλιν [ἐκεῖνοι]: ἡμῖν δέ οὔπω ἡ ἰσχύς πάρεστιν. ἀλλ' ἤν σύ μένῃς, ἔφη ὁ κῦρος, καί ἀναλαμβάνῃς τούς προσβοηθοῦντας, φοβήσονται οὗτοι καί οὐ κινήσονται, οἱ δ' ἄγοντες εὐθύς ἀφήσουσι τήν λείαν, ἐπειδάν ἴδωσί τινας ἐπ' αὐτούς ἐλαύνοντας. ταῦτ' εἰπόντος αὐτοῦ ἔδοξέ τι λέγειν τῷ ἀστυάγει. καί ἅμα θαυμάζων ὡς καί ἐφρόνει καί ἐγρηγόρει κελεύει τόν υἱόν λαβόντα τάξιν ἱππέων ἐλαύνειν ἐπί τούς ἄγοντας τήν λείαν. ἐγώ δέ, ἔφη, ἐπί τούσδε, ἤν ἐπί σέ κινῶνται, ἐλῶ, ὥστε ἀναγκασθήσονται ἡμῖν προσέχειν τόν νοῦν. οὕτω δή ὁ κυαξάρης λαβών τῶν ἐρρωμένων ἵππων τε καί ἀνδρῶν προσελαύνει. καί ὁ κῦρος ὡς εἶδεν ὁρμωμένους, ἐξορμᾷ, καί αὐτός πρῶτος ἡγεῖτο ταχέως, καί ὁ κυαξάρης μέντοι ἐφείπετο, καί οἱ ἄλλοι δέ οὐκ ἀπελείποντο. ὡς δέ εἶδον αὐτούς πελάζοντας οἱ λεηλατοῦντες, εὐθύς ἀφέντες τά χρήματα ἔφευγον. οἱ δ' ἀμφί τόν κῦρον ὑπετέμνοντο, καί οὕς μέν κατελάμβανον εὐθύς ἔπαιον, πρῶτος δέ ὁ κῦρος, ὅσοι δέ παραλλάξαντες αὐτῶν ἔφθασαν, κατόπιν τούτους ἐδίωκον, καί οὐκ ἀνίεσαν, ἀλλ' ᾕρουν τινάς αὐτῶν. ὥσπερ δέ κύων γενναῖος ἄπειρος ἀπρονοήτως φέρεται πρός κάπρον, οὕτω καί ὁ κῦρος ἐφέρετο, μόνον ὁρῶν τό παίειν τόν ἁλισκόμενον, ἄλλο δ' οὐδέν προνοῶν. οἱ δέ πολέμιοι ὡς ἑώρων πονοῦντας τούς σφετέρους, προυκίνησαν τό στῖφος, ὡς παυσομένους τοῦ διωγμοῦ, ἐπεί σφᾶς ἴδοιεν προορμήσαντας. ὁ δέ κῦρος οὐδέν μᾶλλον ἀνίει, ἀλλ' ὑπό τῆς χαρμονῆς ἀνακαλῶν τόν θεῖον ἐδίωκε καί ἰσχυράν τήν φυγήν τοῖς πολεμίοις κατέχων ἐποίει, καί ὁ κυαξάρης μέντοι ἐφείπετο, ἴσως καί αἰσχυνόμενος τόν πατέρα, καί οἱ ἄλλοι δέ εἵποντο, προθυμότεροι ὄντες ἐν τῷ τοιούτῳ εἰς τό διώκειν καί οἱ μή πάνυ πρός τούς ἐναντίους ἄλκιμοι ὄντες. ὁ δέ ἀστυάγης ὡς ἑώρα τούς μέν ἀπρονοήτως διώκοντας, τούς δέ πολεμίους ἁθρόους τε καί τεταγμένους ὑπαντῶντας, δείσας περί τε τοῦ υἱοῦ καί τοῦ κύρου μή εἰς παρεσκευασμένους ἀτάκτως ἐμπεσόντες πάθοιέν τι, ἡγεῖτο εὐθύς πρός τούς πολεμίους. οἱ δ' αὖ πολέμιοι ὡς εἶδον τούς μήδους προκινηθέντας, διατεινάμενοι οἱ μέν τά παλτά οἱ δέ τά τόξα εἱστήκεσαν, ὡς δή, ἐπειδή εἰς τόξευμα ἀφίκοιντο, στησομένους, ὥσπερ τά πλεῖστα εἰώθεσαν ποιεῖν. μέχρι γάρ τοσούτου, ὁπότε ἐγγύτατα γένοιντο, προσήλαυνον ἀλλήλοις καί ἠκροβολίζοντο πολλάκις μέχρι ἑσπέρας. ἐπεί δέ ἑώρων τούς μέν σφετέρους φυγῇ εἰς ἑαυτούς φερομένους, τούς δ' ἀμφί τόν κῦρον ἐπ' αὐτούς ὁμοῦ ἀγομένους, τόν δέ ἀστυάγην σύν τοῖς ἵπποις ἐντός γιγνόμενον ἤδη τοξεύματος, ἐκκλίνουσι καί φεύγουσιν ὁμόθεν διώκοντας ἀνά κράτος: ᾕρουν δέ πολλούς: καί τούς μέν ἁλισκομένους ἔπαιον καί ἵππους καί ἄνδρας, τούς δέ πίπτοντας κατέκαινον: καί οὐ πρόσθεν ἔστησαν πρίν ἤ πρός τοῖς πεζοῖς τῶν ἀσσυρίων ἐγένοντο. ἐνταῦθα μέντοι δείσαντες μή καί ἐνέδρα τις μείζων ὑπείη, ἐπέσχον. ἐκ τούτου δή ἀνῆγεν ὁ ἀστυάγης, μάλα χαίρων καί τῇ ἱπποκρατίᾳ, καί τόν κῦρον οὐκ ἔχων ὅ τι χρή λέγειν, αἴτιον μέν ὄντα εἰδώς τοῦ ἔργου, μαινόμενον δέ γιγνώσκων τῇ τόλμῃ. καί γάρ τότε ἀπιόντων οἴκαδε μόνος τῶν ἄλλων ἐκεῖνος οὐδέν ἄλλο ἤ τούς πεπτωκότας περιελαύνων ἐθεᾶτο, καί μόλις αὐτόν ἀφελκύσαντες οἱ ἐπί τοῦτο ταχθέντες προσήγαγον τῷ ἀστυάγει, μάλα ἐπίπροσθεν ποιούμενον τούς προσάγοντας, ὅτι ἑώρα τό πρόσωπον τοῦ πάππου ἠγριωμένον ἐπί τῇ θέᾳ τῇ αὑτοῦ. ἐν μέν δή μήδοις ταῦτα ἐγεγένητο, καί οἵ τε ἄλλοι πάντες τόν κῦρον διά στόματος εἶχον καί ἐν λόγῳ καί ἐν ᾠδαῖς, ὅ τε ἀστυάγης καί πρόσθεν τιμῶν αὐτόν τότε ὑπερεξεπέπληκτο ἐπ' αὐτῷ. καμβύσης δέ ὁ τοῦ κύρου πατήρ ἥδετο μέν πυνθανόμενος ταῦτα, ἐπεί δ' ἤκουσεν ἔργα ἀνδρός ἤδη διαχειριζόμενον τόν κῦρον, ἀπεκάλει δή, ὅπως τά ἐν πέρσαις ἐπιχώρια ἐπιτελοίη. καί ὁ κῦρος δέ ἐνταῦθα λέγεται εἰπεῖν ὅτι ἀπιέναι βούλοιτο, μή ὁ πατήρ τι ἄχθοιτο καί ἡ πόλις μέμφοιτο. καί τῷ ἀστυάγει δέ ἐδόκει εἶναι ἀναγκαῖον ἀποπέμπειν αὐτόν. ἔνθα δή ἵππους τε αὐτῷ δούς οὕς αὐτός ἐπεθύμει λαβεῖν καί ἄλλα συσκευάσας πολλά ἔπεμπε καί διά τό φιλεῖν αὐτόν καί ἅμα ἐλπίδας ἔχων μεγάλας ἐν αὐτῷ ἄνδρα ἔσεσθαι ἱκανόν καί φίλους ὠφελεῖν καί ἐχθρούς ἀνιᾶν. ἀπιόντα δέ τόν κῦρον προύπεμπον πάντες [καί παῖδες] καί ἥλικες καί ἄνδρες καί γέροντες ἐφ' ἵππων καί ἀστυάγης αὐτός, καί οὐδένα ἔφασαν ὅντιν' οὐ δακρύοντ' ἀποστρέφεσθαι. καί κῦρον δέ αὐτόν λέγεται σύν πολλοῖς δακρύοις ἀποχωρῆσαι. πολλά δέ δῶρα διαδοῦναί φασιν αὐτόν τοῖς ἡλικιώταις ὧν ἀστυάγης αὐτῷ ἐδεδώκει, τέλος δέ καί ἥν εἶχε στολήν τήν μηδικήν ἐκδύντα δοῦναί τινι, δηλοῦνθ' ὅτι τοῦτον μάλιστα ἠσπάζετο. τούς μέντοι λαβόντας καί δεξαμένους τά δῶρα λέγεται ἀστυάγει ἀπενεγκεῖν, ἀστυάγην δέ δεξάμενον κύρῳ ἀποπέμψαι, τόν δέ πάλιν τε ἀποπέμψαι εἰς μήδους καί εἰπεῖν: εἰ βούλει, ὦ πάππε, ἐμέ καί πάλιν ἰέναι ὡς σέ μή αἰσχυνόμενον, ἔα ἔχειν εἴ τῴ τι ἐγώ δέδωκα: ἀστυάγην δέ ταῦτα ἀκούσαντα ποιῆσαι ὥσπερ κῦρος ἐπέστειλεν. εἰ δέ δεῖ καί παιδικοῦ λόγου ἐπιμνησθῆναι, λέγεται, ὅτε κῦρος ἀπῄει καί ἀπηλλάττοντο ἀπ' ἀλλήλων, τούς συγγενεῖς φιλοῦντας τῷ στόματι ἀποπέμπεσθαι αὐτόν νόμῳ περσικῷ: καί γάρ νῦν ἔτι τοῦτο ποιοῦσι πέρσαι: ἄνδρα δέ τινα τῶν μήδων μάλα καλόν κἀγαθόν ὄντα ἐκπεπλῆχθαι πολύν τινα χρόνον ἐπί τῷ κάλλει τοῦ κύρου, ἡνίκα δέ ἑώρα τούς συγγενεῖς φιλοῦντας αὐτόν, ὑπολειφθῆναι: ἐπεί δ' οἱ ἄλλοι ἀπῆλθον, προσελθεῖν τῷ κύρῳ καί εἰπεῖν: ἐμέ μόνον οὐ γιγνώσκεις τῶν συγγενῶν, ὦ κῦρε; τί δέ, εἰπεῖν τόν κῦρον, ἦ καί σύ συγγενής εἶ; μάλιστα, φάναι. ταῦτ' ἄρα, εἰπεῖν τόν κῦρον, καί ἐνεώρας μοι: πολλάκις γάρ δοκῶ σε γιγνώσκειν τοῦτο ποιοῦντα. προσελθεῖν γάρ σοι, ἔφη, ἀεί βουλόμενος ναί μά τούς θεούς ᾐσχυνόμην. ἀλλ' οὐκ ἔδει, φάναι τόν κῦρον, συγγενῆ γε ὄντα: ἅμα δέ προσελθόντα φιλῆσαι αὐτόν. καί τόν μῆδον φιληθέντα ἐρέσθαι: ἦ καί ἐν πέρσαις νόμος ἐστίν οὗτος συγγενεῖς φιλεῖν; μάλιστα, φάναι, ὅταν γε ἴδωσιν ἀλλήλους διά χρόνου ἤ ἀπίωσί ποι ἀπ' ἀλλήλων. ὥρα ἄν εἴη, ἔφη ὁ μῆδος, μάλα πάλιν σε φιλεῖν ἐμέ: ἀπέρχομαι γάρ, ὡς ὁρᾷς, ἤδη. οὕτω καί τόν κῦρον φιλήσαντα πάλιν ἀποπέμπειν καί ἀπιέναι. καί ὁδόν τε οὔπω πολλήν διηνύσθαι αὐτοῖς καί τόν μῆδον ἥκειν πάλιν ἱδροῦντι τῷ ἵππῳ: καί τόν κῦρον ἰδόντα, ἀλλ' ἦ, φάναι, ἐπελάθου τι ὧν ἐβούλου εἰπεῖν; μά δία, φάναι, ἀλλ' ἥκω διά χρόνου. καί τόν κῦρον εἰπεῖν: νή δί', ὦ σύγγενες, δι' ὀλίγου γε. ποίου ὀλίγου; εἰπεῖν τόν μῆδον. οὐκ οἶσθα, φάναι, ὦ κῦρε, ὅτι καί ὅσον σκαρδαμύττω χρόνον, πάνυ πολύς μοι δοκεῖ εἶναι, ὅτι οὐχ ὁρῶ σε τότε τοιοῦτον ὄντα; ἐνταῦθα δή τόν κῦρον γελάσαι τε ἐκ τῶν ἔμπροσθεν δακρύων καί εἰπεῖν αὐτῷ θαρρεῖν ἀπιόντι, ὅτι παρέσται αὐτοῖς ὀλίγου χρόνου, ὥστε ὁρᾶν ἐξέσται κἄν βούληται ἀσκαρδαμυκτί. ὁ μέν δή κῦρος οὕτως ἀπελθών ἐν πέρσαις ἐνιαυτόν λέγεται ἐν τοῖς παισίν ἔτι γενέσθαι. καί τό μέν πρῶτον οἱ παῖδες ἔσκωπτον αὐτόν ὡς ἡδυπαθεῖν ἐν μήδοις μεμαθηκώς ἥκοι: ἐπεί δέ καί ἐσθίοντα αὐτόν ἑώρων ὥσπερ καί αὐτοί ἡδέως καί πίνοντα, καί εἴ ποτε ἐν ἑορτῇ εὐωχία γένοιτο, ἐπιδιδόντα μᾶλλον αὐτόν τοῦ ἑαυτοῦ μέρους ᾐσθάνοντο ἤ προσδεόμενον, καί πρός τούτοις δέ τἆλλα κρατιστεύοντα αὐτόν ἑώρων ἑαυτῶν, ἐνταῦθα δή πάλιν ὑπέπτησσον αὐτῷ οἱ ἥλικες. ἐπεί δέ διελθών τήν παιδείαν ταύτην ἤδη εἰσῆλ θεν εἰς τούς ἐφήβους, ἐν τούτοις αὖ ἐδόκει κρατιστεύειν καί μελετῶν ἅ χρῆν καί καρτερῶν καί αἰδούμενος τούς πρεσβυτέρους καί πειθόμενος τοῖς ἄρχουσι. προϊόντος δέ τοῦ χρόνου ὁ μέν ἀστυάγης ἐν τοῖς μήδοις ἀποθνῄσκει, ὁ δέ κυαξάρης ὁ τοῦ ἀστυάγους παῖς, τῆς δέ κύρου μητρός ἀδελφός, τήν βασιλείαν ἔσχε τήν μήδων. ὁ δέ τῶν ἀσσυρίων βασιλεύς κατεστραμμένος μέν πάντας σύρους, φῦλον πάμπολυ, ὑπήκοον δέ πεποιημένος τόν ἀραβίων βασιλέα, ὑπηκόους δέ ἔχων ἤδη καί ὑρκανίους, πολιορκῶν δέ καί βακτρίους, ἐνόμιζεν, εἰ τούς μήδους ἀσθενεῖς ποιήσειε, πάντων γε τῶν πέριξ ῥᾳδίως ἄρξειν: ἰσχυρότατον γάρ τῶν ἐγγύς φύλων τοῦτο ἐδόκει εἶναι. οὕτω δή διαπέμπει πρός τε τούς ὑπ' αὐτόν πάντας καί πρός κροῖσον τόν λυδῶν βασιλέα καί πρός τόν καππαδοκῶν καί πρός φρύγας ἀμφοτέρους καί πρός παφλαγόνας καί ἰνδούς καί πρός κᾶρας καί κίλικας, τά μέν καί διαβάλλων τούς μήδους καί πέρσας, λέγων ὡς μεγάλα τ' εἴη ταῦτα ἔθνη καί ἰσχυρά καί συνεστηκότα εἰς ταὐτό, καί ἐπιγαμίας ἀλλήλοις πεποιημένοι εἶεν, καί κινδυνεύσοιεν, εἰ μή τις αὐτούς φθάσας ἀσθενώσοι, ἐπί ἕν ἕκαστον τῶν ἐθνῶν ἰόντες καταστρέψασθαι. οἱ μέν δή καί τοῖς λόγοις τούτοις πειθόμενοι συμμαχίαν αὐτῷ ἐποιοῦντο, οἱ δέ καί δώροις καί χρήμασιν ἀναπειθόμενοι: πολλά γάρ καί τοιαῦτα ἦν αὐτῷ. κυαξάρης δέ [ὁ τοῦ ἀστυάγους παῖς] ἐπεί ᾐσθάνετο τήν τ' ἐπιβουλήν καί τήν παρασκευήν τῶν συνισταμένων ἐφ' ἑαυτόν, αὐτός τε εὐθέως ὅσα ἐδύνατο ἀντιπαρεσκευάζετο καί εἰς πέρσας ἔπεμπε πρός τε τό κοινόν καί πρός καμβύσην τόν τήν ἀδελφήν ἔχοντα καί βασιλεύοντα ἐν πέρσαις. ἔπεμπε δέ καί πρός κῦρον, δεόμενος αὐτοῦ πειρᾶσθαι ἄρχοντα ἐλθεῖν τῶν ἀνδρῶν, εἴ τινας πέμποι στρατιώτας τό περσῶν κοινόν. ἤδη γάρ καί ὁ κῦρος διατετελεκώς τά ἐν τοῖς ἐφήβοις δέκα ἔτη ἐν τοῖς τελείοις ἀνδράσιν ἦν. οὕτω δή δεξαμένου τοῦ κύρου οἱ βουλεύοντες γεραίτεροι αἱροῦνται αὐτόν ἄρχοντα τῆς εἰς μήδους στρατιᾶς. ἔδοσαν δέ αὐτῷ καί προσελέσθαι διακοσίους τῶν ὁμοτίμων, τῶν δ' αὖ διακοσίων ἑκάστῳ τέτταρας ἔδωκαν προσελέσθαι καί τούτους ἐκ τῶν ὁμοτίμων: γίγνονται μέν δή οὗτοι χίλιοι: τῶν δ' αὖ χιλίων τούτων ἑκάστῳ ἔταξαν ἐκ τοῦ δήμου τῶν περσῶν δέκα μέν πελταστάς προσελέσθαι, δέκα δέ σφενδονήτας, δέκα δέ τοξότας: καί οὕτως ἐγένοντο μύριοι μέν τοξόται, μύριοι δέ πελτασταί, μύριοι δέ σφενδονῆται: χωρίς δέ τούτων οἱ χίλιοι ὑπῆρχον. τοσαύτη μέν δή στρατιά τῷ κύρῳ ἐδόθη. ἐπεί δέ ᾑρέθη τάχιστα, ἤρχετο πρῶτον ἀπό τῶν θεῶν: καλλιερησάμενος δέ τότε προσῃρεῖτο τούς διακοσίους: ἐπεί δέ προσείλοντο καί οὗτοι δή τούς τέτταρας ἕκαστοι, συνέλεξεν αὐτούς καί εἶπε τότε πρῶτον ἐν αὐτοῖς τάδε. ἄνδρες φίλοι, ἐγώ προσειλόμην μέν ὑμᾶς, οὐ νῦν πρῶτον δοκιμάσας, ἀλλ' ἐκ παίδων ὁρῶν ὑμᾶς ἅ μέν καλά ἡ πόλις νομίζει, προθύμως ταῦτα ἐκπονοῦντας, ἅ δέ αἰσχρά ἡγεῖται, παντελῶς τούτων ἀπεχομένους. ὧν δ' ἕνεκα αὐτός τε οὐκ ἄκων εἰς τόδε τό τέλος κατέστην καί ὑμᾶς παρεκάλεσα δηλῶσαι ὑμῖν βούλομαι. ἐγώ γάρ κατενόησα ὅτι οἱ πρόγονοι χείρονες μέν ἡμῶν οὐδέν ἐγένοντο: ἀσκοῦντες γοῦν κἀκεῖνοι διετέλεσαν ἅπερ ἔργα ἀρετῆς νομίζεται: ὅ τι μέντοι προσεκτήσαντο τοιοῦτοι ὄντες ἤ τῷ τῶν περσῶν κοινῷ ἀγαθόν ἤ αὑτοῖς, τοῦτ' οὐκέτι δύναμαι ἰδεῖν. καίτοι ἐγώ οἶμαι οὐδεμίαν ἀρετήν ἀσκεῖσθαι ὑπ' ἀνθρώπων ὡς μηδέν πλέον ἔχωσιν οἱ ἐσθλοί γενόμενοι τῶν πονηρῶν, ἀλλ' οἵ τε τῶν παραυτίκα ἡδονῶν ἀπεχόμενοι οὐχ ἵνα μηδέποτε εὐφρανθῶσι, τοῦτο πράττουσιν, ἀλλ' ὡς διά ταύτην τήν ἐγκράτειαν πολλαπλάσια εἰς τόν ἔπειτα χρόνον εὐφρανούμενοι οὕτω παρασκευάζονται: οἵ τε λέγειν προθυμούμενοι δεινοί γενέσθαι οὐχ ἵνα εὖ λέγοντες μηδέποτε παύσωνται, τοῦτο μελετῶσιν, ἀλλ' ἐλπίζοντες τῷ λέγειν εὖ πείθοντες ἀνθρώπους πολλά καί μεγάλα ἀγαθά διαπράξεσθαι: οἵ τε αὖ τά πολεμικά ἀσκοῦντες οὐχ ὡς μαχόμενοι μηδέποτε παύσωνται, τοῦτ' ἐκπονοῦσιν, ἀλλά νομίζοντες καί οὗτοι τά πολεμικά ἀγαθοί γενόμενοι πολύν μέν ὄλβον, πολλήν δέ εὐδαιμονίαν, μεγάλας δέ τιμάς καί ἑαυτοῖς καί πόλει περιάψειν. εἰ δέ τινες ταῦτα ἐκπονήσαντες πρίν τινα καρπόν ἀπ' αὐτῶν κομίσασθαι περιεῖδον αὑτούς γήρᾳ ἀδυνάτους γενομένους, ὅμοιον ἔμοιγε δοκοῦσι πεπονθέναι οἷον εἴ τις γεωργός ἀγαθός προθυμηθείς γενέσθαι καί εὖ σπείρων καί εὖ φυτεύων, ὁπότε καρποῦσθαι ταῦτα δέοι, ἐῴη τόν καρπόν ἀσυγκόμιστον εἰς τήν γῆν πάλιν καταρρεῖν. καί εἴ τίς γε ἀσκητής πολλά πονήσας καί ἀξιόνικος γενόμενος ἀναγώνιστος διατελέσειεν, οὐδ' ἄν οὗτός μοι δοκεῖ δικαίως ἀναίτιος εἶναι ἀφροσύνης. ἀλλ' ἡμεῖς, ὦ ἄνδρες, μή πάθωμεν ταῦτα, ἀλλ' ἐπείπερ σύνισμεν ἡμῖν αὐτοῖς ἀπό παίδων ἀρξάμενοι ἀσκηταί ὄντες τῶν καλῶν κἀγαθῶν ἔργων, ἴωμεν ἐπί τούς πολεμίους, οὕς ἐγώ σαφῶς ἐπίσταμαι ἰδιώτας ὄντας ὡς πρός ἡμᾶς ἀγωνίζεσθαι. οὐ γάρ πω οὗτοι ἱκανοί εἰσιν ἀγωνισταί, οἵ ἄν τοξεύωσι καί ἀκοντίζωσι καί ἱππεύωσιν ἐπιστημόνως, ἤν δέ που πονῆσαι δέῃ, τούτῳ λείπωνται, ἀλλ' οὗτοι ἰδιῶταί εἰσι κατά τούς πόνους: οὐδέ γε οἵτινες ἀγρυπνῆσαι δέον ἡττῶνται τούτου, ἀλλά καί οὗτοι ἰδιῶται κατά τόν ὕπνον: οὐδέ γε οἱ ταῦτα μέν ἱκανοί, ἀπαίδευτοι δέ ὡς χρή καί συμμάχοις καί πολεμίοις χρῆσθαι, ἀλλά καί οὗτοι δῆλον ὡς τῶν μεγίστων παιδευμάτων ἀπείρως ἔχουσιν. ὑμεῖς δέ νυκτί μέν δήπου ὅσαπερ οἱ ἄλλοι ἡμέρᾳ δύναισθ' ἄν χρῆσθαι, πόνους δέ τοῦ ζῆν ἡδέως ἡγεμόνας νομίζετε, λιμῷ δέ ὅσαπερ ὄψῳ διαχρῆσθε, ὑδροποσίαν δέ ῥᾷον τῶν λεόντων φέρετε, κάλλιστον δέ πάντων καί πολεμικώτατον κτῆμα εἰς τάς ψυχάς συγκεκόμισθε: ἐπαινούμενοι γάρ μᾶλλον ἤ τοῖς ἄλλοις ἅπασι χαίρετε. τούς δ' ἐπαίνου ἐραστάς ἀνάγκη διά τοῦτο πάντα μέν πόνον, πάντα δέ κίνδυνον ἠδέως ὑποδύεσθαι. εἰ δέ ταῦτα ἐγώ λέγω περί ὑμῶν ἄλλῃ γιγνώσκων, ἐμαυτόν ἐξαπατῶ. ὅ τι γάρ μή τοιοῦτον ἀποβήσεται παρ' ὑμῶν, εἰς ἐμέ τό ἐλλεῖπον ἥξει. ἀλλά πιστεύω τοι τῇ πείρᾳ καί τῇ ὑμῶν εἰς ἐμέ εὐνοίᾳ καί τῇ τῶν πολεμίων ἀνοίᾳ μή ψεύσειν με ταύτας τάς ἀγαθάς ἐλπίδας. ἀλλά θαρροῦντες ὁρμώμεθα, ἐπειδή καί ἐκποδών ἡμῖν γεγένηται τό δόξαι τῶν ἀλλοτρίων ἀδίκως ἐφίεσθαι. νῦν γάρ ἔρχονται μέν οἱ πολέμιοι ἄρχοντες ἀδίκων χειρῶν, καλοῦσι δέ ἡμᾶς ἐπικούρους οἱ φίλοι: τί οὖν ἐστιν ἤ τοῦ ἀλέξασθαι δικαιότερον ἤ τοῦ τοῖς φίλοις ἀρήγειν κάλλιον; ἀλλά μήν κἀκεῖνο οἶμαι ὑμᾶς θαρρεῖν, τό μή παρημεληκότα με τῶν θεῶν τήν ἔξοδον ποιεῖσθαι: πολλά γάρ μοι συνόντες ἐπίστασθε οὐ μόνον τά μεγάλα ἀλλά καί τά μικρά πειρώμενον ἀεί ἀπό θεῶν ὁρμᾶσθαι. τέλος εἶπε: τί δεῖ ἔτι λέγειν; ἀλλ' ὑμεῖς μέν τούς ἄνδρας ἑλόμενοι καί ἀναλαβόντες καί τἆλλα παρασκευασάμενοι ἴτε ἐς μήδους: ἐγώ δ' ἐπανελθών πρός τόν πατέρα πρόειμι δή, ὅπως τά τῶν πολεμίων ὡς τάχιστα μαθών οἷά ἐστι παρασκευάζωμαι ὅ τι ἄν δέωμαι, ὅπως ὡς κάλλιστα σύν θεῷ ἀγωνιζώμεθα. οἱ μέν δή ταῦτα ἔπραττον. κῦρος δέ ἐλθών οἴκαδε καί προσευξάμενος ἑστίᾳ πατρῴᾳ καί διί πατρῴῳ καί τοῖς ἄλλοις θεοῖς ὡρμᾶτο ἐπί τήν στρατείαν, συμπρούπεμπε δέ αὐτόν καί ὁ πατήρ. ἐπεί δέ ἔξω τῆς οἰκίας ἐγένοντο, λέγονται ἀστραπαί καί βρονταί αὐτῷ αἴσιοι γενέσθαι. τούτων δέ φανέντων οὐδέν ἄλλο ἔτι οἰωνιζόμενοι ἐπορεύοντο, ὡς οὐδένα ἄν λύσαντα τά τοῦ μεγίστου θεοῦ σημεῖα. προϊόντι δέ τῷ κύρῳ ὁ πατήρ ἤρχετο λόγου τοιοῦδε. ὦ παῖ, ὅτι μέν οἱ θεοί ἵλεῴ τε καί εὐμενεῖς πέμπουσί σε καί ἐν ἱεροῖς δῆλον καί ἐν οὐρανίοις σημείοις: γιγνώσκεις δέ καί αὐτός. ἐγώ γάρ σε ταῦτα ἐπίτηδες ἐδιδαξάμην, ὅπως μή δι' ἄλλων ἑρμηνέων τάς τῶν θεῶν συμβουλίας συνιείης, ἀλλ' αὐτός καί ὁρῶν τά ὁρατά καί ἀκούων τά ἀκουστά γιγνώσκοις καί μή ἐπί μάντεσιν εἴης, εἰ βούλοιντό σε ἐξαπατᾶν ἕτερα λέγοντες ἤ τά παρά τῶν θεῶν σημαινόμενα, μηδ' αὖ, εἴ ποτε ἄρα ἄνευ μάντεως γένοιο, ἀποροῖο θείοις σημείοις ὅ τι χρῷο, ἀλλά γιγνώσκων διά τῆς μαντικῆς τά παρά τῶν θεῶν συμβουλευόμενα, τούτοις πείθοιο. καί μέν δή, ὦ πάτερ, ἔφη ὁ κῦρος, ὡς ἄν ἵλεῳ οἱ θεοί ὄντες ἡμῖν συμβουλεύειν θέλωσιν, ὅσον δύναμαι κατά τόν σόν λόγον διατελῶ ἐπιμελούμενος. μέμνημαι γάρ, ἔφη, ἀκούσας ποτέ σου ὅτι εἰκότως ἄν καί παρά θεῶν πρακτικώτερος εἴη ὥσπερ καί παρ' ἀνθρώπων ὅστις μή ὁπότε ἐν ἀπόροις εἴη, τότε κολακεύοι, ἀλλ' ὅτε τά ἄριστα πράττοι, τότε μάλιστα τῶν θεῶν μεμνῇτο: καί τῶν φίλων δ' ἔφησθα χρῆναι ὡσαύτως οὕτως ἐπιμελεῖσθαι. οὐκοῦν νῦν, ἔφη, ὦ παῖ, διά γ' ἐκείνας τάς ἐπιμελείας ἥδιον μέν ἔρχῃ πρός τούς θεούς δεησόμενος, ἐλπίζεις δέ μᾶλλον τεύξεσθαι ὧν ἄν δέῃ, ὅτι συνειδέναι σαυτῷ δοκεῖς οὐπώποτ' ἀμελήσας αὐτῶν; πάνυ μέν οὖν, ἔφη, ὦ πάτερ, ὡς πρός φίλους μοι ὄντας τούς θεούς οὕτω διάκειμαι. τί γάρ, ἔφη, ὦ παῖ, μέμνησαι ἐκεῖνα ἅ ποτε ἐδόκει ἡμῖν, ὡς ἅπερ δεδώκασιν οἱ θεοί μαθόντας ἀνθρώπους βέλτιον πράττειν ἤ ἀνεπιστήμονας αὐτῶν ὄντας καί ἐργαζομένους μᾶλλον ἁνύτειν ἤ ἀργοῦντας καί ἐπιμελουμένους ἀσφαλέστερον [ἄν] διάγειν ἤ ἀφυλακτοῦντας τούτων, _παρέχοντας οὖν τοιούτους ἑαυτούς οἵους δεῖ, οὕτως ἡμῖν ἐδόκει δεῖν καί αἰτεῖσθαι τἀγαθά παρά τῶν θεῶν; ναί μά δί', ἔφη ὁ κῦρος, μέμνημαι μέντοι τοιαῦτα ἀκούσας σου: καί γάρ ἀνάγκη με πείθεσθαι τῷ λόγῳ: καί γάρ οἶδά σε λέγοντα ἀεί ὡς οὐδέ θέμις εἴη αἰτεῖσθαι παρά τῶν θεῶν οὔτε ἱππεύειν μή μαθόντας ἱππομαχοῦντας νικᾶν, οὔτε μή ἐπισταμένους τοξεύειν τοξεύοντας κρατεῖν τῶν ἐπισταμένων, οὔτε μή ἐπισταμένους κυβερνᾶν σῴζειν εὔχεσθαι ναῦς κυβερνῶντας, οὐδέ μή σπείροντάς γε σῖτον εὔχεσθαι καλόν αὐτοῖς φύεσθαι, οὐδέ μή φυλαττομένους γε ἐν πολέμῳ σωτηρίαν αἰτεῖσθαι: παρά γάρ τούς τῶν θεῶν θεσμούς πάντα τά τοιαῦτα εἶναι: τούς δέ ἀθέμιτα εὐχομένους ὁμοίως ἔφησθα εἰκός εἶναι παρά θεῶν ἀτυχεῖν ὥσπερ καί παρά ἀνθρώπων ἀπρακτεῖν τούς παράνομα δεομένους. ἐκείνων δέ, ὦ παῖ, ἐπελάθου ἅ ποτε ἐγώ καί σύ ἐλογιζόμεθα ὡς ἱκανόν εἴη καί καλόν ἀνδρί ἔργον, εἴ τις δύναιτο ἐπιμεληθῆναι ὅπως ἄν αὐτός τε καλός κἀγαθός δοκίμως γένοιτο καί τά ἐπιτήδεια αὐτός τε καί οἱ οἰκέται ἱκανῶς ἔχοιεν; τό δέ, τούτου μεγάλου ἔργου ὄντος, οὕτως ἐπίστασθαι ἀνθρώπων ἄλλων προστατεύειν ὅπως ἕξουσι πάντα τά ἐπιτήδεια ἔκπλεω καί ὅπως ἔσονται πάντες οἵους δεῖ, τοῦτο θαυμαστόν δήπου ἡμῖν τότε ἐφαίνετο εἶναι. ναί μά δι', ἔφη, ὦ πάτερ, μέμνημαι καί τοῦτό σου λέγοντος: συνεδόκει οὖν καί ἐμοί ὑπερμέγεθες εἶναι ἔργον τό καλῶς ἄρχειν: καί νῦν γ', ἔφη, ταὐτά μοι δοκεῖ ταῦτα, ὅταν πρός αὐτό τό ἄρχειν σκοπῶν λογίζωμαι. ὅταν μέντοι γε πρός ἄλλους ἀνθρώπους ἰδών κατανοήσω οἷοι ὄντες διαγίγνονται ἄρχοντες καί οἷοι ὄντες ἀνταγωνισταί ἡμῖν ἔσονται, πάνυ μοι δοκεῖ αἰσχρόν εἶναι τό τοιούτους ὑποπτῆξαι καί μή θέλειν ἰέναι αὐτοῖς ἀνταγωνιουμένους: οὕς, ἔφη, ἐγώ αἰσθάνομαι ἀρξάμενος ἀπό τῶν ἡμετέρων φίλων τούτων ἡγουμένους δεῖν τόν ἄρχοντα τῶν ἀρχομένων διαφέρειν τῷ καί πολυτελέστερον δειπνεῖν καί πλέον ἔχειν ἔνδον χρυσίον καί πλείονα χρόνον καθεύδειν καί πάντα ἀπονώτερον τῶν ἀρχομένων διάγειν. ἐγώ δέ οἶμαι, ἔφη, τόν ἄρχοντα οὐ τῷ ῥᾳδιουργεῖν χρῆναι διαφέρειν τῶν ἀρχομένων, ἀλλά τῷ προνοεῖν καί φιλοπονεῖν. ἀλλά τοι, ἔφη, ὦ παῖ, ἔνιά ἐστιν ἅ οὐ πρός ἀνθρώπους ἀγωνιστέον, ἀλλά πρός αὐτά τά πράγματα, ὧν οὐ ῥᾴδιον εὐπόρως περιγενέσθαι. αὐτίκα δήπου οἶσθα ὅτι εἰ μή ἕξει τά ἐπιτήδεια ἡ στρατιά, καταλελύσεταί σου ἡ ἀρχή. οὐκοῦν ταῦτα μέν, ἔφη, ὦ πάτερ, κυαξάρης φησί παρέξειν τοῖς ἐντεῦθεν ἰοῦσι πᾶσιν ὁπόσοι ἄν ὦσι. τούτοις δή σύ, ἔφη, ὦ παῖ, πιστεύων ἔρχῃ, τοῖς παρά κυαξάρου χρήμασιν; ἔγωγ', ἔφη ὁ κῦρος. τί δέ, ἔφη, οἶσθα ὁπόσα αὐτῷ ἔστι; μά τόν δί', ἔφη ὁ κῦρος, οὐ μέν δή. ὅμως δέ τούτοις πιστεύεις τοῖς ἀδήλοις; ὅτι δέ πολλῶν μέν σοί δεήσει, πολλά δέ καί ἄλλα νῦν ἀνάγκη δαπανᾶν ἐκεῖνον, οὐ γιγνώσκεις; γιγνώσκω, ἔφη ὁ κῦρος. ἤν οὖν, ἔφη, ἐπιλίπῃ αὐτόν ἡ δαπάνη ἤ καί ἑκών ψεύσηται, πῶς σοι ἕξει τά τῆς στρατιᾶς; δῆλον ὅτι οὐ καλῶς. ἀτάρ, ἔφη, ὦ πάτερ, σύ εἰ ἐνορᾷς τινα πόρον καί ἀπ' ἐμοῦ ἄν προσγενόμενον, ἕως ἔτι ἐν φιλίᾳ ἐσμέν, λέγε. ἐρωτᾷς, ἔφη, ὦ παῖ, ποῦ ἄν ἀπό σοῦ πόρος προσγένοιτο; ἀπό τίνος δέ μᾶλλον εἰκός ἐστι πόρον γενέσθαι ἤ ἀπό τοῦ δύναμιν ἔχοντος; σύ δέ πεζήν μέν δύναμιν ἐνθένδε ἔχων ἔρχῃ ἀνθ' ἧς οἶδ' ὅτι πολλαπλασίαν ἄλλην οὐκ ἄν δέξαιο, ἱππικόν δέ σοι, ὅπερ κράτιστον, τό μήδων σύμμαχον ἔσται. ποῖον οὖν ἔθνος τῶν πέριξ οὐ δοκεῖ σοι καί χαρίζεσθαι βουλόμενον ὑμῖν ὑπηρετήσειν καί φοβούμενον μή τι πάθῃ; ἅ χρή σε κοινῇ σύν κυαξάρῃ σκοπεῖσθαι μήποτε ἐπιλίπῃ τι ὑμᾶς ὧν δεῖ ὑπάρχειν, καί ἔθους δέ ἕνεκα μηχανᾶσθαι προσόδου πόρον. τόδε δέ πάντων μάλιστά μοι μέμνησο μηδέποτε ἀναμένειν τό πορίζεσθαι τά ἐπιτήδεια ἔστ' ἄν ἡ χρεία σε ἀναγκάσῃ: ἀλλ' ὅταν μάλιστα εὐπορῇς, τότε πρό τῆς ἀπο ρίας μηχανῶ. καί γάρ τεύξῃ μᾶλλον παρ' ὧν ἄν δέῃ μή ἄπορος δοκῶν εἶναι, καί ἔτι ἀναίτιος ἔσῃ παρά τοῖς σαυτοῦ στρατιώταις: ἐκ τούτου δέ μᾶλλον καί ὑπ' ἄλλων αἰδοῦς τεύξῃ, καί ἤν τινας βούλῃ ἤ εὖ ποιῆσαι τῇ δυνάμει ἤ κακῶς, μᾶλλον ἕως ἄν ἔχωσι τά δέοντα οἱ στρατιῶται ὑπηρετήσουσί σοι, καί πειστικωτέρους, σάφ' ἴσθι, λόγους δυνήσῃ τότε λέγειν ὅτανπερ καί ἐνδείκνυσθαι μάλιστα δύνῃ καί εὖ ποιεῖν ἱκανός ὤν καί κακῶς. ἀλλ', ἔφη, ὦ πάτερ, ἄλλως τέ μοι καλῶς δοκεῖς ταῦτα λέγειν πάντα, καί ὅτι ὧν μέν νῦν λέγονται λήψεσθαι οἱ στρατιῶται, οὐδείς αὐτῶν ἐμοί τούτων χάριν εἴσεται: ἴσασι γάρ ἐφ' οἷς αὐτούς κυαξάρης ἐπάγεται συμμάχους: ὅ τι δ' ἄν πρός τοῖς εἰρημένοις λαμβάνῃ τις, ταῦτα καί τιμήν νομιοῦσι καί χάριν τούτων εἰκός εἰδέναι τῷ διδόντι. τό δ' ἔχοντα δύναμιν ᾗ ἔστι μέν φίλους εὖ ποιοῦντα ἀντωφελεῖσθαι, ἔστι δέ ἐχθρούς [ἔχοντα] πειρᾶσθαι τείσασθαι, ἔπειτ' ἀμελεῖν τοῦ πορίζεσθαι, οἴει τι, ἔφη, ἧττόν τι τοῦτο εἶναι αἰσχρόν ἤ εἴ τις ἔχων μέν ἀγρούς, ἔχων δέ ἐργάτας οἷς ἄν ἐργάζοιτο, ἔπειτ' ἐῴη τήν ἀργοῦσαν ἀνωφέλητον εἶναι; ὥς γ' ἐμοῦ, ἔφη, μηδέποτε ἀμελήσοντος τοῦ τά ἐπιτήδεια τοῖς στρατιώταις συμμη χανᾶσθαι μήτ' ἐν φιλίᾳ μήτ' ἐν πολεμίᾳ οὕτως ἔχε τήν γνώμην. τί γάρ, ἔφη, ὦ παῖ, τῶν ἄλλων, ὧν ἐδόκει ποθ' ἡμῖν ἀναγκαῖον εἶναι μή παραμελεῖν, ἦ μέμνησαι; οὐ γάρ, ἔφη, μέμνημαι ὅτε ἐγώ μέν πρός σέ ἦλθον ἐπ' ἀργύριον, ὅπως ἀποδοίην τῷ φάσκοντι στρατηγεῖν με πεπαιδευκέναι, σύ δέ ἅμα διδούς μοι ἐπηρώτας ὧδέ πως: ἆρά γε, εἶπας, ὦ παῖ, ἐν τοῖς στρατηγικοῖς καί οἰκονομίας τί σοι ἐπεμνήσθη ὁ ἀνήρ ᾧ τόν μισθόν φέρεις; οὐδέν μέντοι ἧττον οἱ στρατιῶται τῶν ἐπιτηδείων δέονται ἤ οἱ ἐν οἴκῳ οἰκέται. ἐπεί δ' ἐγώ σοι λέγων τἀληθῆ εἶπον ὅτι οὐδ' ὁτιοῦν περί τούτου ἐπεμνήσθη, ἐπήρου με πάλιν εἴ τί μοι ὑγιείας πέρι ἤ ῥώμης ἔλεξεν, ὡς δεῆσον τούτων ὥσπερ καί τῆς στρατηγίας τόν στρατηγόν ἐπιμελεῖσθαι. ὡς δέ καί ταῦτ' ἀπέφησα, ἐπήρου με αὖ πάλιν εἴ τινας τέχνας ἐδίδαξεν, αἵ τῶν πολεμικῶν ἔργων κράτισται ἄν σύμμαχοι γένοιντο. ἀποφήσαντος δέ μου καί τοῦτο ἀνέκρινας αὖ σύ καί τόδε εἴ τί μ' ἐπαίδευσεν ὡς ἄν δυναίμην στρατιᾷ προθυμίαν ἐμβαλεῖν, λέγων ὅτι τό πᾶν διαφέρει ἐν παντί ἔργῳ προθυμία ἀθυμίας. ἐπεί δέ καί τοῦτο ἀνένευον, ἤλεγχες αὖ σύ εἴ τινα λόγον ποιήσαιτο διδάσκων περί τοῦ πείθεσθαι τήν στρατιάν, ὡς ἄν τις μάλιστα μηχανῷτο. ἐπεί δέ καί τοῦτο παντάπασιν ἄρρητον ἐφαίνετο, τέλος δή μ' ἐπήρου ὅ τι ποτέ διδάσκων στρατη γίαν φαίη με διδάσκειν. κἀγώ δή ἐνταῦθα ἀποκρίνομαι ὅτι τά τακτικά. καί σύ γελάσας διῆλθές μοι παρατιθείς ἕκαστον τί εἴη ὄφελος στρατιᾷ τακτικῶν ἄνευ τῶν ἐπιτηδείων, τί δ' ἄνευ τοῦ ὑγιαίνειν, τί δ' ἄνευ τοῦ ἐπίστασθαι τάς ηὑρημένας εἰς πόλεμον τέχνας, .. τί δ' ἄνευ τοῦ πείθεσθαι. ὡς δέ μοι καταφανές ἐποίησας ὅτι μικρόν τι μέρος εἴη στρατηγίας τά τακτικά, ἐπερομένου μου εἴ τι τούτων σύ με διδάξαι ἱκανός εἴης, ἀπιόντα με ἐκέλευσας τοῖς στρατηγικοῖς νομιζομένοις ἀνδράσι διαλέγεσθαι καί πυθέσθαι πῇ ἕκαστα τούτων γίγνεται. ἐκ τούτου δ' ἐγώ συνῆν τούτοις, οὕς μάλιστα φρονίμους περί τούτων ἤκουον εἶναι. καί περί μέν τροφῆς ἐπείσθην ἱκανόν εἶναι ὑπάρχον ὅ τι κυαξάρης ἔμελλε παρέξειν ἡμῖν, περί δέ ὑγιείας, ἀκούων καί ὁρῶν ὅτι καί πόλεις αἱ χρῄζουσαι ὑγιαίνειν ἰατρούς αἱροῦνται καί οἱ στρατηγοί τῶν στρατιωτῶν ἕνεκεν ἰατρούς ἐξάγουσιν, οὕτω καί ἐγώ ἐπεί ἐν τῷ τέλει τούτῳ ἐγενόμην, εὐθύς τούτου ἐπεμελήθην, καί οἶμαι, ἔφη, ὦ πάτερ, πάνυ ἱκανούς τήν ἰατρικήν τέχνην ἕξειν μετ' ἐμαυτοῦ ἄνδρας. πρός ταῦτα δή ὁ πατήρ εἶπεν: ἀλλ', ὦ παῖ, ἔφη, οὗτοι μέν οὕς λέγεις, ὥσπερ ἱματίων ῥαγέντων εἰσί τινες ἀκεσταί, οὕτω καί οἱ ἰατροί, ὅταν τινές νοσήσωσι, τότε ἰῶνται τούτους: σοί δέ τούτου μεγαλοπρεπεστέρα ἔσται ἡ τῆς ὑγιείας ἐπιμέλεια: τό γάρ ἀρχήν μή κάμνειν τό στράτευμα, τούτου σοι δεῖ μέλειν. καί τίνα δή ἐγώ, ἔφη, ὦ πάτερ, ὁδόν ἰών τοῦτο πράττειν ἱκανός ἔσομαι; ἤν μέν δήπου χρόνον τινά μέλλῃς ἐν τῷ αὐτῷ μένειν, ὑγιεινοῦ πρῶτον δεῖ στρατοπέδου μή ἀμελῆσαι: τούτου δέ οὐκ ἄν ἁμάρτοις, ἄνπερ μελήσῃ σοι. καί γάρ λέγοντες οὐδέν παύονται ἅνθρωποι περί τε τῶν νοσηρῶν χωρίων καί περί τῶν ὑγιεινῶν: μάρτυρες δέ σαφεῖς ἑκατέροις αὐτῶν παρίστανται τά τε σώματα καί τά χρώματα. ἔπειτα δέ οὐ τά χωρία μόνον ἀρκέσει σκέψασθαι, ἀλλά μνήσθητι σύ πῶς πειρᾷ σαυτοῦ ἐπιμελεῖσθαι ὅπως ὑγιαίνῃς. καί ὁ κῦρος εἶπε: πρῶτον μέν νή δία πειρῶμαι μηδέποτε ὑπερπίμπλασθαι: δύσφορον γάρ: ἔπειτα δέ ἐκπονῶ τά εἰσιόντα: οὕτω γάρ μοι δοκεῖ ἥ τε ὑγίεια μᾶλλον παραμένειν καί ἰσχύς προσγενέσθαι. οὕτω τοίνυν, ἔφη, ὦ παῖ, καί τῶν ἄλλων δεῖ ἐπιμελεῖσθαι. ἦ καί σχολή, ἔφη, ὦ πάτερ, ἔσται, σωμασκεῖν τοῖς στρατιώταις; οὐ μά δι', ἔφη ὁ πατήρ, οὐ μόνον γε, ἀλλά καί ἀνάγκη. δεῖ γάρ δήπου στρατιάν, εἰ μέλλει πράξειν τά δέοντα, μηδέποτε παύεσθαι ἤ τοῖς πολεμίοις κακά πορσύνουσαν ἤ ἑαυτῇ ἀγαθά: ὡς χαλεπόν μέν καί ἕνα ἄνθρωπον ἀργόν τρέφεσθαι, πολύ δ' ἔτι χαλεπώτερον, ὦ παῖ, οἶκον ὅλον, πάντων δέ χαλεπώτατον στρατιάν ἀργόν τρέφειν. πλεῖστά τε γάρ τά ἐσθίοντα ἐν στρατιᾷ καί ἀπ' ἐλαχίστων ὁρμώμενα καί οἷς ἄν λάβῃ δαψιλέστατα χρώμενα, ὥστε οὔποτε ἀργεῖν δεήσει στρατιάν. λέγεις σύ, ἔφη, ὦ πάτερ, ὡς ἐμοί δοκεῖ, ὥσπερ οὐδέ γεωργοῦ ἀργοῦ οὐδέν ὄφελος, οὕτως οὐδέ στρατηγοῦ ἀργοῦντος οὐδέν ὄφελος εἶναι. τόν δέ γε ἐργάτην στρατηγόν ἐγώ, ἔφη, ἀναδέχομαι, ἤν μή τις θεός βλάπτῃ, ἅμα καί τά ἐπιτήδεια μάλιστα ἔχοντας τούς στρατιώτας ἀποδείξειν καί τά σώματα ἄριστα ἔχοντας παρασκευάσειν. ἀλλά μέντοι, ἔφη, τό γε μελετᾶσθαι ἕκαστα τῶν πολεμικῶν ἔργων, ἀγῶνας ἄν τίς μοι δοκεῖ, ἔφη, ὦ πάτερ, προειπών ἑκάστοις καί ἆθλα προτιθείς μάλιστ' ἄν ποιεῖν εὖ ἀσκεῖσθαι ἕκαστα, ὥστε ὁπότε δέοιτο ἔχειν ἄν παρεσκευασμένοις χρῆσθαι. κάλλιστα λέγεις, ἔφη, ὦ παῖ: τοῦτο γάρ ποιήσας, σάφ' ἴσθι, ὥσπερ χορούς τάς τάξεις ἀεί τά προσήκοντα μελετώσας θεάσῃ. ἀλλά μήν, ὁ κῦρος ἔφη, εἴς γε τό προθυμίαν ἐμβαλεῖν στρατιώταις οὐδέν μοι δοκεῖ ἱκανώτερον εἶναι ἤ τό δύνασθαι ἐλπίδας ἐμποιεῖν ἀνθρώποις. ἀλλ', ἔφη, ὦ παῖ, τοῦτό γε τοιοῦτόν ἐστιν οἷόνπερ εἴ τις κύνας ἐν θήρᾳ ἀνακαλοῖτο ἀεί τῇ κλήσει ᾗπερ ὅταν τό θηρίον ὁρᾷ. τό μέν γάρ πρῶτον προθύμως εὖ οἶδ' ὅτι ἔχει ὑπακουούσας: ἤν δέ πολλάκις ψεύδηται αὐτάς, τελευτῶσαι οὐδ' ὁπόταν ἀληθῶς ὁρῶν καλῇ πείθονται αὐτῷ. οὕτω καί τό περί τῶν ἐλπίδων ἔχει: ἤν πολλάκις προσδοκίας ἀγαθῶν ἐμβαλών ψεύδηταί τις, οὐδ' ὁπόταν ἀληθεῖς ἐλπίδας λέγῃ ὁ τοιοῦτος πείθειν δύναται. ἀλλά τοῦ μέν αὐτόν λέγειν ἅ μή σαφῶς εἰδείη εἴργεσθαι δεῖ, ὦ παῖ, ἄλλοι δ' ἐνετοί λέγοντες ταὔτ' ἄν διαπράττοιεν: τήν δ' αὐτοῦ παρακέλευσιν εἰς τούς μεγίστους κινδύνους δεῖ ὡς μάλιστα ἐν πίστει διασῴζειν. ἀλλά ναί μά τόν δί', ἔφη ὁ κῦρος, ὦ πάτερ, καλῶς μοι δοκεῖς λέγειν, καί ἐμοί οὕτως ἥδιον. τό γε μήν πειθομένους παρέχεσθαι τούς στρατιώτας, οὐκ ἀπείρως μοι δοκῶ αὐτοῦ ἔχειν, ὦ πάτερ: σύ τε γάρ με εὐθύς τοῦτο ἐκ παιδίου ἐπαίδευες, σαυτῷ πείθεσθαι ἀναγκάζων: ἔπειτα τοῖς διδασκάλοις παρέδωκας, καί ἐκεῖνοι αὖ τό αὐτό τοῦτο ἔπραττον: ἐπεί δ' ἐν τοῖς ἐφήβοις ἦμεν, ὁ ἄρχων τοῦ αὐτοῦ τούτου ἰσχυρῶς ἐπεμελεῖτο: καί οἱ νόμοι δέ μοι δοκοῦσιν οἱ πολλοί ταῦτα δύο μάλιστα διδάσκειν, ἄρχειν τε καί ἄρχεσθαι. καί τοίνυν κατανοῶν περί τούτων ἐν πᾶσιν ὁρᾶν μοι δοκῶ τό προτρέπον πείθεσθαι μάλιστα ὄν τό τόν πειθόμενον ἐπαινεῖν τε καί τιμᾶν, τόν δέ ἀπειθοῦντα ἀτιμάζειν τε καί κολάζειν. καί ἐπί μέν γε τό ἀνάγκῃ ἕπεσθαι αὕτη, ὦ παῖ, ἡ ὁδός ἐστιν: ἐπί δέ τό κρεῖττον τούτου πολύ, τό ἑκόντας πείθεσθαι, ἄλλη ἐστί συντομωτέρα. ὅν γάρ ἄν ἡγήσωνται περί τοῦ συμφέροντος ἑαυτοῖς φρονιμώτερον ἑαυτῶν εἶναι, τούτῳ οἱ ἄνθρωποι ὑπερηδέως πείθονται. γνοίης δ' ἄν ὅτι τοῦθ' οὕτως ἔχει ἐν ἄλλοις τε πολλοῖς καί δή καί ἐν τοῖς κάμνουσιν, ὡς προθύμως τούς ἐπιτάξοντας ὅ τι χρή ποιεῖν καλοῦσι: καί ἐν θαλάττῃ δέ ὡς προθύμως τοῖς κυβερνήταις οἱ συμπλέοντες πείθονται: καί οὕς γ' ἄν νομίσωσί τινες βέλτιον αὑτῶν ὁδούς εἰδέναι, ὡς ἰσχυρῶς τούτων οὐδ' ἀπολείπεσθαι θέλουσιν. ὅταν δέ οἴωνται πειθόμενοι κακόν τι λήψεσθαι, οὔτε ζημίαις πάνυ τι θέλουσιν εἴκειν οὔτε δώροις ἐπαίρεσθαι. οὐδέ γάρ δῶρα ἐπί τῷ αὑτοῦ κακῷ ἑκών οὐδείς λαμβάνει. λέγεις σύ, ὦ πάτερ, εἰς τό πειθομένους ἔχειν οὐδέν εἶναι ἀνυσιμώτερον τοῦ φρονιμώτερον δοκεῖν εἶναι τῶν ἀρχομένων. λέγω γάρ οὖν, ἔφη. καί πῶς δή τις ἄν, ὦ πάτερ, τοιαύτην δόξαν τάχιστα περί αὑτοῦ παρασχέσθαι δύναιτο; οὐκ ἔστιν ἔφη, ὦ παῖ, συντομωτέρα ὁδός <ἐπί τό,> περί ὧν βούλει, δοκεῖν φρόνιμος εἶναι ἤ τό γενέσθαι περί τούτων φρόνιμον. καθ' ἕν δ' ἕκαστον σκοπῶν γνώσῃ ὅτι ἐγώ ἀληθῆ λέγω. ἤν γάρ βούλῃ μή ὤν ἀγαθός γεωργός δοκεῖν εἶναι ἀγαθός, ἤ ἱππεύς ἤ ἰατρός ἤ αὐλητής ἤ ἄλλ' ὁτιοῦν, ἐννόει πόσα σε δέοι ἄν μηχανᾶσθαι τοῦ δοκεῖν ἕνεκα. καί εἰ δή πείσαις ἐπαινεῖν τέ σε πολλούς, ὅπως δόξαν λάβοις, καί κατασκευάς καλάς ἐφ' ἑκάστῳ αὐτῶν κτήσαιο, ἄρτι τε ἐξηπατηκώς εἴης ἄν καί ὀλίγῳ ὕστερον, ὅπου πεῖραν δοίης, ἐξεληλεγμένος ἄν προσέτι καί ἀλαζών φαίνοιο. φρόνιμος δέ περί τοῦ συνοίσειν μέλλοντος πῶς ἄν τις τῷ ὄντι γένοιτο; δῆλον, ἔφη, ὦ παῖ, ὅτι ὅσα μέν ἔστι μαθόντα εἰδέναι, μαθών ἄν, ὥσπερ τά τακτικά ἔμαθες: ὅσα δέ ἀνθρώποις οὔτε μαθητά οὔτε προορατά ἀνθρωπίνῃ προνοίᾳ, διά μαντικῆς ἄν παρά θεῶν πυνθανόμενος φρονιμώτερος ἄλλων εἴης: ὅ τι δέ γνοίης βέλτιον ὄν πραχθῆναι, ἐπιμελόμενος ἄν τούτου ὡς ἄν πραχθείη. καί γάρ τό ἐπιμελεῖσθαι οὗ ἄν δέῃ φρονιμωτέρου ἀνδρός ἤ τό ἀμελεῖν. ἀλλά μέντοι ἐπί τό φιλεῖσθαι ὑπό τῶν ἀρχομένων, ὅπερ ἔμοιγε ἐν τοῖς μεγίστοις δοκεῖ εἶναι, δῆλον ὅτι ἡ αὐτή ὁδός ἥπερ εἴ τις ὑπό τῶν φίλων στέργεσθαι ἐπιθυμοίη: εὖ γάρ οἶμαι δεῖν ποιοῦντα φανερόν εἶναι. ἀλλά τοῦτο μέν, ἔφη, ὦ παῖ, χαλεπόν τό ἀεί δύνασθαι εὖ ποιεῖν οὕς ἄν τις ἐθέλῃ: τό δέ συνηδόμενόν τε φαίνεσθαι, ἤν τι ἀγαθόν αὐτοῖς συμβαίνῃ, καί συναχθόμενον, ἤν τι κακόν, καί συνεπικουρεῖν προθυμούμενον ταῖς ἀπορίαις αὐτῶν, καί φοβούμενον μή τι σφαλῶσι, καί προνοεῖν πειρώμενον ὡς μή σφάλλωνται, ταῦτά πως δεῖ μᾶλλον συμπαρομαρτεῖν. καί ἐπί τῶν πράξεων δέ, ἤν μέν ἐν θέρει ὦσι, τόν ἄρχοντα δεῖ τοῦ ἡλίου πλεονεκτοῦντα φανερόν εἶναι: ἤν δέ ἐν χειμῶνι, τοῦ ψύχους: ἤν δέ διά μόχθων, τῶν πόνων: πάντα γάρ ταῦτα εἰς τό φιλεῖσθαι ὑπό τῶν ἀρχομένων συλλαμβάνει. λέγεις σύ, ἔφη, ὦ πάτερ, ὡς καί καρτερώτερον δεῖ πρός πάντα τόν ἄρχοντα τῶν ἀρχομένων εἶναι. λέγω γάρ οὖν, ἔφη. θάρρει μέντοι τοῦτο, ὦ παῖ: εὖ γάρ ἴσθι ὅτι τῶν ὁμοίων σωμάτων οἱ αὐτοί πόνοι οὐχ ὁμοίως ἅπτονται ἄρχοντός τε ἀνδρός καί ἰδιώτου, ἀλλ' ἐπικουφίζει τι ἡ τιμή τούς πόνους τῷ ἄρχοντι καί αὐτό τό εἰδέναι ὅτι οὐ λανθάνει ὅ τι ἄν ποιῇ. ὁπότε δέ, ὦ πάτερ, σοι ἤδη ἔχοιεν μέν τά ἐπιτήδεια οἱ στρατιῶται, ὑγιαίνοιεν δέ, πονεῖν δέ δύναιντο, τάς δέ πολεμικάς τέχνας ἠσκηκότες εἶεν, φιλοτίμως δ' ἔχοιεν πρός τό ἀγαθοί φαίνεσθαι, τό δέ πείθεσθαι αὐτοῖς ἥδιον εἴη τοῦ ἀπειθεῖν, οὐκ ἄν τηνικαῦτα σωφρονεῖν ἄν τίς σοι δοκοίη διαγωνίζεσθαι βουλόμενος πρός τούς πολεμίους ὡς τάχιστα; ναί μά δί', ἔφη, εἰ μέλλοι γε πλέον ἕξειν: εἰ δέ μή, ἔγωγ' ἄν ὅσῳ οἰοίμην καί αὐτός βελτίων εἶναι καί τούς ἑπομένους βελτίονας ἔχειν, τόσῳ ἄν μᾶλλον φυλαττοίμην, ὥσπερ καί τἆλλα ἅ ἄν οἰώμεθα πλείστου ἡμῖν ἄξια εἶναι, ταῦτα πειρώμεθα ὡς ἐν ἐχυρωτάτῳ ποιεῖσθαι. πλέον δ' ἔχειν, ὦ πάτερ, πολεμίων πῶς ἄν τις δύναιτο μάλιστα; οὐ μά δί', ἔφη, οὐκέτι τοῦτο φαῦλον, ὦ παῖ, οὐδ' ἁπλοῦν ἔργον ἐρωτᾷς: ἀλλ' εὖ ἴσθι ὅτι δεῖ τόν μέλλοντα τοῦτο ποιήσειν καί ἐπίβουλον εἶναι καί κρυψίνουν καί δολερόν καί ἀπατεῶνα καί κλέπτην καί ἅρπαγα καί ἐν παντί πλεονέκτην τῶν πολεμίων. καί ὁ κῦρος ἐπιγελάσας εἶπεν: ὦ ἡράκλεις, οἷον σύ λέγεις, ὦ πάτερ, δεῖν ἄνδρα με γενέσθαι. οἷος ἄν <ὤν>, ἔφη, ὦ παῖ, δικαιότατός τε καί νομιμώτατος ἀνήρ εἴης. πῶς μήν, ἔφη, παῖδας ὄντας ἡμᾶς καί ἐφήβους τἀναντία τούτων ἐδιδάσκετε; ναί μά δί', ἔφη, καί νῦν πρός τούς φίλους τε καί πολίτας: ὅπως δέ γε τούς πολεμίους δύναισθε κακῶς ποιεῖν οὐκ οἶσθα μανθάνοντας ὑμᾶς πολλάς κακουργίας; οὐ δῆτα, ἔφη, ἔγωγε, ὦ πάτερ. τίνος μήν ἕνεκα, ἔφη, ἐμανθάνετε τοξεύειν; τίνος δ' ἕνεκα ἀκοντίζειν; τίνος δ' ἕνεκα δολοῦν ὗς ἀγρίους καί πλέγμασι καί ὀρύγμασι; τί δ' ἐλάφους ποδάγραις καί ἁρπεδόναις; τί δέ λέουσι καί ἄρκτοις καί παρδάλεσιν οὐκ εἰς τό ἴσον καθιστάμενοι ἐμάχεσθε, ἀλλά μετά πλεονεξίας τινός αἰεί ἐπειρᾶσθε ἀγωνίζεσθαι πρός αὐτά; ἤ οὐ πάντα γιγνώσκεις ταῦτα ὅτι κακουργίαι τέ εἰσι καί ἀπάται καί δολώσεις καί πλεονεξίαι; ναί μά δί', ἔφη, θηρίων γε: ἀνθρώπων δέ εἰ καί δόξαιμι βούλεσθαι ἐξαπατῆσαί τινα, πολλάς πληγάς οἶδα λαμβάνων. οὐδέ γάρ τοξεύειν, οἶμαι, οὐδ' ἀκοντίζειν ἄνθρωπον ἐπετρέπομεν ὑμῖν, ἀλλ' ἐπί σκοπόν βάλλειν ἐδιδάσκομεν, ἵνα γε νῦν μέν μή κακουργοίητε τούς φίλους, εἰ δέ ποτε πόλεμος γένοιτο, δύναισθε καί ἀνθρώπων στοχάζεσθαι: καί ἐξαπατᾶν δέ καί πλεονεκτεῖν οὐκ ἐν ἀνθρώποις ἐπαιδεύομεν ὑμᾶς, ἀλλ' ἐν θηρίοις, ἵνα μηδ' ἐν τούτοις τούς φίλους βλάπτοιτε, εἰ δέ ποτε πόλεμος γένοιτο, μηδέ τούτων ἀγύμναστοι εἴητε. οὐκοῦν, ἔφη, ὦ πάτερ, εἴπερ χρήσιμά ἐστιν ἀμφότερα ἐπίστασθαι, εὖ τε ποιεῖν καί κακῶς ἀνθρώπους, καί διδάσκειν ἀμφότερα ταῦτα ἔδει ἐν ἀνθρώποις. ἀλλά λέγεται, ἔφη, ὦ παῖ, ἐπί τῶν ἡμετέρων προγόνων γενέσθαι ποτέ ἀνήρ διδάσκαλος τῶν παίδων, ὅς ἐδίδασκεν ἄρα τούς παῖδας τήν δικαιοσύνην, ὥσπερ σύ κελεύεις, μή ψεύδεσθαι καί ψεύδεσθαι, καί μή ἐξαπατᾶν καί ἐξαπατᾶν, καί μή διαβάλλειν καί διαβάλλειν, καί μή πλεονεκτεῖν καί πλεονεκτεῖν. διώριζε δέ τούτων ἅ τε πρός τούς φίλους ποιητέον καί ἅ πρός ἐχθρούς. καί ἔτι γε ταῦτα ἐδίδασκεν ὡς καί τούς φίλους δίκαιον εἴη ἐξαπατᾶν ἐπί γε ἀγαθῷ, καί κλέπτειν τά τῶν φίλων ἐπί ἀγαθῷ. ταῦτα δέ διδάσκοντα ἀνάγκη καί γυμνάζειν ἦν πρός ἀλλήλους τούς παῖδας ταῦτα ποιεῖν, ὥσπερ καί ἐν πάλῃ φασί τούς ἕλληνας διδάσκειν ἐξαπατᾶν, καί γυμνάζειν δέ τούς παῖδας πρός ἀλλήλους τοῦτο δύνασθαι ποιεῖν. γενόμενοι οὖν τινες οὕτως εὐφυεῖς καί πρός τό εὖ ἐξαπατᾶν καί πρός τό εὖ πλεονεκτεῖν, ἴσως δέ καί πρός τό φιλοκερδεῖν οὐκ ἀφυεῖς ὄντες, οὐκ ἀπείχοντο οὐδ' ἀπό τῶν φίλων τό μή οὐ πλεονεκτεῖν αὐτῶν πειρᾶσθαι. ἐγένετο οὖν ἐκ τούτων ῥήτρα, ᾗ καί νῦν χρώμεθα ἔτι, ἁπλῶς διδάσκειν τούς παῖδας ὥσπερ τούς οἰκέτας πρός ἡμᾶς αὐτούς διδάσκομεν ἀληθεύειν καί μή ἐξαπατᾶν καί μή πλεονεκτεῖν: εἰ δέ παρά ταῦτα ποιοῖεν, κολάζειν, ὅπως σύν τοιούτῳ ἔθει [ἐθισθέντες] πρᾳότεροι πολῖται γένοιντο. ἐπεί δέ ἔχοιεν τήν ἡλικίαν ἥν σύ νῦν ἔχεις, ἤδη καί τά πρός τούς πολεμίους νόμιμα ἐδόκει ἀσφαλές εἶναι διδάσκειν. οὐ γάρ ἄν ἔτι ἐξενεχθῆναι δοκεῖτε πρός τό ἄγριοι πολῖται γενέσθαι ἐν τῷ αἰδεῖσθαι ἀλλήλους συντεθραμμένοι: ὥσπερ γε καί περί ἀφροδισίων οὐ διελεγόμεθα πρός τούς ἄγαν νέους, ἵνα μή πρός τήν ἰσχυράν ἐπιθυμίαν αὐτοῖς ῥᾳδιουργίας προσγενομένης ἀμέτρως αὐτῇ χρῷντο οἱ νέοι. νή δί', ἔφη: ὡς τοίνυν ὀψιμαθῆ ὄντα ἐμέ τούτων τῶν πλεονεξιῶν, ὦ πάτερ, μή φείδου εἴ τι ἔχεις διδάσκειν ὅπως πλεονεκτήσω ἐγώ τῶν πολεμίων. μηχανῶ τοίνυν, ἔφη, ὅπως ἐς τήν δύναμιν τεταγμένοις τε τοῖς σαυτοῦ ἀτάκτους λαμβάνῃς τούς πολεμίους καί ὡπλισμένοις ἀόπλους καί ἐγρηγορόσι καθεύδοντας, καί φανερούς σοι ὄντας ἀφανής αὐτός ὤν ἐκείνοις καί ἐν δυσχωρίᾳ αὐτούς γιγνομένους ἐν ἐρυμνῷ αὐτός ὤν ὑποδέξῃ. καί πῶς ἄν, ἔφη, τις τοιαῦτα, ὦ πάτερ, ἁμαρτάνοντας δύναιτ' ἄν τούς πολεμίους λαμβάνειν; ὅτι, ἔφη, ὦ παῖ, πολλά μέν τούτων ἀνάγκη ἐστί καί ὑμᾶς καί τούς πολεμίους παρασχεῖν: σιτοποιεῖσθαί τε γάρ ἀνάγκη ἀμφοτέρους, κοιμᾶσθαί τε ἀνάγκη ἀμφοτέρους καί ἕωθεν ἐπί τά ἀναγκαῖα σχεδόν ἅμα πάντας ἵεσθαι, καί ταῖς ὁδοῖς ὁποῖαι ἄν ὦσι τοιαύταις ἀνάγκη χρῆσθαι. ἅ χρή σε πάντα κατανοοῦντα, ἐν ᾧ μέν ἄν ὑμᾶς γιγνώσκῃς ἀσθενεστάτους γιγνομένους, ἐν τούτῳ μάλιστα φυλάττεσθαι: ἐν ᾧ δ' ἄν τούς πολεμίους αἰσθάνῃ εὐχειρωτοτάτους γιγνομένους, ἐν τούτῳ μάλιστα ἐπιτίθεσθαι. πότερον δ', ἔφη ὁ κῦρος, ἐν τούτοις μόνον ἔστι πλεονεκτεῖν ἤ καί ἐν ἄλλοις τισί; καί πολύ γε μᾶλλον, ἔφη, ὦ παῖ: ἐν τούτοις μέν γάρ ὡς ἐπί τό πολύ πάντες ἰσχυράς φυλακάς ποιοῦνται εἰδότες ὅτι δέονται. οἱ δ' ἐξαπατῶντες τούς πολεμίους δύνανται καί θαρρῆσαι ποιήσαντες ἀφυλάκτους λαμβάνειν καί διῶξαι παραδόντες ἑαυτούς ἀτάκτους ποιῆσαι καί εἰς δυσχωρίαν φυγῇ ὑπαγαγόντες ἐνταῦθα ἐπιτίθεσθαι. δεῖ δή, ἔφη, φιλομαθῆ σε τούτων ἁπάντων ὄντα οὐχ οἷς ἄν μάθῃς τούτοις μόνοις χρῆσθαι, ἀλλά καί αὐτόν ποιητήν εἶναι τῶν πρός τούς πολεμίους μηχανημάτων, ὥσπερ καί οἱ μουσικοί οὐχ οἷς ἄν μάθωσι τούτοις μόνον χρῶνται, ἀλλά καί ἄλλα νέα πειρῶνται ποιεῖν. καί σφόδρα μέν καί ἐν τοῖς μουσικοῖς τά νέα καί ἀνθηρά εὐδοκιμεῖ, πολύ δέ καί ἐν τοῖς πολεμικοῖς μᾶλλον τά καινά μηχανήματα εὐδοκιμεῖ: ταῦτα γάρ μᾶλλον καί ἐξαπατᾶν δύναται τούς ὑπεναντίους. εἰ δέ σύ γε, ἔφη, ὦ παῖ, μηδέν ἄλλο ἤ μετενέγκοις ἐπ' ἀνθρώπους τάς μηχανάς ἅς καί πάνυ ἐπί τοῖς μικροῖς θηρίοις ἐμηχανῶ, οὐκ οἴει ἄν, ἔφη, πρόσω πάνυ ἐλάσαι τῆς πρός τούς πολεμίους πλεονεξίας; σύ γάρ ἐπί μέν τάς ὄρνιθας ἐν τῷ ἰσχυροτάτῳ χειμῶνι ἀνιστάμενος ἐπορεύου νυκτός, καί πρίν κινεῖσθαι τάς ὄρνιθας ἐπεποίηντό σοι αἱ πάγαι αὐταῖς καί τό κεκινημένον χωρίον ἐξείκαστο τῷ ἀκινήτῳ: ὄρνιθες δ' ἐπεπαίδευντό σοι ὥστε σοί μέν τά συμφέροντα ὑπηρετεῖν, τάς δέ ὁμοφύλους ὄρνιθας ἐξαπατᾶν: αὐτός δέ ἐνήδρευες, ὥστε ὁρᾶν μέν αὐτάς, μή ὁρᾶσθαι δέ ὑπ' αὐτῶν: ἠσκήκεις δέ φθάνων ἕλκειν ἤ τά πτηνά φεύγειν. πρός δ' αὖ τόν λαγῶ, ὅτι μέν ἐν σκότει νέμεται, τήν δ' ἡμέραν ἀποδιδράσκει, κύνας ἔτρεφες αἵ τῇ ὀσμῇ αὐτόν ἀνηύρισκον. ὅτι δέ ταχύ ἔφευγεν, ἐπεί εὑρεθείη, ἄλλας κύνας εἶχες ἐπιτετηδευμένας πρός τό κατά πόδας αἱρεῖν. εἰ δέ καί ταύτας ἀποφύγοι, τούς πόρους αὐτῶν ἐκμανθάνων καί πρός οἷα χωρία φεύγοντες ἀφικνοῦνται οἱ λαγῷ, ἐν τούτοις δίκτυα δυσόρατα ἐνεπετάννυες ἄν, καί τῷ σφόδρα φεύγειν αὐτός ἑαυτόν ἐμπεσών συνέδει. τοῦ δέ μηδ' ἐντεῦθεν διαφεύγειν σκοπούς τοῦ γιγνομένου καθίστης, οἵ ἐγγύθεν ταχύ ἔμελλον ἐπιγενήσεσθαι: καί αὐτός μέν σύ ὄπισθεν κραυγῇ οὐδέν ὑστεριζούσῃ τοῦ λαγῶ βοῶν ἐξέπληττες αὐτόν ὥστε ἄφρονα ἁλίσκεσθαι, τούς δ' ἔμπροσθεν σιγᾶν διδάξας ἐνεδρεύοντας λανθάνειν ἐποίεις. ὥσπερ οὖν προεῖπον, εἰ τοιαῦτα ἐθελήσαις καί ἐπί τοῖς ἀνθρώποις μηχανᾶσθαι, οὐκ οἶδ' ἔγωγε εἴ τινος λείποιο ἄν τῶν πολεμίων. ἤν δέ ποτε ἄρα ἀνάγκη γένηται καί ἐν τῷ ἰσοπέδῳ καί ἐκ τοῦ ἐμφανοῦς καί ὡπλισμένους ἀμφοτέρους μάχην συνάπτειν, ἐν τῷ τοιούτῳ δή, ὦ παῖ, αἱ ἐκ πολλοῦ παρεσκευασμέναι πλεονεξίαι μέγα δύνανται. ταύτας δέ ἐγώ λέγω εἶναι, ἤν τῶν στρατιωτῶν εὖ μέν τά σώματα ἠσκημένα ᾖ, εὖ δέ αἱ ψυχαί τεθηγμέναι, εὖ δέ αἱ πολεμικαί τέχναι μεμελετημέναι ὦσιν. εὖ δέ χρή καί τοῦτο εἰδέναι ὅτι ὁπόσους ἄν ἀξιοῖς σοι πείθεσθαι, καί ἐκεῖνοι πάντες ἀξιώσουσι σέ πρό ἑαυτῶν βουλεύεσθαι. μηδέποτ' οὖν ἀφροντίστως ἔχε, ἀλλά τῆς μέν νυκτός προσκόπει τί σοι ποιήσουσιν οἱ ἀρχόμενοι, ἐπειδάν ἡμέρα γένηται, τῆς δ' ἡμέρας ὅπως τά εἰς νύκτα κάλλιστα ἕξει. ὅπως δέ χρή τάττειν εἰς μάχην στρατιάν ἤ ὅπως ἄγειν ἡμέρας ἤ νυκτός ἤ στενάς ἤ πλατείας ὁδούς ἤ ὀρεινάς ἤ πεδινάς, ἤ ὅπως στρατοπεδεύεσθαι, ἤ ὅπως φυλακάς νυκτερινάς καί ἡμερινάς καθιστάναι, ἤ ὅπως προσάγειν πρός πολεμίους ἤ ἀπάγειν ἀπό πολεμίων, ἤ ὅπως παρά πόλιν πολεμίαν ἄγειν ἤ ὅπως πρός τεῖχος ἄγειν ἤ ἀπάγειν, ἤ ὅπως νάπη ἤ ποταμούς διαβαίνειν, ἤ ὅπως ἱππικόν φυλάττεσθαι ἤ ὅπως ἀκοντιστάς ἤ τοξότας, καί εἴ γε δή σοι κατά κέρας ἄγοντι οἱ πολέμιοι ἐπιφανεῖεν, πῶς χρή ἀντικαθιστάναι, καί εἴ σοι ἐπί φάλαγγος ἄγοντι ἄλλοθέν ποθεν οἱ πολέμιοι φαίνοιντο ἤ κατά πρόσωπον, ὅπως χρή ἀντιπαράγειν, ἤ ὅπως τά τῶν πολεμίων ἄν τις μάλιστα αἰσθάνοιτο, ἤ ὅπως τά σά οἱ πολέμιοι ἥκιστα εἰδεῖεν, ταῦτα δέ πάντα τί ἄν ἐγώ λέγοιμί σοι; ὅσα τε γάρ ἔγωγε ᾔδειν, πολλάκις ἀκήκοας, ἄλλος τε ὅστις ἐδόκει τι τούτων ἐπίστασθαι, οὐδενός αὐτῶν ἠμέληκας οὐδ' ἀδαής γεγένησαι. δεῖ οὖν πρός τά συμβαίνοντα, οἶμαι, τούτοις χρῆσθαι ὁποῖον ἄν συμφέρειν σοι τούτων δοκῇ. μάθε δέ μου καί τάδε, ἔφη, ὦ παῖ, τά μέγιστα: παρά γάρ ἱερά καί οἰωνούς μήτε σαυτῷ μηδέποτε μήτε στρατιᾷ κινδυνεύσῃς, κατανοῶν ὡς ἄνθρωποι μέν αἱροῦνται πράξεις εἰκάζοντες, εἰδότες δέ οὐδέν ἀπό ποίας ἔσται αὐτοῖς τά ἀγαθά. γνοίης δ' ἄν ἐξ αὐτῶν τῶν γιγνομένων: πολλοί μέν γάρ ἤδη πόλεις ἔπεισαν καί ταῦτα οἱ δοκοῦντες σοφώτατοι εἶναι πόλεμον ἄρασθαι πρός τούτους ὑφ' ὧν οἱ πεισθέντες ἐπιθέσθαι ἀπώλοντο, πολλοί δέ πολλούς ηὔξησαν καί ἰδιώτας καί πόλεις ὑφ' ὧν αὐξηθέντων τά μέγιστα κακά ἔπαθον, πολλοί δέ οἷς ἐξῆν φίλοις χρῆσθαι καί εὖ ποιεῖν καί εὖ πάσχειν, τούτοις δούλοις μᾶλλον βουληθέντες ἤ φίλοις χρῆσθαι, ὑπ' αὐτῶν τούτων δίκην ἔδοσαν: πολλοῖς δ' οὐκ ἤρκεσεν αὐτοῖς τό μέρος ἔχουσι ζῆν ἡδέως, ἐπιθυμήσαντες δέ πάντων κύριοι εἶναι, διά ταῦτα καί ὧν εἶχον ἀπέτυχον: πολλοί δέ τόν πολύευκτον πλοῦτον κατακτησάμενοι, διά τοῦτον ἀπώλοντο. οὕτως ἡ ἀνθρωπίνη σοφία οὐδέν μᾶλλον οἶδε τό ἄριστον αἱρεῖσθαι ἤ εἰ κληρούμενος ὅ τι λάχοι τοῦτό τις πράττοι. θεοί δέ, ὦ παῖ, αἰεί ὄντες πάντα ἴσασι τά τε γεγενημένα καί τά ὄντα καί ὅ τι ἐξ ἑκάστου αὐτῶν ἀποβήσεται, καί τῶν συμβουλευομένων ἀνθρώπων οἷς ἄν ἵλεῳ ὦσι, προσημαίνουσιν ἅ τε χρή ποιεῖν καί ἅ οὐ χρή. εἰ δέ μή πᾶσιν ἐθέλουσι συμβουλεύειν, οὐδέν θαυμαστόν: οὐ γάρ ἀνάγκη αὐτοῖς ἐστιν ὧν ἄν μή θέλωσιν ἐπιμελεῖσθαι. {κυρου παιδειασ β} τοιαῦτα μέν δή ἀφίκοντο διαλεγόμενοι μέχρι τῶν ὁρίων τῆς περσίδος: ἐπεί δ' αὐτοῖς ἀετός δεξιός φανείς προηγεῖτο, προσευξάμενοι θεοῖς καί ἥρωσι τοῖς περσίδα γῆν κατέχουσιν ἵλεως καί εὐμενεῖς πέμπειν σφᾶς, οὕτω διέβαινον τά ὅρια. ἐπειδή δέ διέβησαν, προσηύχοντο αὖθις θεοῖς τοῖς μηδίαν γῆν κατέχουσιν ἵλεως καί εὐμενεῖς δέχεσθαι αὐτούς. ταῦτα δέ ποιήσαντες, ἀσπασάμενοι ἀλλήλους ὥσπερ εἰκός, ὁ μέν πατήρ πάλιν εἰς πέρσας ἀπῄει, κῦρος δέ εἰς μήδους πρός κυαξάρην ἐπορεύετο. ἐπεί δέ ἀφίκετο ὁ κῦρος εἰς μήδους πρός τόν κυαξάρην, πρῶτον μέν ὥσπερ εἰκός ἠσπάσαντο ἀλλήλους, ἔπειτα δέ ἤρετο τόν κῦρον ὁ κυαξάρης πόσον τι ἄγοι τό στράτευμα. ὁ δέ ἔφη: τρισμυρίους μέν γε οἷοι καί πρόσθεν ἐφοίτων πρός ὑμᾶς μισθοφόροι: ἄλλοι δέ καί τῶν οὐδεπώποτε ἐξελθόντων προσέρχονται τῶν ὁμοτίμων. πόσοι τινές; ἔφη ὁ κυαξάρης. οὐκ ἄν ὁ ἀριθμός σε, ἔφη ὁ κῦρος, ἀκούσαντα εὐφράνειεν: ἀλλ' ἐκεῖνο ἐννόησον ὅτι ὀλίγοι ὄντες οὗτοι οἱ ὁμότιμοι καλούμενοι πολλῶν ὄντων τῶν ἄλλων περσῶν ῥᾳδίως ἄρχουσιν. ἀτάρ, ἔφη, δέει τι αὐτῶν ἤ μάτην ἐφοβήθης, οἱ δέ πολέμιοι οὐκ ἔρχονται; ναί μά δί', ἔφη, καί πολλοί γε. πῶς τοῦτο σαφές; ὅτι, ἔφη, πολλοί ἥκοντες αὐτόθεν ἄλλος ἄλλον τρόπον πάντες ταὐτό λέγουσιν. ἀγωνιστέον μέν ἄρα ἡμῖν πρός τούς ἄνδρας. ἀνάγκη γάρ, ἔφη. τί οὖν, ἔφη ὁ κῦρος, οὐ καί τήν δύναμιν ἔλεξάς μοι, εἰ οἶσθα, πόση τις ἡ προσιοῦσα, καί πάλιν τήν ἡμετέραν, ὅπως εἰδότες ἀμφοτέρας πρός ταῦτα βουλευώμεθα ὅπως ἄν ἄριστα ἀγωνιζοίμεθα; ἄκουε δή, ἔφη ὁ κυαξάρης. κροῖσος μέν ὁ λυδός ἄγειν λέγεται μυρίους μέν ἱππέας, πελταστάς δέ καί τοξότας πλείους ἤ τετρακισμυρίους. ἀρτακάμαν δέ τόν τῆς μεγάλης φρυγίας ἄρχοντα λέγουσιν ἱππέας μέν εἰς ὀκτακισχιλίους ἄγειν, λογχοφόρους δέ σύν πελτασταῖς οὐ μείους τετρακισμυρίων, ἀρίβαιον δέ τόν τῶν καππαδοκῶν βασιλέα ἱππέας μέν ἑξακισχιλίους, τοξότας δέ καί πελταστάς οὐ μείους τρισμυρίων, τόν ἀράβιον δέ ἄραγδον ἱππέας τε εἰς μυρίους καί ἅρματα εἰς ἑκατόν καί σφενδονητῶν πάμπολύ τι χρῆμα. τούς μέντοι ἕλληνας τούς ἐν τῇ ἀσίᾳ οἰκοῦντας οὐδέν πω σαφές λέγεται εἰ ἕπονται. τούς δέ ἀπό φρυγίας τῆς πρός ἑλλησπόντῳ συμβαλεῖν φασι γάβαιδον ἔχοντα εἰς καΰστρου πεδίον ἑξακισχιλίους μέν ἱππέας, πελταστάς δέ εἰς μυρίους. κᾶρας μέντοι καί κίλικας καί παφλαγόνας παρακληθέντας οὔ φασιν ἕπεσθαι. ὁ δέ ἀσσύριος ὁ βαβυλῶνά τε ἔχων καί τήν ἄλλην ἀσσυρίαν ἐγώ μέν οἶμαι ἱππέας μέν ἄξει οὐκ ἐλάττους δισμυρίων, ἅρματα δ' εὖ οἶδ' οὐ μεῖον διακοσίων, πεζούς δέ οἶμαι παμπόλλους: εἰώθει γοῦν ὁπότε δεῦρ' ἐμβάλλοι. σύ, ἔφη ὁ κῦρος, πολεμίους λέγεις ἱππέας μέν ἑξακισμυρίους εἶναι, πελταστάς δέ καί τοξότας πλέον ἤ εἴκοσι μυριάδας. ἄγε δή τῆς σῆς δυνάμεως τί φῄς πλῆθος εἶναι; εἰσίν, ἔφη, μήδων μέν ἱππεῖς πλείους τῶν μυρίων: πελτασταί δέ καί τοξόται γένοιντ' ἄν πως ἐκ τῆς ἡμετέρας κἄν ἑξακισμύριοι. ἀρμενίων δ', ἔφη, τῶν ὁμόρων ἡμῖν παρέσονται ἱππεῖς μέν τετρακισχίλιοι, πεζοί δέ δισμύριοι. λέγεις σύ, ἔφη ὁ κῦρος, ἱππέας μέν ἡμῖν εἶναι μεῖον ἤ τέταρτον μέρος τοῦ τῶν πολεμίων ἱππικοῦ, πεζούς δέ ἀμφί τούς ἡμίσεις. τί οὖν, ἔφη ὁ κυαξάρης, οὐκ ὀλίγους νομίζεις περσῶν εἶναι οὕς σύ φῄς ἄγειν; ἀλλ' εἰ μέν ἀνδρῶν προσδεῖ ἡμῖν, ἔφη ὁ κῦρος, εἴτε καί μή, αὖθις συμβουλευσόμεθα: τήν δέ μάχην μοι, ἔφη, λέξον ἑκάστων ἥτις ἐστί. σχεδόν, ἔφη ὁ κυαξάρης, πάντων ἡ αὐτή: τοξόται γάρ εἰσι καί ἀκοντισταί οἵ τ' ἐκείνων καί οἱ ἡμέτεροι. οὐκοῦν, ἔφη ὁ κῦρος, ἀκροβολίζεσθαι ἀνάγκη ἐστί τοιούτων γε τῶν ὅπλων ὄντων. ἀνάγκη γάρ οὖν, ἔφη ὁ κυαξάρης: οὐκοῦν ἐν τούτῳ μέν τῶν πλειόνων ἡ νίκη: πολύ γάρ ἄν θᾶττον οἱ ὀλίγοι ὑπό τῶν πολλῶν τιτρωσκόμενοι ἀναλωθείησαν ἤ οἱ πολλοί ὑπό τῶν ὀλίγων: εἰ οὖν οὕτως ἔχει, ὦ κῦρε, τί ἄν ἄλλο τις κρεῖττον εὕροι ἤ πέμπειν ἐς πέρσας, καί ἅμα μέν διδάσκειν αὐτούς ὅτι εἴ τι πείσονται μῆδοι, εἰς πέρσας τό δεινόν ἥξει, ἅμα δέ αἰτεῖν πλέον στράτευμα; ἀλλά τοῦτο μέν, ἔφη ὁ κῦρος, εὖ ἴσθι ὅτι, οὐδ' εἰ πάντες ἔλθοιεν πέρσαι, πλήθει γε οὐχ ὑπερβαλοίμεθ' ἄν τούς πολεμίους. τί μήν ἄλλο ἐνορᾷς ἄμεινον τούτου; ἐγώ μέν ἄν, ἔφη ὁ κῦρος, εἰ σύ εἴην, ὡς τάχιστα ὅπλα ποιοίμην πᾶσι πέρσαις τοῖς προσιοῦσιν οἷάπερ ἔχοντες ἔρχονται παρ' ἡμῶν οἱ τῶν ὁμοτίμων καλούμενοι: ταῦτα δ' ἐστί θώραξ μέν περί τά στέρνα, γέρρον δέ εἰς τήν ἀριστεράν, κοπίς δέ ἤ σάγαρις εἰς τήν δεξιάν: κἄν ταῦτα παρασκευάσῃς, ἡμῖν μέν ποιήσεις τό ὁμόσε τοῖς ἐναντίοις ἰέναι ἀσφαλέστατον, τοῖς πολεμίοις δέ τό φεύγειν ἤ τό μένειν αἱρετώτερον. τάττομεν δέ, ἔφη, ἡμᾶς μέν αὐτούς ἐπί τούς μένοντας: οἵ γε μέντἄν αὐτῶν φεύγωσι, τούτους ὑμῖν καί τοῖς ἵπποις νέμομεν, ὡς μή σχολάζωσι μήτε μένειν μήτε ἀναστρέφεσθαι. κῦρος μέν οὕτως ἔλεξε: τῷ δέ κυαξάρῃ ἔδοξέ τε εὖ λέγειν, καί τοῦ μέν πλείους μεταπέμπεσθαι οὐκέτι ἐμέμνητο, παρεσκευάζετο δέ ὅπλα τά προειρημένα. καί σχεδόν τε ἕτοιμα ἦν καί τῶν περσῶν οἱ ὁμότιμοι παρῆσαν ἔχοντες τό ἀπό περσῶν στράτευμα. ἐνταῦθα δή εἰπεῖν λέγεται ὁ κῦρος συναγαγών αὐτούς: ἄνδρες φίλοι, ἐγώ ὑμᾶς ὁρῶν αὐτούς μέν καθωπλισμένους οὕτω καί ταῖς ψυχαῖς παρεσκευασμένους ὡς εἰς χεῖρας συμμείξοντας τοῖς πολεμίοις, τούς δέ ἑπομένους ὑμῖν πέρσας γιγνώσκων ὅτι οὕτως ὡπλισμένοι εἰσίν ὡς ὅτι προσωτάτω ταχθέντες μάχεσθαι, ἔδεισα μή ὀλίγοι καί ἔρημοι συμμάχων συμπίπτοντες πολεμίοις πολλοῖς πάθοιτέ τι. νῦν οὖν, ἔφη, σώματα μέν ἔχοντες ἀνδρῶν ἥκετε οὐ μεμπτά: ὅπλα δέ ἔσται αὐτοῖς ὅμοια τοῖς ἡμετέροις: τάς γε μέντοι ψυχάς θήγειν αὐτῶν ὑμέτερον ἔργον. ἄρχοντος γάρ ἐστιν οὐχ ἑαυτόν μόνον ἀγαθόν παρέχειν, ἀλλά δεῖ καί τῶν ἀρχομένων ἐπιμελεῖσθαι ὅπως ὡς βέλτιστοι ἔσονται. ὁ μέν οὕτως εἶπεν: οἱ δ' ἥσθησαν μέν πάντες, νομίζοντες μετά πλειόνων ἀγωνιεῖσθαι: εἷς δ' αὐτῶν καί ἔλεξε τοιάδε. ἀλλά θαυμαστά, ἔφη, ἴσως δόξω λέγειν, εἰ κύρῳ συμβουλεύσω τι εἰπεῖν ὑπέρ ἡμῶν, ὅταν τά ὅπλα λαμβάνωσιν οἱ ἡμῖν μέλλοντες συμμάχεσθαι: ἀλλά γιγνώσκω γάρ, ἔφη, ὅτι οἱ τῶν ἱκανωτάτων καί εὖ καί κακῶς ποιεῖν λόγοι οὗτοι καί μάλιστα ἐνδύονται ταῖς ψυχαῖς τῶν ἀκουόντων: καί δῶρά γε ἤν διδῶσιν οἱ τοιοῦτοι, κἄν μείω τυγχάνῃ ὄντα ἤ τά παρά τῶν ὁμοίων, ὅμως μείζονος αὐτά τιμῶνται οἱ λαμβάνοντες. καί νῦν, ἔφη, οἱ πέρσαι παραστάται ὑπό κύρου πολύ μᾶλλον ἡσθήσονται ἤ ὑφ' ἡμῶν παρακαλούμενοι, εἴς τε τούς ὁμοτίμους καθιστάμενοι βεβαιοτέρως σφίσιν ἡγήσονται ἔχειν τοῦτο ὑπό βασιλέως τε παιδός καί ὑπό στρατηγοῦ γενόμενον ἤ εἰ ὑφ' ἡμῶν τό αὐτό τοῦτο γίγνοιτο. ἀπεῖναι μέντοι οὐδέ τά ἡμέτερα χρή, ἀλλά παντί τρόπῳ δεῖ τῶν ἀνδρῶν θήγειν πάντως τό φρόνημα. ἡμῖν γάρ ἔσται τοῦτο χρήσιμον ὅ τι ἄν οὗτοι βελτίονες γένωνται. οὕτω δή ὁ κῦρος καταθείς τά ὅπλα εἰς τό μέσον καί συγκαλέσας πάντας τούς περσῶν στρατιώτας ἔλεξε τοιάδε. ἄνδρες πέρσαι, ὑμεῖς καί ἔφυτε ἐν τῇ αὐτῇ ἡμῖν καί ἐτράφητε, καί τά σώματά τε οὐδέν ἡμῶν χείρονα ἔχετε, ψυχάς τε οὐδέν κακίονας ὑμῖν προσήκει ἡμῶν ἔχειν. τοιοῦτοι δ' ὄντες ἐν μέν τῇ πατρίδι οὐ μετείχετε τῶν ἴσων ἡμῖν, οὐχ ὑφ' ἡμῶν ἀπελαθέντες ἀλλ' ὑπό τοῦ τά ἐπιτήδεια ἀνάγκην ὑμῖν εἶναι πορίζεσθαι. νῦν δέ ὅπως μέν ταῦτα ἕξετε ἐμοί μελήσει σύν τοῖς θεοῖς: ἔξεστι δ' ὑμῖν, εἰ βούλεσθε, λαβόντας ὅπλα οἷάπερ ἡμεῖς ἔχομεν εἰς τόν αὐτόν ἡμῖν κίνδυνον ἐμβαίνειν, καί ἄν τι ἐκ τούτων καλόν κἀγαθόν γίγνηται, τῶν ὁμοίων ἡμῖν ἀξιοῦσθαι. τόν μέν οὖν πρόσθεν χρόνον ὑμεῖς τε τοξόται καί ἀκοντισταί ἦτε καί ἡμεῖς, καί εἴ τι χείρους ἡμῶν ταῦτα ποιεῖν ἦτε, οὐδέν θαυμαστόν: οὐ γάρ ἦν ὑμῖν σχολή ὥσπερ ἡμῖν τούτων ἐπιμελεῖσθαι: ἐν δέ ταύτῃ τῇ ὁπλίσει οὐδέν ἡμεῖς ὑμῶν προέξομεν. θώραξ μέν γε περί τά στέρνα ἁρμόττων ἑκάστῳ ἔσται, γέρρον δέ ἐν τῇ ἀριστερᾷ, ὅ πάντες εἰθίσμεθα φορεῖν, μάχαιρα δέ ἤ σάγαρις ἐν τῇ δεξιᾷ, ᾗ δή παίειν τούς ἐναντίους δεήσει οὐδέν φυλαττομένους μή τι παίοντες ἐξαμάρτωμεν. τί οὖν ἄν ἐν τούτοις ἕτερος ἑτέρου διαφέροι ἡμῶν πλήν τόλμῃ; ἥν οὐδέν ὑμῖν ἧττον προσήκει ἤ ἡμῖν ὑποτρέφεσθαι. νίκης τε γάρ ἐπιθυμεῖν, ἥ τά καλά πάντα καί τἀγαθά κτᾶταί τε καί σῴζει, τί μᾶλλον ἡμῖν ἤ ὑμῖν προσήκει; κράτους τε, ὅ πάντα τά τῶν ἡττόνων τοῖς κρείττοσι δωρεῖται, τί εἰκός ἡμᾶς μᾶλλον ἤ καί ὑμᾶς τούτου δεῖσθαι; τέλος εἶπεν: ἀκηκόατε πάντα: ὁρᾶτε τά ὅπλα: ὁ μέν χρῄζων λαμβανέτω ταῦτα καί ἀπογραφέσθω πρός τόν ταξίαρχον εἰς τήν ὁμοίαν τάξιν ἡμῖν: ὅτῳ δ' ἀρκεῖ ἐν μισθοφόρου χώρᾳ εἶναι, καταμενέτω ἐν τοῖς ὑπηρετικοῖς ὅπλοις. ὁ μέν οὕτως εἶπεν. ἀκούσαντες δέ οἱ πέρσαι ἐνόμισαν, εἰ παρακαλούμενοι ὥστε τά ὅμοια πονοῦντες τῶν αὐτῶν τυγχάνειν μή ἐθελήσουσι ταῦτα ποιεῖν, δικαίως ἄν διά παντός τοῦ αἰῶνος ἀμηχανοῦντες βιοτεύειν. οὕτω δή ἀπογράφονται πάντες ἀνέλαβόν τε τά ὅπλα πάντες. ἐν ᾧ δέ οἱ πολέμιοι ἐλέγοντο μέν προσιέναι, παρῆσαν δέ οὐδέπω, ἐν τούτῳ ἐπειρᾶτο ὁ κῦρος ἀσκεῖν μέν τά σώματα τῶν μεθ' ἑαυτοῦ εἰς ἰσχύν, διδάσκειν δέ τά τακτικά, θήγειν δέ τάς ψυχάς εἰς τά πολεμικά. καί πρῶτον μέν λαβών παρά κυαξάρου ὑπηρέτας προσέταξεν ἑκάστοις τῶν στρατιωτῶν ἱκανῶς ὧν ἐδέοντο πάντα πεποιημένα παρασχεῖν: τοῦτο δέ παρασκευάσας οὐδέν αὐτοῖς ἐλελοίπει ἄλλο ἤ ἀσκεῖν τά ἀμφί τόν πόλεμον, ἐκεῖνο δοκῶν καταμεμαθηκέναι ὅτι οὗτοι κράτιστοι ἕκαστα γίγνονται οἵ ἄν ἀφέμενοι τοῦ πολλοῖς προσέχειν τόν νοῦν ἐπί ἕν ἔργον τράπωνται. καί αὐτῶν δέ τῶν πολεμικῶν περιελών καί τό τόξῳ μελετᾶν καί ἀκοντίῳ κατέλιπε τοῦτο μόνον αὐτοῖς τό σύν μαχαίρᾳ καί γέρρῳ καί θώρακι μάχεσθαι: ὥστε εὐθύς αὐτῶν παρεσκεύασε τάς γνώμας ὡς ὁμόσε ἰτέον εἴη τοῖς πολεμίοις, ἤ ὁμολογητέον μηδενός εἶναι ἀξίους συμμάχους: τοῦτο δέ χαλεπόν ὁμολογῆσαι οἵτινες ἄν εἰδῶσιν ὅτι οὐδέ δι' ἕν ἄλλο τρέφονται ἤ ὅπως μαχοῦνται ὑπέρ τῶν τρεφόντων. ἔτι δέ πρός τούτοις ἐννοήσας ὅτι περί ὁπόσων ἄν ἐγγένωνται ἀνθρώποις φιλονικίαι, πολύ μᾶλλον ἐθέλουσι ταῦτ' ἀσκεῖν, ἀγῶνάς τε αὐτοῖς προεῖπεν ἁπάντων ὁπόσα ἐγίγνωσκεν ἀσκεῖσθαι ἀγαθόν εἶναι ὑπό στρατιωτῶν καί προεῖπε τάδε, ἰδιώτῃ μέν ἑαυτόν παρέχειν εὐπειθῆ τοῖς ἄρχουσι καί ἐθελόπονον καί φιλοκίνδυνον μετ' εὐταξίας καί ἐπιστήμονα τῶν στρατιωτικῶν καί φιλόκαλον περί ὅπλα καί φιλότιμον ἐπί πᾶσι τοῖς τοιούτοις, πεμπαδάρχῳ δ' αὐτόν ὄντα οἷόνπερ τόν ἀγαθόν ἰδιώτην καί τήν πεμπάδα εἰς τό δυνατόν τοιαύτην παρέχειν, δεκαδάρχῳ δέ τήν δεκάδα ὡσαύτως, λοχαγῷ δέ τόν λόχον, καί ταξιάρχῳ ἀνεπίκλητον αὐτόν ὄντα ἐπιμελεῖσθαι καί τῶν ὑφ' αὑτῷ ἀρχόντων ὅπως ἐκεῖνοι αὖ ὧν ἄν ἄρχωσι παρέξουσι τά δέοντα ποιοῦντας. ἆθλα δέ προύφηνε τοῖς μέν ταξιάρχοις ὡς τούς κρατίστας δόξαντας τάς τάξεις παρεσκευάσθαι χιλιάρχους ἔσεσθαι, τῶν δέ λοχαγῶν οἵ κρατίστους δόξειαν τούς λόχους ἀποδεικνύναι, εἰς τάς τῶν ταξιάρχων χώρας ἐπαναβήσεσθαι, τῶν δ' αὖ δεκαδάρχων τούς κρατίστους εἰς τάς τῶν λοχαγῶν χώρας καταστήσεσθαι, τῶν δ' αὖ πεμπαδάρχων ὡσαύτως εἰς τάς τῶν δεκαδάρχων, τῶν γε μήν ἰδιωτῶν τούς κρατιστεύοντας εἰς τάς τῶν πεμπαδάρχων. ὑπῆρχε δέ πᾶσι τούτοις τοῖς ἄρχουσι πρῶτον μέν θεραπεύεσθαι ὑπό τῶν ἀρχομένων, ἔπειτα δέ καί ἄλλαι τιμαί αἱ πρέπουσαι ἑκάστοις συμπαρείποντο. ἐπανετείνοντο δέ καί μείζονες ἐλπίδες τοῖς ἀξίοις ἐπαίνου, εἴ τι ἐν τῷ ἐπιόντι χρόνῳ ἀγαθόν μεῖζον φανοῖτο: προεῖπε δέ νικητήρια καί ὅλαις ταῖς τάξεσι καί ὅλοις τοῖς λόχοις, καί ταῖς δεκάσιν ὡσαύτως καί ταῖς πεμπάσιν, αἵ ἄν φαίνωνται εὐπιστόταται τοῖς ἄρχουσιν οὖσαι καί προθυμό τατα ἀσκοῦσαι τά προειρημένα. ἦν δέ ταύταις τά νικητήρια οἷα δή εἰς πλῆθος πρέπει. ταῦτα μέν δή προείρητό τε καί ἠσκεῖτο ἡ στρατιά. σκηνάς δ' αὐτοῖς κατεσκεύασε, πλῆθος μέν ὅσοι ταξίαρχοι ἦσαν, μέγεθος δέ ὥστε ἱκανάς εἶναι τῇ τάξει ἑκάστῃ: ἡ δέ τάξις ἦν ἑκατόν ἄνδρες. ἐσκήνουν μέν δή οὕτω κατά τάξεις: ἐν δέ τῷ ὁμοῦ σκηνοῦν ἐδόκουν μέν αὐτῷ ὠφελεῖσθαι πρός τόν μέλλοντα ἀγῶνα τοῦτο ὅτι ἑώρων ἀλλήλους ὁμοίως τρεφομένους καί οὐκ ἐνῆν πρόφασις μειονεξίας ὥστε ὑφίεσθαί τινας κακίω ἕτερον ἑτέρου εἶναι πρός τούς πολεμίους. ὠφελεῖσθαι δ' ἐδόκουν αὐτῷ καί πρός τό γιγνώσκειν ἀλλήλους ὁμοῦ σκηνοῦντες. ἐν δέ τῷ γιγνώσκεσθαι καί τό αἰσχύνεσθαι πᾶσι δοκεῖ μᾶλλον ἐγγίγνεσθαι, οἱ δ' ἀγνοούμενοι ῥᾳδιουργεῖν πως μᾶλλον δοκοῦσιν, ὥσπερ ἐν σκότει ὄντες. ἐδόκουν δ' αὐτῷ καί εἰς τό τάς τάξεις ἀκριβοῦν μεγάλα ὠφελεῖσθαι διά τήν συσκηνίαν. εἶχον γάρ οἱ μέν ταξίαρχοι ὑφ' ἑαυτοῖς τάς τάξεις κεκοσμημένας ὥσπερ ὁπότε εἰς ἕνα πορεύοιτο ἡ τάξις, οἱ δέ λοχαγοί τούς λόχους ὡσαύτως, οἱ δέ δεκάδαρχοι δεκάδας, πεμπάδαρχοι πεμπάδας. τό δέ διακριβοῦν τάς τάξεις σφόδρα ἐδόκει αὐτῷ ἀγαθόν εἶναι καί εἰς τό μή ταράττεσθαι καί εἰ ταραχθεῖεν θᾶττον καταστῆναι, ὥσπερ γε καί λίθων καί ξύλων ἅν δέῃ συναρμοσθῆναι, ἔστι, κἄν ὁπωσοῦν καταβεβλημένα τύχῃ, συναρμόσαι αὐτά εὐπετῶς, ἤν ἔχῃ γνωρίσματα ὥστ' εὔδηλον εἶναι ἐξ ὁποίας ἕκαστον χώρας αὐτῶν ἐστιν. ἐδόκουν δ' ὠφελεῖσθαι αὐτῷ ὁμοῦ τρεφόμενοι καί πρός τό ἧττον ἀλλήλους θέλειν ἀπολιπεῖν, ὅτι ἑώρα καί τά θηρία τά συντρεφόμενα δεινόν ἔχοντα πόθον, ἤν τις αὐτά διασπᾷ ἀπ' ἀλλήλων. ἐπεμέλετο δέ καί τούτου ὁ κῦρος ὅπως μήποτε ἀνίδρωτοι γενόμενοι ἐπί τό ἄριστον καί τό δεῖπνον εἰσίοιεν. ἤ γάρ ἐπί θήραν ἐξάγων ἱδρῶτα αὐτοῖς παρεῖχεν, ἤ παιδιάς τοιαύτας ἐξηύρισκεν αἵ ἱδρῶτα ἔμελλον παρέχειν, ἤ καί πρᾶξαι εἴ τι δεόμενος τύχοι, οὕτως ἐξηγεῖτο τῆς πράξεως ὡς μή ἐπανίοιεν ἀνιδρωτί. τοῦτο γάρ ἡγεῖτο καί πρός τό ἡδέως ἐσθίειν ἀγαθόν εἶναι καί πρός τό ὑγιαίνειν καί πρός τό δύνασθαι πονεῖν, καί πρός τό ἀλλήλοις δέ πρᾳοτέρους εἶναι ἀγαθόν ἡγεῖτο τούς πόνους εἶναι, ὅτι καί οἱ ἵπποι συμπονοῦντες ἀλλήλοις πρᾳότεροι συνεστήκασι. πρός γε μήν τούς πολεμίους μεγαλοφρονέστεροι γίγνονται οἵ ἄν συνειδῶσιν ἑαυτοῖς εὖ ἠσκηκότες. κῦρος δ' ἑαυτῷ σκηνήν μέν κατεσκευάσατο ὥστε ἱκανήν ἔχειν οἷς καλοίη ἐπί δεῖπνον. ἐκάλει δέ ὡς τά πολλά τῶν ταξιάρχων οὕς καιρός αὐτῷ δοκοίη εἶναι, ἔστι δ' ὅτε καί τῶν λοχαγῶν καί τῶν δεκαδάρχων τινάς καί τῶν πεμπαδάρχων ἐκάλει, ἔστι δ' ὅτε καί τῶν στρατιωτῶν, ἔστι δ' ὅτε καί πεμπάδα ὅλην καί δεκάδα ὅλην καί λόχον ὅλον καί τάξιν ὅλην. ἐκάλει δέ καί ἐτίμα ὁπότε τινάς ἴδοι τοιοῦτόν τι ποιήσαντας ὅ αὐτός ἐβούλετο ποιεῖν. ἦν δέ τά παρατιθέμενα ἀεί ἴσα αὐτῷ τε καί τοῖς καλουμένοις ἐπί δεῖπνον. καί τούς ἀμφί τό στράτευμα δέ ὑπηρέτας ἰσομοίρους πάντων ἀεί ἐποίει: οὐδέν γάρ ἧττον τιμᾶν ἄξιον ἐδόκει αὐτῷ εἶναι τούς ἀμφί τά στρατιωτικά ὑπηρέτας οὔτε κηρύκων οὔτε πρέσβεων. καί γάρ πιστούς ἡγεῖτο δεῖν εἶναι τούτους καί ἐπιστήμονας τῶν στρατιωτικῶν καί συνετούς, προσέτι δέ καί σφοδρούς καί ταχεῖς καί ἀόκνους καί ἀταράκτους. πρός δ' ἔτι ἅ οἱ βέλτιστοι νομιζόμενοι ἔχουσιν ἐγίγνωσκεν ὁ κῦρος δεῖν τούς ὑπηρέτας ἔχειν, καί τοῦτο ἀσκεῖν ὡς μηδέν ἀναίνοιντο ἔργον, ἀλλά πάντα νομίζοιεν πρέπειν αὑτοῖς πράττειν ὅσα ἅρχων προστάττοι. ἀεί μέν οὖν ἐπεμέλετο ὁ κῦρος, ὁπότε συσκηνοῖεν, ὅπως εὐχαριστότατοί τε ἅμα λόγοι ἐμβληθήσονται καί παρορμῶντες εἰς τἀγαθόν. ἀφίκετο δέ καί εἰς τόνδε ποτέ τόν λόγον: ἆρά γε, ἔφη, ὦ ἄνδρες, ἐνδεέστεροί τι ἡμῶν διά τοῦτο φαίνονται εἶναι οἱ ἑταῖροι ὅτι οὐ πεπαίδευνται τόν αὐτόν τρόπον ἡμῖν, ἤ οὐδέν ἄρα διοίσειν ἡμῶν οὔτ' ἐν ταῖς συνουσίαις οὔτε ὅταν ἀγωνίζεσθαι πρός τούς πολεμίους δέῃ; καί [ὁ] ὑστάσπας ὑπολαβών εἶπεν: ἀλλ' ὁποῖοι μέν τινες ἔσονται εἰς τούς πολεμίους οὔπω ἔγωγε ἐπίσταμαι: ἐν μέντοι τῇ συνουσίᾳ δύσκολοι ναί μά τούς θεούς ἔνιοι αὐτῶν φαίνονται. πρῴην μέν γε, ἔφη, ὁ κυαξάρης ἔπεμψεν εἰς τήν τάξιν ἑκάστην ἱερεῖα, καί ἐγένοντο κρέα ἑκάστῳ ἡμῶν τρία [ἤ] καί πλείω τά περιφερόμενα. καί ἤρξατο μέν ἀπ' ἐμοῦ τήν πρώτην περίοδον περιφέρων: ὅτε δέ τό δεύτερον εἰσῄει περιοίσων, ἐκέλευσα ἐγώ ἀπό τοῦ τελευταίου ἄρχεσθαι καί ἀνάπαλιν φέρειν. ἀνακραγών οὖν τις τῶν κατά μέσον τόν κύκλον κατακειμένων στρατιωτῶν, μά δί', ἔφη, τῶνδε μέν οὐδέν ἴσον ἐστίν, εἴγε ἀφ' ἡμῶν γε τῶν ἐν μέσῳ οὐδείς οὐδέποτε ἄρξεται. καί ἐγώ ἀκούσας ἠχθέσθην, εἴ τι μεῖον δοκοῖεν ἔχειν, καί ἐκάλεσα εὐθύς αὐτόν πρός ἐμέ. ὁ δέ μάλα γε τοῦτο εὐτάκτως ὑπήκουσεν. ὡς δέ τά περιφερόμενα ἧκε πρός ἡμᾶς, ἅτε οἶμαι ὑστάτους λαμβάνοντας, τά μικρότατα λελειμμένα ἦν. ἐνταῦθα δή ἐκεῖνος πάνυ ἀνιαθείς δῆλος ἦν καί εἶπε πρός αὑτόν: τῆς τύχης, τό ἐμέ νῦν κληθέντα δεῦρο τυχεῖν. καί ἐγώ εἶπον: ἀλλά μή φρόντιζε: αὐτίκα γάρ ἀφ' ἡμῶν ἄρξεται καί σύ πρῶτος λήψῃ τό μέγιστον. καί ἐν τούτῳ περιέφερε τό τρίτον, ὅπερ δή λοιπόν ἦν τῆς περιφορᾶς: κἀκεῖνος ἔλαβε, κᾆτ' ἔδοξεν αὑτῷ μεῖον λαβεῖν: κατέβαλεν οὖν ὅ ἔλαβεν ὡς ἕτερον ληψόμενος. καί ὁ ἄρταμος οἰόμενος αὐτόν οὐδέν ἔτι δεῖσθαι ὄψου, ᾤχετο παραφέρων πρίν λαβεῖν αὐτόν ἕτερον. ἐνταῦθα δή οὕτω βαρέως ἤνεγκε τό πάθος ὥστε ἀνήλωτο μέν αὐτῷ ὅ εἰλήφει ὄψον, ὅ δ' ἔτι αὐτῷ λοιπόν ἦν τοῦ ἐμβάπτεσθαι, τοῦτό πως ὑπό τοῦ ἐκπεπλῆχθαί τε καί τῇ τύχῃ ὀργίζεσθαι δυσθετούμενος ἀνέτρεψεν. ὁ μέν δή λοχαγός ὁ ἐγγύτατα ἡμῶν ἰδών συνεκρότησε τώ χεῖρε καί τῷ γέλωτι ηὐφραίνετο. ἐγώ μέντοι, ἔφη, προσεποιούμην βήττειν: οὐδέ γάρ αὐτός ἐδυνάμην τόν γέλωτα κατασχεῖν. τοιοῦτον μέν δή σοι ἕνα, ὦ κῦρε, τῶν ἑταίρων ἐπιδεικνύω. ἐπί μέν δή τούτῳ ὥσπερ εἰκός ἐγέλασαν. ἄλλος δέ τις ἔλεξε τῶν ταξιάρχων: οὗτος μέν δή, ὦ κῦρε, ὡς ἔοικεν, οὕτω δυσκόλῳ ἐπέτυχεν. ἐγώ δέ, ὡς σύ διδάξας ἡμᾶς τάς τάξεις ἀπέπεμψας καί ἐκέλευσας διδάσκειν τήν ἑαυτοῦ ἕκαστον τάξιν ἅ παρά σοῦ ἐμάθομεν, οὕτω δή καί ἐγώ, ὥσπερ καί οἱ ἄλλοι ἐποίουν, ἐλθών ἐδίδασκον ἕνα λόχον. καί στήσας τόν λοχαγόν πρῶτον καί τάξας δή ἐπ' αὐτῷ ἄνδρα νεανίαν καί τούς ἄλλους ᾗ ᾤμην δεῖν, ἔπειτα στάς ἐκ τοῦ ἔμπροσθεν βλέπων εἰς τόν λόχον, ἡνίκα μοι ἐδόκει καιρός εἶναι, προϊέναι ἐκέλευσα. καί ἁνήρ σοι ὁ νεανίας ἐκεῖνος προελθών τοῦ λοχαγοῦ πρότερος ἐπορεύετο. κἀγώ ἰδών εἶπον: ἄνθρωπε, τί ποιεῖς; καί ὅς ἔφη: προέρχομαι ὥσπερ σύ κελεύεις. κἀγώ εἶπον: ἀλλ' οὐκ ἐγώ σέ μόνον ἐκέλευον ἀλλά πάντας προϊέναι. καί ὅς ἀκούσας τοῦτο μεταστραφείς πρός τούς λοχίτας εἶπεν: οὐκ ἀκούετε, ἔφη, λοιδορουμένου; προϊέναι πάντας κελεύει. καί ἅνδρες πάντες παρελθόντες τόν λοχαγόν ᾖσαν πρός ἐμέ. ἐπεί δέ ὁ λοχαγός αὐτούς ἀνεχώριζεν, ἐδυσφόρουν καί ἔλεγον: ποτέρῳ δή πείθεσθαι χρή; νῦν γάρ ὁ μέν κελεύει προϊέναι, ὁ δ' οὐκ ἐᾷ. ἐγώ μέντοι ἐνεγκών ταῦτα πρᾴως ἐξ ἀρχῆς αὖ καταχωρίσας εἶπον μηδένα τῶν ὄπισθεν κινεῖσθαι πρίν ἄν ὁ πρόσθεν ἡγῆται, ἀλλά τοῦτο μόνον ὁρᾶν πάντας, τῷ πρόσθεν ἕπεσθαι. ὡς δ' εἰς πέρσας τις ἀπιών ἦλθε πρός ἐμέ καί ἐκέλευσέ με τήν ἐπιστολήν ἥν ἔγραψα οἴκαδε δοῦναι, κἀγώ, ὁ γάρ λοχαγός ᾔδει ὅπου ἔκειτο ἡ ἐπιστολή, ἐκέλευσα αὐτόν δραμόντα ἐνεγκεῖν τήν ἐπιστολήν, ὁ μέν δή ἔτρεχεν, ὁ δέ νεανίας ἐκεῖνος εἵπετο τῷ λοχαγῷ σύν αὐτῷ τῷ θώρακι καί τῇ κοπίδι, καί ὁ ἄλλος δέ πᾶς λόχος ἰδών ἐκεῖνον συνέτρεχον: καί ἧκον οἱ ἄνδρες φέροντες τήν ἐπιστολήν. οὕτως, ἔφη, ὅ γ' ἐμός λόχος σοι ἀκριβοῖ πάντα τά παρά σοῦ. οἱ μέν δή ἄλλοι ὡς εἰκός ἐγέλων ἐπί τῇ δορυφορίᾳ τῆς ἐπιστολῆς: ὁ δέ κῦρος εἶπεν: ὦ ζεῦ καί πάντες θεοί, οἵους ἄρα ἡμεῖς ἔχομεν ἄνδρας ἑταίρους, οἵ γε εὐθεράπευτοι μέν οὕτως εἰσίν ὥστ' εἶναι αὐτῶν καί μικρῷ ὄψῳ παμπόλλους φίλους ἀνακτήσασθαι, πιθανοί δ' οὕτως εἰσί τινες ὥστε πρίν εἰδέναι τό προσταττόμενον πρότερον πείθονται. ἐγώ μέν οὐκ οἶδα ποίους τινάς χρή μᾶλλον εὔξασθαι ἤ τοιούτους στρατιώτας ἔχειν. ὁ μέν δή κῦρος ἅμα γελῶν οὕτως ἐπῄνεσε τούς στρατιώτας. ἐν δέ τῇ σκηνῇ ἐτύγχανέ τις ὤν τῶν ταξιάρχων ἀγλαϊτάδας ὄνομα, ἀνήρ τόν τρόπον τῶν στρυφνοτέρων ἀνθρώπων, ὅς οὑτωσί πως εἶπεν: ἦ γάρ οἴει, ἔφη, ὦ κῦρε, τούτους ἀληθῆ λέγειν ταῦτα; ἀλλά τί μήν βουλόμενοι, ἔφη ὁ κῦρος, ψεύδονται; τί δ' ἄλλο γ', ἔφη, εἰ μή γέλωτα ποιεῖν ἐθέλοντες ὑπέρ οὗ λέγουσι ταῦτα καί ἀλαζονεύονται; καί ὁ κῦρος, εὐφήμει, ἔφη, μηδέ λέγε ἀλαζόνας εἶναι τούτους. ὁ μέν γάρ ἀλαζών ἔμοιγε δοκεῖ ὄνομα κεῖσθαι ἐπί τοῖς προσποιουμένοις καί πλουσιωτέροις εἶναι ἤ εἰσί καί ἀνδρειοτέροις καί ποιήσειν ἅ μή ἱκανοί εἰσιν ὑπισχνουμένοις, καί ταῦτα φανεροῖς γιγνο μένοις ὅτι τοῦ λαβεῖν τι ἕνεκα καί κερδᾶναι ποιοῦσιν. οἱ δέ μηχανώμενοι γέλωτα τοῖς συνοῦσι μήτε ἐπί τῷ αὑτῶν κέρδει μήτ' ἐπί ζημίᾳ τῶν ἀκουόντων μήτε ἐπί βλάβῃ μηδεμιᾷ, πῶς οὐχ οὗτοι ἀστεῖοι ἄν καί εὐχάριτες δικαιότερον ὀνομάζοιντο μᾶλλον ἤ ἀλαζόνες; ὁ μέν δή κῦρος οὕτως ἀπελογήσατο περί τῶν τόν γέλωτα παρασχόντων: αὐτός δέ [ὁ λοχαγός] ὁ τήν τοῦ λόχου χαριτίαν διηγησάμενος ἔφη: ἦ που ἄν, ἔφη, ὦ ἀγλαϊτάδα, εἴ γε κλαίειν ἐπειρώμεθά σε ποιεῖν, σφόδρ' ἄν ἡμῖν ἐμέμφου, ὥσπερ ἔνιοι καί ἐν ᾠδαῖς καί ἐν λόγοις οἰκτρά ἄττα λογοποιοῦντες εἰς δάκρυα πειρῶνται ἄγειν, ὁπότε γε νῦν καί αὐτός εἰδώς ὅτι εὐφραίνειν μέν τί σε βουλόμεθα, βλάψαι δ' οὐδέν, ὅμως οὕτως ἐν πολλῇ ἀτιμίᾳ ἡμᾶς ἔχεις. ναί μά δί', ἔφη ὁ ἀγλαϊτάδας, καί δικαίως γε, ἐπεί καί αὐτοῦ τοῦ κλαίοντας καθίζοντος τούς φίλους πολλαχοῦ ἔμοιγε δοκεῖ ἐλάττονος ἄξια διαπράττεσθαι ὁ γέλωτα αὐτοῖς μηχανώμενος. εὑρήσεις δέ καί σύ, ἤν ὀρθῶς λογίζῃ, ἐμέ ἀληθῆ λέγοντα. κλαύμασι μέν γε καί πατέρες υἱοῖς σωφροσύνην μηχανῶνται καί διδάσκαλοι παισίν ἀγαθά μαθήματα, καί νόμοι γε πολίτας διά τοῦ κλαίοντας καθίζειν ἐς δικαιοσύνην προτρέπονται: τούς δέ γέλωτα μηχανωμένους ἔχοις ἄν εἰπεῖν ἤ σώματα ὠφελοῦντας ἤ ψυχάς οἰκονομικωτέρας τι ποιοῦντας ἤ πολιτικωτέρας; ἐκ τούτου ὁ ὑστάσπας ὧδέ πως εἶπε: σύ, ἔφη, ὦ ἀγλαϊτάδα, ἤν ἐμοί πείθῃ, εἰς μέν τούς πολεμίους θαρρῶν δαπανήσεις τοῦτο τό πολλοῦ ἄξιον, καί κλαίοντας ἐκείνους πειράσῃ καθίζειν: ἡμῖν δέ πάντως, ἔφη, τοῖσδε [τοῖς φίλοις] τούτου τοῦ ὀλίγου ἀξίου, τοῦ γέλωτος ἐπιδαψιλεύσῃ. καί γάρ οἶδ' ὅτι πολύς σοί ἐστιν ἀποκείμενος: οὔτε γάρ αὐτός χρώμενος ἀνῃσίμωκας αὐτόν, οὐδέ μήν φίλοις οὐδέ ξένοις ἑκών εἶναι γέλωτα παρέχεις: ὥστε οὐδεμία σοι πρόφασίς ἐστιν ὡς οὐ παρεκτέον σοι ἡμῖν γέλωτα. καί ὁ ἀγλαϊτάδας εἶπε: καί οἴει γε, ὦ ὑστάσπα, γέλωτα περιποιεῖν ἐξ ἐμοῦ; καί ὁ ταξίαρχος εἶπε: ναί μά δί', ἀνόητος ἄρ' ἐστίν: ἐπεί ἔκ γε σοῦ πῦρ, οἶμαι, ῥᾷον ἄν τις ἐκτρίψειεν ἤ γέλωτα ἐξαγάγοιτο. ἐπί τούτῳ μέν δή οἵ τε ἄλλοι ἐγέλασαν, τόν τρόπον εἰδότες αὐτοῦ, ὅ τ' ἀγλαϊτάδας ἐπεμειδίασε. καί ὁ κῦρος ἰδών αὐτόν φαιδρωθέντα, ἀδικεῖς, ἔφη, ὦ ταξίαρχε, ὅτι ἄνδρα ἡμῖν τόν σπουδαιότατον διαφθείρεις γελᾶν ἀναπείθων, καί ταῦτα, ἔφη, οὕτω πολέμιον ὄντα τῷ γέλωτι. ταῦτα μέν δή ἐνταῦθα ἔληξεν. ἐκ δέ τούτου χρυσάντας ὧδ' ἔλεξεν. ἀλλ' ἐγώ, ἔφη, ὦ κῦρε καί πάντες οἱ παρόντες, ἐννοῶ ὅτι συνεξεληλύθασι μέν ἡμῖν οἱ μέν καί βελτίονες, οἱ δέ καί μείονος ἄξιοι: ἤν δέ τι γένηται ἀγαθόν, ἀξιώσουσιν οὗτοι πάντες ἰσομοιρεῖν. καίτοι ἔγωγε οὐδέν ἀνισώτερον νομίζω ἐν ἀνθρώποις εἶναι τοῦ τῶν ἴσων τόν τε κακόν καί τόν ἀγαθόν ἀξιοῦσθαι. καί ὁ κῦρος εἶπε πρός τοῦτο: ἆρ' οὖν, πρός τῶν θεῶν, ὦ ἄνδρες, κράτιστον ἡμῖν ἐμβαλεῖν περί τούτου βουλήν εἰς τό στράτευμα, πότερα δοκεῖ, ἤν τι ἐκ τῶν πόνων δῷ ὁ θεός ἀγαθόν, ἰσομοίρους πάντας ποιεῖν, ἤ σκοποῦντας τά ἔργα ἑκάστου πρός ταῦτα καί τάς τιμάς ἑκάστῳ προστιθέναι; καί τί δεῖ, ἔφη ὁ χρυσάντας, ἐμβαλεῖν λόγον περί τούτου, ἀλλ' οὐχί προειπεῖν ὅτι οὕτω ποιήσεις; οὐ καί τούς ἀγῶνας οὕτω προεῖπας καί τά ἆθλα; ἀλλά μά δί', ἔφη ὁ κῦρος, οὐχ ὅμοια ταῦτα ἐκείνοις: ἅ μέν γάρ ἄν στρατευόμενοι κτήσωνται, κοινά οἶμαι ἑαυτῶν ἡγήσονται εἶναι: τήν δέ ἀρχήν τῆς στρατιᾶς ἐμήν ἴσως ἔτι οἴκοθεν νομίζουσιν εἶναι, ὥστε διατάττοντα ἐμέ τούς ἐπιστάτας οὐδέν οἶμαι ἀδικεῖν νομίζουσιν. ἦ καί οἴει, ἔφη ὁ χρυσάντας, ψηφίσασθαι ἄν τό πλῆθος συνελθόν ὥστε μή ἴσων ἕκαστον τυγχάνειν, ἀλλά τούς κρατίστους καί τιμαῖς καί δώροις πλεονεκτεῖν; ἔγωγ', ἔφη ὁ κῦρος, οἶμαι, ἅμα μέν ἡμῶν συναγορευόντων, ἅμα δέ καί αἰσχρόν ὄν ἀντιλέγειν τό μή οὐχί τόν πλεῖστα καί πονοῦντα καί ὠφελοῦντα τό κοινόν τοῦτον καί μεγίστων ἀξιοῦσθαι. οἶμαι δ', ἔφη, καί τοῖς κακίστοις συμφέρον φανεῖσθαι τούς ἀγαθούς πλεονεκτεῖν. ὁ δέ κῦρος ἐβούλετο καί αὐτῶν ἕνεκα τῶν ὁμοτίμων γενέσθαι τοῦτο τό ψήφισμα: βελτίους γάρ ἄν καί αὐτούς ἡγεῖτο τούτους εἶναι, εἰ εἰδεῖεν ὅτι ἐκ τῶν ἔργων καί αὐτοί κρινόμενοι τῶν ἀξίων τεύξονται. καιρός οὖν ἐδόκει αὐτῷ εἶναι νῦν ἐμβαλεῖν περί τούτου ψῆφον, ἐν ᾧ καί οἱ ὁμότιμοι ὤκνουν τήν τοῦ ὄχλου ἰσομοιρίαν. οὕτω δή συνεδόκει τοῖς ἐν τῇ σκηνῇ συμβαλέσθαι περί τούτου λόγους καί συναγορεύειν ταῦτα ἔφασαν χρῆναι ὅστισπερ ἀνήρ οἴοιτο εἶναι. ἐπιγελάσας δέ τῶν ταξιάρχων τις εἶπεν: ἀλλ' ἐγώ, ἔφη, ἄνδρα οἶδα καί τοῦ δήμου ὅς συνερεῖ ὥστε μή εἰκῇ οὕτως ἰσομοιρίαν εἶναι. ἄλλος δ' ἀντήρετο τοῦτον τίνα λέγοι. ὁ δ' ἀπεκρίνατο: ἔστι νή δί' ἀνήρ ἡμῖν σύσκηνος, ὅς ἐν παντί μαστεύει πλέον ἔχειν. ἄλλος δ' ἐπήρετο αὐτόν: ἦ καί τῶν πόνων; μά δί', ἔφη, οὐ μέν δή: ἀλλά τοῦτό γε ψευδόμενος ἑάλωκα. καί γάρ πόνων καί τῶν ἄλλων τῶν τοιούτων ὁρῶ πάνυ θαρραλέως βουλόμενον μεῖον ἔχειν παρ' ὁντιναοῦν. ἀλλ' ἐγώ μέν, ἔφη ὁ κῦρος, ὦ ἄνδρες, γιγνώσκω τούς τοιούτους ἀνθρώπους οἷον καί οὗτος νῦν λέγει, εἴπερ δεῖ ἐνεργόν καί πειθόμενον ἔχειν τό στράτευμα, ἐξαιρετέους εἶναι ἐκ τῆς στρατιᾶς. δοκεῖ γάρ μοι τό μέν πολύ τῶν στρατιωτῶν εἶναι οἷον ἕπεσθαι ᾗ ἄν τις ἡγῆται: ἄγειν δ' οἶμαι ἐπιχειροῦσιν οἱ μέν καλοί κἀγαθοί ἐπί τά καλά κἀγαθά, οἱ δέ πονηροί ἐπί τά πονηρά. καί πολλάκις τοίνυν πλείονας ὁμογνώμονας λαμβάνουσιν οἱ φαῦλοι ἤ οἱ σπουδαῖοι. ἡ γάρ πονηρία διά τῶν παραυτίκα ἡδονῶν πορευομένη ταύτας ἔχει συμπειθούσας πολλούς αὐτῇ ὁμογνωμονεῖν: ἡ δ' ἀρετή πρός ὄρθιον ἄγουσα οὐ πάνυ δεινή ἐστιν ἐν τῷ παραυτίκα εἰκῇ συνεπισπᾶσθαι, ἄλλως τε καί ἤν ἄλλοι ὦσιν ἐπί τό πρανές καί τό μαλακόν ἀντιπαρακαλοῦντες. καί τοίνυν ὅταν μέν τινες βλακείᾳ καί ἀπονίᾳ μόνον κακοί ὦσι, τούτους ἐγώ νομίζω ὥσπερ κηφῆνας δαπάνῃ μόνον ζημιοῦν τούς κοινῶνας: οἵ δ' ἄν τῶν μέν πόνων κακοί ὦσι κοινωνοί, πρός δέ τό πλεονεκτεῖν σφοδροί καί ἀναίσχυντοι, οὗτοι καί ἡγεμονικοί εἰσι πρός τά πονηρά: πολλάκις γάρ δύνανται τήν πονηρίαν πλεονεκτοῦσαν ἀποδεικνύναι: ὥστε παντάπασιν ἐξαιρετέοι ἡμῖν οἱ τοιοῦτοί εἰσι. καί μή μέντοι σκοπεῖτε ὅπως ἐκ τῶν πολιτῶν ἀντιπληρώσετε τάς τάξεις, ἀλλ' ὥσπερ ἵπποι οἵ ἄν ἄριστοι ὦσιν, οὐχ οἵ ἄν πατριῶται, τούτους ζητεῖτε, οὕτω καί ἀνθρώπους ἐκ πάντων οἵ ἄν ὑμῖν δοκῶσι μάλιστα συνισχυριεῖν τε ὑμᾶς καί συγκοσμήσειν, τούτους λαμβάνετε. μαρτυρεῖ δέ μοι καί τόδε πρός τό ἀγαθόν: οὔτε γάρ ἅρμα δήπου ταχύ γένοιτ' ἄν βραδέων ἵππων ἐνόντων οὔτε δίκαιον ἀδίκων συνεζευγμένων, οὐδέ οἶκος δύναιτ' ἄν εὖ οἰκεῖσθαι πονηροῖς οἰκέταις χρώμενος, ἀλλά καί ἐνδεόμενος οἰκετῶν ἧττον σφάλλεται ἤ ὑπό ἀδίκων ταραττόμενος. εὖ δ' ἴστε, ἔφη, ὦ ἄνδρες, φίλοι, ὅτι οὐδέ τοῦτο μόνον ὠφελήσουσιν οἱ κακοί ἀφαιρεθέντες ὅτι κακοί ἀπέσονται, ἀλλά καί τῶν καταμενόντων οἵ μέν ἀνεπίμπλαντο ἤδη κακίας, ἀποκαθαροῦνται πάλιν ταύτης, οἱ δέ ἀγαθοί τούς κακούς ἰδόντες ἀτιμασθέντας πολύ εὐθυμότερον τῆς ἀρετῆς ἀνθέξονται. ὁ μέν οὕτως εἶπε: τοῖς δέ φίλοις πᾶσι συνέδοξε ταῦτα, καί οὕτως ἐποίουν. ἐκ δέ τούτου πάλιν αὐτοῖς σκώμματος ἤρχετο ὁ κῦρος. κατανοήσας γάρ τινα τῶν λοχαγῶν σύνδειπνον καί παρακλίτην πεποιημένον ἄνδρα ὑπέρδασύν τε καί ὑπέραισχρον, ἀνακαλέσας τόν λοχαγόν ὀνομαστί εἶπεν ὧδε: ὦ σαμβαύλα, ἔφη, ἀλλ' ἦ καί σύ κατά τόν ἑλληνικόν τρόπον, ὅτι καλόν ἐστι, περιάγει τοῦτο τό μειράκιον τό παρακατακείμενόν σοι; νή τόν δί', ἔφη ὁ σαμβαύλας, ἥδομαι γοῦν καί ἐγώ συνών τε καί θεώμενος τοῦτον. ἀκούσαντες ταῦτα οἱ σύσκηνοι προσέβλεψαν: ὡς δέ εἶδον τό πρόσωπον τοῦ ἀνδρός ὑπερβάλλον αἴσχει, ἐγέλασαν πάντες. καί τις εἶπε: πρός τῶν θεῶν, ὦ σαμβαύλα, ποίῳ ποτέ σε ἔργῳ ἁνήρ οὗτος ἀνήρτηται; καί ὅς εἶπεν: ἐγώ ὑμῖν νή τόν δία, ὦ ἄνδρες, ἐρῶ. ὁποσάκις γάρ αὐτόν ἐκάλεσα εἴτε νυκτός εἴτε ἡμέρας, οὐπώποτέ μοι οὔτ' ἀσχολίαν προυφασίσατο οὔτε βάδην ὑπήκουσεν, ἀλλ' ἀεί τρέχων: ὁποσάκις τε αὐτῷ πρᾶξαί τι προσέταξα, οὐδέν ἀνιδρωτί ποτε αὐτόν εἶδον ποιοῦντα. πεποίηκε δέ καί τούς δεκαδέας πάντας τοιούτους, οὐ λόγῳ ἀλλ' ἔργῳ ἀποδεικνύς οἵους δεῖ εἶναι. καί τις εἶπε: κἄπειτα τοιοῦτον ὄντα οὐ φιλεῖς αὐτόν ὥσπερ τούς συγγενεῖς; καί ὁ αἰσχρός ἐκεῖνος πρός τοῦτο ἔφη: μά δία: οὐ γάρ φιλόπονός ἐστιν: ἐπεί ἤρκει ἄν αὐτῷ, εἰ ἐμέ ἤθελε φιλεῖν, τοῦτο ἀντί πάντων τῶν γυμνασίων. τοιαῦτα μέν δή καί γελοῖα καί σπουδαῖα καί ἐλέγετο καί ἐπράττετο ἐν τῇ σκηνῇ. τέλος δέ τάς τρίτας σπονδάς ποιήσαντες καί εὐξάμενοι τοῖς θεοῖς τἀγαθά τήν σκηνήν εἰς κοίτην διέλυον. τῇ δ' ὑστεραίᾳ ὁ κῦρος συνέλεξε πάντας τούς στρατιώτας καί ἔλεξε τοιάδε. ἄνδρες φίλοι, ὁ μέν ἀγών ἐγγύς ἡμῖν: προσέρχονται γάρ οἱ πολέμιοι. τά δ' ἆθλα τῆς νίκης, ἤν μέν ἡμεῖς νικῶμεν (τοῦτο γάρ ἀεί καί λέγειν καί ποιεῖν δεῖ), δῆλον ὅτι οἵ τε πολέμιοι ἡμέτεροι καί τά τῶν πολεμίων ἀγαθά πάντα: ἤν δέ ἡμεῖς αὖ νικώμεθα_καί οὕτω τά τῶν νικωμένων πάντα τοῖς νικῶσιν ἀεί ἆθλα πρόκειται. οὕτω δή, ἔφη, δεῖ ὑμᾶς γιγνώσκειν ὡς ὅταν μέν ἄνθρωποι κοινωνοί πολέμου γενόμενοι ἐν ἑαυτοῖς ἕκαστοι ἔχωσιν, ὡς, εἰ μή αὐτός τις προθυμήσεται, οὐδέν ἐσόμενον τῶν δεόντων, ταχύ πολλά καί καλά διαπράττονται: οὐδέν γάρ αὐτοῖς ἀργεῖται τῶν πράττεσθαι δεομένων: ὅταν δ' ἕκαστος διανοηθῇ ὡς ἄλλος ἔσται ὁ πράττων καί μαχόμενος, κἄν αὐτός μαλακίζηται, τούτοις, ἔφη, εὖ ἴστε ὅτι πᾶσιν ἅμα πάντα ἥκει τά χαλεπά φερόμενα. καί ὁ θεός οὕτω πως ἐποίησε: τοῖς μή θέλουσιν ἑαυτοῖς προστάττειν ἐκπονεῖν τἀγαθά ἄλλους αὐτοῖς ἐπιτακτῆρας δίδωσι. νῦν οὖν τις, ἔφη, λεγέτω ἐνθάδε ἀναστάς περί αὐτοῦ τούτου ποτέρως ἄν τήν ἀρετήν μᾶλλον οἴεται ἀσκεῖσθαι παρ' ἡμῖν, εἰ μέλλοι ὁ πλεῖστα καί πονεῖν καί κινδυνεύειν ἐθέλων πλείστης καί τιμῆς τεύξεσθαι, ἤ ἄν εἰδῶμεν ὅτι οὐδέν διαφέρει κακόν εἶναι: ὁμοίως γάρ πάντες τῶν ἴσων τευξόμεθα. ἐνταῦθα δή ἀναστάς χρυσάντας, εἷς τῶν ὁμοτίμων, ἀνήρ οὔτε μέγας οὔτε ἰσχυρός ἰδεῖν, φρονήσει δέ διαφέρων, ἔλεξεν: ἀλλ' οἶμαι μέν, ἔφη, ὦ κῦρε, οὐδέ διανοούμενόν σε ὡς δεῖ ἴσον ἔχειν τούς κακούς τοῖς ἀγαθοῖς ἐμβαλεῖν τοῦτον τόν λόγον, ἀλλ' ἀποπειρώμενον εἴ τις ἄρα ἔσται ἀνήρ ὅστις ἐθελήσει ἐπιδεῖξαι ἑαυτόν ὡς διανοεῖται μηδέν καλόν κἀγαθόν ποιῶν, ἅ ἄν ἄλλοι τῇ ἀρετῇ καταπράξωσι, τούτων ἰσομοιρεῖν. ἐγώ δ', ἔφη, οὔτε ποσίν εἰμι ταχύς οὔτε χερσίν ἰσχυρός, γιγνώσκω τε ὅτι ἐξ ὧν ἄν ἐγώ τῷ ἐμῷ σώματι ποιήσω, οὐ κριθείην οὔτε ἄν πρῶτος οὔτε ἄν δεύτερος, οἶμαι δ' οὐδ' ἄν χιλιοστός, ἴσως δ' οὐδ' ἄν μυριοστός: ἀλλά καί ἐκεῖνο, ἔφη, σαφῶς ἐπίσταμαι ὅτι εἰ μέν οἱ δυνατοί ἐρρωμένως ἀντιλήψονται τῶν πραγμάτων, ἀγαθοῦ τινός μοι μετέσται τοσοῦτον μέρος ὅσον ἄν δίκαιον ᾖ: εἰ δ' οἱ μέν κακοί μηδέν ποιήσουσιν, οἱ δ' ἀγαθοί καί δυνατοί ἀθύμως ἕξουσι, δέδοικα, ἔφη, μή ἄλλου τινός μᾶλλον ἤ τοῦ ἀγαθοῦ μεθέξω πλέον μέρος ἤ ἐγώ βούλομαι. χρυσάντας μέν δή οὕτως εἶπεν. ἀνέστη δ' ἐπ' αὐτῷ φεραύλας πέρσης τῶν δημοτῶν, κύρῳ πως ἔτι οἴκοθεν συνήθης καί ἀρεστός ἀνήρ, καί τό σῶμα καί τήν ψυχήν οὐκ ἀγεννεῖ ἀνδρί ἐοικώς, καί ἔλεξε τοιάδε. ἐγώ, ἔφη, ὦ κῦρε καί πάντες οἱ παρόντες πέρσαι, ἡγοῦμαι μέν ἡμᾶς πάντας ἐκ τοῦ ἴσου νῦν ὁρμᾶσθαι εἰς τό ἀγωνίζεσθαι περί ἀρετῆς: ὁρῶ γάρ ὁμοίᾳ μέν τροφῇ πάντας ἡμᾶς τό σῶμα ἀσκοῦντας, ὁμοίας δέ συνουσίας πάντας ἀξιουμένους, ταὐτά δέ πᾶσιν ἡμῖν πρόκειται. τό τε γάρ τοῖς ἄρχουσι πείθεσθαι πᾶσιν ἐν κοινῷ κεῖται, καί ὅς ἄν φανῇ τοῦτο ἀπροφασίστως ποιῶν, τοῦτον ὁρῶ παρά κύρου τιμῆς τυγχάνοντα: τό τε πρός τούς πολεμίους ἄλκιμον εἶναι οὐ τῷ μέν προσῆκον τῷ δ' οὔ, ἀλλά πᾶσι καί τοῦτο προκέκριται κάλλιστον εἶναι. νῦν δ', ἔφη, ἡμῖν καί δείκνυται μάχη, ἥν ἐγώ ὁρῶ πάντας ἀνθρώπους φύσει ἐπισταμένους, ὥσπερ γε καί τἆλλα ζῷα ἐπίστανταί τινα μάχην ἕκαστα οὐδέ παρ' ἑνός ἄλλου μαθόντα ἤ παρά τῆς φύσεως, οἷον ὁ βοῦς κέρατι παίειν, ὁ ἵππος ὁπλῇ, [ὁ κύων στόματι,] ὁ κάπρος ὀδόντι. καί φυλάττεσθαί γ', ἔφη, ἅπαντα ταῦτα ἐπίστανται ἀφ' ὧν μάλιστα δεῖ, καί ταῦτα εἰς οὐδενός διδασκάλου πώποτε φοιτήσαντα. καί ἐγώ, ἔφη, ἐκ παιδίου εὐθύς προβάλλεσθαι ἠπιστάμην πρό τούτων ὅ τι ᾤμην πληγήσεσθαι: εἰ δέ μή ἄλλο μηδέν ἔχοιμι, τώ χεῖρε προέχων ἐνεπόδιζον ὅ τι ἐδυνάμην τόν παίοντα: καί τοῦτο ἐποίουν οὐ διδασκόμενος, ἀλλά καί ἐπ' αὐτῷ τούτῳ παιόμενος, εἰ προβαλοίμην. μάχαιράν γε μήν εὐθύς παιδίον ὤν ἥρπαζον ὅπου ἴδοιμι, οὐδέ παρ' ἑνός οὐδέ τοῦτο μαθών ὅπως δεῖ λαμβάνειν ἤ παρά τῆς φύσεως, ὡς ἐγώ φημι. ἐποίουν γοῦν καί τοῦτο κωλυόμενος, οὐ διδασκόμενος: ὥσπερ καί ἄλλα ἔστιν ἅ εἰργόμενος καί ὑπό μητρός καί ὑπό πατρός ὑπό τῆς φύσεως πράττειν ἠναγκαζόμην. καί ναί μά δία ἔπαιόν γε τῇ μαχαίρᾳ πᾶν ὅ τι δυναίμην λανθάνειν. οὐ γάρ μόνον φύσει ἦν, ὥσπερ τό βαδίζειν καί τρέχειν, ἀλλά καί ἡδύ πρός τῷ πεφυκέναι τοῦτο ἐδόκει μοι εἶναι. ἐπεί δ' οὖν, ἔφη, αὕτη ἡ μάχη καταλείπεται, ἐν ᾗ προθυμίας μᾶλλον ἤ τέχνης ἔργον ἐστί, πῶς ἡμῖν οὐχ ἡδέως πρός τούσδε τούς ὁμοτίμους ἀγωνιστέον; ὅπου γε τά μέν ἆθλα τῆς ἀρετῆς ἴσα πρόκειται, παραβαλλόμενοι δέ οὐκ ἴσα εἰς τόν κίνδυνον ἴμεν, ἀλλ' οὗτοι μέν ἔντιμον, ὅσπερ μόνος ἥδιστος, βίον, ἡμεῖς δέ ἐπίπονον μέν, ἄτιμον δέ, ὅσπερ οἶμαι χαλεπώτατος. μάλιστα δέ, ὦ ἄνδρες, τοῦτό με [εὐθύμως] εἰς τόν ἀγῶνα τόν πρός τούσδε παρορμᾷ ὅτι κῦρος ὁ κρίνων ἔσται, ὅς οὐ φθόνῳ κρίνει, ἀλλά σύν θεῶν ὅρκῳ λέγω ἦ μήν ἐμοί δοκεῖ κῦρος οὕστινας ἄν ὁρᾷ ἀγαθούς φιλεῖν οὐδέν ἧττον ἑαυτοῦ: τούτοις γοῦν ὁρῶ αὐτόν ὅ τι ἄν ἔχῃ ἥδιον διδόντα μᾶλλον ἤ αὐτόν ἔχοντα. καίτοι, ἔφη, οἶδα ὅτι οὗτοι μέγα φρονοῦσιν ὅτι πεπαίδευνται δή καί πρός λιμόν καί δίψαν καί πρός ῥῖγος καρτερεῖν, κακῶς εἰδότες ὅτι καί ταῦτα ἡμεῖς ὑπό κρείττονος διδασκάλου πεπαιδεύμεθα ἤ οὗτοι. οὐ γάρ ἔστι διδάσκαλος οὐδείς τούτων κρείττων τῆς ἀνάγκης, ἥ ἡμᾶς καί λίαν ταῦτ' ἀκριβοῦν ἐδίδαξε. καί πονεῖν οὗτοι μέν τά ὅπλα φέροντες ἐμελέτων, ἅ ἐστιν ἅπασιν ἀνθρώποις ηὑρημένα ὡς ἄν εὐφορώτατα εἴη, ἡμεῖς δέ γ', ἔφη, ἐν μεγάλοις φορτίοις καί βαδίζειν καί τρέχειν ἠναγκαζόμεθα, ὥστε νῦν ἐμοί δοκεῖν τό τῶν ὅπλων φόρημα πτεροῖς μᾶλλον ἐοικέναι ἤ φορτίῳ. ὡς οὖν ἐμοῦ γε καί ἀγωνιουμένου καί ὁποῖος ἄν τις ὦ κατά τήν ἀξίαν με τιμᾶν ἀξιώσοντος, οὕτως, ἔφη, ὦ κῦρε, γίγνωσκε. καί ὑμῖν γ', ἔφη, ὦ ἄνδρες δημόται, παραινῶ εἰς ἔριν ὁρμᾶσθαι ταύτης τῆς μάχης πρός τούς πεπαιδευ μένους τούσδε: νῦν γάρ ἅνδρες εἰλημμένοι εἰσίν ἐν δημοτικῇ ἀγωνίᾳ. φεραύλας μέν δή οὕτως εἶπεν. ἀνίσταντο δέ καί ἄλλοι πολλοί ἑκατέρων συναγορεύοντες. ἔδοξε κατά τήν ἀξίαν τιμᾶσθαι ἕκαστον, κῦρον δέ τόν κρίνοντα εἶναι. ταῦτα μέν δή οὕτω προυκεχωρήκεσαν. ἐκάλεσε δ' ἐπί δεῖπνον ὁ κῦρος καί ὅλην ποτέ τάξιν σύν τῷ ταξιάρχῳ, ἰδών αὐτόν τούς μέν ἡμίσεις τῶν ἀνδρῶν τῆς τάξεως ἀντιτάξαντα ἑκατέρωθεν εἰς ἐμβολήν, θώρακας μέν ἀμφοτέρους ἔχοντας καί γέρρα ἐν ταῖς ἀριστεραῖς, εἰς δέ τάς δεξιάς νάρθηκας παχεῖς τοῖς ἡμίσεσιν ἔδωκε, τοῖς δ' ἑτέροις εἶπεν ὅτι βάλλειν δεήσοι †ἀναιρουμένους† ταῖς βώλοις. ἐπεί δέ παρεσκευασμένοι οὕτως ἔστησαν, ἐσήμηνεν αὐτοῖς μάχεσθαι. ἐνταῦθα δή οἱ μέν ἔβαλλον ταῖς βώλοις καί ἔστιν οἵ ἐτύγχανον καί θωράκων καί γέρρων, οἱ δέ καί μηροῦ καί κνημῖδος. ἐπεί δέ ὁμοῦ ἐγένοντο, οἱ τούς νάρθηκας ἔχοντες ἔπαιον τῶν μέν μηρούς, τῶν δέ χεῖρας, τῶν δέ κνήμας, τῶν δέ καί ἐπικυπτόντων ἐπί βώλους ἔπαιον τούς τραχήλους καί τά νῶτα. τέλος δέ τρεψάμενοι ἐδίωκον οἱ ναρθηκοφόροι παίοντες σύν πολλῷ γέλωτι καί παιδιᾷ. ἐν μέρει γε μήν οἱ ἕτεροι λαβόντες πάλιν τούς νάρθηκας ταὐτά ἐποίησαν τούς ταῖς βώλοις βάλλοντας: ταῦτα δ' ἀγασθείς ὁ κῦρος, τοῦ μέν ταξιάρχου τήν ἐπίνοιαν, τῶν δέ τήν πειθώ, ὅτι ἅμα μέν ἐγυμνάζοντο, ἅμα δ' ηὐθυμοῦντο, ἅμα δ' ἐνίκων οἱ εἰκασθέντες τῇ τῶν περσῶν ὁπλίσει, τούτοις δή ἡσθείς ἐκάλεσέ τε ἐπί δεῖπνον αὐτούς καί ἐν τῇ σκηνῇ ἰδών τινας αὐτῶν ἐπιδεδεμένους, τόν μέν τινα ἀντικνήμιον, τόν δέ χεῖρα, ἠρώτα τί πάθοιεν. οἱ δ' ἔλεγον ὅτι πληγεῖεν ταῖς βώλοις. ὁ δέ πάλιν ἐπηρώτα πότερον ἐπεί ὁμοῦ ἐγένοντο ἤ ὅτε πρόσω ἦσαν. οἱ δ' ἔλεγον ὅτε πρόσω ἦσαν. ἐπεί δέ ὁμοῦ ἐγένοντο, παιδιάν ἔφασαν εἶναι καλλίστην οἱ ναρθηκοφόροι: οἱ δέ συγκεκομμένοι τοῖς νάρθηξιν ἀνέκραγον ὅτι οὐ σφίσι δοκοίη παιδιά εἶναι τό ὁμόθεν παίεσθαι: ἅμα δέ ἐπεδείκνυσαν τῶν ναρθήκων τάς πληγάς καί ἐν χερσί καί ἐν τραχήλοις, ἔνιοι δέ καί ἐν προσώποις. καί τότε μέν ὥσπερ εἰκός ἐγέλων ἐπ' ἀλλήλοις. τῇ δ' ὑστεραίᾳ μεστόν ἦν τό πεδίον πᾶν τῶν τούτους μιμουμένων: καί εἰ μή ἄλλο τι σπουδαιότερον πράττοιεν, ταύτῃ τῇ παιδιᾷ ἐχρῶντο. ἄλλον δέ ποτε ἰδών ταξίαρχον ἄγοντα τήν τάξιν ἀπό τοῦ ποταμοῦ ἐπί τό ἀριστερόν ἐφ' ἑνός, καί ὁπότε δοκοίη αὐτῷ καιρός εἶναι, παραγγέλλοντα τόν ὕστερον λόχον παράγειν, καί τόν τρίτον καί τόν τέταρτον, εἰς μέτωπον, ἐπεί δ' ἐν μετώπῳ οἱ λοχαγοί ἐγένοντο, παρηγγύησεν εἰς δύο ἄγειν τόν λόχον: ἐκ τούτου δή παρῆγον οἱ δεκάδαρχοι εἰς μέτωπον: ὁπότε δ' αὖ ἐδόκει αὐτῷ καιρός εἶναι, παρήγγειλεν εἰς τέτταρας τόν λόχον: οὕτω δή οἱ πεμπάδαρχοι αὖ παρῆγον εἰς τέτταρας: ἐπεί δ' ἐπί θύραις τῆς σκηνῆς ἐγένοντο, παραγγείλας αὖ εἰς ἕνα [ἰόντων] εἰσῆγε τόν πρῶτον λόχον, καί τόν δεύτερον τούτου κατ' οὐράν ἐκέλευσεν ἕπεσθαι, καί τόν τρίτον καί τόν τέταρτον ὡσαύτως παραγγείλας ἡγεῖτο ἔσω: οὕτω δ' εἰσαγαγών κατέκλινεν ἐπί τό δεῖπνον ὥσπερ εἰσεπορεύοντο: τοῦτον οὖν ὁ κῦρος ἀγασθείς τῆς τε πρᾳότητος τῆς διδασκαλίας καί τῆς ἐπιμελείας ἐκάλεσε ταύτην τήν τάξιν ἐπί τό δεῖπνον σύν τῷ ταξιάρχῳ. παρών δέ τις ἐπί τῷ δείπνῳ κεκλημένος ἄλλος ταξίαρχος, τήν δ' ἐμήν, ἔφη, τάξιν, ὦ κῦρε, οὐ καλεῖς εἰς τήν σκηνήν; καί μήν ὅταν γε παρίῃ ἐπί τό δεῖπνον, πάντα ταὐτά ποιεῖ: καί ὅταν τέλος ἡ σκηνή ἔχῃ, ἐξάγει μέν ὁ οὐραγός, ἔφη, ὁ τοῦ τελευταίου λόχου τόν λόχον, ὑστάτους ἔχων τούς πρώτους τεταγμένους εἰς μάχην: ἔπειτα ὁ δεύτερος τούς τοῦ ἑτέρου λόχου ἐπί τούτοις, καί ὁ τρίτος καί ὁ τέταρτος ὡσαύτως, ὅπως, ἔφη, καί ὅταν ἀπάγειν δέῃ ἀπό πολεμίων, ἐπίστωνται ὡς δεῖ ἀπιέναι. ἐπειδάν δέ, ἔφη, καταστῶμεν ἐπί τόν δρόμον ἔνθα περιπατοῦμεν, ὅταν μέν πρός ἕω ἴωμεν, ἐγώ μέν ἡγοῦμαι, καί ὁ πρῶτος λόχος πρῶτος, καί ὁ δεύτερος ὡς δεῖ, καί ὁ τρίτος καί ὁ τέταρτος, καί αἱ τῶν λόχων δεκάδες καί πεμπάδες, ἕως ἄν παραγγέλλω ἐγώ: ὅταν δ', ἔφη, πρός ἑσπέραν ἴωμεν, ὁ οὐραγός τε καί οἱ τελευταῖοι πρῶτοι ἀφηγοῦνται: ἐμοί μέντοι οὕτω πείθονται ὑστέρῳ ἰόντι, ἵνα ἐθίζωνται καί ἕπεσθαι καί ἡγεῖσθαι ὁμοίως πειθόμενοι. καί ὁ κῦρος ἔφη: ἦ καί ἀεί τοῦτο ποιεῖτε; ὁποσάκις γε, ἔφη, καί δειπνοποιούμεθα νή δία. καλῶ τοίνυν, ἔφη, ὑμᾶς, ἅμα μέν ὅτι τάς τάξεις μελετᾶτε καί προσιόντες καί ἀπιόντες, ἅμα δ' ὅτι καί ἡμέρας καί νυκτός, ἅμα δ' ὅτι τά τε σώματα περιπατοῦντες ἀσκεῖτε καί τάς ψυχάς ὠφελεῖτε διδάσκοντες. ἐπεί οὖν πάντα διπλᾶ ποιεῖτε, διπλῆν ὑμῖν δίκαιον καί τήν εὐωχίαν παρέχειν. μά δί', ἔφη ὁ ταξίαρχος, μήτοι γ' ἐν μιᾷ ἡμέρᾳ, εἰ μή καί διπλᾶς ἡμῖν τάς γαστέρας παρέξεις. καί τότε μέν δή οὕτω τό τέλος τῆς σκηνῆς ἐποιήσαντο. τῇ δ' ὑστεραίᾳ ὁ κῦρος ἐκάλεσεν ἐκείνην τήν τάξιν, ὥσπερ ἔφη, καί τῇ ἄλλῃ. αἰσθόμενοι δέ ταῦτα καί οἱ ἄλλοι τό λοιπόν πάντες αὐτούς ἐμιμοῦντο. ἐξέτασιν δέ ποτε πάντων τοῦ κύρου ποιουμένου ἐν τοῖς ὅπλοις καί σύνταξιν ἦλθε παρά κυαξάρου ἄγγελος λέγων ὅτι ἰνδῶν παρείη πρεσβεία: κελεύει οὖν σε ἐλθεῖν ὡς τάχιστα. φέρω δέ σοι, ἔφη ὁ ἄγγελος, καί στολήν τήν καλλίστην παρά κυαξάρου: ἐβούλετο γάρ σε ὡς λαμπρότατα καί εὐκοσμότατα προσάγειν, ὡς ὀψομένων τῶν ἰνδῶν ὅπως ἄν προσίῃς. ἀκούσας δέ ταῦτα ὁ κῦρος παρήγγειλε τῷ πρώτῳ τεταγμένῳ ταξιάρχῳ εἰς μέτωπον στῆναι, ἐφ' ἑνός ἄγοντα τήν τάξιν, ἐν δεξιᾷ ἔχοντα ἑαυτόν, καί τῷ δευτέρῳ ἐκέλευσε ταὐτό τοῦτο παραγγεῖλαι, καί διά πάντων οὕτω παραδιδόναι ἐκέλευσεν. οἱ δέ πειθόμενοι ταχύ μέν παρήγγελλον, ταχύ δέ τά παραγγελλόμενα ἐποίουν, ἐν ὀλίγῳ δέ χρόνῳ ἐγένοντο τό μέν μέτωπον ἐπί τριακοσίων (τοσοῦτοι γάρ ἦσαν οἱ ταξίαρχοι), τό δέ βάθος ἐφ' ἑκατόν. ἐπεί δέ κατέστησαν, ἕπεσθαι ἐκέλευσεν ὡς ἄν αὐτός ἡγῆται: καί εὐθύς τροχάζων ἡγεῖτο. ἐπεί δέ κατενόησε τήν ἀγυιάν τήν πρός τό βασίλειον φέρουσαν στενοτέραν οὖσαν ἤ ὡς ἐπί μετώπου πάντας διιέναι, παραγγείλας τήν πρώτην χιλιοστύν ἕπεσθαι κατά χώραν, τήν δέ δευτέραν κατ' οὐράν ταύτης ἀκολουθεῖν, καί διά παντός οὕτως, αὐτός μέν ἡγεῖτο οὐκ ἀναπαυόμενος, αἱ δ' ἄλλαι χιλιοστύες κατ' οὐράν ἑκάστη τῆς ἔμπροσθεν εἵποντο. ἔπεμψε δέ καί ὑπηρέτας δύο ἐπί [τό] στόμα τῆς ἀγυιᾶς, ὅπως εἴ τις ἀγνοοίη, σημαίνοιεν τό δέον ποιεῖν. ὡς δ' ἀφίκοντο ἐπί τάς κυαξάρου θύρας, παρήγγειλε τῷ πρώτῳ ταξιάρχῳ τήν τάξιν εἰς δώδεκα τάττειν βάθος, τούς δέ δωδεκάρχους ἐν μετώπῳ καθιστάναι περί τό βασίλειον, καί τῷ δευτέρῳ ταὐτά ἐκέλευσε παραγγεῖλαι, καί διά παντός οὕτως. οἱ μέν δή ταῦτ' ἐποίουν: ὁ δ' εἰσῄει πρός τόν κυαξάρην ἐν τῇ περσικῇ στολῇ οὐδέν τι ὑβρισμένῃ. ἰδών δέ αὐτόν ὁ κυαξάρης τῷ μέν τάχει ἥσθη, τῇ δέ φαυλότητι τῆς στολῆς ἠχθέσθη, καί εἶπε: τί τοῦτο, ὦ κῦρε; οἷον πεποίηκας οὕτω φανείς τοῖς ἰνδοῖς; ἐγώ δ', ἔφη, ἐβουλόμην σε ὡς λαμπρότατον φανῆναι: καί γάρ ἐμοί ἄν κόσμος ἦν τοῦτο, ἐμῆς ὄντα ἀδελφῆς υἱόν ὅτι μεγαλοπρεπέστατον φαίνεσθαι. καί ὁ κῦρος πρός ταῦτα εἶπε: καί ποτέρως ἄν, ὦ κυαξάρη, μᾶλλόν σε ἐκόσμουν, εἴπερ πορφυρίδα ἐνδύς καί ψέλια λαβών καί στρεπτόν περι θέμενος σχολῇ κελεύοντι ὑπήκουόν σοι, ἤ νῦν ὅτε σύν τοιαύτῃ καί τοσαύτῃ δυνάμει οὕτω σοι ὀξέως ὑπακούω διά τό σέ τιμᾶν ἱδρῶτι καί σπουδῇ καί αὐτός κεκοσμημένος καί τούς ἄλλους ἐπιδεικνύς σοι οὕτω πειθομένους; κῦρος μέν οὖν ταῦτα εἶπεν. ὁ δέ κυαξάρης νομίσας αὐτόν ὀρθῶς λέγειν ἐκάλεσε τούς ἰνδούς. οἱ δέ ἰνδοί εἰσελθόντες ἔλεξαν ὅτι πέμψειε σφᾶς ὁ ἰνδῶν βασιλεύς κελεύων ἐρωτᾶν ἐξ ὅτου ὁ πόλεμος εἴη μήδοις τε καί τῷ ἀσσυρίῳ: ἐπεί δέ σοῦ ἀκούσαιμεν, ἐκέλευσεν ἐλθόντας αὖ πρός τόν ἀσσύριον κἀκείνου ταὐτά πυθέσθαι: τέλος δ' ἀμφοτέροις εἰπεῖν ὑμῖν ὅτι ὁ ἰνδῶν βασιλεύς, τό δίκαιον σκεψάμενος, φαίη μετά τοῦ ἠδικημένου ἔσεσθαι. πρός ταῦτα ὁ κυαξάρης εἶπεν: ἐμοῦ μέν τοίνυν ἀκούετε ὅτι οὐκ ἀδικοῦμεν τόν ἀσσύριον οὐδέν: ἐκείνου δ', εἰ δεῖσθε, ἐλθόντες νῦν πύθεσθε ὅ τι λέγει. παρών δέ ὁ κῦρος ἤρετο τόν κυαξάρην, ἦ καί ἐγώ, ἔφη, εἴπω ὅ τι γιγνώσκω; καί ὁ κυαξάρης ἐκέλευσεν. ὑμεῖς τοίνυν, ἔφη, ἀπαγγείλατε τῷ ἰνδῶν βασιλεῖ τάδε, εἰ μή τι ἄλλο κυαξάρῃ δοκεῖ, ὅτι φαμέν ἡμεῖς, εἴ τί φησιν ὑφ' ἡμῶν ἀδικεῖσθαι ὁ ἀσσύριος, αἱρεῖσθαι αὐτόν τόν ἰνδῶν βασιλέα δικαστήν. οἱ μέν δή ταῦτα ἀκούσαντες ᾤχοντο. ἐπεί δέ ἐξῆλθον οἱ ἰνδοί, ὁ κῦρος πρός τόν κυαξάρην ἤρξατο λόγου τοιοῦδε. ὦ κυαξάρη, ἐγώ μέν ἦλθον οὐδέν τι πολλά ἔχων ἴδια χρήματα οἴκοθεν: ὁπόσα δ' ἦν, τούτων πάνυ ὀλίγα λοιπά ἔχω: ἀνήλωκα δέ, ἔφη, εἰς τούς στρατιώτας: καί τοῦτο ἴσως, ἔφη, θαυμάζεις σύ πῶς ἐγώ ἀνήλωκα σοῦ αὐτούς τρέφοντος: εὖ δ' ἴσθι, ἔφη, ὅτι οὐδέν ἄλλο ποιῶν ἤ τιμῶν καί χαριζόμενος, ὅταν τινί ἀγασθῶ τῶν στρατιωτῶν. δοκεῖ γάρ μοι, ἔφη, πάντας μέν οὕς ἄν τις βούληται ἀγαθούς συνεργούς ποιεῖσθαι ὁποίου τινός οὖν πράγματος, ἥδιον εἶναι εὖ τε λέγοντα καί εὖ ποιοῦντα παρορμᾶν μᾶλλον ἤ λυποῦντα καί ἀναγκάζοντα: οὕς δέ δή τῶν εἰς τόν πόλεμον ἔργων ποιήσασθαί τις βούλοιτο συνεργούς προθύμους, τούτους παντάπασιν ἔμοιγε δοκεῖ ἀγαθοῖς θηρατέον εἶναι καί λόγοις καί ἔργοις. φίλους γάρ, οὐκ ἐχθρούς, δεῖ εἶναι τούς μέλλοντας ἀπροφασίστους συμμάχους ἔσεσθαι καί μήτε τοῖς ἀγαθοῖς τοῦ ἄρχοντος φθονήσοντας μήτ' ἐν τοῖς κακοῖς προδώσοντας. ταῦτ' οὖν ἐγώ οὕτω προγιγνώσκων χρημάτων δοκῶ προσδεῖσθαι. πρός μέν οὖν σέ πάντας ὁρᾶν ὅν αἰσθάνομαι πολλά δαπανῶντα ἄτοπόν μοι δοκεῖ εἶναι: σκοπεῖν δ' ἀξιῶ κοινῇ καί σέ καί ἐμέ ὅπως σέ μή ἐπιλείψει χρήματα. ἐάν γάρ σύ ἄφθονα ἔχῃς, οἶδα ὅτι καί ἐμοί ἄν εἴη λαμβάνειν ὁπότε δεοίμην, ἄλλως τε καί εἰ [εἰς] τοιοῦτόν τι λαμβάνοιμι ὅ μέλλοι καί σοί δαπανηθέν βέλτιον εἶναι. ἔναγχος οὖν ποτέ σου μέμνημαι ἀκούσας ὡς ὁ ἀρμένιος καταφρονοίη σου νῦν, ὅτι ἀκούει τούς πολεμίους προσιόντας ἡμῖν, καί οὔτε <τό> στράτευμα πέμποι οὔτε τόν δασμόν ὅν ἔδει ἀπάγοι. ποιεῖ γάρ ταῦτα, ἔφη, ὦ κῦρε, ἐκεῖνος: ὥστε ἔγωγε ἀπορῶ πότερόν μοι κρεῖττον στρατεύεσθαι καί πειρᾶσθαι ἀνάγκην αὐτῷ προσθεῖναι ἤ ἐᾶσαι ἐν τῷ παρόντι, μή καί τοῦτον πολέμιον πρός τοῖς ἄλλοις προσθώμεθα. καί ὁ κῦρος ἐπήρετο: αἱ δ' οἰκήσεις αὐτῷ πότερον ἐν ἐχυροῖς χωρίοις εἰσίν ἤ καί που ἐν εὐεφόδοις; καί ὁ κυαξάρης εἶπεν: αἱ μέν οἰκήσεις οὐ πάνυ ἐν ἐχυροῖς: ἐγώ γάρ τούτου οὐκ ἠμέλουν: ὄρη μέντοι ἔστιν ἔνθα δύναιτ' ἄν ἀπελθών ἐν τῷ παραχρῆμα ἐν ἀσφαλεῖ εἶναι τοῦ μή αὐτός γε ὑποχείριος γενέσθαι, μηδέ ὅσα ἐνταῦθα δύναιτο ὑπεκκομίσασθαι, εἰ μή τις πολιορκοίη προσκαθήμενος, ὥσπερ καί ὁ ἐμός πατήρ ποτε ἐποίησεν. ἐκ τούτου δή ὁ κῦρος λέγει τάδε: ἀλλ' εἰ θέλοις, ἔφη, ἐμέ πέμψαι, ἱππέας μοι προσθείς ὁπόσοι δοκοῦσι μέτριοι εἶναι, οἶμαι ἄν σύν τοῖς θεοῖς ποιῆσαι αὐτόν καί τό στράτευμα πέμψαι καί ἀποδοῦναι τόν δασμόν σοι: ἔτι δ' ἐλπίζω καί φίλον αὐτόν μᾶλλον ἡμῖν γενήσεσθαι ἤ νῦν ἐστι. καί ὁ κυαξάρης εἶπε: καί ἐγώ, ἔφη, ἐλπίζω ἐκείνους ἐλθεῖν ἄν πρός σέ μᾶλλον ἤ πρός ἐμέ: ἀκούω γάρ καί συνθηρευτάς τινας τῶν παίδων σοι γενέσθαι αὐτοῦ: ὥστ' ἴσως ἄν καί πάλιν ἔλθοιεν πρός σέ: ὑποχειρίων δέ γενομένων αὐτῶν πάντα πραχθείη ἄν ᾗ ἡμεῖς βουλόμεθα. οὐκοῦν σοι δοκεῖ, ἔφη ὁ κῦρος, σύμφορον εἶναι τό λεληθέναι ἡμᾶς ταῦτα βουλεύοντας; μᾶλλον γάρ ἄν, ἔφη ὁ κυαξάρης, καί ἔλθοι τις αὐτῶν εἰς χεῖρας, καί εἴ τις ὁρμῷτο ἐπ' αὐτούς, ἀπαρασκεύαστοι ἄν λαμβάνοιντο. ἄκουε τοίνυν, ἔφη ὁ κῦρος, ἤν τί σοι δόξω λέγειν. ἐγώ πολλάκις δή σύν πᾶσι τοῖς μετ' ἐμοῦ τεθήρακα ἀμφί τά ὅρια τῆς τε σῆς χώρας καί τῆς τῶν ἀρμενίων, καί ἱππέας τινάς ἤδη προσλαβών τῶν ἐνθένδε ἑταίρων ἀφικόμην. τά μέν τοίνυν ὅμοια ποιῶν, ἔφη ὁ κυαξάρης, οὐκ ἄν ὑποπτεύοιο: εἰ δέ πολύ πλείων ἡ δύναμις φαίνοιτο ἧς ἔχων εἴωθας θηρᾶν, τοῦτο ἤδη ὕποπτον ἄν γένοιτο. ἀλλ' ἔστιν, ἔφη ὁ κῦρος, καί πρόφασιν κατασκευάσαι καί ἐνθάδε οὐκ ἄπιστον, καί ἤν τις ἐκεῖσε ἐξαγγείλῃ, ὡς ἐγώ βουλοίμην μεγάλην θήραν ποιῆσαι: καί ἱππέας, ἔφη, αἰτοίην ἄν σε ἐκ τοῦ φανεροῦ. κάλλιστα λέγεις, ἔφη ὁ κυαξάρης: ἐγώ δέ σοι οὐκ ἐθελήσω διδόναι πλήν μετρίους τινάς, ὡς βουλόμενος πρός τά φρούρια ἐλθεῖν τά πρός τῇ ἀσσυρίᾳ. καί γάρ τῷ ὄντι, ἔφη, βούλομαι ἐλθών κατασκευάσαι αὐτά ὡς ἐχυρώτατα. ὁπότε δέ σύ προεληλυθοίης σύν ᾗ ἔχοις δυνάμει καί θηρῴης καί δή δύο ἡμέρας, πέμψαιμι ἄν σοι ἱκανούς ἱππέας καί πεζούς τῶν παρ' ἐμοί ἡθροισμένων, οὕς σύ λαβών εὐθύς ἄν ἴοις, καί αὐτός δ' ἄν ἔχων τήν ἄλλην δύναμιν πειρῴμην μή πρόσω ὑμῶν εἶναι, ἵνα, εἴ που καιρός εἴη, ἐπιφανείην. οὕτω δή ὁ μέν κυαξάρης εὐθέως πρός τά φρούρια ἥθροιζεν ἱππέας καί πεζούς, καί ἁμάξας δέ σίτου προέπεμπε τήν ἐπί τά φρούρια ὁδόν. ὁ δέ κῦρος ἐθύετο ἐπί τῇ πορείᾳ, καί ἅμα πέμπων ἐπί τόν κυαξάρην ᾔτει τῶν νεωτέρων ἱππέων. ὁ δέ πάνυ πολλῶν βουλομένων ἕπεσθαι οὐ πολλούς ἔδωκεν αὐτῷ. προεληλυθότος δ' ἤδη τοῦ κυαξάρου σύν δυνάμει πεζῇ καί ἱππικῇ τήν πρός τά φρούρια [ὁδόν] γίγνεται τῷ κύρῳ τά ἱερά ἐπί τόν ἀρμένιον [ἰέναι] καλά: καί οὕτως ἐξάγει δή ὡς εἰς θήραν παρεσκευασμένος. πορευομένῳ δ' αὐτῷ εὐθύς ἐν τῷ πρώτῳ χωρίῳ ὑπανίσταται λαγῶς: ἀετός δ' ἐπιπτόμενος αἴσιος, κατιδών τόν λαγῶ φεύγοντα, ἐπιφερόμενος ἔπαισέ τε αὐτόν καί συναρπάσας ἐξῆρε, κἀπενεγκών ἐπί λόφον τινά οὐ πρόσω ἐχρῆτο τῇ ἄγρᾳ ὅ τι ἤθελεν. ἰδών οὖν ὁ κῦρος τό σημεῖον ἥσθη τε καί προσεκύνησε δία βασιλέα, καί εἶπε πρός τούς πάροντας: ἡ μέν θήρα καλή ἔσται, ὦ ἄνδρες, ἤν ὁ θεός θελήσῃ. ὡς δέ πρός τοῖς ὁρίοις ἐγένετο, εὐθύς ὥσπερ εἰώθει ἐθήρα: καί τό μέν πλῆθος τῶν πεζῶν καί τῶν ἱππέων ὤγμευον αὐτῷ, ὡς ἐπιόντες τά θηρία ἐξανισταῖεν: οἱ δέ ἄριστοι καί πεζοί καί ἱππεῖς διέστασαν καί τἀνιστάμενα ὑπεδέχοντο καί ἐδίωκον: καί ᾕρουν πολλούς καί σῦς καί ἐλάφους καί δορκάδας καί ὄνους ἀγρίους: πολλοί γάρ ἐν τούτοις τοῖς τόποις ὄνοι καί νῦν ἔτι γίγνονται. ἐπεί δ' ἔληξε τῆς θήρας, προσμείξας πρός τά ὅρια τῶν ἀρμενίων ἐδειπνοποιήσατο: καί τῇ ὑστεραίᾳ αὖθις ἐθήρα προσελθών πρός τά ὄρη ὧν ὠρέγετο. ἐπεί δ' αὖ ἔληξεν, ἐδειπνοποιεῖτο. τό δέ παρά κυαξάρου στράτευμα ὡς ᾔσθετο προσιόν, ὑποπέμψας πρός αὐτούς εἶπεν ἀπέχοντας αὐτοῦ δειπνοποιεῖσθαι ὡς δύο παρασάγγας, τοῦτο προϊδών ὡς συμβαλεῖται πρός τό λανθάνειν: ἐπεί δέ δειπνήσαιεν, εἶπε τῷ ἄρχοντι αὐτῶν παρεῖναι πρός αὐτόν. μετά δέ τό δεῖπνον τούς ταξιάρχους παρεκάλει: ἐπεί δέ παρῆσαν, ἔλεξεν ὧδε. ἄνδρες φίλοι, ὁ ἀρμένιος πρόσθεν μέν καί σύμμαχος ἦν καί ὑπήκοος κυαξάρῃ: νῦν δέ ὡς ᾔσθετο τούς πολεμίους ἐπιόντας, καταφρονεῖ καί οὔτε τό στράτευμα πέμπει ἡμῖν οὔτε τόν δασμόν ἀποδίδωσι. νῦν οὖν τοῦτον θηρᾶσαι, ἤν δυνώμεθα, ἤλθομεν. ὧδε οὖν, ἔφη, δοκεῖ ποιεῖν. σύ μέν, ὦ χρυσάντα, ἐπειδάν ἀποκοιμηθῇς ὅσον μέτριον, λαβών τούς ἡμίσεις περσῶν τῶν σύν ἡμῖν ἴθι τήν ὀρεινήν καί κατάλαβε τά ὄρη, εἰς ἅ φασιν αὐτόν, ὅταν τι φοβηθῇ, καταφεύγειν: ἡγεμόνας δέ σοι ἐγώ δώσω. φασί μέν οὖν καί δασέα τά ὄρη ταῦτα εἶναι, ὥστ' ἐλπίς ὑμᾶς μή ὀφθῆναι: ὅμως δέ εἰ προπέμποις πρό τοῦ στρατεύματος εὐζώνους ἄνδρας λῃσταῖς ἐοικότας καί τό πλῆθος καί τάς στολάς, οὗτοι ἄν σοι, εἴ τινι ἐντυγχάνοιεν τῶν ἀρμενίων, τούς μέν ἄν συλλαμβάνοντες αὐτῶν κωλύοιεν τῶν ἐξαγγελιῶν, οὕς δέ μή δύναιντο λαμβάνειν, ἀποσοβοῦντες ἄν ἐμποδών γίγνοιντο τοῦ μή ὁρᾶν αὐτούς τό ὅλον στράτευμά σου, ἀλλ' ὡς περί κλωπῶν βουλεύεσθαι. καί σύ μέν, ἔφη, οὕτω ποίει: ἐγώ δέ ἅμα τῇ ἡμέρᾳ τούς ἡμίσεις μέν τῶν πεζῶν ἔχων, πάντας δέ τούς ἱππέας, πορεύσομαι διά τοῦ πεδίου εὐθύς πρός τά βασίλεια. καί ἤν μέν ἀνθιστῆται, δῆλον ὅτι μάχεσθαι δεήσει: ἤν δ' αὖ ὑποχωρῇ τοῦ πεδίου, δῆλον ὅτι μεταθεῖν δεήσει: ἤν δ' εἰς τά ὄρη φεύγῃ, ἐνταῦθα δή, ἔφη, σόν ἔργον μηδένα ἀφιέναι τῶν πρός σέ ἀφικνουμένων. νόμιζε δέ ὥσπερ ἐν θήρᾳ ἡμᾶς μέν τούς ἐπιζητοῦντας ἔσεσθαι, σέ δέ τόν ἐπί ταῖς ἄρκυσι: μέμνησο οὖν ἐκεῖνο ὅτι φθάνειν δεῖ πεφραγμένους τούς πόρους πρίν κινεῖσθαι τήν θήραν. καί λεληθέναι δέ δεῖ τούς ἐπί τοῖς στόμασιν, εἰ μέλλουσι μή ἀποτρέψειν τά προσφερόμενα. μή μέντοι, ἔφη, ὦ χρυσάντα, οὕτως αὖ ποίει ὥσπερ ἐνίοτε διά τήν φιλοθηρίαν: πολλάκις γάρ ὅλην τήν νύκτα ἄυπνος πραγματεύῃ: ἀλλά νῦν ἐᾶσαι χρή τούς ἄνδρας τό μέτριον ἀποκοιμηθῆναι, ὡς ἄν δύνωνται ὑπνομαχεῖν: μηδέ γε, ὅτι οὐχ ἡγεμόνας ἔχων ἀνθρώπους πλανᾷ ἀνά τά ὄρη, ἀλλ' ὅπῃ ἄν τά θηρία ὑφηγῆται, ταύτῃ μεταθεῖς, μήτι καί νῦν οὕτω τά δύσβατα πορεύου, ἀλλά κέλευέ σοι τούς ἡγεμόνας, ἐάν μή πολύ μάσσων ἡ ὁδός ᾖ, τήν ῥᾴστην ἡγεῖσθαι: στρατιᾷ γάρ ἡ ῥᾴστη ταχίστη. μηδέ γε, ὅτι σύ εἴθισαι τρέχειν ἀνά τά ὄρη, μήτι δρόμῳ ἡγήσῃ, ἀλλ' ὡς ἄν δύνηταί σοι ὁ στρατός ἕπεσθαι, τῷ μέσῳ τῆς σπουδῆς ἡγοῦ. ἀγαθόν δέ καί τῶν δυνατωτάτων καί προθύμων ὑπομένοντάς τινας ἐνίοτε παρακελεύεσθαι: ἐπειδάν δέ παρέλθῃ τό κέρας, παροξυντικόν εἰς τό σπεύδειν πάντας παρά τούς βαδίζοντας τρέχοντας ὁρᾶσθαι. χρυσάντας μέν δή ταῦτα ἀκούσας καί ἐπιγαυρωθείς τῇ ἐντολῇ τῇ κύρου, λαβών τούς ἡγεμόνας, ἀπελθών καί παραγγείλας ἅ ἔδει τοῖς ἅμα αὐτῷ μέλλουσι πορεύεσθαι, ἀνεπαύετο. ἐπεί δέ ἀπεκοιμήθησαν ὅσον ἐδόκει μέτριον εἶναι, ἐπορεύετο ἐπί τά ὄρη. κῦρος δέ, ἐπειδή ἡμέρα ἐγένετο, ἄγγελον μέν προέπεμπε πρός τόν ἀρμένιον, εἰπών αὐτῷ λέγειν ὧδε: κῦρος, ὦ ἀρμένιε, κελεύει οὕτω ποιεῖν σε ὅπως ὡς τάχιστα ἔχων ἀπίῃ καί τόν δασμόν καί τό στράτευμα. ἤν δ' ἐρωτᾷ ὅπου εἰμί, λέγε τἀληθῆ ὅτι ἐπί τοῖς ὁρίοις. ἤν δ' ἐρωτᾷ εἰ καί αὐτός ἔρχομαι, λέγε κἀνταῦθα τἀληθῆ ὅτι οὐκ οἶσθα. ἐάν δ' ὁπόσοι ἐσμέν πυνθάνηται, συμπέμπειν τινά κέλευε καί μαθεῖν. τόν μέν δή ἄγγελον ἐπιστείλας ταῦτα ἔπεμψε, νομίζων φιλικώτερον οὕτως εἶναι ἤ μή προειπόντα πορεύεσθαι. αὐτός δέ συνταξάμενος ᾗ ἄριστον καί πρός τό ἁνύτειν τήν ὁδόν καί πρός τό μάχεσθαι, εἴ τι δέοι, ἐπορεύετο. προεῖπε δέ τοῖς στρατιώταις μηδένα ἀδικεῖν, καί εἴ τις ἀρμενίων τῳ ἐντυγχάνοι, θαρρεῖν τε παραγγέλλειν καί ἀγοράν τόν θέλοντα ἄγειν ὅπου ἄν ὦσιν, εἴτε σῖτα εἴτε ποτά τυγχάνοι πωλεῖν βουλόμενος. {κυρου παιδειασ γ} ὁ μέν δή κῦρος ἐν τούτοις ἦν: ὁ δέ ἀρμένιος ὡς ἤκουσε τοῦ ἀγγέλου τά παρά κύρου, ἐξεπλάγη, ἐννοήσας ὅτι ἀδικοίη καί τόν δασμόν λείπων καί τό στράτευμα οὐ πέμπων, καί τό μέγιστον, ἐφοβεῖτο, ὅτι ὀφθήσεσθαι ἔμελλε τά βασίλεια οἰκοδομεῖν ἀρχόμενος ὡς ἄν ἱκανά ἀπομάχεσθαι εἴη. διά ταῦτα δή πάντα ὀκνῶν ἅμα μέν διέπεμπεν ἁθροίζων τήν ἑαυτοῦ δύναμιν, ἅμα δ' ἔπεμπεν εἰς τά ὄρη τόν νεώτερον υἱόν σάβαριν καί τάς γυναῖκας, τήν τε ἑαυτοῦ καί τήν τοῦ υἱοῦ, καί τάς θυγατέρας: καί κόσμον δέ καί κατασκευήν τήν πλείστου ἀξίαν συναπέπεμπε προπομπούς δούς αὐτοῖς. αὐτός δέ ἅμα μέν κατασκεψομένους ἔπεμπε τί πράττοι κῦρος, ἅμα δέ συνέταττε τούς παραγιγνομένους τῶν ἀρμενίων: καί ταχύ παρῆσαν ἄλλοι λέγοντες ὅτι καί δή αὐτός ὁμοῦ. ἐνταῦθα δή οὐκέτι ἔτλη εἰς χεῖρας ἐλθεῖν, ἀλλ' ὑπεχώρει. ὡς δέ τοῦτ' εἶδον ποιήσαντα αὐτόν οἱ ἀρμένιοι, διεδίδρασκον ἤδη ἕκαστος ἐπί τά ἑαυτοῦ, βουλόμενοι τά ὄντα ἐκποδών ποιεῖσθαι. ὁ δέ κῦρος ὡς ἑώρα διαθεόντων καί ἐλαυνόντων τό πεδίον μεστόν, ὑποπέμπων ἔλεγεν ὅτι οὐδενί πολέμιος εἴη τῶν μενόντων. εἰ δέ τινα φεύγοντα λήψοιτο, προηγόρευεν ὅτι ὡς πολεμίῳ χρήσοιτο. οὕτω δή οἱ μέν πολλοί κατέμενον, ἦσαν δ' οἵ ὑπεχώρουν σύν τῷ βασιλεῖ. ἐπεί δ' οἱ σύν ταῖς γυναιξί προϊόντες ἐνέπεσον εἰς τούς ἐν τῷ ὄρει, κραυγήν τε εὐθύς ἐποίουν καί φεύγοντες ἡλίσκοντο πολλοί [γε] αὐτῶν. τέλος δέ καί ὁ παῖς καί αἱ γυναῖκες καί αἱ θυγατέρες ἑάλωσαν, καί χρήματα ὅσα σύν αὐτοῖς ἀγόμενα ἔτυχεν. ὁ δέ βασιλεύς αὐτός, ὡς ᾔσθετο τά γιγνόμενα, ἀπορῶν ποῖ τράποιτο ἐπί λόφον τινά καταφεύγει. ὁ δ' αὖ κῦρος ταῦτα ἰδών περιίσταται τόν λόφον τῷ παρόντι στρατεύματι, καί πρός χρυσάνταν πέμψας ἐκέλευε φυλακήν τοῦ ὄρους καταλιπόντα ἥκειν. τό μέν δή στράτευμα ἡθροίζετο τῷ κύρῳ: ὁ δέ πέμψας πρός τόν ἀρμένιον κήρυκα ἤρετο ὧδε: εἰπέ μοι, ἔφη, ὦ ἀρμένιε, πότερα βούλει αὐτοῦ μένων τῷ λιμῷ καί τῷ δίψει μάχεσθαι ἤ εἰς τό ἰσόπεδον καταβάς ἡμῖν διαμάχεσθαι; ἀπεκρίνατο ὁ ἀρμένιος ὅτι οὐδετέροις βούλοιτο μάχεσθαι. πάλιν ὁ κῦρος πέμψας ἠρώτα τί οὖν κάθησαι ἐνταῦθα καί οὐ καταβαίνεις; ἀπορῶν, ἔφη, ὅ τι χρή ποιεῖν. ἀλλ' οὐδέν, ἔφη ὁ κῦρος, ἀπορεῖν σε δεῖ: ἔξεστι γάρ σοι ἐπί δίκην καταβαίνειν. τίς δ', ἔφη, ἔσται ὁ δικάζων; δῆλον ὅτι ᾧ ὁ θεός ἔδωκε καί ἄνευ δίκης χρῆσθαί σοι ὅ τι βούλοιτο. ἐνταῦθα δή ὁ ἀρμένιος γιγνώσκων τήν ἀνάγκην καταβαίνει: καί ὁ κῦρος λαβών εἰς τό μέσον κἀκεῖνον καί τά ἄλλα πάντα περιεστρατοπεδεύσατο, ὁμοῦ ἤδη πᾶσαν ἔχων τήν δύναμιν. ἐν τούτῳ δέ τῷ χρόνῳ ὁ πρεσβύτερος παῖς τοῦ ἀρμενίου τιγράνης ἐξ ἀποδημίας τινός προσῄει, ὅς καί σύνθηρός ποτε ἐγένετο τῷ κύρῳ: καί ὡς ἤκουσε τά γεγενημένα, εὐθύς πορεύεται ὥσπερ εἶχε πρός τόν κῦρον. ὡς δ' εἶδε πατέρα τε καί μητέρα καί ἀδελφούς καί τήν ἑαυτοῦ γυναῖκα αἰχμαλώτους γεγενημένους, ἐδάκρυσεν, ὥσπερ εἰκός. ὁ δέ κῦρος ἰδών αὐτόν ἄλλο μέν οὐδέν ἐφιλοφρονήσατο αὐτῷ, εἶπε δ' ὅτι εἰς καιρόν ἥκεις, ἔφη, ὅπως τῆς δίκης ἀκούσῃς παρών τῆς ἀμφί τοῦ πατρός. καί εὐθύς συνεκάλει τούς ἡγεμόνας τούς τε τῶν περσῶν καί τούς τῶν μήδων: προσεκάλει δέ καί εἴ τις ἀρμενίων τῶν ἐντίμων παρῆν. καί τάς γυναῖκας ἐν ταῖς ἁρμαμάξαις παρούσας οὐκ ἀπήλασεν, ἀλλ' εἴα ἀκούειν. ὁπότε δέ καλῶς εἶχεν, ἤρχετο τοῦ λόγου: ὦ ἀρμένιε, ἔφη, πρῶτον μέν σοι συμβουλεύω ἐν τῇ δίκῃ τἀληθῆ λέγειν, ἵνα σοι ἕν γε ἀπῇ τό εὐμισητότατον: τό γάρ ψευδόμενον φαίνεσθαι εὖ ἴσθι ὅτι καί τοῦ συγγνώμης τινός τυγχάνειν ἐμποδών μάλιστα ἀνθρώποις γίγνεται: ἔπειτα δ', ἔφη, συνίσασι μέν σοι καί οἱ παῖδες καί αἱ γυναῖκες αὗται πάντα ὅσα ἔπραξας, καί ἀρμενίων οἱ παρόντες: ἤν δέ αἰσθάνωνταί σε ἄλλα ἤ τά γενόμενα λέγοντα, νομιοῦσί σε καί αὐτόν καταδικάζειν σεαυτοῦ πάντα τά ἔσχατα παθεῖν, ἤν ἐγώ τἀληθῆ πύθωμαι. ἀλλ' ἐρώτα, ἔφη, ὦ κῦρε, ὅ τι βούλει, ὡς τἀληθῆ ἐροῦντος. τούτου ἕνεκα καί γενέσθω ὅ τι βούλεται. λέγε δή μοι, ἔφη, ἐπολέμησάς ποτε ἀστυάγει τῷ τῆς ἐμῆς μητρός πατρί καί τοῖς ἄλλοις μήδοις; ἔγωγ', ἔφη. κρατηθείς δ' ὑπ' αὐτοῦ συνωμολόγησας δασμόν οἴσειν καί συστρατεύσεσθαι ὅποι ἐπαγγέλλοι, καί ἐρύματα μή ἕξειν; ἦν ταῦτα. νῦν οὖν διά τί οὔτε τόν δασμόν ἀπῆγες οὔτε τό στράτευμα ἔπεμπες, ἐτείχιζές τε τά ἐρύματα; ἐλευθερίας ἐπεθύμουν: καλόν γάρ μοι ἐδόκει εἶναι καί αὐτόν ἐλεύθερον εἶναι καί παισίν ἐλευθερίαν καταλιπεῖν. καί γάρ ἐστιν, ἔφη ὁ κῦρος, καλόν μάχεσθαι, ὅπως μήποτέ τις δοῦλος μέλλοι γενήσεσθαι: ἤν δέ δή ἤ πολέμῳ κρατηθείς ἤ καί ἄλλον τινά τρόπον δουλωθείς ἐπιχειρῶν τις φαίνηται τούς δεσπότας ἀποστερεῖν ἑαυτοῦ, τοῦτον σύ πρῶτος πότερον ὡς ἀγαθόν ἄνδρα καί καλά πράττοντα τιμᾷς ἤ ὡς ἀδικοῦντα, ἤν λάβῃς, κολάζεις; κολάζω, ἔφη: οὐ γάρ ἐᾷς σύ ψεύδεσθαι. λέγε δή σαφῶς, ἔφη ὁ κῦρος, καθ' ἕν ἕκαστον: ἤν ἄρχων τις τύχῃ σοι καί ἁμάρτῃ, πότερον ἐᾷς ἄρχειν ἤ ἄλλον καθίστης ἀντ' αὐτοῦ; ἄλλον καθίστημι. τί δέ, ἤν χρήματα πολλά ἔχῃ, ἐᾷς πλουτεῖν ἤ πένητα ποιεῖς; ἀφαιροῦμαι, ἔφη, ἅ ἄν ἔχων τυγχάνῃ. ἤν δέ καί πρός πολεμίους γιγνώσκῃς αὐτόν ἀφιστάμενον, τί ποιεῖς; κατακαίνω, ἔφη: τί γάρ δεῖ ἐλεγχθέντα ὅτι ψεύδομαι ἀποθανεῖν μᾶλλον ἤ τἀληθῆ λέγοντα; ἔνθα δή ὁ μέν παῖς αὐτοῦ ὡς ἤκουσε ταῦτα, περιεσπάσατο τήν τιάραν καί τούς πέπλους κατερρήξατο, αἱ δέ γυναῖκες ἀναβοήσασαι ἐδρύπτοντο, ὡς οἰχομένου τοῦ πατρός καί ἀπολωλότων σφῶν ἤδη. καί ὁ κῦρος σιωπῆσαι κελεύσας εἶπεν: εἶεν: τά μέν δή σά δίκαια ταῦτα, ὦ ἀρμένιε: ἡμῖν δέ τί συμβουλεύεις ἐκ τούτων ποιεῖν; ὁ μέν δή ἀρμένιος ἐσιώπα ἀπορῶν πότερα συμβουλεύοι τῷ κύρῳ κατακαίνειν αὑτόν ἤ τἀναντία διδάσκοι ὧν αὐτός ἔφη ποιεῖν. ὁ δέ παῖς αὐτοῦ τιγράνης ἐπήρετο τόν κῦρον: εἰπέ μοι, ἔφη, ὦ κῦρε, ἐπεί ὁ πατήρ ἀποροῦντι ἔοικεν, ἦ συμβουλεύσω περί αὐτοῦ ἅ οἶμαί σοι βέλτιστα εἶναι; καί ὁ κῦρος, ᾐσθημένος, ὅτε συνεθήρα αὐτῷ ὁ τιγράνης, σοφιστήν τινα αὐτῷ συνόντα καί θαυμαζόμενον ὑπό τοῦ τιγράνου, πάνυ ἐπεθύμει αὐτοῦ ἀκοῦσαι ὅ τι ποτ' ἐροίη: καί προθύμως ἐκέλευσε λέγειν ὅ τι γιγνώσκοι. ἐγώ τοίνυν, ἔφη ὁ τιγράνης, εἰ μέν ἄγασαι τοῦ πατρός ἤ ὅσα βεβούλευται ἤ ὅσα πέπραχε, πάνυ σοι συμβουλεύω τοῦτον μιμεῖσθαι: εἰ μέντοι σοι δοκεῖ πάντα ἡμαρτηκέναι, συμβουλεύω τοῦτον μή μιμεῖσθαι. οὐκοῦν, ἔφη ὁ κῦρος, τά δίκαια ποιῶν ἥκιστ' ἄν τόν ἁμαρτάνοντα μιμοίμην. ἔστιν, ἔφη, ταῦτα. κολαστέον ἄρ' ἄν εἴη κατά γε τόν σόν λόγον τόν πατέρα, εἴπερ τόν ἀδικοῦντα δίκαιον κολάζειν. πότερα δ' ἡγῇ, ὦ κῦρε, ἄμεινον εἶναι σύν τῷ σῷ ἀγαθῷ τάς τιμωρίας ποιεῖσθαι ἤ σύν τῇ σῇ ζημίᾳ; ἐμαυτόν ἄρα, ἔφη, οὕτω γ' ἄν τιμωροίμην. ἀλλά μέντοι, ἔφη ὁ τιγράνης, μεγάλα γ' ἄν ζημιοῖο, εἰ τούς σεαυτοῦ κατακαίνοις τότε ὁπότε σοι πλείστου ἄξιοι εἶεν κεκτῆσθαι. πῶς δ' ἄν, ἔφη ὁ κῦρος, τότε πλείστου ἄξιοι γίγνοιντο ἅνθρωποι ὁπότε ἀδικοῦντες ἁλίσκοιντο; εἰ τότε, οἶμαι, σώφρονες γίγνοιντο. δοκεῖ γάρ μοι, ὦ κῦρε, οὕτως ἔχειν, ἄνευ μέν σωφροσύνης οὐδ' ἄλλης ἀρετῆς οὐδέν ὄφελος εἶναι: τί γάρ ἄν, ἔφη, χρήσαιτ' ἄν τις ἰσχυρῷ ἤ ἀνδρείῳ μή σώφρονι, [ἤ ἱππικῷ], τί δέ πλουσίῳ, τί δέ δυνάστῃ ἐν πόλει; σύν δέ σωφροσύνῃ καί φίλος πᾶς χρήσιμος καί θεράπων πᾶς ἀγαθός. τοῦτ' οὖν, ἔφη, λέγεις ὡς καί ὁ σός πατήρ ἐν τῇδε τῇ μιᾷ ἡμέρᾳ ἐξ ἄφρονος σώφρων γεγένηται; πάνυ μέν οὖν, ἔφη. πάθημα ἄρα τῆς ψυχῆς σύ λέγεις εἶναι τήν σωφροσύνην, ὥσπερ λύπην, οὐ μάθημα: οὐ γάρ ἄν δήπου, εἴγε φρόνιμον δεῖ γενέσθαι τόν μέλλοντα σώφρονα ἔσεσθαι, παραχρῆμα ἐξ ἄφρονος σώφρων ἄν τις γένοιτο. τί δ', ἔφη, ὦ κῦρε, οὔπω ᾔσθου καί ἕνα ἄνδρα δι' ἀφροσύνην μέν ἐπιχειροῦντα κρείττονι ἑαυτοῦ μάχεσθαι, ἐπειδάν δέ ἡττηθῇ, εὐθύς πεπαυμένον τῆς πρός τοῦτον ἀφροσύνης; πάλιν δ', ἔφη, οὔπω ἑώρακας πόλιν ἀντιταττομένην πρός πόλιν ἑτέραν, ἧς ἐπειδάν ἡττηθῇ παραχρῆμα ταύτῃ ἀντί τοῦ μάχεσθαι πείθεσθαι ἐθέλει; ποίαν δ', ἔφη ὁ κῦρος, καί σύ τοῦ πατρός ἧτταν λέγων οὕτως ἰσχυρίζει σεσωφρονίσθαι αὐτόν; ἧι νή δί', ἔφη, σύνοιδεν ἑαυτῷ ἐλευθερίας μέν ἐπιθυμήσας, δοῦλος δ' ὡς οὐδεπώποτε γενόμενος, ἅ δέ ᾠήθη χρῆναι λαθεῖν ἤ φθάσαι ἤ ἀποβιάσασθαι, οὐδέν τούτων ἱκανός γενόμενος διαπράξασθαι. σέ δέ οἶδεν, ἅ μέν ἐβουλήθης ἐξαπατῆσαι αὐτόν, οὕτως ἐξαπατήσαντα ὥσπερ ἄν τις τυφλούς καί κωφούς καί μηδ' ὁτιοῦν φρονοῦντας ἐξαπατήσειεν: ἅ δέ ᾠήθης λαθεῖν χρῆναι, οὕτω σέ οἶδε λαθόντα ὥστε ἅ ἐνόμιζεν ἑαυτῷ ἐχυρά χωρία ἀποκεῖσθαι, σύ εἰρκτάς ταῦτα ἔλαθες προκατασκευάσας: τάχει δέ τοσοῦτον περιεγένου αὐτοῦ ὥστε πρόσωθεν ἔφθασας ἐλθών σύν πολλῷ στόλῳ πρίν τοῦτον τήν παρ' ἑαυτῷ δύναμιν ἁθροίσασθαι. ἔπειτα δοκεῖ σοι, ἔφη ὁ κῦρος, καί ἡ τοιαύτη ἧττα σωφρονίζειν ἱκανή εἶναι ἀνθρώπους, τό γνῶναι ἄλλους ἑαυτῶν βελτίονας ὄντας; πολύ γε μᾶλλον, ἔφη ὁ τιγράνης, ἤ ὅταν μάχῃ τις ἡττηθῇ. ὁ μέν γάρ ἰσχύι κρατηθείς ἔστιν ὅτε ᾠήθη σωμασκήσας ἀναμαχεῖσθαι: καί πόλεις γε ἁλοῦσαι συμμάχους προσλαβοῦσαι οἴονται ἀναμαχέσασθαι ἄν: οὕς δ' ἄν βελτίους τινές ἑαυτῶν ἡγήσωνται, τούτοις πολλάκις καί ἄνευ ἀνάγκης ἐθέλουσι πείθεσθαι. σύ, ἔφη, ἔοικας οὐκ οἴεσθαι τούς ὑβριστάς γιγνώσκειν τούς ἑαυτῶν σωφρονεστέρους, οὐδέ τούς κλέπτας τούς μή κλέπτοντας, οὐδέ τούς ψευδομένους τούς τἀληθῆ λέγοντας, οὐδέ τούς ἀδικοῦντας τούς τά δίκαια ποιοῦντας: οὐκ οἶσθα, ἔφη, ὅτι καί νῦν ὁ σός πατήρ ἐψεύσατο καί οὐκέτ' ἠμπέδου τάς πρός ἡμᾶς συνθήκας, εἰδώς ὅτι ἡμεῖς οὐδ' ὁτιοῦν ὧν ἀστυάγης συνέθετο παραβαίνομεν; ἀλλ' οὐδ' ἐγώ τοῦτο λέγω ὡς τό γνῶναι μόνον τούς βελτίονας σωφρονίζει ἄνευ τοῦ δίκην διδόναι ὑπό τῶν βελτιόνων, ὥσπερ ὁ ἐμός πατήρ νῦν δίδωσιν. ἀλλ', ἔφη ὁ κῦρος, ὅ γε σός πατήρ πέπονθε μέν οὐδ' ὁτιοῦν πω κακόν: φοβεῖταί γε μέντοι εὖ οἶδ' ὅτι μή πάντα τά ἔσχατα πάθῃ. οἴει οὖν τι, ἔφη ὁ τιγράνης, μᾶλλον καταδουλοῦσθαι ἀνθρώπους τοῦ ἰσχυροῦ φόβου; οὐκ οἶσθ' ὅτι οἱ μέν τῷ ἰσχυροτάτῳ κολάσματι νομιζομένῳ σιδήρῳ παιόμενοι ὅμως ἐθέλουσι καί πάλιν μάχεσθαι τοῖς αὐτοῖς; οὕς δ' ἄν σφόδρα φοβηθῶσιν ἄνθρωποι, τούτοις οὐδέ παραμυθουμένοις ἔτι ἀντιβλέπειν δύνανται; λέγεις σύ, ἔφη, ὡς ὁ φόβος τοῦ ἔργῳ κακοῦσθαι μᾶλλον κολάζει τούς ἀνθρώπους. καί σύ γε, ἔφη, οἶσθα ὅτι ἀληθῆ λέγω: ἐπίστασαι γάρ ὅτι οἱ μέν φοβούμενοι μή φύγωσι πατρίδα καί οἱ μέλλοντες μάχεσθαι δεδιότες μή ἡττηθῶσιν [ἀθύμως διάγουσι, καί οἱ πλέοντες μή ναυαγήσωσι,] καί οἱ δουλείαν καί δεσμόν φοβούμενοι, οὗτοι μέν οὔτε σίτου οὔθ' ὕπνου δύνανται λαγχάνειν διά τόν φόβον: οἱ δέ ἤδη μέν φυγάδες, ἤδη δ' ἡττημένοι, ἤδη δέ δουλεύοντες, ἔστιν ὅτε δύνανται καί μᾶλλον τῶν εὐδαιμόνων ἐσθίειν τε καί καθεύδειν. ἔτι δέ φανερώτερον καί ἐν τοῖσδε οἷον φόρημα ὁ φόβος: ἔνιοι γάρ φοβούμενοι μή ληφθέντες ἀποθάνωσι προαποθνῄσκουσιν ὑπό τοῦ φόβου, οἱ μέν ῥιπτοῦντες ἑαυτούς, οἱ δ' ἀπαγχόμενοι, οἱ δ' ἀποσφαττόμενοι: οὕτω πάντων τῶν δεινῶν ὁ φόβος μάλιστα καταπλήττει τάς ψυχάς. τόν δ' ἐμόν πατέρα, ἔφη, νῦν πῶς δοκεῖς διακεῖσθαι τήν ψυχήν, ὅς οὐ μόνον περί ἑαυτοῦ, ἀλλά καί περί ἐμοῦ καί περί γυναικός καί περί πάντων τῶν τέκνων [δουλείας] φοβεῖται; καί ὁ κῦρος εἶπεν: ἀλλά νῦν μέν ἔμοιγε οὐδέν ἄπιστον τοῦτον οὕτω διακεῖσθαι: δοκεῖ μέντοι μοι τοῦ αὐτοῦ ἀνδρός εἶναι καί εὐτυχοῦντα ἐξυβρίσαι καί πταίσαντα ταχύ πτῆξαι, καί ἀνεθέντα γε πάλιν αὖ μέγα φρονῆσαι καί πάλιν αὖ πράγματα παρασχεῖν. ἀλλά ναί μά δί', ἔφη, ὦ κῦρε, ἔχει μέν προφάσεις τά ἡμέτερα ἁμαρτήματα ὥστ' ἀπιστεῖν ἡμῖν: ἔξεστι δέ σοι καί φρούρια ἐντειχίζειν καί τά ἐχυρά κατέχειν καί ἄλλο ὅ τι ἄν βούλῃ πιστόν λαμβάνειν. καί μέντοι, ἔφη, ἡμᾶς μέν ἕξεις οὐδέν τι τούτοις μέγα λυπουμένους: μεμνησόμεθα γάρ ὅτι ἡμεῖς αὐτῶν αἴτιοί ἐσμεν: εἰ δέ τινι τῶν ἀναμαρτήτων παραδούς τήν ἀρχήν ἀπιστῶν αὐτοῖς φανεῖ, ὅρα μή ἅμα τε εὖ ποιήσεις καί ἅμα οὐ φίλον νομιοῦσί σε: εἰ δ' αὖ φυλαττόμενος τό ἀπεχθάνεσθαι μή ἐπιθήσεις αὐτοῖς ζυγά τοῦ μή ὑβρίσαι, ὅρα μή ἐκείνους αὖ δεήσει σε σωφρονίζειν ἔτι μᾶλλον ἤ ἡμᾶς νῦν ἐδέησεν. ἀλλά ναί μά τούς θεούς, ἔφη, τοιούτοις μέν ἔγωγε ὑπηρέταις, οὕς εἰδείην ἀνάγκῃ ὑπηρετοῦντας, ἀηδῶς ἄν μοι δοκῶ χρῆσθαι: οὕς δέ γιγνώσκειν δοκοίην ὅτι εὐνοίᾳ καί φιλίᾳ τῇ ἐμῇ τό δέον συλλαμβάνοιεν, τούτους ἄν μοι δοκῶ καί ἁμαρτάνοντας ῥᾷον φέρειν ἤ τούς μισοῦντας μέν, ἔκπλεω δέ πάντα ἀνάγκῃ διαπονουμένους. καί ὁ τιγράνης εἶπε πρός ταῦτα: φιλίαν δέ παρά τίνων ἄν ποτε λάβοις τοσαύτην ὅσην σοι παρ' ἡμῶν ἔξεστι κτήσασθαι νῦν; παρ' ἐκείνων οἶμαι, ἔφη, [παρά] τῶν μηδέποτε πολεμίων γεγενημένων, εἰ ἐθέλοιμι εὐεργετεῖν αὐτούς ὥσπερ σύ νῦν με κελεύεις εὐεργετεῖν ὑμᾶς. ἦ καί δύναιο ἄν, ἔφη, ὦ κῦρε, ἐν τῷ παρόντι νῦν εὑρεῖν ὅτῳ ἄν χαρίσαιο ὅσαπερ τῷ ἐμῷ πατρί; αὐτίκα, ἔφη, ἤν τινα ἐᾷς ζῆν τῶν σε μηδέν ἠδικηκότων, τίνα σοι τούτου χάριν οἴει αὐτόν εἴσεσθαι; τί δ', ἤν αὐτοῦ τέκνα καί γυναῖκα μή ἀφαιρῇ, τίς σε τούτου ἕνεκα φιλήσει μᾶλλον ἤ ὁ νομίζων προσήκειν αὑτῷ ἀφαιρεθῆναι; τήν δ' ἀρμενίων βασιλείαν εἰ μή ἕξει, οἶσθά τινα, ἔφη, λυπούμενον μᾶλλον ἤ ἡμᾶς; οὐκοῦν καί τοῦτ', ἔφη, δῆλον ὅτι ὁ μάλιστα λυπούμενος εἰ μή βασιλεύς εἴη οὗτος καί λαβών τήν ἀρχήν μεγίστην ἄν σοι χάριν εἰδείη. εἰ δέ τί σοι, ἔφη, μέλει καί τοῦ ὡς ἥκιστα τεταραγμένα τάδε καταλιπεῖν, ὅταν ἀπίῃς, σκόπει, ἔφη, πότερον ἄν οἴει ἠρεμεστέρως ἔχειν τά ἐνθάδε καινῆς γενομένης ἀρχῆς ἤ τῆς εἰωθυίας καταμενούσης: εἰ δέ τί σοι μέλει καί τοῦ ὡς πλείστην στρατιάν ἐξάγειν, τίν' ἄν οἴει μᾶλλον ἐξετάσαι ταύτην ὀρθῶς τοῦ πολλάκις αὐτῇ κεχρημένου; εἰ δέ καί χρημάτων δεήσει, τίν' ἄν ταῦτα νομίζεις κρεῖττον ἐκπορίσαι τοῦ καί εἰδότος καί ἔχοντος πάντα τά ὄντα; ὦγαθέ, ἔφη, κῦρε, φύλαξαι μή ἡμᾶς ἀποβαλών σαυτόν ζημιώσῃς πλείω ἤ ὁ πατήρ ἐδυνήθη σε βλάψαι. ὁ μέν τοιαῦτα ἔλεγεν. ὁ δέ κῦρος ἀκούων ὑπερήδετο, ὅτι ἐνόμιζε περαίνεσθαι πάντα αὐτῷ ὅσαπερ ὑπέσχετο τῷ κυαξάρῃ πράξειν; ἐμέμνητο γάρ εἰπών ὅτι καί φίλον οἴοιτο μᾶλλον ἤ πρόσθεν ποιήσειν. καί ἐκ τούτου δή τόν ἀρμένιον ἐρωτᾷ: ἤν δέ δή ταῦτα πείθωμαι ὑμῖν, λέγε μοι, ἔφη, σύ, ὦ ἀρμένιε, πόσην μέν στρατιάν μοι συμπέμψεις, πόσα δέ χρήματα συμβαλῇ εἰς τόν πόλεμον; πρός ταῦτα δή λέγει ὁ ἀρμένιος: οὐδέν ἔχω, ὦ κῦρε, ἔφη, ἁπλούστερον εἰπεῖν οὐδέ δικαιότερον ἤ δεῖξαι μέν ἐμέ πᾶσαν τήν οὖσαν δύναμιν, σέ δέ ἰδόντα ὅσην μέν ἄν σοι δοκῇ στρατιάν ἄγειν, τήν δέ καταλιπεῖν τῆς χώρας φυλακήν. ὡς δ' αὔτως περί χρημάτων δηλῶσαι μέν ἐμέ δίκαιόν σοι πάντα τά ὄντα, σέ δέ τούτων αὐτόν γνόντα ὁπόσα τε ἄν βούλῃ φέρεσθαι καί ὁπόσα ἄν βούλῃ καταλιπεῖν. καί ὁ κῦρος εἶπεν: ἴθι δή λέξον μοι πόση σοι δύναμίς ἐστι, λέξον δέ καί πόσα χρήματα. ἐνταῦθα δή λέγει ὁ ἀρμένιος: ἱππεῖς μέν τοίνυν εἰσίν [ἀρμενίων] εἰς ὀκτακισχιλίους, πεζοί δέ εἰς τέτταρας μυριάδας: χρήματα δ', ἔφη, σύν τοῖς θησαυροῖς οἷς ὁ πατήρ κατέλιπεν ἔστιν εἰς ἀργύριον λογισθέντα τάλαντα πλείω τῶν τρισχιλίων. καί ὁ κῦρος οὐκ ἐμέλλησεν, ἀλλ' εἶπε: τῆς μέν τοίνυν στρατιᾶς, ἐπεί σοι, ἔφη, οἱ ὅμοροι χαλδαῖοι πολεμοῦσι, τούς ἡμίσεις μοι σύμπεμπε: τῶν δέ χρημάτων ἀντί μέν τῶν πεντήκοντα ταλάντων ὧν ἔφερες δασμόν διπλάσια κυαξάρῃ ἀπόδος, ὅτι ἔλιπες τήν φοράν: ἐμοί δ', ἔφη, ἄλλα ἑκατόν δάνεισον: ἐγώ δέ σοι ὑπισχνοῦμαι, ἤν ὁ θεός εὖ διδῷ, ἀνθ' ὧν ἄν ἐμοί δανείσῃς ἤ ἄλλα πλείονος ἄξια εὐεργετήσειν ἤ τά χρήματα ἀπαριθμήσειν, ἤν δύνωμαι: ἤν δέ μή δύνωμαι, ἀδύνατος ἄν φαινοίμην, οἶμαι, ἄδικος δ' οὐκ ἄν δικαίως κρινοίμην. καί ὁ ἀρμένιος, πρός τῶν θεῶν, ἔφη, ὦ κῦρε, μή οὕτω λέγε: εἰ δέ μή, οὐ θαρροῦντά με ἕξεις: ἀλλά νόμιζε, ἔφη, ἅ ἄν καταλίπῃς μηδέν ἧττον σά εἶναι ὧν ἄν ἔχων ἀπίῃς. εἶεν, ἔφη ὁ κῦρος: ὥστε δέ τήν γυναῖκα ἀπολαβεῖν, ἔφη, πόσα ἄν μοι χρήματα δοίης; ὁπόσα ἄν δυναίμην, ἔφη. τί δέ, ὥστε τούς παῖδας; καί τούτων, ἔφη, ὁπόσα ἄν δυναίμην. οὐκοῦν, ἔφη ὁ κῦρος, ταῦτα μέν ἤδη διπλάσια τῶν ὄντων. σύ δέ, ἔφη, ὦ τιγράνη, λέξον μοι πόσου ἄν πρίαιο ὥστε τήν γυναῖκα ἀπολαβεῖν. ὁ δέ ἐτύγχανε νεόγαμός τε ὤν καί ὑπερφιλῶν τήν γυναῖκα. ἐγώ μέν, ἔφη, ὦ κῦρε, κἄν τῆς ψυχῆς πριαίμην ὥστε μήποτε λατρεῦσαι ταύτην. σύ μέν τοίνυν, ἔφη, ἀπάγου τήν σήν: οὐδέ γάρ εἰλῆφθαι ἔγωγε αἰχμάλωτον ταύτην νομίζω σοῦ γε μηπώποτε φυγόντος ἡμᾶς. καί σύ δέ, ὦ ἀρμένιε, ἀπάγου τήν γυναῖκα καί τούς παῖδας μηδέν αὐτῶν καταθείς, ἵν' εἰδῶσιν ὅτι ἐλεύθεροι πρός σέ ἀπέρχονται. καί νῦν μέν, ἔφη, δειπνεῖτε παρ' ἡμῖν: δειπνήσαντες δέ ἀπελαύνετε ὅποι ὑμῖν θυμός. οὕτω δή κατέμειναν. διασκηνούντων δέ μετά δεῖπνον ἐπήρετο ὁ κῦρος: εἰπέ μοι, ἔφη, ὦ τιγράνη, ποῦ δή ἐκεῖνός ἐστιν ὁ ἀνήρ ὅς συνεθήρα ἡμῖν καί σύ μοι μάλα ἐδόκεις θαυμάζειν αὐτόν. οὐ γάρ, ἔφη, ἀπέκτεινεν αὐτόν οὑτοσί ὁ ἐμός πατήρ; τί λαβών ἀδικοῦντα; διαφθείρειν αὐτόν ἔφη ἐμέ. καίτοι [γ', ἔφη], ὦ κῦρε, οὕτω καλός κἀγαθός ἐκεῖνος ἦν ὡς καί ὅτε ἀποθνῄσκειν ἔμελλε προσκαλέσας με εἶπε: μήτι σύ, ἔφη, ὦ τιγράνη, ὅτι ἀποκτείνει με, χαλεπανθῇς τῷ πατρί: οὐ γάρ κακονοίᾳ τῇ σῇ τοῦτο ποιεῖ, ἀλλ' ἀγνοίᾳ. ὁπόσα δέ ἀγνοίᾳ ἄνθρωποι ἐξαμαρτάνουσι, πάντ' ἀκούσια ταῦτ' ἔγωγε νομίζω. ὁ μέν δή κῦρος ἐπί τούτοις εἶπε: φεῦ τοῦ ἀνδρός. ὁ δ' ἀρμένιος ἔλεξεν: οὔτοι, ἔφη, ὦ κῦρε, οὐδ' οἱ ταῖς ἑαυτῶν γυναιξί λαμβάνοντες συνόντας ἀλλοτρίους ἄνδρας οὐ τοῦτο αἰτιώμενοι αὐτούς κατακαίνουσιν ὡς †ἀμαθεστέρας† ποιοῦντας τάς γυναῖκας, ἀλλά νομίζοντες ἀφαιρεῖσθαι αὐτούς τήν πρός αὑτούς φιλίαν, διά τοῦτο ὡς πολεμίοις αὐτοῖς χρῶνται. καί ἐγώ ἐκείνῳ, ἔφη, ἐφθόνουν, ὅτι μοι ἐδόκει τοῦτον ποιεῖν αὐτόν μᾶλλον θαυμάζειν ἤ ἐμέ. καί ὁ κῦρος εἶπεν: ἀλλά ναί μά τούς θεούς, ἔφη, ὦ ἀρμένιε, ἀνθρώπινά μοι δοκεῖς ἁμαρτεῖν: καί σύ, ὦ τιγράνη, συγγίγνωσκε τῷ πατρί. τότε μέν δή τοιαῦτα διαλεχθέντες καί φιλοφρονηθέντες ὥσπερ εἰκός ἐκ συναλλαγῆς, ἀναβάντες ἐπί τάς ἁρμαμάξας σύν ταῖς γυναιξίν ἀπήλαυνον εὐφραινόμενοι. ἐπεί δ' ἦλθον οἴκαδε, ἔλεγον τοῦ κύρου ὁ μέν τις τήν σοφίαν, ὁ δέ τήν καρτερίαν, ὁ δέ τήν πρᾳότητα, ὁ δέ τις καί τό κάλλος καί τό μέγεθος. ἔνθα δή ὁ τιγράνης ἐπήρετο τήν γυναῖκα: ἦ καί σοί, ἔφη, ὦ ἀρμενία, καλός ἐδόκει ὁ κῦρος εἶναι; ἀλλά μά δί', ἔφη, οὐκ ἐκεῖνον ἐθεώμην. ἀλλά τίνα μήν; ἔφη ὁ τιγράνης. τόν εἰπόντα νή δία ὡς τῆς αὑτοῦ ψυχῆς ἄν πρίαιτο ὥστε μή με δουλεύειν. τότε μέν δή ὥσπερ εἰκός ἐκ τοιούτων ἀνεπαύοντο σύν ἀλλήλοις. τῇ δ' ὑστεραίᾳ ὁ ἀρμένιος κύρῳ μέν καί τῇ στρατιᾷ ἁπάσῃ ξένια ἔπεμπε, προεῖπε δέ τοῖς ἑαυτοῦ, οὕς δεήσοι στρατεύεσθαι. εἰς τρίτην ἡμέραν παρεῖναι: τά δέ χρήματα ὧν εἶπεν ὁ κῦρος διπλάσια ἀπηρίθμησεν. ὁ δέ κῦρος ὅσα εἶπε λαβών τἆλλα ἀπέπεμψεν: ἤρετο δέ πότερος ἔσται ὁ τό στράτευμα ἄγων, ὁ παῖς ἤ αὐτός. εἰπέτην δέ ἅμα ὁ μέν πατήρ οὕτως: ὁπότερον ἄν σύ κελεύῃς: ὁ δέ παῖς οὕτως: ἐγώ μέν οὐκ ἀπολείψομαί σου, ὦ κῦρε, οὐδ' ἄν σκευοφόρον ἐμέ δέῃ σοι συνακολουθεῖν. καί ὁ κῦρος ἐπιγελάσας εἶπε: καί ἐπί πόσῳ ἄν, ἔφη, ἐθέλοις τήν γυναῖκά σου ἀκοῦσαι ὅτι σκευοφορεῖς; ἀλλ' οὐδέν, ἔφη, ἀκούειν δεήσει αὐτήν: ἄξω γάρ, ὥστε ὁρᾶν ἐξέσται αὐτῇ ὅ τι ἄν ἐγώ πράττω. ὥρα ἄν, ἔφη, συσκευάζεσθαι ὑμῖν εἴη. νόμιζ', ἔφη, συνεσκευασμένους παρέσεσθαι ὅ τι ἄν ὁ πατήρ δῷ. τότε μέν δή ξενισθέντες οἱ στρατιῶται ἐκοιμήθησαν. τῇ δ' ὑστεραίᾳ ἀναλαβών ὁ κῦρος τόν τιγράνην καί τῶν μήδων ἱππέων τούς κρατίστους καί τῶν ἑαυτοῦ φίλων ὁπόσους καιρός ἐδόκει εἶναι, περιελαύνων τήν χώραν κατεθεᾶτο, σκοπῶν ποῦ τειχίσειε φρούριον. καί ἐπ' ἄκρον τι ἐλθών ἐπηρώτα τόν τιγράνην ποῖα εἴη τῶν ὀρέων ὁπόθεν οἱ χαλδαῖοι καταθέοντες λῄζονται. καί ὁ τιγράνης ἐδείκνυεν. ὁ δέ πάλιν ἤρετο: νῦν δέ ταῦτα τά ὄρη ἔρημά ἐστιν; οὐ μά δί', ἔφη, ἀλλ' ἀεί σκοποί εἰσίν ἐκείνων οἵ σημαίνουσι τοῖς ἄλλοις ὅ τι ἄν ὁρῶσι. τί οὖν, ἔφη, ποιοῦσιν, ἐπήν αἴσθωνται; βοηθοῦσιν, ἔφη, ἐπί τά ἄκρα, ὡς ἄν ἕκαστος δύνηται. ταῦτα μέν δή ὁ κῦρος ἠκηκόει: σκοπῶν δέ κατενόει πολλήν τῆς χώρας τοῖς ἀρμενίοις ἔρημον καί ἀργόν οὖσαν διά τόν πόλεπον. καί τότε μέν ἀπῆλθον ἐπί τό στρατόπεδον καί δειπνήσαντες ἐκοιμήθησαν. τῇ δ' ὑστεραίᾳ αὐτός τε ὁ τιγράνης παρῆν συνεσκευασμένος καί ἱππεῖς εἰς τούς τετρακισχιλίους συνελέγοντο αὐτῷ καί τοξόται εἰς τούς μυρίους, καί πελτασταί ἄλλοι τοσοῦτοι. ὁ δέ κῦρος ἐν ᾧ συνελέγοντο ἐθύετο: ἐπεί δέ καλά τά ἱερά ἦν αὐτῷ, συνεκάλεσε τούς τε τῶν περσῶν ἡγεμόνας καί τούς τῶν μήδων. ἐπεί δ' ὁμοῦ ἦσαν, ἔλεξε τοιάδε. ἄνδρες φίλοι, ἔστι μέν τά ὄρη ταῦτα ἅ ὁρῶμεν χαλδαίων: εἰ δέ ταῦτα καταλάβοιμεν καί ἐπ' ἄκρου γένοιτο ἡμέτερον φρούριον, σωφρονεῖν ἀνάγκη ἄν εἴη πρός ἡμᾶς ἀμφοτέροις, τοῖς τε ἀρμενίοις καί τοῖς χαλδαίοις. τά μέν οὖν ἱερά καλά ἡμῖν: ἀνθρωπίνῃ δέ προθυμίᾳ εἰς τό πραχθῆναι ταῦτα οὐδέν οὕτω μέγα σύμμαχον ἄν γένοιτο ὡς τάχος. ἤν γάρ φθάσωμεν πρίν τούς πολεμίους συλλεγῆναι ἀναβάντες, ἤ παντάπασιν ἀμαχεί λάβοιμεν ἄν τό ἄκρον ἤ ὀλίγοις τε καί ἀσθενέσι χρησαίμεθ' ἄν πολεμίοις. τῶν οὖν πόνων οὐδείς ῥᾴων οὐδ' ἀκινδυνότερος, ἔφη, ἐστί τοῦ νῦν καρτερῆσαι σπεύδοντας. ἴτε οὖν ἐπί τά ὅπλα. καί ... ὑμεῖς μέν, ὦ μῆδοι, ἐν ἀριστερᾷ ἡμῶν πορεύεσθε: ὑμεῖς δέ, ὦ ἀρμένιοι, οἱ μέν ἡμίσεις ἐν δεξιᾷ, οἱ δ' ἡμίσεις ἔμπροσθεν ἡμῶν ἡγεῖσθε: ὑμεῖς δ', ὦ ἱππεῖς, ὄπισθεν ἕπεσθε παρακελευόμενοι καί ὠθοῦντες ἄνω ἡμᾶς, ἤν δέ τις μαλακύνηται, μή ἐπιτρέπετε. ταῦτ' εἰπών ὁ κῦρος ἡγεῖτο ὀρθίους ποιησάμενος τούς λόχους. οἱ δέ χαλδαῖοι ὡς ἔγνωσαν τήν ὁρμήν ἄνω οὖσαν, εὐθύς ἐσήμαινόν τε τοῖς ἑαυτῶν καί συνεβόων ἀλλήλους καί συνηθροίζοντο. ὁ δέ κῦρος παρηγγύα, ἄνδρες πέρσαι, ἡμῖν σημαίνουσι σπεύδειν. ἤν γάρ φθάσωμεν ἄνω γενόμενοι, οὐδέν τά τῶν πολεμίων δυνήσεται. εἶχον δ' οἱ χαλδαῖοι γέρρα τε καί παλτά δύο: καί πολεμικώτατοι δέ λέγονται οὗτοι τῶν περί ἐκείνην τήν χώραν εἶναι: καί μισθοῦ στρατεύονται, ὁπόταν τις αὐτῶν δέηται, διά τό πολεμικοί τε καί πένητες εἶναι: καί γάρ ἡ χώρα αὐτοῖς ὀρεινή τέ ἐστι καί ὀλίγη ἡ τά χρήματα ἔχουσα. ὡς δέ μᾶλλον ἐπλησίαζον οἱ ἀμφί τόν κῦρον τῶν ἄκρων, ὁ τιγράνης σύν τῷ κύρῳ πορευόμενος εἶπεν: ὦ κῦρε, ἆρ' οἶσθ', ἔφη, ὅτι αὐτούς ἡμᾶς αὐτίκα μάλα δεήσει μάχεσθαι; ὡς οἵ γε ἀρμένιοι οὐ μή δέξονται τούς πολεμίους. καί ὁ κῦρος εἰπών ὅτι εἰδείη τοῦτο, εὐθύς παρηγγύησε τοῖς πέρσαις παρασκευάζεσθαι, ὡς αὐτίκα δεῆσον διώκειν, ἐπειδάν ὑπαγάγωσι τούς πολεμίους ὑποφεύγοντες οἱ ἀρμένιοι ὥστ' ἐγγύς ἡμῖν γενέσθαι. οὕτω δή ἡγοῦντο μέν οἱ ἀρμένιοι: τῶν δέ χαλδαιών οἱ παρόντες, ὡς ἐπλησίαζον οἱ ἀρμένιοι, ἀλαλάξαντες ἔθεον, ὥσπερ εἰώθεσαν, εἰς αὐτούς: οἱ δέ ἀρμένιοι, ὥσπερ εἰώθεσαν, οὐκ ἐδέχοντο. ὡς δέ διώκοντες οἱ χαλδαῖοι εἶδον ἐναντίους μαχαιροφόρους ἱεμένους ἄνω, οἱ μέν τινες αὐτοῖς πελάσαντες ταχύ ἀπέθνῃσκον, οἱ δ' ἔφευγον, οἱ δέ τινες καί ἑάλωσαν αὐτῶν, ταχύ δέ εἴχετο τά ἄκρα. ἐπεί δέ τά ἄκρα εἶχον οἱ ἀμφί τόν κῦρον, καθεώρων τε τῶν χαλδαίων τάς οἰκήσεις καί ᾐσθάνοντο φεύγοντας αὐτούς ἐκ τῶν ἐγγύς οἰκήσεων. ὁ δέ κῦρος, ὡς πάντες οἱ στρατιῶται ὁμοῦ ἐγένοντο, ἀριστοποιεῖσθαι παρήγγειλεν. ἐπεί δέ ἠριστήκεσαν, καταμαθών ἔνθα αἱ σκοπαί ἦσαν αἱ τῶν χαλδαίων ἐρυμνόν τε ὄν καί ἔνυδρον, εὐθύς ἐτείχιζε φρούριον: καί τόν τιγράνην ἐκέλευε πέμπειν ἐπί τόν πατέρα καί κελεύειν παραγενέσθαι ἔχοντα ὁπόσοι εἶεν τέκτονές τε καί λιθοτόμοι. ἐπί μέν δή τόν ἀρμένιον ᾤχετο ἄγγελος: ὁ δέ κῦρος τοῖς παροῦσιν ἐτείχιζεν. ἐν δέ τούτῳ προσάγουσι τῷ κύρῳ τούς αἰχμαλώτους δεδεμένους, τούς δέ τινας καί τετρωμένους. ὡς δέ εἶδεν, εὐθύς λύειν μέν ἐκέλευσε τούς δεδεμένους, τούς δέ τετρωμένους ἰατρούς καλέσας θεραπεύειν ἐκέλευσεν: ἔπειτα δέ ἔλεξε τοῖς χαλδαίοις ὅτι ἥκοι οὔτε ἀπολέσαι ἐπιθυμῶν ἐκείνους οὔτε πολεμεῖν δεόμενος, ἀλλ' εἰρήνην βουλόμενος ποιῆσαι ἀρμενίοις καί χαλδαίοις. πρίν μέν οὖν ἔχεσθαι τά ἄκρα οἶδ' ὅτι οὐδέν ἐδεῖσθε εἰρήνης: τά μέν γάρ ὑμέτερα ἀσφαλῶς εἶχε, τά δέ τῶν ἀρμενίων ἤγετε καί ἐφέρετε: νῦν δέ ὁρᾶτε δή ἐν οἵῳ ἐστέ. ἐγώ οὖν ἀφίημι ὑμᾶς οἴκαδε τούς εἰλημμένους, καί δίδωμι ὑμῖν σύν τοῖς ἄλλοις χαλδαίοις βουλεύσασθαι εἴτε βούλεσθε πολεμεῖν ἡμῖν εἴτε φίλοι εἶναι. καί ἤν μέν πόλεμον αἱρῆσθε, μηκέτι ἥκετε δεῦρο ἄνευ ὅπλων, εἰ σωφρονεῖτε: ἤν δέ εἰρήνης δοκῆτε δεῖσθαι, ἄνευ ὅπλων ἥκετε: ὡς δέ καλῶς ἕξει τά ὑμέτερα, ἤν φίλοι γένησθε, ἐμοί μελήσει. ἀκούσαντες δέ ταῦτα οἱ χαλδαῖοι, πολλά μέν ἐπαινέσαντες, πολλά δέ δεξιωσάμενοι τόν κῦρον ᾤχοντο οἴκαδε. ὁ δέ ἀρμένιος ὡς ἤκουσε τήν τε κλῆσιν τοῦ κύρου καί τήν πρᾶξιν, λαβών τούς τέκτονας καί τἆλλα ὅσων ᾤετο δεῖν, ἧκε πρός τόν κῦρον ὡς ἐδύνατο τάχιστα. ἐπεί δέ εἶδε τόν κῦρον, ἔλεξεν: ὦ κῦρε, ὡς ὀλίγα δυνάμενοι προορᾶν ἅνθρωποι περί τοῦ μέλλοντος πολλά ἐπιχειροῦμεν πράττειν. νῦν γάρ δή καί ἐγώ ἐλευθερίαν μέν μηχανᾶσθαι ἐπιχειρήσας δοῦλος ὡς οὐδεπώποτε ἐγενόμην: ἐπεί δ' ἑάλωμεν, σαφῶς ἀπολωλέναι νομίσαντες νῦν ἀναφαινόμεθα σεσωσμένοι ὡς οὐδεπώποτε. οἵ γάρ οὐδεπώποτε ἐπαύοντο πολλά κακά ἡμᾶς ποιοῦντες, νῦν ὁρῶ τούτους ἔχοντας ὥσπερ ἐγώ ηὐχόμην. καί τοῦτο ἐπίστω, ἔφη, ὦ κῦρε, ὅτι ἐγώ ὥστε ἀπελάσι χαλδαίους ἀπό τούτων τῶν ἄκρων πολλαπλάσια ἄν ἔδωκα χρήματα ὧν σύ νῦν ἔχεις παρ' ἐμοῦ: καί ἅ ὑπισχνοῦ ποιήσειν ἀγαθά ἡμᾶς ὅτ' ἐλάμβανες τά χρήματα, ἀποτετέλεσταί σοι ἤδη, ὥστε καί προσοφείλοντές σοι ἄλλας χάριτας ἀναπεφήναμεν, ἅς ἡμεῖς γε, εἰ μή κακοί ἐσμεν, αἰσχυνοίμεθ' ἄν σοι μή ἀποδιδόντες. ὁ μέν ἀρμένιος τοσαῦτ' ἔλεξεν. οἱ δέ χαλδαῖοι ἧκον δεόμενοι τοῦ κύρου εἰρήνην σφίσι ποιῆσαι. καί ὁ κῦρος ἐπήρετο αὐτούς: ἄλλο τι, ἔφη, ὦ χαλδαῖοι, ἤ τούτου ἕνεκα εἰρήνης νῦν ἐπιθυμεῖτε ὅτι νομίζετε ἀσφαλέστερον ἄν δύνασθαι ζῆν εἰρήνης γενομένης ἤ πολεμοῦντες, ἐπεί ἡμεῖς τάδ' ἔχομεν; ἔφασαν οἱ χαλδαῖοι. καί ὅς, τί δ', ἔφη, εἰ καί ἄλλα ὑμῖν ἀγαθά προσγένοιτο διά τήν εἰρήνην; ἔτι ἄν, ἔφασαν, μᾶλλον εὐφραινοίμεθα. ἄλλο τι οὖν, ἔφη, ἤ διά τό γῆς σπανίζειν ἀγαθῆς νῦν πένητες νομίζετ' εἶναι; συνέφασαν καί τοῦτο. τί οὖν; ἔφη ὁ κῦρος, βούλοισθ' ἄν ἀποτελοῦντες ὅσαπερ οἱ ἄλλοι ἀρμένιοι ἐξεῖναι ὑμῖν τῆς ἀρμενίας [γῆς] ἐργάζεσθαι ὁπόσην ἄν θέλητε; ἔφασαν οἱ χαλδαῖοι, εἰ πιστεύοιμεν μή ἀδικήσεσθαι. τί δέ, σύ, ἔφη, ὦ ἀρμένιε, βούλοιο ἄν σοι τήν νῦν ἀργόν οὖσαν [γῆν] ἐνεργόν γενέσθαι, εἰ μέλλοιεν τά νομιζόμενα παρά σοί ἀποτελεῖν οἱ ἐργαζόμενοι; ἔφη ὁ ἀρμένιος πολλοῦ ἄν τοῦτο πρίασθαι: πολύ γάρ ἄν αὐξάνεσθαι τήν πρόσοδον. τί δ', ὑμεῖς, ἔφη, ὦ χαλδαῖοι, ἐπεί ὄρη ἀγαθά ἔχετε, ἐθέλοιτ' ἄν ἐᾶν νέμειν ταῦτα τούς ἀρμενίους, εἰ ὑμῖν μέλλοιεν οἱ νέμοντες τά δίκαια ἀποτελεῖν; ἔφασαν οἱ χαλδαῖοι: πολλά γάρ ἄν ὠφελεῖσθαι οὐδέν πονοῦντες. σύ δέ, ἔφη, ὦ ἀρμένιε, ἐθέλοις ἄν ταῖς τούτων νομαῖς χρῆσθαι, εἰ μέλλοις μικρά ὠφελῶν χαλδαίους πολύ πλείω ὠφελήσεσθαι; καί σφόδρα ἄν, ἔφη, εἴπερ οἰοίμην ἀσφαλῶς νεμεῖν. οὐκοῦν, ἔφη, ἀσφαλῶς ἄν νέμοιτε, εἰ τά ἄκρα ἔχοιτε σύμμαχα; ἔφη ὁ ἀρμένιος. ἀλλά μά δί', ἔφασαν οἱ χαλδαῖοι, οὐκ ἄν ἡμεῖς ἀσφαλῶς ἐργαζοίμεθα μή ὅτι τήν τούτων, ἀλλ' οὐδ' ἄν τήν ἡμετέραν, εἰ οὗτοι τά ἄκρα ἔχοιεν. εἰ δ' ὑμῖν αὖ, ἔφη, τά ἄκρα σύμμαχα εἶεν; οὕτως ἄν, ἔφασαν, ἡμῖν καλῶς ἔχοι. ἀλλά μά δί', ἔφη ὁ ἀρμένιος, οὐκ ἄν ἡμῖν αὖ καλῶς ἔχοι, εἰ οὗτοι παραλήψονται πάλιν τά ἄκρα ἄλλως τε καί τετειχισμένα. καί ὁ κῦρος εἶπεν: οὑτωσί τοίνυν, ἔφη, ἐγώ ποιήσω: οὐδετέροις ὑμῶν τά ἄκρα παραδώσω, ἀλλ' ἡμεῖς φυλάξομεν αὐτά: κἄν ἀδικῶσιν ὑμῶν ὁπότεροι, σύν τοῖς ἀδικουμένοις ἡμεῖς ἐσόμεθα. ὡς δ' ἤκουσαν ταῦτα ἀμφότεροι, ἐπῄνεσαν καί ἔλεγον ὅτι οὕτως ἄν μόνως ἡ εἰρήνη βεβαία γένοιτο. καί ἐπί τούτοις ἔδοσαν καί ἔλαβον πάντες τά πιστά, καί ἐλευθέρους μέν ἀμφοτέρους ἀπ' ἀλλήλων εἶναι συνετίθεντο, ἐπιγαμίας δ' εἶναι καί ἐπεργασίας καί ἐπινομίας, καί ἐπιμαχίαν δέ κοινήν, εἴ τις ἀδικοίη ὁποτέρους. οὕτω μέν οὖν τότε διεπράχθη: καί νῦν δέ ἔτι οὕτω διαμένουσιν αἱ τότε γενόμεναι συνθῆκαι χαλδαίοις καί τῷ τήν ἀρμενίαν ἔχοντι. ἐπεί δέ αἱ συνθῆκαι ἐγεγένηντο, εὐθύς συνετείχιζόν τε ἀμφότεροι προθύμως ὡς κοινόν φρούριον καί τά ἐπιτήδεια συνεισῆγον. ἐπεί δ' ἑσπέρα προσῄει, συνδείπνους ἔλαβεν ἀμφοτέρους πρός ἑαυτόν ὡς φίλους ἤδη. συσκηνούντων δέ εἶπέ τις τῶν χαλδαίων ὅτι τοῖς μέν ἄλλοις σφῶν πᾶσιν εὐκτά ταῦτα εἴη: εἰσί δέ τινες τῶν χαλδαίων οἵ λῃζόμενοι ζῶσι καί οὔτ' ἐπίστανται ἐργάζεσθαι οὔτ' ἄν δύναιντο, εἰθισμένοι ἀπό πολέμου βιοτεύειν: αἰεί γάρ ἐλῄζοντο ἤ ἐμισθοφόρουν, πολλάκις μέν παρά τῷ ἰνδῶν βασιλεῖ (καί γάρ, ἔφασαν, πολύχρυσος ἁνήρ), πολλάκις δέ καί παρ' ἀστυάγει. καί ὁ κῦρος ἔφη: τί οὖν οὐ καί νῦν παρ' ἐμοί μισθοφοροῦσιν; ἐγώ γάρ δώσω ὅσον τις καί ἄλλος πλεῖστον δήποτε ἔδωκε. συνέφασαν [οἱ], καί πολλούς γε ἔσεσθαι ἔλεγον τούς ἐθελήσοντας. καί ταῦτα μέν δή οὕτω συνωμολογεῖτο. ὁ δέ κῦρος ὡς ἤκουσεν ὅτι πολλάκις πρός τόν ἰνδόν οἱ χαλδαῖοι ἐπορεύοντο, ἀναμνησθείς ὅτι ἦλθον παρ' αὐτοῦ κατασκεψόμενοι εἰς μήδους τά αὐτῶν πράγματα καί ᾤχοντο πρός τούς πολεμίους, ὅπως αὖ καί τά ἐκείνων κατίδωσιν, ἐβούλετο μαθεῖν τόν ἰνδόν τά αὑτῷ πεπραγμένα. ἤρξατο οὖν λόγου τοιοῦδε: ὦ ἀρμένιε, ἔφη, καί ὑμεῖς, ὦ χαλδαῖοι, εἴπατέ μοι, εἴ τινα ἐγώ νῦν τῶν ἐμῶν ἀποστέλλοιμι πρός τόν ἰνδόν, συμπέμψαιτ' ἄν μοι τῶν ὑμετέρων οἵτινες αὐτῷ τήν τε ὁδόν ἡγοῖντο ἄν καί συμπράττοιεν ὥστε γενέσθαι ἡμῖν παρά τοῦ ἰνδοῦ ἅ ἐγώ βούλομαι; ἐγώ γάρ χρήματα μέν προσγενέσθαι ἔτι ἄν βουλοίμην ἡμῖν, ὅπως ἔχω καί μισθόν ἀφθόνως διδόναι οἷς ἄν δέῃ καί τιμᾶν καί δωρεῖσθαι τῶν συστρατευομένων τούς ἀξίους: τούτων δή ἕνεκα βούλομαι ὡς ἀφθονώτατα χρήματα ἔχειν, δεῖσθαι τούτων νομίζων. τῶν δέ ὑμετέρων ἡδύ μοι ἀπέχεσθαι φαίνεται: φίλους γάρ ὑμᾶς ἤδη νομίζω: παρά δέ τοῦ ἰνδοῦ ἡδέως ἄν λάβοιμι, εἰ διδοίη. ὁ οὖν ἄγγελος, ᾧ κελεύω ὑμᾶς ἡγεμόνας δοῦναι καί συμπράκτορας [γενέσθαι], ἐλθών ἐκεῖσε ὧδε λέξει: ἔπεμψέ με κῦρος, ὦ ἰνδέ, πρός σέ: φησί δέ προσδεῖσθαι χρημάτων, προσδεχόμενος ἄλλην στρατιάν οἴκοθεν ἐκ περσῶν: καί γάρ προσδέχομαι, ἔφη: ἤν οὖν αὐτῷ πέμψῃς ὁπόσα σοι προχωρεῖ, φησίν, ἤν θεός ἀγαθόν τέλος διδῷ αὐτῷ, πειράσεσθαι ποιῆσαι ὥστε σε νομίζειν καλῶς βεβουλεῦσθαι χαρισάμενον αὐτῷ. ταῦτα μέν ὁ παρ' ἐμοῦ λέξει. τοῖς δέ παρ' ὑμῶν ὑμεῖς αὖ ἐπιστέλλετε ὅ τι ὑμῖν σύμφορον δοκεῖ εἶναι. καί ἤν μέν λάβωμεν, ἔφη, παρ' αὐτοῦ, ἀφθονωτέροις χρησόμεθα: ἤν δέ μή λάβωμεν, εἰσόμεθα ὅτι οὐδεμίαν αὐτῷ χάριν ὀφείλομεν, ἀλλ' ἐξέσται ἡμῖν ἐκείνου ἕνεκα πρός τό ἡμέτερον συμφέρον πάντα τίθεσθαι. ταῦτ' εἶπεν ὁ κῦρος, νομίζων τούς ἰόντας ἀρμενίων καί χαλδαίων τοιαῦτα λέξειν περί αὐτοῦ οἷα αὐτός ἐπεθύμει πάντας ἀνθρώπους καί λέγειν καί ἀκούειν περί αὐτοῦ. καί τότε μέν δή, ὁπότε καλῶς εἶχε, διαλύσαντες τήν σκηνήν ἀνεπαύοντο. τῇ δ' ὑστεραίᾳ ὅ τε κῦρος ἔπεμπε τόν ἄγγελον ἐπιστείλας ὅσαπερ ἔφη καί ὁ ἀρμένιος καί οἱ χαλδαῖοι συνέπεμπον οὕς ἱκανωτάτους ἐνόμιζον εἶναι καί συμπρᾶξαι καί εἰπεῖν περί κύρου τά προσήκοντα. ἐκ δέ τούτου κατασκευάσας ὁ κῦρος τό φρούριον καί φύλαξιν ἱκανοῖς καί τοῖς ἐπιτηδείοις πᾶσι καί ἄρχοντ' αὐτῶν καταλιπών μῆδον ὅν ᾤετο κυαξάρῃ ἄν μάλιστα χαρίσασθαι, ἀπῄει συλλαβών τό στράτευμα ὅσον τε ἦλθεν ἔχων καί ὅ παρ' ἀρμενίων προσέλαβε, καί τούς παρά χαλδαίων εἰς τετρακισχιλίους, οἵ ᾤοντο καί συμπάντων τῶν ἄλλων κρείττονες εἶναι. ὡς δέ κατέβη εἰς τήν οἰκουμένην, οὐδείς ἔμεινεν ἔνδον ἀρμενίων οὔτ' ἀνήρ οὔτε γυνή, ἀλλά πάντες ὑπήντων ἡδόμενοι τῇ εἰρήνῃ καί φέροντες καί ἄγοντες ὅ τι ἕκαστος ἄξιον εἶχε. καί ὁ ἀρμένιος τούτοις οὐκ ἤχθετο, οὕτως ἄν νομίζων καί τόν κῦρον μᾶλλον ἥδεσθαι τῇ ὑπό πάντων τιμῇ. τέλος δέ ὑπήντησε καί ἡ γυνή τοῦ ἀρμενίου, τάς θυγατέρας ἔχουσα καί τόν νεώτερον υἱόν, καί σύν ἄλλοις δώροις τό χρυσίον ἐκόμιζεν ὅ πρότερον οὐκ ἤθελε λαβεῖν κῦρος. καί ὁ κῦρος ἰδών εἶπεν: ὑμεῖς ἐμέ οὐ ποιήσετε μισθοῦ περιόντα εὐεργετεῖν, ἀλλά σύ, ὦ γύναι, ἔχουσα ταῦτα τά χρήματα ἅ φέρεις ἄπιθι, καί τῷ μέν ἀρμενίῳ μηκέτι δῷς αὐτά κατορύξαι, ἔκπεμψον δέ τόν υἱόν ὡς κάλλιστα ἀπ' αὐτῶν κατασκευάσασα ἐπί τήν στρατιάν: ἀπό δέ τῶν λοιπῶν κτῶ καί σαυτῇ καί τῷ ἀνδρί καί ταῖς θυγατράσι καί τοῖς υἱοῖς ὅ τι κεκτημένοι καί κοσμήσεσθε κάλλιον καί ἥδιον τόν αἰῶνα διάξετε: εἰς δέ τήν γῆν, ἔφη, ἀρκείτω τά σώματα, ὅταν ἕκαστος τελευτήσῃ, κατακρύπτειν. ὁ μέν ταῦτ' εἰπών παρήλαυνεν: ὁ δ' ἀρμένιος συμπρούπεμπε καί οἱ ἄλλοι πάντες ἄνθρωποι, ἀνακαλοῦντες τόν εὐεργέτην, τόν ἄνδρα τόν ἀγαθόν: καί τοῦτ' ἐποίουν, ἕως ἐκ τῆς χώρας ἐξέπεμψαν. συναπέστειλε δ' αὐτῷ ὁ ἀρμένιος καί στρατιάν πλείονα, ὡς εἰρήνης οἴκοι οὔσης. οὕτω δή ὁ κῦρος ἀπῄει κεχρηματισμένος οὐχ ἅ ἔλαβε μόνον χρήματα, ἀλλά πολύ πλείονα τούτων ἡτοιμασμένος διά τόν τρόπον, ὥστε λαμβάνειν ὁπότε δέοιτο. καί τότε μέν ἐστρατοπεδεύσατο ἐν τοῖς μεθορίοις. τῇ δ' ὑστεραίᾳ τό μέν στράτευμα καί τά χρήματα ἔπεμψε πρός κυαξάρην: ὁ δέ πλησίον ἦν, ὥσπερ ἔφησεν: αὐτός δέ σύν τιγράνῃ καί περσῶν τοῖς ἀρίστοις ἐθήρα ὅπουπερ ἐπιτυγχάνοιεν θηρίοις καί ηὐφραίνετο. ἐπεί δ' ἀφίκετο εἰς μήδους, τῶν χρημάτων ἔδωκε τοῖς αὑτοῦ ταξιάρχοις ὅσα ἐδόκει ἑκάστῳ ἱκανά εἶναι, ὅπως καί ἐκεῖνοι ἔχοιεν τιμᾶν, εἴ τινας ἄγαιντο τῶν ὑφ' ἑαυτούς: ἐνόμιζε γάρ, εἰ ἕκαστος τό μέρος ἀξιέπαινον ποιήσειε, τό ὅλον αὐτῷ καλῶς ἔχειν. καί αὐτός δέ ὅ τι που καλόν ἴδοι ἐς στρατιάν, ταῦτα κτώμενος διεδωρεῖτο τοῖς ἀεί ἀξιωτάτοις, νομίζων ὅ τι καλόν κἀγαθόν ἔχοι τό στράτευμα, τούτοις ἅπασιν αὐτός κεκοσμῆσθαι. ἡνίκα δέ αὐτοῖς διεδίδου ὧν ἔλαβεν, ἔλεξεν ὧδέ πως εἰς τό μέσον τῶν ταξιάρχων καί λοχαγῶν καί πάντων ὅσους ἐτίμα. ἄνδρες φίλοι, δοκεῖ ἡμῖν εὐφροσύνη τις νῦν παρεῖναι, καί ὅτι εὐπορία τις προσγεγένηται καί ὅτι ἔχομεν ἀφ' ὧν τιμᾶν ἕξομεν οὕς ἄν βουλώμεθα καί τιμᾶσθαι ὡς ἄν ἕκαστος ἄξιος ᾖ. πάντως δή ἀναμιμνῃσκώμεθα τά ποῖ' ἄττα ἔργα τούτων τῶν ἀγαθῶν ἐστιν αἴτια: σκοπούμενοι γάρ εὑρήσετε τό τε ἀγρυπνῆσαι ὅπου ἔδει καί τό πονῆσαι καί τό σπεῦσαι καί τό μή εἶξαι τοῖς πολεμίοις. οὕτως οὖν χρή καί τό λοιπόν ἄνδρας ἀγαθούς εἶναι, γιγνώσκοντας ὅτι τάς μεγάλας ἡδονάς καί τἀγαθά τά μεγάλα ἡ πειθώ καί ἡ καρτερία καί οἱ ἐν τῷ καιρῷ πόνοι καί κίνδυνοι παρέχονται. κατανοῶν δέ ὁ κῦρος ὡς εὖ μέν αὐτῷ εἶχον τά σώματα οἱ στρατιῶται πρός τό δύνασθαι στρατιωτικούς πόνους φέρειν, εὖ δέ τάς ψυχάς πρός τό καταφρονεῖν τῶν πολεμίων, ἐπιστήμονες δ' ἦσαν τά προσήκοντα τῇ ἑαυτῶν ἕκαστοι ὁπλίσει, καί πρός τό πείθεσθαι δέ τοῖς ἄρχουσιν ἑώρα πάντας εὖ παρεσκευασμένους, ἐκ τούτων οὖν ἐπεθύμει τι ἤδη τῶν πρός τούς πολεμίους πράττειν, γιγνώσκων ὅτι ἐν τῷ μέλλειν πολλάκις τοῖς ἄρχουσι καί τῆς καλῆς παρασκευῆς ἀλλοιοῦταί τι. ἔτι δ' ὁρῶν ὅτι φιλοτίμως ἔχοντες ἐν οἷς ἀντηγωνίζοντο πολλοί καί ἐπιφθόνως εἶχον πρός ἀλλήλους τῶν στρατιωτῶν, καί τούτων ἕνεκα ἐξάγειν αὐτούς ἐβούλετο εἰς τήν πολεμίαν ὡς τάχιστα, εἰδώς ὅτι οἱ κοινοί κίνδυνοι φιλοφρόνως ποιοῦσιν ἔχειν τούς συμμάχους πρός ἀλλήλους, καί οὐκέτι ἐν τούτῳ οὔτε τοῖς ἐν ὅπλοις κοσμουμένοις φθονοῦσιν οὔτε τοῖς δόξης ἐφιεμένοις, ἀλλά μᾶλλον καί ἐπαινοῦσι καί ἀσπάζονται οἱ τοιοῦτοι τούς ὁμοίους, νομίζοντες συνεργούς αὐτούς τοῦ κοινοῦ ἀγαθοῦ εἶναι. οὕτω δή πρῶτον μέν ἐξώπλισε τήν στρατιάν καί κατέταξεν ὡς ἐδύνατο κάλλιστά τε καί ἄριστα, ἔπειτα δέ συνεκάλεσε μυριάρχους καί χιλιάρχους καί ταξιάρχους καί λοχαγούς. οὗτοι γάρ ἀπολελυμένοι ἦσαν τοῦ καταλέγεσθαι ἐν τοῖς τακτικοῖς ἀριθμοῖς, καί ὁπότε δέοι ἤ ὑπακούειν τῷ στρατηγῷ ἤ παραγ γέλλειν τι, οὐδ' ὥς οὐδέν ἄναρχον κατελείπετο, ἀλλά δωδεκαδάρχοις καί ἑξαδάρχοις πάντα τά καταλειπόμενα διεκοσμεῖτο. ἐπεί δέ συνῆλθον οἱ ἐπικαίριοι, παράγων αὐτούς ἐπεδείκνυέ τε αὐτοῖς τά καλῶς ἔχοντα καί ἐδίδασκεν ᾗ ἕκαστον ἰσχυρόν ἦν τῶν συμμαχικῶν. ἐπεί δέ κἀκείνους ἐποίησεν ἐρωτικῶς ἔχειν τοῦ ἤδη ποιεῖν τι, εἶπεν αὐτοῖς νῦν μέν ἀπιέναι ἐπί τάς τάξεις καί διδάσκειν ἕκαστον τούς ἑαυτοῦ ἅπερ αὐτός ἐκείνους, καί πειρᾶσθαι αὐτούς ἐπιθυμίαν ἐμβαλεῖν πᾶσι τοῦ στρατεύεσθαι, ὅπως εὐθυμότατα πάντες ἐξορμῷντο, πρῴ δέ παρεῖναι ἐπί τάς κυαξάρου θύρας. τότε μέν δή ἀπιόντες οὕτω πάντες ἐποίουν. τῇ δ' ὑστεραίᾳ ἅμα τῇ ἡμέρᾳ παρῆσαν οἱ ἐπικαίριοι ἐπί θύραις. σύν τούτοις οὖν ὁ κῦρος εἰσελθών πρός τόν κυαξάρην ἤρχετο λόγου τοιοῦδε. οἶδα μέν, ἔφη, ὦ κυαξάρη, ὅτι ἅ μέλλω λέγειν σοί πάλαι δοκεῖ οὐδέν ἧττον ἤ ἡμῖν: ἀλλ' ἴσως αἰσχύνῃ λέγειν ταῦτα, μή δοκῇς ἀχθόμενος ὅτι τρέφεις ἡμᾶς ἐξόδου μεμνῆσθαι. ἐπεί οὖν σύ σιωπᾷς, ἐγώ λέξω καί ὑπέρ σοῦ καί ὑπέρ ἡμῶν. ἡμῖν γάρ δοκεῖ πᾶσιν, ἐπείπερ παρεσκευάσμεθα, μή ἐπειδάν ἐμβάλωσιν οἱ πολέμιοι εἰς τήν σήν χώραν, τότε μάχεσθαι, μηδ' ἐν τῇ φιλίᾳ καθημένους ἡμᾶς ὑπομένειν, ἀλλ' ἰέναι ὡς τάχιστα εἰς τήν πολεμίαν. νῦν μέν γάρ ἐν τῇ σῇ χώρᾳ ὄντες πολλά τῶν σῶν σινόμεθα ἄκοντες: ἤν δ' εἰς τήν πολεμίαν ἴωμεν, τά ἐκείνων κακῶς ποιήσομεν ἡδόμενοι. ἔπειτα νῦν μέν σύ ἡμᾶς τρέφεις πολλά δαπανῶν, ἤν δ' ἐκστρατευσώμεθα, θρεψόμεθα ἐκ τῆς πολεμίας. ἔτι δέ εἰ μέν μείζων τις ἡμῖν ὁ κίνδυνος ἔμελλεν εἶναι ἐκεῖ ἤ ἐνθάδε, ἴσως τό ἀσφαλέστατον ἦν αἱρετέον. νῦν δέ ἴσοι μέν ἐκεῖνοι ἔσονται, ἤν τε ἐνθάδε ὑπομένωμεν ἤν τε εἰς τήν ἐκείνων ἰόντες ὑπαντῶμεν αὐτοῖς: ἴσοι δέ ἡμεῖς ὄντες μαχούμεθα, ἤν τε ἐνθάδε ἐπιόντας αὐτούς δεχώμεθα ἤν τε ἐπ' ἐκείνους ἰόντες τήν μάχην συνάπτωμεν. πολύ μέντοι ἡμεῖς βελτίοσι καί ἐρρωμενεστέραις ταῖς ψυχαῖς τῶν στρατιωτῶν χρησόμεθα, ἤν ἴωμεν ἐπί τούς ἐχθρούς καί μή ἄκοντες ὁρᾶν δοκῶμεν τούς πολεμίους: πολύ δέ κἀκεῖνοι μᾶλλον ἡμᾶς φοβήσονται, ὅταν ἀκούσωσιν ὅτι οὐ φοβούμενοι πτήσσομεν αὐτούς οἴκοι καθήμενοι, ἀλλ' ἐπεί αἰσθανόμεθα προσιόντας, ἀπαντῶμέν τε αὐτοῖς, ἵν' ὡς τάχιστα συμμείξωμεν, καί οὐκ ἀναμένομεν ἕως ἄν ἡ ἡμετέρα χώρα κακῶται, ἀλλά φθάνοντες ἤδη δῃοῦμεν τήν ἐκείνων γῆν. καίτοι, ἔφη, εἴ τι ἐκείνους μέν φοβερωτέρους ποιήσομεν, ἡμᾶς δ' αὐτούς θαρραλεωτέρους, πολύ τοῦτο ἡμῖν ἐγώ πλεονέκτημα νομίζω, καί τόν κίνδυνον οὕτως ἡμῖν μέν ἐλάττω λογίζομαι, τοῖς δέ πολεμίοις μείζω. πολύ γάρ μᾶλλον, <ὡς> καί ὁ πατήρ αἰεί λέγει καί σύ φῄς, καί οἱ ἄλλοι δέ πάντες ὁμολογοῦσιν ὡς αἱ μάχαι κρίνονται μᾶλλον ταῖς ψυχαῖς ἤ ταῖς τῶν σωμάτων ῥώμαις. ὁ μέν οὕτως εἶπε: κυαξάρης δέ ἀπεκρίνατο: ἀλλ' ὅπως μέν, ὦ κῦρε καί οἱ ἄλλοι πέρσαι, ἐγώ ἄχθομαι ὑμᾶς τρέφων μηδ' ὑπονοεῖτε: τό γε μέντοι ἰέναι εἰς τήν πολεμίαν ἤδη καί ἐμοί δοκεῖ βέλτιον εἶναι πρός πάντα. ἐπεί τοίνυν, ἔφη ὁ κῦρος, ὁμογνωμονοῦμεν, συσκευαζώμεθα καί ἤν τά τῶν θεῶν ἡμῖν θᾶττον συγκαταινῇ, ἐξίωμεν ὡς τάχιστα. ἐκ τούτου τοῖς μέν στρατιώταις εἶπον συσκευάζεσθαι: ὁ δέ κῦρος ἔθυε πρῶτον μέν διί βασιλεῖ, ἔπειτα δέ καί τοῖς ἄλλοις θεοῖς, οὕς ἡγεῖτο ἵλεως καί εὐμενεῖς ὄντας ἡγεμόνας <ἄν> γενέσθαι τῇ στρατιᾷ καί παραστάτας ἀγαθούς καί συμμάχους καί συμβούλους τῶν ἀγαθῶν. συμπαρεκάλει δέ καί ἥρωας γῆς μηδίας οἰκήτορας καί κηδεμόνας. ἐπεί δ' ἐκαλλιέρησέ τε καί ἁθρόον ἦν αὐτῷ τό στράτευμα πρός τοῖς ὁρίοις, τότε δή οἰωνοῖς χρησάμενος αἰσίοις ἐνέβαλεν εἰς τήν πολεμίαν. ἐπεί δέ τάχιστα διέβη τά ὅρια, ἐκεῖ αὖ καί γῆν ἱλάσκετο χοαῖς καί θεούς θυσίαις καί ἥρωας ἀσσυρίας οἰκήτορας ηὐμενίζετο. ταῦτα δέ ποιήσας αὖθις διί πατρῴῳ ἔθυε, καί εἴ τις ἄλλος θεῶν ἀνεφαίνετο, οὐδενός ἠμέλει. ἐπεί δέ καλῶς ταῦτα εἶχεν, εὐθύς τούς μέν πεζούς προαγαγόντες οὐ πολλήν ὁδόν ἐστρατοπεδεύοντο, τοῖς δ' ἵπποις καταδρομήν ποιησάμενοι περιεβάλοντο πολλήν καί παντοίαν λείαν. καί τό λοιπόν δέ μεταστρατοπεδευόμενοι καί ἔχοντες ἄφθονα τά ἐπιτήδεια καί δῃοῦντες τήν χώραν ἀνέμενον τούς πολεμίους. ἡνίκα δέ προσιόντες ἐλέγοντο οὐκέτι δέχ' ἡμερῶν ὁδόν ἀπέχειν, τότε δή ὁ κῦρος λέγει: ὦ κυαξάρη, ὥρα δή ἀπαντᾶν καί μήτε τοῖς πολεμίοις δοκεῖν μήτε τοῖς ἡμετέροις φοβουμένους μή ἀντιπροσιέναι, ἀλλά δῆλοι ὦμεν ὅτι οὐκ ἄκοντες μαχούμεθα. ἐπεί δέ ταῦτα συνέδοξε τῷ κυαξάρῃ, οὕτω δή συντεταγμένοι προῇσαν τοσοῦτον καθ' ἡμέραν ὅσον ἐδόκει αὐτοῖς καλῶς ἔχειν. καί δεῖπνον μέν αἰεί κατά φῶς ἐποιοῦντο, πυρά δέ νύκτωρ οὐκ ἔκαιον ἐν τῷ στρατοπέδῳ: ἔμπροσθεν μέντοι τοῦ στρατοπέδου ἔκαιον, ὅπως ὁρῷεν μέν εἴ τινες νυκτός προσίοιεν διά τό πῦρ, μή ὁρῷντο δ' ὑπό τῶν προσιόντων. πολλάκις δέ καί ὄπισθεν τοῦ στρατοπέδου ἐπυρπόλουν ἀπάτης ἕνεκα τῶν πολεμίων. ὥστ' ἔστιν ὅτε καί κατάσκοποι ἐνέπιπτον εἰς τάς προφυλακάς αὐτῶν, διά τό ὄπισθεν τά πυρά εἶναι ἔτι πρόσω τοῦ στρατοπέδου οἰόμενοι εἶναι. οἱ μέν οὖν ἀσσύριοι καί οἱ σύν αὐτοῖς, ἐπεί ἤδη ἐγγύς ἀλλήλων τά στρατεύματα ἐγίγνοντο, τάφρον περιεβάλοντο, ὅπερ καί νῦν ἔτι ποιοῦσιν οἱ βάρβαροι βασιλεῖς, ὅπου ἄν στρατοπεδεύωνται, τάφρον περιβάλλονται εὐπετῶς διά τήν πολυχειρίαν: ἴσασι γάρ ὅτι ἱππικόν στράτευμα ἐν νυκτί ταραχῶδές ἐστι καί δύσχρηστον ἄλλως τε καί βάρβαρον. πεποδισμένους γάρ ἔχουσι τούς ἵππους ἐπί ταῖς φάτναις, καί εἴ τις ἐπ' αὐτούς ἴοι, ἔργον μέν νυκτός λῦσαι ἵππους, ἔργον δέ χαλινῶσαι, ἔργον δ' ἐπισάξαι, ἔργον δέ θωρακίσασθαι, ἀναβάντας δ' ἐφ' ἵππων ἐλάσαι διά στρατοπέδου παντάπασιν ἀδύνατον. τούτων δή ἕνεκα πάντων καί οἱ ἄλλοι καί ἐκεῖνοι τά ἐρύματα περιβάλλονται, καί ἅμα αὐτοῖς δοκεῖ τό ἐν ἐχυρῷ εἶναι ἐξουσίαν παρέχειν ὅταν βούλωνται μάχεσθαι. τοιαῦτα μέν δή ποιοῦντες ἐγγύς ἀλλήλων ἐγίγνοντο. ἐπεί δέ προσιόντες ἀπεῖχον ὅσον παρασάγγην, οἱ μέν ἀσσύριοι οὕτως ἐστρατοπεδεύοντο ὥσπερ εἴρηται, ἐν περιτεταφρευμένῳ μέν καταφανεῖ δέ, ὁ δέ κῦρος ὡς ἐδύνατο ἐν ἀφανεστάτῳ, κώμας τε καί γηλόφους ἐπίπροσθεν ποιησάμενος, νομίζων πάντα τά πολέμια ἐξαίφνης ὁρώμενα φοβερώτερα τοῖς ἐναντίοις εἶναι. καί ἐκείνην μέν τήν νύκτα ὥσπερ ἔπρεπε προφυλακάς ποιησάμενοι ἑκάτεροι ἐκοιμήθησαν. τῇ δ' ὑστεραίᾳ ὁ μέν ἀσσύριος καί ὁ κροῖσος καί οἱ ἄλλοι ἡγεμόνες ἀνέπαυον τά στρατεύματα ἐν τῷ ἐχυρῷ: κῦρος δέ καί κυαξάρης συνταξάμενοι περιέμενον, ὡς εἰ προσίοιεν οἱ πολέμιοι, μαχούμενοι. ὡς δέ δῆλον ἐγένετο ὅτι οὐκ ἐξίοιεν οἱ πολέμιοι ἐκ τοῦ ἐρύματος οὐδέ μάχην ποιήσοιντο ἐν ταύτῃ τῇ ἡμέρα, ὁ μέν κυαξάρης καλέσας τόν κῦρον καί τῶν ἄλλων τούς ἐπικαιρίους ἔλεξε τοιάδε: δοκεῖ μοι, ἔφη, ὦ ἄνδρες, ὥσπερ τυγχάνομεν συντεταγμένοι οὕτως ἰέναι πρός τό ἔρυμα τῶν ἀνδρῶν καί δηλοῦν ὅτι θέλομεν μάχεσθαι. οὕτω γάρ, ἔφη, ἐάν μή ἀντεπεξίωσιν ἐκεῖνοι, οἱ μέν ἡμέτεροι μᾶλλον θαρρήσαντες ἀπίασιν, οἱ πολέμιοι δέ τήν τόλμαν ἰδόντες ἡμῶν μᾶλλον φοβήσονται. τούτῳ μέν οὕτως ἐδόκει. ὁ δέ κῦρος, μηδαμῶς, ἔφη, πρός τῶν θεῶν, ὦ κυαξάρη, οὕτω ποιήσωμεν. εἰ γάρ ἤδη ἐκφανέντες πορευσόμεθα, ὡς σύ κελεύεις, νῦν τε προσιόντας ἡμᾶς οἱ πολέμιοι θεάσονται οὐδέν φοβούμενοι, εἰδότες ὅτι ἐν ἀσφαλεῖ εἰσι τοῦ μηδέν παθεῖν, ἐπειδάν τε μηδέν ποιήσαντες ἀπίωμεν, πάλιν καθορῶντες ἡμῶν τό πλῆθος πολύ ἐνδεέστερον τοῦ ἑαυτῶν καταφρονήσουσι, καί αὔριον ἐξίασι πολύ ἐρρωμενεστέραις ταῖς γνώμαις. νῦν δ', ἔφη, εἰδότες μέν ὅτι πάρεσμεν, οὐχ ὁρῶντες δέ ἡμᾶς, εὖ τοῦτο ἐπίστω, οὐ καταφρονοῦσιν, ἀλλά φροντίζουσι τί ποτε τοῦτ' ἔστι, καί διαλεγόμενοι περί ἡμῶν ἐγᾦδ' ὅτι οὐδέν παύονται. ὅταν δ' ἐξίωσι, τότε δεῖ αὐτοῖς ἅμα φανερούς τε ἡμᾶς γενέσθαι καί ἰέναι εὐθύς ὁμόσε, εἰληφότας αὐτούς ἔνθα πάλαι ἐβουλόμεθα. λέξαντος δ' οὕτω κύρου συνέδοξε ταῦτα καί κυαξάρῃ καί τοῖς ἄλλοις. καί τότε μέν δειπνοποιησάμενοι καί φυλακάς καταστησάμενοι καί πυρά πολλά πρό τῶν φυλακῶν καύσαντες ἐκοιμήθησαν. τῇ δ' ὑστεραίᾳ πρῴ κῦρος μέν ἐστεφανωμένος ἔθυε, παρήγγειλε δέ καί τοῖς ἄλλοις ὁμοτίμοις ἐστεφανωμένοις πρός τά ἱερά παρεῖναι. ἐπεί δέ τέλος εἶχεν ἡ θυσία, συγκαλέσας αὐτούς ἔλεξεν: ἄνδρες, οἱ μέν θεοί, ὡς οἵ τε μάντεις φασί καί ἐμοί συνδοκεῖ, μάχην τ' ἔσεσθαι προαγγέλλουσι καί νίκην διδόασι καί σωτηρίαν ὑπισχνοῦνται ἐν τοῖς ἱεροῖς. ἐγώ δέ ὑμῖν μέν παραινῶν ποίους τινάς χρή εἶναι ἐν τῷ τοιῷδε κἄν αἰσχυνοίμην ἄν: οἶδα γάρ ὑμᾶς ταῦτα ἐπισταμένους καί μεμελετηκότας καί ἀσκοῦντας διά τέλους οἷάπερ ἐγώ, ὥστε κἄν ἄλλους εἰκότως ἄν διδάσκοιτε. τάδε δέ εἰ μή τυγχάνετε κατανενοηκότες, ἀκούσατε: οὕς γάρ νεωστί συμμάχους τε ἔχομεν καί πειρώμεθα ἡμῖν αὐτοῖς ὁμοίους ποιεῖν, τούτους δέ ἡμᾶς δεῖ ὑπομιμνῄσκειν ἐφ' οἷς τε ἐτρεφόμεθα ὑπό κυαξάρου, ἅ τε ἠσκοῦμεν, ἐφ' ἅ τε αὐτούς παρακεκλήκαμεν, ὧν τε ἄσμενοι ἀνταγωνισταί ἔφασαν ἡμῖν ἔσεσθαι. καί τοῦτο δ' αὐτούς ὑπομιμνῄσκετε ὅτι ἥδε ἡ ἡμέρα δείξει ὧν ἕκαστός ἐστιν ἄξιος. ὧν γάρ ἄν ὀψιμαθεῖς ἄνθρωποι γένωνται, οὐδέν θαυμαστόν εἴ τινες αὐτῶν καί τοῦ ὑπομιμνῄσκοντος δέοιντο, ἀλλ' ἀγαπητόν εἰ καί ἐξ ὑποβολῆς δύναιντο ἄνδρες ἀγαθοί εἶναι. καί ταῦτα μέντοι πράττοντες ἅμα καί ὑμῶν αὐτῶν πεῖραν λήψεσθε. ὁ μέν γάρ δυνάμενος ἐν τῷ τοιῷδε καί ἄλλους βελτίους ποιεῖν εἰκότως ἄν ἤδη καί ἑαυτῷ συνειδείη τελέως ἀγαθός ἀνήρ ὤν, ὁ δέ τήν τούτων ὑπόμνησιν αὐτός μόνος ἔχων καί τοῦτ' ἀγαπῶν, εἰκότως ἄν ἡμιτελῆ αὑτόν νομίζοι. τούτου δ' ἕνεκα οὐκ ἐγώ, ἔφη, αὐτοῖς λέγω, ἀλλ' ὑμᾶς κελεύω λέγειν, ἵνα καί ἀρέσκειν ὑμῖν πειρῶνται: ὑμεῖς γάρ καί πλησιάζετε αὐτοῖς ἕκαστος τῷ ἑαυτοῦ μέρει. εὖ δ' ἐπίστασθε ὡς ἤν θαρροῦντας τούτοις ὑμᾶς αὐτούς ἐπιδεικνύητε, καί τούτους καί ἄλλους πολλούς οὐ λόγῳ ἀλλ' ἔργῳ θαρρεῖν διδάξετε. τέλος εἶπεν ἀπιόντας ἀριστᾶν ἐστεφανωμένους καί σπονδάς ποιησαμένους ἥκειν εἰς τάς τάξεις αὐτοῖς στεφάνοις. ἐπεί δ' ἀπῆλθον, αὖθις τούς οὐραγούς προσεκάλεσε, καί τούτοις τοιάδε ἐνετέλλετο. ἄνδρες πέρσαι, ὑμεῖς καί τῶν ὁμοτίμων γεγόνατε καί ἐπιλελεγμένοι ἐστέ, οἵ δοκεῖτε τά μέν ἄλλα τοῖς κρατίστοις ὅμοιοι εἶναι, τῇ δ' ἡλικίᾳ καί φρονιμώτεροι. καί τοίνυν χώραν ἔχετε οὐδέν ἧττον ἔντιμον τῶν πρωτοστατῶν: ὑμεῖς γάρ ὄπισθεν ὄντες τούς τ' ἀγαθούς ἄν ἐφορῶντες καί ἐπικελεύοντες αὐτοῖς ἔτι κρείττους ποιοῖτε, καί εἴ τις μαλακίζοιτο, καί τοῦτον ὁρῶντες οὐκ ἄν ἐπιτρέποιτε αὐτῷ. συμ φέρει δ' ὑμῖν, εἴπερ τῳ καί ἄλλῳ, τό νικᾶν καί διά τήν ἡλικίαν καί διά τό βάρος τῆς στολῆς. ἤν δ' ἄρα ὑμᾶς καί οἱ ἔμπροσθεν ἀνακαλοῦντες ἕπεσθαι παρεγγυῶσιν, ὑπακούετε αὐτοῖς, καί ὅπως μηδ' ἐν τούτῳ αὐτῶν ἡττηθήσεσθε, ἀντιπαρακελευόμενοι αὐτοῖς θᾶττον ἡγεῖσθαι ἐπί τούς πολεμίους. καί ἀπιόντες, ἔφη, ἀριστήσαντες καί ὑμεῖς ἥκετε σύν τοῖς ἄλλοις ἐστεφανωμένοι ἐς τάς τάξεις. οἱ μέν δή ἀμφί κῦρον ἐν τούτοις ἦσαν: οἱ δέ ἀσσύριοι καί δή ἠριστηκότες ἐξῇσάν τε θρασέως καί παρετάττοντο ἐρρωμένως. παρέταττε δέ αὐτούς αὐτός ὁ βασιλεύς ἐφ' ἅρματος παρελαύνων καί τοιάδε παρεκελεύετο. ἄνδρες ἀσσύριοι, νῦν δεῖ ἄνδρας ἀγαθούς εἶναι: νῦν γάρ ὑπέρ ψυχῶν τῶν ὑμετέρων ἁγών καί ὑπέρ γῆς ἐν ᾗ ἔφυτε καί [περί] οἴκων ἐν οἷς ἐτράφητε, καί ὑπέρ γυναικῶν τε καί τέκνων καί περί πάντων ὧν πέπασθε ἀγαθῶν. νικήσαντες μέν γάρ ἁπάντων τούτων ὑμεῖς ὥσπερ πρόσθεν κύριοι ἔσεσθε: εἰ δ' ἡττηθήσεσθε, εὖ ἴστε ὅτι παραδώσετε ταῦτα πάντα τοῖς πολεμίοις. ἅτε οὖν νίκης ἐρῶντες μένοντες μάχεσθε. μῶρον γάρ τό κρατεῖν βουλομένους τά τυφλά τοῦ σώματος καί ἄοπλα καί ἄχειρα ταῦτα ἐναντία τάττειν τοῖς πολεμίοις φεύγοντας: μῶρος δέ καί εἴ τις ζῆν βουλόμενος φεύγειν ἐπιχειροίη, εἰδώς ὅτι οἱ μέν νικῶντες σῴζονται, οἱ δέ φεύγοντες ἀποθνῄσκουσι μᾶλλον τῶν μενόντων: μῶρος δέ καί εἴ τις χρημάτων ἐπιθυμῶν ἧτταν προσίεται. τίς γάρ οὐκ οἶδεν ὅτι οἱ μέν νικῶντες τά τε ἑαυτῶν σῴζουσι καί τά τῶν ἡττωμένων προσλαμβάνουσιν, οἱ δέ ἡττώμενοι ἅμα ἑαυτούς τε καί τά ἑαυτῶν πάντα ἀποβάλλουσιν; ὁ μέν δή ἀσσύριος ἐν τούτοις ἦν. ὁ δέ κυαξάρης πέμπων πρός τόν κῦρον ἔλεγεν ὅτι ἤδη καιρός εἴη ἄγειν ἐπί τούς πολεμίους: εἰ γάρ νῦν, ἔφη, ἔτι ὀλίγοι εἰσίν οἱ ἔξω τοῦ ἐρύματος, ἐν ᾧ ἄν προσίωμεν πολλοί ἔσονται: μή οὖν ἀναμείνωμεν ἕως ἄν πλείους ἡμῶν γένωνται. ἀλλ' ἴωμεν ἕως ἔτι οἰόμεθα εὐπετῶς ἄν αὐτῶν κρατῆσαι. ὁ δ' αὖ κῦρος ἀπεκρίνατο: ὦ κυαξάρη, εἰ μή ὑπέρ ἥμισυ αὐτῶν ἔσονται οἱ ἡττηθέντες, εὖ ἴσθι ὅτι ἡμᾶς μέν ἐροῦσι φοβουμένους τό πλῆθος τοῖς ὀλίγοις ἐπιχειρῆσαι, αὐτοί δέ οὐ νομιοῦσιν ἡττῆσθαι, ἀλλ' ἄλλης σοι μάχης δεήσει, ἐν ᾗ ἄμεινον ἄν ἴσως βουλεύσαιντο ἤ νῦν βεβούλευνται, παραδόντες ἑαυτούς ἡμῖν ταμιεύεσθαι ὥσθ' ὁπόσοις ἄν βουλώμεθα αὐτῶν μάχεσθαι. οἱ μέν δή ἄγγελοι ταῦτ' ἀκούσαντες ᾤχοντο. ἐν τούτῳ δέ ἧκε χρυσάντας ὁ πέρσης καί ἄλλοι τινές τῶν ὁμοτίμων αὐτομόλους ἄγοντες. καί ὁ κῦρος ὥσπερ εἰκός ἠρώτα τούς αὐτομόλους τά ἐκ τῶν πολεμίων. οἱ δ' ἔλεγον ὅτι ἐξίοιέν τε ἤδη σύν τοῖς ὅπλοις καί παρατάττοι αὐτούς αὐτός ὁ βασιλεύς ἔξω ὤν καί παρακελεύοιτο μέν δή τοῖς αἰεί ἔξω οὖσι πολλά τε καί ἰσχυρά, ὡς ἔφασαν λέγειν τούς ἀκούοντας. ἔνθα δή ὁ χρυσάντας εἶπε: τί δ', ἔφη, ὦ κῦρε, εἰ καί σύ συγκαλέσας ἕως ἔτι ἔξεστι παρακελεύσαιο, εἰ ἄρα τι καί σύ ἀμείνους ποιήσαις τούς στρατιώτας; καί ὁ κῦρος εἶπεν: ὦ χρυσάντα, μηδέν σε λυπούντων αἱ τοῦ ἀσσυρίου παρακελεύσεις: οὐδεμία γάρ ἐστιν οὕτω καλή παραίνεσις ἥτις τούς μή ὄντας ἀγαθούς αὐθημερόν ἀκούσαντας ἀγαθούς ποιήσει: οὐκ ἄν οὖν τοξότας γε, εἰ μή ἔμπροσθεν τοῦτο μεμελετηκότες εἶεν, οὐδέ μήν ἀκοντιστάς, οὐδέ μήν ἱππέας, ἀλλ' οὐδέ μήν τά γε σώματα ἱκανούς πονεῖν, ἤν μή πρόσθεν ἠσκηκότες ὦσι. καί ὁ χρυσάντας εἶπεν: ἀλλ' ἀρκεῖ τοι, ὦ κῦρε, ἤν τάς ψυχάς αὐτῶν ἀμείνονας παρακελευσάμενος ποιήσῃς. ἦ καί δύναιτ' ἄν, ἔφη ὁ κῦρος, εἷς λόγος ῥηθείς αὐθημερόν αἰδοῦς μέν ἐμπλῆσαι τάς ψυχάς τῶν ἀκουόντων, ἤ ἀπό τῶν αἰσχρῶν κωλῦσαι, προτρέψαι δέ ὡς χρή ἐπαίνου μέν ἕνεκα πάντα μέν πόνον, πάντα δέ κίνδυνον ὑποδύεσθαι, λαβεῖν δ' ἐν ταῖς γνώμαις βεβαίως τοῦτο ὡς αἱρετώτερόν ἐστι μαχομένους ἀποθνῄσκειν μᾶλλον ἤ φεύγοντας σῴζεσθαι; ἆρ' οὐκ, ἔφη, εἰ μέλλουσι τοιαῦται διάνοιαι ἐγγραφήσεσθαι ἀνθρώποις καί ἔμμονοι ἔσεσθαι, πρῶτον μέν νόμους ὑπάρξαι δεῖ τοιούτους δι' ὧν τοῖς μέν ἀγαθοῖς ἔντιμος καί ἐλευθέριος ὁ βίος παρασκευασθήσεται, τοῖς δέ κακοῖς ταπεινός τε καί ἀλγεινός καί ἀβίωτος ὁ αἰών ἐπανακείσεται; ἔπειτα διδασκάλους οἶμαι δεῖ καί ἄρχοντας ἐπί τούτοις γενέσθαι οἵ τινες δείξουσί τε ὀρθῶς καί διδάξουσι καί ἐθιοῦσι ταῦτα δρᾶν, ἔστ' ἄν ἐγγένηται αὐτοῖς τούς μέν ἀγαθούς καί εὐκλεεῖς εὐδαιμονεστάτους τῷ ὄντι νομίζειν, τούς δέ κακούς καί δυσκλεεῖς ἀθλιωτάτους ἁπάντων ἡγεῖσθαι. οὕτω γάρ δεῖ διατεθῆναι τούς μέλλοντας τοῦ ἀπό τῶν πολεμίων φόβου τήν μάθησιν κρείττονα παρέξεσθαι. εἰ δέ τοι ἰόντων εἰς μάχην σύν ὅπλοις, ἐν ᾧ πολλοί καί τῶν παλαιῶν μαθημάτων ἐξίστανται, ἐν τούτῳ δυνήσεταί τις ἀπορραψῳδήσας παραχρῆμα ἄνδρας πολεμικούς ποιῆσαι, πάντων ἄν ῥᾷστον εἴη καί μαθεῖν καί διδάξαι τήν μεγίστην τῶν ἐν ἀνθρώποις ἀρετήν. ἐπεί ἔγωγ', ἔφη, οὐδ' ἄν τούτοις ἐπίστευον ἐμμόνοις ἔσεσθαι οὕς νῦν ἔχοντες παρ' ἡμῖν αὐτοῖς ἠσκοῦμεν, εἰ μή καί ὑμᾶς ἑώρων παρόντας, οἵ καί παράδειγμα αὐτοῖς ἔσεσθε οἵους χρή εἶναι καί ὑποβαλεῖν δυνήσεσθε, ἤν τι ἐπιλανθάνωνται. τούς δ' ἀπαιδεύτους παντάπασιν ἀρετῆς θαυμάζοιμ' ἄν, ἔφη, ὦ χρυσάντα, εἴ τι πλέον ἄν ὠφελήσειε λόγος καλῶς ῥηθείς εἰς ἀνδραγαθίαν ἤ τούς ἀπαιδεύτους μουσικῆς ᾆσμα καλῶς ᾀσθέν εἰς μουσικήν. οἱ μέν ταῦτα διελέγοντο. ὁ δέ κυαξάρης πάλιν πέμπων ἔλεγεν ὅτι ἐξαμαρτάνοι διατρίβων καί οὐκ ἄγων ὡς τάχιστα ἐπί τούς πολεμίους. καί ὁ κῦρος ἀπεκρίνατο δή τότε τοῖς ἀγγέλοις: ἀλλ' εὖ μέν ἴστω, ἔφη, ὅτι οὔπω εἰσίν ἔξω ὅσους δεῖ: καί ταῦτα ἀπαγγέλλετε αὐτῷ ἐν ἅπασιν: ὅμως δέ, ἐπεί ἐκείνῳ δοκεῖ, ἄξω ἤδη. ταῦτ' εἰπών καί προσευξάμενος τοῖς θεοῖς ἐξῆγε τό στράτευμα. ὡς δ' ἤρξατο ἄγειν, ἤδη θᾶττον ἡγεῖτο, οἱ δ' εἵποντο εὐτάκτως μέν διά τό ἐπίστασθαί τε καί μεμελετηκέναι ἐν τάξει πορεύεσθαι, ἐρρωμένως δέ διά τό φιλονίκως ἔχειν πρός ἀλλήλους καί διά τό τά σώματα ἐκπεπονῆσθαι καί διά τό πάντας ἄρχοντας τούς πρωτοστάτας εἶναι, ἡδέως δέ διά τό φρονίμως ἔχειν: ἠπίσταντο γάρ καί ἐκ πολλοῦ οὕτως ἐμεμαθήκεσαν ἀσφαλέστα τον εἶναι καί ῥᾷστον τό ὁμόσε ἰέναι τοῖς πολεμίοις, ἄλλως τε καί τοξόταις καί ἀκοντισταῖς καί ἱππεῦσιν. ἕως δ' ἔτι ἔξω βελῶν ἦσαν, παρηγγύα ὁ κῦρος σύνθημα ζεύς σύμμαχος καί ἡγεμών. ἐπεί δέ πάλιν ἧκε τό σύνθημα ἀνταποδιδόμενον, ἐξῆρχεν αὐτός ὁ κῦρος παιᾶνα τόν νομιζόμενον: οἱ δέ θεοσεβῶς πάντες συνεπήχησαν μεγάλῃ τῇ φωνῇ: ἐν τῷ τοιούτῳ γάρ δή οἱ δεισιδαίμονες ἧττον τούς ἀνθρώπους φοβοῦνται. ἐπεί δ' ὁ παιάν ἐγένετο, ἅμα πορευόμενοι οἱ ὁμότιμοι φαιδροί [πεπαιδευμένοι] καί παρορῶντες εἰς ἀλλήλους, ὀνομάζοντες παραστάτας, ἐπιστάτας, λέγοντες πολύ τό ἄγετ' ἄνδρες φίλοι, ἄγετ' ἄνδρες ἀγαθοί, παρεκάλουν ἀλλήλους ἕπεσθαι. οἱ δ' ὄπισθεν αὐτῶν ἀκούσαντες ἀντιπαρεκελεύοντο τοῖς πρώτοις ἡγεῖσθαι ἐρρωμένως. ἦν δέ μεστόν τό στράτευμα τῷ κύρῳ προθυμίας, φιλοτιμίας, ῥώμης, θάρρους, παρακελευσμοῦ, σωφροσύνης, πειθοῦς, ὅπερ οἶμαι δεινότατον τοῖς ὑπεναντίοις. τῶν δ' ἀσσυρίων οἱ μέν ἀπό τῶν ἁρμάτων προμαχοῦντες, ὡς ἐγγύς ἤδη προσεμίγνυε τό περσικόν πλῆθος, ἀνέβαινόν τε ἐπί τά ἅρματα καί ὑπεξῆγον πρός τό ἑαυτῶν πλῆθος: οἱ δέ τοξόται καί ἀκοντισταί καί σφενδονῆται αὐτῶν ἀφίεσαν τά βέλη πολύ πρίν ἐξικνεῖσθαι. ὡς δ' ἐπιόντες οἱ πέρσαι ἐπέβησαν τῶν ἀφειμένων βελῶν, ἐφθέγξατο δή ὁ κῦρος: ἄνδρες ἄριστοι, ἤδη θᾶττόν τις ἰών ἐπιδεικνύτω ἑαυτόν καί παρεγγυάτω. οἱ μέν δή παρεδίδοσαν: ὑπό δέ προθυμίας καί μένους καί τοῦ σπεύδειν συμμεῖξαι δρόμου τινές ἦρξαν, συνεφείπετο δέ καί πᾶσα ἡ φάλαγξ δρόμῳ. καί αὐτός δέ ὁ κῦρος ἐπιλαθόμενος τοῦ βάδην δρόμῳ ἡγεῖτο, καί ἅμα ἐφθέγγετο τίς ἕψεται; τίς ἀγαθός; τίς ἄνδρα πρῶτος καταβαλεῖ; οἱ δέ ἀκούσαντες ταὐτό τοῦτο ἐφθέγγοντο, καί διά πάντων δέ ὥσπερ παρηγγύα οὕτως ἐχώρει τίς ἕψεται; τίς ἀγαθός; οἱ μέν δή πέρσαι οὕτως ἔχοντες ὁμόσε ἐφέροντο. οἵ γε μήν πολέμιοι οὐκέτι ἐδύναντο μένειν, ἀλλά στραφέντες ἔφευγον εἰς τό ἔρυμα. οἱ δ' αὖ πέρσαι κατά τε τάς εἰσόδους ἐφεπόμενοι ὠθουμένων αὐτῶν πολλούς κατεστρώννυσαν, τούς δ' εἰς τάς τάφρους ἐμπίπτοντας ἐπεισπηδῶντες ἐφόνευον ἄνδρας ὁμοῦ καί ἵππους: ἔνια γάρ τῶν ἁρμάτων εἰς τάς τάφρους ἠναγκάσθη φεύγοντα ἐμπεσεῖν. καί οἱ τῶν μήδων δ' ἱππεῖς ὁρῶντες ταῦτα ἤλαυνον εἰς τούς ἱππέας τούς τῶν πολεμίων: οἱ δ' ἐνέκλιναν καί αὐτοί. ἔνθα δή καί ἵππων διωγμός ἦν καί ἀνδρῶν, καί φόνος δέ ἀμφοτέρων. οἱ δ' ἐντός τοῦ ἐρύματος τῶν ἀσσυρίων ἑστηκότες ἐπί τῆς κεφαλῆς τῆς τάφρου τοξεύειν μέν ἤ ἀκοντίζειν εἰς τούς κατακαίνοντας οὔτε ἐφρόνουν οὔτε ἐδύναντο διά τά δεινά ὁράματα καί διά τόν φόβον. τάχα δέ καί καταμαθόντες τῶν περσῶν τινας διακεκοφότας πρός τάς εἰσόδους τοῦ ἐρύματος ἐτράποντο καί ἀπό τῶν κεφαλῶν τῶν ἔνδον. ἰδοῦσαι δ' αἱ γυναῖκες τῶν ἀσσυρίων καί τῶν συμμάχων ἤδη φυγήν καί ἐν τῷ στρατοπέδῳ ἀνέκραγον καί ἔθεον ἐκπεπληγμέναι, αἱ μέν καί τέκνα ἔχουσαι, αἱ δέ καί νεώτεραι, καταρρηγνύμεναί τε πέπλους καί δρυπτόμεναι, καί ἱκετεύουσαι πάντας ὅτῳ ἐντυγχάνοιεν μή φεύγειν καταλιπόντας αὐτάς, ἀλλ' ἀμῦναι καί αὐταῖς καί τέκνοις καί σφίσιν αὐτοῖς. ἔνθα δή καί αὐτοί οἱ βασιλεῖς σύν τοῖς πιστοτάτοις στάντες ἐπί τάς εἰσόδους καί ἀναβάντες ἐπί τάς κεφαλάς καί αὐτοί ἐμάχοντο καί τοῖς ἄλλοις παρεκελεύοντο. ὡς δ' ἔγνω ὁ κῦρος τά γιγνόμενα, δείσας μή καί εἰ βιάσαιντο εἴσω, ὀλίγοι ὄντες ὑπό πολλῶν σφαλεῖέν τι, παρηγγύησεν ἐπί πόδ' ἀνάγειν ἔξω βελῶν [καί πείθεσθαι]. ἔνθα δή ἔγνω τις ἄν τούς ὁμοτίμους πεπαιδευμένους ὡς δεῖ: ταχύ μέν γάρ αὐτοί ἐπείθοντο, ταχύ δέ τοῖς ἄλλοις παρήγγελλον. ὡς δ' ἔξω βελῶν ἐγένοντο, ἔστησαν κατά χώραν, πολύ μᾶλλον χοροῦ ἀκριβῶς εἰδότες ὅπου ἔδει ἕκαστον αὐτῶν γενέσθαι. {κυρου παιδειασ δ} μείνας δέ ὁ κῦρος μέτριον χρόνον αὐτοῦ σύν τῷ στρατεύματι καί δηλώσας ὅτι ἕτοιμοί εἰσι μάχεσθαι εἴ τις ἐξέρχοιτο, ὡς οὐδείς ἀντεξῄει, ἀπήγαγεν ὅσον ἐδόκει καλῶς ἔχειν καί ἐστρατοπεδεύσατο. φυλακάς δέ καταστησάμενος καί σκοπούς προπέμψας, στάς εἰς τό μέσον συνεκάλεσε τούς ἑαυτοῦ στρατιώτας καί ἔλεξε τοιάδε. ἄνδρες πέρσαι, πρῶτον μέν τούς θεούς ἐγώ ἐπαινῶ ὅσον δύναμαι, καί ὑμεῖς δέ πάντες, οἶμαι: νίκης τε γάρ τετυχήκαμεν καί σωτηρίας. τούτων μέν οὖν χρή χαριστήρια ὧν ἄν ἔχωμεν τοῖς θεοῖς ἀποτελεῖν. ἐγώ δέ σύμπαντας μέν ὑμᾶς ἤδη ἐπαινῶ: τό γάρ γεγενημένον ἔργον σύμπασιν ὑμῖν καλῶς ἀποτετέλεσται: ὧν δ' ἕκαστος ἄξιος, ἐπειδάν παρ' ὧν προσήκει πύθωμαι, τότε τήν ἀξίαν ἑκάστῳ καί λόγῳ καί ἔργῳ πειράσομαι ἀποδιδόναι. τόν δ' ἐμοῦ ἐγγύτατα ταξίαρχον χρυσάνταν οὐδέν ἄλλων δέομαι πυνθάνεσθαι, ἀλλ' αὐτός οἶδα οἷος ἦν: τά μέν γάρ ἄλλα ὅσαπερ οἶμαι καί πάντες ὑμεῖς ἐποιεῖτε: ἐπεί δ' ἐγώ παρηγγύησα ἐπανάγειν καλέσας αὐτόν ὀνομαστί, ἀνατεταμένος οὗτος τήν μάχαιραν ὡς παίσων πολέμιον ὑπήκουσέ τε ἐμοί εὐθύς ἀφείς τε ὅ ἔμελλε ποιεῖν τό κελευόμενον ἔπραττεν: αὐτός τε γάρ ἐπανῆγε καί τοῖς ἄλλοις μάλα ἐπισπερχῶς παρηγγύα: ὥστ' ἔφθασεν ἔξω βελῶν τήν τάξιν ποιήσας πρίν τούς πολεμίους κατανοῆσαι ὅτι ἀνεχωροῦμεν καί τόξα ἐντείνασθαι καί τά παλτά ἐπαφεῖναι: ὥστε αὐτός τε ἀβλαβής καί τούς αὑτοῦ ἄνδρας ἀβλαβεῖς διά τό πείθεσθαι παρέχεται. ἄλλους δ', ἔφη, ὁρῶ τετρωμένους, περί ὧν ἐγώ σκεψάμενος ἐν ὁποίῳ χρόνῳ ἐτρώθησαν, τότε τήν γνώμην περί αὐτῶν ἀποφανοῦμαι. χρυσάνταν δέ ὡς καί ἐργάτην τῶν ἐν πολέμῳ καί φρόνιμον καί ἄρχεσθαι ἱκανόν καί ἄρχειν χιλιαρχίᾳ μέν ἤδη τιμῶ: ὅταν δέ καί ἄλλο τι ἀγαθόν ὁ θεός δῷ, οὐδέ τότε ἐπιλήσομαι αὐτοῦ. καί πάντας δέ βούλομαι ὑμᾶς, ἔφη, ὑπομνῆσαι: ἅ γάρ νῦν εἴδετε ἐν τῇ μάχῃ τῇδε, ταῦτα ἐνθυμούμενοι μήποτε παύεσθε, ἵνα παρ' ὑμῖν αὐτοῖς αἰεί κρίνητε πότερον ἡ ἀρετή μᾶλλον ἤ ἡ φυγή σῴζει τάς ψυχάς καί πότερον οἱ μάχεσθαι ἐθέλοντες ῥᾷον ἀπαλλάττουσιν ἤ οἱ οὐκ ἐθέλοντες, καί ποίαν τινά ἡδονήν τό νικᾶν παρέχει: ταῦτα γάρ νῦν ἄριστ' ἄν κρίναιτε πεῖράν τε αὐτῶν ἔχοντες καί ἄρτι γεγενημένου τοῦ πράγματος. καί ταῦτα μέν, ἔφη, ἀεί διανοούμενοι βελτίους ἄν εἴητε: νῦν δέ ὡς θεοφιλεῖς καί ἀγαθοί καί σώφρονες ἄνδρες δειπνοποιεῖσθε καί σπονδάς τοῖς θεοῖς ποιεῖσθε καί παιᾶνα ἐξάρχεσθε καί ἅμα τό παραγγελλόμενον προνοεῖτε. εἰπών δέ ταῦτα ἀναβάς ἐπί τόν ἵππον ἤλασε καί πρός κυαξάρην ἐλθών καί συνησθείς ἐκείνῳ κοινῇ ὡς εἰκός καί ἰδών τἀκεῖ καί ἐρόμενος εἴ τι δέοιτο, ἀπήλαυνεν εἰς τό αὑτοῦ στράτευμα. καί οἱ μέν δή ἀμφί κῦρον δειπνοποιησάμενοι καί φυλακάς καταστησάμενοι ὡς ἔδει ἐκοιμήθησαν. οἱ δέ ἀσσύριοι, ἅτε καί τεθνηκότος τοῦ ἄρχοντος καί σχεδόν σύν αὐτῷ τῶν βελτίστων, ἠθύμουν μέν πάντες, πολλοί δέ καί ἀπεδίδρασκον αὐτῶν τῆς νυκτός ἐκ τοῦ στρατοπέδου. ὁρῶντες δέ ταῦτα ὅ τε κροῖσος καί οἱ ἄλλοι σύμμαχοι αὐτῶν ἠθύμουν: πάντα μέν γάρ ἦν χαλεπά: ἀθυμίαν δέ πλείστην παρεῖχε πᾶσιν ὅτι τό ἡγούμενον τῆς στρατιᾶς φῦλον διέφθαρτο τάς γνώμας. οὕτω δή ἐκλείπουσι τό στρατόπεδον καί ἀπέρχονται τῆς νυκτός. ὡς δ' ἡμέρα ἐγένετο καί ἔρημον ἀνδρῶν ἐφάνη τό τῶν πολεμίων στρατόπεδον, εὐθύς διαβιβάζει ὁ κῦρος τούς πέρσας πρώτους: κατελέλειπτο δέ ὑπό τῶν πολεμίων πολλά μέν πρόβατα, πολλοί δέ βόες, πολλαί δέ ἅμαξαι πολλῶν ἀγαθῶν μεσταί: ἐκ δέ τούτου διέβαινον ἤδη καί οἱ ἀμφί κυαξάρην μῆδοι πάντες καί ἠριστοποιοῦντο ἐνταῦθα. ἐπεί δέ ἠρίστησαν, συνεκάλεσεν ὁ κῦρος τούς αὑτοῦ ταξιάρχους καί ἔλεξε τοιάδε. οἷά μοι δοκοῦμεν καί ὅσα ἀγαθά, ὦ ἄνδρες, ἀφεῖναι, θεῶν ἡμῖν αὐτά διδόντων. νῦν γάρ ὅτι οἱ πολέμιοι ἡμᾶς ἀποδεδράκασιν αὐτοί ὁρᾶτε: οἵτινες δέ ἐν ἐρύματι ὄντες ἐκλιπόντες τοῦτο φεύγουσι, πῶς ἄν τις τούτους οἴοιτ' ἄν μεῖναι ἰδόντας ἡμᾶς ἐν τῷ ἰσοπέδῳ; οἵτινες δέ ἡμῶν ἄπειροι ὄντες οὐχ ὑπέμειναν, πῶς νῦν γ' ἄν ὑπομείνειαν, ἐπεί ἥττηνταί τε καί πολλά κακά ὑφ' ἡμῶν πεπόνθασιν; ὧν δέ οἱ βέλτιστοι ἀπολώλασι, πῶς οἱ πονηρότεροι ἐκείνων μάχεσθαι ἄν ἡμῖν ἐθέλοιεν; καί τις εἶπε: τί οὖν οὐ διώκομεν ὡς τάχιστα, καταδήλων γε οὕτω τῶν ἀγαθῶν ὄντων; καί ὅς εἶπεν: ὅτι ἵππων προσδεόμεθα: οἱ μέν γάρ κράτιστοι τῶν πολεμίων, οὕς μάλιστα καιρός ἦν ἤ λαβεῖν ἤ κατακανεῖν, οὗτοι ἐφ' ἵππων ὀχοῦνται: οὕς ἡμεῖς τρέπεσθαι μέν σύν τοῖς θεοῖς ἱκανοί, διώκοντες δέ αἱρεῖν οὐχ ἱκανοί. τί οὖν, ἔφασαν, οὐκ ἐλθών κυαξάρῃ λέγεις ταῦτα; καί ὅς εἶπε: συνέπεσθε τοίνυν μοι πάντες, ὡς εἰδῇ ὅτι πᾶσιν ἡμῖν ταῦτα δοκεῖ. ἐκ τούτου εἵποντό τε πάντες καί ἔλεγον οἷα ἐπιτήδεια ἐδόκουν εἶναι ὑπέρ ὧν ἐδέοντο. καί ὁ κυαξάρης ἅμα μέν ὅτι ἐκεῖνοι ἦρχον τοῦ λόγου, ὥσπερ ὑπεφθόνει: ἅμα δ' ἴσως καλῶς ἔχειν ἐδόκει αὐτῷ μή πάλιν κινδυνεύειν: καί γάρ αὐτός τε περί εὐθυμίαν ἐτύγχανεν ὤν καί τῶν ἄλλων μήδων ἑώρα πολλούς τό αὐτό ποιοῦντας: εἶπε δ' οὖν ὧδε. ἀλλ', ὦ κῦρε, ὅτι μέν κάλλιστα ἀνθρώπων μελετᾶτε ὑμεῖς οἱ πέρσαι μηδέ πρός μίαν ἡδονήν ἀπλήστως διακεῖσθαι καί ὁρῶν καί ἀκούων οἶδα: ἐμοί δέ δοκεῖ τῆς μεγίστης ἡδονῆς πολύ μάλιστα συμφέρειν ἐγκρατῆ εἶναι. μείζω δέ ἡδονήν τί παρέχει ἀνθρώποις εὐτυχίας ἥ νῦν ἡμῖν παραγεγένηται; ἤν μέν τοίνυν, ἐπεί εὐτυχοῦμεν, σωφρόνως διαφυλάττωμεν αὐτήν, ἴσως δυναίμεθ' ἄν ἀκινδύνως εὐδαιμονοῦντες γηρᾶν: εἰ δ' ἀπλήστως χρώμενοι ταύτῃ ἄλλην καί ἄλλην πειρασόμεθα διώκειν, ὁρᾶτε μή πάθωμεν ἅπερ πολλούς μέν λέγουσιν ἐν θαλάττῃ πεπονθέναι, διά τό εὐτυχεῖν οὐκ ἐθέλοντας παύσασθαι πλέοντας ἀπολέσθαι: πολλούς δέ νίκης τυχόντας ἑτέρας ἐφιεμένους καί τήν πρόσθεν ἀποβαλεῖν. καί γάρ εἰ μέν οἱ πολέμιοι ἥττους ὄντες ἡμῶν ἔφευγον, ἴσως ἄν καί διώκειν τούς ἥττους ἀσφαλῶς εἶχε. νῦν δέ κατανόησον πόστῳ μέρει αὐτῶν πάντες μαχεσάμενοι νενικήκαμεν: οἱ δ' ἄλλοι ἄμαχοί εἰσιν: οὕς εἰ μέν μή ἀναγκάσομεν μάχεσθαι, ἀγνοοῦντες καί ἡμᾶς καί ἑαυτούς δι' ἀμαθίαν καί μαλακίαν ἀπίασιν: εἰ δέ γνώσονται ὅτι ἀπιόντες οὐδέν ἧττον κινδυνεύουσιν ἤ μένοντες, ὅπως μή ἀναγκάσομεν αὐτούς, κἄν μή βούλωνται, ἀγαθούς γενέσθαι. ἴσθι γάρ ὅτι οὐ σύ μᾶλλον τάς ἐκείνων γυναῖκας καί παῖδας λαβεῖν ἐπιθυμεῖς ἤ ἐκεῖνοι σῶσαι. ἐννόει δ' ὅτι καί αἱ σύες ἐπειδάν ὀφθῶσι, φεύγουσι, κἄν πολλαί ὦσι, σύν τοῖς τέκνοις: ἐπειδάν δέ τις αὐτῶν θηρᾷ τι τῶν τέκνων, οὐκέτι φεύγει οὐδ' ἤν μία τύχῃ οὖσα, ἀλλ' ἵεται ἐπί τόν λαμβάνειν πειρώμενον. καί νῦν μέν κατακλείσαντες ἑαυτούς εἰς ἔρυμα παρέσχον ἡμῖν ταμιεύεσθαι ὥσθ' ὁπόσοις ἐβουλόμεθα αὐτῶν μάχεσθαι: εἰ δ' ἐν εὐρυχωρίᾳ πρόσιμεν αὐτοῖς καί μαθήσονται χωρίς γενόμενοι οἱ μέν κατά πρόσωπον ἡμῖν ὥσπερ καί νῦν ἐναντιοῦσθαι, οἱ δ' ἐκ πλαγίου, οἱ δέ καί ὄπισθεν, ὅρα μή πολλῶν ἑκάστῳ ἡμῶν χειρῶν δεήσει καί ὀφθαλμῶν. προσέτι δ' οὐδ' ἄν ἐθέλοιμ', ἔφη, ἐγώ νῦν, ὁρῶν μήδους εὐθυμουμένους, ἐξαναστήσας ἀναγκάζειν κινδυνεύσοντας ἰέναι. καί ὁ κῦρος ὑπολαβών εἶπεν: ἀλλά σύγε μηδένα ἀναγκάσῃς, ἀλλά τούς ἐθέλοντάς μοι ἕπεσθαι δός: καί ἴσως ἄν σοί καί τῶν σῶν φίλων τούτων ἥκοιμεν ἑκάστῳ ἄγοντες ἐφ' οἷς ἅπαντες εὐθυμήσεσθε. τό μέν γάρ πλῆθος ἡμεῖς γε τῶν πολεμίων οὐδέ διωξόμεθα: πῶς γάρ ἄν καί καταλάβοιμεν; ἤν δέ τι ἤ ἀπεσχισμένον τοῦ στρατεύματος λάβωμεν ἤ τι ὑπολειπόμενον, ἥξομεν πρός σέ ἄγοντες. ἐννόει δ', ἔφη, ὅτι καί ἡμεῖς, ἐπεί σύ ἐδέου, ἤλθομεν σοί χαριζόμενοι μακράν ὁδόν: καί σύ οὖν ἡμῖν δίκαιος εἶ ἀντιχαρίζεσθαι, ἵνα καί ἔχοντές τι οἴκαδ' ἀφικώμεθα καί μή εἰς τόν σόν θησαυρόν πάντες ὁρῶμεν. ἐνταῦθα δή ἔλεξεν ὁ κυαξάρης: ἀλλ' εἴ γε μέντοι ἐθέλων τις ἕποιτο, καί χάριν ἔγωγέ σοι εἰδείην ἄν. σύμπεμψον τοίνυν μοί τινα, ἔφη, τῶν ἀξιοπίστων τούτων, ὅς ἐρεῖ ἅ ἄν σύ ἐπιστείλῃς. λαβών δή ἴθι, ἔφη, ὅντινα ἐθέλεις τουτωνί: ἔνθα δή ἔτυχε παρών ὁ φήσας ποτέ συγγενής αὐτοῦ εἶναι καί φιληθείς. εὐθύς οὖν ὁ κῦρος εἶπεν: ἀρκεῖ μοι, ἔφη, οὑτοσί. οὗτος τοίνυν σοι ἑπέσθω. καί λέγε σύ, ἔφη, τόν ἐθέλοντα ἰέναι μετά κύρου. οὕτω δή λαβών τόν ἄνδρα ἐξῄει. ἐπεί δ' ἐξῆλθον, ὁ κῦρος εἶπε: νῦν δή σύ δηλώσεις εἰ ἀληθῆ ἔλεγες, ὅτε ἔφης ἥδεσθαι θεώμενος ἐμέ. οὔκουν ἀπολείψομαί γέ σου, ἔφη ὁ μῆδος, εἰ τοῦτο λέγεις. καί ὁ κῦρος εἶπεν: οὐκοῦν καί ἄλλους, ἔφη, προθύμως ἐξάξεις; ἐπομόσας οὖν ἐκεῖνος νή τόν δί', ἔφη, ἔστε γ' ἄν ποιήσω καί σέ ἐμέ ἡδέως θεᾶσθαι. τότε δή καί ἐκπεμφθείς ὑπό τοῦ κυαξάρου τά τε ἄλλα προθύμως ἀπήγγελλε τοῖς μήδοις καί προσετίθει ὅτι αὐτός γε οὐκ ἀπολείψοιτο ἀνδρός καλλίστου καί ἀρίστου, καί τό μέγιστον, ἀπό θεῶν γεγονότος. πράττοντος δέ τοῦ κύρου ταῦτα θείως πως ἀφικνοῦνται ἀπό ὑρκανίων ἄγγελοι. οἱ δέ ὑρκάνιοι ὅμοροι μέν τῶν ἀσσυρίων εἰσίν, ἔθνος δ' οὐ πολύ, διό καί ὑπήκοοι ἦσαν τῶν ἀσσυρίων: εὔιπποι δέ καί τότε ἐδόκουν εἶναι καί νῦν ἔτι δοκοῦσιν: διό καί ἐχρῶντο αὐτοῖς οἱ ἀσσύριοι ὥσπερ καί οἱ λακεδαιμόνιοι τοῖς σκιρίταις, οὐδέν φειδόμενοι αὐτῶν οὔτ' ἐν πόνοις οὔτ' ἐν κινδύνοις: καί δή καί τότε ὀπισθοφυλακεῖν ἐκέλευον αὐτούς ὡς χιλίους ἱππέας ὄντας, ὅπως εἴ τι ὄπισθεν δεινόν εἴη, ἐκεῖνοι πρό αὐτῶν τοῦτ' ἔχοιεν. οἱ δέ ὑρκάνιοι, ἅτε μέλλοντες ὕστατοι πορεύεσθαι, καί τάς ἁμάξας τάς ἑαυτῶν καί τούς οἰκέτας ὑστάτους εἶχον. στρατεύονται γάρ δή οἱ κατά τήν ἀσίαν ἔχοντες οἱ πολλοί μεθ' ὧνπερ καί οἰκοῦσι: καί τότε δή ἐστρατεύοντο οὕτως οἱ ὑρκάνιοι. ἐννοηθέντες δέ οἷά τε πάσχουσιν ὑπό τῶν ἀσσυρίων καί ὅτι νῦν τεθναίη μέν ὁ ἄρχων αὐτῶν, ἡττημένοι δ' εἶεν, φόβος δ' ἐνείη τῷ στρατεύματι, οἱ δέ σύμμαχοι αὐτῶν ὡς ἀθύμως ἔχοιεν καί ἀπολείποιεν, ταῦτα ἐνθυμουμένοις ἔδοξεν αὐτοῖς νῦν καλόν εἶναι ἀποστῆναι, εἰ θέλοιεν οἱ ἀμφί κῦρον συνεπιθέσθαι. καί πέμπουσιν ἀγγέλους πρός κῦρον: ἀπό γάρ τῆς μάχης τό τούτου ὄνομα μέγιστον ηὔξητο. οἱ δέ πεμφθέντες λέγουσι κύρῳ ὅτι μισοῖέν τε τούς ἀσσυρίους δικαίως, νῦν τ', εἰ βούλοιτο ἰέναι ἐπ' αὐτούς, καί σφεῖς σύμμαχοι ὑπάρξοιεν καί ἡγήσοιντο: ἅμα δέ πρός τούτοις διηγοῦντο τά τῶν πολεμίων ὡς ἔχοι, ἐπαίρειν βουλόμενοι μάλιστα στρατεύεσθαι αὐτόν. καί ὁ κῦρος ἐπήρετο αὐτούς: καί δοκεῖτε ἄν, ἔφη, ἔτι ἡμᾶς καταλαβεῖν αὐτούς πρίν ἐν τοῖς ἐρύμασιν εἶναι; ἡμεῖς μέν γάρ, ἔφη, μάλα συμφοράν τοῦτο ἡγούμεθα ὅτι ἔλαθον ἡμᾶς ἀποδράντες. ταῦτα δ' ἔλεγε βουλόμενος αὐτούς ὡς μέγιστον φρονεῖν ἐπί σφίσιν. οἱ δέ ἀπεκρίναντο ὅτι καί αὔριον, ἕωθεν εἰ εὔζωνοι πορεύοιντο, καταλήψοιντο: ὑπό γάρ τοῦ ὄχλου καί τῶν ἁμαξῶν σχολῇ πορεύεσθαι αὐτούς: καί ἅμα, ἔφασαν, τήν προτέραν νύκτα ἀγρυπνήσαντες νῦν μικρόν προελθόντες ἐστρατοπέδευνται. καί ὁ κῦρος ἔφη: ἔχετε οὖν ὧν λέγετε πιστόν τι ἡμᾶς διδάσκειν ὡς ἀληθεύετε; ὁμήρους γ', ἔφασαν, ἐθέλομεν αὐτίκα ἐλάσαντες τῆς νυκτός ἀγαγεῖν: μόνον καί σύ ἡμῖν πιστά θεῶν πεποίησο καί δεξιάν δός, ἵνα φέρωμεν καί τοῖς ἄλλοις τά αὐτά ἅπερ ἄν αὐτοί λάβωμεν παρά σοῦ. ἐκ τούτου τά πιστά δίδωσιν αὐτοῖς ἦ μήν, ἐάν ἐμπεδώσωσιν ἅ λέγουσιν, ὡς φίλοις καί πιστοῖς χρήσεσθαι αὐτοῖς, ὡς μήτε περσῶν μήτε μήδων μεῖον ἔχειν παρ' ἑαυτῷ. καί νῦν ἔστιν ἔτι ἰδεῖν ὑρκανίους καί πιστευομένους καί ἀρχάς ἔχοντας, ὥσπερ καί περσῶν καί μήδων οἵ ἄν δοκῶσιν ἄξιοι εἶναι. ἐπεί δ' ἐδείπνησαν, ἐξῆγε τό στράτευμα ἔτι φάους ὄντος, καί τούς ὑρκανίους περιμένειν ἐκέλευσεν, ἵνα ἅμα ἴοιεν. οἱ μέν δή πέρσαι, ὥσπερ εἰκός, πάντες ἐξῇσαν, καί τιγράνης ἔχων τό αὑτοῦ στράτευμα: τῶν δέ μήδων ἐξῇσαν οἱ μέν διά τό παιδί ὄντι κύρῳ παῖδες ὄντες φίλοι γενέσθαι, οἱ δέ διά τό ἐν θήραις συγγενόμενοι ἀγασθῆναι αὐτοῦ τόν τρόπον, οἱ δέ διά τό καί χάριν εἰδέναι ὅτι μέγαν αὐτοῖς φόβον ἀπεληλακέναι ἐδόκει, οἱ δέ καί ἐλπίδας ἔχοντες, διά τό ἄνδρα φαίνεσθαι ἀγαθόν καί εὐτυχῆ, καί μέγαν ἔτι ἰσχυρῶς ἔσεσθαι αὐτόν, οἱ δέ, ὅτε ἐτρέφετο ἐν μήδοις, εἴ τι ἀγαθόν τῳ συνέπραξεν, ἀντιχαρίζεσθαι ἐβούλοντο: πολλοῖς δέ πολλά διά φιλανθρωπίαν παρά τοῦ πάππου ἀγαθά διεπέπρακτο: πολλοί δ', ἐπεί καί τούς ὑρκανίους εἶδον καί λόγος διῆλθεν ὡς ἡγήσοιντο ἐπί πολλά ἀγαθά, ἐξῇσαν καί τοῦ λαβεῖν τι ἕνεκα. οὕτω δή ἐξῆλθον σχεδόν ἅπαντες καί οἱ μῆδοι πλήν ὅσοι σύν κυαξάρῃ ἔτυχον σκηνοῦντες: οὗτοι δέ κατέμενον καί οἱ τούτων ὑπήκοοι. οἱ δ' ἄλλοι πάντες φαιδρῶς καί προθύμως ἐξωρμῶντο, ἅτε οὐκ ἀνάγκῃ ἀλλ' ἐθελούσιοι καί χάριτος ἕνεκα ἐξιόντες. ἐπεί δ' ἔξω ἦσαν, πρῶτον μέν πρός τούς μήδους ἐλθών ἐπῄνεσέ τε αὐτούς καί ἐπηύξατο μάλιστα μέν θεούς αὐτοῖς ἵλεως ἡγεῖσθαι καί σφίσιν, ἔπειτα δέ καί αὐτός δυνασθῆναι χάριν αὐτοῖς ταύτης τῆς προθυμίας ἀποδοῦναι. τέλος δ' εἶπεν ὅτι ἡγήσοιντο μέν αὐτοῖς οἱ πεζοί, ἐκείνους δ' ἕπεσθαι σύν τοῖς ἵπποις ἐκέλευσε: καί ὅπου ἄν ἀναπαύωνται ἤ ἐπίσχωσι τῆς πορείας, ἐνετείλατο αὐτοῖς πρός αὑτόν παρελαύνειν τινάς, ἵνα εἰδῶσι τό ἀεί καίριον. ἐκ τούτου ἡγεῖσθαι ἐκέλευε τούς ὑρκανίους. καί οἵ ἠρώτων τί δέ; οὐκ ἀναμενεῖς, ἔφασαν, τούς ὁμήρους ἕως ἄν ἀγάγωμεν, ἵνα ἔχων καί σύ τά πιστά παρ' ἡμῶν πορεύῃ; καί τόν ἀποκρίνασθαι λέγεται: ἐννοῶ γάρ, φάναι, ὅτι ἔχομεν τά πιστά ἐν ταῖς ἡμετέραις ψυχαῖς καί ταῖς ἡμετέραις χερσίν. οὕτω γάρ δοκοῦμεν περεσκευάσθαι ὡς ἤν μέν ἀληθεύητε, ἱκανοί εἶναι ἡμᾶς εὖ ποιεῖν: ἤν δέ ἐξαπατᾶτε, οὕτω νομίζομεν ἔχειν ὡς οὐχ ἡμᾶς ἐφ' ὑμῖν ἔσεσθαι, ἀλλά μᾶλλον, ἤν οἱ θεοί θέλωσιν, ὑμᾶς ἐφ' ἡμῖν γενήσεσθαι. καί μέντοι, ἔφη, ὦ ὑρκάνιοι, ἐπείπερ φατέ ὑστάτους ἕπεσθαι τούς ὑμετέρους, ἐπειδάν ἴδητε αὐτούς, σημήνατε ἡμῖν ὅτι οἱ ὑμέτεροί εἰσιν, ἵνα φειδώμεθα αὐτῶν. ἀκούσαντες δέ ταῦτα οἱ ὑρκάνιοι τήν μέν ὁδόν ἡγοῦντο ὥσπερ ἐκέλευε, τήν δέ ῥώμην τῆς ψυχῆς ἐθαύμαζον: καί οὔτε ἀσσυρίους οὔτε λυδούς οὔτε τούς συμμάχους αὐτῶν ἐφοβοῦντο, ἀλλά μή παντάπασιν ὁ κῦρος μικράν τινα αὐτῶν οἴοιτο ῥοπήν εἶναι καί προσόντων καί ἀπόντων. πορευομένων δέ ἐπεί νύξ ἐπεγένετο, λέγεται φῶς τῷ κύρῳ καί τῷ στρατεύματι ἐκ τοῦ οὐρανοῦ προφανές γενέσθαι, ὥστε πᾶσι μέν φρίκην ἐγγίγνεσθαι πρός τό θεῖον, θάρρος δέ πρός τούς πολεμίους. ὡς δ' εὔζωνοί τε καί ταχύ ἐπορεύοντο, εἰκότως πολλήν τε ὁδόν διήνυσαν καί ἅμα κνέφᾳ πλησίον γίγνονται τοῦ τῶν ὑρκανίων στρατεύματος. ὡς δ' ἔγνωσαν οἱ ἄγγελοι, καί τῷ κύρῳ λέγουσιν ὅτι οὗτοί εἰσιν οἱ σφέτεροι: τῷ τε γάρ ὑστάτους εἶναι γιγνώσκειν ἔφασαν καί τῷ πλήθει τῶν πυρῶν: ἐκ τούτου πέμπει τόν ἕτερον αὐτῶν πρός αὐτούς, προστάξας λέγειν, εἰ φίλοι εἰσίν, ὡς τάχιστα ὑπαντᾶν τάς δεξιάς ἀνατείναντας: συμπέμπει δέ τινα καί τῶν σύν ἑαυτῷ καί λέγειν ἐκέλευσε τοῖς ὑρκανίοις ὅτι ὡς ἄν ὁρῶσιν αὐτούς προσφερομένους, οὕτω καί αὐτοί ποιήσουσιν. οὕτω δή ὁ μέν μένει τῶν ἀγγέλων παρά τῷ κύρῳ, ὁ δέ προσελαύνει πρός τούς ὑρκανίους. ἐν ᾧ δ' ἐσκόπει τούς ὑρκανίους ὁ κῦρος ὅ τι ποιήσουσιν, ἐπέστησε τό στράτευμα: παρελαύνουσι δέ πρός αὐτόν οἱ τῶν μήδων προεστηκότες καί ὁ τιγράνης καί ἐπερωτῶσι τί δεῖ ποιεῖν. ὁ δέ λέγει αὐτοῖς ὅτι τοῦτ' ἔστι τό πλησίον ὑρκανίων στράτευμα καί οἴχεται ὁ ἕτερος τῶν ἀγγέλων πρός αὐτούς καί τῶν ἡμετέρων τις σύν αὐτῷ, ἐροῦντες, εἰ φίλοι εἰσίν, ὑπαντιάζειν τάς δεξιάς ἀνατείναντας πάντας. ἤν μέν οὖν οὕτω ποιῶσι, δεξιοῦσθέ τε αὐτούς καθ' ὅν ἄν ᾖ ἕκαστος καί ἅμα θαρρύνετε: ἤν δέ ὅπλα αἴρωνται ἤ φεύγειν ἐπιχειρῶσι, τούτων, ἔφη, εὐθύς δεῖ πρώτων πειρᾶσθαι μηδένα λιπεῖν. ὁ μέν τοιαῦτα παρήγγειλεν. οἱ δέ ὑρκάνιοι ἀκούσαντες τῶν ἀγγέλων ἥσθησάν τε καί ἀναπηδήσαντες ἐπί τούς ἵππους παρῆσαν τάς δεξιάς, ὥσπερ εἴρητο, προτείνοντες: οἱ δέ μῆδοι καί πέρσαι ἀντεδεξιοῦντό τε αὐτούς καί ἐθάρρυνον. ἐκ τούτου δή ὁ κῦρος λέγει: ἡμεῖς μέν δή, ὦ ὑρκάνιοι, ἤδη ὑμῖν πιστεύομεν: καί ὑμᾶς δέ χρή πρός ἡμᾶς οὕτως ἔχειν. τοῦτο δ', ἔφη, πρῶτον ἡμῖν εἴπατε πόσον ἀπέχει ἐνθένδε ἔνθα αἱ ἀρχαί εἰσι τῶν πολεμίων καί τό ἁθρόον αὐτῶν. οἱ δ' ἀπεκρίναντο ὅτι ὀλίγῳ πλέον ἤ παρασάγγην. ἐνταῦθα δή λέγει ὁ κῦρος: ἄγετε δή, ἔφη, ὦ ἄνδρες πέρσαι καί μῆδοι καί ὑμεῖς ὦ ὑρκάνιοι, ἤδη γάρ καί πρός ὑμᾶς ὡς πρός συμμάχους καί κοινωνούς διαλέγομαι, εὖ χρή εἰδέναι νῦν ὅτι ἐν τοιούτῳ ἐσμέν ἔνθα δή μαλακισάμενοι μέν πάντων ἄν τῶν χαλεπωτάτων τύχοιμεν: ἴσασι γάρ οἱ πολέμιοι ἐφ' ἅ ἥκομεν: ἤν δέ τό καρτερόν ἐμβαλόμενοι ἴωμεν ῥώμῃ καί θυμῷ ἐπί τούς πολεμίους, αὐτίκα μάλ' ὄψεσθε ὥσπερ δούλων ἀποδιδρασκόντων ηὑρημένων τούς μέν ἱκετεύοντας αὐτῶν, τούς δέ φεύγοντας, τούς δ' οὐδέ ταῦτα φρονεῖν δυναμένους. ἡττημένοι τε γάρ ὄψονται ἡμᾶς καί οὔτε οἰόμενοι ἥξειν οὔτε συντεταγμένοι οὔτε μάχεσθαι παρεσκευασμένοι κατειλημμένοι ἔσονται. εἰ οὖν ἡδέως βουλόμεθα καί δειπνῆσαι καί νυκτερεῦσαι καί βιοτεύειν τό ἀπό τοῦδε, μή δῶμεν τούτοις σχολήν μήτε βουλεύσασθαι μήτε παρασκευάσασθαι ἀγαθόν αὑτοῖς μηδέν, μηδέ γνῶναι πάμπαν ὅτι ἄνθρωποί ἐσμεν, ἀλλά γέρρα καί κοπίδας καί σαγάρεις ἅπαντα καί πληγάς ἥκειν νομιζόντων. καί ὑμεῖς μέν, ἔφη, ὦ ὑρκάνιοι, ὑμᾶς αὐτούς προπετάσαντες ἡμῶν πορεύεσθε ἔμπροσθεν, ὅπως τῶν ὑμετέρων ὅπλων ὁρωμένων λανθάνωμεν ὅτι πλεῖστον χρόνον. ἐπειδάν δ' ἐγώ πρός τῷ στρατεύματι γένωμαι τῶν πολεμίων, παρ' ἐμοί μέν καταλίπετε ἕκαστοι τάξιν ἱππέων, ὡς, ἄν τι δέῃ, χρῶμαι μένων παρά τό στρατόπεδον. ὑμῶν δέ οἱ μέν ἄρχοντες καί οἱ πρεσβύτεροι ἐν τάξει ἁθρόοι ἐλαύνετε, εἰ σωφρονεῖτε, ἵνα μήποτε ἁθρόῳ τινί ἐντυχόντες ἀποβιασθῆτε, τούς δέ νεωτέρους ἀφίετε διώκειν: οὗτοι δέ <κατα>καινόντων: τοῦτο γάρ ἀσφαλέστατον νῦν ὡς ἐλαχίστους τῶν πολεμίων λιπεῖν. ἤν δέ νικῶμεν, ἔφη, ὅ πολλοῖς δή κρατοῦσι τήν τύχην ἀνέτρεψε, φυλάξασθαι δεῖ τό ἐφ' ἁρπαγήν τραπέσθαι: ὡς ὁ τοῦτο ποιῶν οὐκέτ' ἀνήρ ἐστιν, ἀλλά σκευοφόρος: καί ἔξεστι τῷ βουλομένῳ χρῆσθαι ἤδη τούτῳ ὡς ἀνδραπόδῳ. ἐκεῖνο δέ χρή γνῶναι ὅτι οὐδέν ἐστι κερδαλεώτερον τοῦ νικᾶν: ὁ γάρ κρατῶν ἅμα πάντα συνήρπακε, καί τούς ἄνδρας καί τάς γυναῖκας καί τά χρήματα καί πᾶσαν τήν χώραν. πρός ταῦτα τοῦτο μόνον ὁρᾶτε ὅπως τήν νίκην διασῳζώμεθα: ἐάν γάρ κρατηθῇ, καί αὐτός ὁ ἁρπάζων ἔχεται. καί τοῦτο ἅμα διώκοντες μέμνησθε, ἥκειν πάλιν ὡς ἐμέ ἔτι φάους ὄντος: ὡς σκότους γενομένου οὐδένα ἔτι προσδεξόμεθα. ταῦτ' εἰπών ἀπέπεμπεν εἰς τάς τάξεις ἑκάστους καί ἐκέλευεν ἅμα πορευομένους τοῖς αὑτοῦ ἕκαστον δεκαδάρχοις τά αὐτά σημαίνειν: ἐν μετώπῳ γάρ ἦσαν οἱ δεκάδαρχοι, ὥστε ἀκούειν: τούς δέ δεκαδάρχους τῇ δεκάδι ἕκαστον κελεύειν παραγγέλλειν. ἐκ τούτου προηγοῦντο μέν οἱ ὑρκάνιοι, αὐτός δέ τό μέσον ἔχων σύν τοῖς πέρσαις ἐπορεύετο: τούς δέ ἱππέας ἑκατέρωθεν, ὥσπερ εἰκός, παρέταξε. τῶν δέ πολεμίων, ἐπεί φῶς ἐγένετο, οἱ μέν ἐθαύμαζον τά ὁρώμενα, οἱ δ' ἐγίγνωσκον ἤδη, οἱ δ' ἤγγελλον, οἱ δ' ἐβόων, οἱ δ' ἔλυον ἵππους, οἱ δέ συνεσκευάζοντο, οἱ δ' ἐρρίπτουν τά ὅπλα ἀπό τῶν ὑποζυγίων, οἱ δ' ὡπλίζοντο, οἱ δ' ἀνεπήδων ἐπί τούς ἵππους, οἱ δ' ἐχαλίνουν, οἱ δέ τάς γυναῖκας ἀνεβίβαζον ἐπί τά ὀχήματα, οἱ δέ τά πλείστου ἄξια ἐλάμβανον ὡς διασωσόμενοι, οἱ δέ κατορύττοντες τά τοιαῦτα ἡλίσκοντο, οἱ δέ πλεῖστοι ἐς φυγήν ὥρμων: οἴεσθαι δέ δεῖ καί ἄλλα πολλά τε καί παντοδαπά ποιεῖν αὐτούς, πλήν ἐμάχετο οὐδείς, ἀλλ' ἀμαχητί ἀπώλλυντο. κροῖσος δέ ὁ λυδῶν βασιλεύς, ὡς θέρος ἦν, τάς τε γυναῖκας ἐν ταῖς ἁρμαμάξαις προαπεπέμψατο τῆς νυκτός, ὡς ἄν ῥᾷον πορεύοιντο κατά ψῦχος, καί αὐτός ἔχων τούς ἱππέας ἐπηκολούθει. καί τόν φρύγα τά αὐτά ποιῆσαί φασι τόν τῆς παρ' ἑλλήσποντον ἄρχοντα φρυγίας. ὡς δέ παρῄσθοντο τῶν φευγόντων καί καταλαμβανόντων αὐτούς, πυθόμενοι τό γιγνόμενον ἔφευγον δή καί αὐτοί ἀνά κράτος. τόν δέ τῶν καππαδοκῶν βασιλέα καί τόν τῶν ἀραβίων ἔτι ἐγγύς ὄντας καί ὑποστάντας ἀθωρακίστους κατακαίνουσιν οἱ ὑρκάνιοι. τό δέ πλεῖστον ἦν τῶν ἀποθανόντων ἀσσυρίων καί ἀραβίων: ἐν γάρ τῇ αὑτῶν ὄντες χώρᾳ ἀσυντονώτατα πρός τήν πορείαν εἶχον. οἱ μέν δή μῆδοι καί ὑρκάνιοι, οἷα δή εἰκός κρατοῦντας, τοιαῦτα ἐποίουν διώκοντες. ὁ δέ κῦρος τούς παρ' ἑαυτῷ ἱππέας καταλειφθέντας περιελαύνειν ἐκέλευε τό στρατόπεδον, καί εἴ τινας σύν ὅπλοις ἴδοιεν ἐξιόντας, κατακαίνειν: τοῖς δ' ὑπομένουσιν ἐκήρυξεν, ὁπόσοι τῶν πολεμίων στρατιωτῶν ἦσαν ἱππεῖς ἤ πελτασταί ἤ τοξόται, ἀποφέρειν τά ὅπλα συνδεδεμένα, τούς δέ ἵππους ἐπί ταῖς σκηναῖς καταλείπειν: ὅστις δέ ταῦτα μή ποιήσοι, αὐτίκα τῆς κεφαλῆς στερήσεσθαι: τάς δέ κοπίδας προχείρους ἔχοντες ἐν τάξει περιέστασαν. οἱ μέν δή τά ὅπλα ἔχοντες ἐρρίπτουν, ἀποφέροντες εἰς ἕν χωρίον ὅποι ἐκέλευε: καί ταῦτα μέν οἷς ἐπέταξεν ἔκαιον. ὁ δέ κῦρος ἐνενόησεν ὅτι ἦλθον μέν οὔτε σῖτα οὔτε ποτά ἔχοντες, ἄνευ δέ τούτων οὔτε στρατεύεσθαι δυνατόν οὔτ' ἄλλο ποιεῖν οὐδέν. σκοπῶν δ' ὅπως ἄν κάλλιστα καί τάχιστα ταῦτα γένοιτο, ἐνθυμεῖται ὅτι ἀνάγκη πᾶσι τοῖς στρατευομένοις εἶναί τινα ὅτῳ καί σκηνῆς μελήσει καί ὅπως τά ἐπιτήδεια παρεσκευασμένα τοῖς στρατιώταις εἰσιοῦσιν ἔσται. καί τοίνυν ἔγνω ὅτι τούτους εἰκός μάλιστα πάντων ἐν τῷ στρατοπέδῳ νῦν κατειλῆφθαι [ἦν] διά τό ἀμφί συσκευασίαν ἔχειν: ἐκήρυξε δή παρεῖναι τούς ἐπιτρόπους πάντας: εἰ δέ που μή εἴη ἐπίτροπος, τόν πρεσβύτατον ἀπό σκηνῆς: τῷ δέ ἀπειθοῦντι πάντα τά χαλεπά ἀνεῖπεν. οἱ δέ ὁρῶντες καί τούς δεσπότας πειθομένους ταχύ ἐπείθοντο. ἐπεί δέ παρεγένοντο, πρῶτον μέν ἐκέλευε καθίζεσθαι αὐτῶν ὅσοις ἐστί πλέον ἤ δυοῖν μηνοῖν ἐν τῇ σκηνῇ τά ἐπιτήδεια. ἐπεί δέ τούτους εἶδεν, αὖθις ἐκέλευσεν ὅσοις μηνός ἦν: ἐν τούτῳ σχεδόν πάντες ἐκαθίζοντο. ἐπεί δέ ταῦτα ἔμαθεν, εἶπεν ὧδε αὐτοῖς: ἄγετέ νυν, ἔφη, ὦ ἄνδρες, οἵ τινες ὑμῶν τά μέν κακά μισεῖτε, μαλακοῦ δέ τινος παρ' ἡμῶν βούλοισθ' ἄν τυγχάνειν, ἐπιμελήθητε προθύμως ὅπως διπλάσια ἐν τῇ σκηνῇ ἑκάστῃ σῖτα καί ποτά παρεσκευασμένα ᾖ ἤ τοῖς δεσπόταις καί τοῖς οἰκέταις καθ' ἡμέραν ἐποιεῖτε: καί τἆλλα δέ πάντα ὁπόσα καλήν δαῖτα παρέξει ἕτοιμα ποιεῖτε, ὡς αὐτίκα μάλα παρέσονται ὁπότεροι ἄν κρατῶσι, καί ἀξιώσουσιν ἔκπλεω ἔχειν πάντα τά ἐπιτήδεια. εὖ οὖν ἴστε ὅτι συμφέροι ἄν ὑμῖν ἀμέμπτως δέχεσθαι τούς ἄνδρας. οἱ μέν δή ταῦτ' ἀκούσαντες πολλῇ σπουδῇ τά παρηγγελμένα ἔπραττον: ὁ δέ συγκαλέσας τούς ταξιάρχους ἔλεξε τοιάδε: ἄνδρες φίλοι, γιγνώσκομεν ὅτι νῦν ἔξεστιν ἡμῖν προτέροις τῶν ἀπόντων συμμάχων ἀρίστου τυχεῖν καί τοῖς μάλιστα ἐσπουδασμένοις σίτοις καί ποτοῖς χρῆσθαι: ἀλλ' οὔ μοι δοκεῖ τοῦτ' ἄν τό ἄριστον πλέον ὠφελῆσαι ἡμᾶς ἤ τό τῶν συμμάχων ἐπιμελεῖς φανῆναι, οὐδ' ἄν αὕτη ἡ εὐωχία ἰσχυροτέρους τοσοῦτον ποιῆσαι ὅσον εἰ δυναίμεθα τούς συμμάχους προθύμους ποιεῖσθαι. εἰ δέ τῶν νυνί διωκόντων καί κατακαινόντων τούς ἡμετέρους πολεμίους καί μαχομένων, εἴ τις ἐναντιοῦται, τούτων δόξομεν οὕτως ἀμελεῖν ὥστε καί πρίν εἰδέναι πῶς πράττουσιν ἠριστηκότες φαίνεσθαι, ὅπως μή αἰσχροί μέν φανούμεθα, ἀσθενεῖς δ' ἐσόμεθα συμμάχων ἀποροῦντες. τό δέ τῶν κινδυνευόντων καί πονούντων ἐπιμεληθῆναι ὅπως εἰσιόντες τά ἐπιτήδεια ἕξουσιν, αὕτη ἄν ἡμᾶς ἡ θοίνη πλείω εὐφράνειεν, ὡς ἐγώ φημι, ἤ τό παραχρῆμα τῇ γαστρί χαρίσασθαι. ἐννοήσατε δ', ἔφη, ὡς εἰ μηδ' ἐκείνους αἰσχυντέον ἦν, οὐδ' ὥς ἡμῖν νῦν προσῆκεν οὔτε πλησμονῆς πω οὔτε μέθης: οὐ γάρ πω διαπέπρακται ἡμῖν ἅ βουλόμεθα, ἀλλ' αὐτά πάντα νῦν ἀκμάζει ἐπιμελείας δεόμενα. ἔχομεν γάρ ἐν τῷ στρατοπέδῳ πολεμίους πολλαπλασίους ἡμῶν αὐτῶν, καί τούτους λελυμένους: οὕς καί φυλάττεσθαι ἔτι προσήκει καί φυλάττειν, ὅπως ὦσι καί οἱ ποιήσοντες ἡμῖν τά ἐπιτήδεια: ἔτι δ' οἱ ἱππεῖς ἡμῖν ἄπεισι, φροντίδα παρέχοντες ποῦ εἰσι: κἄν ἔλθωσιν, εἰ παραμενοῦσιν. ὥστ', ὦ ἄνδρες, νῦν μοι δοκεῖ τοιοῦτον σῖτον ἡμᾶς προσφέρεσθαι δεῖν καί τοιοῦτον ποτόν ὁποῖον ἄν τις οἴεται μάλιστα σύμφορον εἶναι πρός τό μήτε ὕπνου μήτε ἀφροσύνης ἐμπίμπλασθαι. ἔτι δέ καί χρήματα πολλά ἐστιν ἐν τῷ στρατοπέδῳ, ὧν οὐκ ἀγνοῶ ὅτι δυνατόν ἡμῖν κοινῶν ὄντων τοῖς συγκατειληφόσι νοσφίσασθαι ὁπόσα ἄν βουλώμεθα: ἀλλ' οὔ μοι δοκεῖ τό λαβεῖν κερδαλεώτερον εἶναι τοῦ δικαίους φαινομένους ἐκείνοις τούτῳ πρίασθαι ἔτι μᾶλλον αὐτούς ἤ νῦν ἀσπάζεσθαι ἡμᾶς. δοκεῖ δέ μοι, ἔφη, καί τό νεῖμαι τά χρήματα, ἐπειδάν ἔλθωσι, μήδοις καί ὑρκανίοις καί τιγράνῃ ἐπιτρέψαι: καί ἤν τι μεῖον ἡμῖν δάσωνται, κέρδος ἡγεῖσθαι: διά γάρ τά κέρδη ἥδιον ἡμῖν παραμενοῦσι. τό μέν γάρ νῦν πλεονεκτῆσαι ὀλιγοχρόνιον ἄν τόν πλοῦτον ἡμῖν παράσχοι: τό δέ ταῦτα προεμένους ἐκεῖνα κτήσασθαι ὅθεν ὁ πλοῦτος φύεται, τοῦτο, ὡς ἐγώ δοκῶ, ἀεναώτερον ἡμῖν δύναιτ' ἄν τόν ὄλβον καί πᾶσι τοῖς ἡμετέροις παρέχειν. οἶμαι δ', ἔφη, καί οἴκοι ἡμᾶς τούτου ἕνεκα ἀσκεῖν καί γαστρός κρείττους εἶναι καί κερδέων ἀκαίρων, ἵν', εἴ ποτε δέοι, δυναίμεθα αὐτοῖς συμφόρως χρῆσθαι: ποῦ δ' ἄν ἐν μείζοσι τῶν νῦν παρόντων ἐπιδειξαίμεθ' ἄν τήν παιδείαν ἐγώ μέν οὐχ ὁρῶ. ὁ μέν οὕτως εἶπε. συνεῖπε δ' αὐτῷ ὑστάσπας ἀνήρ πέρσης τῶν ὁμοτίμων ὧδε: δεινόν γάρ τἄν εἴη, ὦ κῦρε, εἰ ἐν θήρᾳ μέν πολλάκις ἄσιτοι καρτεροῦμεν, ὅπως θηρίον τι ὑποχείριον ποιησώμεθα καί μάλα μικροῦ ἴσως ἄξιον: ὄλβον δέ ὅλον πειρώμενοι θηρᾶν εἰ ἐμποδών τι ποιησαίμεθα γενέσθαι ἡμῖν ἅ τῶν μέν κακῶν ἀνθρώπων ἄρχει, τοῖς δ' ἀγαθοῖς πείθεται, οὐκ ἄν πρέποντα ἡμῖν δοκοῦμεν ποιεῖν. ὁ μέν οὖν ὑστάσπας οὕτως εἶπεν: οἱ δ' ἄλλοι πάντες ταῦτα συνῄνουν. ὁ δέ κῦρος εἶπεν: ἄγε δή, ἔφη, ἐπειδή ὁμονοοῦμεν ταῦτα, πέμψατε ἀπό λόχου ἕκαστος πέντε ἄνδρας τῶν σπουδαιοτάτων: οὗτοι δέ περιιόντες, οὕς μέν ἄν ὁρῶσι πορσύνοντας τά ἐπιτήδεια, ἐπαινούντων: οὕς δ' ἄν ἀμελοῦντας, κολαζόντων ἀφειδέστερον ἤ ὡς δεσπόται. οὗτοι μέν δή ταῦτα ἐποίουν. τῶν δέ μήδων τινές ἤδη, οἱ μέν ἁμάξας προωρμημένας καταλαβόντες καί ἀποστρέψαντες προσήλαυνον μεστάς ὧν δεῖται στρατιά, οἱ δέ καί ἁρμαμάξας γυναικῶν τῶν βελτίστων τῶν μέν γνησίων, τῶν δέ καί παλλακίδων διά τό κάλλος συμπεριαγομένων, ταύτας εἰληφότες προσῆγον. πάντες γάρ ἔτι καί νῦν οἱ κατά τήν ἀσίαν στρατευόμενοι ἔχοντες τά πλείστου ἄξια στρατεύονται, λέγοντες ὅτι μᾶλλον μάχοιντ' ἄν εἰ τά φίλτατα παρείη: τούτοις γάρ φασιν ἀνάγκην εἶναι προθύμως ἀλέξειν. ἴσως μέν οὖν οὕτως ἔχει, ἴσως δέ καί ποιοῦσιν αὐτά τῇ ἡδονῇ χαριζόμενοι. ὁ δέ κῦρος θεωρῶν τά τῶν μήδων ἔργα καί ὑρκανίων ὥσπερ κατεμέμφετο καί αὑτόν καί τούς σύν αὐτῷ, εἰ οἱ ἄλλοι τοῦτον τόν χρόνον ἀκμάζειν τε μᾶλλον ἑαυτῶν ἐδόκουν καί προσκτᾶσθαί τι, αὐτοί δέ ἐν ἀργοτέρᾳ χώρᾳ ὑπομένειν. καί γάρ δή οἱ ἀπάγοντες καί ἀποδεικνύντες κύρῳ ἅ ἦγον πάλιν ἀπήλαυνον, μεταδιώκοντες τούς ἄλλους: ταῦτα γάρ σφίσιν ἔφασαν προστετάχθαι ποιεῖν ὑπό τῶν ἀρχόντων. δακνόμενος δή ὁ κῦρος ἐπί τούτοις ταῦτα μέν ὅμως κατεχώριζε: συνεκάλει δέ πάλιν τούς ταξιάρχους, καί στάς ὅπου ἔμελλον πάντες ἀκούσεσθαι τά βουλευόμενα λέγει τάδε. ὅτι μέν, ὦ ἄνδρες φίλοι, εἰ κατάσχοιμεν τά νῦν προφαινόμενα, μεγάλα μέν ἄν ἅπασι πέρσαις ἀγαθά γένοιτο, μέγιστα δ' ἄν εἰκότως ἡμῖν δι' ὧν πράττεται, πάντες οἶμαι γιγνώσκομεν: ὅπως δ' ἄν αὐτῶν ἡμεῖς κύριοι γιγνοίμεθα, μή αὐτάρκεις ὄντες κτήσασθαι αὐτά, εἰ μή ἔσται οἰκεῖον ἱππικόν πέρσαις τοῦτο ἐγώ οὐκέτι ὁρῶ. ἐννοεῖτε γάρ δή, ἔφη: ἔχομεν ἡμεῖς οἱ πέρσαι ὅπλα οἷς δοκοῦμεν <ἄν> τρέπεσθαι τούς πολεμίους ὁμόσε ἰόντες: καί δή τρεπόμενοι ποίους ἤ ἱππέας ἤ τοξότας ἤ πελταστάς ἄνευ ἵππων ὄντες δυναίμεθ' ἄν φεύγοντας ἤ λαβεῖν ἤ κατακανεῖν; τίνες δ' ἄν φοβοῖντο ἡμᾶς προσιόντες κακοῦν ἤ τοξόται ἤ ἀκοντισταί ἤ ἱππεῖς, εὖ εἰδότες ὅτι οὐδείς αὐτοῖς κίνδυνος ὑφ' ἡμῶν κακόν τι παθεῖν μᾶλλον ἤ ὑπό τῶν πεφυκότων δένδρων; εἰ δ' οὕτω ταῦτ' ἔχει, οὐκ εὔδηλον ὅτι οἱ νῦν παρόντες ἡμῖν ἱππεῖς νομίζουσι πάντα τά ὑποχείρια γιγνόμενα ἑαυτῶν εἶναι οὐχ ἧττον ἤ ἡμέτερα, ἴσως δέ νή δία καί μᾶλλον; νῦν μέν οὖν οὕτω ταῦτ' ἔχει κατ' ἀνάγκην. εἰ δ' ἡμεῖς ἱππικόν κτησαίμεθα μή χεῖρον τούτων, οὐ πᾶσιν ἡμῖν καταφανές ὅτι τούς τ' ἄν πολεμίους δυναίμεθα καί ἄνευ τούτων ποιεῖν ὅσαπερ νῦν σύν τούτοις, τούτους τε ἔχοιμεν ἄν τότε μετριώτερον πρός ἡμᾶς φρονοῦντας; ὁπότε γάρ παρεῖναι ἤ ἀπεῖναι βούλοιντο, ἧττον ἄν ἡμῖν μέλοι, εἰ αὐτοί ἄνευ τούτων ἀρκοῖμεν ἡμῖν αὐτοῖς. εἶεν: ταῦτα μέν δή οἶμαι οὐδείς ἄν ἀντιγνωμονήσειε, μή οὐχί τό πᾶν διαφέρειν περσῶν γενέσθαι οἰκεῖον ἱππικόν: ἀλλ' ἐκεῖνο ἴσως ἐννοεῖτε, πῶς ἄν τοῦτο γένοιτο. ἆρ' οὖν σκεψώμεθα, εἰ βουλοίμεθα καθιστάναι ἱππικόν, τί ἡμῖν ὑπάρχει καί τίνος ἐνδεῖ; οὐκοῦν ἵπποι μέν οὗτοι πολλοί ἐν τῷ στρατοπέδῳ κατειλημμένοι καί χαλινοί οἷς πείθονται καί τἆλλα ὅσα δεῖ ἵπποις ἔχουσι χρῆσθαι. ἀλλά μήν καί οἷς γε δεῖ ἄνδρα ἱππέα χρῆσθαι ἔχομεν, θώρακας μέν ἐρύματα τῶν σωμάτων, παλτά δέ οἷς καί μεθιέντες καί ἔχοντες χρῴμεθ' ἄν. τί δή τό λοιπόν; δῆλον ὅτι ἀνδρῶν δεῖ. οὐκοῦν τοῦτο μάλιστα ἔχομεν: οὐδέν γάρ οὕτως ἡμέτερόν ἐστιν ὡς ἡμεῖς ἡμῖν αὐτοῖς. ἀλλ' ἐρεῖ τις ἴσως ὅτι οὐκ ἐπιστάμεθα. μά δί' οὐδέ γάρ τούτων τῶν ἐπισταμένων νῦν πρίν μαθεῖν οὐδείς ἠπίστατο. ἀλλ' εἴποι ἄν τις ὅτι παῖδες ὄντες ἐμάνθανον. καί πότερα παῖδές εἰσι φρονιμώτεροι ὥστε μαθεῖν τά φραζόμενα καί δεικνύμενα ἤ ἄνδρες; πότεροι δέ ἅ ἄν μάθωσιν ἱκανώτεροι τῷ σώματι ἐκπονεῖν, οἱ παῖδες ἤ οἱ ἄνδρες; ἀλλά μήν σχολή γε ἡμῖν μανθάνειν ὅση οὔτε παισίν οὔτε ἄλλοις ἀνδράσιν: οὔτε γάρ τοξεύειν ἡμῖν μαθητέον ὥσπερ τοῖς παισί: προεπιστάμεθα γάρ τοῦτο: οὔτε μήν ἀκοντίζειν: ἐπιστάμεθα γάρ καί τοῦτο: ἀλλ' οὐδέ μήν ὥσπερ τοῖς ἄλλοις ἀνδράσι τοῖς μέν γεωργίαι ἀσχολίαν παρέχουσι, τοῖς δέ τέχναι, τοῖς δέ ἄλλα οἰκεῖα: ἡμῖν δέ στρατεύεσθαι οὐ μόνον σχολή ἀλλά καί ἀνάγκη. ἀλλά μήν οὐχ ὥσπερ ἄλλα πολλά τῶν πολεμικῶν χαλεπά μέν, χρήσιμα δέ: ἱππική δέ οὐκ ἐν ὁδῷ μέν ἡδίων ἤ αὐτοῖν τοῖν ποδοῖν πορεύεσθαι; ἐν δέ σπουδῇ οὐχ ἡδύ ταχύ μέν φίλῳ παραγενέσθαι, εἰ δέοι, ταχύ δέ, εἴτε ἄνδρα εἴτε θῆρα δέοι διώκεσθαι, καταλαβεῖν; ἐκεῖνο δέ οὐχί εὐπετές, τό ὅ τι ἄν δέῃ ὅπλον φέρειν τόν ἵππον τοῦτο συμφέρειν; οὔκουν ταὐτό γ' ἐστίν ἔχειν τε καί φέρειν. ὅ γε μήν μάλιστ' ἄν τις φοβηθείη, μή εἰ δεήσει ἐφ' ἵππου κινδυνεύειν ἡμᾶς πρότερον πρίν ἀκριβοῦν τό ἔργον τοῦτο, κἄπειτα μήτε πεζοί ἔτι ὦμεν μήτε πω ἱππεῖς ἱκανοί, ἀλλ' οὐδέ τοῦτο ἀμήχανον: ὅπου γάρ ἄν βουλώμεθα, ἐξέσται ἡμῖν πεζοῖς εὐθύς μάχεσθαι: οὐδέν γάρ τῶν πεζικῶν ἀπομαθησόμεθα ἱππεύειν μανθάνοντες. κῦρος μέν οὕτως εἶπε: χρυσάντας δέ συναγορεύων αὐτῷ ὧδε ἔλεξεν. ἀλλ' ἐγώ μέν, ἔφη, οὕτως ἐπιθυμῶ ἱππεύειν μαθεῖν ὡς νομίζω, ἤν ἱππεύς γένωμαι, ἄνθρωπος πτηνός ἔσεσθαι. νῦν μέν γάρ ἔγωγε ἀγαπῶ ἤν γ' ἐξ ἴσου τῳ θεῖν ὁρμηθείς ἀνθρώπων μόνον τῇ κεφαλῇ πρόσχω, κἄν θηρίον παραθέον ἰδών δυνασθῶ διατεινάμενος φθάσαι ὥστε ἀκοντίσαι ἤ τοξεῦσαι πρίν πάνυ πρόσω αὐτό γενέσθαι. ἤν δ' ἱππεύς γένωμαι, δυνήσομαι μέν ἄνδρα ἐξ ὄψεως μήκους καθαιρεῖν: δυνήσομαι δέ θηρία διώκων τά μέν ἐκ χειρός παίειν καταλαμβάνων, τά δέ ἀκοντίζειν ὥσπερ ἑστηκότα: [καί γάρ ἐάν ἀμφότερα ταχέα ᾖ, ὅμως δέ πλησίον γίγνηται ἀλλήλων, ὥσπερ τά ἑστηκότα ἐστίν.] ὧν δέ δή μάλιστα δοκῶ ζῴων, ἔφη, ἐζηλωκέναι ἱπποκενταύρους, εἰ ἐγένοντο ὥστε προβουλεύεσθαι μέν ἀνθρώπου φρονήσει, ταῖς δέ χερσί τό δέον παλαμᾶσθαι, ἵππου δέ τάχος ἔχειν καί ἰσχύν, ὥστε τό μέν φεῦγον αἱρεῖν, τό δ' ὑπομένον ἀνατρέπειν, οὔκουν πάντα κἀγώ ταῦτα ἱππεύς γενόμενος συγκομίζομαι πρός ἐμαυτόν; προνοεῖν μέν γε ἕξω πάντα τῇ ἀνθρωπίνῃ γνώμῃ, ταῖς δέ χερσίν ὁπλοφορήσω, διώξομαι δέ τῷ ἵππῳ, τόν δ' ἐναντίον ἀνατρέψω τῇ τοῦ ἵππου ῥύμῃ, ἀλλ' οὐ συμπεφυκώς δεδήσομαι ὥσπερ οἱ ἱπποκένταυροι: οὐκοῦν τοῦτό γε κρεῖττον ἤ συμπεφυκέναι. τούς μέν γάρ ἱπποκενταύρους οἶμαι ἔγωγε πολλοῖς μέν ἀπορεῖν τῶν ἀνθρώποις ηὑρημένων ἀγαθῶν ὅπως δεῖ χρῆσθαι, πολλῶν δέ τῶν ἵπποις πεφυκότων ἡδέων πῶς [αὐτῶν] χρή ἀπολαύειν. ἐγώ δέ ἤν ἱππεύειν μάθω, ὅταν μέν ἐπί τοῦ ἵππου γένωμαι, τά τοῦ ἱπποκενταύρου δήπου διαπράξομαι: ὅταν δέ καταβῶ, δειπνήσω καί ἀμφιέσομαι καί καθευδήσω ὥσπερ οἱ ἄλλοι ἄνθρωποι: ὥστε τί ἄλλο ἤ διαιρετός ἱπποκένταυρος καί πάλιν σύνθετος γίγνομαι; ἔτι δ', ἔφη, καί τοῖσδε πλεονεκτήσω τοῦ ἱπποκενταύρου: ὁ μέν γάρ δυοῖν ὀφθαλμοῖν ἑώρα τε καί δυοῖν ὤτοιν ἤκουεν: ἐγώ δέ τέτταρσι μέν ὀφθαλμοῖς τεκμαροῦμαι, τέτταρσι δέ ὠσίν αἰσθήσομαι: πολλά γάρ φασι καί ἵππον ἀνθρώπῳ τοῖς ὀφθαλμοῖς προορῶντα δηλοῦν, πολλά δέ τοῖς ὠσίν προακούοντα σημαίνειν. ἐμέ μέν οὖν, ἔφη, γράφε τῶν ἱππεύειν ὑπερεπιθυμούντων. νή τόν δί', ἔφασαν οἱ ἄλλοι πάντες, καί ἡμᾶς γε. ἐκ τούτου δή ὁ κῦρος λέγει: τί οὖν, ἔφη, ἐπεί σφόδρα ἡμῖν δοκεῖ ταῦτα, εἰ καί νόμον ἡμῖν αὐτοῖς ποιησαίμεθα αἰσχρόν εἶναι, οἷς ἄν ἵππους ἐγώ πορίσω, ἤν τις φανῇ πεζῇ ἡμῶν πορευόμενος, ἤν τε πολλήν ἤν τε ὀλίγην ὁδόν δέῃ διελθεῖν; ἵνα καί παντάπασιν ἱππο κενταύρους ἡμᾶς οἴωνται οἱ ἄνθρωποι εἶναι. ὁ μέν οὕτως ἐπήρετο, οἱ δέ πάντες συνῄνεσαν: ὥστ' ἔτι καί νῦν ἐξ ἐκείνου χρῶνται πέρσαι οὕτω, καί οὐδείς ἄν τῶν καλῶν κἀγαθῶν ἑκών ὀφθείη περσῶν οὐδαμῇ πεζός ἰών. οἱ μέν δή ἐν τούτοις τοῖς λόγοις ἦσαν. ἡνίκα δ' ἦν ἔξω μέσου ἡμέρας, προσήλαυνον μέν οἱ μῆδοι ἱππεῖς καί ὑρκάνιοι, ἵππους τε ἄγοντες αἰχμαλώτους καί ἄνδρας: ὅσοι γάρ τά ὅπλα παρεδίδοσαν, οὐ κατέκαινον: ἐπεί δέ προσήλασαν, πρῶτον μέν αὐτῶν ἐπυνθάνετο ὁ κῦρος εἰ σῶοι οἱ πάντες εἶεν αὐτῷ: ἐπεί δέ τοῦτ' ἔφασαν, ἐκ τούτου ἠρώτα τί ἔπραξαν. οἱ δέ διηγοῦντο ἅ τ' ἐποίησαν καί ὡς ἀνδρείως ἕκαστα . . ἐμεγαληγόρουν. ὁ δέ διήκουέ τε ἡδέως πάντων ἅ ἐβούλοντο λέγειν: ἔπειτα δέ καί ἐπῄνεσεν αὐτούς οὕτως: ἀλλά καί δῆλοί τοι, ἔφη, ἐστέ ὅτι ἄνδρες ἀγαθοί ἐγένεσθε: καί γάρ μείζους φαίνεσθε καί καλλίους καί γοργότεροι ἤ πρόσθεν ἰδεῖν. ἐκ δέ τούτου ἐπυνθάνετο ἤδη αὐτῶν καί ὁπόσην ὁδόν διήλασαν καί εἰ οἰκοῖτο ἡ χώρα. οἱ δ' ἔλεγον ὅτι καί πολλήν διελάσειαν καί πᾶσα οἰκοῖτο καί μεστή εἴη καί οἰῶν καί αἰγῶν καί βοῶν καί ἵππων καί σίτου καί πάντων ἀγαθῶν. δυοῖν ἄν, ἔφη, ἐπιμελητέον ἡμῖν εἴη, ὅπως τε κρείττους ἐσόμεθα τῶν ταῦτα ἐχόντων καί ὅπως αὐτοί μενοῦσιν: οἰκουμένη μέν γάρ χώρα πολλοῦ ἄξιον κτῆμα: ἐρήμη δ' ἀνθρώπων οὖσα ἐρήμη καί τῶν ἀγαθῶν γίγνεται. τούς μέν οὖν ἀμυνομένους, ἔφη, οἶδα ὅτι κατεκάνετε, ὀρθῶς ποιοῦντες: τοῦτο γάρ μάλιστα σῴζει τήν νίκην: τούς δέ παραδιδόντας αἰχμαλώτους ἠγάγετε: οὕς εἰ ἀφείημεν, τοῦτ' αὖ σύμφορον ἄν, ὡς ἐγώ φημι, ποιήσαιμεν: πρῶτον μέν γάρ νῦν οὐκ ἄν φυλάττεσθαι οὐδέ φυλάττειν ἡμᾶς τούτους δέοι, οὐδ' αὖ σιτοποιεῖν τούτοις: οὐ γάρ λιμῷ γε δήπου κατακανοῦμεν αὐτούς: ἔπειτα δέ τούτους ἀφέντες πλείοσιν αἰχμαλώτοις χρησόμεθα. ἤν γάρ κρατῶμεν τῆς χώρας, πάντες ἡμῖν οἱ ἐν αὐτῇ οἰκοῦντες αἰχμάλωτοι ἔσονται: μᾶλλον δέ τούτους ζῶντας ἰδόντες καί ἀφεθέντας μενοῦσιν οἱ ἄλλοι καί πείθεσθαι αἱρήσονται μᾶλλον ἤ μάχεσθαι. ἐγώ μέν οὖν οὕτω γιγνώσκω: εἰ δ' ἄλλο τις ὁρᾷ ἄμεινον, λεγέτω. οἱ δέ ἀκούσαντες συνῄνουν ταῦτα ποιεῖν. οὕτω δή ὁ κῦρος καλέσας τούς αἰχμαλώτους λέγει τοιάδε: ἄνδρες, ἔφη, νῦν τε ὅτι ἐπείθεσθε τάς ψυχάς περιεποιήσασθε, τοῦ τε λοιποῦ, ἤν οὕτω ποιῆτε, οὐδ' ὁτιοῦν καινόν ἔσται ὑμῖν ἀλλ' ἤ οὐχ ὁ αὐτός ἄρξει ὑμῶν ὅσπερ καί πρότερον: οἰκήσετε δέ τάς αὐτάς οἰκίας καί χώραν τήν αὐτήν ἐργάσεσθε καί γυναιξί ταῖς αὐταῖς συνοικήσετε καί παίδων τῶν ὑμετέρων ἄρξετε ὥσπερ νῦν: ἡμῖν μέντοι οὐ μαχεῖσθε οὐδέ ἄλλῳ οὐδενί: ἡνίκα δ' ἄν τις ὑμᾶς ἀδικῇ, ἡμεῖς ὑπέρ ὑμῶν μαχούμεθα. ὅπως δέ μηδ' ἐπαγγέλλῃ μηδείς ὑμῖν στρατεύειν, τά ὅπλα πρός ἡμᾶς κομίσατε: καί τοῖς μέν κομίζουσιν ἔσται εἰρήνη καί ἅ λέγομεν ἀδόλως: ὁπόσοι δ' ἄν τά πολεμικά μή ἀποφέρωσιν ὅπλα, ἐπί τούτους ἡμεῖς καί δή στρατευσόμεθα. ἐάν δέ τις ὑμῶν καί ἰών ὡς ἡμᾶς εὐνοϊκῶς καί πράττων τι καί διδάσκων φαίνηται, τοῦτον ἡμεῖς ὡς εὐεργέτην καί φίλον, οὐχ ὡς δοῦλον περιέψομεν. ταῦτ' οὖν, ἔφη, αὐτοί τε ἴστε καί τοῖς ἄλλοις διαγγέλλετε. ἤν δ' ἄρα, ἔφη, ὑμῶν βουλομένων ταῦτα μή πείθωνταί τινες, ἐπί τούτους ἡμᾶς ἄγετε, ὅπως ὑμεῖς ἐκείνων, μή ἐκεῖνοι ὑμῶν ἄρχωσιν. ὁ μέν δή ταῦτ' εἶπεν: οἱ δέ προσεκύνουν τε καί ὑπισχνοῦντο ταῦτα ποιήσειν. ἐπεί δ' ἐκεῖνοι ᾤχοντο, ὁ κῦρος εἶπεν: ὥρα δή, ὦ μῆδοι καί ἀρμένιοι, δειπνεῖν πᾶσιν ἡμῖν: παρεσκεύασται δέ ὑμῖν τά ἐπιτήδεια ὡς ἡμεῖς βέλτιστα ἐδυνάμεθα. ἀλλ' ἴτε καί ἡμῖν πέμπετε τοῦ πεποιημένου σίτου τόν ἥμισυν: ἱκανός δέ ἀμφοτέροις πεποίηται: ὄψον δέ μή πέμπετε μηδέ πιεῖν: ἱκανά γάρ ἔχομεν παρ' ἡμῖν αὐτοῖς παρεσκευασμένα. καί ὑμεῖς δέ, ὦ ὑρκάνιοι, ἔφη, διάγετε αὐτούς ἐπί τάς σκηνάς, τούς μέν ἄρχοντας ἐπί τάς μεγίστας, γιγνώσκετε δέ, τούς δ' ἄλλους ὡς ἄν δοκῇ κάλλιστα ἔχειν: καί αὐτοί δέ δειπνεῖτε ὅπουπερ ἥδιστον ὑμῖν: σῶαι μέν γάρ ὑμῖν καί ἀκέραιοι αἱ σκηναί: παρεσκεύασται δέ καί <ὑμῖν> ἐνθάδε ὥσπερ καί τούτοις. καί τοῦτο δέ ἴστε ἀμφότεροι ὅτι τά μέν ἔξω ὑμῖν ἡμεῖς νυκτοφυλακήσομεν, τά δ' ἐν ταῖς σκηναῖς αὐτοί ὁρᾶτε καί τά ὅπλα εὖ τίθεσθε: οἱ γάρ ἐν ταῖς σκηναῖς οὔπω φίλοι ἡμῖν. οἱ μέν δή μῆδοι καί οἱ ἀμφί τιγράνην ἐλοῦντο, καί, ἦν γάρ παρεσκευασμένα, [καί] ἱμάτια μεταλαβόντες ἐδείπνουν, καί οἱ ἵπποι αὐτοῖς εἶχον τά ἐπιτήδεια: καί τοῖς πέρσαις δέ ἔπεμπον τῶν ἄρτων τούς ἡμίσεις. ὄψον δέ οὐκ ἔπεμπον οὐδ' οἶνον, οἰόμενοι ἔχειν τούς ἀμφί κῦρον ἔτι ἄφθονα ταῦτα. ὁ δέ κῦρος [ταῦτα] ἔλεγεν ὄψον μέν τόν λιμόν, πιεῖν δ' ἀπό τοῦ παραρρέοντος ποταμοῦ. ὁ μέν οὖν κῦρος δειπνίσας τούς πέρσας, ἐπεί συνεσκότασε, κατά πεμπάδας καί κατά δεκάδας πολλούς αὐτῶν διέπεμψε καί ἐκέλευσε κύκλῳ τοῦ στρατοπέδου κρυπτεύειν, νομίζων ἅμα μέν φυλακήν ἔσεσθαι, ἄν τις ἔξωθεν προσίῃ, ἅμα δέ, ἄν τις ἔξω φέρων χρήματα ἀποδιδράσκῃ, ἁλώσεσθαι αὐτόν: καί ἐγένετο οὕτω: πολλοί μέν γάρ ἀπεδίδρασκον, πολλοί δέ ἑάλωσαν. ὁ δέ κῦρος τά μέν χρήματα τούς λαβόντας εἴα ἔχειν, τούς δέ ἀνθρώπους ἀποσφάξαι ἐκέλευσεν: ὥστε τοῦ λοιποῦ οὐδέ βουλόμενος ἄν ηὗρες ῥᾳδίως τόν νύκτωρ πορευόμενον. οἱ μέν δή πέρσαι οὕτω διῆγον: οἱ δέ μῆδοι καί ἔπινον καί εὐωχοῦντο καί ηὐλοῦντο καί πάσης εὐθυμίας ἐνεπίμπλαντο: πολλά γάρ καί τά τοιαῦτα ἥλω, ὥστε μή ἀπορεῖν ἔργου τούς ἐγρηγορότας. ὁ δέ κυαξάρης ὁ τῶν μήδων βασιλεύς τήν μέν νύκτα ἐν ᾗ ἐξῆλθεν ὁ κῦρος αὐτός τε ἐμεθύσκετο μεθ' ὧνπερ ἐσκήνου ὡς ἐπ' εὐτυχίᾳ, καί τούς ἄλλους δέ μήδους ᾤετο παρεῖναι ἐν τῷ στρατοπέδῳ πλήν ὀλίγων, ἀκούων θόρυβον πολύν: οἱ γάρ οἰκέται τῶν μήδων, ἅτε τῶν δεσποτῶν ἀπεληλυθότων, ἀνειμένως ἔπινον καί ἐθορύβουν, ἄλλως τε καί ἐκ τοῦ ἀσσυρίου στρατεύματος καί οἶνον καί ἄλλα πολλά εἰληφότες. ἐπεί δέ ἡμέρα ἐγένετο, καί ἐπί θύρας οὐδείς ἧκε πλήν οἵπερ καί συνεδείπνουν, καί τό στρατόπεδον ἤκουε κενόν εἶναι τῶν μήδων καί τῶν ἱππέων, καί ἑώρα, ἐπειδή ἐξῆλθεν, οὕτως ἔχοντα, ἐνταῦθα δή ἐβριμοῦτό τε τῷ κύρῳ καί τοῖς μήδοις τῷ καταλιπόντας αὐτόν ἔρημον οἴχεσθαι, καί εὐθύς, ὥσπερ λέγεται ὠμός εἶναι καί ἀγνώμων, τῶν παρόντων κελεύει τινά λαβόντα τούς ἑαυτοῦ ἱππέας πορεύεσθαι ὡς τάχιστα ἐπί τό ἀμφί κῦρον στράτευμα καί λέγειν τάδε. ὤιμην μέν ἔγωγε, οὐδ' ἄν σέ, ὦ κῦρε, περί ἐμοῦ οὕτως ἀπρονοήτως βουλεῦσαι, εἰ δέ κῦρος οὕτω γιγνώσκοι, οὐκ ἄν ὑμᾶς, ὦ μῆδοι, ἐθελῆσαι οὕτως ἔρημον ἐμέ καταλιπεῖν. καί νῦν, ἄν μέν κῦρος βούληται, εἰ δέ μή, ὑμεῖς γε τήν ταχίστην πάρεστε. ταῦτα δή ἐπέστειλεν. ὁ δέ ταττόμενος πορεύεσθαι ἔφη: καί πῶς, ὦ δέσποτα, ἐγώ εὑρήσω ἐκείνους; πῶς δέ κῦρος, ἔφη, καί οἱ σύν αὐτῷ ἐφ' οὕς ἐπορεύοντο; ὅτι νή δί', ἔφη, ἀκούω ἀφεστηκότας τῶν πολεμίων ὑρκανίους τινάς καί ἐλθόντας δεῦρο οἴχεσθαι ἡγουμένους αὐτῷ. ἀκούσας δέ ταῦτα ὁ κυαξάρης πολύ μᾶλλον ἔτι τῷ κύρῳ ὠργίζετο τῷ μηδ' εἰπεῖν αὐτῷ ταῦτα, καί πολλῇ σπουδῇ μᾶλλον ἔπεμπεν ἐπί τούς μήδους, ὡς ψιλώσων αὐτόν, καί ἰσχυρότερον ἔτι ἤ πρόσθεν τοῖς μήδοις ἀπειλῶν ἀπεκάλει, καί τῷ πεμπομένῳ δέ ἠπείλει, εἰ μή ἰσχυρῶς ταῦτα ἀπαγγέλλοι. ὁ μέν δή πεμπόμενος ἐπορεύετο ἔχων τούς ἑαυτοῦ ἱππέας ὡς ἑκατόν, ἀνιώμενος ὅτι οὐ καί αὐτός τότε ἐπορεύθη μετά τοῦ κύρου. ἐν δέ τῇ ὁδῷ πορευόμενοι διασχισθέντες τρίβῳ τινί ἐπλανῶντο, καί οὐ πρόσθεν ἀφίκοντο ἐπί τό φίλιον στράτευμα πρίν ἐντυχόντες ἀποχωροῦσί τισι τῶν ἀσσυρίων ἠνάγκασαν αὐτούς ἡγεῖσθαι: καί οὕτως ἀφικνοῦνται τά πυρά κατιδόντες ἀμφί μέσας πως νύκτας. ἐπεί δέ ἐγένοντο πρός τῷ στρατοπέδῳ, οἱ φύλακες, ὥσπερ εἰρημένον ἦν ὑπό κύρου, οὐκ εἰσέφρηκαν αὐτούς πρό ἡμέρας. ἐπεί δέ ἡμέρα ὑπέφαινε, πρῶτον μέν τούς μάγους καλέσας ὁ κῦρος τά τοῖς θεοῖς νομιζόμενα ἐπί τοῖς τοιούτοις ἀγαθοῖς ἐξαιρεῖσθαι ἐκέλευε. καί οἱ μέν ἀμφί ταῦτα εἶχον: ὁ δέ συγκαλέσας τούς ὁμοτίμους εἶπεν: ἄνδρες, ὁ μέν θεός προφαίνει πολλά κἀγαθά: ἡμεῖς δέ οἱ πέρσαι ἐν τῷ παρόντι ὀλίγοι ἐσμέν ὡς ἐγκρατεῖς εἶναι αὐτῶν. εἴτε γάρ ὁπόσα ἄν προσεργασώμεθα, μή φυλάξομεν, πάλιν ταῦτα ἀλλότρια ἔσται: εἴτε καταλείψομέν τινας ἡμῶν αὐτῶν φύλακας ἐπί τοῖς ἐφ' ἡμῖν γιγνομένοις, αὐτίκα οὐδεμίαν ἰσχύν ἔχοντες ἀναφανούμεθα. δοκεῖ οὖν μοι ὡς τάχιστα ἰέναι τινά ὑμῶν εἰς πέρσας καί διδάσκειν ἅπερ ἐγώ λέγω, καί κελεύειν ὡς τάχιστα ἐπιπέμπειν στράτευμα, εἴπερ ἐπιθυμοῦσι πέρσαι τήν ἀρχήν τῆς ἀσίας αὐτοῖς καί τήν κάρπωσιν γενέσθαι. ἴθι μέν οὖν σύ, ἔφη, ὁ πρεσβύτατος, καί ἰών ταῦτα λέγε, καί ὅτι οὕς ἄν πέμπωσι στρατιώτας, ἐπειδάν ἔλθωσι παρ' ἐμέ, ἐμοί μελήσει περί τροφῆς αὐτοῖς. ἅ δ' ἔχομεν ἡμεῖς, ὁρᾷς μέν αὐτός, κρύπτε δέ τούτων μηδέν, ὅ τι δέ τούτων ἐγώ πέμπων εἰς πέρσας καλῶς καί νομίμως ποιοίην ἄν τά μέν πρός τούς θεούς τόν πατέρα ἐρώτα, τά δέ πρός τό κοινόν τάς ἀρχάς. πεμψάντων δέ καί ὀπτῆρας ὧν πράττομεν καί φραστῆρας ὧν ἐρωτῶμεν. καί σύ μέν, ἔφη, συσκευάζου καί τόν λόχον προπομπόν ἄγε. ἐκ τούτου δέ καί τούς μήδους ἐκάλει, καί ἅμα ὁ παρά τοῦ κυαξάρου ἄγγελος παρίσταται, καί ἐν πᾶσι τήν τε πρός κῦρον ὀργήν καί τάς πρός μήδους ἀπειλάς αὐτοῦ ἔλεγε: καί τέλος εἶπεν ὅτι ἀπιέναι μήδους κελεύει, καί εἰ κῦρος μένειν βούλεται. οἱ μέν οὖν μῆδοι ἀκούσαντες τοῦ ἀγγέλου ἐσίγησαν, ἀποροῦντες μέν πῶς χρή καλοῦντος ἀπειθεῖν, φοβούμενοι δέ πῶς χρή ἀπειλοῦντι ὑπακοῦσαι, ἄλλως τε καί εἰδότες τήν ὠμότητα αὐτοῦ. ὁ δέ κῦρος εἶπεν: ἀλλ' ἐγώ, ὦ ἄγγελέ τε καί μῆδοι, οὐδέν, ἔφη, θαυμάζω εἰ κυαξάρης, πολλούς μέν πολεμίους τότ' ἰδών, ἡμᾶς δέ οὐκ εἰδώς ὅ τι πράττομεν, ὀκνεῖ περί τε ἡμῶν καί περί αὑτοῦ: ἐπειδάν δέ αἴσθηται πολλούς μέν τῶν πολεμίων ἀπολωλότας, πάντας δέ ἀπεληλαμένους, πρῶτον μέν παύσεται φοβούμενος, ἔπειτα γνώσεται, ὅτι οὐ νῦν ἔρημος γίγνεται, ἡνίκα οἱ φίλοι αὐτοῦ τούς ἐκείνου ἐχθρούς ἀπολ λύουσιν. ἀλλά μήν μέμψεώς γε πῶς ἐσμέν ἄξιοι, εὖ τε ποιοῦντες ἐκεῖνον καί οὐδέ ταῦτα αὐτοματίσαντες; ἀλλ' ἐγώ μέν ἐκεῖνον ἔπεισα ἐᾶσαί με λαβόντα ὑμᾶς ἐξελθεῖν: ὑμεῖς δέ οὐχ ὡς ἐπιθυμοῦντες τῆς ἐξόδου ἠρωτήσατε εἰ ἐξίοιτε καί νῦν δεῦρο ἥκετε, ἀλλ' ὑπ' ἐκείνου κελευσθέντες ἐξιέναι ὅτῳ ὑμῶν μή ἀχθομένῳ εἴη. καί ἡ ὀργή οὖν αὕτη σάφ' οἶδα ὑπό τε τῶν ἀγαθῶν πεπανθήσεται καί σύν τῷ φόβῳ λήγοντι ἄπεισι. νῦν μέν οὖν, ἔφη, σύ τε, ὦ ἄγγελε, ἀνάπαυσαι, ἐπεί καί πεπόνηκας, ἡμεῖς τε, ὦ πέρσαι, ἐπεί προσδεχόμεθα πολεμίους ἤτοι μαχουμένους γε ἤ πεισομένους παρέσεσθαι, ταχθῶμεν ὡς κάλλιστα: οὕτω γάρ ὁρωμένους εἰκός πλέον προανύτειν ὧν χρῄζομεν. σύ δ', ἔφη, ὁ τῶν ὑρκανίων ἄρχων, ὑπόμεινον προστάξας τοῖς ἡγεμόσι τῶν σῶν στρατιωτῶν ἐξοπλίζειν αὐτούς. ἐπεί δέ ταῦτα ποιήσας ὁ ὑρκάνιος προσῆλθε, λέγει ὁ κῦρος: ἐγώ δέ, ἔφη, ὦ ὑρκάνιε, ἥδομαι αἰσθανόμενος ὅτι οὐ μόνον φιλίαν ἐπιδεικνύμενος πάρει, ἀλλά καί ξύνεσιν φαίνῃ μοι ἔχειν. καί νῦν ὅτι συμφέρει ἡμῖν ταὐτά δῆλον: ἐμοί τε γάρ πολέμιοι ἀσσύριοι, σοί τε νῦν ἔτι ἐχθίονές εἰσιν ἤ ἐμοί: οὕτως οὖν ἡμῖν ἀμφοτέροις βουλευτέον ὅπως τῶν μέν νῦν παρόντων μηδείς ἀποστατήσει ἡμῖν συμμάχων, ἄλλους δέ, ἄν δυνώμεθα, προσληψόμεθα. τοῦ δέ μήδου ἤκουες ἀποκαλοῦντος τούς ἱππέας: εἰ δ' οὗτοι ἀπίασιν, ἡμεῖς μόνοι οἱ πεζοί μενοῦμεν. οὕτως οὖν δεῖ ποιεῖν ἐμέ καί σέ ὅπως ὁ ἀπο καλῶν οὗτος καί αὐτός μένειν παρ' ἡμῖν βουλήσεται. σύ μέν οὖν εὑρών σκηνήν δός αὐτῷ ὅπου κάλλιστα διάξει πάντα τά δέοντα ἔχων: ἐγώ δ' αὖ πειράσομαι αὐτῷ ἔργον τι προστάξαι ὅπερ αὐτός ἥδιον πράξει ἤ ἄπεισι: καί διαλέγου δέ αὐτῷ ὁπόσα ἐλπίς γενέσθαι ἀγαθά πᾶσι τοῖς φίλοις, ἄν ταῦτ' εὖ γένηται: ποιήσας μέντοι ταῦτα ἧκε πάλιν παρ' ἐμέ. ὁ μέν δή ὑρκάνιος τόν μῆδον ᾤχετο ἄγων ἐπί σκηνήν: ὁ δ' εἰς πέρσας ἰών παρῆν συνεσκευασμένος: ὁ δέ κῦρος αὐτῷ ἐπέστελλε πρός μέν πέρσας λέγειν ἅ καί πρόσθεν ἐν τῷ λόγῳ δεδήλωται, κυαξάρῃ δέ ἀποδοῦναι τά γράμματα. ἀναγνῶναι δέ σοι καί τά ἐπιστελλόμενα, ἔφη, βούλομαι, ἵνα εἰδώς αὐτά ὁμολογῇς, ἄν τί σε πρός ταῦτα ἐρωτᾷ. ἐνῆν δέ ἐν τῇ ἐπιστολῇ τάδε. κῦρος κυαξάρῃ χαίρειν. ἡμεῖς σε οὔτε ἔρημον κατελίπομεν: οὐδείς γάρ, ὅταν ἐχθρῶν κρατῇ, τότε φίλων ἔρημος γίγνεται: οὐδέ μήν ἀποχωροῦντές γέ σε οἰόμεθα ἐν κινδύνῳ καθιστάναι: ἀλλά ὅσῳ πλέον ἀπέχομεν, τοσούτῳ πλέονά σοι τήν ἀσφάλειαν ποιεῖν νομίζομεν: οὐ γάρ οἱ ἐγγύτατα τῶν φίλων καθήμενοι μάλιστα τοῖς φίλοις τήν ἀσφάλειαν παρέχουσιν, ἀλλ' οἱ τούς ἐχθρούς μήκιστον ἀπελαύνοντες μᾶλλον τούς φίλους ἐν ἀκινδύνῳ καθιστᾶσι. σκέψαι δέ οἵῳ ὄντι μοι περί σέ οἷος ὤν περί ἐμέ ἔπειτά μοι μέμφῃ. ἐγώ μέν γέ σοι ἤγαγον συμμάχους, οὐχ ὅσους σύ ἔπεισας, ἀλλ' ὁπόσους ἐγώ πλείστους ἐδυνάμην: σύ δέ μοι ἔδωκας μέν ἐν τῇ φιλίᾳ ὄντι ὅσους πεῖσαι δυνασθείην: νῦν δ' ἐν τῇ πολεμίᾳ ὄντος οὐ τόν θέλοντα ἀλλά πάντας ἀποκαλεῖς. τοιγαροῦν τότε μέν ᾠόμην ἀμφοτέροις ὑμῖν χάριν ὀφείλειν: νῦν δέ σύ με ἀναγκάζεις σοῦ μέν ἐπιλαθέσθαι, τοῖς δέ ἀκολουθήσασι πειρᾶσθαι πᾶσαν τήν χάριν ἀποδιδόναι. οὐ μέντοι ἔγωγε σοί ὅμοιος δύναμαι γενέσθαι, ἀλλά καί νῦν πέμπων ἐπί στράτευμα εἰς πέρσας ἐπιστέλλω, ὁπόσοι ἄν ἴωσιν ὡς ἐμέ, ἤν τι σύ αὐτῶν δέῃ πρίν ἡμᾶς ἐλθεῖν, σοί ὑπάρχειν, οὐχ ὅπως ἄν θέλωσιν, ἀλλ' ὅπως ἄν σύ βούλῃ χρῆσθαι αὐτοῖς. συμβουλεύω δέ σοι καίπερ νεώτερος ὤν μή ἀφαιρεῖσθαι ἅ ἄν δῷς, ἵνα μή σοι ἀντί χαρίτων ἔχθραι ὀφείλωνται, μηδ' ὅταν τινά βούλῃ πρός σέ ταχύ ἐλθεῖν, ἀπειλοῦντα μεταπέμπεσθαι, μηδέ φάσκοντα ἔρημον εἶναι ἅμα πολλοῖς ἀπειλεῖν, ἵνα μή διδάσκῃς αὐτούς σοῦ μή φροντίζειν. ἡμεῖς δέ πειρασόμεθα παρεῖναι, ὅταν τάχιστα διαπραξώμεθα ἅ σοί τ' ἄν καί ἡμῖν νομίζομεν πραχθέντα κοινά γενέσθαι ἀγαθά. ἔρρωσο. ταύτην αὐτῷ ἀπόδος καί ὅ τι ἄν σε τούτων ἐρωτᾷ, ᾗ γέγραπται σύμφαθι. καί γάρ ἐγώ ἐπιστέλλω σοι περί περσῶν ᾗπερ γέγραπται. τούτῳ μέν οὕτως εἶπε, καί δούς τήν ἐπιστολήν ἀπέπεμπε, προσεντειλάμενος οὕτω σπεύδειν ὥσπερ οἶδεν ὅτι συμφέρει ταχύ παρεῖναι. ἐκ τούτου δέ ἑώρα μέν ἐξωπλισμένους ἤδη πάντας καί τούς μήδους καί τούς ὑρκανίους καί τούς ἀμφί τιγράνην: καί οἱ πέρσαι δέ ἐξωπλισμένοι ἦσαν: ἤδη δέ τινες τῶν προσχώρων καί ἵππους ἀπῆγον καί ὅπλα ἀπέφερον. ὁ δέ τά μέν παλτά ὅπουπερ τούς πρόσθεν καταβάλλειν ἐκέλευσε, καί ἔκαιον οἷς τοῦτο ἔργον ἦν ὁπόσων μή αὐτοί ἐδέοντο: τούς δ' ἵππους ἐκέλευε φυλάττειν μένοντας τούς ἀγαγόντας ἕως ἄν τι σημανθῇ αὐτοῖς: τούς δέ ἄρχοντας τῶν ἱππέων καί ὑρκανίων καλέσας τοιάδε ἔλεξεν. ἄνδρες φίλοι τε καί σύμμαχοι, μή θαυμάζετε ὅτι πολλάκις ὑμᾶς συγκαλῶ: καινά γάρ ἡμῖν ὄντα τά παρόντα πολλά αὐτῶν ἐστιν ἀσύντακτα: ἅ δ' ἄν ἀσύντακτα ᾖ, ἀνάγκη ταῦτα ἀεί πράγματα παρέχειν, ἕως ἄν χώραν λάβῃ. καί νῦν ἔστι μέν ἡμῖν πολλά τά αἰχμάλωτα χρήματα, καί ἄνδρες ἐπ' αὐτοῖς: διά δέ τό μήτε ἡμᾶς εἰδέναι ποῖα τούτων ἑκάστου ἐστίν ἡμῶν, μήτε τούτους εἰδέναι ὅστις ἑκάστῳ αὑτῶν δεσπότης, περαίνοντας μέν δή τά δέοντα οὐ πάνυ ἔστιν ὁρᾶν αὐτῶν πολλούς, ἀποροῦντας δέ ὅ τι χρή ποιεῖν σχεδόν πάντας. ὡς οὖν μή οὕτως ἔχῃ, διορίσατε αὐτά: καί ὅστις μέν ἔλαβε σκηνήν ἔχουσαν ἱκανά καί σῖτα καί ποτά καί τούς ὑπηρετήσοντας καί στρωμνήν καί ἐσθῆτα καί τἆλλα οἷς οἰκεῖται σκηνή καλῶς στρατιωτική, ἐνταῦθα μέν οὐδέν ἄλλο δεῖ προσγενέσθαι ἤ τόν λαβόντα εἰδέναι ὅτι τούτων ὡς οἰκείων ἐπιμέλεσθαι δεῖ: ὅστις δ' εἰς ἐνδεόμενά του κατεσκήνωσε, τούτοις ὑμεῖς σκεψάμενοι τό ἐλλεῖπον ἐκπληρώσατε, πολλά δέ καί τά περιττά οἶδ' ὅτι ἔσται: πλείω γάρ ἅπαντα ἤ κατά τό ἡμέτερον πλῆθος εἶχον οἱ πολέμιοι. ἦλθον δέ πρός ἐμέ καί χρημάτων ταμίαι, οἵ τε τοῦ ἀσσυρίων βασιλέως καί ἄλλων δυναστῶν, οἵ ἔλεγον ὅτι χρυσίον εἴη παρά σφίσιν ἐπίσημον, δασμούς τινας λέγοντες. καί ταῦτα οὖν κηρύττετε πάντα ἀποφέρειν πρός ὑμᾶς ὅπου ἄν καθέζησθε: καί φόβον ἐπιτίθεσθε τῷ μή ποιοῦντι τό παραγγελλόμενον: ὑμεῖς δέ διάδοτε λαβόντες ἱππεῖ μέν τό διπλοῦν, πεζῷ δέ τό ἁπλοῦν, ἵνα ἔχητε, ἤν τινος προσδέησθε, καί ὅτου ὠνήσεσθε. τήν δ' ἀγοράν τήν οὖσαν ἐν τῷ στρατοπέδῳ κηρυξάτω μέν ἤδη, ἔφη, μή ἀδικεῖν μηδένα, πωλεῖν δέ τούς καπήλους ὅ τι ἔχει ἕκαστος πράσιμον, καί ταῦτα διαθεμένους ἄλλα ἄγειν, ὅπως <εὖ> οἰκῆται ἡμῖν τό στρατόπεδον. ταῦτα μέν ἐκήρυττον εὐθύς. οἱ δέ μῆδοι καί ὑρκάνιοι εἶπον ὧδε: καί πῶς ἄν, ἔφασαν, ἡμεῖς ἄνευ σοῦ καί τῶν σῶν διανέμοιμεν ταῦτα; ὁ δ' αὖ κῦρος πρός τοῦτον τόν λόγον ὧδε προσηνέχθη: ἦ γάρ οὕτως, ἔφη, ὦ ἄνδρες, γιγνώσκετε ὡς ὅ τι ἄν δέῃ πραχθῆναι, ἐπί πᾶσι πάντας ἡμᾶς δεήσει παρεῖναι, καί οὔτε ἐγώ ἀρκέσω πράττων τι πρό ὑμῶν ὅ τι ἄν δέῃ, οὔτε ὑμεῖς πρό ἡμῶν; καί πῶς ἄν ἄλλως πλείω μέν πράγματα ἔχοιμεν, μείω δέ διαπραττοίμεθα ἤ οὕτως; ἀλλ' ὁρᾶτε, ἔφη: ἡμεῖς μέν γάρ διεφυλάξαμέν τε ὑμῖν τάδε, καί ὑμεῖς ἡμῖν πιστεύετε καλῶς διαπεφυλάχθαι: ὑμεῖς δ' αὖ διανείματε, καί ἡμεῖς πιστεύσομεν ὑμῖν καλῶς διανενεμηκέναι. καί ἄλλο δέ τι αὖ ἡμεῖς πειρασόμεθα κοινόν ἀγαθόν πράττειν. ὁρᾶτε γάρ δή, ἔφη, νυνί πρῶτον ἵπποι ὅσοι ἡμῖν πάρεισιν, οἱ δέ προσάγονται: τούτους οὖν εἰ μέν ἐάσομεν ἀναμβάτους, ὠφελήσουσι μέν οὐδέν ἡμᾶς, πράγματα δέ παρέξουσιν ἐπιμέλεσθαι: ἤν δέ ἱππέας ἐπ' αὐτούς καταστήσωμεν, ἅμα πραγμάτων τε ἀπαλλαξόμεθα καί ἰσχύν ἡμῖν αὐτοῖς προσθησόμεθα. εἰ μέν οὖν ἄλλους ἔχετε οἷστισιν ἄν δοίητε αὐτούς, μεθ' ὧν ἄν καί κινδυνεύοιτε ἥδιον, εἴ τι δέοι, ἤ μεθ' ἡμῶν, ἐκείνοις δίδοτε: εἰ μέντοι ἡμᾶς βούλεσθε παραστάτας μάλιστα ἔχειν ἡμῖν αὐτούς δότε. καί γάρ νῦν ὅτε ἄνευ ἡμῶν προσελάσαντες ἐκινδυνεύετε, πολύν μέν φόβον ἡμῖν παρείχετε μή τι πάθητε, μάλα δέ αἰσχύνεσθαι ἡμᾶς ἐποιήσατε ὅτι οὐ παρῆμεν ὅπουπερ ὑμεῖς: ἤν δέ λάβωμεν τούς ἵππους, ἑψόμεθα ὑμῖν. κἄν μέν δοκῶμεν ὠφελεῖν πλέον ἀπ' αὐτῶν συναγωνιζόμενοι, οὕτω προθυμίας οὐδέν ἐλλείψομεν: ἤν δέ πεζοί γενόμενοι δοκῶμεν καιριωτέρως ἄν παρεῖναι, τό τε καταβῆναι ἐν μέσῳ καί εὐθύς πεζοί ὑμῖν παρεσόμεθα: τούς δ' ἵππους μηχανησόμεθα οἷς ἄν παραδοίημεν. ὁ μέν οὕτως ἔλεξεν: οἱ δέ ἀπεκρίναντο: ἀλλ' ἡμεῖς μέν, ὦ κῦρε, οὔτ' ἄνδρας ἔχομεν οὕς ἀναβιβάσαιμεν ἄν ἐπί τούτους τούς ἵππους, οὔτ' εἰ εἴχομεν, σοῦ ταῦτα βουλομένου ἄλλο ἄν ἀντί τούτων ᾑρούμεθα. καί νῦν, ἔφασαν, τούτους λαβών ποίει ὅπως ἄριστόν σοι δοκεῖ εἶναι. ἀλλά δέχομαί τε, ἔφη, καί ἀγαθῇ τύχῃ ἡμεῖς τε ἱππεῖς γενοίμεθα καί ὑμεῖς διέλοιτε τά κοινά. πρῶτον μέν οὖν τοῖς θεοῖς, ἔφη, ἐξαιρεῖτε ὅ τι ἄν οἱ μάγοι ἐξηγῶνται: ἔπειτα δέ καί κυαξάρῃ ἐκλέξασθε ὁποῖ' ἄν οἴεσθε αὐτῷ μάλιστα χαρίζεσθαι. καί οἵ γελάσαντες εἶπον ὅτι γυναῖκας ἐξαιρετέον εἴη. γυναῖκάς τε τοίνυν ἐξαιρεῖτε, ἔφη, καί ἄλλο ὅ τι ἄν δοκῇ ὑμῖν. ἐπειδάν δ' ἐκείνῳ ἐξέλητε, τούς ἐμοί, ὦ ὑρκάνιοι, ἐθελουσίους τούτους ἐπισπομένους πάντας ἀμέμπτους ποιεῖτε εἰς δύναμιν. ὑμεῖς δ' αὖ, ὦ μῆδοι, τούς πρώτους συμμάχους γενομένους τιμᾶτε τούτους, ὅπως εὖ βεβουλεῦσθαι ἡγήσωνται ἡμῖν φίλοι γενόμενοι. νείματε δέ πάντων τό μέρος καί τῷ παρά κυαξάρου ἥκοντι αὐτῷ τε καί τοῖς μετ' αὐτοῦ: καί συνδιαμένειν δέ παρακαλεῖτε, ὡς ἐμοί τοῦτο συνδοκοῦν, ἵνα καί κυαξάρῃ μᾶλλον εἰδώς περί ἑκάστου ἀπαγγείλῃ τά ὄντα. πέρσαις δ', ἔφη, τοῖς μετ' ἐμοῦ, ὅσα ἄν περιττά γένηται ὑμῶν καλῶς κατεσκευασμένων, ταῦτα ἀρκέσει: καί γάρ, ἔφη, μάλα πως ἡμεῖς οὐκ ἐν χλιδῇ τεθράμμεθα ἀλλά χωριτικῶς, ὥστε ἴσως ἄν ἡμῶν καταγελάσαιτε, εἴ τι σεμνόν ἡμῖν περιτεθείη, ὥσπερ, ἔφη, οἶδ' ὅτι πολύν ὑμῖν γέλωτα παρέξομεν καί ἐπί τῶν ἵππων καθήμενοι, οἶμαι δ', ἔφη, καί ἐπί τῆς γῆς καταπίπτοντες. ἐκ τούτου οἱ μέν ᾖσαν ἐπί τήν διαίρεσιν, μάλα ἐπί τῷ ἱππικῷ γελῶντες: ὁ δέ τούς ταξιάρχους καλέσας ἐκέλευσε τούς ἵππους λαμβάνειν καί τά τῶν ἵππων σκεύη καί τούς ἱπποκόμους, καί ἀριθμήσαντας <δια>λαβεῖν κληρωσαμένους εἰς τάξιν ἴσους ἑκάστοις. αὖθις δέ ὁ κῦρος ἀνειπεῖν ἐκέλευσεν, εἴ τις εἴη ἐν τῷ ἀσσυρίων ἤ σύρων ἤ ἀραβίων στρατεύματι ἀνήρ δοῦλος ἤ μήδων ἤ περσῶν ἤ βακτρίων ἤ καρῶν ἤ κιλίκων ἤ ἑλλήνων ἤ ἄλλοθέν ποθεν βεβιασμένος, ἐκφαίνεσθαι. οἱ δέ ἀκούσαντες τοῦ κήρυκος ἄσμενοι πολλοί προυφάνησαν: ὁ δ' ἐκλεξάμενος αὐτῶν τούς τά εἴδη βελτίστους ἔλεγεν ὅτι ἐλευθέρους αὐτούς ὄντας δεήσει ὅπλα ὑποφέρειν ἅ ἄν αὐτοῖς διδῶσι: τά δ' ἐπιτήδεια ὅπως ἄν ἔχωσιν ἔφη αὑτῷ μελήσειν. καί εὐθύς ἄγων πρός τούς ταξιάρχους συνέστησεν αὐτούς, καί ἐκέλευσε τά τε γέρρα καί τάς ψιλάς μαχαίρας τούτοις δοῦναι, ὅπως ἔχοντες σύν τοῖς ἵπποις ἕπωνται, καί τά ἐπιτήδεια τούτοις ὥσπερ καί τοῖς μετ' αὐτοῦ πέρσαις λαμβάνειν, αὐτούς δέ τούς θώρακας καί τά ξυστά ἔχοντας ἀεί ἐπί τῶν ἵππων ὀχεῖσθαι, καί αὐτός οὕτω ποιῶν κατῆρχεν, ἐπί δέ τούς πεζούς τῶν ὁμοτίμων ἀνθ' αὑτοῦ ἕκαστον καθιστάναι ἄλλον ἄρχοντα τῶν ὁμοτίμων. οἱ μέν δή ἀμφί ταῦτα εἶχον. γωβρύας δ' ἐν τούτῳ παρῆν ἀσσύριος πρεσβύτης ἀνήρ ἐφ' ἵππου σύν ἱππικῇ θεραπείᾳ: εἶχον δέ πάντες τά ἐφίππων ὅπλα. καί οἱ μέν ἐπί τῷ τά ὅπλα παραλαμβάνειν τεταγμένοι ἐκέλευον παραδιδόναι τά ξυστά, ὅπως κατακαίοιεν ὥσπερ τἆλλα. ὁ δέ γωβρύας εἶπεν ὅτι κῦρον πρῶτον βούλοιτο ἰδεῖν: καί οἱ ὑπηρέται τούς μέν ἄλλους ἱππέας αὐτοῦ κατέλιπον, τόν δέ γωβρύαν ἄγουσι πρός τόν κῦρον. ὁ δ' ὡς εἶδε τόν κῦρον, ἔλεξεν ὧδε: ὦ δέσποτα, ἐγώ εἰμι τό μέν γένος ἀσσύριος: ἔχω δέ καί τεῖχος ἰσχυρόν καί χώρας ἐπάρχω πολλῆς: καί ἵππον ἔχω εἰς χιλίαν, ἥν τῷ τῶν ἀσσυρίων βασιλεῖ παρειχόμην καί φίλος ἦν ἐκείνῳ ὡς μάλιστα: ἐπεί δέ ἐκεῖνος τέθνηκεν ὑφ' ὑμῶν ἀνήρ ἀγαθός ὤν, ὁ δέ παῖς ἐκείνου τήν ἀρχήν ἔχει ἔχθιστος ὤν ἐμοί, ἥκω πρός σέ καί ἱκέτης προσπίπτω καί δίδωμί σοι ἐμαυτόν δοῦλον καί σύμμαχον, σέ δέ τιμωρόν αἰτοῦμαι ἐμοί γενέσθαι: καί παῖδα οὕτως ὡς δυνατόν σε ποιοῦμαι: ἄπαις δ' εἰμί ἀρρένων παίδων. ὅς γάρ ἦν μοι μόνος καί καλός κἀγαθός, ὦ δέσποτα, καί ἐμέ φιλῶν καί τιμῶν ὥσπερ ἄν εὐδαίμονα πατέρα παῖς τιμῶν τιθείη, τοῦτον ὁ νῦν βασιλεύς οὗτος καλέσαντος τοῦ τότε βασιλέως, πατρός δέ τοῦ νῦν, ὡς δώσοντος τήν θυγατέρα τῷ ἐμῷ παιδί, ἐγώ μέν ἀπεπεμψάμην μέγα φρονῶν ὅτι δῆθεν τῆς βασιλέως θυγατρός ὀψοίμην τόν ἐμόν υἱόν γαμέτην: ὁ δέ νῦν βασιλεύς εἰς θήραν αὐτόν παρακαλέσας καί ἀνείς αὐτῷ θηρᾶν ἀνά κράτος, ὡς πολύ κρείττων αὐτοῦ ἱππεύς ἡγούμενος εἶναι, ὁ μέν ὡς φίλῳ συνεθήρα, φανείσης δ' ἄρκτου διώκοντες ἀμφότεροι, ὁ μέν νῦν ἄρχων οὗτος ἀκοντίσας ἥμαρτεν, ὡς μήποτε ὤφελεν, ὁ δ' ἐμός παῖς βαλών, οὐδέν δέον, καταβάλλει τήν ἄρκτον. καί τότε μέν δή ἀνιαθείς ἄρ' οὗτος κατέσχεν ὑπό σκότου τόν φθόνον: ὡς δέ πάλιν λέοντος παρατυχόντος ὁ μέν αὖ ἥμαρτεν, οὐδέν οἶμαι θαυμαστόν παθών, ὁ δ' αὖ ἐμός παῖς αὖθις τυχών κατειργάσατό τε τόν λέοντα καί εἶπεν: ἆρα βέβληκα δίς ἐφεξῆς καί καταβέβληκα θῆρα ἑκατεράκις, ἐν τούτῳ δή οὐκέτι κατίσχει ὁ ἀνόσιος τόν φθόνον, ἀλλ' αἰχμήν παρά τινος τῶν ἑπομένων ἁρπάσας, παίσας εἰς τά στέρνα τόν μόνον μοι καί φίλον παῖδα ἀφείλετο τήν ψυχήν. κἀγώ μέν ὁ τάλας νεκρόν ἀντί νυμφίου ἐκομισάμην καί ἔθαψα τηλικοῦτος ὤν ἄρτι γενειάσκοντα τόν ἄριστον παῖδα τόν ἀγαπητόν: ὁ δέ κατακανών ὥσπερ ἐχθρόν ἀπολέσας οὔτε μεταμελόμενος πώποτε φανερός ἐγένετο οὔτε ἀντί τοῦ κακοῦ ἔργου τιμῆς τινος ἠξίωσε τόν κατά γῆς. ὅ γε μήν πατήρ αὐτοῦ καί συνῴκτισέ με καί δῆλος ἦν συναχθόμενός μοι τῇ συμφορᾷ. ἐγώ οὖν, εἰ μέν ἔζη ἐκεῖνος, οὐκ ἄν ποτε ἦλθον πρός σέ ἐπί τῷ ἐκείνου κακῷ: πολλά γάρ φιλικά ἔπαθον ὑπ' ἐκείνου καί ὑπηρέτησα ἐκείνῳ: ἐπεί δ' εἰς τόν τοῦ ἐμοῦ παιδός φονέα ἡ ἀρχή περιήκει, οὐκ ἄν ποτε τούτῳ ἐγώ δυναίμην εὔνους γενέσθαι, οὐδέ οὗτος ἐμέ εὖ οἶδ' ὅτι φίλον ἄν ποτε ἡγήσαιτο. οἶδε γάρ ὡς ἐγώ πρός αὐτόν ἔχω καί ὡς πρόσθεν φαιδρῶς βιοτεύων νυνί διάκειμαι, ἔρημος ὤν καί διά πένθους τό γῆρας διάγων. εἰ οὖν σύ με δέχῃ καί ἐλπίδα τινά λάβοιμι τῷ φίλῳ παιδί τιμωρίας ἄν τινος μετά σοῦ τυχεῖν, καί ἀνηβῆσαι ἄν πάλιν δοκῶ μοι καί οὔτε ζῶν ἄν ἔτι αἰσχυνοίμην οὔτε ἀποθνῄσκων ἀνιώμενος ἄν τελευτᾶν δοκῶ. ὁ μέν οὕτως εἶπε: κῦρος δ' ἀπεκρίνατο: ἀλλ' ἤνπερ, ὦ γωβρύα, καί φρονῶν φαίνῃ ὅσαπερ λέγεις πρός ἡμᾶς, δέχομαί τε ἱκέτην σε καί τιμώρησίν σοι τοῦ παιδός σύν θεοῖς ὑπισχνοῦμαι. λέξον δέ μοι, ἔφη, ἐάν σοι ταῦτα ποιῶμεν καί τά τείχη σε ἔχειν ἐῶμεν καί τήν χώραν καί τά ὅπλα καί τήν δύναμιν ἥνπερ πρόσθεν εἶχες, σύ ἡμῖν τί ἀντί τούτων ὑπηρετήσεις; ὁ δέ εἶπε: τά μέν τείχη, ὅταν ἔλθῃς, οἶκόν σοι παρέξω: δασμόν δέ τῆς χώρας ὅνπερ ἔφερον ἐκείνῳ σοί ἀποίσω, καί ὅποι ἄν στρατεύῃ συστρατεύσομαι τήν ἐκ τῆς χώρας δύναμιν ἔχων. ἔστι δέ μοι, ἔφη, καί θυγάτηρ παρθένος ἀγαπητή γάμου ἤδη ὡραία, ἥν ἐγώ πρόσθεν μέν ᾤμην τῷ νῦν βασιλεύοντι γυναῖκα τρέφειν: νῦν δέ αὐτή τέ με ἡ θυγάτηρ πολλά γοωμένη ἱκέτευσε μή δοῦναι αὐτήν τῷ τοῦ ἀδελφοῦ φονεῖ, ἐγώ τε ὡσαύτως γιγνώσκω. νῦν δέ σοι δίδωμι βουλεύσασθαι καί περί ταύτης οὕτως ὥσπερ ἄν καί ἐγώ βουλεύων περί σοῦ φαίνωμαι. οὕτω δή ὁ κῦρος εἶπεν: ἐπί τούτοις, ἔφη, ἐγώ ἀληθευομένοις δίδωμί σοι τήν ἐμήν καί λαμβάνω τήν σήν δεξιάν: θεοί δ' ἡμῖν μάρτυρες ἔστων. ἐπεί δέ ταῦτα ἐπράχθη, ἀπιέναι τε κελεύει τόν γωβρύαν ἔχοντα τά ὅπλα καί ἐπήρετο πόση τις ὁδός ὡς αὐτόν εἴη, ὡς ἥξων. ὁ δ' ἔλεγεν: ἤν αὔριον ἴῃς πρῴ, τῇ ἑτέρᾳ ἄν αὐλίζοιο παρ' ἡμῖν. οὕτω δή οὗτος μέν ᾤχετο ἡγεμόνα καταλιπών. οἱ δέ μῆδοι παρῆσαν, ἅ μέν οἱ μάγοι ἔφρασαν τοῖς θεοῖς ἐξελεῖν, ἀποδόντες τοῖς μάγοις, κύρῳ δ' ἐξῃρηκότες τήν καλλίστην σκηνήν καί τήν σουσίδα γυναῖκα, ἥ καλλίστη δή λέγεται ἐν τῇ ἀσίᾳ γυνή γενέσθαι, καί μουσουργούς δέ δύο τάς κρατίστας, δεύτερον δέ κυαξάρῃ τά δεύτερα, τοιαῦτα δέ ἄλλα ὧν ἐδέοντο ἑαυτοῖς ἐκπληρώσαντες, ὡς μηδενός ἐνδεόμενοι στρατεύωνται: πάντα γάρ ἦν πολλά. προσέλαβον δέ καί ὑρκάνιοι ὧν ἐδέοντο: ἰσόμοιρον δέ ἐποίησαν καί τόν παρά κυαξάρου ἄγγελον: τάς δέ περιττάς σκηνάς ὅσαι ἦσαν κύρῳ παρέδοσαν, ὡς τοῖς πέρσαις γένοιντο. τό δέ νόμισμα ἔφασαν, ἐπειδάν ἅπαν συλλεχθῇ, διαδώσειν: καί διέδωκαν. {κυρου παιδειασ ε} οἱ μέν δή ταῦτ' ἔπραξάν τε καί ἔλεξαν. ὁ δέ κῦρος τά μέν κυαξάρου ἐκέλευσε διαλαβόντας φυλάττειν οὕς ᾔδει οἰκειοτάτους αὐτῷ ὄντας: καί ὅσα δέ ἐμοί δίδοτε, ἡδέως, ἔφη, δέχομαι: χρήσεται δ' αὐτοῖς ὑμῶν ὁ ἀεί μάλιστα δεόμενος. φιλόμουσος δέ τις τῶν μήδων εἶπε: καί μήν ἐγώ, ὦ κῦρε, τῶν μουσουργῶν ἀκούσας ἑσπέρας ὧν σύ νῦν ἔχεις, ἤκουσά τε ἡδέως κἄν μοι δῷς αὐτῶν μίαν, στρατεύεσθαι ἄν μοι δοκῶ ἥδιον ἤ οἴκοι μένειν. ὁ δέ κῦρος εἶπεν: ἀλλ' ἐγώ, ἔφη, καί δίδωμί σοι καί χάριν οἴομαι σοί πλείω ἔχειν ὅτι ἐμέ ᾔτησας ἤ σύ ἐμοί ὅτι λαμβάνεις: οὕτως ἐγώ ὑμῖν διψῶ χαρίζεσθαι. ταύτην μέν οὖν ἔλαβεν ὁ αἰτήσας. καλέσας δέ ὁ κῦρος ἀράσπαν μῆδον, ὅς ἦν αὐτῷ ἐκ παιδός ἑταῖρος, ᾧ καί τήν στολήν ἐκδύς ἔδωκε τήν μηδικήν, ὅτε παρ' ἀστυάγους εἰς πέρσας ἀπῄει, τοῦτον ἐκέλευσε διαφυλάξαι αὐτῷ τήν τε γυναῖκα καί τήν σκηνήν: ἦν δέ αὕτη ἡ γυνή τοῦ ἀβραδάτου τοῦ σουσίου: ὅτε δέ ἡλίσκετο τό τῶν ἀσσυρίων στρατόπεδον, ὁ ἀνήρ αὐτῆς οὐκ ἔτυχεν ἐν τῷ στρατοπέδῳ ὤν, ἀλλά πρός τόν τῶν βακτρίων βασιλέα πρεσβεύων ᾤχετο: ἔπεμψε δέ αὐτόν ὁ ἀσσύριος περί συμμαχίας: ξένος γάρ ὤν ἐτύγχανε τῷ τῶν βακτρίων βασιλεῖ: ταύτην οὖν ἐκέλευσεν ὁ κῦρος διαφυλάττειν τόν ἀράσπαν, ἕως ἄν αὐτός λάβῃ. κελευόμενος δέ ὁ ἀράσπας ἐπήρετο: ἑώρακας δ', ἔφη, ὦ κῦρε, τήν γυναῖκα, ἥν με κελεύεις φυλάττειν; μά δί', ἔφη ὁ κῦρος, οὐκ ἔγωγε. ἀλλ' ἐγώ, ἔφη, ἡνίκα ἐξῃροῦμέν σοι αὐτήν: καί δῆτα, ὅτε μέν εἰσήλθομεν εἰς τήν σκηνήν αὐτῆς, τό πρῶτον οὐ διέγνωμεν αὐτήν: χαμαί τε γάρ ἐκάθητο καί αἱ θεράπαιναι πᾶσαι περί αὐτήν: καί τοίνυν ὁμοίαν ταῖς δούλαις εἶχε τήν ἐσθῆτα: ἐπεί δέ γνῶναι βουλόμενοι ποία εἴη ἡ δέσποινα πάσας περιεβλέψαμεν, ταχύ πάνυ καί πασῶν ἐφαίνετο διαφέρουσα τῶν ἄλλων, καίπερ καθημένη κεκαλυμμένη τε καί εἰς γῆν ὁρῶσα. ὡς δέ ἀναστῆναι αὐτήν ἐκελεύσαμεν, συνανέστησαν μέν αὐτῇ ἅπασαι αἱ ἀμφ' αὐτήν, διήνεγκε δ' ἐνταῦθα πρῶτον μέν τῷ μεγέθει, ἔπειτα δέ καί τῇ ἀρετῇ καί τῇ εὐσχημοσύνῃ, καίπερ ἐν ταπεινῷ σχήματι ἑστηκυῖα. δῆλα δ' ἦν αὐτῇ καί τά δάκρυα στάζοντα, τά μέν κατά τῶν πέπλων, τά δέ καί ἐπί τούς πόδας. ὡς δ' ἡμῶν ὁ γεραίτατος εἶπε, θάρρει, ὦ γύναι: καλόν μέν γάρ κἀγαθόν ἀκούομεν καί τόν σόν ἄνδρα εἶναι: νῦν μέντοι ἐξαιροῦμεν ἀνδρί σε εὖ ἴσθι ὅτι οὔτε τό εἶδος ἐκείνου χείρονι οὔτε τήν γνώμην οὔτε δύναμιν ἥττω ἔχοντι, ἀλλ' ὡς ἡμεῖς γε νομίζομεν, εἴ τις καί ἄλλος ἀνήρ, καί κῦρος ἄξιός ἐστι θαυμάζεσθαι, οὗ σύ ἔσῃ τό ἀπό τοῦδε: ὡς οὖν τοῦτο ἤκουσεν ἡ γυνή, περικατερρήξατό τε τόν ἄνωθεν πέπλον καί ἀνωδύρατο: συνανεβόησαν δέ καί αἱ δμωαί. ἐν τούτῳ δέ ἐφάνη μέν αὐτῆς τό πλεῖστον μέρος τοῦ προσώπου, ἐφάνη δέ ἡ δέρη καί αἱ χεῖρες: καί εὖ ἴσθι, ἔφη, ὦ κῦρε, ὡς ἐμοί τε ἔδοξε καί τοῖς ἄλλοις ἅπασι τοῖς ἰδοῦσι μήπω φῦναι μηδέ γενέσθαι γυνή ἀπό θνητῶν τοιαύτη ἐν τῇ ἀσίᾳ: ἀλλά πάντως, ἔφη, καί σύ θέασαι αὐτήν. καί ὁ κῦρος ἔφη: [ναί] μά δία, πολύ γε ἧττον, εἰ τοιαύτη ἐστίν οἵαν σύ λέγεις. τί δαί; ἔφη ὁ νεανίσκος. ὅτι, ἔφη, εἰ νυνί σοῦ ἀκούσας ὅτι καλή ἐστι πεισθήσομαι ἐλθεῖν θεασόμενος, οὐδέ πάνυ μοι σχολῆς οὔσης, δέδοικα μή πολύ θᾶττον ἐκείνη αὖθις ἀναπείσῃ καί πάλιν ἐλθεῖν θεασόμενον: ἐκ δέ τούτου ἴσως ἄν ἀμελήσας ὧν με δεῖ πράττειν καθῄμην ἐκείνην θεώμενος. καί ὁ νεανίσκος ἀναγελάσας εἶπεν: οἴει γάρ, ἔφη, ὦ κῦρε, ἱκανόν εἶναι κάλλος ἀνθρώπου ἀναγκάζειν τόν μή βουλόμενον πράττειν παρά τό βέλτιστον; εἰ μέντοι, ἔφη, τοῦτο οὕτως ἐπεφύκει, πάντας ἄν ἠνάγκαζεν ὁμοίως. ὁρᾷς, ἔφη, τό πῦρ, ὡς πάντας ὁμοίως καίει; πέφυκε γάρ τοιοῦτον: τῶν δέ καλῶν τῶν μέν ἐρῶσι τῶν δ' οὔ, καί ἄλλος γε ἄλλου. ἐθελούσιον γάρ, ἔφη, ἐστί, καί ἐρᾷ ἕκαστος ὧν ἄν βούληται: αὐτίκ', ἔφη, οὐκ ἐρᾷ ἀδελφός ἀδελφῆς, ἄλλος δέ ταύτης, οὐδέ πατήρ θυγατρός, ἄλλος δέ ταύτης: καί γάρ φόβος καί νόμος ἱκανός ἔρωτα κωλύειν. εἰ δέ γ', ἔφη, νόμος τεθείη μή ἐσθίοντας μή πεινῆν καί μή πίνοντας μή διψῆν μηδέ ῥιγοῦν τοῦ χειμῶνος μηδέ θάλπεσθαι τοῦ θέρους, οὐδείς ἄν νόμος δυνηθείη διαπράξασθαι ταῦτα πείθεσθαι ἀνθρώπους: πεφύκασι γάρ ὑπό τούτων κρατεῖσθαι. τό δ' ἐρᾶν ἐθελούσιόν ἐστιν: ἕκαστος γοῦν τῶν καθ' ἑαυτόν ἐρᾷ, ὥσπερ ἱματίων καί ὑποδημάτων. πῶς οὖν, ἔφη ὁ κῦρος, εἰ ἐθελούσιόν: ἐστι τό ἐρασθῆναι, οὐ καί παύσασθαι ἔστιν ὅταν τις βούληται; ἀλλ' ἐγώ, ἔφη, ἑώρακα καί κλαίοντας ὑπό λύπης δι' ἔρωτα, καί δουλεύοντάς γε τοῖς ἐρωμένοις καί μάλα κακόν νομίζοντας πρίν ἐρᾶν τό δουλεύειν, καί διδόντας γε πολλά ὧν οὐ βέλτιον αὐτοῖς στέρεσθαι, καί εὐχομένους ὥσπερ καί ἄλλης τινός νόσου ἀπαλλαγῆναι, καί οὐ δυναμένους μέντοι ἀπαλλάττεσθαι, ἀλλά δεδεμένους ἰσχυροτέρᾳ τινί ἀνάγκῃ ἤ εἰ ἐν σιδήρῳ ἐδέδεντο. παρέχουσι γοῦν ἑαυτούς τοῖς ἐρωμένοις πολλά καί εἰκῇ ὑπηρετοῦντας: καί μέντοι οὐδ' ἀποδιδράσκειν ἐπιχειροῦσι, τοιαῦτα κακά ἔχοντες, ἀλλά καί φυλάττουσι τούς ἐρωμένους μή ποι ἀποδρῶσι. καί ὁ νεανίσκος εἶπε πρός ταῦτα: ποιοῦσι γάρ, ἔφη, ταῦτα: εἰσί μέντοι, ἔφη, οἱ τοιοῦτοι μοχθηροί: διόπερ οἶμαι καί εὔχονται μέν αἰεί ὡς ἄθλιοι ὄντες ἀποθανεῖν, μυρίων δ' οὐσῶν μηχανῶν ἀπαλλαγῆς τοῦ βίου οὐκ ἀπαλλάττονται. οἱ αὐτοί δέ γε οὗτοι καί κλέπτειν ἐπιχειροῦσι καί οὐκ ἀπέχονται τῶν ἀλλοτρίων, ἀλλ' ἐπειδάν τι ἁρπάσωσιν ἤ κλέψωσιν, ὁρᾷς ὅτι σύ πρῶτος, ὡς οὐκ ἀναγκαῖον <ὄν> τό κλέπτειν, αἰτιᾷ τόν κλέπτοντα καί ἁρπάζοντα, καί οὐ συγγιγνώσκεις, ἀλλά κολάζεις; οὕτω μέντοι, ἔφη, καί οἱ καλοί οὐκ ἀναγκάζουσιν ἐρᾶν ἑαυτῶν οὐδ' ἐφίεσθαι ἀνθρώπους ὧν μή δεῖ, ἀλλά τά μοχθηρά ἀνθρώπια πασῶν οἶμαι τῶν ἐπιθυμιῶν ἀκρατῆ ἐστι, κἄπειτα ἔρωτα αἰτιῶνται: οἱ δέ γε καλοί κἀγαθοί ἐπιθυμοῦντες καί χρυσίου καί ἵππων ἀγαθῶν καί γυναικῶν καλῶν, ὅμως πάντων τούτων δύνανται ἀπέχεσθαι ὥστε μή ἅπτεσθαι αὐτῶν παρά τό δίκαιον. ἐγώ γοῦν, ἔφη, ταύτην ἑωρακώς καί πάνυ καλῆς δοξάσης μοι εἶναι ὅμως καί παρά σοί εἰμι καί ἱππεύω καί τἆλλα τά ἐμοί προσήκοντα ἀποτελῶ. ναί μά δί', ἔφη ὁ κῦρος: ἴσως γάρ θᾶττον ἀπῆλθες ἤ ἐν ὅσῳ χρόνῳ ἔρως πέφυκε συσκευάζεσθαι ἄνθρωπον. καί πυρός γάρ τοι ἔστι θιγόντα μή εὐθύς καίεσθαι καί τά ξύλα οὐκ εὐθύς ἀναλάμπει: ὅμως δ' ἔγωγε οὔτε πυρός ἑκών εἶναι ἅπτομαι οὔτε τούς καλούς εἰσορῶ. οὐδέ γε σοί συμβουλεύω, ἔφη, ὦ ἀράσπα, ἐν τοῖς καλοῖς ἐᾶν τήν ὄψιν ἐνδιατρίβειν: ὡς τό μέν πῦρ τούς ἁπτομένους καίει, οἱ δέ καλοί καί τούς ἄπωθεν θεωμένους ὑφάπτουσιν, ὥστε αἴθεσθαι τῷ ἔρωτι. θάρρει, ἔφη, ὦ κῦρε: οὐδ' ἐάν μηδέποτε παύσωμαι θεώμενος, οὐ μή κρατηθῶ ὥστε ποιεῖν τι ὧν μή χρή ποιεῖν. κάλλιστα, ἔφη, λέγεις: φύλαττε τοίνυν, ἔφη, ὥσπερ σε κελεύω καί ἐπιμελοῦ αὐτῆς: ἴσως γάρ ἄν πάνυ ἡμῖν ἐν καιρῷ γένοιτο αὕτη ἡ γυνή. τότε μέν δή ταῦτ' εἰπόντες διελύθησαν. ὁ δέ νεανίσκος ἅμα μέν ὁρῶν καλήν τήν γυναῖκα, ἅμα δέ αἰσθανόμενος τήν καλοκἀγαθίαν αὐτῆς, ἅμα δέ θεραπεύων αὐτήν καί οἰόμενος χαρίζεσθαι αὐτῇ, ἅμα δέ αἰσθανόμενος οὐκ ἀχάριστον οὖσαν, ἀλλ' ἐπιμελομένην διά τῶν αὑτῆς οἰκετῶν ὡς καί εἰσιόντι εἴη αὐτῷ τά δέοντα καί εἴ ποτε ἀσθενήσειεν, ὡς μηδενός ἐνδέοιτο, ἐκ πάντων τούτων ἡλίσκετο ἔρωτι, καί ἴσως οὐδέν θαυμαστόν ἔπασχε. καί ταῦτα μέν δή οὕτως ἐπράττετο. βουλόμενος δέ ὁ κῦρος ἐθελοντάς μένειν μεθ' ἑαυτοῦ τούς τε μήδους καί τούς συμμάχους, συνεκάλεσε πάντας τούς ἐπικαιρίους: ἐπεί δέ συνῆλθον, ἔλεξε τοιάδε. ἄνδρες μῆδοι καί πάντες οἱ παρόντες, ἐγώ ὑμᾶς οἶδα σαφῶς ὅτι οὔτε χρημάτων δεόμενοι σύν ἐμοί ἐξήλθετε οὔτε κυαξάρῃ νομίζοντες τοῦτο ὑπηρετεῖν, ἀλλ' ἐμοί βουλόμενοι τοῦτο χαρίζεσθαι καί ἐμέ τιμῶντες νυκτοπορεῖν καί κινδυνεύειν σύν ἐμοί ἠθελήσατε. καί χάριν τούτων ἐγώ ὑμῖν ἔχω μέν, εἰ μή ἀδικῶ: ἀποδιδόναι δέ ἀξίαν οὔπω δύναμιν ἔχειν μοι δοκῶ. καί τοῦτο μέν οὐκ αἰσχύνομαι λέγων: τό δ' ἐάν μένητε παρ' ἐμοί, ἀποδώσω, τοῦτο, εὖ ἴστε, ἔφη, αἰσχυνοίμην ἄν εἰπεῖν: νομίζω γάρ <ἄν> ἐμαυτόν ἐοικέναι λέγοντι ταῦτα ἕνεκα τοῦ ὑμᾶς μᾶλλον ἐθέλειν παρ' ἐμοί καταμένειν. ἀντί δέ τούτου τάδε λέγω: ἐγώ γάρ ὑμῖν, κἄν ἤδη ἀπίητε κυαξάρῃ πειθόμενοι, ὅμως, ἄν ἀγαθόν τι πράξω, πειράσομαι οὕτω ποιεῖν ὥστε καί ὑμᾶς ἐμέ ἐπαινεῖν. οὐ γάρ δή αὐτός γε ἄπειμι, ἀλλά καί ὑρκανίοις τούς ὅρκους καί τάς δεξιάς ἅς ἔδωκα ἐμπεδώσω καί οὔποτε τούτους προδιδούς ἁλώσομαι, καί τῷ νῦν διδόντι γωβρύᾳ καί τείχη ἡμῖν καί χώραν καί δύναμιν πειράσομαι ποιεῖν μή μεταμελῆσαι τῆς πρός ἐμέ ὁδοῦ. καί τό μέγιστον δή, θεῶν οὕτω διδόντων περιφανῶς ἀγαθά καί φοβοίμην ἄν αὐτούς καί αἰσχυνοίμην ἀπολιπών ταῦτα εἰκῇ ἀπελθεῖν. ἐγώ μέν οὖν οὕτως, ἔφη, ποιήσω: ὑμεῖς δέ ὅπως γιγνώσκετε οὕτω καί ποιεῖτε, καί ἐμοί εἴπατε ὅ τι ἄν ὑμῖν δοκῇ. ὁ μέν οὕτως εἶπε. πρῶτος δ' ὁ φήσας ποτέ συγγενής τοῦ κύρου εἶναι εἶπεν: ἀλλ' ἐγώ μέν, ἔφη, ὦ βασιλεῦ: βασιλεύς γάρ ἔμοιγε δοκεῖς σύ φύσει πεφυκέναι οὐδέν ἧττον ἤ ὁ ἐν τῷ σμήνει φυόμενος τῶν μελιττῶν ἡγεμών: ἐκείνῳ τε γάρ αἱ μέλιτται ἑκοῦσαι μέν πείθονται, ὅπου δ' ἄν μένῃ, οὐδεμία ἐντεῦθεν ἀπέρχεται: ἐάν δέ ποι ἐξίῃ, οὐδεμία αὐτοῦ ἀπολείπεται: οὕτω δεινός τις ἔρως αὐταῖς τοῦ ἄρχεσθαι ὑπ' ἐκείνου ἐγγίγνεται. καί πρός σέ δέ μοι δοκοῦσι παραπλησίως πως οἱ ἄνθρωποι οὕτω διακεῖσθαι. καί γάρ εἰς πέρσας ὅτε παρ' ἡμῶν ἀπῄεις, τίς μήδων ἤ νέος ἤ γέρων σοῦ ἀπελείφθη τό μή σοι ἀκολουθεῖν ἔστε ἀστυάγης ἡμᾶς ἀπέστρεψεν; ἐπειδή δ' ἐκ περσῶν βοηθός ἡμῖν ὡρμήθης, σχεδόν αὖ ἑωρῶμεν τούς φίλους σου πάντας ἐθελουσίους συνεπομένους. ὅτε δ' αὖ τῆς δεῦρο στρατείας ἐπεθύμησας, πάντες σοι μῆδοι ἑκόντες ἠκολούθησαν. νῦν δ' αὖ οὕτως ἔχομεν ὡς σύν μέν σοί ὅμως καί ἐν τῇ πολεμίᾳ ὄντες θαρροῦμεν, ἄνευ δέ σοῦ καί οἴκαδε ἀπιέναι φοβούμεθα. οἱ μέν οὖν ἄλλοι ὅπως ποιήσουσιν αὐτοί ἐροῦσιν: ἐγώ δέ, ὦ κῦρε, καί ὧν ἐγώ κρατῶ καί μενοῦμεν παρά σοί καί ὁρῶντες σέ ἀνεξόμεθα καί καρτερήσομεν ὑπό σοῦ εὐεργετούμενοι. ἐπί τούτῳ ἔλεξεν ὁ τιγράνης ὧδε: σύ, ἔφη, ὦ κῦρε, μήποτε θαυμάσῃς ἄν ἐγώ σιωπῶ: ἡ γάρ ψυχή, ἔφη, οὐχ ὡς βουλεύσουσα παρεσκεύασται ἀλλ' ὡς ποιήσουσα ὅ τι ἄν παραγγέλλῃς. ὁ δέ ὑρκάνιος εἶπεν: ἀλλ' ἐγώ μέν, ὦ μῆδοι, εἰ νῦν ἀπέλθοιτε, δαίμονος ἄν φαίην τήν ἐπιβουλήν εἶναι τό μή ἐᾶσαι ὑμᾶς μέγα εὐδαίμονας γενέσθαι: ἀνθρωπίνῃ δέ γνώμῃ τίς ἄν ἤ φευγόντων πολεμίων ἀποτρέποιτο ἤ ὅπλα παραδιδόντων οὐκ ἄν λαμβάνοι ἤ ἑαυτούς διδόντων καί τά ἑαυτῶν οὐκ ἄν δέχοιτο, ἄλλως τε καί τοῦ ἡγεμόνος ἡμῖν ὄντος τοιούτου ὅς ἐμοί δοκεῖ, [ὡς] ὄμνυμι ὑμῖν πάντας τούς θεούς, εὖ ποιῶν ἡμᾶς μᾶλλον ἥδεσθαι ἤ ἑαυτόν πλουτίζων. ἐπί τούτῳ πάντες οἱ μῆδοι τοιάδ' ἔλεγον: σύ, ὦ κῦρε, καί ἐξήγαγες ἡμᾶς καί οἴκαδε ὅταν ἀπιέναι καιρός δοκῇ, σύν σοί ἡμᾶς ἄγε. ὁ δέ κῦρος ταῦτα ἀκούσας ἐπηύξατο: ἀλλ', ὦ ζεῦ μέγιστε, αἰτοῦμαί σε, δός τούς ἐμέ τιμῶντας νικῆσαί με εὖ ποιοῦντα. ἐκ τούτου ἐκέλευσε τούς μέν ἄλλους φυλακάς καταστήσαντας ἀμφ' αὑτούς ἤδη ἔχειν, τούς δέ πέρσας διαλαβεῖν τάς σκηνάς, τοῖς μέν ἱππεῦσι τάς τούτοις πρεπούσας, τοῖς δέ πεζοῖς τάς τούτοις ἀρκούσας: καί οὕτω καταστήσασθαι ὅπως ποιοῦντες οἱ ἐν ταῖς σκηναῖς πάντα τά δέοντα φέρωσιν εἰς τάς τάξεις τοῖς πέρσαις καί τούς ἵππους τεθεραπευμένους παρέχωσι, πέρσαις δέ μηδέν ἄλλο ᾖ ἔργον ἤ τά πρός τόν πόλεμον ἐκπονεῖν. ταύτην μέν οὖν οὕτω διῆγον τήν ἡμέραν. πρῴ δ' ἀναστάντες ἐπορεύοντο πρός γωβρύαν, κῦρος μέν ἐφ' ἵππου καί οἱ περσῶν ἱππεῖς γεγενημένοι εἰς δισχι λίους: οἱ δέ τά τούτων γέρρα καί τάς κοπίδας ἔχοντες ἐπί τούτοις εἵποντο, ἴσοι ὄντες τόν ἀριθμόν: καί ἡ ἄλλη δέ στρατιά τεταγμένη ἐπορεύετο. ἕκαστον δ' ἐκέλευσε τοῖς καινοῖς αὑτῶν θεράπουσιν εἰπεῖν ὅτι ὅστις ἄν αὐτῶν ἤ τῶν ὀπισθοφυλάκων φαίνηται ὄπισθεν ἤ τοῦ μετώπου πρόσθεν ἴῃ ἤ κατά <τά> πλάγια ἔξω τῶν ἐν τάξει ἰόντων ἁλίσκηται, κολασθήσεται. δευτεραῖοι δέ ἀμφί δείλην γίγνονται πρός τῷ γωβρύα χωρίῳ, καί ὁρῶσιν ὑπερίσχυρόν τε τό ἔρυμα καί ἐπί τῶν τειχῶν πάντα παρεσκευασμένα ὡς ἄν κράτιστα ἀπομάχοιτο: καί βοῦς δέ πολλούς καί πάμπολλα πρόβατα ὑπό τά ἐρυμνά προσηγμένα ἑώρων. πέμψας δ' ὁ γωβρύας πρός τόν κῦρον ἐκέλευσε περιελάσαντα ἰδεῖν ᾗ ἡ πρόσοδος εὐπετεστάτη, εἴσω δέ πέμψαι πρός ἑαυτόν τῶν πιστῶν τινας, οἵτινες αὐτῷ τά ἔνδον ἰδόντες ἀπαγγελοῦσιν. οὕτω δή ὁ κῦρος αὐτός μέν τῷ ὄντι βουλόμενος ἰδεῖν εἴ που εἴη αἱρέσιμον τό τεῖχος, εἰ ψευδής φαίνοιτο ὁ γωβρύας, περιήλαυνε πάντοθεν, ἑώρα τε ἰσχυρότερα πάντα ἤ προσελθεῖν: οὕς δ' ἔπεμψε πρός γωβρύαν, ἀπήγγελλον τῷ κύρῳ ὅτι τοσαῦτα εἴη ἔνδον ἀγαθά ὅσα ἐπ' ἀνθρώπων γενεάν, ὡς σφίσι δοκεῖν, μή ἄν ἐπιλιπεῖν τούς ἔνδον ὄντας. ὁ μέν δή κῦρος ἐν φροντίδι ἦν ὅ τι ποτ' εἴη ταῦτα, ὁ δέ γωβρύας αὐτός τε ἐξῄει πρός αὐτόν καί τούς ἔνδοθεν πάντας ἐξῆγε φέροντας οἶνον, ἄλφιτα, ἄλευρα, ἄλλους δ' ἐλαύνοντας βοῦς, αἶγας, οἶς, σῦς, καί εἴ τι βρωτόν, πάντα ἱκανά προσῆγον ὡς δειπνῆσαι πᾶσαν τήν σύν κύρῳ στρατιάν. οἱ μέν δή ἐπί τούτῳ ταχθέντες διῄρουν τε ταῦτα καί ἐδειπνοποίουν. ὁ δέ γωβρύας, ἐπεί πάντες αὐτῷ οἱ ἄνδρες ἔξω ἦσαν, εἰσιέναι τόν κῦρον ἐκέλευσεν ὅπως νομίζοι ἀσφαλέστατα. προεισπέμψας οὖν ὁ κῦρος προσκόπους καί δύναμιν καί αὐτός οὕτως εἰσῄει. ἐπεί δ' εἰσῆλθεν ἀναπεπταμένας ἔχων τάς πύλας, παρεκάλει πάντας τούς φίλους καί ἄρχοντας τῶν μεθ' ἑαυτοῦ. ἐπειδή δέ ἔνδον ἦσαν, ἐκφέρων ὁ γωβρύας φιάλας χρυσᾶς καί πρόχους καί κάλπιδας καί κόσμον παντοῖον καί δαρεικούς ἀμέτρους τινάς καί πάντα καλά πολλά, τέλος τήν θυγατέρα, δεινόν τι κάλλος καί μέγεθος, πενθικῶς δ' ἔχουσαν τοῦ ἀδελφοῦ τεθνηκότος, ἐξάγων ὧδ' εἶπεν: ἐγώ σοι, ὦ κῦρε, τά μέν χρήματα ταῦτα δωροῦμαι, τήν δέ θυγατέρα ταύτην ἐπιτρέπω διαθέσθαι ὅπως ἄν σύ βούλῃ: ἱκετεύομεν δέ, ἐγώ μέν καί πρόσθεν τοῦ υἱοῦ, αὕτη δέ νῦν τοῦ ἀδελφοῦ τιμωρόν γενέσθαι σε. ὁ δέ κῦρος πρός ταῦτα εἶπεν: ἀλλ' ἐγώ σοί μέν καί τότε ὑπεσχόμην ἀψευδοῦντός σου τιμωρήσειν εἰς δύναμιν: νῦν δέ ὅτε ἀληθεύοντά σε ὁρῶ, ἤδη ὀφείλω τήν ὑπόσχεσιν, καί ταύτῃ ὑπισχνοῦμαι τά αὐτά ταῦτα σύν θεοῖς ποιήσειν. καί τά μέν χρήματα ταῦτα, ἔφη, ἐγώ μέν δέχομαι, δίδωμι δ' αὐτά τῇ παιδί ταύτῃ κἀκείνῳ ὅς ἄν γήμῃ αὐτήν. ἕν δέ δῶρον ἄπειμι ἔχων παρά σοῦ ἀνθ' οὗ οὐδ' ἄν τά ἐν βαβυλῶνι, [εἰ ἐκεῖ πλεῖστά ἐστιν,] οὐδέ τά πανταχοῦ [ἀντί τούτου οὗ σύ μοι δεδώρησαι] ἥδιον ἄν ἔχων ἀπέλθοιμι. καί ὁ γωβρύας θαυμάσας τε τί τοῦτ' εἴη καί ὑποπτεύσας μή τήν θυγατέρα λέγοι, οὕτως ἤρετο: καί τί τοῦτ' ἔστιν, ἔφη, ὦ κῦρε; καί ὁ κῦρος ἀπεκρίνατο: ὅτι, ἔφη, ἐγώ, ὦ γωβρύα, πολλούς μέν οἶμαι εἶναι ἀνθρώπους οἵ οὔτε ἀσεβεῖν ἄν θέλοιεν οὔτε ἀδικεῖν οὔτε ἄν ψεύδοιντο ἑκόντες εἶναι: διά δέ τό μηδένα αὐτοῖς ἠθεληκέναι προέσθαι μήτε χρήματα πολλά μήτε τυραννίδα μήτε τείχη ἐρυμνά μήτε τέκνα ἀξιέραστα, ἀποθνῄσκουσι πρότερον πρίν δῆλοι γενέσθαι οἷοι ἦσαν: ἐμοί δέ σύ νυνί καί τείχη ἐρυμνά καί πλοῦτον παντοδαπόν καί δύναμιν τήν σήν καί θυγατέρα ἀξιόκτητον ἐγχειρίσας πεποίηκάς με δῆλον γενέσθαι πᾶσιν ἀνθρώποις ὅτι οὔτ' ἄν ἀσεβεῖν περί ξένους θέλοιμι οὔτ' ἄν ἀδικεῖν χρημάτων ἕνεκα οὔτε συνθήκας ἄν ψευδοίμην ἑκών εἶναι. τούτων ἐγώ, εὖ ἴσθι, ἕως ἄν ἀνήρ δίκαιος ὦ καί δοκῶν εἶναι τοιοῦτος ἐπαινῶμαι ὑπ' ἀνθρώπων, οὔποτ' ἐπιλήσομαι, ἀλλά πειράσομαί σε ἀντιτιμῆσαι πᾶσι τοῖς καλοῖς. καί ἀνδρός δ', ἔφη, τῇ θυγατρί μή φοβοῦ ὡς ἀπορήσεις ἀξίου ταύτης: πολλοί γάρ καί ἀγαθοί φίλοι εἰσίν ἐμοί: ὧν τις γαμεῖ ταύτην: εἰ μέντοι χρήμαθ' ἕξει τοσαῦτα ὅσα σύ δίδως ἤ καί ἄλλα πολλαπλάσια τούτων, οὐκ ἄν ἔχοιμι εἰπεῖν: σύ μέντοι εὖ ἴσθι ὅτι εἰσί τινες αὐτῶν οἵ ὧν μέν σύ δίδως χρημάτων οὐδέ μικρόν τούτων ἕνεκά σε μᾶλλον θαυμάζουσιν: ἐμέ δέ ζηλοῦσι νυνί καί εὔχονται πᾶσι θεοῖς γενέσθαι ποτέ ἐπιδείξασθαι ὡς πιστοί μέν εἰσιν οὐδέν ἧττον ἐμοῦ τοῖς φίλοις, τοῖς δέ πολεμίοις ὡς οὔποτ' ἄν ὑφεῖντο ζῶντες, εἰ μή τις θεός βλάπτοι: ἀντί δ' ἀρετῆς καί δόξης ἀγαθῆς ὅτι οὐδ' ἄν τά σύρων πρός τοῖς σοῖς καί ἀσσυρίων πάντα προέλοιντο: τοιούτους ἄνδρας εὖ ἴσθι ἐνταῦθα καθημένους. καί ὁ γωβρύας εἶπε γελάσας: πρός τῶν θεῶν, ἔφη, ὦ κῦρε, δεῖξον δή μοι ποῦ οὗτοί εἰσιν, ἵνα σε τούτων τινά αἰτήσωμαι παῖδά μοι γενέσθαι. καί ὁ κῦρος εἶπεν: ἀμέλει, ἔφη, οὐδέν ἐμοῦ σε δεήσει πυνθάνεσθαι, ἀλλ' ἄν σύν ἡμῖν ἕπῃ, αὐτός σύ ἕξεις καί ἄλλῳ δεικνύναι αὐτῶν ἕκαστον. τοσαῦτ' εἰπών δεξιάν τε λαβών τοῦ γωβρύα καί ἀναστάς ἐξῄει, καί τούς μεθ' αὑτοῦ ἐξῆγεν ἅπαντας: καί πολλά δεομένου τοῦ γωβρύα ἔνδον δειπνεῖν οὐκ ἠθέλησεν, ἀλλ' ἐν τῷ στρατοπέδῳ ἐδείπνει καί τόν γωβρύαν σύνδειπνον παρέλαβεν. ἐπί στιβάδος δέ κατακλινείς ἤρετο αὐτόν ὧδε: εἰπέ μοι, ἔφη, ὦ γωβρύα, πότερον οἴει σοί εἶναι πλείω ἤ ἑκάστῳ ἡμῶν στρώματα; καί ὅς εἶπεν: ὑμῖν νή δί' εὖ οἶδ' ὅτι, ἔφη, καί στρώματα πλείω ἐστί καί κλῖναι, καί οἰκία γε πολύ μείζων ἡ ὑμετέρα τῆς ἐμῆς, οἵ γε οἰκίᾳ μέν χρῆσθε γῇ τε καί οὐρανῷ, κλῖναι δ' ὑμῖν εἰσιν ὁπόσαι εὐναί γένοιντ' ἄν ἐπί γῆς: στρώματα δέ νομίζετε οὐχ ὅσα πρόβατα φύει, ἀλλ' ὅσα ὄρη τε καί πεδία ἀνίησι. τό μέν δή πρῶτον συνδειπνῶν αὐτοῖς ὁ γωβρύας καί ὁρῶν τήν φαυλότητα τῶν παρατιθεμένων βρωμάτων πολύ σφᾶς ἐνόμιζεν ἐλευθεριωτέρους εἶναι αὐτῶν: ἐπεί δέ κατενόησε τήν μετριότητα τῶν συσσίτων: ἐπ' οὐδενί γάρ βρώματι οὐδέ πώματι πέρσης ἀνήρ τῶν πεπαιδευμένων οὔτ' ἄν ὄμμασιν ἐκπεπληγμένος καταφανής γένοιτο οὔτε ἁρπαγῇ οὔτε τῷ νῷ μή οὐχί προσκοπεῖν ἅπερ ἄν καί μή ἐπί σίτῳ ὤν: ἀλλ' ὥσπερ οἱ ἱππικοί διά τό μή ταράττεσθαι ἐπί τῶν ἵππων δύνανται ἅμα ἱππεύοντες καί ὁρᾶν καί ἀκούειν καί λέγειν τό δέον, οὕτω κἀκεῖνοι ἐν τῷ σίτῳ οἴονται δεῖν φρόνιμοι καί μέτριοι φαίνεσθαι: τό δέ κεκινῆσθαι ὑπό τῶν βρωμάτων καί τῆς πόσεως πάνυ αὐτοῖς ὑικόν καί θηριῶδες δοκεῖ εἶναι: ἐνενόησε δέ αὐτῶν καί ὡς ἐπηρώτων τε ἀλλήλους τοιαῦτα οἷα ἐρωτηθῆναι ἥδιον ἤ μή καί ἔσκωπτον οἷα σκωφθῆναι ἥδιον ἤ μή: ἅ τε ἔπαιζον ὡς πολύ μέν ὕβρεως ἀπῆν, πολύ δέ τοῦ αἰσχρόν τι ποιεῖν, πολύ δέ τοῦ χαλεπαίνεσθαι πρός ἀλλήλους: μέγιστον δ' αὐτῷ ἔδοξεν εἶναι τό ἐν στρατείᾳ ὄντας τῶν εἰς τόν αὐτόν κίνδυνον ἐμβαινόντων μηδενός οἴεσθαι δεῖν πλείω παρατίθεσθαι, ἀλλά τοῦτο νομίζειν ἡδίστην εὐωχίαν εἶναι τούς συμμάχεσθαι μέλλοντας ὅτι βελτίστους παρασκευάζειν: ἡνίκα δέ [γωβρύας] ὡς εἰς οἶκον ἀπιών ἀνίστατο, εἰπεῖν λέγεται: οὐκέτι θαυμάζω, ὦ κῦρε, εἰ ἐκπώματα μέν καί ἱμάτια καί χρυσίον ἡμεῖς ὑμῶν πλέονα κεκτήμεθα, αὐτοί δέ ἐλάττονος ὑμῶν ἄξιοί ἐσμεν. ἡμεῖς μέν γάρ ἐπιμελούμεθα ὅπως ἡμῖν ταῦτα ὡς πλεῖστα ἔσται, ὑμεῖς δέ μοι δοκεῖτε ἐπιμέλεσθαι ὅπως αὐτοί ὡς βέλτιστοι ἔσεσθε. ὁ μέν ταῦτ' εἶπεν: ὁ δέ κῦρος, ἄγ', ἔφη, ὦ γωβρύα, ὅπως πρῴ παρέσῃ ἔχων τούς ἱππέας ἐξωπλισμένους, ἵνα καί τήν δύναμίν σου ἴδωμεν, καί ἅμα διά τῆς σῆς χώρας ἄξεις ἡμᾶς, ὅπως ἄν εἰδῶμεν ἅ τε δεῖ φίλια καί πολέμια ἡμᾶς νομίζειν. τότε μέν δή ταῦτ' εἰπόντες ἀπῆλθον ἑκάτερος ἐπί τά προσήκοντα. ἐπεί δέ ἡμέρα ἐγένετο, παρῆν ὁ γωβρύας ἔχων τούς ἱππέας, καί ἡγεῖτο. ὁ δέ κῦρος, ὥσπερ προσήκει ἀνδρί ἄρχοντι, οὐ μόνον τῷ πορεύεσθαι τήν ὁδόν προσεῖχε τόν νοῦν, ἀλλ' ἅμα προϊών ἐπεσκοπεῖτο εἴ τι δυνατόν εἴη τούς πολεμίους ἀσθενεστέρους ποιεῖν ἤ αὑτούς ἰσχυροτέρους. καλέσας οὖν τόν ὑρκάνιον καί τόν γωβρύαν (τούτους γάρ ἐνόμιζεν εἰδέναι μάλιστα ὧν αὐτός ᾤετο δεῖσθαι μαθεῖν), ἐγώ τοι, ἔφη, ὦ ἄνδρες φίλοι, οἶμαι σύν ὑμῖν ἄν ὡς πιστοῖς βουλευόμενος περί τοῦ πολέμου τοῦδε οὐκ ἄν ἐξαμαρτάνειν: ὁρῶ γάρ ὅτι μᾶλλον ὑμῖν ἤ ἐμοί σκεπτέον ὅπως ὁ ἀσσύριος ἡμῶν μή ἐπικρατήσει. ἐμοί μέν γάρ, ἔφη, τῶνδε ἀποσφαλέντι ἔστιν ἴσως καί ἄλλη ἀποστροφή: ὑμῖν δ', εἰ οὗτος ἐπικρατήσει, ὁρῶ ἅμα πάντα τά ὄντα ἀλλότρια γιγνόμενα. καί γάρ ἐμοί μέν πολέμιός ἐστιν, οὐκ ἐμέ μισῶν, ἀλλ' οἰόμενος ἀσύμφορον αὑτῷ μεγάλους εἶναι ἡμᾶς, καί στρατεύει διά τοῦτο ἐφ' ἡμᾶς: ὑμᾶς δέ καί μισεῖ, ἀδικεῖσθαι νομίζων ὑφ' ὑμῶν. πρός ταῦτα ἀπεκρίναντο ἀμφότεροι κατά ταὐτά, περαίνειν ὅ τι μέλλει ὡς ταῦτ' εἰδόσι σφίσι καί μέλον αὐτοῖς ἰσχυρῶς ὅπῃ τό μέλλον ἀποβήσοιτο. ἐνταῦθα δή ἤρξατο ὧδε: λέξατε δή μοι, ἔφη, ὑμᾶς νομίζει μόνους πολεμικῶς ἔχειν ὁ ἀσσύριος πρός ἑαυτόν, ἤ ἐπίστασθε καί ἄλλον τινά αὐτῷ πολέμιον; ναί μά δί', ἔφη, ὁ ὑρκάνιος, πολεμιώτατοι μέν εἰσιν αὐτῷ καδούσιοι, ἔθνος πολύ τε καί ἄλκιμον: σάκαι γε μήν ὅμοροι ἡμῖν, οἵ κακά πολλά πεπόνθασιν ὑπό τοῦ ἀσσυρίου: ἐπειρᾶτο γάρ κἀκείνους ὥσπερ καί ἡμᾶς καταστρέψασθαι. οὐκοῦν, ἔφη, οἴεσθε νῦν αὐτούς ἀμφοτέρους ἡδέως ἄν ἐπιβῆναι μεθ' ἡμῶν τῷ ἀσσυρίῳ; ἔφασαν καί σφόδρ' ἄν, εἴ πῄ γε δύναιντο συμμεῖξαι. τί δ', ἔφη, ἐν μέσῳ ἐστί τοῦ συμμεῖξαι; ἀσσύριοι, ἔφασαν, τό αὐτό ἔθνος δι' οὗπερ νυνί πορεύῃ. ἐπεί δέ ταῦτα ἤκουσεν ὁ κῦρος, τί γάρ, ἔφη, ὦ γωβρύα, οὐ σύ τοῦ νεανίσκου τούτου ὅς νῦν εἰς τήν βασιλείαν καθέστηκεν ὑπερηφανίαν πολλήν τινα τοῦ τρόπου κατηγόρεις; τοιαῦτα γάρ, οἶμαι, ἔφη ὁ γωβρύας, ἔπαθον ὑπ' αὐτοῦ. πότερα δῆτα, ἔφη ὁ κῦρος, εἰς σέ μόνον τοιοῦτος ἐγένετο ἤ καί εἰς ἄλλους τινάς; νή δί', ἔφη ὁ γωβρύας, καί εἰς ἄλλους γε πολλούς: ἀλλά τούς μέν ἀσθενοῦντας οἷα ὑβρίζει τί δεῖ λέγειν; ἑνός δέ ἀνδρός πολύ δυνατωτέρου ἤ ἐγώ υἱόν, καί ἐκείνου ἑταῖρον ὄντα ὥσπερ τόν ἐμόν, συμπίνοντα παρ' ἑαυτῷ συλλαβών ἐξέτεμεν, ὡς μέν τινες ἔφασαν, ὅτι ἡ παλλακή αὐτοῦ ἐπῄνεσεν αὐτόν ὡς καλός εἴη καί ἐμακάρισε τήν μέλλουσαν αὐτῷ γυναῖκα ἔσεσθαι: ὡς δ' αὐτός νῦν λέγει, ὅτι ἐπείρασεν αὐτοῦ τήν παλλακίδα. καί νῦν οὗτος εὐνοῦχος μέν ἐστι, τήν δ' ἀρχήν ἔχει, ἐπεί ὁ πατήρ αὐτοῦ ἐτελεύτησεν. οὐκοῦν, ἔφη, οἴει ἄν καί τοῦτον ἡδέως ἡμᾶς ἰδεῖν, εἰ οἴοιτο αὑτῷ βοηθούς ἄν γενέσθαι; εὖ μέν οὖν, ἔφη, οἶδα, ὁ γωβρύας: ἀλλ' ἰδεῖν τοι αὐτόν χαλεπόν ἐστιν, ὦ κῦρε. πῶς; ἔφη ὁ κῦρος. ὅτι εἰ μέλλει τις ἐκείνῳ συμμείξειν, παρ' αὐτήν τήν βαβυλῶνα δεῖ παριέναι. τί οὖν, ἔφη, τοῦτο χαλεπόν; ὅτι νή δί', ἔφη ὁ γωβρύας, οἶδα ἐξελθοῦσαν <ἄν> δύναμιν ἐξ αὐτῆς πολλαπλασίαν ἧς σύ ἔχεις νῦν: εὖ δ' ἴσθι ὅτι καί δι' αὐτό τοῦτο ἧττόν σοι νῦν ἤ τό πρότερον ἀσσύριοι καί τά ὅπλα ἀποφέρουσι καί τούς ἵππους ἀπάγουσιν, ὅτι τοῖς ἰδοῦσιν αὐτῶν ὀλίγη ἔδοξεν εἶναι ἡ σή δύναμις: καί ὁ λόγος οὗτος πολύς ἤδη ἔσπαρται: δοκεῖ δέ μοι, ἔφη, βέλτιον εἶναι φυλαττομένους πορεύεσθαι. καί ὁ κῦρος ἀκούσας τοῦ γωβρύα τοιαῦτα τοιάδε πρός αὐτόν ἔλεξε. καλῶς μοι δοκεῖς λέγειν, ὦ γωβρύα, κελεύων ὡς ἀσφαλέστατα τάς πορείας ποιεῖσθαι. ἔγωγ' οὖν σκοπῶν οὐ δύναμαι ἐννοῆσαι ἀσφαλεστέραν οὐδεμίαν πορείαν ἡμῖν τῆς πρός αὐτήν βαβυλῶνα εἶναι, εἰ ἐκεῖ τῶν πολεμίων ἐστί τό κράτιστον. πολλοί μέν γάρ εἰσιν, ὡς σύ φῄς: εἰ δέ θαρρήσουσι, καί δεινοί ἡμῖν, ὡς ἐγώ φημι, ἔσονται. μή ὁρῶντες μέν οὖν ἡμᾶς, ἀλλ' οἰόμενοι ἀφανεῖς εἶναι διά τό φοβεῖσθαι ἐκείνους, σάφ' ἴσθι, ἔφη, ὅτι τοῦ μέν φόβου ἀπαλλάξονται ὅς αὐτοῖς ἐνεγένετο, θάρρος δ' ἐμφύσεται ἀντί τούτου τοσούτῳ μεῖζον ὅσῳ ἄν πλείονα χρόνον ἡμᾶς μή ὁρῶσιν: ἤν δέ ἤδη ἴωμεν ἐπ' αὐτούς, πολλούς μέν αὐτῶν εὑρήσομεν ἔτι κλαίοντας τούς ἀποθανόντας ὑφ' ἡμῶν, πολλούς δ' ἔτι τραύματα ἐπιδεδεμένους ἅ ὑπό τῶν ἡμετέρων ἔλαβον, πάντας δ' ἔτι μεμνημένους τῆς μέν τοῦδε τοῦ στρατεύματος τόλμης, τῆς δ' αὑτῶν φυγῆς τε καί συμφορᾶς. εὖ δ' ἴσθι, ἔφη, ὦ γωβρύα, [ἵνα καί τοῦτ' εἰδῇς,] οἱ πολλοί ἄνθρωποι, ὅταν μέν θαρρῶσιν, ἀνυπόστατον τό φρόνημα παρέχονται: ὅταν δέ δείσωσιν, ὅσῳ ἄν πλείους ὦσι, τοσούτῳ μείζω καί ἐκπεπληγμένον μᾶλλον τόν φόβον κέκτηνται. ἐκ πολλῶν μέν γάρ καί κακῶν λόγων ηὐξημένος αὐτοῖς πάρεστιν [, ἐκ πολλῶν δέ καί πονηρῶν χρωμάτων], ἐκ πολλῶν δέ καί δυσθύμων τε καί ἐξεστηκότων προσώπων ἥθροισται. ὥσθ' ὑπό τοῦ μεγέθους οὐ ῥᾴδιον αὐτόν ἐστιν οὔτε λόγοις κατασβέσαι οὔτε προσάγοντα πολεμίοις μένος ἐμβαλεῖν οὔτε ἀπάγοντα ἀναθρέψαι τό φρόνημα, ἀλλ' ὅσῳ ἄν μᾶλλον αὐτοῖς θαρρεῖν παρακελεύῃ, τοσούτῳ ἐν δεινοτέροις ἡγοῦνται εἶναι. ἐκεῖνο μέντοι νή δί', ἔφη, σκεψώμεθα ἀκριβῶς ὅπως ἔχει. εἰ μέν γάρ τό ἀπό τοῦδε αἱ νῖκαι ἔσονται ἐν τοῖς πολεμικοῖς ἔργοις ὁπότεροι ἄν πλείονα ὄχλον ἀπαριθμήσωσιν, ὀρθῶς καί σύ φοβῇ περί ἡμῶν καί ἡμεῖς τῷ ὄντι ἐν δεινοῖς ἐσμεν: εἰ μέντοι ὥσπερ πρόσθεν διά τούς εὖ μαχομένους ἔτι καί νῦν αἱ μάχαι κρίνονται, θαρρῶν οὐδέν ἄν σφαλείης: πολύ μέν γάρ σύν τοῖς θεοῖς πλείονας εὑρήσεις παρ' ἡμῖν τούς θέλοντας μάχεσθαι ἤ παρ' ἐκείνοις: ὡς δ' ἔτι μᾶλλον θαρρῇς, καί τόδε κατανόησον: οἱ μέν γάρ πολέμιοι πολύ μέν ἐλάττονές εἰσι νῦν ἤ πρίν ἡττηθῆναι ὑφ' ἡμῶν, πολύ δ' ἐλάττονες ἤ ὅτε ἀπέδρασαν ἡμᾶς: ἡμεῖς δέ καί μείζονες νῦν, ἐπεί νενικήκαμεν, καί ἰσχυρότεροι, ἐπεί ὑμεῖς ἡμῖν προσγεγένησθε: μή γάρ ἔτι ἀτίμαζε μηδέ τούς σούς, ἐπεί σύν ἡμῖν εἰσι: σύν γάρ τοῖς νικῶσι, σάφ' ἴσθι, ὦ γωβρύα, θαρροῦντες καί οἱ ἀκόλουθοι ἕπονται. μή λανθανέτω δέ σε μηδέ τοῦτο, ἔφη, ὅτι ἔξεστι μέν τοῖς πολεμίοις καί νῦν ἰδεῖν ἡμᾶς: γοργότεροι δέ, σάφ' ἴσθι, οὐδαμῶς ἄν αὐτοῖς φανείημεν ἤ ἰόντες ἐπ' ἐκείνους. ὡς οὖν ἐμοῦ ταῦτα γιγνώσκοντος ἄγε ἡμᾶς εὐθύ [τήν ἐπί] βαβυλῶνος. οὕτω μέν δή πορευόμενοι τεταρταῖοι πρός τοῖς ὁρίοις τῆς γωβρύα χώρας ἐγένοντο. ὡς δέ ἐν τῇ πολεμίᾳ ἦν, κατέστησε λαβών ἐν τάξει μεθ' ἑαυτοῦ τούς τε πεζούς καί τῶν ἱππέων ὅσους ἐδόκει καλῶς αὐτῷ ἔχειν: τούς δ' ἄλλους ἱππέας ἀφῆκε καταθεῖν, καί ἐκέλευσε τούς μέν ὅπλα ἔχοντας κατακαίνειν, τούς δ' ἄλλους καί πρόβατα ὅσα ἄν λάβωσι πρός αὑτόν ἄγειν. ἐκέλευσε δέ καί τούς πέρσας συγκαταθεῖν: καί ἧκον πολλοί μέν αὐτῶν κατακεκυλισμένοι ἀπό τῶν ἵππων, πολλοί δέ καί λείαν πλείστην ἄγοντες. ὡς δέ παρῆν ἡ λεία, συγκαλέσας τούς τε τῶν μήδων ἄρχοντας καί τῶν ὑρκανίων καί τούς ὁμοτίμους ἔλεξεν ὧδε. ἄνδρες φίλοι, ἐξένισεν ἡμᾶς ἅπαντας πολλοῖς ἀγαθοῖς γωβρύας. εἰ οὖν, ἔφη, τοῖς θεοῖς ἐξελόντες τά νομιζόμενα καί τῇ στρατιᾷ τά ἱκανά τήν ἄλλην τούτῳ δοίημεν λείαν, ἆρ' ἄν, ἔφη, καλόν ποιήσαιμεν τῷ εὐθύς φανεροί εἶναι ὅτι καί τούς εὖ ποιοῦντας πειρώμεθα νικᾶν εὖ ποιοῦντες; ὡς δέ τοῦτ' ἤκουσαν, πάντες μέν ἐπῄνουν, πάντες δ' ἐνεκωμίαζον: εἷς δέ καί ἔλεξεν ὧδε: πάνυ, ἔφη, ὦ κῦρε, τοῦτο ποιήσωμεν: καί γάρ μοι δοκεῖ, ἔφη, ὁ γωβρύας πτωχούς τινας ἡμᾶς νομίζειν, ὅτι οὐ δαρεικῶν μεστοί ἥκομεν οὐδέ ἐκ χρυσῶν πίνομεν φιαλῶν: εἰ δέ τοῦτο ποιήσομεν, γνοίη ἄν, ἔφη, ὅτι ἔστιν ἐλευθερίους εἶναι καί ἄνευ χρυσοῦ. ἄγε δή, ἔφη, τά τῶν θεῶν ἀποδόντες τοῖς μάγοις καί ὅσα τῇ στρατιᾷ ἱκανά ἐξελόντες τἆλλα καλέσαντες τόν γωβρύαν δότε αὐτῷ: οὕτω δή λαβόντες ἐκεῖνοι ὅσα ἔδει τἆλλα ἔδοσαν τῷ γωβρύᾳ. ἐκ τούτου δή ᾔει πρός βαβυλῶνα παραταξάμενος ὥσπερ ὅτε ἡ μάχη ἦν. ὡς δ' οὐκ ἀντεξῇσαν οἱ ἀσσύριοι, ἐκέλευσεν ὁ κῦρος τόν γωβρύαν προσελάσαντα εἰπεῖν ὅτι εἰ βούλεται ὁ βασιλεύς ἐξιών ὑπέρ τῆς χώρας μάχεσθαι, κἄν αὐτός σύν ἐκείνῳ μάχοιτο: εἰ δέ μή ἀμυνεῖ τῇ χώρᾳ, ὅτι ἀνάγκη τοῖς κρατοῦσι πείθεσθαι. ὁ μέν δή γωβρύας προσελάσας ἔνθα ἀσφαλές ἦν ταῦτα εἶπεν, ὁ δ' αὐτῷ ἐξέπεμψεν ἀποκρινούμενον τοιάδε: δεσπότης ὁ σός λέγει, ὦ γωβρύα, οὐχ ὅτι ἀπέκτεινά σου τόν υἱόν μεταμέλει μοι, ἀλλ' ὅτι οὐ καί σέ προσαπέκτεινα. μάχεσθαι δέ ἐάν βούλησθε, ἥκετε εἰς τριακοστήν ἡμέραν: νῦν δ' οὔπω ἡμῖν σχολή: ἔτι γάρ παρασκευαζόμεθα. ὁ δέ γωβρύας εἶπεν: ἀλλά μήποτέ σοι λήξειεν αὕτη ἡ μεταμέλεια: δῆλον γάρ ὅτι ἀνιῶ σέ τι, ἐξ οὗ αὕτη σε ἡ μεταμέλεια ἔχει. ὁ μέν δή γωβρύας ἀπήγγειλε τά τοῦ ἀσσυρίου: ὁ δέ κῦρος ἀκούσας ταῦτα ἀπήγαγε τό στράτευμα: καί καλέσας τόν γωβρύαν εἰπέ μοι, ἔφη, οὐκ ἔλεγες μέντοι σύ ὅτι τόν ἐκτμηθέντα ὑπό τοῦ ἀσσυρίου οἴει ἄν σύν ἡμῖν γενέσθαι; εὖ μέν οὖν, ἔφη, δοκῶ εἰδέναι: πολλά γάρ δή ἔγωγε κἀκεῖνος ἐπαρρησιασάμεθα πρός ἀλλήλους. ὁπότε τοίνυν σοι δοκεῖ καλῶς ἔχειν, πρόσιθι πρός αὐτόν: καί πρῶτον μέν οὕτω ποίει ὅπως ἄν αὐτοί ὅ τι ἄν λέγῃ εἰδῆτε: ἐπειδάν δέ συγγένῃ αὐτῷ, ἐάν γνῷς αὐτόν φίλον βουλόμενον εἶναι, τοῦτο δεῖ μηχανᾶσθαι ὅπως λάθῃ φίλος ὤν ἡμῖν: οὔτε γάρ ἄν φίλους τις ποιήσειεν ἄλλως πως πλείω ἀγαθά ἐν πολέμῳ ἤ πολέμιος δοκῶν εἶναι οὔτ' ἄν ἐχθρούς πλείω τις βλάψειεν ἄλλως πως ἤ φίλος δοκῶν εἶναι. καί μήν, ἔφη ὁ γωβρύας, οἶδ' ὅτι κἄν πρίαιτο γαδάτας τό μέγα τι ποιῆσαι κακόν τόν νῦν βασιλέα ἀσσυρίων. ἀλλ' ὅ τι ἄν δύναιτο, τοῦτο δεῖ καί ἡμᾶς σκοπεῖν. λέγε δή μοι, ἔφη ὁ κῦρος, εἰς τό φρούριον τό πρό τῆς χώρας, ὅ φατε ὑρκανίοις τε καί σάκαις ἐπιτετειχίσθαι τῇδε τῇ χώρᾳ πρόβολον εἶναι τοῦ πολέμου, ἆρ' ἄν, ἔφη, οἴει ὑπό τοῦ φρουράρχου παρεθῆναι τόν εὐνοῦχον ἐλθόντα σύν δυνάμει; σαφῶς γ', ἔφη ὁ γωβρύας, εἴπερ ἀνύποπτος ὤν, ὥσπερ νῦν ἐστιν, ἀφίκοιτο πρός αὐτόν. οὐκοῦν, ἔφη, ἀνύποπτος ἄν εἴη, εἰ προσβάλοιμι μέν ἐγώ πρός τά χωρία αὐτοῦ ὡς λαβεῖν βουλόμενος, ἀπομάχοιτο δέ ἐκεῖνος ἀνά κράτος: καί λάβοιμι μέν αὐτοῦ τι ἐγώ, ἀντιλάβοι δέ κἀκεῖνος ἡμῶν ἤ ἄλλους τινάς ἤ καί ἀγγέλους πεμπομένους ὑπ' ἐμοῦ πρός τούτους οὕς φατε πολεμίους τῷ ἀσσυρίῳ εἶναι: καί οἱ μέν ληφθέντες λέγοιεν ὅτι ἐπί στρατεύματα ἔρχονται καί κλίμακας ὡς ἐπί τό φρούριον ἄξοντες, ὁ δ' εὐνοῦχος ἀκούσας προσποιήσαιτο προαγγεῖλαι βουλόμενος ταῦτα παρεῖναι; καί ὁ γωβρύας εἶπεν ὅτι οὕτω μέν γιγνομένων σαφῶς παρείη ἄν αὐτόν, καί δέοιτό γ' ἄν αὐτοῦ μένειν ἔστε σύ ἀπέλθοις. οὐκοῦν, ἔφη ὁ κῦρος, εἴ γε ἅπαξ εἰσέλθοι, δύναιτ' ἄν ἡμῖν ὑποχείριον ποιῆσαι τό χωρίον; εἰκός γοῦν, ἔφη ὁ γωβρύας, τά μέν ἔνδον ἐκείνου συμπαπασκευάζοντος, τά δ' ἔξωθεν σοῦ ἰσχυρότερα προσάγοντος. ἴθι οὖν, ἔφη, καί πειρῶ ταῦτα διδάξας καί διαπραξάμενος παρεῖναι: πιστά δέ αὐτῷ οὐκ ἄν μείζω οὔτ' εἴποις οὔτε δείξαις ὧν αὐτός σύ τυγχάνεις παρ' ἡμῶν εἰληφώς. ἐκ τούτου ᾤχετο μέν ὁ γωβρύας: ἄσμενος δέ ἰδών αὐτόν ὁ εὐνοῦχος συνωμολόγει τε πάντα καί συνέθετο ἅ ἔδει. ἐπεί δέ ἀπήγγειλεν ὁ γωβρύας ὅτι πάντα δοκοίη ἰσχυρῶς τῷ εὐνούχῳ τά ἐπισταλέντα, ἐκ τούτου τῇ ὑστεραίᾳ προσέβαλε μέν ὁ κῦρος, ἀπεμάχετο δέ ὁ γαδάτας. ἦν δέ καί ὅ ἔλαβε χωρίον ὁ κῦρος, ὁποῖον ἔφη ὁ γαδάτας. τῶν δέ ἀγγέλων οὕς ἔπεμψεν ὁ κῦρος προειπών ᾗ πορεύσοιντο, ὅπως ἄγοιεν τά στρατεύματα καί τάς κλίμακας κομίζοιεν, τούς μέν εἴασεν ὁ γαδάτας διαφεύγειν: οὕς δ' ἔλαβε, βασανίζων ἐναντίον πολλῶν, ὡς ἤκουσεν ἐφ' ἅ ἔφασαν πορεύεσθαι, εὐθέως συσκευασάμενος ὡς ἐξαγγελῶν τῆς νυκτός ἐπορεύετο. τέλος δέ πιστευθείς ὡς βοηθός εἰσέρχεται εἰς τό φρούριον: καί τέως μέν συμπαρεσκεύαζεν ὅ τι δύναιτο τῷ φρουράρχῳ: ἐπεί δέ ὁ κῦρος ἦλθε, καταλαμβάνει τό χωρίον συνεργούς ποιησάμενος καί τούς παρά τοῦ κύρου αἰχμαλώτους. ἐπεί δέ τοῦτο ἐγένετο, εὐθύς [γαδάτας] ὁ εὐνοῦχος τά ἔνδον καταστήσας ἐξῆλθε πρός τόν κῦρον, καί τῷ νόμῳ προσκυνήσας εἶπε, χαῖρε, κῦρε. ἀλλά ποιῶ ταῦτ', ἔφη: σύ γάρ με σύν τοῖς θεοῖς οὐ κελεύεις μόνον ἀλλά καί ἀναγκάζεις χαίρειν. εὖ γάρ ἴσθι, ἔφη, ὅτι ἐγώ μέγα ποιοῦμαι φίλιον τοῦτο τό χωρίον τοῖς ἐνθάδε συμμάχοις καταλείπων: σοῦ δ', ἔφη, ὦ γαδάτα, ὁ ἀσσύριος παῖδας μέν, ὡς ἔοικε, τό ποιεῖσθαι ἀφείλετο, οὐ μέντοι τό γε φίλους δύνασθαι κτᾶσθαι ἀπεστέρησεν: ἀλλ' εὖ ἴσθι ὅτι ἡμᾶς τοιούτους τῷ ἔργῳ τούτῳ φίλους πεποίησαι, οἵ σοι, ἐάν δυνώμεθα, πειρασόμεθα μή χείρους βοηθοί παραστῆναι ἤ εἰ παῖδας ἐκγόνους ἐκέκτησο. ὁ μέν ταῦτ' ἔλεγεν. ἐν δέ τούτῳ ὁ ὑρκάνιος ἄρτι ᾐσθημένος τό γεγενημένον προσθεῖ τῷ κύρῳ καί λαβών τήν δεξιάν αὐτοῦ εἶπεν: ὦ μέγα ἀγαθόν σύ τοῖς φίλοις κῦρε, ὡς πολλήν με τοῖς θεοῖς ποιεῖς χάριν ὀφείλειν ὅτι σοί με συνήγαγον. ἴθι νυν, ἔφη ὁ κῦρος, καί λαβών τό χωρίον οὗπερ ἕνεκά με ἀσπάζῃ διατίθει αὐτό οὕτως ὡς ἄν τῷ ὑμετέρῳ φύλῳ πλείστου ἄξιον ᾖ καί τοῖς ἄλλοις συμμάχοις, μάλιστα δ', ἔφη, γαδάτᾳ τουτῳΐ, ὅς ἡμῖν αὐτό λαβών παραδίδωσι. τί οὖν; ἔφη ὁ ὑρκάνιος, ἐπειδάν καδούσιοι ἔλθωσι καί σάκαι καί οἱ ἐμοί πολῖται, καλέσωμεν καί τούτων, ἵνα κοινῇ βουλευσώμεθα πάντες ὅσοις προσήκει πῶς ἄν συμφορώτατα χρῴμεθα τῷ φρουρίῳ; ταῦτα μέν οὕτω συνῄνεσεν ὁ κῦρος: ἐπεί δέ συνῆλθον οἷς ἔμελε περί τοῦ φρουρίου, ἐβουλεύσαντο κοινῇ φυλάττειν οἷσπερ ἀγαθόν ἦν φίλιον ὄν, ὅπως αὐτοῖς μέν πρόβολος εἴη πολέμου, τοῖς δ' ἀσσυρίοις ἐπιτετειχισμένον. τούτων γενομένων πολύ δή προθυμότερον καί πλείους καί καδούσιοι συνεστρατεύοντο καί σάκαι καί ὑρκάνιοι: καί συνελέγη ἐντεῦθεν στράτευμα καδουσίων μέν πελτασταί εἰς δισμυρίους καί ἱππεῖς εἰς τετρακισχιλίους, σακῶν δέ τοξόται εἰς μυρίους καί ἱπποτοξόται εἰς χιλίους: καί ὑρκάνιοι δέ πεζούς τε ὁπόσους ἐδύναντο προσεξέπεμψαν καί ἱππέας ἐξεπλήρωσαν εἰς δισχιλίους: τό γάρ πρόσθεν καταλελειμμένοι ἦσαν πλείους οἴκοι αὐτοῖς ἱππεῖς, ὅτι καί οἱ καδούσιοι καί οἱ σάκαι τοῖς ἀσσυρίοις πολέμιοι ἦσαν. ὅσον δέ χρόνον ἐκαθέζετο ὁ κῦρος ἀμφί τήν περί τό φρούριον οἰκονομίαν, τῶν ἀσσυρίων τῶν κατά ταῦτα τά χωρία πολλοί μέν ἀπῆγον ἵππους, πολλοί δέ ἀπέφερον ὅπλα, φοβούμενοι ἤδη πάντας τούς προσχώρους. ἐκ δέ τούτου προσέρχεται τῷ κύρῳ ὁ γαδάτας καί λέγει ὅτι ἥκουσιν αὐτῷ ἄγγελοι ὡς ὁ ἀσσύριος, ἐπεί πύθοιτο τά περί τοῦ φρουρίου, χαλεπῶς τε ἐνέγκοι καί συσκευάζοιτο ὡς ἐμβαλῶν εἰς τήν αὑτοῦ χώραν. ἐάν οὖν ἀφῇς με, ὦ κῦρε, τά τείχη ἄν πειραθείην διασῶσαι, τῶν δ' ἄλλων μείων λόγος. καί ὁ κῦρος εἶπεν: ἐάν οὖν ἴῃς νῦν, πότε ἔσῃ οἴκοι; καί ὁ γαδάτας εἶπεν: εἰς τρίτην δειπνήσω ἐν τῇ ἡμετέρᾳ. ἦ καί τόν ἀσσύριον, ἔφη, οἴει ἐκεῖ ἤδη καταλήψεσθαι; εὖ μέν οὖν, ἔφη, οἶδα: σπεύσει γάρ ἕως ἔτι πρόσω δοκεῖς ἀπεῖναι. ἐγώ δ', ἔφη ὁ κῦρος, ποσταῖος ἄν τῷ στρατεύματι ἐκεῖσε ἀφικοίμην; πρός τοῦτο δή ὁ γαδάτας λέγει: πολύ ἤδη, ὦ δέσποτα, ἔχεις τό στράτευμα καί οὐκ ἄν δύναιο μεῖον ἤ ἐν ἕξ ἤ ἑπτά ἡμέραις ἐλθεῖν πρός τήν ἐμήν οἴκησιν. σύ μέν τοίνυν, ἔφη ὁ κῦρος, ἄπιθι ὡς τάχιστα: ἐγώ δ' ὡς ἄν δυνατόν ᾖ πορεύσομαι. ὁ μέν δή γαδάτας ᾤχετο: ὁ δέ κῦρος συνεκάλεσε πάντας τούς ἄρχοντας τῶν συμμάχων: καί ἤδη πολλοί τε ἐδόκουν καί καλοί κἀγαθοί παρεῖναι: ἐν οἷς δή λέγει ὁ κῦρος ταῦτα. ἄνδρες σύμμαχοι, γαδάτας διέπραξεν ἅ δοκεῖ πᾶσιν ἡμῖν πολλοῦ ἄξια εἶναι, καί ταῦτα πρίν καί ὁτιοῦν ἀγαθόν ὑφ' ἡμῶν παθεῖν. νῦν δέ ὁ ἀσσύριος εἰς τήν χώραν αὐτοῦ ἐμβαλεῖν ἀγγέλλεται, δῆλον ὅτι ἅμα μέν τιμωρεῖσθαι αὐτόν βουλόμενος, ὅτι δοκεῖ ὑπ' αὐτοῦ μεγάλα βεβλάφθαι: ἅμα δέ ἴσως κἀκεῖνο ἐννοεῖται ὡς εἰ οἱ μέν πρός ἡμᾶς ἀφιστάμενοι μηδέν ὑπ' ἐκείνου κακόν πείσονται, οἱ δέ σύν ἐκείνῳ ὄντες ὑφ' ἡμῶν ἀπολοῦνται, ὅτι τάχα οὐδένα εἰκός σύν αὐτῷ βουλήσεσθαι εἶναι. νῦν οὖν, ὦ ἄνδρες, καλόν τι ἄν μοι δοκοῦμεν ποιῆσαι, εἰ προθύμως γαδάτᾳ βοηθήσαιμεν ἀνδρί εὐεργέτῃ: καί ἅμα δίκαια ποιοῖμεν ἄν χάριν ἀποδιδόντες: ἀλλά μήν καί σύμφορά γ' ἄν, ὡς ἐμοί δοκεῖ, πράξαιμεν ἡμῖν αὐτοῖς. εἰ γάρ πᾶσι φαινοίμεθα τούς μέν κακῶς ποιοῦντας νικᾶν πειρώμενοι κακῶς ποιοῦντες, τούς δ' εὐεργετοῦντας ἀγαθοῖς ὑπερβαλλόμενοι, εἰκός ἐκ τῶν τοιούτων φίλους μέν πολλούς ἡμῖν βούλεσθαι γίγνεσθαι, ἐχθρόν δέ μηδένα ἐπιθυμεῖν εἶναι: εἰ δέ ἀμελῆσαι δόξαιμεν γαδάτα, πρός τῶν θεῶν ποίοις λόγοις ἄν ἄλλον πείθοιμεν χαρίζεσθαί τι ἡμῖν; πῶς δ' ἄν τολμῷμεν ἡμᾶς αὐτούς ἐπαινεῖν; πῶς δ' ἄν ἀντιβλέψαι τις ἡμῶν δύναιτο γαδάτᾳ, εἰ ἡττῴμεθ' αὐτοῦ εὖ ποιοῦντος τοσοῦτοι ὄντες ἑνός ἀνδρός καί τούτου οὕτω διακειμένου; ὁ μέν οὕτως εἶπεν: οἱ δέ πάντες ἰσχυρῶς συνεπῄνουν ταῦτα ποιεῖν. ἄγε τοίνυν, ἔφη, ἐπεί καί ὑμῖν συνδοκεῖ ταῦτα, ἐπί μέν τοῖς ὑποζυγίοις καί ὀχήμασι καταλίπωμεν ἕκαστοι τούς μετ' αὐτῶν ἐπιτηδειοτάτους πορεύεσθαι. γωβρύας δ' ἡμῖν ἀρχέτω αὐτῶν καί ἡγείσθω αὐτοῖς: καί γάρ ὁδῶν ἔμπειρος καί τἆλλα ἱκανός: ἡμεῖς δ', ἔφη, καί ἵπποις τοῖς δυνατωτάτοις καί ἀνδράσι πορευώμεθα, τά ἐπιτήδεια τριῶν ἡμερῶν λαβόντες: ὅσῳ δ' ἄν κουφότερον συσκευασώμεθα καί εὐτελέστερον, τοσούτῳ ἥδιον τάς ἐπιούσας ἡμέρας ἀριστήσομέν τε καί δειπνήσομεν καί καθευδήσομεν. νῦν δ', ἔφη, πορευώμεθα ὧδε: πρώτους μέν ἄγε σύ, χρυσάντα, τούς θωρακοφόρους, ἐπεί ὁμαλή τε καί πλατεῖα ἡ ὁδός ἐστι, τούς ταξιάρχους ἔχων ἐν μετώπῳ πάντας: ἡ δέ τάξις ἑκάστη ἐφ' ἑνός ἴτω: ἁθρόοι γάρ ὄντες καί τάχιστα καί ἀσφαλέστατα πορευοίμεθ' ἄν. τούτου δ' ἕνεκα, ἔφη, κελεύω τούς θωρακοφόρους ἡγεῖσθαι ὅτι τοῦτο βραδύτατόν ἐστι τοῦ στρατεύματος: τοῦ δέ βραδυτάτου ἡγουμένου ἀνάγκη ῥᾳδίως ἕπεσθαι πάντα τά θᾶττον ἰόντα: ὅταν δέ τό τάχιστον ἡγῆται ἐν νυκτί, οὐδέν ἐστι θαυμαστόν καί διασπᾶσθαι τά στρατεύματα: τό γάρ προταχθέν ἀποδιδράσκει. ἐπί δέ τούτοις, ἔφη, ἀρτάβαζος τούς περσῶν πελταστάς καί τοξότας ἀγέτω: ἐπί δέ τούτοις ἀνδαμύας ὁ μῆδος τό μήδων πεζόν: ἐπί δέ τούτοις ἔμβας τό ἀρμενίων πεζόν: ἐπί δέ τούτοις ἀρτούχας ὑρκανίους: ἐπί δέ τούτοις θαμβράδας τό σακῶν πεζόν: ἐπί δέ τούτοις δατάμας καδουσίους. ἀγόντων δέ καί οὗτοι πάντες ἐν μετώπῳ μέν τούς ταξιάρχους ἔχοντες, δεξιούς δέ τούς πελταστάς, ἀριστερούς δέ τούς τοξότας τοῦ ἑαυτῶν πλαισίου: οὕτω γάρ πορευόμενοι καί εὐχρηστότεροι γίγνονται. ἐπί δέ τούτοις οἱ σκευοφόροι, ἔφη, πάντων ἑπέσθων: οἱ δέ ἄρχοντες αὐτῶν ἐπιμελείσθων ὅπως συνεσκευασμένοι τε ὦσι πάντα πρίν καθεύδειν καί πρῴ σύν τοῖς σκεύεσι παρῶσιν εἰς τήν τεταγμένην χώραν καί ὅπως κοσμίως ἕπωνται. ἐπί δέ τοῖς σκευοφόροις, ἔφη, τούς πέρσας ἱππέας μαδάτας ὁ πέρσης ἀγέτω, ἔχων καί οὗτος τούς ἑκατοντάρχους τῶν ἱππέων ἐν μετώπῳ: ὁ δ' ἑκατόνταρχος τήν τάξιν ἀγέτω εἰς ἕνα, ὥσπερ οἱ πέζαρχοι. ἐπί τούτοις †ῥαμβάκας ὁ μῆδος ὡσαύτως τούς ἑαυτοῦ ἱππέας: ἐπί τούτοις σύ, ὦ τιγράνη, τό σεαυτοῦ ἱππικόν: καί οἱ ἄλλοι δέ ἵππαρχοι μεθ' ὧν ἕκαστοι ἀφίκοντο πρός ἡμᾶς. ἐπί τούτοις σάκαι ἄγετε: ἔσχατοι δέ, ὥσπερ ἦλθον, καδούσιοι ἰόντων: ἀλκεύνα, σύ δέ ὁ ἄγων αὐτούς ἐπιμελοῦ τό νῦν εἶναι πάντων τῶν ὄπισθεν καί μηδένα ἔα ὕστερον τῶν σῶν ἱππέων γίγνεσθαι. ἐπιμελεῖσθε δέ τοῦ σιωπῇ πορεύεσθαι οἵ τε ἄρχοντες καί πάντες δέ οἱ σωφρονοῦντες: διά γάρ τῶν ὤτων ἐν τῇ νυκτί ἀνάγκη μᾶλλον ἤ διά τῶν ὀφθαλμῶν ἕκαστα καί αἰσθάνεσθαι καί πράττεσθαι: καί τό ταραχθῆναι δέ ἐν τῇ νυκτί πολύ μεῖζόν ἐστι πρᾶγμα ἤ ἐν τῇ ἡμέρᾳ καί δυσκαταστατώτερον: οὗ ἕνεκα ἥ τε σιωπή ἀσκητέα καί ἡ τάξις φυλακτέα. τάς δέ νυκτερινάς φυλακάς, ὅταν μέλλητε νυκτός ἀναστήσεσθαι, χρή ὡς βραχυτάτας καί πλείστας ποιεῖσθαι, ὡς μηδένα ἡ ἐν τῇ φυλακῇ ἀγρυπνία πολλή οὖσα λυμαίνηται ἐν τῇ πορείᾳ: ἡνίκα δ' ἄν ὥρα ᾖ πορεύεσθαι, σημαίνειν τῷ κέρατι. ὑμεῖς δ' ἔχοντες ἅ δεῖ ἕκαστοι πάρεστε εἰς τήν ἐπί βαβυλῶνος ὁδόν: ὁ δ' ὁρμώμενος ἀεί τῷ κατ' οὐράν παρεγγυάτω ἕπεσθαι. ἐκ τούτου δή ᾤχοντο ἐπί τάς σκηνάς καί ἅμα ἀπιόντες διελέγοντο πρός ἀλλήλους ὡς μνημονικῶς ὁ κῦρος ὁπόσοις συνέταττε πᾶσιν ὀνομάζων ἐνετέλλετο. ὁ δέ κῦρος ἐπι μελείᾳ τοῦτο ἐποίει: πάνυ γάρ αὐτῷ ἐδόκει θαυμαστόν εἶναι εἰ οἱ μέν βάναυσοι ἴσασι τῆς αὑτοῦ τέχνης ἕκαστος τῶν ἐργαλείων τά ὀνόματα, καί ὁ ἰατρός δέ οἶδε καί τῶν ὀργάνων καί τῶν φαρμάκων οἷς χρῆται πάντων τά ὀνόματα, ὁ δέ στρατηγός οὕτως ἠλίθιος ἔσοιτο ὥστε οὐκ εἴσοιτο τῶν ὑφ' αὑτῷ ἡγεμόνων τά ὀνόματα, οἷς ἀνάγκη ἐστίν αὐτῷ ὀργάνοις χρῆσθαι καί ὅταν καταλαβεῖν τι βούληται καί ὅταν φυλάξαι καί ὅταν θαρρῦναι καί ὅταν φοβῆσαι: καί τιμῆσαι δέ ὁπότε τινά βούλοιτο, πρέπον αὐτῷ ἐδόκει εἶναι ὀνομαστί προσαγορεύειν. ἐδόκουν δ' αὐτῷ οἱ γιγνώσκεσθαι δοκοῦντες ὑπό τοῦ ἄρχοντος καί τοῦ καλόν τι ποιοῦντες ὁρᾶσθαι μᾶλλον ὀρέγεσθαι καί τοῦ αἰσχρόν τι ποιεῖν μᾶλλον προθυμεῖσθαι ἀπέχεσθαι. ἠλίθιον δέ καί τοῦτ' ἐδόκει εἶναι αὐτῷ τό ὁπότε τι βούλοιτο πραχθῆναι, οὕτω προστάττειν ὥσπερ ἐν οἴκῳ ἔνιοι δεσπόται προστάττουσιν, ἴτω τις ἐφ' ὕδωρ, ξύλα τις σχισάτω: οὕτω γάρ προσταττομένων εἰς ἀλλήλους τε ὁρᾶν πάντες ἐδόκουν αὐτῷ καί οὐδείς περαίνειν τό προσταχθέν καί πάντες ἐν αἰτίᾳ εἶναι καί οὐδείς τῇ αἰτίᾳ οὔτε αἰσχύνεσθαι οὔτε φοβεῖσθαι ὁμοίως διά τό σύν πολλοῖς αἰτίαν ἔχειν: διά ταῦτα δή πάντας ὠνόμαζεν αὐτός ὅτῳ τι προστάττοι. καί κῦρος μέν δή περί τούτων οὕτως ἐγίγνωσκεν. οἱ δέ στρατιῶται τότε μέν δειπνήσαντες καί φυλακάς καταστησά μενοι καί συσκευασάμενοι πάντα ἅ ἔδει ἐκοιμήθησαν. ἡνίκα δ' ἦν ἐν μέσῳ νυκτῶν, ἐσήμηνε τῷ κέρατι. κῦρος δ' εἰπών τῷ χρυσάντᾳ ὅτι ἐπί τῇ ὁδῷ ὑπομενοίη ἐν τῷ πρόσθεν τοῦ στρατεύματος ἐξῄει λαβών τούς ἀμφ' αὑτόν ὑπηρέτας: βραχεῖ δέ χρόνῳ ὕστερον χρυσάντας παρῆν ἄγων τούς θωρακοφόρους. τούτῳ μέν ὁ κῦρος δούς ἡγεμόνας τῆς ὁδοῦ πορεύεσθαι ἐκέλευεν ἡσύχως: οὐ γάρ πω ἐν ὁδῷ πάντες ἦσαν: αὐτός δέ ἑστηκώς ἐν τῇ ὁδῷ τόν μέν προσιόντα προυπέμπετο ἐν τάξει, ἐπί δέ τόν ὑστερίζοντα ἔπεμπε καλῶν. ἐπεί δέ πάντες ἐν ὁδῷ ἦσαν, πρός μέν χρυσάνταν ἱππέας ἔπεμψεν ἐροῦντας ὅτι ἐν ὁδῷ ἤδη πάντες: ἄγε οὖν ἤδη θᾶττον. αὐτός δέ παρελαύνων τόν ἵππον εἰς τό πρόσθεν ἥσυχος κατεθεᾶτο τάς τάξεις. καί οὕς μέν ἴδοι εὐτάκτως καί σιωπῇ ἰόντας, προσελαύνων αὐτοῖς τίνες τε εἶεν ἠρώτα καί ἐπεί πύθοιτο ἐπῄνει: εἰ δέ τινας θορυβουμένους αἴσθοιτο, τό αἴτιον τούτου σκοπῶν κατασβεννύναι τήν ταραχήν ἐπειρᾶτο. ἕν μόνον παραλέλειπται τῆς ἐν νυκτί ἐπιμελείας αὐτοῦ, ὅτι πρό παντός τοῦ στρατεύματος πεζούς εὐζώνους οὐ πολλούς προύπεμπεν, ἐφορωμένους ὑπό χρυσάντα καί ἐφορῶντας αὐτόν, ὡς ὠτακουστοῦντες καί εἴ πως ἄλλως δύναιντο αἰσθάνεσθαί τι, σημαίνοιεν τῷ χρυσάντᾳ ὅ τι καιρός δοκοίη εἶναι: ἄρχων δέ καί ἐπί τούτοις ἦν ὅς καί τούτους ἐκόσμει, καί τό μέν ἄξιον λόγου ἐσήμαινε, τό δέ μή οὐκ ἠνώχλει λέγων. τήν μέν δή νύκτα οὕτως ἐπορεύοντο: ἐπεί δέ ἡμέρα ἐγένετο, τούς μέν καδουσίων ἱππέας, ὅτι αὐτῶν καί οἱ πεζοί ἐπορεύοντο ἔσχατοι, παρά τούτοις κατέλιπεν, ὡς μηδ' οὗτοι ψιλοί ἱππέων ἴοιεν: τούς δ' ἄλλους εἰς τό πρόσθεν παρελαύνειν ἐκέλευσεν, ὅτι καί οἱ πολέμιοι ἐν τῷ πρόσθεν ἦσαν, ὅπως εἴ τί που ἐναντιοῖτο αὐτῷ, ἀπαντῴη ἔχων τήν ἰσχύν ἐν τάξει καί μάχοιτο, εἴ τέ τί που φεῦγον ὀφθείη, ὡς ἐξ ἑτοιμοτάτου διώκοι. ἦσαν δέ αὐτῷ αἰεί τεταγμένοι οὕς τε διώκειν δέοι καί οὕς παρ' αὐτῷ μένειν: πᾶσαν δέ τήν τάξιν λυθῆναι οὐδέποτε εἴα. κῦρος μέν δή οὕτως ἦγε τό στράτευμα: οὐ μέντοι αὐτός γε μιᾷ χώρᾳ ἐχρῆτο, ἀλλ' ἄλλοτε ἀλλαχῇ περιελαύνων ἐφεώρα τε καί ἐπεμελεῖτο, εἴ του δέοιντο. οἱ μέν δή ἀμφί κῦρον οὕτως ἐπορεύοντο. ἐκ δέ τοῦ γαδάτα ἱππικοῦ τῶν δυνατῶν τις ἀνδρῶν ἐπεί ἑώρα αὐτόν ἀφεστηκότα ἀπό τοῦ ἀσσυρίου, ἐνόμισεν, εἴ τι οὗτος πάθοι, αὐτός ἄν λαβεῖν παρά τοῦ ἀσσυρίου πάντα τά γαδάτα: οὕτω δή πέμπει τινά τῶν ἑαυτοῦ πιστῶν πρός τόν ἀσσύριον καί κελεύει τόν ἰόντα, εἰ καταλάβοι ἤδη ἐν τῇ γαδάτα χώρᾳ τό ἀσσύριον στράτευμα, λέγειν τῷ ἀσσυρίῳ ὅτι εἰ βούλοιτο ἐνεδρεῦσαι, λάβοι ἄν γαδάταν καί τούς σύν αὐτῷ. δηλοῦν δέ ἐνετέλλετο ὅσην τε εἶχεν ὁ γαδάτας δύναμιν καί ὅτι κῦρος οὐ συνέποιτο αὐτῷ: καί τήν ὁδόν ἐδήλωσεν ᾗ προσιέναι μέλλοι. προσεπέστειλε δέ τοῖς αὑτοῦ οἰκέταις, ὡς πιστεύοιτο μᾶλλον, καί τό τεῖχος ὅ ἐτύγχανεν αὐτός ἔχων ἐν τῇ γαδάτα χώρᾳ παραδοῦναι τῷ ἀσσυρίῳ καί τά ἐνόντα: ἥξειν δέ καί αὐτός ἔφασκεν, εἰ μέν δύναιτο, ἀποκτείνας γαδάταν, εἰ δέ μή, ὡς σύν τῷ ἀσσυρίῳ τό λοιπόν ἐσόμενος. ἐπεί δέ ὁ ἐπί ταῦτα ταχθείς ἐλαύνων ὡς δυνατόν ἦν τάχιστα ἀφικνεῖται πρός τόν ἀσσύριον καί ἐδήλωσεν ἐφ' ἅ ἥκοι, ἀκούσας ἐκεῖνος τό τε χωρίον εὐθύς παρέλαβε καί πολλήν ἵππον ἔχων καί ἅρματα ἐνήδρευεν ἐν κώμαις ἁθρόαις. ὁ δέ γαδάτας ὡς ἐγγύς ἦν τούτων τῶν κωμῶν, πέμπει τινάς προδιερευνησομένους. ὁ δέ ἀσσύριος ὡς ἔγνω προσιόντας τούς διερευνητάς, φεύγειν κελεύει ἅρματα ἐξαναστάντα δύο ἤ τρία καί ἵππους ὀλίγους, ὡς δή φοβηθέντας καί ὀλίγους ὄντας. οἱ δέ διερευνηταί ὡς εἶδον ταῦτα, αὐτοί τε ἐδίωκον καί τῷ γαδάτᾳ κατέσειον: καί ὅς ἐξαπατηθείς διώκει ἀνά κράτος. οἱ δέ ἀσσύριοι, ὡς ἐδόκει ἁλώσιμος εἶναι ὁ γαδάτας, ἀνίστανται ἐκ τῆς ἐνέδρας. καί οἱ μέν ἀμφί γαδάταν ἰδόντες ὥσπερ εἰκός ἔφευγον, οἱ δ' αὖ ὥσπερ εἰκός ἐδίωκον. καί ἐν τούτῳ ὁ ἐπιβουλεύων τῷ γαδάτᾳ παίει αὐτόν, καί καιρίας μέν πληγῆς ἁμαρτάνει, τύπτει δέ αὐτόν εἰς τόν ὦμον καί τιτρώσκει. ποιήσας δέ τοῦτο ἐξίσταται, ἕως σύν τοῖς διώκουσιν ἐγένετο: ἐπεί δ' ἐγνώσθη ὅς ἦν, ὁμοῦ δή [σύν τοῖς ἀσσυρίοις] προθύμως ἐκτείνων τόν ἵππον σύν τῷ βασιλεῖ ἐδίωκεν. ἐνταῦθα δή ἡλίσκοντο μέν δῆλον ὅτι οἱ βραδυτάτους ἔχοντες τούς ἵππους ὑπό τῶν ταχίστων: ἤδη δέ μάλα πάντες πιεζόμενοι διά τό κατατετρῦσθαι ὑπό τῆς πορείας οἱ τοῦ γαδάτα ἱππεῖς καθορῶσι τόν κῦρον προσιόντα σύν τῷ στρατεύματι: δοκεῖν δέ χρή ἀσμένους καί ὥσπερ εἰς λιμένα ἐκ χειμῶνος προσφέρεσθαι αὐτούς. ὁ δέ κῦρος τό μέν πρῶτον ἐθαύμασεν: ὡς δ' ἔγνω τό πρᾶγμα, ἔστε μέν πάντες ἐναντίοι ἤλαυνον, ἐναντίος καί αὐτός ἐν τάξει ἦγε τήν στρατιάν: ὡς δέ γνόντες οἱ πολέμιοι τό ὄν ἐτράποντο εἰς φυγήν, ἐνταῦθα ὁ κῦρος διώκειν ἐκέλευσε τούς πρός τοῦτο τεταγμένους, αὐτός δέ σύν τοῖς ἄλλοις εἵπετο ὡς ᾤετο συμφέρειν. ἐνταῦθα δή καί ἅρματα ἡλίσκοντο, ἔνια μέν καί ἐκπιπτόντων τῶν ἡνιόχων, τῶν μέν ἐν τῇ ἀναστροφῇ, τῶν δέ καί ἄλλως, ἔνια δέ καί περιτεμνόμενα ὑπό τῶν ἱππέων [ἡλίσκετο]. καί ἀποκτείνουσι δέ ἄλλους τε πολλούς καί τόν παίσαντα γαδάταν. τῶν μέντοι πεζῶν ἀσσυρίων, οἵ ἔτυχον τό γαδάτα χωρίον πολιορκοῦντες, οἱ μέν εἰς τό τεῖχος κατέφυγον τό ἀπό γαδάτα ἀποστάν, οἱ δέ φθάσαντες εἰς πόλιν τινά τοῦ ἀσσυρίου μεγάλην, ἔνθα καί αὐτός σύν τοῖς ἵπποις καί τοῖς ἅρμασι κατέφυγεν ὁ ἀσσύριος. κῦρος μέν δή διαπραξάμενος ταῦτα ἐπαναχωρεῖ εἰς τήν γαδάτα χώραν: καί προστάξας οἷς ἔδει ἀμφί τά αἰχμάλωτα ἔχειν, εὐθύς ἐπορεύετο, ὡς ἐπισκέψαιτο τόν γαδάταν πῶς ἔχοι ἐκ τοῦ τραύματος. πορευομένῳ δέ αὐτῷ ὁ γαδάτας ἐπιδεδεμένος ἤδη τό τραῦμα ἀπαντᾷ. ἰδών δέ αὐτόν ὁ κῦρος ἥσθη τε καί εἶπεν: ἐγώ δέ πρός σέ ᾖα ἐπισκεψόμενος πῶς ἔχεις. ἐγώ δέ γ', ἔφη ὁ γαδάτας, ναί μά τούς θεούς σέ ἐπαναθεασόμενος ᾖα ὁποῖός τίς ποτε φαίνῃ ἰδεῖν ὁ τοιαύτην ψυχήν ἔχων: ὅστις οὔτ' οἶδα ἔγωγε ὅ τι νῦν ἐμοῦ δεόμενος οὔτε μήν ὑποσχόμενός γέ μοι ταῦτα πράξειν οὔτ' εὖ πεπονθώς ὑπ' ἐμοῦ εἴς γε τό ἴδιον οὐδ' ὁτιοῦν, ἀλλ' ὅτι τούς φίλους ἔδοξά σοί τι ὀνῆσαι, οὕτω μοι προθύμως ἐβοήθησας ὡς νῦν τό μέν ἐπ' ἐμοί οἴχομαι, τό δ' ἐπί σοί σέσωσμαι. οὐ μά τούς θεούς, ὦ κῦρε, εἰ ἦν οἷος ἔφυν ἐξ ἀρχῆς καί ἐπαιδοποιησάμην, οὐκ οἶδ' ἄν εἰ ἐκτησάμην παῖδα τοιοῦτον περί ἐμέ: ἐπεί ἄλλους τε οἶδα παῖδας καί τοῦτον τόν νῦν ἀσσυρίων βασιλέα πολύ πλείω ἤδη τόν αὑτοῦ πατέρα ἀνιάσαντα ἤ σέ νῦν δύναται ἀνιᾶν. καί ὁ κῦρος πρός ταῦτα εἶπεν ὧδε: ὦ γαδάτα, ἦ πολύ μεῖζον παρείς θαῦμα ἐμέ νῦν θαυμάζεις. καί τί δή τοῦτ' ἔστιν; ἔφη ὁ γαδάτας. ὅτι τοσοῦτοι μέν, ἔφη, περσῶν ἐσπούδασαν περί σέ, τοσοῦτοι δέ μήδων, τοσοῦτοι δέ ὑρκανίων, πάντες δέ οἱ παρόντες ἀρμενίων καί σακῶν καί καδουσίων. καί ὁ γαδάτας ἐπηύξατο: ἀλλ', ὦ ζεῦ, ἔφη, καί τούτοις πόλλ' ἀγαθά δοῖεν οἱ θεοί, καί πλεῖστα τῷ αἰτίῳ τοῦ καί τούτους τοιούτους εἶναι. ὅπως μέντοι οὕς ἐπαινεῖς τούτους, ὦ κῦρε, ξενίσωμεν καλῶς, δέχου τάδε ξένια οἷα ἐγώ <δοῦναι> δύναμαι. ἅμα δέ προσῆγε πάμπολλα, ὥστε καί θύειν τόν βουλόμενον καί ξενίζεσθαι πᾶν τό στράτευμα ἀξίως τῶν καλῶς πεποιημένων καί καλῶς συμβάντων. ὁ δέ καδούσιος ὠπισθοφυλάκει καί οὐ μετέσχε τῆς διώξεως: βουλόμενος δέ καί αὐτός λαμπρόν τι ποιῆσαι, οὔτε ἀνακοινωσάμενος οὔτε εἰπών οὐδέν κύρῳ καταθεῖ τήν πρός βαβυλῶνα χώραν. διεσπασμένοις δέ τοῖς ἵπποις αὐτοῦ ἀπιών ὁ ἀσσύριος ἐκ τῆς ἑαυτοῦ πόλεως, οἷ κατέφυγε, συντυγχάνει μάλα συντεταγμένον ἔχων τό αὑτοῦ στράτευμα. ὡς δ' ἔγνω μόνους ὄντας τούς καδουσίους, ἐπιτίθεται, καί τόν τε ἄρχοντα τῶν καδουσίων ἀποκτείνει καί ἄλλους πολλούς, καί ἵππους τινάς λαμβάνει τῶν καδουσίων καί ἥν ἄγοντες λείαν ἐτύγχανον ἀφαιρεῖται. καί ὁ μέν ἀσσύριος διώξας ἄχρι οὗ ἀσφαλές ᾤετο εἶναι ἀπετράπετο: οἱ δέ καδούσιοι ἐσῴζοντο πρός τό στρατόπεδον ἀμφί δείλην οἱ πρῶτοι. κῦρος δ' ὡς ᾔσθετο τό γεγονός, ἀπήντα τε τοῖς καδουσίοις καί ὅντινα ἴδοι τετρωμένον ἀναλαμβάνων τοῦτον μέν ὡς γαδάταν ἔπεμπεν, ὅπως θεραπεύοιτο, τούς δ' ἄλλους συγκατεσκήνου καί ὅπως τά ἐπιτήδεια ἕξουσι συνεπεμελεῖτο, παραλαμβάνων περσῶν τῶν ὁμοτίμων συνεπιμελητάς: ἐν γάρ τοῖς τοιούτοις οἱ ἀγαθοί ἐπιπονεῖν ἐθέλουσι. καί ἀνιώμενος μέντοι ἰσχυρῶς δῆλος ἦν, ὡς καί τῶν ἄλλων δειπνούντων ἡνίκα ὥρα ἦν, κῦρος ἔτι σύν τοῖς ὑπηρέταις καί τοῖς ἰατροῖς οὐδένα ἑκών ἀτημέλητον παρέλειπεν, ἀλλ' ἤ αὐτόπτης ἐφεώρα ἤ εἰ μή αὐτός ἐξανύτοι, πέμπων φανερός ἦν τούς θεραπεύσοντας. καί τότε μέν οὕτως ἐκοιμήθησαν. ἅμα δέ τῇ ἡμέρᾳ κηρύξας συνιέναι τῶν μέν ἄλλων τούς ἄρχοντας, τούς δέ καδουσίους ἅπαντας, ἔλεξε τοιάδε. ἄνδρες σύμμαχοι, ἀνθρώπινον τό γεγενημένον: τό γάρ ἁμαρτάνειν ἀνθρώπους ὄντας οὐδέν οἴομαι θαυμαστόν. ἄξιοί γε μέντοι ἐσμέν τοῦ γεγενημένου πράγματος τούτου ἀπολαῦσαί τι ἀγαθόν, τό μαθεῖν μήποτε διασπᾶν ἀπό τοῦ ὅλου δύναμιν ἀσθενεστέραν τῆς τῶν πολεμίων δυνάμεως. καί οὐ τοῦτο, ἔφη, λέγω ὡς οὐ δεῖ ποτε καί ἐλάττονι ἔτι μορίῳ ἰέναι, ὅπου ἄν δέῃ, ἤ νῦν ὁ καδούσιος ᾤχετο: ἀλλ' ἐάν τις κοινούμενος ὁρμᾶται τῷ ἱκανῷ βοηθῆσαι, ἔστι μέν ἀπαρτηθῆναι, ἔστι δέ τῷ ὑπομένοντι ἐξαπατήσαντι τούς πολεμίους ἄλλοσε τρέψαι ἀπό τῶν ἐξεληλυθότων, ἔστι δέ ἄλλα παρέχοντα πράγματα τοῖς πολεμίοις τοῖς φίλοις ἀσφάλειαν παρέχειν: καί οὕτω μέν οὐδ' ὁ χωρίς ὤν ἀπέσται, ἀλλ' ἐξαρτήσεται τῆς ἰσχύος: ὁ δέ ἀπεληλυθώς μή ἀνακοινωσάμενος, ὅπου ἄν ᾖ, οὐδέν διάφορον πάσχει ἤ εἰ μόνος ἐστρατεύετο. ἀλλ' ἀντί μέν τούτου, ἔφη, ἐάν θεός θέλῃ, ἀμυνούμεθα τούς πολεμίους οὐκ εἰς μακράν. ἀλλ' ἐπειδάν τάχιστα ἀριστήσητε, ἄξω ὑμᾶς ἔνθα τό πρᾶγμα ἐγένετο: καί ἅμα μέν θάψομεν τούς τελευτήσαντας, ἅμα δέ δείξομεν τοῖς πολεμίοις ἔνθα κρατῆσαι νομίζουσιν ἐνταῦθα ἄλλους αὐτῶν κρείττους, ἤν θεός θέλῃ: ἐάν δέ μή ἀντεπεξίωσι, καύσομεν αὐτῶν τάς κώμας καί δῃώσομεν τήν χώραν, ἵνα μή ἅ ἡμᾶς ἐποίησαν ὁρῶντες εὐφραίνωνται, ἀλλά τά ἑαυτῶν κακά θεώμενοι ἀνιῶνται, καί ὅπως γε μηδέ τό χωρίον ἡδέως ὁρῶσιν ἔνθα κατέκανον ἡμῶν τούς συμμάχους. οἱ μέν οὖν ἄλλοι, ἔφη, ἀριστᾶτε ἰόντες: ὑμεῖς δέ, ὦ καδούσιοι, πρῶτον μέν ἀπελθόντες ἄρχοντα ὑμῶν αὐτῶν ἕλεσθε ᾗπερ ὑμῖν νόμος, ὅστις ὑμῶν ἐπιμελήσεται σύν τοῖς θεοῖς καί σύν ἡμῖν, ἄν τι προσδέησθε: ἐπειδάν δέ ἕλησθε, πέμψατε πρός ἐμέ τόν αἱρεθέντα καί ἀριστήσατε. οἱ μέν δή ταῦτ' ἔπραξαν: ὁ δέ κῦρος ἐπεί ἐξήγαγε τό στράτευμα, κατέστησεν εἰς τάξιν τόν ᾑρημένον ὑπό τῶν καδουσίων καί ἐκέλευσε πλησίον αὑτοῦ ἄγειν τήν τάξιν, ὅπως, ἔφη, ἄν δυνώμεθα, ἀναθαρρύνωμεν τούς ἄνδρας. οὕτω δή ἐπορεύοντο: καί ἐλθόντες ἔθαπτον μέν τούς καδουσίους, ἐδῄουν δέ τήν χώραν. ποιήσαντες δέ ταῦτα ἀπῆλθον τά ἐπιτήδεια ἐκ τῆς πολεμίας ἔχοντες πάλιν εἰς τήν γαδάτα. ἐννοήσας δέ ὅτι οἱ πρός αὐτόν ἀφεστηκότες ὄντες πλησίον βαβυλῶνος κακῶς πείσονται, ἄν μή αὐτός αἰεί παρῇ, οὕτως ὅσους τε τῶν πολεμίων ἀφίει, τούτους ἐκέλευε λέγειν τῷ ἀσσυρίῳ, καί αὐτός κήρυκα ἔπεμψε πρός αὐτόν ταὐτά λέγοντα, ὅτι ἕτοιμος εἴη τούς ἐργαζομένους τήν γῆν ἐᾶν καί μή ἀδικεῖν, εἰ καί ἐκεῖνος βούλοιτο ἐᾶν ἐργάζεσθαι τούς τῶν πρός αὑτόν ἀφεστηκότων ἐργάτας. καίτοι, ἔφη, σύ μέν ἄν καί δύνῃ κωλύειν, ὀλίγους τινάς κωλύσεις: ὀλίγη γάρ ἐστι χώρα ἡ τῶν πρός ἐμέ ἀφεστηκότων: ἐγώ δέ πολλήν ἄν σοι χώραν ἐῴην ἐνεργόν εἶναι. εἰς δέ τήν τοῦ καρποῦ κομιδήν, ἐάν μέν πόλεμος ᾖ, ὁ ἐπικρατῶν οἶμαι καρπώσεται: ἐάν δέ εἰρήνη, δῆλον, ἔφη, ὅτι σύ. ἐάν μέντοι τις ἤ τῶν ἐμῶν ὅπλα ἀνταίρηται σοί ἤ τῶν σῶν ἐμοί, τούτους, ἔφη, ὡς ἄν δυνώμεθα ἑκάτεροι ἀμυνούμεθα. ταῦτα ἐπιστείλας τῷ κήρυκι ἔπεμψεν αὐτόν. οἱ δέ ἀσσύριοι ὡς ἤκουσαν ταῦτα, πάντα ἐποίουν πείθοντες τόν βασιλέα συγχωρῆσαι ταῦτα καί ὅτι μικρότατον τοῦ πολέμου λιπεῖν. καί ὁ ἀσσύριος μέντοι εἴτε ὑπό τῶν ὁμοφύλων πεισθείς εἴτε καί αὐτός οὕτω βουληθείς συνῄνεσε ταῦτα: καί ἐγένοντο συνθῆκαι τοῖς μέν ἐργαζομένοις εἰρήνην εἶναι, τοῖς δ' ὁπλοφόροις πόλεμον. ταῦτα μέν δή διεπέπρακτο περί τῶν ἐργατῶν ὁ κῦρος: τάς μέντοι νομάς τῶν κτηνῶν τούς μέν ἑαυτοῦ φίλους ἐκέλευσε καταθέσθαι, εἰ βούλοιντο, ἐν τῇ ἑαυτῶν ἐπικρατείᾳ: τήν δέ τῶν πολεμίων λείαν ἦγον ὁπόθεν δύναιντο, ὅπως εἴη ἡ στρατεία ἡδίων τοῖς συμμάχοις. οἱ μέν γάρ κίνδυνοι οἱ αὐτοί καί ἄνευ τοῦ λαμβάνειν τά ἐπιτήδεια, ἡ δ' ἐκ τῶν πολεμίων τροφή κουφοτέραν τήν στρατείαν ἐδόκει παρέχειν. ἐπεί δέ παρεσκευάζετο ἤδη ὁ κῦρος ὡς ἀπιών, παρῆν ὁ γαδάτας ἄλλα τε δῶρα πολλά καί παντοῖα φέρων καί ἄγων ὡς ἄν ἐξ οἴκου μεγάλου, καί ἵππους δέ ἦγε πολλούς ἀφελό μενος τῶν ἑαυτοῦ ἱππέων οἷς ἠπιστήκει διά τήν ἐπιβουλήν. ὡς δ' ἐπλησίασεν, ἔλεξε τοιάδε. ὦ κῦρε, νῦν μέν σοι ἐγώ ταῦτα δίδωμι ἐν τῷ παρόντι, καί χρῶ αὐτοῖς, ἐάν δέῃ τι: νόμιζε δ', ἔφη, καί τἆλλα πάντα τἀμά σά εἶναι. οὔτε γάρ ἔστιν οὔτ' ἔσται ποτέ ὅτῳ ἐγώ ἀπ' ἐμοῦ φύντι καταλείψω τόν ἐμόν οἶκον: ἀλλ' ἀνάγκη, ἔφη, σύν ἐμοί τελευτῶντι πᾶν ἀποσβῆναι τό ἡμέτερον γένος καί ὄνομα. καί ταῦτα, ἔφη, ὦ κῦρε, ὄμνυμί σοι θεούς, οἵ καί ὁρῶσι πάντα καί ἀκούουσι πάντα, οὔτε ἄδικον οὔτε αἰσχρόν οὐδέν οὔτε εἰπών οὔτε ποιήσας ἔπαθον. καί ἅμα ταῦτα λέγων κατεδάκρυσε τήν ἑαυτοῦ τύχην καί οὐκέτι ἐδυνήθη πλείω εἰπεῖν. καί ὁ κῦρος ἀκούσας τοῦ μέν πάθους ᾤκτιρεν αὐτόν, ἔλεξε δέ ὧδε. ἀλλά τούς μέν ἵππους δέχομαι, ἔφη: σέ τε γάρ ὠφελήσω εὐνουστέροις δούς αὐτούς ἤ οἵ νῦν σοι εἶχον, ὡς ἔοικεν, ἐγώ τε οὗ δή πάλαι ἐπιθυμῶ, τό περσῶν ἱππικόν θᾶττον ἐκπληρώσω εἰς τούς μυρίους ἱππέας: τά δ' ἄλλα χρήματα σύ ἀπαγαγών φύλαττε, ἔστ' ἄν ἐμέ ἴδῃς ἔχοντα ὥστε σοῦ μή ἡττᾶσθαι ἀντιδωρούμενον: εἰ δέ πλείω μοι δούς ἀπίοις ἤ λαμβάνοις παρ' ἐμοῦ, μά τούς θεούς οὐκ οἶδ' ὅπως ἄν δυναίμην μή αἰσχύνεσθαι. πρός ταῦτα ὁ γαδάτας εἶπεν: ἀλλά ταῦτα μέν, ἔφη, πιστεύω σοι: ὁρῶ γάρ σου τόν τρόπον: φυλάττειν μέντοι ὅρα εἰ ἐπιτήδειός εἰμι. ἕως μέν γάρ φίλοι ἦμεν τῷ ἀσσυρίῳ, καλλίστη ἐδόκει εἶναι ἡ τοῦ ἐμοῦ πατρός κτῆσις: τῆς γάρ μεγίστης πόλεως βαβυλῶνος ἐγγύς οὖσα ὅσα μέν ὠφελεῖσθαι ἔστιν ἀπό μεγάλης πόλεως, ταῦτα ἀπελαύομεν, ὅσα δέ ἐνοχλεῖσθαι, οἴκαδε δεῦρ' ἀπιόντες τούτων ἐκποδών ἦμεν: νῦν δ' ἐπεί ἐχθροί ἐσμεν, δῆλον ὅτι ἐπειδάν σύ ἀπέλθῃς, καί αὐτοί ἐπιβουλευσόμεθα καί ὁ οἶκος ὅλος, καί οἶμαι λυπηρῶς βιωσόμεθα ὅλως τούς ἐχθρούς καί πλησίον ἔχοντες καί κρείττους ἡμῶν αὐτῶν ὁρῶντες. τάχ' οὖν εἴποι τις ἄν: καί τί δῆτα οὐχ οὕτως ἐνενοοῦ πρίν ἀποστῆναι; ὅτι, ὦ κῦρε, ἡ ψυχή μου διά τό ὑβρίσθαι καί ὀργίζεσθαι οὐ τό ἀσφαλέστατον σκοποῦσα διῆγεν, ἀλλ' αἰεί τοῦτο κυοῦς', ἆρά ποτ' ἔσται ἀποτείσασθαι τόν καί θεοῖς ἐχθρόν καί ἀνθρώποις, ὅς διατελεῖ μισῶν, οὐκ ἤν τίς τι αὐτόν ἀδικῇ, ἀλλ' ἐάν τινα ὑποπτεύσῃ βελτίονα αὑτοῦ εἶναι. τοιγαροῦν οἶμαι αὐτός πονηρός ὤν πᾶσι πονηροτέροις αὑτοῦ συμμάχοις χρήσεται. ἐάν δέ τις ἄρα καί βελτίων αὐτοῦ φανῇ, θάρρει, ἔφη, ὦ κῦρε, οὐδέν σε δεήσει τῷ ἀγαθῷ ἀνδρί μάχεσθαι, ἀλλ' ἐκεῖνος τοῦτο ἀρκέσει μηχανώμενος, ἕως ἄν ἕλῃ τόν ἑαυτοῦ βελτίονα. τοῦ μέντοι ἐμέ ἀνιᾶν καί σύν πονηροῖς ῥᾳδίως οἶμαι κρείττων ἔσται. ἀκούσαντι ταῦτα τῷ κύρῳ ἔδοξεν ἄξια ἐπιμελείας λέγειν: καί εὐθύς εἶπε: τί οὖν, ἔφη, ὦ γαδάτα, οὐχί τά μέν τείχη φυλακῇ ἐχυρά ἐποιήσαμεν, ὅπως ἄν σοι σῷα ᾖ χρῆσθαι ἀσφαλῶς, ὁπόταν εἰς αὐτά ἴῃς: αὐτός δέ σύν ἡμῖν στρατεύῃ, ἵνα ἤν οἱ θεοί ὥσπερ νῦν σύν ἡμῖν ὦσιν, οὗτος σέ φοβῆται, ἀλλά μή σύ τοῦτον; ὅ τι δέ ἡδύ σοι ὁρᾶν τῶν σῶν ἤ ὅτῳ συνών χαίρεις, ἔχων σύν σαυτῷ πορεύου. καί σύ τ' ἄν ἐμοί, ὥς γ' ἐμοί δοκεῖ, πάνυ χρήσιμος εἴης, ἐγώ τε σοί ὅσα ἄν δύνωμαι πειράσομαι. ἀκούσας ταῦτα ὁ γαδάτας ἀνέπνευσέ τε καί εἶπεν: ἆρ' οὖν, ἔφη, δυναίμην ἄν συσκευασάμενος φθάσαι πρίν σε ἐξιέναι; βούλομαι γάρ τοι, ἔφη, καί τήν μητέρα ἄγειν μετ' ἐμαυτοῦ. ναί μά δί', ἔφη, φθάσεις μέντοι. ἐγώ γάρ ἐπισχήσω ἔστ' ἄν φῇς καλῶς ἔχειν. οὕτω δή ὁ γαδάτας ἀπελθών φύλαξι μέν τά τείχη σύν κύρῳ ὠχυρώσατο, συνεσκευάσατο δέ πάντα ὁπόσοις ἄν οἶκος μέγας καλῶς οἰκοῖτο. ἤγετο δέ καί τῶν ἑαυτοῦ τῶν τε πιστῶν οἷς ἥδετο καί ὧν ἠπίστει πολλούς, ἀναγκάσας τούς μέν καί γυναῖκας ἄγειν, τούς δέ καί ἀδελφούς, ὡς δεδεμένους τούτοις κατέχοι αὐτούς. καί τόν μέν γαδάταν εὐθύς ὁ κῦρος ἐν τοῖς περί αὑτόν ᾔει ἔχων καί ὁδῶν φραστῆρα καί ὑδάτων καί χιλοῦ καί σίτου, ὡς εἴη ἐν [τοῖς] ἀφθονωτάτοις στρατοπεδεύεσθαι. ἐπεί δέ πορευόμενος καθεώρα τήν τῶν βαβυλωνίων πόλιν καί ἔδοξεν αὐτῷ ἡ ὁδός ἥν ᾔει παρ' αὐτό τό τεῖχος φέρειν, καλέσας τόν γωβρύαν καί τόν γαδάταν ἠρώτα εἰ εἴη ἄλλη ὁδός, ὥστε μή πάνυ ἐγγύς τοῦ τείχους ἄγειν. καί ὁ γωβρύας εἶπεν: εἰσί μέν, ὦ δέσποτα, καί πολλαί ὁδοί: ἀλλ' ἔγωγ', ἔφη, ᾠόμην καί βούλεσθαι ἄν σε νῦν ὅτι ἐγγυτάτω τῆς πόλεως ἄγειν, ἵνα καί ἐπιδείξαις αὐτῷ ὅτι τό στράτευμά σου ἤδη πολύ τέ ἐστι καί καλόν: ἐπειδή καί ὅτε ἔλαττον εἶχες προσῆλθές τε πρός αὐτό τό τεῖχος καί ἐθεᾶτο ἡμᾶς οὐ πολλούς ὄντας: νῦν δέ εἰ καί παρεσκευασμένος τί ἐστιν, ὥσπερ πρός σέ εἶπεν ὅτι παρασκευάζοιτο ὡς μαχούμενός σοι, οἶδ' ὅτι ἰδόντι αὐτῷ τήν σήν δύναμιν πάλιν ἀπαρασκευαστότατα τά αὑτοῦ φανεῖται. καί ὁ κῦρος πρός ταῦτα εἶπε: δοκεῖς μοι, ὦ γωβρύα, θαυμάζειν ὅτι ἐν ᾧ μέν χρόνῳ πολύ μείονα ἔχων στρατιάν ἦλθον, πρός αὐτό τό τεῖχος προσῆγον: νῦν δ' ἐπεί πλείονα δύναμιν ἔχω, οὐκ ἐθέλω ὑπ' αὐτά τά τείχη ἄγειν. ἀλλά μή θαύμαζε: οὐ γάρ τό αὐτό ἐστι προσάγειν τε καί παράγειν. προσάγουσι μέν γάρ πάντες οὕτω ταξάμενοι ὡς ἄν ἄριστοι εἶεν μάχεσθαι [καί ἀπάγουσι δέ οἱ σώφρονες ᾗ ἄν ἀσφαλέστατα, οὐχ ᾗ ἄν τάχιστα ἀπέλθοιεν], παριέναι δέ ἀνάγκη ἐστίν ἐκτεταμέναις μέν ταῖς ἁμάξαις, ἀνειρμένοις δέ καί τοῖς ἄλλοις σκευοφόροις ἐπί πολύ: ταῦτα δέ πάντα δεῖ προκεκαλύφθαι τοῖς ὁπλοφόροις καί μηδαμῇ τοῖς πολεμίοις γυμνά ὅπλων τά σκευοφόρα φαίνεσθαι. ἀνάγκη οὖν οὕτω πορευομένων ἐπί λεπτόν καί ἀσθενές τό μάχιμον τετάχθαι: εἰ οὖν βούλοιντο ἁθρόοι ἐκ τοῦ τείχους προσπεσεῖν πῃ, ὅπῃ προσμείξειαν, πολύ ἄν ἐρρωμενέστεροι συμμιγνύοιεν τῶν παριόν των: καί τοῖς μέν ἐπί μακρόν πορευομένοις μακραί καί αἱ ἐπιβοήθειαι, τοῖς δ' ἐκ τοῦ τείχους βραχύ πρός τό ἐγγύς καί προσδραμεῖν καί πάλιν ἀπελθεῖν. ἤν δέ μή μεῖον ἀπέχοντες παρίωμεν ἤ ἐφ' ὅσον καί νῦν ἐκτεταμένοι πορευόμεθα, τό μέν πλῆθος κατόψονται ἡμῶν: ὑπό δέ τῶν παρυφασμένων ὅπλων πᾶς ὄχλος δεινός φαίνεται. ἄν δ' οὖν τῷ ὄντι ἐπεξίωσί πῃ, ἐκ πολλοῦ προορῶντες αὐτούς οὐκ ἄν ἀπαράσκευοι λαμβανοίμεθα. μᾶλλον δέ, ὦ ἄνδρες, ἔφη, οὐδ' ἐπιχειρήσουσιν, ὁπόταν πρόσω δέῃ ἀπό τοῦ τείχους ἀπιέναι, ἄν μή τῷ ὅλῳ ὑπολάβωσι τοῦ παντός κρείττους εἶναι: φοβερά γάρ ἡ ἀποχώρησις. ἐπεί δέ ταῦτ' εἶπεν, ἔδοξέ τε ὀρθῶς τοῖς παροῦσι λέγειν καί ἦγεν ὁ γωβρύας ὥσπερ ἐκέλευσε. παραμειβομένου δέ τήν πόλιν τοῦ στρατεύματος αἰεί τό ὑπολειπόμενον ἰσχυρότερον ποιούμενος ἀπεχώρει. ἐπεί δέ πορευόμενος οὕτως ἐν ταῖς γιγνομέναις ἡμέραις ἀφικνεῖται εἰς τά μεθόρια τῶν σύρων καί μήδων, ἔνθενπερ ὡρμᾶτο, ἐνταῦθα δή τρία ὄντα τῶν σύρων φρούρια, ἕν μέν αὐτός τό ἀσθενέστατον βίᾳ προσβαλών ἔλαβε, τώ δέ δύο [φρουρίω] φοβῶν μέν κῦρος, πείθων δέ γαδάτας ἔπεισε παραδοῦναι τούς φυλάττοντας. ἐπεί δέ ταῦτα διεπέπρακτο, πέμπει πρός κυαξάρην καί ἐπέστειλεν αὐτῷ ἥκειν ἐπί τό στρατόπεδον, ὅπως περί τῶν φρουρίων ὧν εἰλήφεσαν βουλεύσαιντο ὅ τι χρήσαιντο, καί ὅπως θεασάμενος τό στράτευμα καί περί τῶν ἄλλων σύμβουλος γίγνοιτο ὅ τι δοκοίη ἐκ τούτου πράττειν: ἐάν δέ κελεύῃ, εἰπέ, ἔφη, ὅτι ἐγώ ἄν ὡς ἐκεῖνον ἰοίην συστρατοπεδευσόμενος. ὁ μέν δή ἄγγελος ᾤχετο ταῦτ' ἀπαγγελῶν. ὁ δέ κῦρος ἐν τούτῳ ἐκέλευσε τήν τοῦ ἀσσυρίου σκηνήν, ἥν κυαξάρῃ οἱ μῆδοι ἐξεῖλον, ταύτην κατασκευάσαι ὡς βέλτιστα τῇ τε ἄλλῃ κατασκευῇ ἥν εἶχον καί τῷ γυναῖκα εἰσαγαγεῖν εἰς τόν γυναικῶνα τῆς σκηνῆς καί σύν ταύτῃ τάς μουσουργούς, αἵπερ ἐξῃρημέναι ἦσαν κυαξάρῃ. οἱ μέν δή ταῦτ' ἔπραττον. ὁ δέ πεμφθείς πρός τόν κυαξάρην ἐπεί ἔλεξε τά ἐντεταλμένα, ἀκούσας αὐτοῦ ὁ κυαξάρης ἔγνω βέλτιον εἶναι τό στράτευμα μένειν ἐν τοῖς μεθορίοις. καί γάρ οἱ πέρσαι οὕς μετεπέμψατο ὁ κῦρος ἧκον: ἦσαν δέ μυριάδες τέτταρες τοξοτῶν καί πελταστῶν. ὁρῶν οὖν καί τούτους σινομένους πολλά τήν μηδικήν, τούτων ἄν ἐδόκει ἥδιον ἀπαλλαγῆναι ἤ ἄλλον ὄχλον εἰσδέξασθαι. ὁ μέν δή ἐκ περσῶν ἄγων τόν στρατόν ἐρόμενος τόν κυαξάρην κατά τήν κύρου ἐπιστολήν εἴ τι δέοιτο τοῦ στρατοῦ, ἐπεί οὐκ ἔφη δεῖσθαι, αὐθημερόν, ἐπεί ἤκουσε παρόντα κῦρον, ᾤχετο πρός αὐτόν ἄγων τό στράτευμα. ὁ δέ κυαξάρης ἐπορεύετο τῇ ὑστεραίᾳ σύν τοῖς παρα μείνασιν ἱππεῦσι μήδων: ὡς δ' ᾔσθετο ὁ κῦρος προσιόντα αὐτόν, λαβών τούς τε τῶν περσῶν ἱππέας, πολλούς ἤδη ὄντας, καί τούς μήδους πάντας καί τούς ἀρμενίους καί τούς ὑρκανίους καί τῶν ἄλλων συμμάχων τούς εὐιπποτάτους τε καί εὐοπλοτάτους ἀπήντα, ἐπιδεικνύς τῷ κυαξάρῃ τήν δύναμιν. ὁ δέ κυαξάρης ἐπεί εἶδε σύν μέν τῷ κύρῳ πολλούς τε καί καλούς καί ἀγαθούς ἑπομένους, σύν αὐτῷ δέ ὀλίγην τε καί ὀλίγου ἀξίαν θεραπείαν, ἄτιμόν τι αὐτῷ ἔδοξεν εἶναι καί ἄχος αὐτόν ἔλαβεν. ἐπεί δέ καταβάς ἀπό τοῦ ἵππου ὁ κῦρος προσῆλθεν ὡς φιλήσων αὐτόν κατά νόμον, ὁ κυαξάρης κατέβη μέν ἀπό τοῦ ἵππου, ἀπεστράφη δέ: καί ἐφίλησε μέν οὔ, δακρύων δέ φανερός ἦν. ἐκ τούτου δή ὁ κῦρος τούς μέν ἄλλους πάντας ἀποστάντας ἐκέλευσεν ἀναπαύεσθαι: αὐτός δέ λαβόμενος τῆς δεξιᾶς τοῦ κυαξάρου καί ἀπαγαγών αὐτόν τῆς ὁδοῦ ἔξω ὑπό φοίνικάς τινας, τῶν τε μηδικῶν πίλων ὑποβαλεῖν ἐκέλευσεν αὐτῷ καί καθίσας αὐτόν καί παρακαθεζόμενος εἶπεν ὧδε. εἰπέ μοι, ἔφη, πρός τῶν θεῶν, ὦ θεῖε, τί μοι ὀργίζῃ καί τί χαλεπόν ὁρῶν οὕτω χαλεπῶς φέρεις; ἐνταῦθα δή ὁ κυαξάρης ἀπεκρίνατο: ὅτι, ὦ κῦρε, δοκῶν γε δή ἐφ' ὅσον ἀνθρώπων μνήμη ἐφικνεῖται καί τῶν πάλαι προγόνων καί πατρός βασιλέως πεφυκέναι καί αὐτός βασιλεύς νομιζόμενος εἶναι, ἐμαυτόν μέν ὁρῶ οὕτω ταπεινῶς καί ἀναξίως ἐλαύνοντα, σέ δέ τῇ ἐμῇ θεραπείᾳ καί τῇ ἄλλῃ δυνάμει μέγαν τε καί μεγαλοπρεπῆ παρόντα. καί ταῦτα χαλεπόν μέν οἶμαι καί ὑπό πολεμίων παθεῖν, πολύ δ', ὦ ζεῦ, χαλεπώτερον ὑφ' ὧν ἥκιστα ἐχρῆν ταῦτα πεπονθέναι. ἐγώ μέν γάρ δοκῶ δεκάκις ἄν κατά τῆς γῆς καταδῦναι ἥδιον ἤ ὀφθῆναι οὕτω ταπεινός καί ἰδεῖν τούς ἐμούς ἐμοῦ ἀμελήσαντας καί ἐπεγγελῶντας ἐμοί. οὐ γάρ ἀγνοῶ τοῦτο, ἔφη, ὅτι οὐ σύ μου μόνον μείζων εἶ, ἀλλά καί οἱ ἐμοί δοῦλοι ἰσχυρότεροι ἐμοῦ ὑπαντιάζουσί μοι καί κατεσκευασμένοι εἰσίν ὥστε δύνασθαι ποιῆσαι μᾶλλον ἐμέ κακῶς ἤ παθεῖν ὑπ' ἐμοῦ. καί ἅμα ταῦτα λέγων πολύ ἔτι μᾶλλον ἐκρατεῖτο ὑπό τῶν δακρύων, ὥστε καί τόν κῦρον ἐπεσπάσατο ἐμπλησθῆναι δακρύων τά ὄμματα. ἐπισχών δέ μικρόν ἔλεξε τοιάδε ὁ κῦρος. ἀλλά ταῦτα μέν, ὦ κυαξάρη, οὔτε λέγεις ἀληθῆ οὔτε ὀρθῶς γιγνώσκεις, εἰ οἴει τῇ ἐμῇ παρουσίᾳ μήδους κατεσκευάσθαι ὥστε ἱκανούς εἶναι σέ κακῶς ποιεῖν: τό μέντοι σε θυμοῦσθαι καί φοβεῖσθαι οὐ θαυμάζω. εἰ μέντοι γε δικαίως ἤ ἀδίκως αὐτοῖς χαλεπαίνεις, παρήσω τοῦτο: οἶδα γάρ ὅτι βαρέως ἄν φέροις ἀκούων ἐμοῦ ἀπολογουμένου ὑπέρ αὐτῶν: τό μέντοι ἄνδρα ἄρχοντα πᾶσιν ἅμα χαλεπαίνειν τοῖς ἀρχομένοις, τοῦτο ἐμοί δοκεῖ μέγα ἁμάρτημα εἶναι. ἀνάγκη γάρ διά τό πολλούς μέν φοβεῖν πολλούς ἐχθρούς ποιεῖσθαι, διά δέ τό πᾶσιν ἅμα χαλεπαίνειν πᾶσιν αὐτοῖς ὁμόνοιαν ἐμβάλλειν. ὧν ἕνεκα, εὖ ἴσθι, ἐγώ οὐκ ἀπέπεμπον ἄνευ ἐμαυτοῦ τούτους, φοβούμενος μή τι γένοιτο διά τήν σήν ὀργήν ὅ τι πάντας ἡμᾶς λυπήσοι. ταῦτα μέν οὖν σύν τοῖς θεοῖς ἐμοῦ παρόντος ἀσφαλῶς ἔχει σοι: τό μέντοι σε νομίζειν ὑπ' ἐμοῦ ἀδικεῖσθαι, τοῦτο ἐγώ πάνυ χαλεπῶς φέρω, εἰ ἀσκῶν ὅσον δύναμαι τούς φίλους ὡς πλεῖστα ἀγαθά ποιεῖν ἔπειτα τἀναντία τούτου δοκῶ ἐξεργάζεσθαι. ἀλλά γάρ, ἔφη, μή οὕτως εἰκῇ ἡμᾶς αὐτούς αἰτιώμεθα: ἀλλ', εἰ δυνατόν, σαφέστατα κατίδωμεν ποῖόν ἐστι τό παρ' ἐμοῦ ἀδίκημα. καί τήν ἐν φίλοις δικαιοτάτην ὑπόθεσιν ἔχω ὑποτιθέναι: ἐάν γάρ τί σε φανῶ κακόν πεποιηκώς, ὁμολογῶ ἀδικεῖν: ἐάν μέντοι μηδέν φαίνωμαι κακόν πεποιηκώς μηδέ βουληθείς, οὐ καί σύ αὖ ὁμολογήσεις μηδέν ὑπ' ἐμοῦ ἀδικεῖσθαι; ἀλλ' ἀνάγκη, ἔφη. ἐάν δέ δή καί ἀγαθά πεπραχώς σοι δῆλος ὦ καί προθυμούμενος πρᾶξαι ὡς ἐγώ πλεῖστα ἐδυνάμην, οὐκ ἄν καί ἐπαίνου σοι ἄξιος εἴην μᾶλλον ἤ μέμψεως; δίκαιον γοῦν, ἔφη. ἄγε τοίνυν, ἔφη ὁ κῦρος, σκοπῶμεν τά ἐμοί πεπραγμένα πάντα καθ' ἕν ἕκαστον: οὕτω γάρ μάλιστα δῆλον ἔσται ὅ τι τε αὐτῶν ἀγαθόν ἐστι καί ὅ τι κακόν. ἀρξώμεθα δ', ἔφη, ἐκ τῆσδε τῆς ἀρχῆς, εἰ καί σοί ἀρκούντως δοκεῖ ἔχειν. σύ γάρ δήπου ἐπεί ᾔσθου πολλούς πολεμίους ἡθροισμένους, καί τούτους ἐπί σέ καί τήν σήν χώραν ὁρμωμένους, εὐθύς ἔπεμπες πρός τε τό περσῶν κοινόν συμμάχους αἰτούμενος καί πρός ἐμέ ἰδίᾳ δεόμενος πειρᾶσθαι αὐτόν ἐμέ ἐλθεῖν ἡγούμενον, εἴ τινες περσῶν ἴοιεν. οὔκουν ἐγώ ἐπείσθην τε ταῦτα ὑπό σοῦ καί παρεγενόμην ἄνδρας ἄγων σοι ὡς ἦν δυνα τόν πλείστους τε καί ἀρίστους; ἦλθες γάρ οὖν, ἔφη. ἐν τούτῳ τοίνυν, ἔφη, πρῶτόν μοι εἰπέ πότερον ἀδικίαν τινά μου πρός σέ κατέγνως ἤ μᾶλλον εὐεργεσίαν; δῆλον, ἔφη ὁ κυαξάρης, ὅτι ἔκ γε τούτων εὐεργεσίαν. τί γάρ, ἔφη, ἐπεί οἱ πολέμιοι ἦλθον καί διαγωνίζεσθαι ἔδει πρός αὐτούς, ἐν τούτῳ κατενόησάς πού με ἤ πόνου ἀποστάντα ἤ τινος κινδύνου φεισάμενον; οὐ μά τόν δί', ἔφη, οὐ μέν δή. τί γάρ, ἐπεί νίκης γενομένης σύν τοῖς θεοῖς ἡμετέρας καί ἀναχωρησάντων τῶν πολεμίων παρεκάλουν ἐγώ σε ὅπως κοινῇ μέν αὐτούς διώκοιμεν, κοινῇ δέ τιμωροίμεθα, κοινῇ δέ εἴ τι καλόν κἀγαθόν συμβαίνοι, τοῦτο καρποίμεθα, ἐν τούτοις ἔχεις τινά μου πλεονεξίαν κατηγορῆσαι; ὁ μέν δή κυαξάρης πρός τοῦτο ἐσίγα: ὁ δέ κῦρος πάλιν ἔλεγεν ὧδε: ἀλλ' ἐπεί πρός τοῦτο σιωπᾶν ἥδιόν σοι ἤ ἀποκρίνασθαι, τόδε γ', ἔφη, εἰπέ εἴ τι ἀδικεῖσθαι ἐνόμισας ὅτι, ἐπεί σοι οὐκ ἀσφαλές ἐδόκει εἶναι τό διώκειν, σέ μέν αὐτόν ἀφῆκα τοῦ κινδύνου τούτου μετέχειν, ἱππέας δέ τῶν σῶν συμπέμψαι μοι ἐδεόμην σου: εἰ γάρ καί τοῦτο αἰτῶν ἠδίκουν, ἄλλως τε καί προπαρεσχηκώς ἐμαυτόν σοι σύμμαχον, τοῦτ' αὖ παρά σοῦ, ἔφη, ἐπιδεικνύσθω. ἐπεί δ' αὖ καί πρός τοῦτο ἐσίγα ὁ κυαξάρης, ἀλλ' εἰ μηδέ τοῦτο, ἔφη, βούλει ἀποκρίνασθαι, σύ δέ τοὐντεῦθεν λέγε εἴ τι αὖ ἠδίκουν ὅτι σοῦ ἀποκριναμένου ἐμοί ὡς οὐκ ἄν βούλοιο, εὐθυμουμένους ὁρῶν μήδους, τούτου παύσας αὐτούς ἀναγκάζειν κινδυνεύσοντας ἰέναι, εἴ τι αὖ σοι δοκῶ τοῦτο χαλεπόν ποιῆσαι ὅτι ἀμελήσας τοῦ ὀργίζεσθαί σοι ἐπί τούτοις πάλιν ᾔτουν σε οὗ ᾔδη οὔτε σοί μεῖον ὄν δοῦναι οὐδέν οὔτε ῥᾷον μήδοις ἐπιταχθῆναι: τόν γάρ βουλόμενον δήπου ἕπεσθαι ᾔτησά σε δοῦναί μοι. οὐκοῦν τούτου τυχών παρά σοῦ οὐδέν ἦν, εἰ μή τούτους πείσαιμι. ἐλθών οὖν ἔπειθον αὐτούς καί οὕς ἔπεισα τούτους ἔχων ἐπορευόμην σοῦ ἐπιτρέψαντος. εἰ δέ τοῦτο αἰτίας ἄξιον νομίζεις, οὐδ' ὅ τι ἄν διδῷς, ὡς ἔοικε, παρά σοῦ δέχεσθαι ἀναίτιόν ἐστιν. οὐκοῦν ἐξωρμήσαμεν οὕτως: ἐπειδή δ' ἐξήλθομεν, τί ἡμῖν πεπραγμένον οὐ φανερόν ἐστιν; οὐ τό στρατόπεδον ἥλωκε τῶν πολεμίων; οὐ τεθνᾶσι πολλοί τῶν ἐπί σέ ἐλθόντων; ἀλλά μήν τῶν γε ζώντων ἐχθρῶν πολλοί μέν ὅπλων ἐστέρηνται, πολλοί δέ ἵππων: χρήματά γε μήν τά τῶν φερόντων καί ἀγόντων τά σά πρόσθεν νῦν ὁρᾷς τούς σούς φίλους καί ἔχοντας καί ἄγοντας, τά μέν σοί, τά δ' αὖ τοῖς ὑπό τήν σήν ἀρχήν. τό δέ πάντων μέγιστον καί κάλλιστον, τήν μέν σήν χώραν αὐξανομένην ὁρᾷς, τήν δέ τῶν πολεμίων μειουμένην: καί τά μέν τῶν πολεμίων φρούρια ἐχόμενα, τά δέ σά τά πρότερον εἰς τήν σύρων ἐπικράτειαν συντελοῦντα νῦν τἀναντία σοί προσκεχωρηκότα: τούτων δέ εἴ τι κακόν σοι ἤ εἴ τι μή ἀγαθόν σοι μαθεῖν μέν ἔγωγε βούλεσθαι οὐκ οἶδ' ὅπως ἄν εἴποιμι: ἀκοῦσαι μέντοι γε οὐδέν κωλύει. ἀλλά λέγε ὅ τι γιγνώσκεις περί αὐτῶν. ὁ μέν δή κῦρος οὕτως εἰπών ἐπαύσατο: ὁ δέ κυαξάρης ἔλεξε πρός ταῦτα τάδε. ἀλλ', ὦ κῦρε, ὡς μέν ταῦτα ἅ σύ πεποίηκας κακά ἐστιν οὐκ οἶδ' ὅπως χρή λέγειν: εὖ γε μέντοι, ἔφη, ἴσθι ὅτι ταῦτα τἀγαθά τοιαῦτά ἐστιν οἷα ὅσῳ πλείονα φαίνεται, τοσούτῳ μᾶλλον ἐμέ βαρύνει. τήν τε γάρ χώραν, ἔφη, ἐγώ ἄν τήν σήν ἐβουλόμην τῇ ἐμῇ δυνάμει μείζω ποιεῖν μᾶλλον ἤ τήν ἐμήν ὑπό σοῦ ὁρᾶν οὕτως αὐξανομένην: σοί μέν γάρ ταῦτα ποιοῦντι καλά, ἐμοί δέ γέ ἐστί πῃ ταὐτά ἀτιμίαν φέροντα. καί χρήματα οὕτως ἄν μοι δοκῶ ἥδιόν σοι δωρεῖσθαι ἤ παρά σοῦ οὕτω λαμβάνειν ὡς σύ νῦν ἐμοί δίδως: τούτοις γάρ πλουτιζόμενος ὑπό σοῦ καί μᾶλλον αἰσθάνομαι οἷς πενέστερος γίγνομαι. καί τούς γ' ἐμούς ὑπηκόους ἰδών μικρά γε ἀδικουμένους ὑπό σοῦ ἧττον ἄν δοκῶ λυπεῖσθαι ἤ νῦν ὁρῶν ὅτι μεγάλα ἀγαθά πεπόνθασιν ὑπό σοῦ. εἰ δέ σοι, ἔφη, ταῦτα δοκῶ ἀγνωμόνως ἐνθυμεῖσθαι, μή ἐν ἐμοί αὐτά ἀλλ' εἰς σέ τρέψας πάντα καταθέασαι οἷά σοι φαίνεται. τί γάρ ἄν, εἴ τις κύνας, οὕς σύ τρέφεις φυλακῆς ἕνεκα σαυτοῦ τε καί τῶν σῶν, τούτους θεραπεύων γνωριμωτέρους ἑαυτῷ ἤ σοί ποιήσειεν, ἆρ' ἄν σε εὐφράναι τούτῳ τῷ θεραπεύματι; εἰ δέ τοῦτό σοι δοκεῖ μικρόν εἶναι, ἐκεῖνο κατανόησον: εἴ τις τούς σέ θεραπεύοντας, οὕς σύ καί φρουρᾶς καί στρατείας ἕνεκα κέκτησαι, τούτους οὕτω διατιθείη ὥστ' ἐκείνου μᾶλλον ἤ σοῦ βούλεσθαι εἶναι, ἆρ' ἄν ἀντί ταύτης τῆς εὐεργεσίας χάριν αὐτῷ εἰδείης; τί δέ, ὅ μάλιστα ἄνθρωποι ἀσπάζονταί τε καί θεραπεύουσιν οἰκειότατα, εἴ τις τήν γυναῖκα τήν σήν οὕτω θεραπεύσειεν ὥστε φιλεῖν αὐτήν μᾶλλον ποιήσειεν ἑαυτόν ἤ σέ, ἆρ' ἄν σε τῇ εὐεργεσίᾳ ταύτῃ εὐφράναι; πολλοῦ γ' ἄν οἶμαι καί δέοι: ἀλλ' εὖ οἶδ' ὅτι πάντων ἄν μάλιστα ἀδικοίη σε τοῦτο ποιήσας. ἵνα δέ εἴπω καί τό μάλιστα τῷ ἐμῷ πάθει ἐμφερές, εἴ τις οὕς σύ ἤγαγες πέρσας οὕτω θεραπεύσειεν ὥστε αὐτῷ ἥδιον ἕπεσθαι ἤ σοί, ἆρ' ἄν φίλον αὐτόν νομίζοις; οἶμαι μέν οὔ, ἀλλά πολεμιώτερον ἄν ἤ εἰ πολλούς αὐτῶν κατακάνοι. τί δ', εἴ τις τῶν σῶν φίλων φιλοφρόνως σου εἰπόντος λαμβάνειν ὁπόσα ἐθέλοι εἶτα τοῦτο ἀκούσας λαβών οἴχοιτο ἅπαντα ὁπόσα δύναιτο, καί αὐτός μέν γε τοῖς σοῖς πλουτοίη, σύ δέ μηδέ μετρίοις ἔχοις χρῆσθαι, ἆρ' ἄν δύναιο τόν τοιοῦτον ἄμεμπτον φίλον νομίζειν; νῦν μέντοι ἐγώ, ὦ κῦρε, εἰ μή ταῦτα ἀλλά τοιαῦτα ὑπό σοῦ δοκῶ πεπονθέναι. σύ γάρ ἀληθῆ λέγεις: εἰπόντος ἐμοῦ τούς θέλοντας ἄγειν λαβών ᾤχου πᾶσάν μου τήν δύναμιν, ἐμέ δέ ἔρημον κατέλιπες: καί νῦν ἅ ἔλαβες τῇ ἐμῇ δυνάμει ἄγεις δή μοι καί τήν ἐμήν χώραν αὔξεις σύν τῇ ἐμῇ ῥώμῃ: ἐγώ δέ δοκῶ οὐδέν συναίτιος ὤν τῶν ἀγαθῶν παρέχειν ἐμαυτόν ὥσπερ γυνή εὖ ποιεῖν, καί τοῖς τε ἄλλοις ἀνθρώποις καί τοῖσδε τοῖς ἐμοῖς ὑπηκόοις σύ μέν ἀνήρ φαίνῃ, ἐγώ δ' οὐκ ἄξιος ἀρχῆς. ταῦτά σοι δοκεῖ εὐεργετήματ' εἶναι, ὦ κῦρε; εὖ ἴσθ' ὅτι εἴ τι ἐμοῦ ἐκήδου, οὐδενός ἄν οὕτω με ἀποστερεῖν ἐφυλάττου ὡς ἀξιώματος καί τιμῆς. τί γάρ ἐμοί πλέον τό τήν γῆν πλατύνεσθαι, αὐτόν δέ ἀτιμάζεσθαι; οὐ γάρ τοι ἐγώ μήδων ἦρχον διά τό κρείττων αὐτῶν πάντων εἶναι, ἀλλά μᾶλλον διά τό αὐτούς τούτους ἀξιοῦν ἡμᾶς αὑτῶν πάντα βελτίονας εἶναι. καί ὁ κῦρος ἔτι λέγοντος αὐτοῦ ὑπολαβών εἶπε: πρός τῶν θεῶν, ἔφη, ὦ θεῖε, εἴ τι κἀγώ σοι πρότερον ἐχαρισάμην, καί σύ νῦν ἐμοί χάρισαι ὅ ἄν δεηθῶ σου: παῦσαι, ἔφη, τό νῦν εἶναι μεμφόμενός μοι: ἐπειδάν δέ πεῖραν ἡμῶν λάβῃς πῶς ἔχομεν πρός σέ, ἐάν μέν δή σοι φαίνηται τά ὑπ' ἐμοῦ πεπραγμένα ἐπί τῷ σῷ ἀγαθῷ πεποιημένα, ἀσπαζομένου τέ μού σε ἀντασπάζου με εὐεργέτην τε νόμιζε, ἐάν δ' ἐπί θάτερα, τότε μοι μέμφου. ἀλλ' ἴσως μέντοι, ἔφη ὁ κυαξάρης, καλῶς λέγεις: κἀγώ οὕτω ποιήσω. τί οὖν; ἔφη ὁ κῦρος, ἦ καί φιλήσω σε; εἰ σύ βούλει, ἔφη. καί οὐκ ἀποστρέψῃ με ὥσπερ ἄρτι; οὐκ ἀποστρέψομαι, ἔφη. καί ὅς ἐφίλησεν αὐτόν. ὡς δέ εἶδον οἱ μῆδοί τε καί οἱ πέρσαι καί οἱ ἄλλοι (πᾶσι γάρ ἔμελεν ὅ τι ἐκ τούτων ἔσοιτο), εὐθύς ἥσθησάν τε καί ἐφαιδρύνθησαν. καί ὁ κῦρος δέ καί ὁ κυαξάρης ἀναβάντες ἐπί τούς ἵππους ἡγοῦντο, καί ἐπί μέν τῷ κυαξάρῃ οἱ μῆδοι εἵποντο (κῦρος γάρ αὐτοῖς οὕτως ἐπένευσεν), ἐπί δέ τῷ κύρῳ οἱ πέρσαι, οἱ δ' ἄλλοι ἐπί τούτοις. ἐπεί δέ ἀφίκοντο ἐπί τό στρατόπεδον καί κατέστησαν τόν κυαξάρην εἰς τήν κατεσκευασμένην σκηνήν, οἷς μέν ἐτέτακτο παρεσκεύαζον τά ἐπιτήδεια τῷ κυαξάρῃ: οἱ δέ μῆδοι ὅσον χρόνον σχολήν πρό δείπνου ἦγεν ὁ κυαξάρης ᾖσαν πρός αὐτόν, οἱ μέν καί αὐτοί καθ' ἑαυτούς, οἱ δέ πλεῖστοι ὑπό κύρου ἐγκέλευστοι, δῶρα ἄγοντες, ὁ μέν τις οἰνοχόον καλόν, ὁ δ' ὀψοποιόν ἀγαθόν, ὁ δ' ἀρτοποιόν, ὁ δέ μουσουργόν, ὁ δ' ἐκπώματα, ὁ δ' ἐσθῆτα καλήν: πᾶς δέ τις ὡς ἐπί τό πολύ ἕν γέ τι ὧν εἰλήφει ἐδωρεῖτο αὐτῷ: ὥστε τόν κυαξάρην μεταγιγνώσκειν ὡς οὔτε ὁ κῦρος ἀφίστη αὐτούς ἀπ' αὐτοῦ οὔθ' οἱ μῆδοι ἧττόν τι αὐτῷ προσεῖχον τόν νοῦν ἤ καί πρόσθεν. ἐπεί δέ δείπνου ὥρα ἦν, καλέσας ὁ κυαξάρης ἠξίου τόν κῦρον διά χρόνου ἰδόντα αὐτόν συνδειπνεῖν. ὁ δέ κῦρος ἔφη: μή δή σύ κέλευε, ὦ κυαξάρη: ἤ οὐχ ὁρᾷς ὅτι οὗτοι οἱ παρόντες ὑφ' ἡμῶν πάντες ἐπαιρόμενοι πάρεισιν; οὔκουν καλῶς ἄν πράττοιμι εἰ τούτων ἀμελῶν τήν ἐμήν ἡδονήν θεραπεύειν δοκοίην. ἀμελεῖσθαι δέ δοκοῦντες στρατιῶται οἱ μέν ἀγαθοί πολύ ἀθυμότεροι γίγνονται, οἱ δέ πονηροί πολύ ὑβριστότεροι. ἀλλά σύ μέν, ἔφη, ἄλλως τε καί ὁδόν μακράν ἥκων δείπνει ἤδη: καί εἴ τινές σε τιμῶσιν, ἀντασπάζου καί εὐώχει αὐτούς, ἵνα σε καί θαρρήσωσιν: ἐγώ δ' ἀπιών ἐφ' ἅπερ λέγω τρέψομαι. αὔριον δ', ἔφη, πρῴ δεῦρ' ἐπί τάς σάς θύρας παρέσονται οἱ ἐπικαίριοι, ὅπως βουλευσώμεθα πάντες σύν σοί ὅ τι χρή ποιεῖν τό ἐκ τοῦδε. σύ δ' ἡμῖν ἔμβαλε <βουλήν> παρών περί τούτου, πότερον ἔτι δοκεῖ στρατεύεσθαι ἤ καιρός ἤδη διαλύειν τήν στρατιάν. ἐκ τούτου ὁ μέν κυαξάρης ἀμφί δεῖπνον εἶχεν, ὁ δέ κῦρος συλλέξας τούς ἱκανωτάτους τῶν φίλων καί φρονεῖν καί συμπράττειν, εἴ τι δέοι, ἔλεξε τοιάδε. ἄνδρες φίλοι, ἅ μέν δή πρῶτα ηὐξάμεθα, πάρεστι σύν θεοῖς. ὅπῃ γάρ ἄν πορευώμεθα, κρατοῦμεν τῆς χώρας: καί μέν δή τούς πολεμίους ὁρῶμεν μειουμένους, ἡμᾶς δέ αὐτούς πλείονάς τε καί ἰσχυροτέρους γιγνομένους. εἰ δέ ἡμῖν ἔτι ἐθελήσειαν οἱ νῦν προσγεγενημένοι σύμμαχοι παραμεῖναι, πολλῷ ἄν μᾶλλον ἁνύσαι δυναίμεθα καί εἴ τι βιάσασθαι καιρός καί εἴ τι πεῖσαι δέοι. ὅπως οὖν τό μένειν ὡς πλείστοις συνδοκῇ τῶν συμμάχων, οὐδέν μᾶλλον τοῦτο ἐμόν ἔργον ἤ καί ὑμέτερον μηχανᾶσθαι, ἀλλ' ὥσπερ ὅταν μάχεσθαι δέῃ, ὁ πλείστους χειρωσάμενος ἀλκιμώτατος δοξάζεται εἶναι, οὕτω καί ὅταν πεῖσαι δέῃ, ὁ πλείστους ὁμογνώμονας ἡμῖν ποιήσας οὗτος δικαίως ἄν λεκτικώτατός τε καί πρακτικώτατος κρίνοιτο ἄν εἶναι. μή μέντοι ὡς λόγον ἡμῖν ἐπιδειξόμενοι οἷον ἄν εἴποιτε πρός ἕκαστον αὐτῶν τοῦτο μελετᾶτε, ἀλλ' ὡς τούς πεπεισμένους ὑφ' ἑκάστου δήλους ἐσομένους οἷς ἄν πράττωσιν οὕτω παρασκευάζεσθε. καί ὑμεῖς μέν, ἔφη, τούτων ἐπιμελεῖσθε: ἐγώ δέ ὅπως ἄν ἔχοντες τά ἐπιτήδεια ὅσον ἄν ἔγωγε δύνωμαι οἱ στρατιῶται περί τοῦ στρατεύεσθαι βουλεύωνται τούτου πειράσομαι ἐπιμελεῖσθαι. {κυρου παιδειασ ϛ} ταύτην μέν δή τήν ἡμέραν οὕτω διαγαγόντες καί δειπνήσαντες ἀνεπαύοντο. τῇ δ' ὑστεραίᾳ πρῴ ἧκον ἐπί τάς κυαξάρου θύρας πάντες οἱ σύμμαχοι. ἕως οὖν ὁ κυαξάρης ἐκοσμεῖτο, ἀκούων ὅτι πολύς ὄχλος ἐπί ταῖς θύραις εἴη, ἐν τούτῳ οἱ φίλοι τῷ κύρῳ προσῆγον οἱ μέν καδουσίους δεομένους αὐτοῦ μένειν, οἱ δέ ὑρκανίους, ὁ δέ τις σάκας, ὁ δέ τις καί γωβρύαν: ὑστάσπας δέ γαδάταν τόν εὐνοῦχον προσῆγε, δεόμενον τοῦ κύρου μένειν. ἔνθα δή ὁ κῦρος γιγνώσκων ὅτι γαδάτας πάλαι ἀπωλώλει τῷ φόβῳ μή λυθείη ἡ στρατιά, ἐπιγελάσας εἶπεν: ὦ γαδάτα, δῆλος εἶ, ἔφη, ὑπό ὑστάσπου τοῦδε πεπεισμένος ταῦτα γιγνώσκειν ἅ λέγεις. καί ὁ γαδάτας ἀνατείνας τάς χεῖρας πρός τόν οὐρανόν ἀπώμοσεν ἦ μήν μή ὑπό τοῦ ὑστάσπου πεισθείς ταῦτα γιγνώσκειν: ἀλλ' οἶδα, ἔφη, ὅτι ἄν ὑμεῖς ἀπέλθητε, ἔρρει τἀμά παντελῶς: διά ταῦτ', ἔφη, καί τούτῳ ἐγώ αὐτός διελεγόμην, ἐρωτῶν εἰ εἰδείη τί ἐν νῷ ἔχεις [ὑπέρ τῆς διαλύσεως τοῦ στρατεύματος] ποιεῖν. καί ὁ κῦρος εἶπεν: ἀδίκως ἄρα ἐγώ ὑστάσπαν τόνδε καταιτιῶμαι. ἀδίκως μέντοι νή δί', ἔφη ὁ ὑστάσπας, ὦ κῦρε: ἐγώ γάρ ἔλεγον τῷ γαδάτᾳ τῷδε τοσοῦτον μόνον ὡς οὐχ οἷόν τέ σοι εἴη στρατεύεσθαι, λέγων ὅτι ὁ πατήρ σε μεταπέμποιτο. καί ὁ κῦρος, τί λέγεις; ἔφη: καί σύ τοῦτο ἐτόλμησας ἐξενεγκεῖν, εἴτ' ἐγώ ἐβουλόμην εἴτε μή; ναί μά δί', ἔφη: ὁρῶ γάρ σε ὑπερεπιθυμοῦντα ἐν πέρσαις περίβλεπτον περιελθεῖν καί τῷ πατρί ἐπιδείξασθαι ᾗ ἕκαστα διεπράξω. ὁ δέ κῦρος ἔφη: σύ δ' οὐκ ἐπιθυμεῖς οἴκαδε ἀπελθεῖν; οὐ μά δι', ἔφη, ὁ ὑστάσπας, οὐδ' ἄπειμί γε, ἀλλά μένων στρατηγήσω, ἔστ' ἄν ποιήσω γαδάταν τουτονί τοῦ ἀσσυρίου δεσπότην. οἱ μέν δή τοιαῦτ' ἔπαιζον σπουδῇ πρός ἀλλήλους. ἐν δέ τούτῳ κυαξάρης σεμνῶς κεκοσμημένος ἐξῆλθε καί ἐπί θρόνου μηδικοῦ ἐκαθέζετο. ὡς δέ πάντες συνῆλθον οὕς ἔδει καί σιωπή ἐγένετο, ὁ κυαξάρης ἔλεξεν ὧδε. ἄνδρες σύμμαχοι, ἴσως, ἐπειδή παρών τυγχάνω καί πρεσβύτερός εἰμι κύρου, εἰκός ἄρχειν με λόγου. νῦν οὖν δοκεῖ μοι εἶναι καιρός περί τούτου πρῶτον διαλέγεσθαι πότερον στρατεύεσθαι ἔτι [καιρός] δοκεῖ [εἶναι] ἤ διαλύειν ἤδη τήν στρατιάν: λεγέτω οὖν τις, ἔφη, περί αὐτοῦ τούτου ᾗ γιγνώσκει. ἐκ τούτου πρῶτος μέν εἶπεν ὁ ὑρκάνιος: ἄνδρες σύμμαχοι, οὐκ οἶδα μέν ἔγωγε εἴ τι δεῖ λόγων ὅπου αὐτά τά ἔργα δεικνύει τό κράτιστον. πάντες γάρ ἐπιστάμεθα ὅτι ὁμοῦ μέν ὄντες πλείω κακά τούς πολεμίους ποιοῦμεν ἤ πάσχομεν: ὅτε δέ χωρίς ἦμεν ἀλλήλων, ἐκεῖνοι ἡμῖν ἐχρῶντο ὡς ἐκείνοις ἦν ἥδιστον, ἡμῖν γε μήν ὡς χαλεπώτατον. ἐπί τούτῳ ὁ καδούσιος εἶπεν: ἡμεῖς δέ τί ἄν λέγοιμεν, ἔφη, περί τοῦ οἴκαδε ἀπελθόντες ἕκαστοι χωρίς εἶναι, ὁπότε γε οὐδέ στρατευομένοις, ὡς ἔοικε, χωρίζεσθαι συμφέρει; ἡμεῖς γοῦν οὐ πολύν χρόνον δίχα τοῦ ὑμετέρου πλήθους στρατευσάμενοι δίκην ἔδομεν ὡς καί ὑμεῖς ἐπίστασθε. ἐπί τούτῳ ἀρτάβαζος ὅ ποτε φήσας εἶναι κύρου συγγενής ἔλεξε τοιάδε: ἐγώ δ', ἔφη, ὦ κυαξάρη, τοσοῦτον διαφέρομαι τοῖς πρόσθεν λέγουσιν: οὗτοι μέν γάρ φασιν ἔτι δεῖν μένοντας στρατεύεσθαι, ἐγώ δέ λέγω ὅτι ὅτε μέν οἴκοι ἦν, ἐστρατευόμην: καί γάρ ἐβοήθουν πολλάκις τῶν ἡμετέρων ἀγομένων καί περί τῶν ἡμετέρων φρουρίων ὡς ἐπιβουλευσομένων πολλάκις πράγματα εἶχον φοβούμενός τε καί φρουρῶν: καί ταῦτ' ἔπραττον τά οἰκεῖα δαπανῶν. νῦν δ' ἔχω μέν τά ἐκείνων φρούρια, οὐ φοβοῦμαι δ' ἐκείνους, εὐωχοῦμαι δέ τά ἐκείνων καί πίνω τά τῶν πολεμίων. ὡς οὖν τά μέν οἴκοι στρατείαν οὖσαν, τάδε δέ ἑορτήν, ἐμοί μέν οὐ δοκεῖ, ἔφη, διαλύειν τήνδε τήν πανήγυριν. ἐπί τούτῳ ὁ γωβρύας εἶπεν: ἐγώ δ', ὦ ἄνδρες σύμμαχοι, μέχρι μέν τοῦδε ἐπαινῶ τήν κύρου δεξιάν: οὐδέν γάρ ψεύδεται ὧν ὑπέσχετο: εἰ δ' ἄπεισιν ἐκ τῆς χώρας, δῆλον ὅτι ὁ μέν ἀσσύριος ἀναπνεύσεται, οὐ τίνων ποινάς ὧν τε ὑμᾶς ἐπεχείρησεν ἀδικεῖν καί ὧν ἐμέ ἐποίησεν: ἐγώ δέ ἐν τῷ μέρει ἐκείνῳ πάλιν δώσω δίκην ὅτι ὑμῖν φίλος ἐγενόμην. ἐπί τούτοις πᾶσι κῦρος εἶπεν: ὦ ἄνδρες, οὐδ' ἐμέ λανθάνει ὅτι ἐάν μέν διαλύωμεν τό στράτευμα, τά μέν ἡμέτερα ἀσθενέστερα γίγνοιτ' ἄν, τά δέ τῶν πολεμίων πάλιν αὐξήσεται. ὅσοι τε γάρ αὐτῶν ὅπλα ἀφῄρηνται, ταχύ ἄλλα ποιήσονται: ὅσοι τε ἵππους ἀπεστέρηνται, ταχύ πάλιν ἄλλους ἵππους κτήσονται: ἀντί δέ τῶν ἀποθανόντων ἕτεροι ἐφηβήσουσιν [καί ἐπιγενήσονται]: ὥστε οὐδέν θαυμαστόν εἰ πάνυ ἐν τάχει πάλιν ἡμῖν πράγματα παρέχειν δυνήσονται. τί δῆτα ἐγώ κυαξάρην ἐκέλευσα λόγον ἐμβαλεῖν περί καταλύσεως τῆς στρατιᾶς; εὖ ἴστε ὅτι φοβούμενος τό μέλλον. ὁρῶ γάρ ἡμῖν ἀντιπάλους προσιόντας οἷς ἡμεῖς, εἰ ὧδε στρατευσόμεθα, οὐ δυνησόμεθα μάχεσθαι. προσέρχεται μέν γάρ δήπου χειμών, στέγαι δέ εἰ καί ἡμῖν αὐτοῖς εἰσιν, ἀλλά μά δί' οὐχ ἵπποις οὐδέ θεράπουσιν οὐδέ τῷ δήμῳ τῶν στρατιωτῶν, ὧν ἄνευ ἡμεῖς οὐκ ἄν δυναίμεθα στρατεύεσθαι: τά δ' ἐπιτήδεια ὅπου μέν ἡμεῖς ἐληλύθαμεν ὑφ' ἡμῶν ἀνήλωται: ὅποι δέ μή ἀφίγμεθα, διά τό ἡμᾶς φοβεῖσθαι ἀνακεκομισμένοι εἰσίν εἰς ἐρύματα, ὥστε αὐτοί μέν ἔχειν, ἡμᾶς δέ ταῦτα μή δύνασθαι λαμβάνειν. τίς οὖν οὕτως ἀγαθός ἤ τίς οὕτως ἰσχυρός ὅς λιμῷ καί ῥίγει δύναιτ' ἄν μαχόμενος στρατεύεσθαι; εἰ μέν οὖν οὕτω στρατευσόμεθα, ἐγώ μέν φημι χρῆναι ἑκόντας ἡμᾶς καταλῦσαι τήν στρατιάν μᾶλλον ἤ ἄκοντας ὑπ' ἀμηχανίας ἐξελαθῆναι. εἰ δέ βουλόμεθα ἔτι στρατεύεσθαι, τόδ' ἐγώ φημι χρῆναι ποιεῖν, ὡς τάχιστα πειρᾶσθαι τῶν μέν ἐκείνων ὀχυρῶν ὡς πλεῖστα παραιρεῖν, ἡμῖν δ' αὐτοῖς ὡς πλεῖστα ὀχυρά ποιεῖσθαι: ἐάν γάρ ταῦτα γένηται, τά μέν ἐπιτήδεια πλείω ἕξουσιν ὁπότεροι ἄν πλείω δύνωνται λαβόντες ἀποτίθεσθαι, πολιορκήσονται δέ ὁπότεροι ἄν ἥττους ὦσι. νῦν δ' οὐδέν διαφέρομεν τῶν ἐν τῷ πελάγει πλεόντων: καί γάρ ἐκεῖνοι πλέουσι μέν ἀεί, τό δέ πεπλευσμένον οὐδέν οἰκειότερον τοῦ ἀπλεύστου καταλείπουσιν. ἐάν δέ φρούρια ἡμῖν γένηται, ταῦτα δή τοῖς μέν πολεμίοις ἀλλοτριώσει τήν χώραν, ἡμῖν δ' ὑπ' εὐδίᾳ μᾶλλον πάντ' ἔσται. ὅ δ' ἴσως ἄν τινες ὑμῶν φοβηθεῖεν, εἰ δεήσει πόρρω τῆς ἑαυτῶν φρουρεῖν, μηδέν τοῦτο ὀκνήσητε. ἡμεῖς μέν γάρ ἐπείπερ καί ὥς οἴκοθεν ἀποδημοῦμεν, φρουρήσειν ὑμῖν ἀναδεχόμεθα τά ἐγγύτατα χωρία τῶν πολεμίων, ὑμεῖς δέ τά πρόσορα ὑμῖν αὐτοῖς τῆς ἀσσυρίας ἐκεῖνα κτᾶσθε καί ἐργάζεσθε. ἐάν γάρ ἡμεῖς τά πλησίον αὐτῶν φρουροῦντες δυνώμεθα σῴζεσθαι, ἐν πολλῇ ὑμεῖς εἰρήνῃ ἔσεσθε οἱ τά πρόσω αὐτῶν ἔχοντες: οὐ γάρ οἶμαι δυνήσονται τῶν ἐγγύς ἑαυτῶν ὄντων ἀμελοῦντες τοῖς πρόσω ὑμῖν ἐπιβουλεύειν. ὡς δέ ταῦτ' ἐρρήθη, οἵ τε ἄλλοι πάντες ἀνιστάμενοι συμπροθυμήσεσθαι ταῦτ' ἔφασαν καί κυαξάρης. γαδάτας δέ καί γωβρύας καί τεῖχος ἑκάτερος αὐτῶν, ἤν ἐπιτρέψωσιν οἱ σύμμαχοι, τειχιεῖσθαι ἔφασαν, ὥστε καί ταῦτα φίλια τοῖς συμμάχοις ὑπάρχειν. ὁ οὖν κῦρος ἐπεί πάντας ἑώρα προθύμους ὄντας πράττειν ὅσα ἔλεξε, τέλος εἶπεν: εἰ τοίνυν περαίνειν βουλόμεθα ὅσα φαμέν χρῆναι ποιεῖν, ὡς τάχιστ' ἄν δέοι γενέσθαι μηχανάς μέν εἰς τό καθαιρεῖν τά τῶν πολεμίων τείχη, τέκτονας δέ εἰς τό ἡμῖν ὀχυρά πυργοῦσθαι. ἐκ τούτου ὑπέσχετο ὁ μέν κυαξάρης μηχανήν αὐτός ποιησάμενος παρέξειν, ἄλλην δέ γαδάτας καί γωβρύας, ἄλλην δέ τιγράνης: αὐτός δέ κῦρος ἔφη δύο πειράσεσθαι ποιήσασθαι. ἐπεί δέ ταῦτ' ἔδοξεν, ἐπορίζοντο μέν μηχανοποιούς, παρεσκευάζοντο δ' ἕκαστοι εἰς τάς μηχανάς ὧν ἔδει: ἄνδρας δ' ἐπέστησαν οἵ ἐδόκουν ἐπιτηδειότατοι εἶναι ἀμφί ταῦτ' ἔχειν. κῦρος δ' ἐπεί ἔγνω ὅτι διατριβή ἔσται ἀμφί ταῦτα, ἐκάθισε τό στράτευμα ἔνθα ᾤετο ὑγιεινότατον εἶναι καί εὐπροσοδώτατον ὅσα ἔδει προσκομίζεσθαι: ὅσα τε ἐρυμνότητος προσεδεῖτο, ἐποιήσατο, ὡς ἐν ἀσφαλεῖ οἱ αἰεί μένοντες εἶεν, εἴ ποτε καί πρόσω τῇ ἰσχύι ἀποστρατοπεδεύοιτο. πρός δέ τούτοις ἐρωτῶν οὕς ᾤετο μάλιστα εἰδέναι τήν χώραν ὁπόθεν ἄν ὡς πλεῖστα ὠφελοῖτο τό στράτευμα, ἐξῆγεν ἀεί εἰς προνομάς, ἅμα μέν ὅπως ὅτι πλεῖστα λαμβάνοι τῇ στρατιᾷ τά ἐπιτήδεια, ἅμα δ' ὅπως μᾶλλον ὑγιαίνοιεν καί ἰσχύοιεν διαπονούμενοι ταῖς πορείαις, ἅμα δ' ὅπως ἐν ταῖς ἀγωγαῖς τάς τάξεις ὑπομιμνῄσκοιντο. ὁ μέν δή κῦρος ἐν τούτοις ἦν. ἐκ δέ βαβυλῶνος οἱ αὐτόμολοι καί οἱ ἁλισκόμενοι ταὔτ' ἔλεγον ὅτι ὁ ἀσσύριος οἴχοιτο ἐπί λυδίας, πολλά τάλαντα χρυσίου καί ἀργυρίου ἄγων καί ἄλλα κτήματα καί κόσμον παντοδαπόν. ὁ μέν οὖν ὄχλος τῶν στρατιωτῶν ἔλεγεν ὡς ὑπεκτίθοιτο ἤδη τά χρήματα φοβούμενος: ὁ δέ κῦρος γιγνώσκων ὅτι οἴχοιτο συστήσων εἴ τι δύναιτο ἀντίπαλον ἑαυτῷ, ἀντιπαρεσκευάζετο ἐρρωμένως, ὡς μάχης ἔτι δεῆσον: ὥστ' ἐξεπίμπλη μέν τό τῶν περσῶν ἱππικόν, τούς μέν ἐκ τῶν αἰχμαλώτων, τούς δέ τινας καί παρά τῶν φίλων λαμβάνων ἵππους: ταῦτα γάρ παρά πάντων ἐδέχετο καί ἀπεωθεῖτο οὐδέν, οὔτε εἴ τις ὅπλον διδοίη καλόν οὔτ' εἴ τις ἵππον: κατεσκευάζετο δέ καί ἅρματα ἔκ τε τῶν αἰχμαλώτων ἁρμάτων καί ἄλλοθεν ὁπόθεν ἐδύνατο. καί τήν μέν τρωικήν διφρείαν πρόσθεν οὖσαν καί τήν κυρηναίων ἔτι καί νῦν ἁρματηλασίαν κατέλυσε: τόν γάρ πρόσθεν χρόνον καί οἱ ἐν τῇ μηδίᾳ καί συρίᾳ καί ἀραβίᾳ καί πάντες οἱ ἐν τῇ ἀσίᾳ τοῖς ἅρμασιν οὕτως ἐχρῶντο ὥσπερ νῦν οἱ κυρηναῖοι. ἔδοξε δ' αὐτῷ, ὅ κράτιστον εἰκός ἦν εἶναι τῆς δυνάμεως, ὄντων τῶν βελτίστων ἐπί τοῖς ἅρμασι, τοῦτο ἐν ἀκροβολιστῶν μέρει εἶναι καί εἰς τό κρατεῖν οὐδέν μέγα [βάρος] συμβάλλεσθαι. ἅρματα γάρ τριακόσια τούς μέν μαχομένους παρέχεται τριακοσίους, ἵπποις δ' οὗτοι χρῶνται διακοσίοις καί χιλίοις: ἡνίοχοι δ' αὐτοῖς εἰσί μέν ὡς εἰκός οἷς μάλιστα πιστεύουσιν, οἱ βέλτιστοι: ἄλλοι δέ εἰσί τριακόσιοι οὗτοι, οἵ οὐδ' ὁτιοῦν τούς πολεμίους βλάπτουσι. ταύτην μέν οὖν τήν διφρείαν κατέλυσεν: ἀντί δέ τούτου πολεμιστήρια κατεσκευάσατο ἅρματα τροχοῖς τε ἰσχυροῖς, ὡς μή ῥᾳδίως συντρίβηται, ἄξοσί τε μακροῖς: ἧττον γάρ ἀνατρέπεται πάντα τά πλατέα: τόν δέ δίφρον τοῖς ἡνιόχοις ἐποίησεν ὥσπερ πύργον ἰσχυρῶν ξύλων: ὕψος δέ τούτων ἐστί μέχρι τῶν ἀγκώνων, ὡς δύνωνται ἡνιοχεῖσθαι οἱ ἵπποι ὑπέρ τῶν δίφρων: τούς δ' ἡνιόχους ἐθωράκισε πάντα πλήν τῶν ὀφθαλμῶν. προσέθηκε δέ καί δρέπανα σιδηρᾶ ὡς διπήχη πρός τούς ἄξονας ἔνθεν καί ἔνθεν τῶν τροχῶν καί ἄλλα κάτω ὑπό τῷ ἄξονι εἰς τήν γῆν βλέποντα, ὡς ἐμβαλούντων εἰς τούς ἐναντίους τοῖς ἅρμασιν. ὡς δέ τότε κῦρος ταῦτα κατεσκεύασεν, οὕτως ἔτι καί νῦν τοῖς ἅρμασι χρῶνται οἱ ἐν τῇ βασιλέως χώρᾳ. ἦσαν δέ αὐτῷ καί κάμηλοι πολλαί παρά τε τῶν φίλων συνειλεγμέναι καί <αἱ> αἰχμάλωτοι πᾶσαι συνηθροισμέναι. καί ταῦτα μέν οὕτω συνεπεραίνετο. βουλόμενος δέ κατάσκοπόν τινα πέμψαι ἐπί λυδίας καί μαθεῖν ὅ τι πράττοι ὁ ἀσσύριος, ἔδοξεν αὐτῷ ἐπιτήδειος εἶναι ἀράσπας ἐλθεῖν ἐπί τοῦτο ὁ φυλάττων τήν καλήν γυναῖκα. συνεβεβήκει γάρ τῷ ἀράσπᾳ τοιάδε. ληφθείς ἔρωτι τῆς γυναικός ἠναγκάσθη προσενεγκεῖν λόγους αὐτῇ περί συνουσίας. ἡ δέ ἀπέφησε μέν καί ἦν πιστή τῷ ἀνδρί καίπερ ἀπόντι: ἐφίλει γάρ αὐτόν ἰσχυρῶς: οὐ μέντοι κατηγόρησε τοῦ ἀράσπου πρός τόν κῦρον, ὀκνοῦσα συμβαλεῖν φίλους ἄνδρας. ἐπεί δέ ὁ ἀράσπας δοκῶν ὑπηρετήσειν τῷ τυχεῖν ἅ ἐβούλετο ἠπείλησε τῇ γυναικί ὅτι εἰ μή βούλοιτο ἑκοῦσα, ἄκουσα ποιήσοι ταῦτα, ἐκ τούτου ἡ γυνή, ὡς ἔδεισε τήν βίαν, οὐκέτι κρύπτει, ἀλλά πέμπει τόν εὐνοῦχον πρός τόν κῦρον καί κελεύει λέξαι πάντα. ὁ δ' ὡς ἤκουσεν, ἀναγελάσας ἐπί τῷ κρείττονι τοῦ ἔρωτος φάσκοντι εἶναι, πέμπει ἀρτάβαζον σύν τῷ εὐνούχῳ καί κελεύει αὐτῷ εἰπεῖν βιάζεσθαι μέν μή τοιαύτην γυναῖκα, πείθειν δέ εἰ δύναιτο, οὐκ ἔφη κωλύειν. ἐλθών δ' ὁ ἀρτάβαζος πρός τόν ἀράσπαν ἐλοιδόρησεν αὐτόν, παρα καταθήκην ὀνομάζων τήν γυναῖκα, ἀσέβειάν τε αὐτοῦ λέγων ἀδικίαν τε καί ἀκράτειαν, ὥστε τόν ἀράσπαν πολλά μέν δακρύειν ὑπό λύπης, καταδύεσθαι δ' ὑπό τῆς αἰσχύνης, ἀπολωλέναι δέ τῷ φόβῳ μή τι καί πάθοι ὑπό κύρου. ὁ οὖν κῦρος καταμαθών ταῦτα ἐκάλεσεν αὐτόν καί μόνος μόνῳ ἔλεξεν: ὁρῶ σε, ἔφη, ὦ ἀράσπα, φοβούμενόν τε ἐμέ καί ἐν αἰσχύνῃ δεινῶς ἔχοντα. παῦσαι οὖν τούτων: ἐγώ γάρ θεούς τε ἀκούω ἔρωτος ἡττῆσθαι, ἀνθρώπους τε οἶδα καί μάλα δοκοῦντας φρονίμους εἶναι οἷα πεπόνθασιν ὑπ' ἔρωτος: καί αὐτός δ' ἐμαυτοῦ κατέγνων μή ἄν καρτερῆσαι ὥστε συνών καλοῖς ἀμελεῖν αὐτῶν. καί σοί δέ τούτου τοῦ πράγματος ἐγώ αἴτιός εἰμι: ἐγώ γάρ σε συγκατεῖρξα τούτῳ τῷ ἀμάχῳ πράγματι. καί ὁ ἀράσπας ὑπολαβών εἶπεν: ἀλλά σύ μέν, ὦ κῦρε, καί ταῦτα ὅμοιος εἶ οἷόσπερ καί τἆλλα, πρᾷός τε καί συγγνώμων τῶν ἀνθρωπίνων ἁμαρτημάτων: ἐμέ δ', ἔφη, καί οἱ ἄλλοι ἄνθρωποι καταδύουσι τῷ ἄχει. ὡς γάρ ὁ θροῦς διῆλθε τῆς ἐμῆς συμφορᾶς, οἱ μέν ἐχθροί ἐφήδονταί μοι, οἱ δέ φίλοι προσιόντες συμβουλεύουσιν ἐκποδών ἔχειν ἐμαυτόν, μή τι καί πάθω ὑπό σοῦ, ὡς ἠδικηκότος ἐμοῦ μεγάλα. καί ὁ κῦρος εἶπεν: εὖ τοίνυν ἴσθι, ὦ ἀράσπα, ὅτι ταύτῃ τῇ δόξῃ οἷός τ' εἶ ἐμοί τε ἰσχυρῶς χαρίσασθαι καί τούς συμμάχους μεγάλα ὠφελῆσαι. εἰ γάρ γένοιτο, ἔφη ὁ ἀράσπας, ὅ τι ἐγώ σοι ἐν καιρῷ ἄν γενοίμην [αὖ χρήσιμος]. εἰ τοίνυν, ἔφη, προσποιησάμενος ἐμέ φεύγειν ἐθέλοις εἰς τούς πολεμίους ἐλθεῖν, οἴομαι ἄν σε πιστευθῆναι ὑπό τῶν πολεμίων. ἔγωγε ναί μά δί', ἔφη ὁ ἀράσπας, καί ὑπό τῶν φίλων οἶδα ὅτι ὡς σέ πεφευγώς λόγον ἄν [παρ]ἔχοιμι. ἔλθοις ἄν τοίνυν, ἔφη, ἡμῖν πάντα εἰδώς τά τῶν πολεμίων: οἶμαι δέ καί λόγων καί βουλευμάτων κοινωνόν ἄν σε ποιοῖντο διά τό πιστεύειν, ὥστε μηδέ ἕν σε λεληθέναι ὧν βουλόμεθα εἰδέναι. ὡς πορευσομένου, ἔφη, ἤδη νυνί: καί γάρ τοῦτο ἴσως ἕν τῶν πιστῶν ἔσται τό δοκεῖν με ὑπό σοῦ μελλήσαντά τι παθεῖν ἐκπεφευγέναι. ἦ καί δυνήσῃ ἀπολιπεῖν, ἔφη, τήν καλήν πάνθειαν; δύο γάρ, ἔφη, ὦ κῦρε, σαφῶς ἔχω ψυχάς: νῦν τοῦτο πεφιλοσόφηκα μετά τοῦ ἀδίκου σοφιστοῦ τοῦ ἔρωτος. οὐ γάρ δή μία γε οὖσα ἅμα ἀγαθή τέ ἐστι καί κακή, οὐδ' ἅμα καλῶν τε καί αἰσχρῶν ἔργων ἐρᾷ καί ταὐτά ἅμα βούλεταί τε καί οὐ βούλεται πράττειν, ἀλλά δῆλον ὅτι δύο ἐστόν ψυχά, καί ὅταν μέν ἡ ἀγαθή κρατῇ, τά καλά πράττεται, ὅταν δέ ἡ πονηρά, τά αἰσχρά ἐπιχειρεῖται. νῦν δέ ὡς σέ σύμμαχον ἔλαβε, κρατεῖ ἡ ἀγαθή καί πάνυ πολύ. εἰ τοίνυν καί σοί δοκεῖ πορεύεσθαι, ἔφη ὁ κῦρος, ὧδε χρή ποιεῖν, ἵνα κἀκείνοις πιστότερος ᾖς: ἐξάγγελλέ τε αὐτοῖς τά παρ' ἡμῶν, οὕτω τε ἐξάγγελλε ὡς ἄν αὐτοῖς τά παρά σοῦ λεγόμενα ἐμποδών μάλιστ' ἄν εἴη ὧν βούλονται πράττειν. εἴη δ' ἄν ἐμποδών, εἰ ἡμᾶς φαίης παρασκευάζεσθαι ἐμβαλεῖν ποι τῆς ἐκείνων χώρας: ταῦτα γάρ ἀκούοντες ἧττον ἄν παντί σθένει ἁθροίζοιντο, ἕκαστός τις φοβούμενος καί περί τῶν οἴκοι. καί μένε, ἔφη, παρ' ἐκείνοις ὅτι πλεῖστον χρόνον: ἅ γάρ ἄν ποιῶσιν ὅταν ἐγγύτατα ἡμῶν ὦσι, ταῦτα μάλιστα καιρός ἡμῖν εἰδέναι ἔσται. συμβούλευε δ' αὐτοῖς καί ἐκτάττεσθαι ὅπῃ ἄν δοκῇ κράτιστον εἶναι: ὅταν γάρ σύ ἀπέλθῃς εἰδέναι δοκῶν τήν τάξιν αὐτῶν, ἀναγκαῖον οὕτω τετάχθαι αὐτοῖς: μετατάτ τεσθαι γάρ ὀκνήσουσι, καί ἤν πῃ ἄλλῃ μετατάττωνται ἐξ ὑπογύου, ταράξονται. ἀράσπας μέν δή οὕτως ἐξελθών καί συλλαβών τούς πιστοτάτους θεράποντας καί εἰπών πρός τινας ἅ ᾤετο συμφέρειν τῷ πράγματι ᾤχετο. ἡ δέ πάνθεια ὡς ᾔσθετο οἰχόμενον τόν ἀράσπαν, πέμψασα πρός τόν κῦρον εἶπε: μή λυποῦ, ὦ κῦρε, ὅτι ἀράσπας οἴχεται εἰς τούς πολεμίους: ἤν γάρ ἐμέ ἐάσῃς πέμψαι πρός τόν ἐμόν ἄνδρα, ἐγώ σοι ἀναδέχομαι ἥξειν πολύ ἀράσπου πιστότερον φίλον: καί δύναμιν δέ οἶδ' ὅτι ὁπόσην ἄν δύνηται ἔχων παρέσται σοι. καί γάρ ὁ μέν πατήρ τοῦ νῦν βασιλεύοντος φίλος ἦν αὐτῷ: ὁ δέ νῦν βασιλεύων καί ἐπεχείρησέ ποτε ἐμέ καί τόν ἄνδρα διασπάσαι ἀπ' ἀλλήλων: ὑβριστήν οὖν νομίζων αὐτόν εὖ οἶδ' ὅτι ἄσμενος ἄν πρός ἄνδρα οἷος σύ εἶ ἀπαλλαγείη. ἀκούσας ταῦτα ὁ κῦρος ἐκέλευε πέμπειν πρός τόν ἄνδρα: ἡ δ' ἔπεμψεν. ὡς δ' ἔγνω ὁ ἀβραδάτας τά παρά τῆς γυναικός σύμβολα, καί τἆλλα δέ ᾔσθετο ὡς εἶχεν, ἄσμενος πορεύεται πρός τόν κῦρον ἵππους ἔχων ἀμφί τούς χιλίους. ὡς δ' ἦν πρός τοῖς τῶν περσῶν σκοποῖς, πέμπει πρός τόν κῦρον εἰπών ὅς ἦν. ὁ δέ κῦρος εὐθύς ἄγειν κελεύει αὐτόν πρός τήν γυναῖκα. ὡς δ' εἰδέτην ἀλλήλους ἡ γυνή καί ὁ ἀβραδάτας, ἠσπάζοντο ἀλλήλους ὡς εἰκός ἐκ δυσελπίστων. ἐκ τούτου δή λέγει ἡ πάνθεια τοῦ κύρου τήν ὁσιότητα καί τήν σωφροσύνην καί τήν πρός αὑτήν κατοίκτισιν. ὁ δέ ἀβραδάτας ἀκούσας εἶπε: τί ἄν οὖν ἐγώ ποιῶν, ὦ πάνθεια, χάριν κύρῳ ὑπέρ τε σοῦ καί ἐμαυτοῦ ἀποδοίην; τί δέ ἄλλο, ἔφη ἡ πάνθεια, ἤ πειρώμενος ὅμοιος εἶναι περί ἐκεῖνον οἷόσπερ ἐκεῖνος περί σέ; ἐκ τούτου δή ἔρχεται πρός τόν κῦρον ὁ ἀβραδάτας: καί ὡς εἶδεν αὐτόν, λαβόμενος τῆς δεξιᾶς εἶπεν: ἀνθ' ὧν σύ εὖ πεποίηκας ἡμᾶς, ὦ κῦρε, οὐκ ἔχω τί μεῖζον εἴπω ἤ ὅτι φίλον σοι ἐμαυτόν δίδωμι καί θεράποντα καί σύμμαχον: καί ὅσα ἄν ὁρῶ σε σπουδάζοντα, συνεργός πειράσομαι γίγνεσθαι ὡς ἄν δύνωμαι κράτιστος. καί ὁ κῦρος εἶπεν: ἐγώ δέ δέχομαι: καί νῦν μέν σε ἀφίημι, ἔφη, σύν τῇ γυναικί δειπνεῖν: αὖθις δέ καί παρ' ἐμοί δεήσει σε σκηνοῦν σύν τοῖς σοῖς τε καί ἐμοῖς φίλοις. ἐκ τούτου ὁρῶν ὁ ἀβραδάτας σπουδάζοντα τόν κῦρον περί τά δρεπανηφόρα ἅρματα καί περί τούς τεθωρακισμένους ἵππους τε καί ἱππέας, ἐπειρᾶτο συντελεῖν αὐτῷ εἰς τά ἑκατόν ἅρματα ἐκ τοῦ ἱππικοῦ τοῦ ἑαυτοῦ ὅμοια ἐκείνῳ: αὐτός δέ ὡς ἡγησόμενος αὐτῶν ἐπί τοῦ ἅρματος παρεσκευάζετο. συνεζεύξατο δέ τό ἑαυτοῦ ἅρμα τετράρρυμόν τε καί ἵππων ὀκτώ: [ἡ δέ πάνθεια ἡ γυνή αὐτοῦ ἐκ τῶν ἑαυτῆς χρημάτων χρυσοῦν τε αὐτῷ θώρακα ἐποιήσατο καί χρυσοῦν κράνος, ὡσαύτως δέ καί περιβραχιόνια.] τούς δέ ἵππους τοῦ ἅρματος χαλκοῖς πᾶσι προβλήμασι κατεσκευάσατο. ἀβραδάτας μέν ταῦτα ἔπραττε: κῦρος δέ ἰδών τό τετράρρυμον αὐτοῦ ἅρμα κατενόησεν ὅτι οἷόν τε εἴη καί ὀκτάρρυμον ποιήσασθαι, ὥστε ὀκτώ ζεύγεσι βοῶν ἄγειν τῶν μηχανῶν τό [κατώτατον] οἴκημα: ἦν δέ τοῦτο τριώρυγον μάλιστα ἀπό τῆς γῆς σύν τοῖς τροχοῖς. τοιοῦτοι δέ πύργοι σύν τάξει ἀκολουθοῦντες ἐδόκουν αὐτῷ μεγάλη μέν ἐπικουρία γενήσεσθαι τῇ ἑαυτῶν φάλαγγι, μεγάλη δέ βλάβη τῇ τῶν πολεμίων τάξει. ἐποίησε δέ ἐπί τῶν οἰκημάτων καί περιδρόμους καί ἐπάλξεις: ἀνεβίβαζε δ' ἐπί τόν πύργον ἕκαστον ἄνδρας εἴκοσιν. ἐπεί δέ πάντα συνειστήκει αὐτῷ τά περί τούς πύργους, ἐλάμβανε τοῦ ἀγωγίου πεῖραν: καί πολύ ῥᾷον ἦγε τά ὀκτώ ζεύγη τόν πύργον καί τούς ἐπ' αὐτῷ ἄνδρας ἤ τό σκευοφορικόν βάρος ἕκαστον τό ζεῦγος. σκευῶν μέν γάρ βάρος ἀμφί τά πέντε καί εἴκοσι τάλαντα ἦν ζεύγει: τοῦ δέ πύργου, ὥσπερ τραγικῆς σκηνῆς τῶν ξύλων πάχος ἐχόντων, καί εἴκοσιν ἀνδρῶν καί ὅπλων, τούτων ἐγένετο ἔλαττον ἤ πεντεκαίδεκα τάλαντα ἑκάστῳ ζεύγει τό ἀγώγιον. ὡς δ' ἔγνω εὔπορον οὖσαν τήν ἀγωγήν, παρεσκευάζετο ὡς ἄξων τούς πύργους σύν τῷ στρατεύματι, νομίζων τήν ἐν πολέμῳ πλεονεξίαν ἅμα σωτηρίαν τε καί δικαιοσύνην εἶναι καί εὐδαιμονίαν. ἦλθον δ' ἐν τούτῳ τῷ χρόνῳ καί παρά τοῦ ἰνδοῦ χρήματα ἄγοντες καί ἀπήγγελλον αὐτῷ ὅτι ὁ ἰνδός ἐπιστέλλει τοιάδε. ἐγώ, ὦ κῦρε, ἥδομαι ὅτι μοι ἐπήγγειλας ὧν ἐδέου, καί βούλομαί σοι ξένος εἶναι καί πέμπω σοι χρήματα: κἄν ἄλλων δέῃ, μεταπέμπου. ἐπέσταλται δέ τοῖς παρ' ἐμοῦ ποιεῖν ὅ τι ἄν σύ κελεύῃς. ἀκούσας δέ ὁ κῦρος εἶπε: κελεύω τοίνυν ὑμᾶς τούς μέν ἄλλους μένοντας ἔνθα κατεσκηνώκατε φυλάττειν τά χρήματα καί ζῆν ὅπως ὑμῖν ἥδιστον: τρεῖς δέ μοι ἐλθόντες ὑμῶν ἐς τούς πολεμίους ὡς παρά τοῦ ἰνδοῦ περί συμμαχίας, καί τά ἐκεῖ μαθόντες ὅ τι ἄν λέγωσί τε καί ποιῶσιν, ὡς τάχιστα ἀπαγγείλατε ἐμοί τε καί τῷ ἰνδῷ: κἄν ταῦτά μοι καλῶς ὑπηρετήσητε, ἔτι μᾶλλον ὑμῖν χάριν εἴσομαι τούτου ἤ ὅτι χρήματα πάρεστε ἄγοντες. καί γάρ οἱ μέν δούλοις ἐοικότες κατάσκοποι οὐδέν ἄλλο δύνανται εἰδότες ἀπαγγέλλειν ἤ ὅσα πάντες ἴσασιν: οἱ δέ οἷοίπερ ὑμεῖς ἄνδρες πολλάκις καί τά βουλευόμενα καταμανθάνουσιν. οἱ μέν δή ἰνδοί ἡδέως ἀκούσαντες καί ξενισθέντες τότε παρά κύρῳ, συσκευασάμενοι τῇ ὑστεραίᾳ ἐπορεύοντο, ὑποσχόμενοι ἦ μήν μαθόντες ὅσα ἄν δύνωνται πλεῖστα ἐκ τῶν πολεμίων ἥξειν ὡς δυνατόν τάχιστα. ὁ δέ κῦρος τά τε ἄλλα εἰς τόν πόλεμον παρεσκευάζετο μεγαλοπρεπῶς, ὡς δή ἀνήρ οὐδέν μικρόν ἐπινοῶν πράττειν, ἐπεμελεῖτο δέ οὐ μόνον ὧν ἔδοξε τοῖς συμμάχοις, ἀλλά καί ἔριν ἐνέβαλλε πρός ἀλλήλους τοῖς φίλοις ὅπως αὐτοί ἕκαστοι φανοῦνται καί εὐοπλότατοι καί ἱππικώτατοι καί ἀκοντιστικώτατοι καί τοξικώτατοι καί φιλοπονώτατοι. ταῦτα δέ ἐξειργάζετο ἐπί τάς θήρας ἐξάγων καί τιμῶν τούς κρατίστους ἕκαστα: καί τούς ἄρχοντας δέ οὕς ἑώρα ἐπιμελομένους τούτου ὅπως οἱ αὑτῶν κράτιστοι ἔσονται στρατιῶται, καί τούτους ἐπαινῶν τε παρώξυνε καί χαριζόμενος αὐτοῖς ὅ τι δύναιτο. εἰ δέ ποτε θυσίαν ποιοῖτο καί ἑορτήν ἄγοι, καί ἐν ταύτῃ ὅσα πολέμου ἕνεκα μελετῶσιν ἄνθρωποι πάντων τούτων ἀγῶνας ἐποίει καί ἆθλα τοῖς νικῶσι μεγαλοπρεπῶς ἐδίδου, καί ἦν πολλή εὐθυμία ἐν τῷ στρατεύματι. τῷ δέ κύρῳ σχεδόν τι ἤδη ἀποτετελεσμένα ἦν ὅσα ἐβούλετο ἔχων στρατεύεσθαι πλήν τῶν μηχανῶν. καί γάρ οἱ πέρσαι ἱππεῖς ἔκπλεῳ ἤδη ἦσαν εἰς τούς μυρίους, καί τά ἅρματα τά δρεπανηφόρα, ἅ τε αὐτός κατεσκεύαζεν, ἔκπλεω ἤδη ἦν εἰς τά ἑκατόν, ἅ τε ἀβραδάτας ὁ σούσιος ἐπεχείρησε κατασκευάζειν ὅμοια τοῖς κύρου, καί ταῦτα ἔκπλεω ἦν εἰς ἄλλα ἑκατόν. καί τά μηδικά δέ ἅρματα ἐπεπείκει κῦρος κυαξάρην εἰς τόν αὐτόν τρόπον τοῦτον μετασκευάσαι ἐκ τῆς τρωικῆς καί λιβυκῆς διφρείας: καί ἔκπλεω καί ταῦτα ἦν εἰς ἄλλα ἑκατόν. καί ἐπί τάς καμήλους δέ τεταγμένοι ἦσαν ἄνδρες δύο ἐφ' ἑκάστην τοξόται. καί ὁ μέν πλεῖστος στρατός οὕτως εἶχε τήν γνώμην ὡς ἤδη παντελῶς κεκρατηκώς καί οὐδέν ὄντα τά τῶν πολεμίων. ἐπεί δέ οὕτω διακειμένων ἦλθον οἱ ἰνδοί ἐκ τῶν πολεμίων οὕς ἐπεπόμφει κῦρος ἐπί κατασκοπήν, καί ἔλεγον ὅτι κροῖσος μέν ἡγεμών καί στρατηγός πάντων ᾑρημένος εἴη τῶν πολεμίων, δεδογμένον δ' εἴη πᾶσι τοῖς συμμάχοις βασιλεῦσι πάσῃ τῇ δυνάμει ἕκαστον παρεῖναι, χρήματα δέ εἰσφέρειν πάμπολλα, ταῦτα δέ τελεῖν καί μισθουμένους οὕς δύναιντο καί δωρουμένους οἷς δέοι, ἤδη δέ καί μεμισθωμένους εἶναι πολλούς μέν θρᾳκῶν μαχαιροφόρους, αἰγυπτίους δέ προσπλεῖν, καί ἀριθμόν ἔλεγον εἰς δώδεκα μυριάδας σύν ἀσπίσι ποδήρεσι καί δόρασι μεγάλοις, οἷάπερ καί νῦν ἔχουσι, καί κοπίσι: προσέτι δέ καί κυπρίων στράτευμα: παρεῖναι δ' ἤδη κίλικας πάντας καί φρύγας ἀμφοτέρους καί λυκάονας καί παφλαγόνας καί καππαδόκας καί ἀραβίους καί φοίνικας καί σύν τῷ βαβυλῶνος ἄρχοντι τούς ἀσσυρίους, καί ἴωνας δέ καί αἰολέας καί σχεδόν πάντας τούς ἕλληνας τούς ἐν τῇ ἀσίᾳ ἐποικοῦντας σύν κροίσῳ ἠναγκάσθαι ἕπεσθαι, πεπομφέναι δέ κροῖσον καί εἰς λακεδαίμονα περί συμμαχίας: συλλέγεσθαι δέ τό στράτευμα ἀμφί τόν πακτωλόν ποταμόν, προϊέναι δέ μέλλειν αὐτούς εἰς θύμβραρα, ἔνθα καί νῦν ὁ σύλλογος τῶν ὑπό βασιλέα βαρβάρων τῶν κάτω [συρίας], καί ἀγοράν πᾶσι παρηγγέλθαι ἐνταῦθα κομίζειν: σχεδόν δέ τούτοις ταὐτά ἔλεγον καί οἱ αἰχμάλωτοι: ἐπεμελεῖτο γάρ καί τούτου ὁ κῦρος ὅπως ἁλίσκοιντο παρ' ὧν ἔμελλε πεύσεσθαί τι: ἔπεμπε δέ καί δούλοις ἐοικότας κατασκόπους ὡς αὐτομόλους: ὡς οὖν ταῦτα ἤκουσεν ὁ στρατός τοῦ κύρου, ἐν φροντίδι τε ἐγένετο, ὥσπερ εἰκός, ἡσυχαίτεροί τε ἤ ὡς εἰώθεσαν διεφοίτων, φαιδροί τε οὐ πάνυ ἐφαίνοντο, ἐκυκλοῦντό τε καί μεστά ἦν πάντα ἀλλήλους ἐρωτώντων περί τούτων καί διαλεγομένων. ὡς δέ ᾔσθετο ὁ κῦρος φόβον διαθέοντα ἐν τῇ στρατιᾷ, συγκαλεῖ τούς τε ἄρχοντας τῶν στρατευμάτων καί πάντας ὁπόσων ἀθυμούντων ἐδόκει βλάβη τις γίγνεσθαι καί προθυμουμένων ὠφέλεια. προεῖπε δέ τοῖς ὑπηρέταις, καί ἄλλος εἴ τις βούλοιτο τῶν ὁπλοφόρων προσίστασθαι ἀκουσόμενος τῶν λόγων, μή κωλύειν. ἐπεί δέ συνῆλθον, ἔλεξε τοιάδε. ἄνδρες σύμμαχοι, ἐγώ τοίνυν ὑμᾶς συνεκάλεσα ἰδών τινας ὑμῶν, ἐπεί αἱ ἀγγελίαι ἦλθον ἐκ τῶν πολεμίων, πάνυ ἐοικότας πεφοβημένοις ἀνθρώποις. δοκεῖ γάρ μοι θαυμαστόν εἶναι εἴ τις ὑμῶν ὅτι μέν οἱ πολέμιοι συλλέγονται δέδοικεν, ὅτι δέ ἡμεῖς πολύ πλείους συνειλέγμεθα νῦν ἤ ὅτε ἐνικῶμεν ἐκείνους, πολύ δέ ἄμεινον σύν θεοῖς παρεσκευάσμεθα νῦν ἤ πρόσθεν, ταῦτα δέ ὁρῶντες οὐ θαρρεῖτε. ὤ πρός θεῶν, ἔφη, τί δῆτα ἄν ἐποιήσατε οἱ νῦν δεδοικότες, εἰ ἤγγελλόν τινες τά παρ' ἡμῖν νῦν ὄντα ταῦτα ἀντίπαλα ἡμῖν προσιόντα, καί πρῶτον μέν ἠκούετε, ἔφη, ὅτι οἱ πρότερον νικήσαντες ἡμᾶς οὗτοι πάλιν ἔρχονται ἔχοντες ἐν ταῖς ψυχαῖς ἥν τότε νίκην ἐκτήσαντο: ἔπειτα δέ οἱ τότε ἐκκόψαντες τῶν τοξοτῶν καί ἀκοντιστῶν τάς ἀκροβολίσεις νῦν οὗτοι ἔρχονται καί ἄλλοι ὅμοιοι τούτοις πολλαπλάσιοι: ἔπειτα δέ ὥσπερ οὗτοι ὁπλισάμενοι τούς πεζούς τότ' ἐνίκων, νῦν οὕτω καί οἱ ἱππεῖς αὐτῶν παρεσκευασμένοι πρός τούς ἱππέας προσέρχονται, καί τά μέν τόξα καί ἀκόντια ἀποδεδοκιμάκασι, παλτόν δέ ἕν ἰσχυρόν ἕκαστος λαβών προσελαύνειν διανενόηται ὡς ἐκ χειρός τήν μάχην ποιησόμενος: ἔτι δέ ἅρματα ἔρχεται, ἅ οὐχ οὕτως ἑστήξει ὥσπερ πρόσθεν ἀπεστραμμένα ὥσπερ εἰς φυγήν, ἀλλ' οἵ τε ἵπποι εἰσί κατατεθωρακισμένοι οἱ ἐν τοῖς ἅρμασιν, οἵ τε ἡνίοχοι ἐν πύργοις ἑστᾶσι ξυλίνοις τά ὑπερέχοντα ἅπαντα συνεστεγασμένοι θώραξι καί κράνεσι, δρέπανά τε σιδηρᾶ περί τοῖς ἄξοσι προσήρμοσται, ὡς ἐλῶντες καί οὗτοι εὐθύς εἰς τάς τάξεις τῶν ἐναντίων: πρός δ' ἔτι κάμηλοι εἰσίν αὐτοῖς ἐφ' ὧν προσελῶσιν, ὧν μίαν ἑκάστην ἑκατόν ἵπποι οὐκ ἄν ἀνάσχοιντο ἰδόντες: ἔτι δέ πύργους προσίασιν ἔχοντες ἀφ' ὧν τοῖς μέν ἑαυτῶν ἀρήξουσιν, ἡμᾶς δέ βάλλοντες κωλύσουσι τοῖς ἐν τῷ ἰσοπέδῳ μάχεσθαι: εἰ δή ταῦτα ἀπήγγελλέ τις ὑμῖν ἐν τοῖς πολεμίοις ὄντα, οἱ νῦν φοβούμενοι τί ἄν ἐποιήσατε; ὁπότε ἀπαγγελλομένων ὑμῖν ὅτι κροῖσος μέν ᾕρηται τῶν πολεμίων στρατηγός, ὅς τοσούτῳ σύρων κακίων ἐγένετο ὅσῳ σύροι μέν μάχῃ ἡττηθέντες ἔφυγον, κροῖσος δέ ἰδών ἡττημένους ἀντί τοῦ ἀρήγειν τοῖς συμμάχοις φεύγων ᾤχετο: ἔπειτα δέ διαγγέλλεται δήπου ὅτι αὐτοί μέν οἱ πολέμιοι οὐχ ἱκανοί ἡγοῦνται ὑμῖν εἶναι μάχεσθαι, ἄλλους δέ μισθοῦνται, ὡς ἄμεινον μαχουμένους ὑπέρ σφῶν ἤ αὐτοί. εἰ μέντοι τισί ταῦτα μέν τοιαῦτα ὄντα δεινά δοκεῖ εἶναι, τά δέ ἡμέτερα φαῦλα, τούτους ἐγώ φημι χρῆναι, ὦ ἄνδρες, ἀφεῖναι εἰς τούς ἐναντίους: πολύ γάρ ἐκεῖ ὄντες πλείω ἄν ἡμᾶς ἤ παρόντες ὠφελοῖεν. ἐπεί δέ ταῦτα εἶπεν ὁ κῦρος, ἀνέστη χρυσάντας ὁ πέρσης καί ἔλεξεν ὧδε. ὦ κῦρε, μή θαύμαζε εἴ τινες ἐσκυθρώπασαν ἀκούσαντες τῶν ἀγγελλομένων: οὐ γάρ φοβηθέντες οὕτω διετέθησαν, ἀλλ' ἀχθεσθέντες: ὥσπερ γε, ἔφη, εἴ τινων βουλομένων τε καί οἰομένων ἤδη ἀριστήσειν ἐξαγγελθείη τι ἔργον ὅ ἀνάγκη εἴη πρό τοῦ ἀρίστου ἐξεργάσασθαι, οὐδείς ἄν οἶμαι ἡσθείη ἀκούσας: οὕτω τοίνυν καί ἡμεῖς ἤδη οἰόμενοι πλουτήσειν, ἐπεί ἠκούσαμεν ὅτι ἐστί περίλοιπον ἔργον ὅ δεῖ ἐξεργάσασθαι, συνεσκυθρωπάσαμεν, οὐ φοβούμενοι, ἀλλά πεποιῆσθαι ἄν ἤδη καί τοῦτο βουλόμενοι. ἀλλά γάρ ἐπειδή οὐ περί συρίας μόνον ἀγωνιούμεθα, ὅπου σῖτος πολύς καί πρόβατά ἐστι καί φοίνικες οἱ καρποφόροι, ἀλλά καί περί λυδίας, ἔνθα πολύς μέν οἶνος, πολλά δέ σῦκα, πολύ δέ ἔλαιον, θάλαττα δέ προσκλύζει καθ' ἥν πλείω ἔρχεται ἤ ὅσα τις ἑώρακεν ἀγαθά, ταῦτα, ἔφη, ἐννοούμενοι οὐκέτι ἀχθόμεθα, ἀλλά θαρροῦμεν ὡς μάλιστα, ἵνα θᾶττον καί τούτων τῶν λυδίων ἀγαθῶν ἀπολαύωμεν. ὁ μέν οὕτως εἶπεν: οἱ δέ σύμμαχοι πάντες ἥσθησάν τε τῷ λόγῳ καί ἐπῄνεσαν. καί μέν δή, ἔφη ὁ κῦρος, ὦ ἄνδρες, δοκεῖ μοι ἰέναι ἐπ' αὐτούς ὡς τάχιστα, ἵνα πρῶτον μέν αὐτούς φθάσωμεν ἀφικόμενοι, ἤν δυνώμεθα, ὅπου τά ἐπιτήδεια αὐτοῖς συλλέγεται: ἔπειτα δέ ὅσῳ ἄν θᾶττον ἴωμεν, τοσούτῳ μείω μέν τά παρόντα αὐτοῖς εὑρήσομεν, πλείω δέ τά ἀπόντα. ἐγώ μέν δή οὕτω λέγω: εἰ δέ τις ἄλλῃ πῃ γιγνώσκει ἤ ἀσφαλέστερον εἶναι ἤ ῥᾷον ἡμῖν, διδασκέτω. ἐπεί δέ συνηγόρευον μέν πολλοί ὡς χρεών εἴη ὅτι τάχιστα πορεύεσθαι ἐπί τούς πολεμίους, ἀντέλεγε δέ οὐδείς, ἐκ τούτου δή ὁ κῦρος ἤρχετο λόγου τοιοῦδε. ἄνδρες σύμμαχοι, αἱ μέν ψυχαί καί τά σώματα καί τά ὅπλα οἷς δεήσει χρῆσθαι ἐκ πολλοῦ ἡμῖν σύν θεῷ παρεσκεύασται: νῦν δέ τά ἐπιτήδεια δεῖ εἰς τήν ὁδόν συσκευάζεσθαι αὐτοῖς τε ἡμῖν καί ὁπόσοις τετράποσι χρώμεθα μή μεῖον ἤ εἴκοσιν ἡμερῶν. ἐγώ γάρ λογιζόμενος εὑρίσκω πλέον ἤ πεντεκαίδεκα ἡμερῶν ἐσομένην ὁδόν, ἐν ᾗ οὐδέν εὑρήσομεν τῶν ἐπιτηδείων: ἀνεσκεύασται γάρ τά μέν ὑφ' ἡμῶν, τά δ' ὑπό τῶν πολεμίων ὅσα ἐδύναντο. συσκευάζεσθαι οὖν χρή σῖτον μέν ἱκανόν: ἄνευ γάρ τούτου οὔτε μάχεσθαι οὔτε ζῆν δυναίμεθ' ἄν: οἶνον δέ τοσοῦτον ἕκαστον ἔχειν χρή ὅσος ἱκανός ἔσται ἐθίσαι ἡμᾶς αὐτούς ὑδροποτεῖν: πολλή γάρ ἔσται τῆς ὁδοῦ ἄοινος, εἰς ἥν οὐδ' ἄν πάνυ πολύν οἶνον συσκευασώμεθα, διαρκέσει. ὡς οὖν μή ἐξαπίνης ἄοινοι γενόμενοι νοσήμασι περιπίπτωμεν, ὧδε χρή ποιεῖν: ἐπί μέν τῷ σίτῳ νῦν εὐθύς ἀρχώμεθα πίνειν ὕδωρ: τοῦτο γάρ ἤδη ποιοῦντες οὐ πολύ μεταβαλοῦμεν. καί γάρ ὅστις ἀλφιτοσιτεῖ, ὕδατι μεμαγμένην ἀεί τήν μᾶζαν ἐσθίει, καί ὅστις ἀρτοσιτεῖ, ὕδατι δεδευμένον τόν ἄρτον, καί τά ἑφθά δέ πάντα μεθ' ὕδατος τοῦ πλείστου ἐσκεύασται. μετά δέ τόν σῖτον ἐάν οἶνον ἐπιπίνωμεν, οὐδέν μεῖον ἔχουσα ἡ ψυχή ἀναπαύσεται. ἔπειτα δέ καί τοῦ μετά δεῖπνον ἀφαιρεῖν χρή, ἔστ' ἄν λάθωμεν ὑδροπόται γενόμενοι. ἡ γάρ κατά μικρόν παράλλαξις πᾶσαν ποιεῖ φύσιν ὑποφέρειν τάς μεταβολάς: διδάσκει δέ καί ὁ θεός, ἀπάγων ἡμᾶς κατά μικρόν ἔκ τε τοῦ χειμῶνος εἰς τό ἀνέχεσθαι ἰσχυρά θάλπη ἔκ τε τοῦ θάλπους εἰς τόν ἰσχυρόν χειμῶνα: ὅν χρή μιμουμένους εἰς ὅ δεῖ ἐλθεῖν προειθισμένους ἡμᾶς ἀφικνεῖσθαι. καί τό τῶν στρωμάτων δέ βάρος εἰς τἀπιτήδεια καταδαπανᾶτε: τά μέν γάρ ἐπιτήδεια περιττεύοντα οὐκ ἄχρηστα ἔσται: στρωμάτων δέ ἐνδεηθέντες μή δείσητε ὡς οὐχ ἡδέως καθευδήσετε: εἰ δέ μή, ἐμέ αἰτιᾶσθε. ἐσθής μέντοι ὅτῳ ἐστίν ἀφθονωτέρα παροῦσα, πολλά καί ὑγιαίνοντι καί κάμνοντι ἐπικουρεῖ. ὄψα δέ χρή συνεσκευάσθαι ὅσα ἐστίν ὀξέα καί δριμέα καί ἁλμυρά: ταῦτα γάρ ἐπί σῖτόν τε ἄγει καί ἐπί πλεῖστον ἀρκεῖ. ὅταν δ' ἐκβαίνωμεν εἰς ἀκέραια, ὅπου ἤδη εἰκός ἡμᾶς σῖτον λαμβάνειν, χειρομύλας χρή αὐτόθεν παρασκευάσασθαι αἷς σιτοποιησόμεθα: τοῦτο γάρ κουφότατον τῶν σιτοποιικῶν ὀργάνων. συνεσκευάσθαι δέ χρή καί ὧν ἀσθενοῦντες δέονται ἄνθρωποι: τούτων γάρ ὁ μέν ὄγκος μικρότατος, ἤν δέ τύχη τοιαύτη γένηται, μάλιστα δεήσει. ἔχειν δέ χρή καί ἱμάντας: τά γάρ πλεῖστα καί ἀνθρώποις καί ἵπποις ἱμᾶσιν ἤρτηται: ὧν κατατριβομένων καί ῥηγνυμένων ἀνάγκη ἀργεῖν, ἤν μή τις ἔχῃ περίζυγα. ὅστις δέ πεπαίδευται καί παλτόν ξύσασθαι, ἀγαθόν καί ξυήλης μή ἐπιλαθέσθαι. ἀγαθόν δέ καί ῥίνην φέρεσθαι: ὁ γάρ λόγχην ἀκονῶν ἐκεῖνος καί τήν ψυχήν τι παρακονᾷ. ἔπεστι γάρ τις αἰσχύνη λόγχην ἀκονῶντα κακόν εἶναι. ἔχειν δέ χρή καί ξύλα περίπλεω καί ἅρμασι καί ἁμάξαις: ἐν γάρ πολλαῖς πράξεσι πολλά ἀνάγκη καί τά ἀπαγορεύοντα εἶναι. ἔχειν δέ δεῖ καί τά ἀναγκαιότατα ὄργανα ἐπί ταῦτα πάντα: οὐ γάρ πανταχοῦ χειροτέχναι παραγίγνονται: τό δ' ἐφ' ἡμέραν ἀρκέσον ὀλίγοι τινές οἵ οὐχ ἱκανοί ποιῆσαι. ἔχειν δέ χρή καί ἄμην καί σμινύην κατά ἅμαξαν ἑκάστην, καί κατά τόν νωτοφόρον δέ ἀξίνην καί δρέπανον: ταῦτα γάρ καί ἰδίᾳ ἑκάστῳ χρήσιμα καί ὑπέρ τοῦ κοινοῦ πολλάκις ὠφέλιμα γίγνεται. τά μέν οὖν εἰς τροφήν δέοντα οἱ ἡγεμόνες τῶν ὁπλοφόρων ἐξετάζετε τούς ὑφ' ὑμῖν αὐτοῖς: οὐ γάρ δεῖ παριέναι ὅτου ἄν τις τούτων ἐνδέηται: ἡμεῖς γάρ τούτων ἐνδεεῖς ἐσόμεθα. ἅ δέ κατά τά ὑποζύγια κελεύω ἔχειν, ὑμεῖς οἱ τῶν σκευοφόρων ἄρχοντες ἐξετάζετε, καί τόν μή ἔχοντα κατασκευάζεσθαι ἀναγκάζετε. ὑμεῖς δ' αὖ οἱ τῶν ὁδοποιῶν ἄρχοντες ἔχετε μέν ἀπογεγραμμένους παρ' ἐμοῦ τούς ἀποδεδοκιμασμένους καί τούς ἐκ τῶν ἀκοντιστῶν καί τούς ἐκ τῶν τοξοτῶν καί τούς ἐκ τῶν σφενδονητῶν: τούτων δέ χρή τούς μέν ἀπό τῶν ἀκοντιστῶν πέλεκυν ἔχοντας ξυλοκόπον ἀναγκάζειν στρατεύεσθαι, τούς δ' ἀπό τῶν τοξοτῶν σμινύην, τούς δ' ἀπό τῶν σφενδονητῶν ἄμην: τούτους δέ ἔχοντας ταῦτα πρό τῶν ἁμαξῶν κατ' ἴλας πορεύεσθαι, ὅπως ἤν τι δέῃ ὁδοποιίας, εὐθύς ἐνεργοί ἦτε, καί ἐγώ ἤν τι δέωμαι, ὅπως εἰδῶ ὅθεν δεῖ λαβόντα τούτοις χρῆσθαι. ἄξω δέ καί τούς ἐν τῇ στρατιωτικῇ ἡλικίᾳ σύν τοῖς ὀργάνοις χαλκέας τε καί τέκτονας καί σκυτοτόμους, ὅπως ἄν τι δέῃ καί τοιούτων τεχνῶν ἐν τῇ στρατιᾷ μηδέν ἐλλείπηται. οὗτοι δέ ὁπλοφόρου μέν τάξεως ἀπολελύσονται, ἅ δέ ἐπίστανται, τῷ βουλομένῳ μισθοῦ ὑπηρετοῦντες ἐν τῷ τεταγμένῳ ἔσονται. ἤν δέ τις καί ἔμπορος βούληται ἕπεσθαι πωλεῖν τι βουλόμενος, τῶν μέν προειρημένων ἡμερῶν τά ἐπιτήδεια ἔχειν ἤν τι πωλῶν ἁλίσκηται, πάντων στερήσεται: ἐπειδάν δ' αὗται παρέλθωσιν αἱ ἡμέραι, πωλήσει ὅπως ἄν βούληται. ὅστις δ' ἄν τῶν ἐμπόρων πλείστην ἀγοράν παρέχων φαίνηται, οὗτος καί παρά τῶν συμμάχων καί παρ' ἐμοῦ δώρων καί τιμῆς τεύξεται. εἰ δέ τις χρημάτων προσδεῖσθαι νομίζει εἰς ἐμπολήν, γνωστῆρας ἐμοί προσαγαγών καί ἐγγυητάς ἦ μήν πορεύσεσθαι σύν τῇ στρατιᾷ, λαμβανέτω ὧν ἡμεῖς ἔχομεν. ἐγώ μέν δή ταῦτα προαγορεύω: εἰ δέ τίς τι καί ἄλλο δέον ἐνορᾷ, πρός ἐμέ σημαινέτω. καί ὑμεῖς μέν ἀπιόντες συσκευάζεσθε, ἐγώ δέ θύσομαι ἐπί τῇ ὁρμῇ: ὅταν δέ τά τῶν θεῶν καλῶς ἔχῃ, σημανοῦμεν. παρεῖναι δέ χρή ἅπαντας τά προειρημένα ἔχοντας εἰς τήν τεταγμένην χώραν πρός τούς ἡγεμόνας αὐτῶν. ὑμεῖς δέ οἱ ἡγεμόνες τήν ἑαυτοῦ ἕκαστος τάξιν εὐτρεπισάμενος πρός ἐμέ πάντες συμβάλλετε, ἵνα τάς ἑαυτῶν ἕκαστοι χώρας καταμάθητε. ἀκούσαντες δέ ταῦτα οἱ μέν συνεσκευάζοντο, ὁ δέ κῦρος ἐθύετο. ἐπεί δέ καλά τά ἱερά ἦν, ὡρμᾶτο σύν τῷ στρατεύματι: καί τῇ μέν πρώτῃ ἡμέρᾳ ἐξεστρατοπεδεύσατο ὡς δυνατόν ἐγγύτατα, ὅπως εἴ τίς τι ἐπιλελησμένος εἴη, μετέλθοι, καί εἴ τίς τι ἐνδεόμενος γνοίη, τοῦτο ἐπιπαρασκευάσαιτο. κυαξάρης μέν οὖν τῶν μήδων ἔχων τό τρίτον μέρος κατέμενεν, ὡς μηδέ τά οἴκοι ἔρημα εἴη. ὁ δέ κῦρος ἐπορεύετο ὡς ἐδύνατο τάχιστα, τούς ἱππέας μέν πρώτους ἔχων, καί πρό τούτων διερευνητάς καί σκοπούς αἰεί ἀναβιβάζων ἐπί τά πρόσθεν εὐσκοπώτατα: μετά δέ τούτους ἦγε τά σκευοφόρα, ὅπου μέν πεδινόν εἴη, πολλούς ὁρμαθούς ποιούμενος τῶν ἁμαξῶν καί τῶν σκευοφόρων: ὄπισθεν δέ ἡ φάλαγξ ἐφεπομένη, εἴ τι τῶν σκευοφόρων ὑπολείποιτο, οἱ προστυγχάνοντες τῶν ἀρχόντων ἐπεμέλοντο ὡς μή κωλύοιντο πορεύεσθαι. ὅπου δέ στενωτέρα εἴη ἡ ὁδός, διά μέσου ποιούμενοι τά σκευοφόρα ἔνθεν καί ἔνθεν ἐπορεύοντο οἱ ὁπλοφόροι: καί εἴ τι ἐμποδίζοι, οἱ κατά ταῦτα γιγνόμενοι τῶν στρατιωτῶν ἐπεμέλοντο. ἐπορεύοντο δέ ὡς τά πολλά αἱ τάξεις παρ' ἑαυταῖς ἔχουσαι τά σκευοφόρα: ἐπετέτακτο γάρ πᾶσι τοῖς σκευοφόροις κατά τήν ἑαυτῶν ἑκάστους τάξιν ἰέναι, εἰ μή τι ἀναγκαῖον ἀποκωλύοι. καί σημεῖον δέ ἔχων ὁ τοῦ ταξιάρχου σκευοφόρος ἡγεῖτο γνωστόν τοῖς τῆς ἑαυτοῦ τάξεως: ὥστε ἁθρόοι ἐπορεύοντο, ἐπεμελοῦντό τε ἰσχυρῶς ἕκαστος τῶν ἑαυτοῦ ὡς μή ὑπολείποιντο. καί οὕτω ποιούντων οὔτε ζητεῖν ἔδει ἀλλήλους ἅμα τε παρόντα ἅπαντα καί σαώτερα ἦν καί θᾶττον τά δέοντα εἶχον οἱ στρατιῶται. ὡς δ' οἱ προϊόντες σκοποί ἔδοξαν ἐν τῷ πεδίῳ ὁρᾶν ἀνθρώπους λαμβάνοντας καί χιλόν καί ξύλα, καί ὑποζύγια δέ ἑώρων ἕτερα τοιαῦτα ἄγοντα, τά δέ καί νεμόμενα, καί τά πρόσω αὖ ἀφορῶντες ἐδόκουν καταμανθάνειν μετεωριζόμενον ἤ καπνόν ἤ κονιορτόν, ἐκ τούτων πάντων σχεδόν ἐγίγνωσκον ὅτι εἴη που πλησίον τό στράτευμα τῶν πολεμίων. εὐθύς οὖν πέμπει τινά ὁ σκόπαρχος ἀγγελοῦντα ταῦτα τῷ κύρῳ. ὁ δέ ἀκούσας ταῦτα ἐκείνους μέν ἐκέλευσε μένοντας ἐπί ταύταις ταῖς σκοπαῖς ὅ τι ἄν ἀεί καινόν ὁρῶσιν ἐξαγγέλλειν: τάξιν δ' ἔπεμψεν ἱππέων εἰς τό πρόσθεν καί ἐκέλευσε πειραθῆναι συλλαβεῖν τινας τῶν ἀνά τό πεδίον ἀνθρώπων, ὅπως σαφέστερον μάθοιεν τό ὄν. οἱ μέν δή ταχθέντες τοῦτο ἔπραττον. αὐτός δέ τό ἄλλο στράτευμα αὐτοῦ κατεχώριζεν, ὅπως παρασκευάσαιντο ὅσα ᾤετο χρῆναι πρίν πάνυ ὁμοῦ εἶναι. καί πρῶτον μέν ἀριστᾶν παρηγγύησεν, ἔπειτα δέ μένοντας ἐν ταῖς τάξεσι τό παραγγελλόμενον προνοεῖν: ἐπεί δέ ἠρίστησαν, συνεκάλεσε καί ἱππέων καί πεζῶν καί ἁρμάτων ἡγεμόνας, καί τῶν μηχανῶν δέ καί τῶν σκευοφόρων τούς ἄρχοντας καί τῶν ἁρμαμαξῶν: καί οὗτοι μέν συνῇσαν. οἱ δέ καταδραμόντες εἰς τό πεδίον συλλαβόντες ἀνθρώπους ἤγαγον: οἱ δέ ληφθέντες ἀνερωτώμενοι ὑπό τοῦ κύρου ἔλεγον ὅτι ἀπό τοῦ στρατοπέδου εἶεν, προεληλυθότες ἐπί χιλόν, οἱ δ' ἐπί ξύλα, παρελθόντες τάς προφυλακάς: διά γάρ τό πλῆθος τοῦ στρατοῦ σπάνια πάντ' εἶναι. καί ὁ κῦρος ταῦτα ἀκούσας, πόσον δέ, ἔφη, ἄπεστιν ἐνθένδε τό στράτευμα; οἱ δ' ἔλεγον: ὡς δύο παρασάγγας. ἐπί τούτοις ἤρετο ὁ κύρος: ἡμῶν δ', ἔφη, λόγος τις ἦν παρ' αὐτοῖς; ναί μά δί', ἔφασαν, καί πολύς γε ὡς ἐγγύς ἤδη εἶτε προσιόντες. τί οὖν; ἔφη ὁ κῦρος, ἦ καί ἔχαιρον ἀκούοντες ἰόντας; τοῦτο δέ ἐπήρετο τῶν παρόντων ἕνεκα. οὐ μά δί', εἶπον ἐκεῖνοι, οὐ μέν δή ἔχαιρον, ἀλλά καί μάλα ἠνιῶντο. νῦν δ', ἔφη ὁ κῦρος, τί ποιοῦσιν; ἐκτάττονται, ἔφασαν: καί ἐχθές δέ καί τρίτην ἡμέραν τό αὐτό τοῦτο ἔπραττον. ὁ δέ τάττων, ἔφη ὁ κῦρος, τίς ἐστιν; οἱ δέ ἔφασαν: αὐτός τε κροῖσος καί σύν αὐτῷ ἕλλην τις ἀνήρ, καί ἄλλος δέ τις μῆδος: οὗτος μέντοι ἐλέγετο φυγάς εἶναι παρ' ὑμῶν. καί ὁ κῦρος εἶπεν: ἀλλ', ὦ ζεῦ μέγιστε, λαβεῖν μοι γένοιτο αὐτόν ὡς ἐγώ βούλομαι. ἐκ τούτου τούς μέν αἰχμαλώτους ἀπάγειν ἐκέλευσεν, εἰς δέ τούς παρόντας ὡς λέξων τι ἀνήγετο. ἐν τούτῳ δέ παρῆν ἄλλος αὖ παρά τοῦ σκοπάρχου, λέγων ὅτι ἱππέων τάξις μεγάλη ἐν τῷ πεδίῳ προφαίνοιτο: καί ἡμεῖς μέν, ἔφη, εἰκάζομεν ἐλαύνειν αὐτούς βουλομένους ἰδεῖν τόδε τό στράτευμα. καί γάρ πρό τῆς τάξεως ταύτης ἄλλοι ὡς τριάκοντα ἱππεῖς συχνόν προελαύνουσι, καί μέντοι, ἔφη, κατ' αὐτούς ἡμᾶς, ἴσως βουλόμενοι λαβεῖν, ἤν δύνωνται, τήν σκοπήν: ἡμεῖς δ' ἐσμέν μία δεκάς οἱ ἐπί ταύτης τῆς σκοπῆς. καί ὁ κῦρος ἐκέλευσε τῶν περί αὐτόν ἀεί ὄντων ἱππέων ἐλάσαντας ὑπό τήν σκοπήν ἀδήλους τοῖς πολεμίοις ἀτρεμίαν ἔχειν. ὅταν δ', ἔφη, ἡ δεκάς ἡ ἡμετέρα λείπῃ τήν σκοπήν, ἐξαναστάντες ἐπίθεσθε τοῖς ἀναβαίνουσιν ἐπί τήν σκοπήν. ὡς δέ ὑμᾶς μή λυπῶσιν οἱ ἀπό τῆς μεγάλης τάξεως, ἀντέξελθε σύ, ἔφη, ὦ ὑστάσπα, τήν χιλιοστύν τῶν ἱππέων λαβών καί ἐπιφάνηθι ἐναντίος τῇ τῶν πολεμίων τάξει. διώξῃς δέ μηδαμῇ εἰς ἀφανές, ἀλλ' ὅπως αἱ σκοπαί σοι διαμένωσιν ἐπιμεληθείς πάριθι. ἄν δ' ἄρα ἀνατείναντές τινες τάς δεξιάς προσελαύνωσιν ὑμῖν, δέχεσθε φιλίως τούς ἄνδρας. ὁ μέν δή ὑστάσπας ἀπιών ὡπλίζετο: οἱ δ' ὑπηρέται ἤλαυνον εὐθύς ὡς ἐκέλευσεν. ἀπαντᾷ δ' αὐτοῖς καί δή ἐντός τῶν σκοπῶν σύν τοῖς θεράπουσιν ὁ πεμφθείς πάλαι κατά σκοπος, ὁ φύλαξ τῆς σουσίδος γυναικός. ὁ μέν οὖν κῦρος ὡς ἤκουσεν, ἀναπηδήσας ἐκ τῆς ἕδρας ὑπήντα τε αὐτῷ καί ἐδεξιοῦτο: οἱ δέ ἄλλοι, ὥσπερ εἰκός μηδέν εἰδότας, ἐκπεπληγμένοι ἦσαν τῷ πράγματι, ἕως κῦρος εἶπεν: ἄνδρες φίλοι, ἥκει ἡμῖν ἀνήρ ἄριστος. νῦν γάρ ἤδη πάντας ἀνθρώπους δεῖ εἰδέναι τά τούτου ἔργα. οὗτος οὔτε αἰσχροῦ ἡττηθείς οὐδενός ᾤχετο οὔτ' ἐμέ φοβηθείς, ἀλλ' ὑπ' ἐμοῦ πεμφθείς ὅπως ἡμῖν μαθών τά τῶν πολεμίων σαφῶς τά ὄντα ἐξαγγείλειεν. ἅ μέν οὖν ἐγώ σοι ὑπεσχόμην, ὦ ἀράσπα, μέμνημαί τε καί ἀποδώσω σύν τούτοις πᾶσι. δίκαιον δέ καί ὑμᾶς ἅπαντας, ὦ ἄνδρες, τοῦτον τιμᾶν ὡς ἀγαθόν ἄνδρα: ἐπί γάρ τῷ ἡμετέρῳ ἀγαθῷ καί ἐκινδύνευσε καί αἰτίαν ὑπέσχεν, ᾗ ἐβαρύνετο. ἐκ τούτου δή πάντες ἠσπάζοντο τόν ἀράσπαν καί ἐδεξιοῦντο. εἰπόντος δέ κύρου ὅτι τούτων μέν τοίνυν εἴη ἅλις, ἅ δέ καιρός ἡμῖν εἰδέναι, ταῦτ', ἔφη, διηγοῦ, ὦ ἀράσπα: καί μηδέν ἐλάττου τοῦ ἀληθοῦς μηδέ μείου τά τῶν πολεμίων. κρεῖττον γάρ μείζω οἰηθέντας μείονα ἰδεῖν ἤ μείω ἀκούσαντας ἰσχυρότερα εὑρίσκειν. καί μήν, ἔφη ὁ ἀράσπας, ὡς ἄν ἀσφαλέστατά γε εἰδείην ὁπόσον τό στράτευμά ἐστιν ἐποίουν: συνεξέταττον γάρ παρών αὐτός. σύ μέν ἄρα, ἔφη ὁ κῦρος, οὐ τό πλῆθος μόνον οἶσθα, ἀλλά καί τήν τάξιν αὐτῶν. ἐγώ μέν ναί μά δί', ἔφη ὁ ἀράσπας, καί ὡς διανοοῦνται τήν μάχην ποιεῖσθαι. ἀλλ' ὅμως, ἔφη ὁ κῦρος, τό πλῆθος ἡμῖν πρῶτον εἰπέ ἐν κεφαλαίῳ. ἐκεῖνοι τοίνυν, ἔφη, πάντες τεταγμένοι ἐπί τριάκοντα τό βάθος καί πεζοί καί ἱππεῖς πλήν τῶν αἰγυπτίων ἐπέχουσιν ἀμφί τά τετταράκοντα στάδια: πάνυ γάρ μοι, ἔφη, ἐμέλησεν ὥστε εἰδέναι ὁπόσον κατεῖχον χωρίον. οἱ δ' αἰγύπτιοι, ἔφη ὁ κῦρος, πῶς εἰσι τεταγμένοι; ὅτι εἶπας πλήν τῶν αἰγυπτίων. τούτους δέ οἱ μυρίαρχοι ἔταττον εἰς ἑκατόν πανταχῇ τήν μυριοστύν ἑκάστην: τοῦτον γάρ σφίσι καί οἴκοι νόμον ἔφασαν εἶναι τῶν τάξεων. καί ὁ κροῖσος μέντοι μάλα ἄκων συνεχώρησεν αὐτοῖς οὕτω τάττεσθαι: ἐβούλετο γάρ ὅτι πλεῖστον ὑπερφαλαγγῆσαι τοῦ σοῦ στρατεύματος. πρός τί δή, ἔφη ὁ κῦρος, τοῦτο ἐπιθυμῶν; ὡς ναί μά δί', ἔφη, τῷ περιττῷ κυκλωσόμενος. καί ὁ κῦρος εἶπεν: ἀλλ' οὔτοι ἄν εἰδεῖεν εἰ οἱ κυκλούμενοι κυκλωθεῖεν. ἀλλ' ἅ μέν παρά σοῦ καιρός μαθεῖν, ἀκηκόαμεν: ὑμᾶς δέ χρή, ὦ ἄνδρες, οὕτω ποιεῖν: νῦν μέν ἐπειδάν ἐνθένδε ἀπέλθητε, ἐπισκέψασθε καί τά τῶν ἵππων καί τά ὑμῶν αὐτῶν ὅπλα: πολλάκις γάρ μικροῦ ἐνδείᾳ καί ἀνήρ καί ἵππος καί ἅρμα ἀχρεῖον γίγνεται: αὔριον δέ πρῴ, ἕως ἄν ἐγώ θύωμαι, πρῶτον μέν χρή ἀριστῆσαι καί ἄνδρας καί ἵππους, ὅπως ὅ τι ἄν πράττειν ἀεί καιρός ᾖ μή τούτου ἡμῖν ἐνδέῃ: ἔπειτα δέ σύ, ἔφη, ὦ ἀρσάμα, ...., τό δεξιόν κέρας ἔχε ὥσπερ καί ἔχεις, καί οἱ ἄλλοι μυρίαρχοι ᾗπερ νῦν ἔχετε: ὁμοῦ δέ τοῦ ἀγῶνος ὄντος οὐδενί ἅρματι καιρός ἵππους μεταζευγνύναι. παραγγείλατε δέ τοῖς ταξιάρχοις καί λοχαγοῖς ἐπί φάλαγγος καθίστασθαι εἰς δύο ἔχοντας ἕκαστον τόν λόχον. ὁ δέ λόχος ἦν ἕκαστος εἴκοσι τέτταρες. καί τις εἶπε τῶν μυριάρχων: καί δοκοῦμέν σοι, ἔφη, ὦ κῦρε, ἱκανῶς ἕξειν εἰς τοσούτους τεταγμένοι πρός οὕτω βαθεῖαν φάλαγγα; καί ὁ κῦρος εἶπεν: αἱ δέ βαθύτεραι φάλαγγες ἤ ὡς ἐξικνεῖσθαι τοῖς ὅπλοις τῶν ἐναντίων τί σοι, ἔφη, δοκοῦσιν ἤ τούς πολεμίους βλάπτειν ἤ τούς συμμάχους ὠφελεῖν; ἐγώ μέν γάρ, ἔφη, τούς εἰς ἑκατόν τούτους ὁπλίτας εἰς μυρίους ἄν μᾶλλον βουλοίμην τετάχθαι: οὕτω γάρ ἄν ἐλαχίστοις μαχοίμεθα. ἐξ ὅσων μέντοι ἐγώ τήν φάλαγγα βαθυνῶ οἴομαι ὅλην ἐνεργόν καί σύμμαχον ποιήσειν αὐτήν ἑαυτῇ. ἀκοντιστάς μέν ἐπί τοῖς θωρακοφόροις τάξω, ἐπί δέ τοῖς ἀκοντισταῖς τούς τοξότας. τούτους γάρ πρωτοστάτας μέν τί ἄν τις τάττοι, οἵ καί αὐτοί ὁμολογοῦσι μηδεμίαν μάχην ἄν ὑπομεῖναι ἐκ χειρός; προβεβλημένοι δέ τούς θωρακοφόρους μενοῦσί τε, καί οἱ μέν ἀκοντίζοντες, οἱ δέ τοξεύοντες, ὑπέρ τῶν πρόσθεν πάντων λυμανοῦνται τούς πολεμίους. ὅ τι δ' ἄν κακουργῇ τις τούς ἐναντίους, δῆλον ὅτι παντί τούτῳ τούς συμμάχους κουφίζει. τελευταίους μέντοι στήσω τούς ἐπί πᾶσι καλουμένους. ὥσπερ γάρ οἰκίας οὔτε ἄνευ λιθολογήματος ὀχυροῦ οὔτε ἄνευ τῶν στέγειν ποιούντων οὐδέν ὄφελος, οὕτως οὐδέ φάλαγγος οὔτ' ἄνευ τῶν πρώτων οὔτ' ἄνευ τῶν τελευταίων, εἰ μή ἀγαθοί ἔσονται, ὄφελος οὐδέν. ἀλλ' ὑμεῖς τ', ἔφη, ὡς παραγγέλλω τάττεσθε, καί ὑμεῖς οἱ τῶν πελταστῶν ἄρχοντες ἐπί τούτοις ὡσαύτως τούς λόχους καθίστατε, καί ὑμεῖς οἱ τῶν τοξοτῶν ἐπί τοῖς πελτασταῖς ὡσαύτως. σύ δέ, ὅς τῶν ἐπί πᾶσιν ἄρχεις, τελευταίους ἔχων τούς ἄνδρας παράγγελλε τοῖς σαυτοῦ ἐφορᾶν τε ἑκάστῳ τούς καθ' αὑτόν καί τοῖς μέν τό δέον ποιοῦσιν ἐπικελεύειν, τοῖς δέ μαλακυνομένοις ἀπειλεῖν ἰσχυρῶς: ἤν δέ τις στρέφηται προδιδόναι θέλων, θανάτῳ ζημιοῦν. ἔργον γάρ ἐστι τοῖς μέν πρωτοστάταις θαρρύνειν τούς ἑπομένους καί λόγῳ καί ἔργῳ: ὑμᾶς δέ δεῖ τούς ἐπί πᾶσι τεταγμένους πλείω φόβον παρέχειν τοῖς κακοῖς τοῦ ἀπό τῶν πολεμίων. καί ὑμεῖς μέν ταῦτα ποιεῖτε. σύ δέ, ὦ εὐφράτα, ὅς ἄρχεις τῶν ἐπί ταῖς μηχαναῖς, οὕτω ποίει ὅπως τά ζεύγη τά τούς πύργους ἄγοντα ἕψεται ὡς ἐγγύτατα τῆς φάλαγγος. σύ δ', ὦ δαοῦχε, ὅς ἄρχεις τῶν σκευοφόρων, ἐπί τοῖς πύργοις ἄγε πάντα τόν τοιοῦτον στρατόν: οἱ δέ ὑπηρέται σου ἰσχυρῶς κολαζόντων τούς προϊόντας τοῦ καιροῦ ἤ λειπομένους. σύ δέ, ὦ καρδοῦχε, ὅς ἄρχεις τῶν ἁρμαμαξῶν αἵ ἄγουσι τάς γυναῖκας, κατάστησον αὐτάς τελευταίας ἐπί τοῖς σκευοφόροις. ἑπόμενα γάρ ταῦτα πάντα καί πλήθους δόξαν παρέξει καί ἐνεδρεύειν ἡμῖν ἐξουσία ἔσται, καί τούς πολεμίους, ἤν κυκλοῦσθαι πειρῶνται, μείζω τήν περιβολήν ἀναγκάσει ποιεῖσθαι: ὅσῳ δ' ἄν μεῖζον χωρίον περιβάλλωνται, τοσούτῳ ἀνάγκη αὐτούς ἀσθενεστέρους γίγνεσθαι. καί ὑμεῖς μέν οὕτω ποιεῖτε: σύ δέ, ὦ ἀρτάοζε καί ἀρταγέρσα, τήν χιλιοστύν ἑκάτερος τῶν σύν ὑμῖν πεζῶν ἐπί τούτοις ἔχετε. καί σύ, ὦ φαρνοῦχε καί ἀσιαδάτα, τήν τῶν ἱππέων χιλιοστύν ἧς ἑκάτερος ἄρχει ὑμῶν μή συγκατατάττετε εἰς τήν φάλαγγα, ἀλλ' ὄπισθεν τῶν ἁρμαμαξῶν ἐξοπλίσθητε καθ' ὑμᾶς αὐτούς: ἔπειτα πρός ἐμέ ἥκετε σύν τοῖς ἄλλοις ἡγεμόσιν. οὕτω δέ δεῖ ὑμᾶς παρεσκευάσθαι ὡς πρώτους δεῆσον ἀγωνίζεσθαι. καί σύ δέ ὁ ἄρχων τῶν ἐπί ταῖς καμήλοις ἀνδρῶν, ὄπισθεν τῶν ἁρμαμαξῶν ἐκτάττου: ποίει δ' ὅ τι ἄν σοι παραγγέλλῃ ἀρταγέρσης. ὑμεῖς δ' οἱ τῶν ἁρμάτων ἡγεμόνες διακληρωσάμενοι, ὁ μέν λαχών ὑμῶν πρό τῆς φάλαγγος τά μεθ' ἑαυτοῦ ἑκατόν ἔχων ἅρματα καταστησάτω: αἱ δ' ἕτεραι ἑκατοστύες τῶν ἁρμάτων, ἡ μέν κατά τό δεξιόν πλευρόν τῆς στρατιᾶς στοιχοῦσα ἑπέσθω τῇ φάλαγγι ἐπί κέρως, ἡ δέ κατά τό εὐώνυμον. κῦρος μέν οὕτω διέταττεν. ἀβραδάτας δέ ὁ σούσων βασιλεύς εἶπεν: ἐγώ σοι, κῦρε, ἐθελούσιος ὑφίσταμαι τήν κατά πρόσωπον τῆς ἀντίας φάλαγγος τάξιν ἔχειν, εἰ μή τί σοι ἄλλο δοκεῖ. καί ὁ κῦρος ἀγασθείς αὐτόν καί δεξιωσάμενος ἐπήρετο τούς ἐπί τοῖς ἄλλοις ἅρμασι πέρσας: ἦ καί ὑμεῖς, ἔφη, ταῦτα συγχωρεῖτε; ἐπεί δ' ἐκεῖνοι ἀπεκρίναντο ὅτι οὐ καλόν εἴη ταῦτα ὑφίεσθαι, διεκλήρωσεν αὐτούς, καί ἔλαχεν ὁ ἀβραδάτας ᾗπερ ὑφίστατο, καί ἐγένετο κατά τούς αἰγυπτίους. τότε μέν δή ἀπιόντες καί ἐπιμεληθέντες ὧν προεῖπον ἐδειπνοποιοῦντο καί φυλακάς καταστησάμενοι ἐκοιμήθησαν. τῇ δ' ὑστεραίᾳ πρῴ κῦρος μέν ἐθύετο, ὁ δ' ἄλλος στρατός ἀριστήσας καί σπονδάς ποιησάμενος ἐξωπλίζετο πολλοῖς μέν καί καλοῖς χιτῶσι, πολλοῖς δέ καί καλοῖς θώραξι καί κράνεσιν: ὥπλιζον δέ καί ἵππους προμετωπιδίοις καί προστερνιδίοις: καί τούς μέν μονίππους παραμηριδίοις, τούς δ' ὑπό τοῖς ἅρμασιν ὄντας παραπλευριδίοις: ὥστε ἤστραπτε μέν χαλκῷ, ἤνθει δέ φοινικίσι πᾶσα ἡ στρατιά. καί τῷ ἀβραδάτᾳ δέ τό τετράρρυμον ἅρμα καί ἵππων ὀκτώ παγκάλως ἐκεκόσμητο. ἐπεί δ' ἔμελλε τόν λινοῦν θώρακα, ὅς ἐπιχώριος ἦν αὐτοῖς, ἐνδύεσθαι, προσφέρει αὐτῷ ἡ πάνθεια <χρυσοῦν> καί χρυσοῦν κράνος καί περιβραχιόνια καί ψέλια πλατέα περί τούς καρπούς τῶν χειρῶν καί χιτῶνα πορφυροῦν ποδήρη στολιδωτόν τά κάτω καί λόφον ὑακινθινοβαφῆ. ταῦτα δ' ἐποιήσατο λάθρᾳ τοῦ ἀνδρός ἐκμετρησαμένη τά ἐκείνου ὅπλα. ὁ δέ ἰδών ἐθαύμασέ τε καί ἐπήρετο τήν πάνθειαν: οὐ δήπου, ὦ γύναι, συγκόψασα τόν σαυτῆς κόσμον τά ὅπλα μοι ἐποιήσω; μά δί', ἔφη ἡ πάνθεια, οὔκουν τόν γε πλείστου ἄξιον: σύ γάρ ἔμοιγε, ἤν καί τοῖς ἄλλοις φανῇς οἷόσπερ ἐμοί δοκεῖς εἶναι, μέγιστος κόσμος ἔσῃ. ταῦτα δέ λέγουσα ἅμα ἐνέδυε τά ὅπλα, καί λανθάνειν μέν ἐπειρᾶτο, ἐλείβετο δέ αὐτῇ τά δάκρυα κατά τῶν παρειῶν. ἐπεί δέ καί πρόσθεν ὤν ἀξιοθέατος ὁ ἀβραδάτας ὡπλίσθη τοῖς ὅπλοις τούτοις, ἐφάνη μέν κάλλιστος καί ἐλευθεριώτατος, ἅτε καί τῆς φύσεως ὑπαρχούσης: λαβών δέ παρά τοῦ ὑφηνιόχου τάς ἡνίας παρεσκευάζετο ὡς ἀναβησόμενος ἤδη ἐπί τό ἅρμα. ἐν δέ τούτῳ ἡ πάνθεια ἀποχωρῆσαι κελεύσασα τούς παρόντας πάντας ἔλεξεν: ἀλλ' ὅτι μέν, ὦ ἀβραδάτα, εἴ τις καί ἄλλη πώποτε γυνή τόν ἑαυτῆς ἄνδρα μεῖζον τῆς αὑτῆς ψυχῆς ἐτίμησεν, οἶμαί σε γιγνώσκειν ὅτι καί ἐγώ μία τούτων εἰμί. τί οὖν ἐμέ δεῖ καθ' ἕν ἕκαστον λέγειν; τά γάρ ἔργα οἶμαί σοι πιθανώτερα παρεσχῆσθαι τῶν νῦν λεχθέντων λόγων. ὅμως δέ οὕτως ἔχουσα πρός σέ ὥσπερ σύ οἶσθα, ἐπομνύω σοι τήν ἐμήν καί σήν φιλίαν ἦ μήν ἐγώ βούλεσθαι ἄν μετά σοῦ ἀνδρός ἀγαθοῦ γενομένου κοινῇ γῆν ἐπιέσασθαι μᾶλλον ἤ ζῆν μετ' αἰσχυνομένου αἰσχυνομένη: οὕτως ἐγώ καί σέ τῶν καλλίστων καί ἐμαυτήν ἠξίωκα. καί κύρῳ δέ μεγάλην τινά δοκῶ ἡμᾶς χάριν ὀφείλειν, ὅτι με αἰχμάλωτον γενομένην καί ἐξαιρεθεῖσαν αὑτῷ οὔτε ὡς δούλην ἠξίωσε κεκτῆσθαι οὔτε ὡς ἐλευθέραν ἐν ἀτίμῳ ὀνόματι, διεφύλαξε δέ σοί ὥσπερ ἀδελφοῦ γυναῖκα λαβών. πρός δέ καί ὅτε ἀράσπας ἀπέστη αὐτοῦ ὁ ἐμέ φυλάττων, ὑπεσχόμην αὐτῷ, εἴ με ἐάσειε πρός σέ πέμψαι, ἥξειν αὐτῷ σέ πολύ ἀράσπου ἄνδρα καί πιστότερον καί ἀμείνονα. ἡ μέν ταῦτα εἶπεν: ὁ δέ ἀβραδάτας ἀγασθείς τοῖς λόγοις καί θιγών αὐτῆς τῆς κεφαλῆς ἀναβλέψας εἰς τόν οὐρανόν ἐπηύξατο: ἀλλ', ὦ ζεῦ μέγιστε, δός μοι φανῆναι ἀξίῳ μέν πανθείας ἀνδρί, ἀξίῳ δέ κύρου φίλῳ τοῦ ἡμᾶς τιμήσαντος. ταῦτ' εἰπών κατά τάς θύρας τοῦ ἁρματείου δίφρου ἀνέβαινεν ἐπί τό ἅρμα. ἐπεί δέ ἀναβάντος αὐτοῦ κατέκλεισε τόν δίφρον ὁ ὑφηνίοχος, οὐκ ἔχουσα ἡ πάνθεια πῶς ἄν ἔτι ἄλλως ἀσπάσαιτο αὐτόν, κατεφίλησε τόν δίφρον: καί τῷ μέν προῄει ἤδη τό ἅρμα, ἡ δέ λαθοῦσα αὐτόν συνεφείπετο, ἕως ἐπιστραφείς καί ἰδών αὐτήν ἀβραδάτας εἶπε: θάρρει, πάνθεια, καί χαῖρε καί ἄπιθι ἤδη. ἐκ τούτου δή οἱ εὐνοῦχοι καί αἱ θεράπαιναι λαβοῦσαι ἀπῆγον αὐτήν εἰς τήν ἁρμάμαξαν καί κατακλίναντες κατεκάλυψαν τῇ σκηνῇ. οἱ δέ ἄνθρωποι, καλοῦ ὄντος τοῦ θεάματος τοῦ τε ἀβραδάτου καί τοῦ ἅρματος, οὐ πρόσθεν ἐδύναντο θεάσασθαι αὐτόν πρίν ἡ πάνθεια ἀπῆλθεν. ὡς δ' ἐκεκαλλιερήκει μέν ὁ κῦρος, ἡ δέ στρατιά παρετέτακτο αὐτῷ ὥσπερ παρήγγειλε, κατέχων σκοπάς ἄλλας πρό ἄλλων συνεκάλεσε τούς ἡγεμόνας καί ἔλεξεν ὧδε. ἄνδρες φίλοι καί σύμμαχοι, τά μέν ἱερά οἱ θεοί ἡμῖν φαίνουσιν οἷάπερ ὅτε τήν πρόσθεν νίκην ἔδοσαν: ὑμᾶς δ' ἐγώ βούλομαι ἀναμνῆσαι ὧν μοι δοκεῖτε μεμνημένοι πολύ ἄν εὐθυμότεροι εἰς τόν ἀγῶνα ἰέναι. ἠσκήκατε μέν γάρ τά εἰς τόν πόλεμον πολύ μᾶλλον τῶν πολεμίων, συντέτραφθε δέ καί συντέταχθε ἐν τῷ αὐτῷ πολύ πλείω ἤδη χρόνον ἤ οἱ πολέμιοι καί συννενικήκατε μετ' ἀλλήλων: τῶν δέ πολεμίων οἱ πολλοί συνήττηνται μεθ' αὑτῶν, οἱ δέ ἀμάχητοι ἑκατέρων οἱ μέν τῶν πολεμίων ἴσασιν ὅτι προδότας τούς παραστάτας ἔχουσιν, ὑμεῖς δέ οἱ μεθ' ἡμῶν ἴστε ὅτι μετά θελόντων τοῖς συμμάχοις ἀρήγειν μαχεῖσθε. εἰκός δέ τούς μέν πιστεύοντας ἀλλήλοις ὁμόνως μάχεσθαι μένοντας, τούς δέ ἀπιστοῦντας ἀναγκαῖον βουλεύεσθαι πῶς ἄν ἕκαστοι τάχιστα ἐκποδών γένοιντο. ἴωμεν δή, ὦ ἄνδρες, ἐπί τούς πολεμίους, ἅρματα μέν ἔχοντες ὡπλισμένα πρός ἄοπλα τά τῶν πολεμίων, ὡς δ' αὔτως καί ἱππέας καί ἵππους ὡπλισμένους πρός ἀόπλους, ὡς ἐκ χειρός μάχεσθαι. πεζοῖς δέ τοῖς μέν ἄλλοις οἷς καί πρόσθεν μαχεῖσθε, αἰγύπτιοι δέ ὁμοίως μέν ὡπλισμένοι εἰσίν, ὁμοίως δέ τεταγμένοι: τάς τε γάρ ἀσπίδας μείζους ἔχουσιν ἤ ὡς ποιεῖν τι καί ὁρᾶν, τεταγμένοι τε εἰς ἑκατόν δῆλον ὅτι κωλύσουσιν ἀλλήλους μάχεσθαι πλήν πάνυ ὀλίγων. εἰ δέ ὠθοῦντες ἐξώσειν πιστεύουσιν, ἵπποις αὐτούς πρῶτον δεήσει ἀντέχειν καί σιδήρῳ ὑφ' ἵππων ἰσχυριζομένῳ: ἤν δέ τις αὐτῶν καί ὑπομείνῃ, πῶς ἅμα δυνήσεται ἱππομαχεῖν τε καί φαλαγγομαχεῖν καί πυργομαχεῖν; καί γάρ οἱ ἀπό τῶν πύργων ἡμῖν μέν ἐπαρήξουσι, τούς δέ πολεμίους παίοντες ἀμηχανεῖν ἀντί τοῦ μάχεσθαι ποιήσουσιν. εἰ δέ τινος ἔτι ἐνδεῖσθαι δοκεῖτε, πρός ἐμέ λέγετε: σύν γάρ θεοῖς οὐδενός ἀπορήσομεν. καί εἰ μέν τις εἰπεῖν τι βούλεται, λεξάτω: εἰ δέ μή, ἐλθόντες πρός τά ἱερά καί προσευξάμενοι οἷς ἐθύσαμεν θεοῖς ἴτε ἐπί τάς τάξεις: καί ἕκαστος ὑμῶν ὑπομιμνῃσκέτω τούς μεθ' αὑτοῦ ἅπερ ἐγώ ὑμᾶς, καί ἐπιδεικνύτω τις τοῖς ἀρχομένοις ἑαυτόν ἄξιον ἀρχῆς, ἄφοβον δεικνύς καί σχῆμα καί πρόσωπον καί λόγους. {κυρου παιδειασ ζ} οἱ μέν δή εὐξάμενοι τοῖς θεοῖς ἀπῇσαν πρός τάς τάξεις: τῷ δέ κύρῳ καί τοῖς ἀμφ' αὐτόν προσήνεγκαν οἱ θεράποντες ἐμφαγεῖν καί πιεῖν ἔτι οὖσιν ἀμφί τά ἱερά. ὁ δέ κῦρος ὥσπερ εἶχεν ἑστηκώς ἀπαρξάμενος ἠρίστα καί μετεδίδου ἀεί τῷ μάλιστα δεομένῳ: καί σπείσας καί εὐξάμενος ἔπιε, καί οἱ ἄλλοι δέ οἱ περί αὐτόν οὕτως ἐποίουν. μετά δέ ταῦτα αἰτησάμενος δία πατρῷον ἡγεμόνα εἶναι καί σύμμαχον ἀνέβαινεν ἐπί τόν ἵππον καί τούς ἀμφ' αὑτόν ἐκέλευεν. ὡπλισμένοι δέ πάντες ἦσαν οἱ περί τόν κῦρον τοῖς αὐτοῖς κύρῳ ὅπλοις, χιτῶσι φοινικοῖς, θώραξι χαλκοῖς, κράνεσι χαλκοῖς, λόφοις λευκοῖς, μαχαίραις, παλτῷ κρανεΐνῳ ἑνί ἕκαστος: οἱ δέ ἵπποι προμετωπιδίοις καί προστερνιδίοις καί παραμηριδίοις χαλκοῖς: τά δ' αὐτά ταῦτα παραμηρίδια ἦν καί τῷ ἀνδρί: τοσοῦτον μόνον διέφερον τά κύρου ὅπλα ὅτι τά μέν ἄλλα ἐκέχριτο τῷ χρυσοειδεῖ χρώματι, τά δέ κύρου ὅπλα ὥσπερ κάτοπτρον ἐξέλαμπεν. ἐπεί δέ ἀνέβη καί ἔστη ἀποβλέπων ᾗπερ ἔμελλε πορεύεσθαι, βροντή δεξιά ἐφθέγξατο: ὁ δ' εἶπεν: ἑψόμεθά σοι, ὦ ζεῦ μέγιστε. καί ὡρμᾶτο ἐν μέν δεξιᾷ ἔχων χρυσάνταν τόν ἵππαρχον καί τούς ἱππέας, ἐν ἀριστερᾷ δέ ἀρσάμαν καί τούς πεζούς. παρηγγύησε δέ παρορᾶν πρός τό σημεῖον καί ἐν ἴσῳ ἕπεσθαι: ἦν δέ αὐτῷ τό σημεῖον ἀετός χρυσοῦς ἐπί δόρατος μακροῦ ἀνατεταμένος. καί νῦν δ' ἔτι τοῦτο τό σημεῖον τῷ περσῶν βασιλεῖ διαμένει. πρίν δέ ὁρᾶν τούς πολεμίους εἰς τρίς ἀνέπαυσε τό στράτευμα. ἐπεί δέ προεληλύθεσαν ὡς εἴκοσι σταδίους, ἤρχοντο ἤδη τό τῶν πολεμίων στράτευμα ἀντιπροσιόν καθορᾶν. ὡς δ' ἐν τῷ καταφανεῖ πάντες ἀλλήλοις ἐγένοντο καί ἔγνωσαν οἱ πολέμιοι πολύ ἑκατέρωθεν ὑπερφαλαγγοῦντες, στήσαντες τήν αὑτῶν φάλαγγα (οὐ γάρ ἔστιν ἄλλως κυκλοῦσθαι), ἐπέκαμπτον εἰς κύκλωσιν, ὥσπερ γάμμα ἑκατέρωθεν τήν ἑαυτῶν τάξιν ποιήσαντες, ὡς πάντοθεν ἅμα μάχοιντο. ὁ δέ κῦρος ὁρῶν ταῦτα οὐδέν τι μᾶλλον ἀφίστατο, ἀλλ' ὡσαύτως ἡγεῖτο. κατανοῶν δέ ὡς πρόσω τόν καμπτῆρα ἑκατέρωθεν ἐποιήσαντο περί ὅν κάμπτοντες ἀνέτεινον τά κέρατα, ἐννοεῖς, ἔφη, ὦ χρυσάντα, ἔνθα τήν ἐπικαμπήν ποιοῦνται; πάνυ γε, ἔφη ὁ χρυσάντας, καί θαυμάζω γε: πολύ γάρ μοι δοκοῦσιν ἀποσπᾶν τά κέρατα ἀπό τῆς ἑαυτῶν φάλαγγος. ναί μά δι', ἔφη ὁ κῦρος, καί ἀπό γε τῆς ἡμετέρας. τί δή τοῦτο; δῆλον ὅτι φοβούμενοι μή ἤν ἐγγύς ἡμῶν γένωνται τά κέρατα τῆς φάλαγγος ἔτι πρόσω οὔσης, ἐπιθώμεθα αὐτοῖς. ἔπειτ', ἔφη ὁ χρυσάντας, πῶς δυνήσονται ὠφελεῖν οἱ ἕτεροι τούς ἑτέρους οὕτω πολύ ἀπέχοντες ἀλλήλων; ἀλλά δῆλον, ἔφη ὁ κῦρος, ὅτι ἡνίκα ἄν γένωνται τά κέρατα ἀναβαίνοντα κατ' ἀντιπέρας τῶν πλαγίων τοῦ ἡμετέρου στρατεύματος, στραφέντες ὡς εἰς φάλαγγα ἅμα πάντοθεν ἡμῖν προσίασι μαχούμενοι. οὐκοῦν, ἔφη ὁ χρυσάντας, εὖ σοι δοκοῦσι βουλεύεσθαι; πρός γε ἅ ὁρῶσι: πρός δέ ἅ οὐχ ὁρῶσιν ἔτι κάκιον ἤ εἰ κατά κέρας προσῇσαν. ἀλλά σύ μέν, ἔφη, ὦ ἀρσάμα, ἡγοῦ τῷ πεζῷ ἠρέμα ὥσπερ ἐμέ ὁρᾷς: καί σύ, ὦ χρυσάντα, ἐν ἴσῳ τούτῳ τό ἱππικόν ἔχων συμπαρέπου. ἐγώ δέ ἄπειμι ἐκεῖσε ὅθεν μοι δοκεῖ καιρός εἶναι ἄρχεσθαι τῆς μάχης: ἅμα δέ παριών ἐπισκέψομαι ἕκαστα πῶς ἡμῖν ἔχει. ἐπειδάν δ' ἐκεῖ γένωμαι, ὅταν ἤδη ὁμοῦ προσιόντες ἀλλήλοις γιγνώμεθα, παιᾶνα ἐξάρξω, ὑμεῖς δέ ἐπείγεσθε. ἡνίκα δ' ἄν ἡμεῖς ἐγχειρῶμεν τοῖς πολεμίοις, αἰσθήσεσθε μέν, οὐ γάρ οἶμαι ὀλίγος θόρυβος ἔσται, ὁρμήσεται δέ τηνικαῦτα ἀβραδάτας ἤδη σύν τοῖς ἅρμασιν εἰς τούς ἐναντίους: οὕτω γάρ αὐτῷ εἰρήσεται: ὑμᾶς δέ χρή ἕπεσθαι ἐχομένους ὅτι μάλιστα τῶν ἁρμάτων. οὕτω γάρ μάλιστα τοῖς πολεμίοις τεταραγμένοις ἐπιπεσούμεθα. παρέσομαι δέ κἀγώ ᾗ ἄν δύνωμαι τάχιστα διώκων τούς ἄνδρας, ἤν οἱ θεοί θέλωσι. ταῦτ' εἰπών καί ξύνθημα παρεγγυήσας ζεύς σωτήρ καί ἡγεμών ἐπορεύετο. μεταξύ δέ τῶν ἁρμάτων καί τῶν θωρακοφόρων διαπορευόμενος ὁπότε προσβλέψειέ τινας τῶν ἐν ταῖς τάξεσι, τότε μέν εἶπεν ἄν: ὦ ἄνδρες, ὡς ἡδύ ὑμῶν τά πρόσωπα θεάσασθαι. τοτέ δ' αὖ ἐν ἄλλοις ἄν ἔλεξεν: ἆρα ἐννοεῖτε, ἄνδρες, ὅτι ὁ νῦν ἀγών ἐστιν οὐ μόνον περί τῆς τήμερον νίκης, ἀλλά καί περί τῆς πρόσθεν ἥν νενικήκατε καί περί πάσης εὐδαιμονίας; ἐν ἄλλοις δ' ἄν παριών εἶπεν: ὦ ἄνδρες, τό ἀπό τοῦδε οὐδέν ποτε ἔτι θεούς αἰτιατέον ἔσται: παραδεδώκασι γάρ ἡμῖν πολλά τε καί ἀγαθά κτήσα σθαι. ἀλλ' ἄνδρες ἀγαθοί γενώμεθα. κατ' ἄλλους δ' αὖ τοιάδε: ὦ ἄνδρες, εἰς τίνα ποτ' ἄν καλλίονα ἔρανον ἀλλήλους παρακαλέσαιμεν ἤ εἰς τόνδε; νῦν γάρ ἔξεστιν ἀγαθοῖς ἀνδράσι γενομένοις πολλά κἀγαθά ἀλλήλοις εἰσενεγκεῖν. κατ' ἄλλους δ' αὖ: ἐπίστασθε μέν, οἶμαι, ὦ ἄνδρες, ὅτι νῦν ἆθλα πρόκειται τοῖς νικῶσι μέν διώκειν, παίειν, κατακαίνειν, ἀγαθά ἔχειν, καλά ἀκούειν, ἐλευθέροις εἶναι, ἄρχειν: τοῖς δέ κακοῖς δῆλον ὅτι τἀναντία τούτων. ὅστις οὖν αὑτόν φιλεῖ, μετ' ἐμοῦ μαχέσθω: ἐγώ γάρ κακόν οὐδέν οὐδ' αἰσχρόν ἑκών εἶναι προσήσομαι. ὁπότε δ' αὖ γένοιτο κατά τινας τῶν πρόσθεν συμμαχεσαμένων, εἶπεν ἄν: πρός δέ ὑμᾶς, ὦ ἄνδρες, τί δεῖ λέγειν; ἐπίστασθε γάρ οἵαν τε οἱ ἀγαθοί ἐν ταῖς μάχαις ἡμέραν ἄγουσι καί οἵαν οἱ κακοί. ὡς δέ παριών κατά ἀβραδάταν ἐγένετο, ἔστη: καί ὁ ἀβραδάτος παραδούς τῷ ὑφηνιόχῳ τάς ἡνίας προσῆλθεν αὐτῷ: προσέδραμον δέ καί ἄλλοι τῶν πλησίον τεταγμένων καί πεζῶν καί ἁρματηλατῶν. ὁ δ' αὖ κῦρος ἐν τοῖς παραγεγενημένοις ἔλεξεν: ὁ μέν θεός, ὦ ἀβραδάτα, ὥσπερ σύ ἠξίους, συνηξίωσέ σε καί τούς σύν σοί πρωτοστάτας εἶναι τῶν συμμάχων: σύ δέ τοῦτο μέμνησο, ὅταν δέῃ σε ἤδη ἀγωνίζεσθαι, ὅτι πέρσαι οἵ τε θεασόμενοι ὑμᾶς ἔσονται καί οἱ ἑψόμενοι ὑμῖν καί οὐκ ἐάσοντες ἐρήμους ὑμᾶς ἀγωνίζεσθαι. καί ὁ ἀβραδάτας εἶπεν: ἀλλά τά μέν καθ' ἡμᾶς ἔμοιγε δοκεῖ, ὦ κῦρε, καλῶς ἔχειν: ἀλλά τά πλάγια λυπεῖ με, ὅτι τά μέν τῶν πολεμίων κέρατα ἰσχυρά ὁρῶ ἀνατεινόμενα καί ἅρμασι καί παντοδαπῇ στρατιᾷ: ἡμέτερον δ' οὐδέν ἄλλο αὐτοῖς ἀντιτέτακται ἤ ἅρματα: ὥστ' ἔγωγ', ἔφη, εἰ μή ἔλαχον τήνδε τήν τάξιν, ᾐσχυνόμην ἄν ἐνθάδε ὤν: οὕτω πολύ μοι δοκῶ ἐν ἀσφαλεστάτῳ εἶναι. καί ὁ κῦρος εἶπεν: ἀλλ' εἰ τά παρά σοί καλῶς ἔχει, θάρρει ὑπέρ ἐκείνων: ἐγώ γάρ σοι σύν θεοῖς ἔρημα τῶν πολεμίων τά πλάγια ταῦτα ἀποδείξω. καί σύ μή πρότερον ἔμβαλλε τοῖς ἐναντίοις, διαμαρτύρομαι, πρίν ἄν φεύγοντας τούτους οὕς νῦν φοβῇ θεάσῃ: τοιαῦτα δ' ἐμεγαληγόρει, μελλούσης τῆς μάχης γίγνεσθαι: ἄλλως δ' οὐ μάλα μεγαλήγορος ἦν: ὅταν μέντοι ἴδῃς τούτους φεύγοντας, ἐμέ τε ἤδη παρεῖναι νόμιζε καί ὅρμα εἰς τούς ἄνδρας: καί σύ γάρ τότε τοῖς μέν ἐναντίοις κακίστοις ἄν χρήσαιο, τοῖς δέ μετά σαυτοῦ ἀρίστοις. ἀλλ' ἕως ἔτι σοι σχολή, ὦ ἀβραδάτα, πάντως παρελάσας παρά τά σαυτοῦ ἅρματα παρακάλει τούς σύν σοί εἰς τήν ἐμβολήν, τῷ μέν προσώπῳ παραθαρρύνων, ταῖς δ' ἐλπίσιν ἐπικουφίζων. ὅπως δέ κράτιστοι φανεῖσθε τῶν ἐπί τοῖς ἅρμασι, φιλονικίαν αὐτοῖς ἔμβαλλε: καί γάρ, εὖ ἴσθι, ἤν τάδε εὖ γένηται, πάντες ἐροῦσι τό λοιπόν μηδέν εἶναι κερδαλεώτερον ἀρετῆς. ὁ μέν δή ἀβραδάτας ἀναβάς παρήλαυνε καί ταῦτ' ἐποίει. ὁ δ' αὖ κῦρος παριών ὡς ἐγένετο πρός τῷ εὐωνύμῳ, ἔνθα ὁ ὑστάσπας τούς ἡμίσεις ἔχων ἦν τῶν περσῶν ἱππέων, ὀνομάσας αὐτόν εἶπεν: ὦ ὑστάσπα, νῦν (ὁρᾷς;) ἔργον τῆς σῆς ταχυεργίας: νῦν γάρ ἤν φθάσωμεν τούς πολεμίους κατακανόντες, οὐδείς ἡμῶν ἀποθανεῖται. καί ὁ ὑστάσπας ἐπιγελάσας εἶπεν: ἀλλά περί μέν τῶν ἐξ ἐναντίας ἡμῖν μελήσει, τούς δ' ἐκ πλαγίου σύ ἄλλοις πρόσταξον, ὅπως μηδ' οὗτοι σχολάζωσι. καί ὁ κῦρος εἶπεν: ἀλλ' ἐπί γε τούτους ἐγώ αὐτός παρέρχομαι: ἀλλ', ὦ ὑστάσπα, τόδε μέμνησο, ὅτῳ ἄν ἡμῶν ὁ θεός νίκην διδῷ, ἤν τί που μένῃ πολέμιον, πρός τό μαχόμενον ἀεί συμβάλλωμεν. ταῦτ' εἰπών προῄει. ἐπεί δέ κατά τό πλευρόν παριών ἐγένετο καί κατά τόν ἄρχοντα τῶν ταύτῃ ἁρμάτων, πρός τοῦτον ἔλεξεν: ἐγώ δέ ἔρχομαι ὑμῖν ἐπικουρήσων: ἀλλ' ὁπόταν αἴσθησθε ἡμᾶς ἐπιτιθεμένους κατ' ἄκρον, τότε καί ὑμεῖς πειρᾶσθε ἅμα διά τῶν πολεμίων ἐλαύνειν: πολύ γάρ ἐν ἀσφαλεστέρῳ ἔσεσθε ἔξω γενόμενοι ἤ ἔνδον ἀπολαμβανόμενοι. ἐπεί δ' αὖ παριών ἐγένετο ὄπισθεν τῶν ἁρμαμαξῶν, ἀρταγέρσαν μέν καί φαρνοῦχον ἐκέλευσεν ἔχοντας τήν τε τῶν πεζῶν χιλιοστύν καί τήν τῶν ἱππέων μένειν αὐτοῦ. ἐπειδάν δ', ἔφη, αἰσθάνησθε ἐμοῦ ἐπιτιθεμένου τοῖς κατά τό δεξιόν κέρας, τότε καί ὑμεῖς τοῖς καθ' ὑμᾶς ἐπιχειρεῖτε: μαχεῖσθε δ', ἔφη, πρός κέρας, ᾗπερ ἀσθενέστατον στράτευμα γίγνεται, φάλαγγα [δ'] ἔχοντες, ὥσπερ ἄν ἰσχυρότατοι εἴητε. καί εἰσί μέν, ὡς ὁρᾶτε, τῶν πολεμίων ἱππεῖς οἱ ἔσχατοι: πάντως δέ πρόετε πρός αὐτούς τήν τῶν καμήλων τάξιν, καί εὖ ἴστε ὅτι καί πρίν μάχεσθαι γελοίους τούς πολεμίους θεάσεσθε. ὁ μέν δή κῦρος ταῦτα διαπραξάμενος ἐπί τό δεξιόν παρῄει: ὁ δέ κροῖσος νομίσας ἤδη ἐγγύτερον εἶναι τῶν πολεμίων τήν φάλαγγα σύν ᾗ αὐτός ἐπορεύετο ἤ τά ἀνατεινόμενα κέρατα, ἦρε τοῖς κέρασι σημεῖον μηκέτι ἄνω πορεύεσθαι, ἀλλ' αὐτοῦ ἐν χώρᾳ στραφῆναι. ὡς δ' ἔστησαν ἀντία πρός τό τοῦ κύρου στράτευμα ὁρῶντες, ἐσήμηνεν αὐτοῖς πορεύεσθαι πρός τούς πολεμίους. καί οὕτω δή προσῇσαν τρεῖς φάλαγγες ἐπί τό κύρου στράτευμα, ἡ μέν μία κατά πρόσωπον, τώ δέ δύο, ἡ μέν κατά τό δεξιόν, ἡ δέ κατά τό εὐώνυμον: ὥστε πολύν φόβον παρεῖναι πάσῃ τῇ κύρου στρατιᾷ. ὥσπερ γάρ μικρόν πλινθίον ἐν μεγάλῳ τεθέν, οὕτω καί τό κύρου στράτευμα πάντοθεν περιείχετο ὑπό τῶν πολεμίων καί ἱππεῦσι καί ὁπλίταις καί πελτοφόροις καί τοξόταις καί ἅρμασι πλήν ἐξόπισθεν. ὅμως δέ ὡς ὁ κῦρος [ἐπεί] παρήγγειλεν, ἐστράφησαν πάντες ἀντιπρόσωποι τοῖς πολεμίοις: καί ἦν μέν πολλή πανταχόθεν σιγή ὑπό τοῦ τό μέλλον ὀκνεῖν: ἡνίκα δέ ἔδοξε τῷ κύρῳ καιρός εἶναι, ἐξῆρχε παιᾶνα, συνεπήχησε δέ πᾶς ὁ στρατός. μετά δέ τοῦτο τῷ ἐνυαλίῳ τε ἅμα ἐπηλάλαξαν καί ἐξανίσταται ὁ κῦρος, καί εὐθύς μέν μετά τῶν ἱππέων λαβών πλαγίους τούς πολεμίους ὁμόσε αὐτοῖς τήν ταχίστην συνεμίγνυεν: οἱ δέ πεζοί αὐτῷ συντεταγμένοι ταχύ ἐφείποντο, καί περιεπτύσσοντο ἔνθεν καί ἔνθεν, ὥστε πολύ ἐπλεονέκτει: φάλαγγι γάρ κατά κέρας προσέβαλλεν: ὥστε ταχύ ἰσχυρά φυγή ἐγένετο τοῖς πολεμίοις. ὡς δέ ᾔσθετο ἀρταγέρσης ἐν ἔργῳ ὄντα τόν κῦρον, ἐπιτίθεται καί αὐτός κατά τά εὐώνυμα, προείς τάς καμήλους ὥσπερ κῦρος ἐκέλευσεν. οἱ δέ ἵπποι αὐτάς ἐκ πάνυ πολλοῦ οὐκ ἐδέχοντο, ἀλλ' οἱ μέν ἔκφρονες γιγνόμενοι ἔφευγον, οἱ δ' ἐξήλλοντο, οἱ δ' ἐνέπιπτον ἀλλήλοις. τοιαῦτα γάρ πάσχουσιν ἵπποι ὑπό καμήλων. ὁ δέ ἀρταγέρσης συντεταγμένους ἔχων τούς μεθ' ἑαυτοῦ ταραττομένοις ἐπέκειτο: καί τά ἅρματα δέ κατά τό δεξιόν καί τό εὐώνυμον ἅμα ἐνέβαλλε. καί πολλοί μέν τά ἅρματα φεύγοντες ὑπό τῶν κατά κέρας ἑπομένων ἀπέθνῃσκον, πολλοί δέ τούτους φεύγοντες ὑπό τῶν ἁρμάτων ἡλίσκοντο. καί ὁ ἀβραδάτας δέ οὐκέτι ἔμελλεν, ἀλλ' ἀναβοήσας: ἄνδρες φίλοι, ἕπεσθε, ἐνίει οὐδέν φειδόμενος τῶν ἵππων, ἀλλ' ἰσχυρῶς ἐξαιμάττων τῷ κέντρῳ: συνεξώρμησαν δέ καί οἱ ἄλλοι ἁρματηλάται. καί τά μέν ἅρματα ἔφευγεν αὐτούς εὐθύς, τά μέν ἀναλαβόντα τούς παραβάτας, τά δέ καί ἀπολιπόντα. ὁ δέ ἀβραδάτας ἀντικρύ διᾴττων εἰς τήν τῶν αἰγυπτίων φάλαγγα ἐμβάλλει: συνεισέβαλον δέ αὐτῷ καί οἱ ἐγγύτατα τεταγμένοι. πολλαχοῦ μέν οὖν καί ἄλλοθι δῆλον ὡς οὐκ ἔστιν ἰσχυροτέρα φάλαγξ ἤ ὅταν ἐκ φίλων συμμάχων ἡθροισμένη ᾖ, καί ἐν τούτῳ δέ ἐδήλωσεν. οἱ μέν γάρ ἑταῖροί τε αὐτοῦ καί ὁμοτράπεζοι συνεισέβαλλον: οἱ δ' ἄλλοι ἡνίοχοι ὡς εἶδον ὑπομένοντας πολλῷ στίφει τούς αἰγυπτίους, ἐξέκλιναν κατά τά φεύγοντα ἅρματα καί τούτοις ἐφείποντο. οἱ δέ ἀμφί ἀβραδάταν ᾗ μέν ἐνέβαλλον, ἅτε οὐ δυναμένων διαχάσασθαι τῶν αἰγυπτίων διά τό μένειν τούς ἔνθεν καί ἔνθεν αὐτῶν, τούς μέν ὀρθούς τῇ ῥύμῃ τῇ τῶν ἵππων παίοντες ἀνέτρεπον, τούς δέ πίπτοντας κατηλόων καί αὐτούς καί ὅπλα καί ἵπποις καί τροχοῖς. ὅτου δ' ἐπιλάβοιτο τά δρέπανα, πάντα βίᾳ διεκόπτετο καί ὅπλα καί σώματα. ἐν δέ τῷ ἀδιηγήτῳ τούτῳ ταράχῳ ὑπό τῶν παντοδαπῶν σωρευμάτων ἐξαλλομένων τῶν τροχῶν ἐκπίπτει ὁ ἀβραδάτας καί ἄλλοι δέ τῶν συνεισβαλόντων, καί οὗτοι μέν ἐνταῦθα ἄνδρες ἀγαθοί γενόμενοι κατεκόπησαν καί ἀπέθανον: οἱ δέ πέρσαι συνεπισπόμενοι, ᾗ μέν ὁ ἀβραδάτας ἐνέβαλε καί οἱ σύν αὐτῷ, ταύτῃ ἐπεισπεσόντες τεταραγμένους ἐφόνευον, ᾗ δέ ἀπαθεῖς ἐγένοντο οἱ αἰγύπτιοι (πολλοί δ' οὗτοι ἦσαν), ἐχώρουν ἐναντίοι τοῖς πέρσαις. ἔνθα δή δεινή μάχη ἦν καί δοράτων καί ξυστῶν καί μαχαιρῶν: ἐπλεονέκτουν μέντοι οἱ αἰγύπτιοι καί πλήθει καί τοῖς ὅπλοις. τά τε γάρ δόρατα ἰσχυρά καί μακρά ἔτι καί νῦν ἔχουσιν, αἵ τε ἀσπίδες πολύ μᾶλλον τῶν θωράκων καί τῶν γέρρων καί στεγάζουσι τά σώματα καί πρός τό ὠθεῖσθαι συνεργάζονται πρός τοῖς ὤμοις οὖσαι. συγκλείσαντες οὖν τάς ἀσπίδας ἐχώρουν καί ἐώθουν. οἱ δέ πέρσαι οὐκ ἐδύναντο ἀντέχειν, ἅτε ἐν ἄκραις ταῖς χερσί τά γέρρα ἔχοντες, ἀλλ' ἐπί πόδα ἀνεχάζοντο παίοντες καί παιόμενοι, ἕως ὑπό ταῖς μηχαναῖς ἐγένοντο. ἐπεί μέντοι ἐνταῦθα ἦλθον, ἐπαίοντο αὖθις οἱ αἰγύπτιοι ἀπό τῶν πύργων: καί οἱ ἐπί πᾶσι δέ οὐκ εἴων φεύγειν οὔτε τούς τοξότας οὔτε τούς ἀκοντιστάς, ἀλλ' ἀνατεταμένοι τάς μαχαίρας ἠνάγκαζον καί τοξεύειν καί ἀκοντίζειν. ἦν δέ πολύς μέν ἀνδρῶν φόνος, πολύς δέ κτύπος ὅπλων καί βελῶν παντοδαπῶν, πολλή δέ βοή τῶν μέν ἀνακαλούντων ἀλλήλους, τῶν δέ παρακελευομένων, τῶν δέ θεούς ἐπικαλουμένων. ἐν δέ τούτῳ κῦρος διώκων τούς καθ' αὑτόν παραγίγνεται. ὡς δ' εἶδε τούς πέρσας ἐκ τῆς χώρας ἐωσμένους, ἤλγησέ τε καί γνούς ὅτι οὐδαμῶς ἄν θᾶττον σχοίη τούς πολεμίους τῆς εἰς τό πρόσθεν προόδου ἤ εἰ εἰς τό ὄπισθεν περιελάσειεν αὐτῶν, παραγγείλας ἕπεσθαι τοῖς μεθ' αὑτοῦ περιή λαυνεν εἰς τό ὄπισθεν: καί εἰσπεσόντες παίουσιν ἀφορῶντας καί πολλούς κατακαίνουσιν. οἱ δέ αἰγύπτιοι ὡς ᾔσθοντο, ἐβόων τε ὅτι ὄπισθεν οἱ πολέμιοι καί ἐστρέφοντο ἐν ταῖς πληγαῖς. καί ἐνταῦθα δή φύρδην ἐμάχοντο καί πεζοί καί ἱππεῖς, πεπτωκώς δέ τις ὑπό τῷ κύρου ἵππῳ καί πατούμενος παίει εἰς τήν γαστέρα τῇ μαχαίρᾳ τόν ἵππον αὐτοῦ: ὁ δέ ἵππος πληγείς σφαδᾴζων ἀποσείεται τόν κῦρον. ἔνθα δή ἔγνω ἄν τις ὅσου ἄξιον εἴη τό φιλεῖσθαι ἄρχοντα ὑπό τῶν περί αὐτόν. εὐθύς γάρ ἀνεβόησάν τε πάντες καί προσπεσόντες ἐμάχοντο: ἐώθουν, ἐωθοῦντο, ἔπαιον, ἐπαίοντο. καταπηδήσας δέ τις ἀπό τοῦ ἵππου τῶν τοῦ κύρου ὑπηρετῶν ἀναβάλλει αὐτόν ἐπί τόν ἑαυτοῦ ἵππον. ὡς δ' ἀνέβη ὁ κῦρος, κατεῖδε πάντοθεν ἤδη παιομένους τούς αἰγυπτίους: καί γάρ ὑστάσπας ἤδη παρῆν σύν τοῖς περσῶν ἱππεῦσι καί χρυσάντας. ἀλλά τούτους ἐμβάλλειν μέν οὐκέτι εἴα εἰς τήν φάλαγγα τῶν αἰγυπτίων, ἔξωθεν δέ τοξεύειν καί ἀκοντίζειν ἐκέλευεν. ὡς δ' ἐγένετο περιελαύνων παρά τάς μηχανάς, ἔδοξεν αὐτῷ ἀναβῆναι ἐπί τῶν πύργων τινά καί κατασκέψασθαι εἴ πῃ καί ἄλλο τι μένοι τῶν πολεμίων καί μάχοιτο. ἐπεί δέ ἀνέβη, κατεῖδε μεστόν τό πεδίον ἵππων, ἀνθρώπων, ἁρμάτων, φευγόντων, διωκόντων, κρατούντων, κρατουμένων: μένον δ' οὐδαμοῦ οὐδέν ἔτι ἐδύνατο κατιδεῖν πλήν τό τῶν αἰγυπτίων: οὗτοι δέ ἐπειδή ἠποροῦντο, πάντοθεν κύκλον ποιησάμενοι, ὥστε ὁρᾶσθαι τά ὅπλα, ὑπό ταῖς ἀσπίσιν ἐκάθηντο: καί ἐποίουν μέν οὐδέν ἔτι, ἔπασχον δέ πολλά καί δεινά. ἀγασθείς δέ ὁ κῦρος αὐτούς καί οἰκτίρων ὅτι ἀγαθοί ἄνδρες ὄντες ἀπώλλυντο, ἀνεχώρισε πάντας τούς περιμαχομένους καί μάχεσθαι οὐδένα ἔτι εἴα. πέμπει δέ πρός αὐτούς κήρυκα ἐρωτῶν πότερα βούλονται ἀπολέσθαι πάντες ὑπέρ τῶν προδεδωκότων αὐτούς ἤ σωθῆναι ἄνδρες ἀγαθοί δοκοῦντες εἶναι. οἱ δ' ἀπεκρίναντο: πῶς δ' ἄν ἡμεῖς σωθείημεν ἄνδρες ἀγαθοί δοκοῦντες εἶναι; ὁ δέ κῦρος πάλιν ἔλεγεν: ὅτι ἡμεῖς ὑμᾶς ὁρῶμεν μόνους καί μένοντας καί μάχεσθαι θέλοντας. ἀλλά τοὐντεῦθεν, ἔφασαν οἱ αἰγύπτιοι, τί καλόν ἄν ποιοῦντες σωθείημεν; καί ὁ κῦρος αὖ πρός τοῦτο εἶπεν: [εἰ τῶν τε συμμαχομένων μηδένα προδόντες σωθείητε] τά τε ὅπλα παραδόντες φίλοι τε γενόμενοι τοῖς αἱρουμένοις ὑμᾶς σῶσαι, ἐξόν ἀπολέσαι. ἀκούσαντες ταῦτα ἐπήροντο: ἤν δέ γενώμεθά σοι φίλοι, τί ἡμῖν ἀξιώσεις χρῆσθαι; ἀπεκρίνατο ὁ κῦρος εὖ ποιεῖν καί εὖ πάσχειν. ἐπηρώτων πάλιν οἱ αἰγύπτιοι τίνα εὐεργεσίαν: πρός τοῦτο εἶπεν ὁ κῦρος: μισθόν μέν ὑμῖν δοίην ἄν πλείονα ἤ νῦν ἐλαμβάνετε ὅσον ἄν χρόνον πόλεμος ᾖ: εἰρήνης δέ γενομένης τῷ βουλομένῳ ὑμῶν μένειν παρ' ἐμοί χώραν τε δώσω καί πόλεις καί γυναῖκας καί οἰκέτας. ἀκούσαντες ταῦτα οἱ αἰγύπτιοι τό μέν ἐπί κροῖσον συστρατεύειν ἀφελεῖν σφίσιν ἐδεήθησαν: τούτῳ γάρ μόνῳ γιγνώσκεσθαι ἔφασαν: τά δ' ἄλλα συνομολογήσαντες ἔδοσαν πίστιν καί ἔλαβον. καί οἱ αἰγύπτιοί τε οἱ καταμείναντες τότε ἔτι καί νῦν βασιλεῖ πιστοί διαμένουσι, κῦρός τε πόλεις αὐτοῖς ἔδωκε, τάς μέν ἄνω, αἵ ἔτι καί νῦν πόλεις αἰγυπτίων καλοῦνται, λάρισαν δέ καί κυλλήνην παρά κύμην πλησίον θαλάττης, ἅς ἔτι καί νῦν οἱ ἀπ' ἐκείνων ἔχουσι. ταῦτα δέ διαπραξάμενος ὁ κῦρος ἤδη σκοταῖος ἀναγαγών ἐστρατοπεδεύσατο ἐν θυμβράροις. ἐν δέ τῇ μάχῃ τῶν πολεμίων αἰγύπτιοι μόνοι ηὐδοκίμησαν, τῶν δέ σύν κύρῳ τό περσῶν ἱππικόν κράτιστον ἔδοξεν εἶναι: ὥστ' ἔτι καί νῦν διαμένει ἡ ὅπλισις ἥν τότε κῦρος τοῖς ἱππεῦσι κατεσκεύασεν. ηὐδοκίμησε δέ ἰσχυρῶς καί τά δρεπανηφόρα ἅρματα: ὥστε καί τοῦτο ἔτι καί νῦν διαμένει τό πολεμιστήριον τῷ ἀεί βασιλεύοντι. αἱ μέντοι κάμηλοι ἐφόβουν μόνον τούς ἵππους, οὐ μέντοι κατέκαινόν γε οἱ ἐπ' αὐτῶν ἱππεῖς, οὐδ' αὐτοί γε ἀπέθνῃσκον ὑπό ἱππέων: οὐδείς γάρ ἵππος ἐπέλαζε. καί χρήσιμον μέν ἐδόκει εἶναι: ἀλλά γάρ οὔτε τρέφειν οὐδείς ἐθέλει καλός κἀγαθός κάμηλον ὥστ' ἐποχεῖσθαι οὔτε μελετᾶν ὡς πολεμήσων ἀπό τούτων. οὕτω δή ἀπολαβοῦσαι πάλιν τό ἑαυτῶν σχῆμα ἐν τοῖς σκευοφόροις διάγουσι. καί οἱ μέν ἀμφί τόν κῦρον δειπνοποιησάμενοι καί φυλακάς καταστησάμενοι, ὥσπερ ἔδει, ἐκοιμήθησαν. κροῖσος μέντοι εὐθύς ἐπί σάρδεων ἔφευγε σύν τῷ στρατεύματι: τά δ' ἄλλα φῦλα ὅποι ἐδύνατο προσωτάτω ἐν τῇ νυκτί τῆς ἐπ' οἶκον ὁδοῦ ἕκαστος ἀπεχώρει. ἐπειδή δέ ἡμέρα ἐγένετο, εὐθύς ἐπί σάρδεις ἦγε κῦρος. ὡς δ' ἐγένετο πρός τῷ τείχει τῷ ἐν σάρδεσι, τάς τε μηχανάς ἀνίστη ὡς προσβαλῶν πρός τό τεῖχος καί κλίμακας παρεσκευάζετο. ταῦτα δέ ποιῶν κατά τά ἀποτομώτατα δοκοῦντα εἶναι τοῦ σαρδιανῶν ἐρύματος τῆς ἐπιούσης νυκτός ἀναβιβάζει χαλδαίους τε καί πέρσας. ἡγήσατο δ' αὐτοῖς ἀνήρ πέρσης δοῦλος γεγενη μένος τῶν ἐν τῇ ἀκροπόλει τινός φρουρῶν καί καταμεμαθηκώς κατάβασιν εἰς τόν ποταμόν καί ἀνάβασιν τήν αὐτήν. ὡς δ' ἐγένετο τοῦτο δῆλον ὅτι εἴχετο τά ἄκρα, πάντες δή ἔφευγον οἱ λυδοί ἀπό τῶν τειχῶν ὅποι ἐδύνατο ἕκαστος τῆς πόλεως. κῦρος δέ ἅμα τῇ ἡμέρᾳ εἰσῄει εἰς τήν πόλιν καί παρήγγειλεν ἐκ τῆς τάξεως μηδένα κινεῖσθαι. ὁ δέ κροῖσος κατακλεισάμενος ἐν τοῖς βασιλείοις κῦρον ἐβόα: ὁ δέ κῦρος τοῦ μέν κροίσου φύλακας κατέλιπεν, αὐτός δέ ἀπαγαγών πρός τήν ἐχομένην ἄκραν ὡς εἶδε τούς μέν πέρσας φυλάττοντας τήν ἄκραν, ὥσπερ ἔδει, τά δέ τῶν χαλδαίων ὅπλα ἔρημα (κατεδεδραμήκεσαν γάρ ἁρπασόμενοι τά ἐκ τῶν οἰκιῶν), εὐθύς συνεκάλεσεν αὐτῶν τούς ἄρχοντας καί εἶπεν αὐτοῖς ἀπιέναι ἐκ τοῦ στρατεύματος ὡς τάχιστα. οὐ γάρ ἄν, ἔφη, ἀνασχοίμην πλεονεκτοῦντας ὁρῶν τούς ἀτακτοῦντας. καί εὖ μέν, ἔφη, ἐπίστασθε ὅτι παρεσκευαζόμην ἐγώ ὑμᾶς τούς ἐμοί συστρατευομένους πᾶσι χαλδαίοις μακαριστούς ποιῆσαι: νῦν δ', ἔφη, μή θαυμάζετε ἤν τις καί ἀπιοῦσιν ὑμῖν κρείττων ἐντύχῃ. ἀκούσαντες ταῦτα οἱ χαλδαῖοι ἔδεισάν τε καί ἱκέτευον παύσασθαι ὀργιζόμενον καί τά χρήματα πάντα ἀποδώσειν ἔφασαν. ὁ δ' εἶπεν ὅτι οὐδέν αὐτῶν δέοιτο. ἀλλ' εἴ με, ἔφη, βούλεσθε παύσασθαι ἀχθόμενον, ἀπόδοτε πάντα ὅσα ἐλάβετε τοῖς διαφυλάξασι τήν ἄκραν. ἤν γάρ αἴσθωνται οἱ ἄλλοι στρατιῶται ὅτι πλεονεκτοῦσιν οἱ εὔτακτοι γενόμενοι, πάντα μοι καλῶς ἕξει. οἱ μέν δή χαλδαῖοι οὕτως ἐποίησαν ὡς ἐκέλευσεν ὁ κῦρος: καί ἔλαβον οἱ πειθόμενοι πολλά καί παντοῖα χρήματα. ὁ δέ κῦρος καταστρατοπεδεύσας τούς ἑαυτοῦ, ὅπου ἐδόκει ἐπιτηδειότατον εἶναι τῆς πόλεως, μένειν ἐπί τοῖς ὅπλοις παρήγγειλε καί ἀριστοποιεῖσθαι. ταῦτα δέ διαπραξάμενος ἀγαγεῖν ἐκέλευσεν αὑτῷ τόν κροῖσον. ὁ δέ κροῖσος ὡς εἶδε τόν κῦρον, χαῖρε, ὦ δέσποτα, ἔφη: τοῦτο γάρ ἡ τύχη καί ἔχειν τό ἀπό τοῦδε δίδωσι σοί καί ἐμοί προσαγορεύειν. καί σύ γε, ἔφη, ὦ κροῖσε, ἐπείπερ ἄνθρωποί γέ ἐσμεν ἀμφότεροι. ἀτάρ, ἔφη, ὦ κροῖσε, ἆρ' ἄν τί μοι ἐθελήσαις συμβουλεῦσαι; καί βουλοίμην γ' ἄν, ἔφη, ὦ κῦρε, ἀγαθόν τί σοι εὑρεῖν: τοῦτο γάρ ἄν οἶμαι ἀγαθόν κἀμοί γενέσθαι. ἄκουσον τοίνυν, ἔφη, ὦ κροῖσε: ἐγώ γάρ ὁρῶν τούς στρατιώτας πολλά πεπονηκότας καί πολλά κεκινδυνευκότας καί νῦν νομίζοντας πόλιν ἔχειν τήν πλουσιωτάτην ἐν τῇ ἀσίᾳ μετά βαβυλῶνα, ἀξιῶ ὠφεληθῆναι τούς στρατιώτας. γιγνώσκω γάρ, ἔφη, ὅτι εἰ μή τινα καρπόν λήψονται τῶν πόνων, οὐ δυνήσομαι αὐτούς πολύν χρόνον πειθομένους ἔχειν. διαρπάσαι μέν οὖν αὐτοῖς ἐφεῖναι τήν πόλιν οὐ βούλομαι: τήν τε γάρ πόλιν νομίζω ἄν διαφθαρῆναι, ἔν τε τῇ ἁρπαγῇ εὖ οἶδ' ὅτι οἱ πονηρότατοι πλεονεκτήσειαν ἄν. ἀκούσας ταῦτα ὁ κροῖσος ἔλεξεν: ἀλλ' ἐμέ, ἔφη, ἔασον λέξαι πρός οὕς ἄν ἐγώ λυδῶν ἔλθω ὅτι διαπέπραγμαι παρά σοῦ μή ποιῆσαι ἁρπαγήν μηδέ ἐᾶσαι ἀφανισθῆναι παῖδας καί γυναῖκας: ὑπεσχόμην δέ σοι ἀντί τούτων ἦ μήν παρ' ἑκόντων λυδῶν ἔσεσθαι πᾶν ὅ τι καλόν κἀγαθόν ἐστιν ἐν σάρδεσιν. ἤν γάρ ταῦτα ἀκούσωσιν, οἶδ' ὅτι ἥξει σοι πᾶν ὅ τι ἐστίν ἐνθάδε καλόν κτῆμα ἀνδρί καί γυναικί: καί ὁμοίως εἰς νέωτα πολλῶν καί καλῶν πάλιν σοι πλήρης ἡ πόλις ἔσται. ἤν δέ διαρπάσῃς, καί αἱ τέχναι σοι, ἅς πηγάς φασι τῶν καλῶν εἶναι, διεφθαρμέναι ἔσονται. ἐξέσται δέ σοι ἰδόντι ταῦτα ἐλθόντα ἔτι καί περί τῆς ἁρπαγῆς βουλεύσασθαι. πρῶτον δ', ἔφη, ἐπί τούς ἐμούς θησαυρούς πέμπε καί παραλαμβανόντων οἱ σοί φύλακες παρά τῶν ἐμῶν φυλάκων. ταῦτα μέν δή πάντα οὕτω συνῄνεσε ποιεῖν ὁ κῦρος ὥσπερ ἔλεξεν ὁ κροῖσος. τάδε δέ μοι πάντως, ἔφη, ὦ κροῖσε, λέξον πῶς σοι ἀποβέβηκε τά ἐκ τοῦ ἐν δελφοῖς χρηστηρίου: σοί γάρ δή λέγεται πάνυ γε τεθεραπεῦσθαι ὁ ἀπόλλων καί σε πάντα ἐκείνῳ πειθόμενον πράττειν. ἐβουλόμην ἄν, ἔφη, ὦ κῦρε, οὕτως ἔχειν: νῦν δέ πάντα τἀναντία εὐθύς ἐξ ἀρχῆς πράττων προσηνέχθην τῷ ἀπόλλωνι. πῶς δέ; ἔφη ὁ κῦρος: δίδασκε: πάνυ γάρ παράδοξα λέγεις. ὅτι πρῶτον μέν, ἔφη, ἀμελήσας ἐρωτᾶν τόν θεόν, εἴ τι ἐδεόμην, ἀπεπειρώμην αὐτοῦ εἰ δύναιτο ἀληθεύειν. τοῦτο δ', ἔφη, μή ὅτι θεός, ἀλλά καί ἄνθρωποι καλοί κἀγαθοί, ἐπειδάν γνῶσιν ἀπιστούμενοι, οὐ φιλοῦσι τούς ἀπιστοῦντας. ἐπεί μέντοι ἔγνω καί μάλ' ἄτοπα ἐμοῦ ποιοῦντος, καίπερ πρόσω δελφῶν ἀπέχοντος, οὕτω δή πέμπω περί παίδων. ὁ δέ μοι τό μέν πρῶτον οὐδ' ἀπεκρίνατο: ἐπεί δ' ἐγώ πολλά μέν πέμπων ἀναθήματα χρυσᾶ, πολλά δ' ἀργυρᾶ, πάμπολλα δέ θύων ἐξιλασάμην ποτέ αὐτόν, ὡς ἐδόκουν, τότε δή μοι ἀποκρίνεται ἐρωτῶντι τί ἄν μοι ποιήσαντι παῖδες γένοιντο: ὁ δέ εἶπεν ὅτι ἔσοιντο. καί ἐγένοντο μέν, οὐδέ γάρ οὐδέ τοῦτο ἐψεύσατο, γενόμενοι δέ οὐδέν ὤνησαν. ὁ μέν γάρ κωφός ὤν διετέλει, ὁ δέ ἄριστος γενόμενος ἐν ἀκμῇ τοῦ βίου ἀπώλετο. πιεζόμενος δέ ταῖς περί τούς παῖδας συμφοραῖς πάλιν πέμπω καί ἐπερωτῶ τόν θεόν τί ἄν ποιῶν τόν λοιπόν βίον εὐδαιμονέστατα διατελέσαιμι: ὁ δέ μοι ἀπεκρίνατο, σαυτόν γιγνώσκων εὐδαίμων, κροῖσε, περάσεις. ἐγώ δ' ἀκούσας τήν μαντείαν ἥσθην: ἐνόμιζον γάρ τό ῥᾷστόν μοι αὐτόν προστάξαντα τήν εὐδαιμονίαν διδόναι. ἄλλους μέν γάρ γιγνώσκειν τούς μέν οἷόν τ' εἶναι τούς δ' οὔ: ἑαυτόν δέ ὅστις ἐστί πάντα τινά ἐνόμιζον ἄνθρωπον εἰδέναι. καί τόν μετά ταῦτα δή χρόνον, ἕως μέν εἶχον ἡσυχίαν, οὐδέν ἐνεκάλουν μετά τόν τοῦ παιδός θάνατον ταῖς τύχαις: ἐπειδή δέ ἀνεπείσθην ὑπό τοῦ ἀσσυρίου ἐφ' ὑμᾶς στρατεύεσθαι, εἰς πάντα κίνδυνον ἦλθον: ἐσώθην μέντοι οὐδέν κακόν λαβών. οὐκ αἰτιῶμαι δέ οὐδέ τάδε τόν θεόν. ἐπεί γάρ ἔγνων ἐμαυτόν μή ἱκανόν ὑμῖν μάχεσθαι, ἀσφαλῶς σύν τῷ θεῷ ἀπῆλθον καί αὐτός καί οἱ σύν ἐμοί. νῦν δ' αὖ πάλιν ὑπό τε πλούτου τοῦ παρόντος διαθρυπτόμενος καί ὑπός τῶν δεομένων μου προστάτην γενέσθαι καί ὑπό τῶν δώρων ὧν ἐδίδοσάν μοι καί ὑπ' ἀνθρώπων, οἵ με κολακεύοντες ἔλεγον ὡς εἰ ἐγώ θέλοιμι ἄρχειν, πάντες ἄν ἐμοί πείθοιντο καί μέγιστος ἄν εἴην ἀνθρώπων, ὑπό τοιούτων δέ λόγων ἀναφυσώμενος, ὡς εἵλοντό με πάντες οἱ κύκλῳ βασιλεῖς προστάτην τοῦ πολέμου, ὑπεδεξάμην τήν στρατηγίαν, ὡς ἱκανός ὤν μέγιστος γενέσθαι, ἀγνοῶν ἄρα ἐμαυτόν, ὅτι σοί ἀντιπολεμεῖν ἱκανός ᾤμην εἶναι, πρῶτον μέν ἐκ θεῶν γεγονότι, ἔπειτα δέ διά βασιλέων πεφυκότι, ἔπειτα δ' ἐκ παιδός ἀρετήν ἀσκοῦντι: τῶν δ' ἐμῶν προγόνων ἀκούω τόν πρῶτον βασιλεύσαντα ἅμα τε βασιλέα καί ἐλεύθερον γενέσθαι. ταῦτ' οὖν ἀγνοήσας δικαίως, ἔφη, ἔχω τήν δίκην. ἀλλά νῦν δή, ἔφη, ὦ κῦρε, γιγνώσκω μέν ἐμαυτόν: σύ δ', ἔφη, ἔτι δοκεῖς ἀληθεύειν τόν ἀπόλλω ὡς εὐδαίμων ἔσομαι γιγνώσκων ἐμαυτόν; σέ δέ ἐρωτῶ διά τοῦτο ὅτι ἄριστ' ἄν μοι δοκεῖς εἰκάσαι τοῦτο ἐν τῷ παρόντι: καί γάρ δύνασαι ποιῆσαι. καί ὁ κῦρος εἶπε: βουλήν μοι δός περί τούτου, ὦ κροῖσε: ἐγώ γάρ σου ἐννοῶν τήν πρόσθεν εὐδαιμονίαν οἰκτίρω τέ σε καί ἀποδίδωμι ἤδη γυναῖκά τε ἔχειν ἥν εἶχες καί τάς θυγατέρας (ἀκούω γάρ σοι εἶναι), καί τούς φίλους καί τούς θεράποντας καί τράπεζαν σύν οἵᾳπερ ἐζῆτε: μάχας δέ σοι καί πολέμους ἀφαιρῶ. μά δία μηδέν τοίνυν, ἔφη ὁ κροῖσος, σύ [ἐμοί] ἔτι βουλεύου [ἀποκρίνασθαι] περί τῆς ἐμῆς εὐδαιμονίας: ἐγώ γάρ ἤδη σοι λέγω, ἤν ταῦτά μοι ποιήσῃς ἅ λέγεις, ὅτι ἥν ἄλλοι τε μακαριωτάτην ἐνόμιζον εἶναι βιοτήν καί ἐγώ συνεγίγνωσκον αὐτοῖς, ταύτην καί ἐγώ νῦν ἔχων διάξω. καί ὁ κῦρος εἶπε: τίς δή ὁ ἔχων ταύτην τήν μακαρίαν βιοτήν; ἡ ἐμή γυνή, εἶπεν, ὦ κῦρε: ἐκείνη γάρ τῶν μέν ἀγαθῶν καί τῶν μαλακῶν καί εὐφροσυνῶν πασῶν ἐμοί τό ἴσον μετεῖχε, φροντίδων δέ ὅπως ταῦτα ἔσται καί πολέμου καί μάχης οὐ μετῆν αὐτῇ. οὕτω δή καί σύ δοκεῖς ἐμέ κατασκευάζειν ὥσπερ ἐγώ ἥν ἐφίλουν μάλιστα ἀνθρώπων, ὥστε τῷ ἀπόλλωνι ἄλλα μοι δοκῶ χαριστήρια ὀφειλήσειν. ἀκούσας δ' ὁ κῦρος τούς λόγους αὐτοῦ ἐθαύμασε μέν τήν εὐθυμίαν, ἦγε δέ τό λοιπόν ὅποι καί αὐτός πορεύοιτο, εἴτε ἄρα καί χρήσιμόν τι νομίζων αὐτόν εἶναι εἴτε καί ἀσφαλέστερον οὕτως ἡγούμενος. καί τότε μέν οὕτως ἐκοιμήθησαν. τῇ δ' ὑστεραίᾳ καλέσας ὁ κῦρος τούς φίλους καί τούς ἡγεμόνας τοῦ στρατεύματος, τούς μέν αὐτῶν ἔταξε τούς θησαυρούς παραλαμβάνειν, τούς δ' ἐκέλευσεν ὁπόσα παραδοίη κροῖσος χρήματα, πρῶτον μέν τοῖς θεοῖς ἐξελεῖν ὁποῖ' ἄν οἱ μάγοι ἐξηγῶνται, ἔπειτα τἆλλα χρήματα παραδεχομένους ἐν ζυγάστροις στήσαντας ἐφ' ἁμαξῶν ἐπισκευάσαι καί διαλαχόντας τάς ἁμάξας κομίζειν ὅποιπερ ἄν αὐτοί πορεύωνται, ἵνα ὅπου καιρός εἴη διαλαμβάνοιεν ἕκαστοι τά ἄξια. οἱ μέν δή ταῦτ' ἐποίουν. ὁ δέ κῦρος καλέσας τινάς τῶν παρόντων ὑπηρετῶν, εἴπατέ μοι, ἔφη, ἑώρακέ τις ὑμῶν ἀβραδάταν; θαυμάζω γάρ, ἔφη, ὅτι πρόσθεν θαμίζων ἐφ' ἡμᾶς νῦν οὐδαμοῦ φαίνεται. τῶν οὖν ὑπηρετῶν τις ἀπεκρίνατο ὅτι ὦ δέσποτα, οὐ ζῇ, ἀλλ' ἐν τῇ μάχῃ ἀπέθανεν ἐμβαλών τό ἅρμα εἰς τούς αἰγυπτίους: οἱ δ' ἄλλοι πλήν τῶν ἑταίρων αὐτοῦ ἐξέκλιναν, ὥς φασιν, ἐπεί τό στῖφος εἶδον τό τῶν αἰγυπτίων. καί νῦν γε, ἔφη, λέγεται αὐτοῦ ἡ γυνή ἀνελομένη τόν νεκρόν καί ἐνθεμένη εἰς τήν ἁρμάμαξαν, ἐν ᾗπερ αὐτή ὠχεῖτο, προσκεκομικέναι αὐτόν ἐνθάδε ποι πρός τόν πακτωλόν ποταμόν. καί τούς μέν εὐνούχους καί τούς θεράποντας αὐτοῦ ὀρύττειν φασίν ἐπί λόφου τινός θήκην τῷ τελευτήσαντι: τήν δέ γυναῖκα λέγουσιν ὡς κάθηται χαμαί κεκοσμηκυῖα οἷς εἶχε τόν ἄνδρα, τήν κεφαλήν αὐτοῦ ἔχουσα ἐπί τοῖς γόνασι. ταῦτα ἀκούσας ὁ κῦρος ἐπαίσατο ἄρα τόν μηρόν καί εὐθύς ἀναπηδήσας ἐπί τόν ἵππον λαβών χιλίους ἱππέας ἤλαυνεν ἐπί τό πάθος. γαδάταν δέ καί γωβρύαν ἐκέλευσεν ὅ τι δύναιντο λαβόντας καλόν κόσμημα ἀνδρί φίλῳ καί ἀγαθῷ τετελευτηκότι μεταδιώκειν: καί ὅστις εἶχε τάς ἑπομένας ἀγέλας, καί βοῦς καί ἵππους εἶπε τούτῳ καί ἅμα πρόβατα πολλά ἐλαύ νειν ὅποι ἄν αὐτόν πυνθάνηται ὄντα, ὡς ἐπισφαγείη τῷ ἀβραδάτᾳ. ἐπεί δέ εἶδε τήν γυναῖκα χαμαί καθημένην καί τόν νεκρόν κείμενον, ἐδάκρυσέ τε ἐπί τῷ πάθει καί εἶπε: φεῦ, ὦ ἀγαθή καί πιστή ψυχή, οἴχῃ δή ἀπολιπών ἡμᾶς; καί ἅμα ἐδεξιοῦτο αὐτόν καί ἡ χείρ τοῦ νεκροῦ ἐπηκολούθησεν: ἀπεκέκοπτο γάρ κοπίδι ὑπό τῶν αἰγυπτίων. ὁ δέ ἰδών πολύ ἔτι μᾶλλον ἤλγησε: καί ἡ γυνή δέ ἀνωδύρατο καί δεξαμένη δή παρά τοῦ κύρου ἐφίλησέ τε τήν χεῖρα καί πάλιν ὡς οἷόν τ' ἦν προσήρμοσε, καί εἶπε: καί τἆλλά τοι, ὦ κῦρε, οὕτως ἔχει: ἀλλά τί δεῖ σε ὁρᾶν; καί ταῦτα, ἔφη, οἶδ' ὅτι δι' ἐμέ οὐχ ἥκιστα ἔπαθεν, ἴσως δέ καί διά σέ, ὦ κῦρε, οὐδέν ἧττον. ἐγώ τε γάρ ἡ μώρα πολλά διεκελευόμην αὐτῷ οὕτω ποιεῖν, ὅπως σοι φίλος ἄξιος γενήσοιτο: αὐτός τε οἶδ' ὅτι οὗτος οὐ τοῦτο ἐνενόει ὅ τι πείσοιτο, ἀλλά τί ἄν σοι ποιήσας χαρίσαιτο. καί γάρ οὖν, ἔφη, αὐτός μέν ἀμέμπτως τετελεύτηκεν, ἐγώ δ' ἡ παρακελευομένη ζῶσα παρακάθημαι. καί ὁ κῦρος χρόνον μέν τινα σιωπῇ κατεδάκρυσεν, ἔπειτα δέ ἐφθέγξατο: ἀλλ' οὗτος μέν δή, ὦ γύναι, ἔχει τό κάλλιστον τέλος: νικῶν γάρ τετελεύτηκε: σύ δέ λαβοῦσα τοῖσδε ἐπικόσμει αὐτόν τοῖς παρ' ἐμοῦ: παρῆν δέ ὁ γωβρύας καί ὁ γαδάτας πολύν καί καλόν κόσμον φέροντες: ἔπειτα δ', ἔφη, ἴσθι ὅτι οὐδέ τά ἄλλα ἄτιμος ἔσται, ἀλλά καί τό μνῆμα πολλοί χώσουσιν ἀξίως ἡμῶν καί ἐπισφαγήσεται αὐτῷ ὅσα εἰκός ἀνδρί ἀγαθῷ. καί σύ δ', ἔφη, οὐκ ἔρημος ἔσῃ, ἀλλ' ἐγώ σε καί σωφροσύνης ἕνεκα καί πάσης ἀρετῆς καί τἆλλα τιμήσω καί συστήσω ὅστις ἀποκομιεῖ σε ὅποι ἄν αὐτή ἐθέλῃς: μόνον, ἔφη, δήλωσον πρός ἐμέ πρός ὅντινα χρῄζεις κομισθῆναι. καί ἡ πάνθεια εἶπεν: ἀλλά θάρρει, ἔφη, ὦ κῦρε, οὐ μή σε κρύψω πρός ὅντινα βούλομαι ἀφικέσθαι. ὁ μέν δή ταῦτ' εἰπών ἀπῄει, κατοικτίρων τήν τε γυναῖκα οἵου ἀνδρός στέροιτο καί τόν ἄνδρα οἵαν γυναῖκα καταλιπών οὐκέτ' ὄψοιτο. ἡ δέ γυνή τούς μέν εὐνούχους ἐκέλευσεν ἀποστῆναι, ἕως ἄν, ἔφη, τόνδ' ἐγώ ὀδύρωμαι ὡς βούλομαι: τῇ δέ τροφῷ εἶπε παραμένειν, καί ἐπέταξεν αὐτῇ, ἐπειδάν ἀποθάνῃ, περικαλύψαι αὐτήν τε καί τόν ἄνδρα ἑνί ἱματίῳ. ἡ δέ τροφός πολλά ἱκετεύουσα μή ποιεῖν τοῦτο, ἐπεί οὐδέν ἥνυτε καί χαλεπαίνουσαν ἑώρα, ἐκάθητο κλαίουσα. ἡ δέ ἀκινάκην πάλαι παρεσκευασμένον σπασαμένη σφάττει ἑαυτήν καί ἐπιθεῖσα ἐπί τά στέρνα τοῦ ἀνδρός τήν ἑαυτῆς κεφαλήν ἀπέθνῃσκεν. ἡ δέ τροφός ἀνωλοφύρατό τε καί περιεκάλυπτεν ἄμφω ὥσπερ ἡ πάνθεια ἐπέστειλεν. ὁ δέ κῦρος ὡς ᾔσθετο τό ἔργον τῆς γυναικός, ἐκπλαγείς ἵεται, εἴ τι δύναιτο βοηθῆσαι. οἱ δέ εὐνοῦχοι ἰδόντες τό γεγενημένον, τρεῖς ὄντες σπασάμενοι κἀκεῖνοι τούς ἀκινάκας ἀποσφάττονται οὗπερ ἔταξεν αὐτούς ἑστηκότες. [καί νῦν τό μνῆμα μέχρι τοῦ νῦν τῶν εὐνούχων κεχῶσθαι λέγεται: καί ἐπί μέν τῇ ἄνω στήλῃ τοῦ ἀνδρός καί τῆς γυναικός ἐπιγεγράφθαι φασί τά ὀνόματα, σύρια γράμματα, κάτω δέ εἶναι τρεῖς λέγουσι στήλας καί ἐπιγεγράφθαι σκηπτουχων.] ὁ δέ κῦρος ὡς ἐπλησίασε τῷ πάθει ἀγασθείς τε τήν γυναῖκα καί κατολοφυράμενος ἀπῄει: καί τούτων μέν ᾗ εἰκός ἐπεμελήθη ὡς τύχοιεν πάντων τῶν καλῶν, καί τό μνῆμα ὑπερμέγεθες ἐχώσθη, ὥς φασιν. ἐκ δέ τούτου στασιάζοντες οἱ κᾶρες καί πολεμοῦντες πρός ἀλλήλους, ἅτε τάς οἰκήσεις ἔχοντες ἐν ἐχυροῖς χωρίοις, ἑκάτεροι ἐπεκαλοῦντο τόν κῦρον. ὁ δέ κῦρος αὐτός μέν μένων ἐν σάρδεσι μηχανάς ἐποιεῖτο καί κριούς, ὡς τῶν μή πειθομένων ἐρείψων τά τείχη, ἀδούσιον δέ ἄνδρα πέρσην καί τἆλλα οὐκ ἄφρονα οὐδ' ἀπόλεμον, καί πάνυ δή εὔχαριν, πέμπει ἐπί τήν καρίαν, στράτευμα δούς: καί κίλικες δέ καί κύπριοι πάνυ προθύμως αὐτῷ συνεστράτευσαν. ὧν ἕνεκα οὐδ' ἔπεμψε πώποτε πέρσην σατράπην οὔτε κιλίκων οὔτε κυπρίων, ἀλλ' ἤρκουν αὐτῷ αἰεί οἱ ἐπιχώριοι βασιλεύοντες: δασμόν μέντοι ἐλάμβανε καί στρατιᾶς ὁπότε δέοιτο ἐπήγγελλεν αὐτοῖς. ὁ δέ ἀδούσιος ἄγων τό στράτευμα ἐπί τήν καρίαν ἦλθε, καί ἀπ' ἀμφοτέρων τῶν καρῶν παρῆσαν πρός αὐτόν ἕτοιμοι ὄντες δέχεσθαι εἰς τά τείχη ἐπί κακῷ τῶν ἀντιστασιαζόντων: ὁ δέ ἀδούσιος πρός ἀμφοτέρους ταὐτά ἐποίει: δικαιότερά τε ἔφη λέγειν τούτους ὁποτέροις διαλέγοιτο, λαθεῖν τε ἔφη δεῖν τούς ἐναντίους φίλους σφᾶς γενομένους, ὡς δή οὕτως ἄν μᾶλλον ἐπιπεσών ἀπαρασκεύοις τοῖς ἐναντίοις. πιστά δ' ἠξίου γενέσθαι, καί τούς μέν κᾶρας ὀμόσαι ἀδόλως τε δέξεσθαι εἰς τά τείχη σφᾶς καί ἐπ' ἀγαθῷ τῷ κύρου καί περσῶν: αὐτός δέ ὀμόσαι θέλειν ἀδόλως εἰσιέναι εἰς τά τείχη καί ἐπ' ἀγαθῷ τῶν δεχομένων. ταῦτα δέ ποιήσας ἀμφοτέροις λάθρᾳ ἑκατέρων νύκτα συνέθετο τήν αὐτήν, καί ἐν ταύτῃ εἰσήλασέ τε εἰς τά τείχη καί παρέλαβε τά ἐρύματα ἀμφοτέρων. ἅμα δέ τῇ ἡμέρᾳ καθεζόμενος εἰς τό μέσον σύν τῇ στρατιᾷ ἐκάλεσεν ἑκατέρων τούς ἐπικαιρίους. οἱ δέ ἰδόντες ἀλλήλους ἠχθέ σθησαν, νομίζοντες ἐξηπατῆσθαι ἀμφότεροι. ὁ μέντοι ἀδούσιος ἔλεξε τοιάδε: ἐγώ ὑμῖν, ὦ ἄνδρες, ὤμοσα ἀδόλως εἰσιέναι εἰς τά τείχη καί ἐπ' ἀγαθῷ τῶν δεχομένων. εἰ μέν οὖν ἀπολῶ ὁποτέρους ὑμῶν, νομίζω ἐπί κακῷ εἰσεληλυθέναι καρῶν: ἤν δέ εἰρήνην ὑμῖν ποιήσω καί ἀσφάλειαν ἐργάζεσθαι ἀμφοτέροις τήν γῆν, νομίζω ὑμῖν ἐπ' ἀγαθῷ παρεῖναι. νῦν οὖν χρή ἀπό τῆσδε τῆς ἡμέρας ἐπιμίγνυσθαί τε ἀλλήλοις φιλικῶς, ἐργάζεσθαί τε τήν γῆν ἀδεῶς, διδόναι τε τέκνα καί λαμβάνειν παρ' ἀλλήλων. ἤν δέ παρά ταῦτα ἀδικεῖν τις ἐπιχειρῇ, τούτοις κῦρός τε καί ἡμεῖς πολέμιοι ἐσόμεθα. ἐκ τούτου πύλαι μέν ἀνεῳγμέναι ἦσαν τῶν τειχῶν, μεσταί δέ αἱ ὁδοί πορευομένων παρ' ἀλλήλους, μεστοί δέ οἱ χῶροι ἐργαζομένων: ἑορτάς δέ κοινῇ ἦγον, εἰρήνης δέ καί εὐφροσύνης πάντα πλέα ἦν. ἐν δέ τούτῳ ἧκον παρά κύρου ἐρωτῶντες εἴ τι στρατιᾶς προσδέοιτο ἤ μηχανημάτων: ὁ δέ ἀδούσιος ἀπεκρίνατο ὅτι καί τῇ παρούσῃ ἐξείη ἄλλοσε χρῆσθαι στρατιᾷ: καί ἅμα ταῦτα λέγων ἀπῆγε τό στράτευμα, φρουρούς ἐν ταῖς ἄκραις καταλιπών. οἱ δέ κᾶρες ἱκέτευον μένειν αὐτόν: ἐπεί δέ οὐκ ἤθελε, προσέπεμψαν πρός κῦρον δεόμενοι πέμψαι ἀδούσιον σφίσι σατράπην. ὁ δέ κῦρος ἐν τούτῳ ἀπεστάλκει ὑστάσπαν στράτευμα ἄγοντα ἐπί φρυγίαν τήν περί ἑλλήσποντον. ἐπεί δ' ἧκεν ὁ ἀδούσιος, μετάγειν αὐτόν ἐκέλευσεν ᾗπερ ὁ ὑστάσπας προῴχετο, ὅπως μᾶλλον πείθοιντο τῷ ὑστάσπᾳ, ἀκούσαντες ἄλλο στράτευμα προσιόν. οἱ μέν οὖν ἕλληνες οἱ ἐπί θαλάττῃ οἰκοῦντες πολλά δῶρα δόντες διεπράξαντο ὥστε εἰς μέν τά τείχη βαρβάρους μή δέχεσθαι, δασμόν δέ ἀποφέρειν καί στρατεύειν ὅποι κῦρος ἐπαγγέλλοι. ὁ δέ τῶν φρυγῶν βασιλεύς παρεσκευάζετο μέν ὡς καθέξων τά ἐρυμνά καί οὐ πεισόμενος καί παρήγγελλεν οὕτως: ἐπεί δέ ἀφίσταντο αὐτοῦ οἱ ὕπαρχοι καί ἔρημος ἐγίγνετο, τελευτῶν εἰς χεῖρας ἦλθεν ὑστάσπᾳ ἐπί τῇ κύρου δίκῃ. καί ὁ ὑστάσπας καταλιπών ἐν ταῖς ἄκραις ἰσχυράς περσῶν φρουράς ἀπῄει ἄγων σύν τοῖς ἑαυτοῦ καί φρυγῶν πολλούς ἱππέας καί πελταστάς. ὁ δέ κῦρος ἐπέστελλεν ἀδουσίῳ συμμείξαντα πρός ὑστάσπαν τούς μέν ἑλομένους φρυγῶν τά σφέτερα σύν τοῖς ὅπλοις ἄγειν, τούς δέ ἐπιθυμήσαντας πολεμεῖν τούτων ἀφελομένους τούς ἵππους καί τά ὅπλα σφενδόνας ἔχοντας πάντας κελεύειν ἕπεσθαι. οὗτοι μέν δή ταῦτ' ἐποίουν. κῦρος δέ ὡρμᾶτο ἐκ σάρδεων, φρουράν μέν πεζήν καταλιπών πολλήν ἐν σάρδεσι, κροῖσον δέ ἔχων, ἄγων δέ πολλάς ἁμάξας πολλῶν καί παντοδαπῶν χρημάτων. ἧκε δέ καί ὁ κροῖσος γεγραμμένα ἔχων ἀκριβῶς ὅσα ἐν ἑκάστῃ ἦν τῇ ἁμάξῃ: καί διδούς τῷ κύρῳ τά γράμματα εἶπε: ταῦτ', ἔφη, ἔχων, ὦ κῦρε, εἴσῃ τόν τέ σοι ὀρθῶς ἀποδιδόντα ἅ ἄγει καί τόν μή. καί ὁ κῦρος ἔλεξεν: ἀλλά σύ μέν καλῶς ποιεῖς, ὦ κροῖσε, προνοῶν: ἔμοιγε μέντοι ἄξουσι τά χρήματα οἵπερ καί ἔχειν αὐτά ἄξιοί εἰσιν: ὥστε ἤν τι καί κλέψωσι, τῶν ἑαυτῶν κλέψονται. καί ἅμα ταῦτα λέγων ἔδωκε τά γράμματα τοῖς φίλοις καί τοῖς ἄρχουσιν, ὅπως εἰδεῖεν τῶν ἐπιτρόπων οἵ τε σῶα αὐτοῖς ἀποδιδοῖεν οἵ τε μή. ἦγε δέ καί λυδῶν οὕς μέν ἑώρα καλλωπιζομένους καί ὅπλοις καί ἵπποις καί ἅρμασι καί πάντα πειρωμένους ποιεῖν ὅ τι ᾤοντο αὐτῷ χαριεῖσθαι, τού τους μέν σύν τοῖς ὅπλοις: οὕς δέ ἑώρα ἀχαρίτως ἑπομένους, τούς μέν ἵππους αὐτῶν παρέδωκε πέρσαις τοῖς πρώτοις συστρατευομένοις, τά δέ ὅπλα κατέκαυσε: σφενδόνας δέ καί τούτους ἠνάγκασεν ἔχοντας ἕπεσθαι. καί πάντας δέ τούς ἀόπλους τῶν ὑποχειρίων γενομένων σφενδονᾶν ἠνάγκαζε μελετᾶν, νομίζων τοῦτο τό ὅπλον δουλικώτατον εἶναι: σύν μέν γάρ ἄλλῃ δυνάμει μάλα ἔστιν ἔνθα ἰσχυρῶς ὠφελοῦσι σφενδονῆται παρόντες, αὐτοί δέ καθ' αὑτούς οὐδ' ἄν οἱ πάντες σφενδονῆται μείνειαν πάνυ ὀλίγους ὁμόσε ἰόντας σύν ὅπλοις ἀγχεμάχοις. προϊών δέ τήν ἐπί βαβυλῶνος κατεστρέψατο μέν φρύγας τούς ἐν τῇ μεγάλῃ φρυγίᾳ, κατεστρέψατο δέ καππαδόκας, ὑποχειρίους δ' ἐποιήσατο ἀραβίους. ἐξώπλισε δέ ἀπό πάντων τούτων περσῶν μέν ἱππέας οὐ μεῖον τετρακισμυρίους, πολλούς δέ ἵππους τῶν αἰχμαλώτων καί πᾶσι τοῖς συμμάχοις διέδωκε: καί πρός βαβυλῶνα ἀφίκετο παμπόλλους μέν ἱππέας ἔχων, παμπόλλους δέ τοξότας καί ἀκοντιστάς, σφενδονήτας δέ ἀναριθμήτους. ἐπεί δέ πρός βαβυλῶνι ἦν ὁ κῦρος, περιέστησε μέν πᾶν τό στράτευμα περί τήν πόλιν, ἔπειτα αὐτός περιήλαυνε τήν πόλιν σύν τοῖς φίλοις τε καί ἐπικαιρίοις τῶν συμμάχων. ἐπεί δέ κατεθεάσατο τά τείχη, ἀπάγειν παρεσκευάσατο τήν στρατιάν ἀπό τῆς πόλεως: ἐξελθών δέ τις αὐτόμολος εἶπεν ὅτι ἐπιτίθεσθαι μέλλοιεν αὐτῷ, ὁπότε ἀπάγοι τό στράτευμα: καταθεωμένοις γάρ, ἔφη, αὐτοῖς ἀπό τοῦ τείχους ἀσθενής ἐδόκει εἶναι ἡ φάλαγξ: καί οὐδέν θαυμαστόν ἦν οὕτως ἔχειν: περί γάρ πολύ τεῖχος κυκλουμένοις ἀνάγκη ἦν ἐπ' ὀλίγων τό βάθος γενέσθαι τήν φάλαγγα. ἀκούσας οὖν ὁ κῦρος ταῦτα, στάς κατά μέσον τῆς αὑτοῦ στρατιᾶς σύν τοῖς περί αὐτόν παρήγγειλεν ἀπό τοῦ ἄκρου ἑκατέρωθεν τούς ὁπλίτας ἀναπτύσσοντας τήν φάλαγγα ἀπιέναι παρά τό ἑστηκός τοῦ στρατεύματος, ἕως γένοιτο ἑκατέρωθεν τό ἄκρον κατ' αὐτόν καί κατά τό μέσον. οὕτως οὖν ποιούντων οἵ τε μένοντες εὐθύς θαρραλεώτεροι ἐγίγνοντο ἐπί διπλασίων τό βάθος γιγνόμενοι, οἵ τ' ἀπιόντες ὡσαύτως θαρραλεώτεροι: εὐθύς γάρ οἱ μένοντες <ἀντ'> αὐτῶν πρός τούς πολεμίους ἐγίγνοντο. ἐπεί δέ πορευόμενοι ἑκατέρωθεν συνῆψαν τά ἄκρα, ἔστησαν ἰσχυρότεροι γεγενημένοι, οἵ τε ἀπεληλυθότες διά τούς ἔμπροσθεν, οἵ τ' ἔμπροσθεν διά τούς ὄπισθεν προσγεγενημένους. ἀναπτυχθείσης δ' οὕτω τῆς φάλαγγος ἀνάγκη τούς πρώτους ἀρίστους εἶναι καί τούς τελευταίους, ἐν μέσῳ δέ τούς κακίστους τετάχθαι: ἡ δ' οὕτως ἔχουσα τάξις καί πρός τό μάχεσθαι ἐδόκει εὖ παρεσκευάσθαι καί πρός τό μή φεύγειν. καί οἱ ἱππεῖς δέ καί οἱ γυμνῆτες οἱ ἀπό τῶν κεράτων αἰεί ἐγγύτερον ἐγίγνοντο τοῦ ἄρχοντος τοσούτῳ ὅσῳ ἡ φάλαγξ βραχυτέρα ἐγίγνετο ἀναδιπλουμένη. ἐπεί δέ οὕτω συνεσπειράθησαν, ἀπῇσαν, ἕως μέν ἐξικνεῖτο τά βέλη ἀπό τοῦ τείχους, ἐπί πόδα: ἐπεί δέ ἔξω βελῶν ἐγένοντο, στραφέντες, καί τό μέν πρῶτον ὀλίγα βήματα προϊόντες μετεβάλοντο ἐπ' ἀσπίδα καί ἵσταντο πρός τό τεῖχος βλέποντες: ὅσῳ δέ προσωτέρω ἐγίγνοντο, τόσῳ δέ μανότερον μετεβάλλοντο. ἐπεί δ' ἐν τῷ ἀσφαλεῖ ἐδόκουν εἶναι, ξυνεῖρον ἀπιόντες, ἔστ' ἐπί ταῖς σκηναῖς ἐγένοντο. ἐπεί δέ κατεστρατοπεδεύσαντο, συνεκάλεσεν ὁ κῦρος τούς ἐπικαιρίους καί ἔλεξεν: ἄνδρες σύμμαχοι, τεθεάμεθα μέν κύκλῳ τήν πόλιν: ἐγώ δέ ὅπως μέν ἄν τις τείχη οὕτως μέν κύκλῳ τήν πόλιν: ἐγώ δέ ὅπως μέν ἄν τις τείχη οὕτως ὅσῳ δέ πλέονες ἄνθρωποι ἐν τῇ πόλει εἰσίν, ἐπείπερ οὐ μάχονται ἐξιόντες, τοσούτῳ ἄν θᾶττον λιμῷ αὐτούς ἡγοῦμαι ἁλῶναι. εἰ μή τιν' οὖν ἄλλον τρόπον ἔχετε λέγειν, τούτῳ πολιορκητέους φημί εἶναι τούς ἄνδρας. καί ὁ χρυσάντας εἶπεν: ὁ δέ ποταμός, ἔφη, οὗτος οὐ διά μέσης τῆς πόλεως ῥεῖ πλάτος ἔχων πλέον ἤ ἐπί δύο στάδια; ναί μά δί', ἔφη ὁ γωβρύας, καί βάθος γ' ὡς οὐδ' ἄν δύο ἄνδρες ὁ ἕτερος ἐπί τοῦ ἑτέρου ἑστηκώς τοῦ ὕδατος ὑπερέχοιεν: ὥστε τῷ ποταμῷ ἔτι ἰσχυροτέρα ἐστίν ἡ πόλις ἤ τοῖς τείχεσι. καί ὁ κῦρος, ταῦτα μέν, ἔφη, ὦ χρυσάντα, ἐῶμεν ὅσα κρείττω ἐστί τῆς ἡμετέρας δυνάμεως: διαμετρησαμένους δέ χρή ὡς τάχιστα τό μέρος ἑκάστους ἡμῶν ὀρύττειν τάφρον ὡς πλατυτάτην καί βαθυτάτην, ὅπως ὅτι ἐλαχίστων ἡμῖν τῶν φυλάκων δέῃ. οὕτω δή κύκλῳ διαμετρήσας περί τό τεῖχος, ἀπολιπών ὅσον τύρσεσι μεγάλαις ἀπό τοῦ ποταμοῦ, ὤρυττεν ἔνθεν καί ἔνθεν τοῦ τείχους τάφρον ὑπερμεγέθη, καί τήν γῆν ἀνέβαλλον πρός ἑαυτούς. καί πρῶτον μέν πύργους ἐπί τῷ ποταμῷ ᾠκοδόμει, φοίνιξι θεμελιώσας οὐ μεῖον ἤ πλεθριαίοις (εἰσί γάρ καί μείζονες ἤ τοσοῦτοι τό μῆκος πεφυκότες): καί γάρ δή πιεζόμενοι οἱ φοίνικες ὑπό βάρους ἄνω κυρτοῦνται, ὥσπερ οἱ ὄνοι οἱ κανθήλιοι: τούτους δ' ὑπετίθει τούτου ἕνεκα [ὅπως ὅτι μάλιστα ἐοίκοι πολιορκή σειν παρασκευαζομένῳ], ὡς εἰ καί διαφύγοι ὁ ποταμός εἰς τήν τάφρον, μή ἀνέλοι τούς πύργους. ἀνίστη δέ καί ἄλλους πολλούς πύργους ἐπί τῆς ἀμβολάδος γῆς, ὅπως ὅτι πλεῖστα φυλακτήρια εἴη. οἱ μέν δή ταῦτ' ἐποίουν: οἱ δ' ἐν τῷ τείχει κατεγέλων τῆς πολιορκίας, ὡς ἔχοντες τά ἐπιτήδεια πλέον ἤ εἴκοσιν ἐτῶν. ἀκούσας δέ ταῦτα ὁ κῦρος τό στράτευμα κατένειμε δώδεκα μέρη, ὡς μῆνα τοῦ ἐνιαυτοῦ ἕκαστον τό μέρος φυλάξον. οἱ δέ αὖ βαβυλώνιοι ἀκούσαντες ταῦτα πολύ ἔτι μᾶλλον κατεγέλων, ἐννοούμενοι εἰ σφᾶς φρύγες καί λυδοί καί ἀράβιοι καί καππαδόκαι φυλάξοιεν, οὕς σφίσιν ἐνόμιζον πάντας εὐμενεστέρους εἶναι ἤ πέρσαις. καί αἱ μέν τάφροι ἤδη ὀρωρυγμέναι ἦσαν. ὁ δέ κῦρος ἐπειδή ἑορτήν τοιαύτην ἐν τῇ βαβυλῶνι ἤκουσεν εἶναι, ἐν ᾗ πάντες βαβυλώνιοι ὅλην τήν νύκτα πίνουσι καί κωμάζουσιν, ἐν ταύτῃ, ἐπειδή τάχιστα συνεσκότασε, λαβών πολλούς ἀνθρώπους ἀνεστόμωσε τάς τάφρους πρός τόν ποταμόν. ὡς δέ τοῦτο ἐγένετο, τό ὕδωρ κατά τάς τάφρους ἐχώρει ἐν τῇ νυκτί, ἡ δέ διά τῆς πόλεως τοῦ ποταμοῦ ὁδός πορεύσιμος ἀνθρώποις ἐγίγνετο. ὡς δέ τό τοῦ ποταμοῦ οὕτως ἐπορσύνετο, παρηγγύησεν ὁ κῦρος πέρσαις χιλιάρχοις καί πεζῶν καί ἱππέων εἰς δύο ἄγοντας τήν χιλιοστύν παρεῖναι πρός αὐτόν, τούς δ' ἄλλους συμμάχους κατ' οὐράν τούτων ἕπεσθαι ᾗπερ πρόσθεν τεταγμένους. οἱ μέν δή παρῆσαν: ὁ δέ καταβιβάσας εἰς τό ξηρόν τοῦ ποταμοῦ τούς ὑπηρέτας καί πεζούς καί ἱππέας, ἐκέλευσε σκέψασθαι εἰ πορεύσιμον εἴη τό ἔδαφος τοῦ ποταμοῦ. ἐπεί δέ ἀπήγγειλαν ὅτι πορεύσιμον εἴη, ἐνταῦθα δή συγκαλέσας τούς ἡγεμόνας τῶν πεζῶν καί ἱππέων ἔλεξε τοιάδε. ἄνδρες, ἔφη, φίλοι, ὁ μέν ποταμός ἡμῖν παρακεχώρηκε τῆς εἰς τήν πόλιν ὁδοῦ. ἡμεῖς δέ θαρροῦντες εἰσίωμεν [μηδέν φοβούμενοι εἴσω], ἐννοούμενοι ὅτι οὗτοι ἐφ' οὕς νῦν πορευσόμεθα ἐκεῖνοί εἰσιν οὕς ἡμεῖς καί συμμάχους πρός ἑαυτοῖς ἔχοντας καί ἐγρηγορότας ἅπαντας καί νήφοντας καί ἐξωπλισμένους καί συντεταγμένους ἐνικῶμεν: νῦν δ' ἐπ' αὐτούς ἴμεν ἐν ᾧ πολλοί μέν αὐτῶν καθεύδουσι, πολλοί δ' [αὐτῶν] μεθύουσι, πάντες δ' ἀσύντακτοί εἰσιν: ὅταν δέ αἴσθωνται ἡμᾶς ἔνδον ὄντας, πολύ ἔτι μᾶλλον ἤ νῦν ἀχρεῖοι ἔσονται ὑπό τοῦ ἐκπεπλῆχθαι. εἰ δέ τις τοῦτο ἐννοεῖται, ὅ δή λέγεται φοβερόν εἶναι τοῖς εἰς πόλιν εἰσιοῦσι, μή ἐπί τά τέγη ἀναβάντες βάλλωσιν ἔνθεν καί ἔνθεν, τοῦτο μάλιστα θαρρεῖτε: ἤν γάρ ἀναβῶσί τινες ἐπί τάς οἰκίας, ἔχομεν σύμμαχον θεόν ἥφαιστον. εὔφλεκτα δέ τά πρόθυρα αὐτῶν, φοίνικος μέν αἱ θύραι πεποιημέναι, ἀσφάλτῳ δέ ὑπεκκαύματι κεχριμέναι. ἡμεῖς δ' αὖ πολλήν μέν δᾷδα ἔχομεν, ἥ ταχύ πολύ πῦρ τέξεται, πολλήν δέ πίτταν καί στυππεῖον, ἅ ταχύ παρακαλεῖ πολλήν φλόγα: ὥστε ἀνάγκην εἶναι ἤ φεύγειν ταχύ τούς ἀπό τῶν οἰκιῶν ἤ ταχύ κατακεκαῦσθαι. ἀλλ' ἄγετε λαμβάνετε τά ὅπλα: ἡγήσομαι δ' ἐγώ σύν τοῖς θεοῖς. ὑμεῖς δ', ἔφη, ὦ γαδάτα καί γωβρύα, δείκνυτε τάς ὁδούς: ἴστε γάρ: ὅταν δ' ἐντός γενώμεθα, τήν ταχίστην ἄγετε ἐπί τά βασίλεια. καί μήν, ἔφασαν οἱ ἀμφί τόν γωβρύαν, οὐδέν ἄν εἴη θαυμαστόν εἰ καί ἄκλειστοι αἱ πύλαι αἱ τοῦ βασιλείου εἶεν: κωμάζει γάρ ἡ πόλις πᾶσα τῇδε τῇ νυκτί. φυλακῇ μέντοι πρό τῶν πυλῶν ἐντευξόμεθα: ἔστι γάρ αἰεί τεταγμένη. οὐκ ἄν μέλλειν δέοι, ἔφη ὁ κῦρος, ἀλλ' ἰέναι, ἵνα ἀπαρασκεύους ὡς μάλιστα λάβωμεν τούς ἄνδρας. ἐπεί δέ ταῦτα ἐρρήθη, ἐπορεύοντο: τῶν δέ ἀπαντώντων οἱ μέν ἀπέθνῃσκον παιόμενοι, οἱ δ' ἔφευγον πάλιν εἴσω, οἱ δ' ἐβόων: οἱ δ' ἀμφί τόν γωβρύαν συνεβόων αὐτοῖς, ὡς κωμασταί ὄντες καί αὐτοί: καί ἰόντες ᾗ ἐδύναντο [ὡς] τάχιστα ἐπί τοῖς βασιλείοις ἐγένοντο. καί οἱ μέν σύν τῷ γωβρύᾳ καί γαδάτᾳ τεταγμένοι κεκλειμένας εὑρίσκουσι τάς πύλας τοῦ βασιλείου: οἱ δέ ἐπί τούς φύλακας ταχθέντες ἐπεισπίπτουσιν αὐτοῖς πίνουσι πρός φῶς πολύ, καί εὐθύς ὡς πολεμίοις ἐχρῶντο αὐτοῖς. ὡς δέ κραυγή καί κτύπος ἐγίγνετο, αἰσθόμενοι οἱ ἔνδον τοῦ θορύβου, κελεύσαντος τοῦ βασιλέως σκέψασθαι τί εἴη τό πρᾶγμα, ἐκθέουσί τινες ἀνοίξαντες τάς πύλας. οἱ δ' ἀμφί τόν γαδάταν ὡς εἶδον τάς πύλας χαλώσας εἰσπίπτουσι καί τοῖς πάλιν φεύγουσιν εἴσω ἐφεπόμενοι καί παίοντες ἀφικνοῦνται πρός τόν βασιλέα: καί ἤδη ἑστηκότα αὐτόν καί ἐσπασμένον ὅν εἶχεν ἀκινάκην εὑρίσκουσι. καί τοῦτον μέν οἱ σύν γαδάτᾳ καί γωβρύᾳ ἐχειροῦντο: καί οἱ σύν αὐτῷ δέ ἀπέθνῃσκον, ὁ μέν προβαλλόμενός τι, ὁ δέ φεύγων, ὁ δέ γε καί ἀμυνόμενος ὅτῳ ἐδύνατο. ὁ δέ κῦρος διέπεμπε τάς τῶν ἱππέων τάξεις κατά τάς ὁδούς καί προεῖπεν οὕς μέν ἔξω λαμβάνοιεν κατακαίνειν, τούς δ' ἐν ταῖς οἰκίαις κηρύττειν τούς συριστί ἐπισταμένους ἔνδον μένειν: εἰ δέ τις ἔξω ληφθείη, ὅτι θανατώσοιτο. οἱ μέν δή ταῦτ' ἐποίουν. γαδάτας δέ καί γωβρύας ἧκον: καί θεούς μέν πρῶτον προσεκύνουν, ὅτι τετιμωρημένοι ἦσαν τόν ἀνόσιον βασιλέα, ἔπειτα δέ κύρου κατεφίλουν καί χεῖρας καί πόδας, πολλά δακρύοντες ἅμα χαρᾷ [καί εὐφραινόμενοι]. ἐπεί δέ ἡμέρα ἐγένετο καί ᾔσθοντο οἱ τάς ἄκρας ἔχοντες ἑαλωκυῖάν τε τήν πόλιν καί τόν βασιλέα τεθνηκότα, παραδιδόασι καί τάς ἄκρας. ὁ δέ κῦρος τάς μέν ἄκρας εὐθύς παρελάμβανε καί φρουράρχους τε καί φρουρούς εἰς ταύτας ἀνέπεμπε, τούς δέ τεθνηκότας θάπτειν ἐφῆκε τοῖς προσήκουσι: τούς δέ κήρυκας κηρύττειν ἐκέλευεν ἀποφέρειν πάντας τά ὅπλα βαβυλωνίους: ὅπου δέ ληφθήσοιτο ὅπλα ἐν οἰκίᾳ, προηγόρευεν ὡς πάντες οἱ ἔνδον ἀποθανοῖντο. οἱ μέν δή ἀπέφερον, ὁ δέ κῦρος ταῦτα μέν εἰς τάς ἄκρας κατέθετο, ὡς εἴη ἕτοιμα, εἴ τί ποτε δέοι χρῆσθαι. ἐπεί δέ ταῦτ' ἐπέπρακτο, πρῶτον μέν τούς μάγους καλέσας, ὡς δοριαλώτου τῆς πόλεως οὔσης ἀκροθίνια τοῖς θεοῖς καί τεμένη ἐκέλευσεν ἐξελεῖν: ἐκ τούτου δέ καί οἰκίας διεδίδου καί ἀρχεῖα τούτοις οὕσπερ κοινῶνας ἐνόμιζε τῶν καταπεπραγμένων: οὕτω δέ διένειμεν, ὥσπερ ἐδέδοκτο, τά κράτιστα τοῖς ἀρίστοις. εἰ δέ τις οἴοιτο μεῖον ἔχειν, διδάσκειν προσιόντας ἐκέλευε. προεῖπε δέ βαβυλωνίοις μέν τήν γῆν ἐργάζεσθαι καί τούς δασμούς ἀποφέρειν καί θεραπεύειν τούτους οἷς ἕκαστοι αὐτῶν ἐδόθησαν: πέρσας δέ τούς κοινῶνας καί τῶν συμμάχων ὅσοι μένειν ᾑροῦντο παρ' αὐτῷ ὡς δεσπότας ὧν ἔλαβον προηγόρευε διαλέγεσθαι. ἐκ δέ τούτου ἐπιθυμῶν ὁ κῦρος ἤδη κατασκευάσασθαι καί αὐτός ὡς βασιλεῖ ἡγεῖτο πρέπειν, ἔδοξεν αὐτῷ τοῦτο σύν τῇ τῶν φίλων γνώμῃ ποιῆσαι, ὡς ὅτι ἥκιστα ἄν ἐπιφθόνως σπάνιός τε καί σεμνός φανείη. ὧδε οὖν ἐμηχανᾶτο τοῦτο. ἅμα τῇ ἡμέρᾳ στάς ὅπου ἐδόκει ἐπιτήδειον εἶναι προσεδέχετο τόν βουλόμενον λέγειν τι καί ἀποκρινάμενος ἀπέπεμπεν. οἱ δ' ἄνθρωποι ὡς ἔγνωσαν ὅτι προσδέχοιτο, ἧκον ἀμήχανοι τό πλῆθος: καί ὠθουμένων περί τοῦ προσελθεῖν μηχανή τε πολλή καί μάχη ἦν. οἱ δέ ὑπηρέται ὡς ἐδύναντο διακρίναντες προσίεσαν. ὁπότε δέ τις καί τῶν φίλων διωσάμενος τόν ὄχλον προφανείη, προτείνων ὁ κῦρος τήν χεῖρα προσήγετο αὐτούς καί οὕτως ἔλεγεν: ἄνδρες φίλοι, περιμένετε, ἕως <ἄν> τόν ὄχλον διωσώμεθα: ἔπειτα δέ καθ' ἡσυχίαν συγγενησόμεθα. οἱ μέν δή φίλοι περιέμενον. ὁ δ' ὄχλος πλείων καί πλείων ἐπέρρει, ὥστ' ἔφθασεν ἑσπέρα γενομένη πρίν τοῖς φίλοις αὐτόν σχολάσαι καί συγγενέσθαι. οὕτω δή ὁ κῦρος λέγει: ὥρα, ἔφη, ὦ ἄνδρες, νῦν μέν [καιρός] διαλυθῆναι: αὔριον δέ πρῴ ἔλθετε: καί γάρ ἐγώ βούλομαι ὑμῖν τι διαλεχθῆναι. ἀκούσαντες ταῦτα οἱ φίλοι ἄσμενοι ᾤχοντο ἀποθέοντες, δίκην δεδωκότες ὑπό πάντων τῶν ἀναγκαίων. καί τότε μέν οὕτως ἐκοιμήθησαν. τῇ δ' ὑστεραίᾳ ὁ μέν κῦρος παρῆν εἰς τό αὐτό χωρίον, ἀνθρώπων δέ πολύ πλέον πλῆθος περιειστήκει βουλομένων προσιέναι, καί πολύ πρότερον ἤ οἱ φίλοι παρῆσαν. ὁ οὖν κῦρος περιστησάμενος τῶν ξυστοφόρων περσῶν κύκλον μέγαν εἶπε μηδένα παριέναι ἤ τούς φίλους τε καί ἄρχοντας τῶν περσῶν τε καί τῶν συμμάχων. ἐπεί δέ συνῆλθον οὗτοι, ἔλεξεν ὁ κῦρος αὐτοῖς τοιάδε: ἄνδρες φίλοι καί σύμμαχοι, τοῖς μέν θεοῖς οὐδέν ἄν ἔχοιμεν μέμψασθαι τό μή οὐχί μέχρι τοῦδε πάντα ὅσα ηὐχόμεθα καταπεπραχέναι: εἰ μέντοι τοιοῦτον ἔσται τό μεγάλα πράττειν ὥστε μή οἷόν τ' εἶναι μήτε ἀμφ' αὑτόν σχολήν ἔχειν μήτε μετά τῶν φίλων εὐφρανθῆναι, ἐγώ μέν χαίρειν ταύτην τήν εὐδαιμονίαν κελεύω. ἐνενοήσατε γάρ, ἔφη, καί χθές δήπου ὅτι ἕωθεν ἀρξάμενοι ἀκούειν τῶν προσιόντων οὐκ ἐλήξαμεν πρόσθεν ἑσπέρας: καί νῦν ὁρᾶτε τούτους ἄλλους πλείονας τῶν χθές παρόντας ὡς πράγματα ἡμῖν παρέξοντας. εἰ οὖν τις τούτοις ὑφέξει ἑαυτόν, λογίζομαι μικρόν μέν τι ὑμῖν μέρος ἐμοῦ μετεσόμενον, μικρόν δέ τι ἐμοί ὑμῶν: ἐμαυτοῦ μέντοι σαφῶς οἶδ' ὅτι οὐδ' ὁτιοῦν μοι μετέσται. ἔτι δ', ἔφη, καί ἄλλο ὁρῶ γελοῖον πρᾶγμα: ἐγώ γάρ δήπου ὑμῖν μέν ὥσπερ εἰκός διάκειμαι: τούτων δέ τῶν περιεστηκότων ἤ τινα ἤ οὐδένα οἶδα, καί οὗτοι πάντες οὕτω παρεσκευασμένοι εἰσίν ὡς, ἤν νικῶσιν ὑμᾶς ὠθοῦντες, πρότεροι ἅ βούλονται ὑμῶν παρ' ἐμοῦ διαπραξόμενοι. ἐγώ δέ ἠξίουν τούς τοιούτους, εἴ τίς τι ἐμοῦ δέοιτο, θεραπεύειν ὑμᾶς τούς ἐμούς φίλους δεομένους προσαγωγῆς. ἴσως ἄν οὖν εἴποι τις, τί δῆτα οὐχ οὕτως ἐξ ἀρχῆς παρεσκευασάμην, ἀλλά παρεῖχον ἐν τῷ μέσῳ ἐμαυτόν. ὅτι τά τοῦ πολέμου τοιαῦτα ἐγίγνωσκον ὄντα ὡς μή ὑστερίζειν δέον τόν ἄρχοντα μήτε τῷ εἰδέναι ἅ δεῖ μήτε τῷ πράττειν ἅ ἄν καιρός ᾖ: τούς δέ σπανίους ἰδεῖν στρατηγούς πολλά ἐνόμιζον ὧν δεῖ πραχθῆναι παριέναι. νῦν δ' ἐπειδή καί ὁ φιλοπονώτατος πόλεμος ἀναπέπαυται, δοκεῖ μοι καί ἡ ἐμή ψυχή ἀναπαύσεώς τινος ἀξιοῦν τυγχάνειν. ὡς οὖν ἐμοῦ ἀποροῦντος ὅ τι ἄν τύχοιμι ποιῶν ὥστε καλῶς ἔχειν τά τε ἡμέτερα καί τά τῶν ἄλλων ὧν ἡμᾶς δεῖ ἐπιμελεῖσθαι, συμβουλευέτω ὅ τι τις ὁρᾷ συμφορώτατον. κῦρος μέν οὕτως εἶπεν: ἀνίσταται δ' ἐπ' αὐτῷ ἀρτάβαζος ὁ συγγενής ποτε φήσας εἶναι καί εἶπεν: ἦ καλῶς, ἔφη, ἐποίησας, ὦ κῦρε, ἄρξας τοῦ λόγου. ἐγώ γάρ ἔτι νέου μέν ὄντος σοῦ πάνυ ἀρξάμενος ἐπεθύμουν φίλος γενέσθαι, ὁρῶν δέ σε οὐδέν δεόμενον ἐμοῦ κατώκνουν σοι προσιέναι. ἐπεί δ' ἔτυχές ποτε καί ἐμοῦ δεηθείς [προθύμως] ἐξαγγεῖλαι πρός μήδους τά παρά κυαξάρου, ἐλογιζόμην, εἰ ταῦτα προθύμως σοι συλλάβοιμι, ὡς οἰκεῖός τέ σοι ἐσοίμην καί ἐξέσοιτό μοι διαλέγεσθαί σοι ὁπόσον χρόνον βουλοίμην. καί ἐκεῖνα μέν δή ἐπράχθη ὥστε σε ἐπαινεῖν. μετά τοῦτο ὑρκάνιοι μέν πρῶτοι φίλοι ἡμῖν ἐγένοντο καί μάλα πεινῶσι συμμάχων: ὥστε μόνον οὐκ ἐν ταῖς ἀγκάλαις περιεφέρομεν αὐτούς ἀγαπῶντες. μετά δέ τοῦτο ἐπεί ἑάλω τό πολέμιον στρατόπεδον, οὐκ οἶμαι σχολή σοι ἦν ἀμφ' ἐμέ ἔχειν: καί ἐγώ σοι συνεγίγνωσκον. ἐκ δέ τούτου γωβρύας ἡμῖν φίλος ἐγένετο, καί ἐγώ ἔχαιρον: καί αὖθις γαδάτας: καί ἤδη ἔργον σοῦ ἦν μεταλαβεῖν. ἐπεί γε μέντοι καί σάκαι καί καδούσιοι σύμμαχοι ἐγεγένηντο, θεραπεύειν εἰκότως ἔδει τούτους: καί γάρ οὗτοι σέ ἐθεράπευον. ὡς δ' ἤλθομεν πάλιν ἔνθεν ὡρμήθημεν, ὁρῶν σε ἀμφ' ἵππους ἔχοντα, ἀμφ' ἅρματα, ἀμφί μηχανάς, ἡγούμην, ἐπεί ἀπό τούτων σχολάσαις, τότε σε καί ἀμφ' ἐμέ ἕξειν σχολήν. ὥς γε μέντοι ἦλθεν ἡ δεινή ἀγγελία τό πάντας ἀνθρώπους ἐφ' ἡμᾶς συλλέγεσθαι, ἐγίγνωσκον ὅτι ταῦτα μέγιστα εἴη: εἰ δέ ταῦτα καλῶς γένοιτο, εὖ ἤδη ἐδόκουν εἰδέναι ὅτι πολλή ἔσοιτο ἀφθονία τῆς ἐμῆς καί [τῆς] σῆς συνουσίας. καί νῦν δή νενικήκαμέν τε τήν μεγάλην μάχην καί σάρδεις καί κροῖσον ὑποχείριον ἔχομεν καί βαβυλῶνα ᾑρήκαμεν καί πάντας κατεστράμμεθα, καί μά τόν μίθρην ἐγώ τοι ἐχθές, εἰ μή πολλοῖς διεπύκτευσα, οὐκ ἄν ἐδυνάμην σοι προσελθεῖν. ἐπεί γε μέντοι ἐδεξιώσω με καί παρά σοί ἐκέλευσας μένειν, ἤδη περίβλεπτος ἦν, ὅτι μετά σοῦ ἄσιτος καί ἄποτος διημέρευον. νῦν οὖν εἰ μέν ἔσται πῃ ὅπως οἱ πλείστου ἄξιοι γεγενημένοι πλεῖστόν σου μέρος μεθέξομεν: εἰ δέ μή, πάλιν αὖ ἐγώ ἐθέλω παρά σοῦ ἐξαγγέλλειν ἀπιέναι πάντας ἀπό σοῦ πλήν ἡμῶν τῶν ἐξ ἀρχῆς φίλων. ἐπί τούτῳ ἐγέλασε μέν ὁ κῦρος καί ἄλλοι πολλοί: χρυσάντας δ' ἀνέστη ὁ πέρσης καί ἔλεξεν ὧδε: ἀλλά τό μέν πρόσθεν, ὦ κῦρε, εἰκότως ἐν τῷ φανερῷ σαυτόν παρεῖχες, δι' ἅ τε αὐτός εἶπας καί ὅτι οὐχ ἡμᾶς σοι μάλιστα ἦν θεραπευτέον. ἡμεῖς μέν γάρ καί ἡμῶν αὐτῶν ἕνεκα παρῆμεν: τό δέ πλῆθος ἔδει ἀνακτᾶσθαι ἐκ παντός τρόπου, ὅπως ὅτι ἥδιστα συμπονεῖν καί συγκινδυνεύειν ἡμῖν ἐθέλοιεν. νῦν δ' ἐπεί οὐ τούτους [τρόπον] μόνον ἔχεις, ἀλλά καί ἄλλους ἀνακτᾶσθαι δύνασαι οὕς καιρός εἴη, ἤδη καί οἰκίας σε τυχεῖν ἄξιον: ἤ τί ἀπολαύσαις ἄν τῆς ἀρχῆς, εἰ μόνος ἄμοιρος εἴης ἑστίας, οὗ οὔτε ὁσιώτερον χωρίον ἐν ἀνθρώποις οὔτε ἥδιον οὔτε οἰκειότερόν ἐστιν οὐδέν; ἔπειτα δ', ἔφη, οὐκ ἄν οἴει καί ἡμᾶς αἰσχύνεσθαι, εἰ σέ μέν ὁρῷμεν ἔξω καρτεροῦντα, αὐτοί δ' ἐν οἰκίαις εἴημεν καί σοῦ δοκοίημεν πλεονεκτεῖν; ἐπεί δέ χρυσάντας ταῦτα ἔλεξε, συνηγόρευον αὐτῷ κατά ταὐτά πολλοί. ἐκ τούτου δή εἰσέρχεται εἰς τά βασίλεια, καί τά ἐκ σάρδεων χρήματα ἐνταῦθ' οἱ ἄγοντες ἀπέδοσαν. ἐπεί δ' εἰσῆλθεν ὁ κῦρος, πρῶτον μέν ἑστίᾳ ἔθυσεν, ἔπειτα διί βασιλεῖ καί εἴ τινι ἄλλῳ θεῷ οἱ μάγοι ἐξηγοῦντο. ποιήσας δέ ταῦτα τά ἄλλα ἤδη ἤρχετο διοικεῖν. ἐννοῶν δέ τό αὑτοῦ πρᾶγμα ὅτι ἐπιχειροίη μέν ἄρχειν πολλῶν ἀνθρώπων, παρασκευάζοιτο δέ οἰκεῖν ἐν πόλει τῇ μεγίστῃ τῶν φανερῶν, αὕτη δ' οὕτως ἔχοι αὐτῷ ὡς πολεμιωτάτη ἄν γένοιτο ἀνδρί πόλις, ταῦτα δή λογιζόμενος φυλακῆς περί τό σῶμα ἡγήσατο δεῖσθαι. γνούς δ' ὅτι οὐδαμοῦ ἄνθρωποι εὐχειρωτότεροί εἰσιν ἤ ἐν σίτοις καί ποτοῖς καί λουτροῖς καί κοίτῃ καί ὕπνῳ, ἐσκόπει τίνας ἄν ἐν τούτοις περί αὑτόν πιστοτάτους ἔχοι. ἐνόμισε δέ μή ἄν γενέσθαι ποτέ πιστόν ἄνθρωπον ὅστις ἄλλον μᾶλλον φιλήσοι τοῦ τῆς φυλακῆς δεομένου. τούς μέν οὖν ἔχοντας παῖδας ἤ γυναῖκας συναρμοττούσας ἤ παιδικά ἔγνω φύσει ἠναγκάσθαι ταῦτα μάλιστα φιλεῖν: τούς δ' εὐνούχους ὁρῶν πάντων τούτων στερομένους ἡγήσατο τούτους ἄν περί πλείστου ποιεῖσθαι οἵτινες δύναιντο πλουτίζειν μάλιστα αὐτούς καί βοηθεῖν, εἴ τι ἀδικοῖντο, καί τιμάς περιάπτειν αὐτοῖς: τούτοις δ' εὐεργετοῦντα ὑπερβάλλειν αὐτόν οὐδέν' ἄν ἡγεῖτο δύνασθαι. πρός δέ τούτοις ἄδοξοι ὄντες οἱ εὐνοῦχοι παρά τοῖς ἄλλοις ἀνθρώποις καί διά τοῦτο δεσπότου ἐπικούρου προσδέονται: οὐδείς γάρ ἀνήρ ὅστις οὐκ ἄν ἀξιώσειεν εὐνούχου πλέον ἔχειν ἐν παντί, εἰ μή τι ἄλλο κρεῖττον ἀπείργοι: δεσπότῃ δέ πιστόν ὄντα οὐδέν κωλύει πρωτεύειν καί τόν εὐνοῦχον. ὅ δ' ἄν μάλιστά τις οἰηθείη, ἀνάλκιδας τούς εὐνούχους γίγνεσθαι, οὐδέ τοῦτο ἐφαίνετο αὐτῷ. ἐτεκμαίρετο δέ καί ἐκ τῶν ἄλλων ζῴων ὅτι οἵ τε ὑβρισταί ἵπποι ἐκτεμνόμενοι τοῦ μέν δάκνειν καί ὑβρίζειν ἀποπαύονται, πολεμικοί δέ οὐδέν ἧττον γίγνονται, οἵ τε ταῦροι ἐκτεμνόμενοι τοῦ μέν μέγα φρονεῖν καί ἀπειθεῖν ὑφίενται, τοῦ δ' ἰσχύειν καί ἐργάζεσθαι οὐ στερίσκονται, καί οἱ κύνες δέ ὡσαύτως τοῦ μέν ἀπολείπειν τούς δεσπότας ἀποπαύονται ἐκτεμνόμενοι, φυλάττειν δέ καί εἰς θήραν οὐδέν κακίους γίγνονται. καί οἵ γε ἄνθρωποι ὡσαύτως ἠρεμέστεροι γίγνονται στερισκόμενοι ταύτης τῆς ἐπιθυμίας, οὐ μέντοι ἀμελέστεροί γε τῶν προσταττομένων, οὐδ' ἧττόν τι ἱππικοί, οὐδέ ἧττόν τι ἀκοντιστικοί, οὐδέ ἧττον φιλότιμοι. κατάδηλοι δ' ἐγίγνοντο καί ἐν τοῖς πολέμοις καί ἐν ταῖς θήραις ὅτι ἔσῳζον τό φιλόνικον ἐν ταῖς ψυχαῖς. τοῦ δέ πιστοί εἶναι ἐν τῇ φθορᾷ τῶν δεσποτῶν μάλιστα βάσανον ἐδίδοσαν: οὐδένες γάρ πιστότερα ἔργα ἀπεδείκνυντο ἐν ταῖς δεσποτικαῖς συμφοραῖς τῶν εὐνούχων. εἰ δέ τι ἄρα τῆς τοῦ σώματος ἰσχύος μειοῦσθαι δοκοῦσιν, ὁ σίδηρος ἀνισοῖ τούς ἀσθενεῖς τοῖς ἰσχυροῖς ἐν τῷ πολέμῳ. ταῦτα δή γιγνώσκων ἀρξάμενος ἀπό τῶν θυρωρῶν πάντας τούς περί τό ἑαυτοῦ σῶμα θεραπευτῆρας ἐποιήσατο εὐνούχους. ἡγησάμενος δέ οὐχ ἱκανήν εἶναι τήν φυλακήν ταύτην πρός τό πλῆθος τῶν δυσμενῶς ἐχόντων, ἐσκόπει τίνας τῶν ἄλλων ἄν πιστοτάτους περί τό βασίλειον φύλακας λάβοι. εἰδώς οὖν πέρσας τούς οἴκοι κακοβιωτάτους μέν ὄντας διά πενίαν, ἐπιπονώτατα δέ ζῶντας διά τήν τῆς χώρας τραχύτητα καί διά τό αὐτουργούς εἶναι, τούτους ἐνόμισε μάλιστ' ἄν ἀγαπᾶν τήν παρ' αὑτῷ δίαιταν. λαμβάνει οὖν τούτων μυρίους δορυφόρους, οἵ κύκλῳ μέν νυκτός καί ἡμέρας ἐφύλαττον περί τά βασίλεια, ὁπότε ἐπί χώρας εἴη: ὁπότε δέ ἐξίοι ποι, ἔνθεν καί ἔνθεν τεταγμένοι ἐπορεύοντο. νομίσας δέ καί βαβυλῶνος ὅλης φύλακας δεῖν εἶναι ἱκανούς, εἴτ' ἐπιδημῶν αὐτός τυγχάνοι εἴτε καί ἀποδημῶν, κατέστησε καί ἐν βαβυλῶνι φρουρούς ἱκανούς: μισθόν δέ καί τούτοις βαβυλωνίους ἔταξε παρέχειν, βουλόμενος αὐτούς ὡς ἀμηχανωτάτους εἶναι, ὅπως ὅτι ταπεινότατοι καί εὐκαθεκτότατοι εἶεν. αὕτη μέν δή ἡ περί αὐτόν τε φυλακή καί ἡ ἐν βαβυλῶνι τότε κατασταθεῖσα καί νῦν ἔτι οὕτως ἔχουσα διαμένει. σκοπῶν δ' ὅπως ἄν καί ἡ πᾶσα ἀρχή κατέχοιτο καί ἄλλη ἔτι προσγίγνοιτο, ἡγήσατο τούς μισθοφόρους τούτους οὐ τοσοῦτον βελτίονας τῶν ὑπηκόων εἶναι ὅσον ἐλάττονας: τούς δέ ἀγαθούς ἄνδρας ἐγίγνωσκε συνεκτέον εἶναι, οἵπερ σύν τοῖς θεοῖς τό κρατεῖν παρέσχον, καί ἐπιμελητέον ὅπως μή ἀνήσουσι τήν τῆς ἀρετῆς ἄσκησιν. ὅπως δέ μή ἐπιτάττειν αὐτοῖς δοκοίη, ἀλλά γνόντες καί αὐτοί ταῦτα ἄριστα εἶναι οὕτως ἐμμένοιέν τε καί ἐπιμελοῖντο τῆς ἀρετῆς, συνέλεξε τούς τε ὁμοτίμους καί πάντας ὁπόσοι ἐπικαίριοι ἦσαν καί ἀξιοχρεώτατοι ἐδόκουν αὐτῷ κοινωνοί εἶναι καί πόνων καί ἀγαθῶν. ἐπεί δέ συνῆλθον, ἔλεξε τοιάδε. ἄνδρες φίλοι καί σύμμαχοι, τοῖς μέν θεοῖς μεγίστη χάρις ὅτι ἔδοσαν ἡμῖν τυχεῖν ὧν ἐνομίζομεν ἄξιοι εἶναι. νῦν γάρ δή ἔχομεν καί γῆν πολλήν καί ἀγαθήν καί οἵτινες ταύτην ἐργαζόμενοι θρέψουσιν ἡμᾶς: ἔχομεν δέ καί οἰκίας καί ἐν ταύταις κατασκευάς. καί μηδείς γε ὑμῶν ἔχων ταῦτα νομισάτω ἀλλότρια ἔχειν: νόμος γάρ ἐν πᾶσιν ἀνθρώποις ἀίδιός ἐστιν, ὅταν πολεμούντων πόλις ἁλῷ, τῶν ἑλόντων εἶναι καί τά σώματα τῶν ἐν τῇ πόλει καί τά χρήματα. οὔκουν ἀδικίᾳ γε ἕξετε ὅ τι ἄν ἔχητε, ἀλλά φιλανθρωπίᾳ οὐκ ἀφαιρήσεσθε, ἤν τι ἐᾶτε ἔχειν αὐτούς. τό μέντοι ἐκ τοῦδε οὕτως ἐγώ γιγνώσκω ὅτι εἰ μέν τρεψόμεθα ἐπί ῥᾳδιουργίαν καί τήν τῶν κακῶν ἀνθρώπων ἡδυπάθειαν, οἵ νομίζουσι τό μέν πονεῖν ἀθλιότητα, τό δέ ἀπόνως βιοτεύειν εὐδαιμονίαν, ταχύ ἡμᾶς φημι ὀλίγου ἀξίους ἡμῖν αὐτοῖς ἔσεσθαι καί ταχύ πάντων τῶν ἀγαθῶν στερήσεσθαι. οὐ γάρ τοι τό ἀγαθούς ἄνδρας γενέσθαι τοῦτο ἀρκεῖ ὥστε καί διατελεῖν [ὄντας ἀγαθούς], ἤν μή τις αὐτοῦ διά τέλους ἐπιμελῆται: ἀλλ' ὥσπερ καί αἱ ἄλλαι τέχναι ἀμεληθεῖσαι μείονος ἄξιαι γίγνονται καί τά σώματά γε τά εὖ ἔχοντα, ὁπόταν τις αὐτά ἀνῇ ἐπί ῥᾳδιουργίαν, πονήρως πάλιν ἔχει, οὕτω καί ἡ σωφροσύνη καί ἡ ἐγκράτεια καί ἡ ἀλκή, ὁπόταν τις αὐτῶν ἀνῇ τήν ἄσκησιν, ἐκ τούτου εἰς τήν πονηρίαν πάλιν τρέπεται. οὔκουν δεῖ ἀμελεῖν οὐδ' ἐπί τό αὐτίκα ἡδύ προϊέναι αὑτούς. μέγα μέν γάρ οἶμαι ἔργον καί τό ἀρχήν καταπρᾶξαι, πολύ δ' ἔτι μεῖζον τό λαβόντα διασώσασθαι. τό μέν γάρ λαβεῖν πολλάκις τῷ τόλμαν μόνον παρασχομένῳ ἐγένετο, τό δέ λαβόντα κατέχειν οὐκέτι τοῦτο ἄνευ σωφροσύνης οὐδ' ἄνευ ἐγκρατείας οὐδ' ἄνευ πολλῆς ἐπιμελείας γίγνεται. ἅ χρή γιγνώσκοντας νῦν πολύ μᾶλλον ἀσκεῖν τήν ἀρετήν ἤ πρίν τάδε τἀγαθά κτήσασθαι, εὖ εἰδότας ὅτι ὅταν πλεῖστά τις ἔχῃ, τότε πλεῖστοι καί φθονοῦσι καί ἐπιβουλεύουσι καί πολέμιοι γίγνονται, ἄλλως τε κἄν παρ' ἀκόντων τά τε κτήματα καί τήν θεραπείαν ὥσπερ ἡμεῖς ἔχῃ. τούς μέν οὖν θεούς οἴεσθαι χρή σύν ἡμῖν ἔσεσθαι: οὐ γάρ ἐπιβουλεύσαντες ἀδίκως ἔχομεν, ἀλλ' ἐπιβουλευθέντες ἐτιμωρησάμεθα. τό μέντοι μετά τοῦτο κράτιστον ἡμῖν αὐτοῖς παρασκευαστέον: τοῦτο δ' ἐστί τό βελτίονας ὄντας τῶν ἀρχομένων ἄρχειν ἀξιοῦν. θάλπους μέν οὖν καί ψύχους καί σίτων καί ποτῶν καί πόνων καί ὕπνου ἀνάγκη καί τοῖς δούλοις μεταδιδόναι: μεταδιδόντας γε μέντοι πειρᾶσθαι δεῖ ἐν τούτοις πρῶτον βελτίονας αὐτῶν φαίνεσθαι. πολεμικῆς δ' ἐπιστήμης καί μελέτης παντάπασιν οὐ μεταδοτέον τούτοις, οὕστινας ἐργάτας ἡμετέρους καί δασμοφόρους βουλόμεθα καταστήσασθαι, ἀλλ' αὐτούς δεῖ τούτοις τοῖς ἀσκήμασι πλεονεκτεῖν, γιγνώσκοντας ὅτι ἐλευθερίας ταῦτα ὄργανα καί εὐδαιμονίας οἱ θεοί τοῖς ἀνθρώποις ἀπέδειξαν: καί ὥσπερ γε ἐκείνους τά ὅπλα ἀφῃρήμεθα, οὕτως ἡμᾶς αὐτούς δεῖ μήποτ' ἐρήμους ὅπλων γίγνεσθαι, εὖ εἰδότας ὅτι τοῖς ἀεί ἐγγυτάτω τῶν ὅπλων οὖσι τούτοις καί οἰκειότατά ἐστιν ἅ ἄν βούλωνται. εἰ δέ τις τοιαῦτα ἐννοεῖται, τί δῆτα ἡμῖν ὄφελος καταπρᾶξαι ἅ ἐπεθυμοῦμεν, εἰ ἔτι δεήσει καρτερεῖν καί πεινῶντας καί διψῶντας καί πονοῦντας καί ἐπιμελουμένους, ἐκεῖνο δεῖ καταμαθεῖν ὅτι τοσούτῳ τἀγαθά μᾶλλον εὐφραίνει ὅσῳ ἄν μᾶλλον προπονήσας τις ἐπ' αὐτά ἴῃ: οἱ γάρ πόνοι ὄψον τοῖς ἀγαθοῖς: ἄνευ δέ τοῦ δεόμενον τυγχάνειν τινός οὐδέν οὕτω πολυτελῶς παρασκευασθείη ἄν ὥσθ' ἡδύ εἶναι. εἰ δέ ὧν μέν μάλιστα ἄνθρωποι ἐπιθυμοῦσιν ὁ δαίμων ἡμῖν ταῦτα συμπαρεσκεύακεν, ὡς δ' ἄν ἥδιστα ταῦτα φαίνοιτο αὐτός τις αὑτῷ [ταῦτα] παρασκευάσει, ὁ τοιοῦτος ἀνήρ τοσούτῳ πλεονεκτήσει τῶν ἐνδεεστέρων βίου ὡς πεινήσας τῶν ἡδίστων σίτων τεύξεται καί διψήσας τῶν ἡδίστων ποτῶν ἀπολαύσεται καί δεηθείς ἀναπαύσεως <ᾗ> ἥδιστον ἀναπαύσεται. ὧν ἕνεκά φημι χρῆναι νῦν ἐπιταθῆναι ἡμᾶς εἰς ἀνδραγαθίαν, ὅπως τῶν τε ἀγαθῶν ᾗ ἄριστον καί ἥδιστον ἀπολαύσωμεν καί ὅπως τοῦ πάντων χαλεπωτάτου ἄπειροι γενώμεθα. οὐ γάρ τό μή λαβεῖν τἀγαθά οὕτω χαλεπόν ὥσπερ τό λαβόντα στερηθῆναι λυπηρόν. ἐννοήσατε δέ κἀκεῖνο τίνα πρόφασιν ἔχοντες ἄν προσιοίμεθα κακίονες ἤ πρόσθεν γενέσθαι. πότερον ὅτι ἄρχομεν; ἀλλ' οὐ δήπου τόν ἄρχοντα τῶν ἀρχομένων πονηρότερον προσήκει εἶναι. ἀλλ' ὅτι εὐδαιμονέστεροι δοκοῦμεν νῦν ἤ πρότερον εἶναι; ἔπειτα τῇ εὐδαιμονίᾳ φήσει τις τήν κακίαν [ἐπι]πρέπειν; ἀλλ' ὅτι ἐπεί κεκτήμεθα δούλους, τούτους κολάσομεν, ἤν πονηροί ὦσι; καί τί προσήκει αὐτόν ὄντα πονηρόν πονηρίας ἕνεκα ἤ βλακείας ἄλλους κολάζειν; ἐννοεῖτε δέ καί τοῦτο ὅτι τρέφειν μέν παρεσκευάσμεθα πολλούς καί τῶν ἡμετέρων οἴκων φύλακας καί τῶν σωμάτων: αἰσχρόν δέ πῶς οὐκ ἄν εἴη, εἰ δι' ἄλλους μέν δορυφόρους τῆς σωτηρίας οἰησόμεθα χρῆναι τυγχάνειν, αὐτοί δέ ἡμῖν αὐτοῖς οὐ δορυφορήσομεν; καί μήν εὖ γε δεῖ εἰδέναι ὅτι οὐκ ἔστιν ἄλλη φυλακή τοιαύτη οἵα αὐτόν τινα καλόν κἀγαθόν ὑπάρχειν: τοῦτο γάρ δεῖ συμπαρομαρτεῖν: τῷ δ' ἀρετῆς ἐρήμῳ οὐδέ ἄλλο καλῶς ἔχειν οὐδέν προσήκει. τί οὖν φημι χρῆναι ποιεῖν καί ποῦ τήν ἀρετήν ἀσκεῖν καί ποῦ τήν μελέτην ποιεῖσθαι; οὐδέν καινόν, ὦ ἄνδρες, ἐρῶ: ἀλλ' ὥσπερ ἐν πέρσαις ἐπί τοῖς ἀρχείοις οἱ ὁμότιμοι διάγουσιν, οὕτω καί ἡμᾶς φημι χρῆναι ἐνθάδε ὄντας τούς ὁμοτίμους πάντα ἅπερ κἀκεῖ ἐπιτηδεύειν, καί ὑμᾶς τε ἐμέ ὁρῶντας κατανοεῖν παρόντας εἰ ἐπιμελόμενος ὧν δεῖ διάξω, ἐγώ τε ὑμᾶς κατανοῶν θεάσομαι, καί οὕς ἄν ὁρῶ τά καλά καί τἀγαθά ἐπιτηδεύοντας, τούτους τιμήσω. καί τούς παῖδας δέ, οἵ ἄν ἡμῶν γίγνωνται, ἐνθάδε παιδεύω μεν: αὐτοί τε γάρ βελτίονες ἐσόμεθα, βουλόμενοι τοῖς παισίν ὡς βέλτιστα παραδείγματα ἡμᾶς αὐτούς παρέχειν, οἵ τε παῖδες οὐδ' ἄν εἰ βούλοιντο ῥᾳδίως πονηροί γένοιντο, αἰσχρόν μέν μηδέν μήτε ὁρῶντες μήτε ἀκούοντες, ἐν δέ καλοῖς κἀγαθοῖς ἐπιτηδεύμασι διημερεύοντες. {κυρου παιδειασ η} κῦρος μέν οὖν οὕτως εἶπεν: ἀνέστη δ' ἐπ' αὐτῷ χρυσάντας καί εἶπεν ὧδε. ἀλλά πολλάκις μέν δή, ὦ ἄνδρες, καί ἄλλοτε κατενόησα ὅτι ἄρχων ἀγαθός οὐδέν διαφέρει πατρός ἀγαθοῦ: οἵ τε γάρ πατέρες προνοοῦσι τῶν παίδων ὅπως μήποτε αὐτούς τἀγαθά ἐπιλείψει, κῦρός τέ μοι δοκεῖ νῦν συμβουλεύειν ἡμῖν ἀφ' ὧν μάλιστ' ἄν εὐδαιμονοῦντες διατελοῖμεν: ὅ δέ μοι δοκεῖ ἐνδεέστερον ἤ ὡς ἐχρῆν δηλῶσαι, τοῦτο ἐγώ πειράσομαι τούς μή εἰδότας διδάξαι. ἐννοήσατε γάρ δή τίς ἄν πόλις πολεμία ὑπό μή πειθομένων ἁλοίη: τίς δ' ἄν φιλία ὑπό μή πειθομένων διαφυλαχθείη: ποῖον δ' ἄν ἀπειθούντων στράτευμα νίκης τύχοι: πῶς δ' ἄν μᾶλλον ἐν μάχαις ἡττῷντο ἄνθρωποι ἤ ἐπειδάν ἄρξωνται ἰδίᾳ ἕκαστος περί τῆς αὑτοῦ σωτηρίας βουλεύεσθαι: τί δ' ἄν ἄλλο ἀγαθόν τελεσθείη ὑπό μή πειθομένων τοῖς κρείττοσι: ποῖαι δέ πόλεις νομίμως ἄν οἰκήσειαν ἤ ποῖοι οἶκοι σωθείησαν: πῶς δ' ἄν νῆες ὅποι δεῖ ἀφίκοιντο: ἡμεῖς δέ ἅ νῦν ἀγαθά ἔχομεν διά τί ἄλλο μᾶλλον κατεπράξαμεν ἤ διά τό πείθεσθαι τῷ ἄρχοντι; διά τοῦτο γάρ καί νυκτός καί ἡμέρας ταχύ μέν ὅποι ἔδει παρεγιγνόμεθα, ἁθρόοι δέ τῷ ἄρχοντι ἑπόμενοι ἀνυπόστατοι ἦμεν, τῶν δ' ἐπιταχθέντων οὐδέν ἡμιτελές κατελείπομεν. εἰ τοίνυν μέγιστον ἀγαθόν τό πειθαρχεῖν φαίνεται εἰς τό καταπράττειν τἀγαθά, οὕτως εὖ ἴστε ὅτι τό αὐτό τοῦτο καί εἰς τό διασῴζειν ἅ δεῖ μέγιστον ἀγαθόν ἐστι. καί πρόσθεν μέν δή πολλοί ἡμῶν ἦρχον μέν οὐδενός, ἤρχοντο δέ: νῦν δέ κατεσκεύασθε οὕτω πάντες οἱ παρόντες ὥστε ἄρχετε οἱ μέν πλειόνων, οἱ δέ μειόνων. ὥσπερ τοίνυν αὐτοί ἀξιώσετε ἄρχειν τῶν ὑφ' ὑμῖν, οὕτω καί αὐτοί πειθώμεθα οἷς ἄν ἡμᾶς καθήκῃ. τοσοῦτον δέ διαφέρειν δεῖ τῶν δούλων ὅσον οἱ μέν δοῦλοι ἄκοντες τοῖς δεσπόταις ὑπηρετοῦσιν, ἡμᾶς δ', εἴπερ ἀξιοῦμεν ἐλεύθεροι εἶναι, ἑκόντας δεῖ ποιεῖν ὅ πλείστου ἄξιον φαίνεται εἶναι. εὑρήσετε δ', ἔφη, καί ἔνθα ἄνευ μοναρχίας πόλις οἰκεῖται, τήν μάλιστα τοῖς ἄρχουσιν ἐθέλουσαν πείθεσθαι ταύτην ἥκιστα τῶν πολεμίων ἀναγκαζομένην ὑπακούειν. παρῶμέν τε οὖν, ὥσπερ κῦρος κελεύει, ἐπί τόδε τό ἀρχεῖον, ἀσκῶμέν τε δι' ὧν μάλιστα δυνησόμεθα κατέχειν ἅ δεῖ, παρέχωμέν τε ἡμᾶς αὐτούς χρῆσθαι κύρῳ ὅ τι ἄν δέῃ. καί τοῦτο γάρ εὖ εἰδέναι χρή ὅτι οὐ μή δυνήσεται κῦρος εὑρεῖν ὅ τι αὑτῷ μέν ἐπ' ἀγαθῷ χρήσεται, ἡμῖν δέ οὔ, ἐπείπερ τά γε αὐτά ἡμῖν συμφέρει καί οἱ αὐτοί εἰσιν ἡμῖν πολέμιοι. ἐπεί δέ ταῦτα εἶπε χρυσάντας, οὕτω δή καί ἄλλοι ἀνίσταντο πολλοί καί περσῶν καί τῶν συμμάχων συνεροῦντες: καί ἔδοξε τούς ἐντίμους ἀεί παρεῖναι ἐπί θύρας καί παρέχειν αὑτούς χρῆσθαι ὅ τι ἄν βούληται, ἕως ἀφείη κῦρος. ὡς δέ τότε ἔδοξεν, οὕτω καί νῦν ἔτι ποιοῦσιν οἱ κατά τήν ἀσίαν ὑπό βασιλεῖ ὄντες, θεραπεύουσι τάς τῶν ἀρχόντων θύρας. ὡς δ' ἐν τῷ λόγῳ δεδήλωται κῦρος καταστησάμενος εἰς τό διαφυλάττειν αὑτῷ τε καί πέρσαις τήν ἀρχήν, ταὐτά καί οἱ μετ' ἐκεῖνον βασιλεῖς νόμιμα ἔτι καί νῦν διατελοῦσι ποιοῦντες. οὕτω δ' ἔχει καί ταῦτα ὥσπερ καί τἆλλα: ὅταν μέν ὁ ἐπιστάτης βελτίων γένηται, καθαρώτερον τά νόμιμα πράττεται: ὅταν δέ χείρων, φαυλότερον. ἐφοίτων μέν οὖν ἐπί τάς θύρας κύρου οἱ ἔντιμοι σύν τοῖς ἵπποις καί ταῖς αἰχμαῖς, συνδόξαν πᾶσι τοῖς ἀρίστοις τῶν συγκαταστρεψαμένων τήν ἀρχήν. κῦρος δ' ἐπί μέν τἆλλα καθίστη ἄλλους ἐπιμελητάς, καί ἦσαν αὐτῷ καί προσόδων ἀποδεκτῆρες καί δαπανημάτων δοτῆρες καί ἔργων ἐπιστάται καί κτημάτων φύλακες καί τῶν εἰς τήν δίαιταν ἐπιτηδείων ἐπιμεληταί: καί ἵππων δέ καί κυνῶν ἐπιμελητάς καθίστη οὕς ἐνόμιζε καί ταῦτα τά βοσκήματα βέλτιστ' ἄν παρέχειν αὑτῷ χρῆσθαι. οὕς δέ συμφύλακας τῆς εὐδαιμονίας οἱ ᾤετο χρῆναι ἔχειν, τούτους ὅπως ὡς βέλτιστοι ἔσοιντο οὐκέτι τούτου τήν ἐπιμέλειαν ἄλλοις προσέταττεν, ἀλλ' αὑτοῦ ἐνόμιζε τοῦτο ἔργον εἶναι. ᾔδει γάρ ὅτι, εἴ τι μάχης ποτέ δεήσοι, ἐκ τούτων αὐτῷ καί παραστάτας καί ἐπιστάτας ληπτέον εἴη, σύν οἷσπερ οἱ μέγιστοι κίνδυνοι: καί ταξιάρχους δέ καί πεζῶν καί ἱππέων ἐγίγνωσκεν ἐκ τούτων καταστατέον εἶναι. εἰ δέ δέοι καί στρατηγῶν που ἄνευ αὐτοῦ, ᾔδει ὅτι ἐκ τούτων πεμπτέον εἴη: καί πόλεων δέ καί ὅλων ἐθνῶν φύλαξι καί σατράπαις ᾔδει ὅτι τούτων τισίν εἴη χρηστέον καί πρέσβεις γε τούτων τινάς πεμπτέον, ὅπερ ἐν τοῖς μεγίστοις ἡγεῖτο εἶναι εἰς τό ἄνευ πολέμου τυγχάνειν ὧν δέοιτο. μή ὄντων μέν οὖν οἵων δεῖ δι' ὧν αἱ μέγισται καί πλεῖσται πράξεις ἔμελλον εἶναι, κακῶς ἡγεῖτο τά αὑτοῦ ἕξειν. εἰ δ' οὗτοι εἶεν οἵους δέοι, πάντα ἐνόμιζε καλῶς ἔσεσθαι. ἐνέδυ μέν οὖν οὕτω γνούς εἰς ταύτην τήν ἐπιμέλειαν: ἐνόμιζε δέ τήν αὐτήν καί αὑτῷ ἄσκησιν εἶναι τῆς ἀρετῆς. οὐ γάρ ᾤετο οἷόν τε εἶναι μή αὐτόν τινα ὄντα οἷον δεῖ ἄλλους παρορμᾶν ἐπί τά καλά καί ἀγαθά ἔργα. ὡς δέ ταῦτα διενοήθη, ἡγήσατο σχολῆς πρῶτον δεῖν, εἰ μέλλοι δυνήσεσθαι τῶν κρατίστων ἐπιμελεῖσθαι. τό μέν οὖν προσόδων ἀμελεῖν οὐχ οἷόν τε ἐνόμιζεν εἶναι, προνοῶν ὅτι πολλά καί τελεῖν ἀνάγκη ἔσοιτο εἰς μεγάλην ἀρχήν: τό δ' αὖ πολλῶν κτημάτων ὄντων ἀμφί ταῦτα αὐτόν ἀεί ἔχειν ᾔδει ὅτι ἀσχολίαν παρέξοι τῆς τῶν ὅλων σωτηρίας ἐπιμελεῖσθαι. οὕτω δή σκοπῶν, ὅπως ἄν τά τε οἰκονομικά καλῶς ἔχοι καί ἡ σχολή γένοιτο, κατενόησέ πως τήν στρατιωτικήν σύνταξιν. ὡς γάρ τά πολλά δεκάδαρχοι μέν δεκαδέων ἐπιμέλονται, λοχαγοί δέ δεκαδάρχων, χιλίαρχοι δέ λοχαγῶν, μυρίαρχοι δέ χιλιάρχων, καί οὕτως οὐδείς ἀτημέλητος γίγνεται, οὐδ' ἤν πάνυ πολλαί μυριάδες ἀνθρώπων ὦσι, καί ὅταν ὁ στρατηγός βούληται χρήσασθαί τι τῇ στρατιᾷ, ἀρκεῖ ἤν τοῖς μυριάρχοις παραγγείλῃ: ὥσπερ οὖν ταῦτ' ἔχει, οὕτω καί ὁ κῦρος συνεκεφαλαιώσατο τάς οἰκονομικάς πράξεις: ὥστε καί τῷ κύρῳ ἐγένετο ὀλίγοις διαλεγομένῳ μηδέν τῶν οἰκείων ἀτημελήτως ἔχειν: καί ἐκ τούτου ἤδη σχολήν ἦγε πλείω ἤ ἄλλος μιᾶς οἰκίας καί μιᾶς νεώς ἐπιμελούμενος. οὕτω δή καταστησάμενος τό αὑτοῦ ἐδίδαξε καί τούς περί αὐτόν ταύτῃ τῇ καταστάσει χρῆσθαι. τήν μέν δή σχολήν οὕτω κατεσκευάσατο αὑτῷ τε καί τοῖς περί αὐτόν, ἤρχετο δ' ἐπιστατεῖν τοῦ εἶναι οἵους δεῖ τούς κοινῶνας. πρῶτον μέν ὁπόσοι ὄντες ἱκανοί ἄλλων ἐργαζομένων τρέφεσθαι μή παρεῖεν ἐπί τάς θύρας, τούτους ἐπεζήτει, νομίζων τούς μέν παρόντας οὐκ ἄν ἐθέλειν οὔτε κακόν οὔτε αἰσχρόν οὐδέν πράττειν καί διά τό παρ' ἄρχοντι εἶναι καί διά τό εἰδέναι ὅτι ὁρῷντ' ἄν ὅ τι πράττοιεν ὑπό τῶν βελτίστων: οἵ δέ μή παρεῖεν, τούτους ἡγεῖτο ἤ ἀκρατείᾳ τινί ἤ ἀδικίᾳ ἤ ἀμελείᾳ ἀπεῖναι. τοῦτο οὖν πρῶτον διηγησόμεθα ὡς προσηνάγκαζε τούς τοιούτους παρεῖναι. τῶν γάρ παρ' ἑαυτῷ μάλιστα φίλων ἐκέλευσεν ἄν τινα λαβεῖν τά τοῦ μή φοιτῶντος, φάσκοντα λαμβάνειν τά ἑαυτοῦ. ἐπεί οὖν τοῦτο γένοιτο, ἧκον ἄν εὐθύς οἱ στερόμενοι ὡς ἠδικημένοι. ὁ δέ κῦρος πολύν μέν χρόνον οὐκ ἐσχόλαζε τοῖς τοιούτοις ὑπακούειν: ἐπεί δέ ἀκούσειεν αὐτῶν, πολύν χρόνον ἀνεβάλλετο τήν διαδικασίαν. ταῦτα δέ ποιῶν ἡγεῖτο προσεθίζειν αὐτούς θεραπεύειν, ἧττον δέ ἐχθρῶς ἤ εἰ αὐτός κολάζων ἠνάγκαζε παρεῖναι. εἷς μέν τρόπος διδασκαλίας ἦν αὐτῷ οὗτος τοῦ παρεῖναι: ἄλλος δέ τό τά ῥᾷστα καί κερδαλεώτατα τοῖς παροῦσι προστάττειν: ἄλλος δέ τό μηδέν ποτε τοῖς ἀποῦσι νέμειν: ὁ δέ δή μέγιστος τρόπος τῆς ἀνάγκης ἦν, εἰ τούτων μηδέν τις ὑπακούοι, ἀφελόμενος ἄν τοῦτον ἅ ἔχοι ἄλλῳ ἐδίδου ὅν ᾤετο [δύνασθαι] ἄν ἐν τῷ δέοντι παρεῖναι: καί οὕτως ἐγίγνετο αὐτῷ φίλος χρήσιμος ἀντί ἀχρήστου. ἐπιζητεῖ δέ καί [ὁ] νῦν βασιλεύς, ἤν τις ἀπῇ οἷς παρεῖναι καθήκει. τοῖς μέν δή μή παροῦσιν οὕτω προσεφέρετο. τούς δέ παρέχοντας ἑαυτούς ἐνόμισε μάλιστ' ἄν ἐπί τά καλά καί ἀγαθά ἐπαίρειν, ἐπείπερ ἄρχων ἦν αὐτῶν, εἰ αὐτός ἑαυτόν ἐπιδεικνύειν πειρῷτο τοῖς ἀρχομένοις πάντων μάλιστα κεκοσμημένον τῇ ἀρετῇ. αἰσθάνεσθαι μέν γάρ ἐδόκει καί διά τούς γραφομένους νόμους βελτίους γιγνομένους ἀνθρώπους: τόν δέ ἀγαθόν ἄρχοντα βλέποντα νόμον ἀνθρώποις ἐνόμισεν, ὅτι καί τάττειν ἱκανός ἐστι καί ὁρᾶν τόν ἀτακτοῦντα καί κολάζειν. οὕτω δή γιγνώσκων πρῶτον μέν τά περί τούς θεούς μᾶλλον ἐκπονοῦντα ἐπεδείκνυεν ἑαυτόν ἐν τούτῳ τῷ χρόνῳ, ἐπεί εὐδαιμονέστερος ἦν. καί τότε πρῶτον κατεστάθησαν οἱ μάγοι . . . ὑμνεῖν τε ἀεί ἅμα τῇ ἡμέρᾳ τούς θεούς καί θύειν ἀν' ἑκάστην ἡμέραν οἷς οἱ μάγοι θεοῖς εἴποιεν. οὕτω δή τά τότε κατασταθέντα ἔτι καί νῦν διαμένει παρά τῷ ἀεί ὄντι βασιλεῖ. ταῦτ' οὖν πρῶτον ἐμιμοῦντο αὐτόν καί οἱ ἄλλοι πέρσαι, νομίζοντες καί αὐτοί εὐδαιμονέστεροι ἔσεσθαι, ἤν θεραπεύωσι τούς θεούς, ὥσπερ ὁ εὐδαιμονέστατός τε ὤν καί ἄρχων: καί κύρῳ δ' ἄν ἡγοῦντο ταῦτα ποιοῦντες ἀρέσκειν. ὁ δέ κῦρος τήν τῶν μεθ' αὑτοῦ εὐσέβειαν καί ἑαυτῷ ἀγαθόν ἐνόμιζε, λογιζόμενος ὥσπερ οἱ πλεῖν αἱρούμενοι μετά τῶν εὐσεβῶν μᾶλλον ἤ μετά τῶν ἠσεβηκέναι τι δοκούντων. πρός δέ τούτοις ἐλογίζετο ὡς εἰ πάντες οἱ κοινῶνες θεοσεβεῖς εἶεν, ἧττον ἄν αὐτούς ἐθέλειν περί τε ἀλλήλους ἀνόσιόν τι ποιεῖν καί περί ἑαυτόν, εὐεργέτης νομίζων εἶναι τῶν κοινώνων. ἐμφανίζων δέ καί τοῦτο ὅτι περί πολλοῦ ἐποιεῖτο μηδένα μήτε φίλον ἀδικεῖν μήτε σύμμαχον, ἀλλά τό δίκαιον ἰσχυρῶς ἀθρῶν, μᾶλλον καί τούς ἄλλους ᾤετ' ἄν τῶν μέν αἰσχρῶν κερδῶν ἀπέχεσθαι, διά τοῦ δικαίου δ' ἐθέλειν πορεύεσθαι. καί αἰδοῦς δ' ἄν ἡγεῖτο μᾶλλον πάντας ἐμπιμπλάναι, εἰ αὐτός φανερός εἴη πάντας οὕτως αἰδούμενος ὡς μήτ' εἰπεῖν ἄν μήτε ποιῆσαι μηδέν αἰσχρόν. ἐτεκμαίρετο δέ τοῦτο οὕτως ἕξειν ἐκ τοῦδε. μή γάρ ὅτι ἄρχοντα, ἀλλά καί οὕς οὐ φοβοῦνται, μᾶλλον τούς αἰδουμένους αἰδοῦνται τῶν ἀναιδῶν οἱ ἄνθρωποι: καί γυναῖκας δέ ἅς ἄν αἰδουμένας αἰσθάνωνται, ἀνταιδεῖσθαι μᾶλλον ἐθέλουσιν ὁρῶντες. τό δ' αὖ πείθεσθαι οὕτω μάλιστ' ἄν ᾤετο ἔμμονον εἶναι τοῖς περί αὐτόν, εἰ τούς ἀπροφασίστως πειθομένους φανερός εἴη μᾶλλον τιμῶν τῶν τάς μεγίστας ἀρετάς καί ἐπιπονωτάτας δοκούντων παρέχεσθαι. γιγνώσκων δ' οὕτω καί ποιῶν διετέλει. καί σωφροσύνην δ' αὑτοῦ ἐπιδεικνύς μᾶλλον ἐποίει καί ταύτην πάντας ἀσκεῖν. ὅταν γάρ ὁρῶσιν, ᾧ μάλιστα ἔξεστιν ὑβρίζειν, τοῦτον σωφρονοῦντα, οὕτω μᾶλλον οἵ γε ἀσθενέστεροι ἐθέλουσιν οὐδέν ὑβριστικόν ποιοῦντες φανεροί εἶναι. [διῄρει δέ αἰδῶ καί σωφροσύνην τῇδε, ὡς τούς μέν αἰδουμένους τά ἐν τῷ φανερῷ αἰσχρά φεύγοντας, τούς δέ σώφρονας καί τά ἐν τῷ ἀφανεῖ.] καί ἐγκράτειαν δέ οὕτω μάλιστ' ἄν ᾤετο ἀσκεῖσθαι, εἰ αὐτός ἐπιδεικνύοι ἑαυτόν μή ὑπό τῶν παραυτίκα ἡδονῶν ἑλκόμενον ἀπό τῶν ἀγαθῶν, ἀλλά προπονεῖν ἐθέλοντα πρῶτον σύν τῷ καλῷ τῶν εὐφροσυνῶν. τοιγαροῦν τοιοῦτος ὤν ἐποίησεν ἐπί ταῖς θύραις πολλήν μέν τῶν χειρόνων εὐταξίαν, ὑπεικόντων τοῖς ἀμείνοσι, πολλήν δ' αἰδῶ καί εὐκοσμίαν πρός ἀλλήλους. ἐπέγνως δ' ἄν ἐκεῖ οὐδένα οὔτε ὀργιζόμενον κραυγῇ οὔτε χαίροντα ὑβριστικῷ γέλωτι, ἀλλά ἰδών ἄν αὐτούς ἡγήσω τῷ ὄντι εἰς κάλλος ζῆν. τοιαῦτα μέν δή ποιοῦντες καί ὁρῶντες ἐπί θύραις διῆγον. τῆς πολεμικῆς δ' ἕνεκα ἀσκήσεως ἐπί θήραν ἐξῆγεν οὕσπερ ἀσκεῖν ταῦτα ᾤετο χρῆναι, ταύτην ἡγούμενος καί ὅλως ἀρίστην ἄσκησιν πολεμικῶν εἶναι, καί ἱππικῆς δέ ἀληθεστάτην. καί γάρ ἐπόχους ἐν παντοδαποῖς χωρίοις αὕτη μάλιστα ἀποδείκνυσι διά τό θηρίοις φεύγουσιν ἐφέπεσθαι, καί ἀπό τῶν ἵππων ἐνεργούς αὕτη μάλιστα ἀπεργάζεται διά τήν τοῦ λαμβάνειν φιλοτιμίαν καί ἐπιθυμίαν: καί τήν ἐγκράτειαν δέ καί πόνους καί ψύχη καί θάλπη καί λιμόν καί δίψος δύνασθαι φέρειν ἐνταῦθα μάλιστα προσείθιζε τούς κοινῶνας. καί νῦν δ' ἔτι βασιλεύς καί οἱ ἄλλοι οἱ περί βασιλέα ταῦτα ποιοῦντες διατελοῦσιν. ὅτι μέν οὖν οὐκ ᾤετο προσήκειν οὐδενί ἀρχῆς ὅστις μή βελτίων εἴη τῶν ἀρχομένων καί τοῖς προειρημένοις πᾶσι δῆλον, καί ὅτι οὕτως ἀσκῶν τούς περί αὐτόν πολύ μάλιστα αὐτός ἐξεπόνει καί τήν ἐγκράτειαν καί τάς πολεμικάς τέχνας καί [τάς] μελέτας. καί γάρ ἐπί θήραν τούς μέν ἄλλους ἐξῆγεν, ὁπότε μή μένειν ἀνάγκη τις εἴη: αὐτός δέ καί ὁπότε ἀνάγκη εἴη, οἴκοι ἐθήρα τά ἐν τοῖς παραδείσοις θηρία τρεφόμενα: καί οὔτ' αὐτός ποτε πρίν ἱδρῶσαι δεῖπνον ᾑρεῖτο οὔτε ἵπποις ἀγυμνάστοις σῖτον ἐνέβαλλε: συμπαρεκάλει δέ καί εἰς ταύτην τήν θήραν τούς περί αὐτόν σκηπτούχους. τοιγαροῦν πολύ μέν αὐτός διέφερεν ἐν πᾶσι τοῖς καλοῖς ἔργοις, πολύ δέ οἱ περί ἐκεῖνον, διά τήν ἀεί μελέτην. παράδειγμα μέν δή τοιοῦτον ἑαυτόν παρείχετο. πρός δέ τούτῳ καί τῶν ἄλλων οὕστινας μάλιστα ὁρῴη τά καλά διώκοντας, τούτους καί δώροις καί ἀρχαῖς καί ἕδραις καί πάσαις τιμαῖς ἐγέραιρεν: ὥστε πολλήν πᾶσι φιλοτιμίαν ἐνέβαλλεν ὅπως ἕκαστος ὅτι ἄριστος φανήσοιτο κύρῳ. καταμαθεῖν δέ τοῦ κύρου δοκοῦμεν ὡς οὐ τούτῳ μόνῳ ἐνόμιζε χρῆναι τούς ἄρχοντας τῶν ἀρχομένων διαφέρειν, τῷ βελτίονας αὐτῶν εἶναι, ἀλλά καί καταγοητεύειν ᾤετο χρῆναι αὐτούς. στολήν τε γοῦν εἵλετο τήν μηδικήν αὐτός τε φορεῖν καί τούς κοινῶνας ταύτην ἔπεισεν ἐνδύεσθαι: _αὕτη γάρ αὐτῷ συγκρύπτειν ἐδόκει εἴ τίς τι ἐν τῷ σώματι ἐνδεές ἔχοι, καί καλλίστους καί μεγίστους ἐπιδεικνύναι τούς φοροῦντας: καί γάρ τά ὑποδήματα τοιαῦτα ἔχουσιν ἐν οἷς μάλιστα λαθεῖν ἔστι καί ὑποτιθεμένους τι, ὥστε δοκεῖν μείζους εἶναι ἤ εἰσί: _καί ὑποχρίεσθαι δέ τούς ὀφθαλμούς προσίετο, ὡς εὐοφθαλμότεροι φαίνοιντο ἤ εἰσί, καί ἐντρίβεσθαι, ὡς εὐχροώτεροι ὁρῷντο ἤ πεφύκασιν. ἐμελέτησε δέ καί ὡς μή πτύοντες μηδέ ἀπομυττόμενοι φανεροί εἶεν, μηδέ μεταστρεφόμενοι ἐπί θέαν μηδενός, ὡς οὐδέν θαυμάζοντες. πάντα δέ ταῦτα ᾤετο φέρειν τι εἰς τό δυσκαταφρονητοτέρους φαίνεσθαι τοῖς ἀρχομένοις. οὕς μέν δή ἄρχειν ᾤετο χρῆναι, δι' ἑαυτοῦ οὕτω κατεσκεύασε καί μελέτῃ καί τῷ σεμνῶς προεστάναι αὐτῶν: οὕς δ' αὖ κατεσκεύαζεν εἰς τό δουλεύειν, τούτους οὔτε μελετᾶν τῶν ἐλευθερίων πόνων οὐδένα παρώρμα οὔθ' ὅπλα κεκτῆσθαι ἐπέτρεπεν: ἐπεμελεῖτο δέ ὅπως μήτε ἄσιτοι μήτε ἄποτοί ποτε ἔσοιντο ἐλευθερίων ἕνεκα μελετημάτων. καί γάρ ὁπότε ἐλαύνοιεν τά θηρία τοῖς ἱππεῦσιν εἰς τά πεδία, φέρεσθαι σῖτον εἰς θήραν τούτοις ἐπέτρεπε, τῶν δέ ἐλευθέρων οὐδενί: καί ὁπότε πορεία εἴη, ἦγεν αὐτούς πρός τά ὕδατα ὥσπερ τά ὑποζύγια. καί ὁπότε δέ ὥρα εἴη ἀρίστου, ἀνέμενεν αὐτούς ἔστ' ἐμφάγοιέν τι, ὡς μή βουλιμιῷεν: ὥστε καί οὗτοι αὐτόν ὥσπερ οἱ ἄριστοι πατέρα ἐκάλουν, ὅτι ἐπεμέλετο αὐτῶν ὅπως ἀναμφιλόγως ἀεί ἀνδράποδα διατελοῖεν. τῇ μέν δή ὅλῃ περσῶν ἀρχῇ οὕτω τήν ἀσφάλειαν κατεσκεύαζεν. αὑτῷ δέ ὅτι μέν οὐχ ὑπό τῶν καταστραφέντων κίνδυνος εἴη παθεῖν τι ἰσχυρῶς ἐθάρρει: καί γάρ ἀνάλκιδας ἡγεῖτο εἶναι αὐτούς καί ἀσυντάκτους ὄντας ἑώρα, καί πρός τούτοις οὐδ' ἐπλησίαζε τούτων οὐδείς αὐτῷ οὔτε νυκτός οὔτε ἡμέρας. οὕς δέ κρατίστους τε ἡγεῖτο καί ὡπλισμένους καί ἁθρόους ὄντας ἑώρα_καί τούς μέν αὐτῶν ᾔδει ἱππέων ἡγεμόνας ὄντας, τούς δέ πεζῶν: πολλούς δέ αὐτῶν καί φρονήματα ἔχοντας ᾐσθάνετο ὡς ἱκανούς ὄντας ἄρχειν: καί τοῖς φύλαξι δέ αὐτοῦ οὗτοι μάλιστα ἐπλησίαζον, καί αὐτῷ δέ τῷ κύρῳ τούτων πολλοί πολλάκις συνεμίγνυσαν: ἀνάγκη γάρ ἦν, ὅ τι καί χρῆσθαι ἔμελλεν αὐτοῖς_ὑπό τούτων οὖν καί κίνδυνος ἦν αὐτόν μάλιστα παθεῖν τι κατά πολλούς τρόπους. σκοπῶν οὖν ὅπως ἄν αὐτῷ καί τά ἀπό τούτων ἀκίνδυνα γένοιτο, τό μέν περιελέσθαι αὐτῶν τά ὅπλα καί ἀπολέμους ποιῆσαι ἀπεδοκίμασε, καί ἄδικον ἡγούμενος καί κατάλυσιν τῆς ἀρχῆς ταύτην νομίζων: τό δ' αὖ μή προσίεσθαι αὐτούς καί τό ἀπιστοῦντα φανερόν εἶναι ἀρχήν ἡγήσατο πολέμου: ἕν δέ ἀντί πάντων τούτων ἔγνω καί κράτιστον εἶναι πρός τήν ἑαυτοῦ ἀσφάλειαν καί κάλλιστον, εἰ δύναιτο ποιῆσαι τούς κρατίστους ἑαυτῷ μᾶλλον φίλους ἤ ἀλλήλοις. ὡς οὖν ἐπί τό φιλεῖσθαι δοκεῖ ἡμῖν ἐλθεῖν, τοῦτο πειρασόμεθα διηγήσασθαι. πρῶτον μέν γάρ διά παντός ἀεί τοῦ χρόνου φιλανθρωπίαν τῆς ψυχῆς ὡς ἐδύνατο μάλιστα ἐνεφάνιζεν, ἡγούμενος, ὥσπερ οὐ ῥᾴδιόν ἐστι φιλεῖν τούς μισεῖν δοκοῦντας οὐδ' εὐνοεῖν τοῖς κακόνοις, οὕτω καί τούς γνωσθέντας ὡς φιλοῦσι καί εὐνοοῦσιν, οὐκ ἄν δύνασθαι μισεῖσθαι ὑπό τῶν φιλεῖσθαι ἡγουμένων. ἕως μέν οὖν χρήμασιν ἀδυνατώτερος ἦν εὐεργετεῖν, τῷ τε προνοεῖν τῶν συνόντων καί τῷ προπονεῖν καί τῷ συνηδόμενος μέν ἐπί τοῖς ἀγαθοῖς φανερός εἶναι, συναχθόμενος δ' ἐπί τοῖς κακοῖς, τούτοις ἐπειρᾶτο τήν φιλίαν θηρεύειν: ἐπειδή δέ ἐγένετο αὐτῷ ὥστε χρήμασιν εὐεργετεῖν, δοκεῖ ἡμῖν γνῶναι πρῶτον μέν ὡς εὐεργέτημα ἀνθρώποις πρός ἀλλήλους οὐδέν ἐστιν ἀπό τῆς αὐτῆς δαπάνης ἐπιχαριτώτερον ἤ σίτων καί ποτῶν μετάδοσις. τοῦτο δ' οὕτω νομίσας πρῶτον μέν ἐπί τήν αὑτοῦ τράπεζαν συνέταξεν ὅπως οἷς αὐτός σιτοῖτο σίτοις, τούτοις ὅμοια ἀεί παρατίθοιτο αὐτῷ ἱκανά παμπόλλοις ἀνθρώποις: ὅσα δέ παρατεθείη, ταῦτα πάντα, πλήν οἷς αὐτός καί οἱ σύνδειπνοι χρήσαιντο, διεδίδου οἷς δή βούλοιτο τῶν φίλων μνήμην ἐνδείκνυσθαι ἤ φιλοφροσύνην. διέπεμπε δέ καί τούτοις οὕς ἀγασθείη ἤ ἐν φυλακαῖς ἤ ἐν θεραπείαις ἤ ἐν αἱστισινοῦν πράξεσιν, ἐνσημαινόμενος τοῦτο, ὅτι οὐκ ἄν λανθάνοιεν χαρίζεσθαι βουλόμενοι. ἐτίμα δέ καί τῶν οἰκετῶν ἀπό τῆς τραπέζης ὁπότε τινά ἐπαινέσειε: καί τόν πάντα δέ σῖτον τῶν οἰκετῶν ἐπί τήν αὑτοῦ τράπεζαν ἐπετίθετο, οἰόμενος ὥσπερ καί τοῖς κυσίν ἐμποιεῖν τινα καί τοῦτο εὔνοιαν. εἰ δέ καί θεραπεύεσθαί τινα βούλοιτο τῶν φίλων ὑπό πολλῶν, καί τούτοις ἔπεμπεν ἀπό τραπέζης: καί νῦν γάρ ἔτι οἷς ἄν ὁρῶσι πεμπόμενα ἀπό τῆς βασιλέως τρα πέζης, τούτους πάντες μᾶλλον θεραπεύουσι, νομίζοντες αὐτούς ἐντίμους εἶναι καί ἱκανούς διαπράττειν, ἤν τι δέωνται. ἔτι δέ καί οὐ τούτων μόνον ἕνεκα τῶν εἰρημένων εὐφραίνει τά πεμπόμενα παρά βασιλέως, ἀλλά τῷ ὄντι καί ἡδονῇ πολύ διαφέρει τά ἀπό τῆς βασιλέως τραπέζης. καί τοῦτο μέντοι οὕτως ἔχειν οὐδέν τι θαυμαστόν: ὥσπερ γάρ καί αἱ ἄλλαι τέχναι διαφερόντως ἐν ταῖς μεγάλαις πόλεσιν ἐξειργασμέναι εἰσί, κατά τόν αὐτόν τρόπον καί τά παρά βασιλεῖ σῖτα πολύ διαφερόντως ἐκπεπόνηται. ἐν μέν γάρ ταῖς μικραῖς πόλεσιν οἱ αὐτοί ποιοῦσι κλίνην, θύραν, ἄροτρον, τράπεζαν, πολλάκις δ' ὁ αὐτός οὗτος καί οἰκοδομεῖ, καί ἀγαπᾷ ἤν καί οὕτως ἱκανούς αὐτόν τρέφειν ἐργοδότας λαμβάνῃ: ἀδύνατον οὖν πολλά τεχνώμενον ἄνθρωπον πάντα καλῶς ποιεῖν. ἐν δέ ταῖς μεγάλαις πόλεσι διά τό πολλούς ἑκάστου δεῖσθαι ἀρκεῖ καί μία ἑκάστῳ τέχνη εἰς τό τρέφεσθαι: πολλάκις δέ οὐδ' ὅλη μία: ἀλλ' ὑποδήματα ποιεῖ ὁ μέν ἀνδρεῖα, ὁ δέ γυναικεῖα: ἔστι δέ ἔνθα καί ὑποδήματα ὁ μέν νευρορραφῶν μόνον τρέφεται, ὁ δέ σχίζων, ὁ δέ χιτῶνας μόνον συντέμνων, ὁ δέ γε τούτων οὐδέν ποιῶν ἀλλά συντιθείς ταῦτα. ἀνάγκη οὖν τόν ἐν βραχυτάτῳ διατρίβοντα ἔργῳ τοῦτον καί ἄριστα δή ἠναγκάσθαι τοῦτο ποιεῖν. τό αὐτό δέ τοῦτο πέπονθε καί τά ἀμφί τήν δίαιταν. ᾧ μέν γάρ ὁ αὐτός κλίνην στρώννυσι, τράπεζαν κοσμεῖ, μάττει, ὄψα ἄλλοτε ἀλλοῖα ποιεῖ, ἀνάγκη οἶμαι τούτῳ, ὡς ἄν ἕκαστον προχωρῇ, οὕτως ἔχειν: ὅπου δέ ἱκανόν ἔργον ἑνί ἕψειν κρέα, ἄλλῳ ὀπτᾶν, ἄλλῳ δέ ἰχθύν ἕψειν, ἄλλῳ ὀπτᾶν, ἄλλῳ ἄρ τους ποιεῖν, καί μηδέ τούτους παντοδαπούς, ἀλλ' ἀρκεῖ ἄν ἕν εἶδος εὐδοκιμοῦν παρέχῃ, ἀνάγκη οἶμαι καί ταῦτα οὕτω ποιούμενα πολύ διαφερόντως ἐξειργάσθαι ἕκαστον. τῇ μέν δή τῶν σίτων θεραπείᾳ τοιαῦτα ποιῶν πολύ ὑπερεβάλλετο πάντας: ὡς δέ καί τοῖς ἄλλοις πᾶσι θεραπεύων πολύ ἐκράτει, τοῦτο νῦν διηγήσομαι: πολύ γάρ διενεγκών ἀνθρώπων τῷ πλείστας προσόδους λαμβάνειν πολύ ἔτι πλέον διήνεγκε τῷ πλεῖστα ἀνθρώπων δωρεῖσθαι. κατῆρξε μέν οὖν τούτου κῦρος, διαμένει δ' ἔτι καί νῦν τοῖς βασιλεῦσιν ἡ πολυδωρία. τίνι μέν γάρ φίλοι πλουσιώτεροι ὄντες φανεροί ἤ περσῶν βασιλεῖ; τίς δέ κοσμῶν κάλλιον φαίνεται στολαῖς τούς περί αὑτόν ἤ βασιλεύς; τίνος δέ δῶρα γιγνώσκεται ὥσπερ ἔνια τῶν βασιλέως, ψέλια καί στρεπτοί καί ἵπποι χρυσοχάλινοι; οὐ γάρ δή ἔξεστιν ἐκεῖ ταῦτα ἔχειν ᾧ ἄν μή βασιλεύς δῷ. τίς δ' ἄλλος λέγεται δώρων μεγέθει ποιεῖν αἱρεῖσθαι αὑτόν καί ἀντ' ἀδελφῶν καί ἀντί πατέρων καί ἀντί παίδων; τίς δ' ἄλλος ἐδυνάσθη ἐχθρούς ἀπέχοντας πολλῶν μηνῶν ὁδόν τιμωρεῖσθαι ὡς περσῶν βασιλεύς; τίς δ' ἄλλος καταστρεψάμενος ἀρχήν ὑπό τῶν ἀρχομένων πατήρ καλούμενος ἀπέθανεν ἤ κῦρος; τοῦτο δέ τοὔνομα δῆλον ὅτι εὐεργετοῦντός ἐστι μᾶλλον ἤ ἀφαιρουμένου. κατεμάθομεν δέ ὡς καί τούς βασιλέως καλουμένους ὀφθαλμούς καί τά βασιλέως ὦτα οὐκ ἄλλως ἐκτήσατο ἤ τῷ δωρεῖσθαί τε καί τιμᾶν: τούς γάρ ἀπαγγείλαντας ὅσα καιρός αὐτῷ εἴη πεπύσθαι μεγάλως εὐεργετῶν πολλούς ἐποίησεν ἀνθρώπους καί ὠτακουστεῖν καί διοπτεύειν τί ἄν ἀγγείλαντες ὠφελή σειαν βασιλέα. ἐκ τούτου δή καί πολλοί ἐνομίσθησαν βασιλέως ὀφθαλμοί καί πολλά ὦτα. εἰ δέ τις οἴεται ἕνα αἱρετόν εἶναι ὀφθαλμόν βασιλεῖ, οὐκ ὀρθῶς οἴεται: ὀλίγα γάρ εἷς γ' ἄν ἴδοι καί εἷς ἀκούσειε: καί τοῖς ἄλλοις ὥσπερ ἀμελεῖν ἄν παρηγγελμένον εἴη, εἰ ἑνί τοῦτο προστεταγμένον εἴη: πρός δέ καί ὅντινα γιγνώσκοιεν ὀφθαλμόν ὄντα, τοῦτον ἄν εἰδεῖεν ὅτι φυλάττεσθαι δεῖ. ἀλλ' οὐχ οὕτως ἔχει, ἀλλά τοῦ φάσκοντος ἀκοῦσαί τι ἤ ἰδεῖν ἄξιον ἐπιμελείας παντός βασιλεύς ἀκούει. οὕτω δή πολλά μέν βασιλέως ὦτα, πολλοί δ' ὀφθαλμοί νομίζονται: καί φοβοῦνται πανταχοῦ λέγειν τά μή σύμφορα βασιλεῖ, ὥσπερ αὐτοῦ ἀκούοντος, καί ποιεῖν ἅ μή σύμφορα, ὥσπερ αὐτοῦ παρόντος. οὔκουν ὅπως μνησθῆναι ἄν τις ἐτόλμησε πρός τινα περί κύρου φλαῦρόν τι, ἀλλ' ὡς ἐν ὀφθαλμοῖς πᾶσι καί ὠσί βασιλέως τοῖς ἀεί παροῦσιν οὕτως ἕκαστος διέκειτο. τό δέ οὕτω διακεῖσθαι τούς ἀνθρώπους πρός αὐτόν ἐγώ μέν οὐκ οἶδα ὅ τι ἄν τις αἰτιάσαιτο μᾶλλον ἤ ὅτι μεγάλα ἤθελεν ἀντί μικρῶν εὐεργετεῖν. καί τό μέν δή μεγέθει δώρων ὑπερβάλλειν πλουσιώτατον ὄντα οὐ θαυμαστόν: τό δέ τῇ θεραπείᾳ καί τῇ ἐπιμελείᾳ τῶν φίλων βασιλεύοντα περιγίγνεσθαι, τοῦτο ἀξιολογώτερον. ἐκεῖνος τοίνυν λέγεται κατάδηλος εἶναι μηδενί ἄν οὕτως αἰσχυνθείς ἡττώμενος ὡς φίλων θεραπείᾳ: καί λόγος δέ αὐτοῦ ἀπομνημονεύεται ὡς λέγοι παραπλήσια ἔργα εἶναι νομέως ἀγαθοῦ καί βασιλέως ἀγαθοῦ: τόν τε γάρ νομέα χρῆναι ἔφη εὐδαίμονα τά κτήνη ποιοῦντα χρῆσθαι αὐτοῖς, ἥ δή προβάτων εὐδαιμονία, τόν τε βασιλέα ὡσαύτως εὐδαίμονας πόλεις καί ἀνθρώπους ποιοῦντα χρῆσθαι αὐτοῖς. οὐδέν οὖν θαυμαστόν, εἴπερ ταύτην εἶχε τήν γνώμην, τό φιλονίκως ἔχειν πάντων ἀνθρώπων θεραπείᾳ περιγίγνεσθαι. καλόν δ' ἐπίδειγμα καί τοῦτο λέγεται κῦρος ἐπιδεῖξαι κροίσῳ, ὅτε ἐνουθέτει αὐτόν ὡς διά τό πολλά διδόναι πένης ἔσοιτο, ἐξόν αὐτῷ θησαυρούς χρυσοῦ πλείστους ἑνί γε ἀνδρί ἐν τῷ οἴκῳ καταθέσθαι: καί τόν κῦρον λέγεται ἐρέσθαι: καί πόσα ἄν ἤδη οἴει μοι χρήματα εἶναι, εἰ συνέλεγον χρυσίον ὥσπερ σύ κελεύεις ἐξ ὅτου ἐν τῇ ἀρχῇ εἰμι; καί τόν κροῖσον εἰπεῖν πολύν τινα ἀριθμόν. καί τόν κῦρον πρός ταῦτα, ἄγε δή, φάναι, ὦ κροῖσε, σύμπεμψον ἄνδρα σύν ὑστάσπᾳ τουτῳΐ ὅτῳ σύ πιστεύεις μάλιστα. σύ δέ, ὦ ὑστάσπα, ἔφη, περιελθών πρός τούς φίλους λέγε αὐτοῖς ὅτι δέομαι χρυσίου πρός πρᾶξίν τινα: καί γάρ τῷ ὄντι προσδέομαι: καί κέλευε αὐτούς ὁπόσα ἄν ἕκαστος δύνηται πορίσαι μοι χρήματα γράψαντας καί κατασημηναμένους δοῦναι τήν ἐπιστολήν τῷ κροίσου θεράποντι φέρειν. ταῦτα δέ ὅσα ἔλεγε καί γράψας καί σημηνάμενος ἐδίδου τῷ ὑστάσπᾳ φέρειν πρός τούς φίλους: ἐνέγραψε δέ πρός πάντας καί ὑστάσπαν ὡς φίλον αὑτοῦ δέχεσθαι. ἐπεί δέ περιῆλθε καί ἤνεγκεν ὁ κροίσου θεράπων τάς ἐπιστολάς, ὁ δή ὑστάσπας εἶπεν: ὦ κῦρε βασιλεῦ, καί ἐμοί ἤδη χρή ὡς πλουσίῳ χρῆσθαι: πάμπολλα γάρ ἔχων πάρειμι δῶρα διά τά σά γράμματα. καί ὁ κῦρος εἶπεν: εἷς μέν τοίνυν καί οὗτος ἤδη θησαυρός ἡμῖν, ὦ κροῖσε: τούς δ' ἄλλους καταθεῶ καί λόγισαι πόσα ἐστίν ἕτοιμα χρήματα, ἤν τι δέωμαι χρῆσθαι. λέγεται δή λογιζόμενος ὁ κροῖσος πολλαπλάσια εὑρεῖν ἤ ἔφη κύρῳ ἄν εἶναι ἐν τοῖς θησαυροῖς ἤδη, εἰ συνέλεγεν. ἐπεί δέ τοῦτο φανερόν ἐγένετο, εἰπεῖν λέγεται ὁ κῦρος: ὁρᾷς, φάναι, ὦ κροῖσε, ὡς εἰσί καί ἐμοί θησαυροί; ἀλλά σύ μέν κελεύεις με παρ' ἐμοί αὐτούς συλλέγοντα φθονεῖσθαί τε δι' αὐτούς καί μισεῖσθαι, καί φύλακας αὐτοῖς ἐφιστάντα μισθοφόρους τούτοις πιστεύειν: ἐγώ δέ τούς φίλους πλουσίους ποιῶν τούτους μοι νομίζω θησαυρούς καί φύλακας ἅμα ἐμοῦ τε καί τῶν ἡμετέρων ἀγαθῶν πιστοτέρους εἶναι ἤ εἰ φρουρούς μισθοφόρους ἐπεστησάμην. καί ἄλλο δέ σοι ἐρῶ: ἐγώ γάρ, ὦ κροῖσε, ὅ μέν οἱ θεοί δόντες εἰς τάς ψυχάς τοῖς ἀνθρώποις ἐποίησαν ὁμοίως πάντας πένητας, τούτου μέν οὐδ' αὐτός δύναμαι περιγενέσθαι, ἀλλ' εἰμί ἄπληστος κἀγώ ὥσπερ οἱ ἄλλοι χρημάτων: τῇδέ γε μέντοι διαφέρειν μοι δοκῶ τῶν πλείστων ὅτι οἱ μέν ἐπειδάν τῶν ἀρκούντων περιττά κτήσωνται, τά μέν αὐτῶν κατορύττουσι, τά δέ κατασήπουσι, τά δέ ἀριθμοῦντες καί μετροῦντες καί ἱστάντες καί διαψύχοντες καί φυλάττοντες πράγματα ἔχουσι, καί ὅμως ἔνδον ἔχοντες τοσαῦτα οὔτε ἐσθίουσι πλείω ἤ δύνανται φέρειν, διαρραγεῖεν γάρ ἄν, οὔτ' ἀμφιέννυνται πλείω ἤ δύνανται φέρειν, ἀποπνιγεῖεν γάρ ἄν, ἀλλά τά περιττά χρήματα πράγματα ἔχουσιν: ἐγώ δ' ὑπηρετῶ μέν τοῖς θεοῖς καί ὀρέγομαι ἀεί πλειόνων: ἐπειδάν δέ κτήσωμαι, ἅ ἄν ἴδω περιττά ὄντα τῶν ἐμοί ἀρκούντων, τούτοις τάς τ' ἐνδείας τῶν φίλων ἐξακοῦμαι καί πλουτίζων καί εὐεργετῶν ἀνθρώπους εὔνοιαν ἐξ αὐτῶν κτῶμαι καί φιλίαν, καί ἐκ τούτων καρποῦμαι ἀσφάλειαν καί εὔκλειαν: ἅ οὔτε κατασήπεται οὔτε ὑπερληροῦντα λυμαίνεται, ἀλλά ἡ εὔκλεια ὅσῳ ἄν πλείων ᾖ, τοσούτῳ καί μείζων καί καλλίων καί κουφοτέρα φέρειν γίγνεται, πολλάκις δέ καί τούς φέροντας αὐτήν κουφοτέρους παρέχεται. ὅπως δέ καί τοῦτο εἰδῇς, ἔφη, ὦ κροῖσε, ἐγώ οὐ τούς πλεῖστα ἔχοντας καί φυλάττοντας πλεῖστα εὐδαιμονεστάτους ἡγοῦμαι: οἱ γάρ τά τείχη φυλάττοντες οὕτως ἄν εὐδαιμονέστατοι εἴησαν: πάντα γάρ τά ἐν ταῖς πόλεσι φυλάττουσιν: ἀλλ' ὅς ἄν κτᾶσθαί τε πλεῖστα δύνηται σύν τῷ δικαίῳ καί χρῆσθαι πλείστοις σύν τῷ καλῷ, τοῦτον ἐγώ εὐδαιμονέστατον νομίζω [καί τά χρήματα]. καί ταῦτα μέν δή φανερός ἦν ὥσπερ ἔλεγε καί πράττων. πρός δέ τούτοις κατανοήσας τούς πολλούς τῶν ἀνθρώπων ὅτι ἤν μέν ὑγιαίνοντες διατελῶσι, παρασκευάζονται ὅπως ἕξουσι τά ἐπιτήδεια καί κατατίθενται τά χρήσιμα εἰς τήν τῶν ὑγιαινόντων δίαιταν: ὅπως δέ ἤν ἀσθενήσωσι τά σύμφορα παρέσται, τούτου οὐ πάνυ ἐπιμελομένους ἑώρα: ἔδοξεν οὖν καί ταῦτα ἐκπονῆσαι αὐτῷ, καί ἰατρούς τε τούς ἀρίστους συνεκομίσατο πρός αὑτόν τῷ τελεῖν ἐθέλειν καί ὁπόσα ἤ ὄργανα χρήσιμα ἔφη τις ἄν αὐτῶν γενέσθαι ἤ φάρμακα ἤ σῖτα ἤ ποτά, οὐδέν τούτων ὅ τι οὐχί παρασκευάσας ἐθησαύριζε παρ' αὑτῷ. καί ὁπότε δέ τις ἀσθενήσειε τῶν θεραπεύεσθαι ἐπικαιρίων, ἐπεσκόπει καί παρεῖχε πάντα ὅτου ἔδει. καί τοῖς ἰατροῖς δέ χάριν ᾔδει, ὁπότε τις ἰάσαιτό τινα τῶν παρ' ἐκείνου λαμβάνων. ταῦτα μέν δή καί τοιαῦτα πολλά ἐμηχανᾶτο πρός τό πρω τεύειν παρ' οἷς ἐβούλετο ἑαυτόν φιλεῖσθαι. ὧν δέ προηγόρευέ τε ἀγῶνας καί ἆθλα προυτίθει, φιλονικίας ἐμποιεῖν βουλόμενος περί τῶν καλῶν καί ἀγαθῶν ἔργων, ταῦτα τῷ μέν κύρῳ ἔπαινον παρεῖχεν ὅτι ἐπεμέλετο ὅπως ἀσκοῖτο ἡ ἀρετή: τοῖς μέντοι ἀρίστοις οἱ ἀγῶνες οὗτοι πρός ἀλλήλους καί ἔριδας καί φιλονικίας ἐνέβαλλον. πρός δέ τούτοις ὥσπερ νόμον κατεστήσατο ὁ κῦρος, ὅσα διακρίσεως δέοιτο εἴτε δίκῃ εἴτε ἀγωνίσματι, τούς δεομένους διακρίσεως συντρέχειν τοῖς κριταῖς. δῆλον οὖν ὅτι ἐστοχάζοντο μέν οἱ ἀνταγωνιζόμενοί τι ἀμφότεροι τῶν κρατίστων καί τῶν μάλιστα φίλων κριτῶν: ὁ δέ μή νικῶν τοῖς μέν νικῶσιν ἐφθόνει, τούς δέ μή ἑαυτόν κρίνοντας ἐμίσει: ὁ δ' αὖ νικῶν τῷ δικαίῳ προσεποιεῖτο νικᾶν, ὥστε χάριν οὐδενί ἡγεῖτο ὀφείλειν. καί οἱ πρωτεύειν δέ βουλόμενοι φιλίᾳ παρά κύρῳ, ὥσπερ ἄλλοι ἐν πόλεσι, καί οὗτοι ἐπιφθόνως πρός ἀλλήλους εἶχον, ὥσθ' οἱ πλείονες ἐκποδών ἐβούλοντο ὁ ἕτερος τόν ἕτερον γενέσθαι μᾶλλον ἤ συνέπραξαν ἄν τι ἀλλήλοις ἀγαθόν. καί ταῦτα μέν δεδήλωται ὡς ἐμηχανᾶτο τούς κρατίστους αὐτόν μᾶλλον πάντας φιλεῖν ἤ ἀλλήλους. νῦν δέ ἤδη διηγησόμεθα ὡς τό πρῶτον ἐξήλασε κῦρος ἐκ τῶν βασιλείων: καί γάρ αὐτῆς τῆς ἐξελάσεως ἡ σεμνότης ἡμῖν δοκεῖ μία τῶν τεχνῶν εἶναι τῶν μεμηχανημένων τήν ἀρχήν μή εὐκαταφρόνητον εἶναι. πρῶτον μέν οὖν πρό τῆς ἐξελάσεως εἰσκαλέσας πρός αὑτόν τούς τάς ἀρχάς ἔχοντας περσῶν τε καί τῶν ἄλλων συμμάχων διέδωκεν αὐτοῖς τάς μηδικάς στολάς: καί τότε πρῶτον πέρσαι μηδικήν στολήν ἐνέδυσαν: διαδιδούς τε ἅμα τάδε ἔλεγεν αὐτοῖς ὅτι ἐλάσαι βούλοιτο εἰς τά τεμένη τά τοῖς θεοῖς ἐξῃρημένα καί θῦσαι μετ' ἐκείνων. πάρεστε οὖν, ἔφη, ἐπί τάς θύρας κοσμηθέντες ταῖς στολαῖς ταύταις πρίν ἥλιον ἀνατέλλειν, καί καθίστασθε ὡς ἄν ὑμῖν φεραύλας ὁ πέρσης ἐξαγγείλῃ παρ' ἐμοῦ: καί ἐπειδάν, ἔφη, ἐγώ ἡγῶμαι, ἕπεσθε ἐν τῇ ῥηθείσῃ χώρᾳ. ἤν δ' ἄρα τινί δοκῇ ὑμῶν ἄλλῃ κάλλιον εἶναι ἤ ὡς ἄν νῦν ἐλαύνωμεν, ἐπειδάν πάλιν ἔλθωμεν, διδασκέτω με: ὅπῃ γάρ ἄν κάλλιστον καί ἄριστον ὑμῖν δοκῇ εἶναι, ταύτῃ ἕκαστα δεῖ καταστήσασθαι. ἐπεί δέ τοῖς κρατίστοις διέδωκε τάς καλλίστας στολάς, ἐξέφερε δή καί ἄλλας μηδικάς στολάς, παμπόλλας γάρ παρεσκευάσατο, οὐδέν φειδόμενος οὔτε πορφυρίδων οὔτε ὀρφνίνων οὔτε φοινικίδων οὔτε καρυκίνων ἱματίων: νείμας δέ τούτων τό μέρος ἑκάστῳ τῶν ἡγεμόνων ἐκέλευσεν αὐτούς τούτοις κοσμεῖν τούς αὑτῶν φίλους, ὥσπερ, ἔφη, ἐγώ ὑμᾶς κοσμῶ. καί τις τῶν παρόντων ἐπήρετο αὐτόν: σύ δέ, ὦ κῦρε, ἔφη, πότε κοσμήσῃ; ὁ δ' ἀπεκρίνατο: οὐ γάρ νῦν, ἔφη, δοκῶ ὑμῖν αὐτός κοσμεῖσθαι ὑμᾶς κοσμῶν; ἀμέλει, ἔφη, ἤν δύνωμαι ὑμᾶς τούς φίλους εὖ ποιεῖν, ὁποίαν ἄν ἔχων στολήν τυγχάνω, ἐν ταύτῃ καλός φανοῦμαι. οὕτω δή οἱ μέν ἀπελθόντες μεταπεμπόμενοι τούς φίλους ἐκόσμουν ταῖς στολαῖς. ὁ δέ κῦρος νομίζων φεραύλαν τόν ἐκ τῶν δημοτῶν καί συνετόν εἶναι καί φιλόκαλον καί εὔτακτον καί τοῦ χαρίζεσθαι αὐτῷ οὐκ ἀμελῆ, ὅς ποτε καί περί τοῦ τιμᾶσθαι ἕκαστον κατά τήν ἀξίαν συνεῖπε, τοῦτον δή καλέσας συνεβουλεύετο αὐτῷ πῶς ἄν τοῖς μέν εὔνοις κάλλιστα ἰδεῖν ποιοῖτο τήν ἐξέλασιν, τοῖς δέ δυσμενέσι φοβερώτατα. ἐπεί δέ σκοπούντοιν αὐτοῖν ταὐτά συνέδοξεν, ἐκέλευσε τόν φεραύλαν ἐπιμεληθῆναι ὅπως ἄν οὕτω γένηται αὔριον ἡ ἐξέλασις ὥσπερ ἔδοξε καλῶς ἔχειν. εἴρηκα δέ, ἔφη, ἐγώ πάντας πείθεσθαί σοι περί τῆς ἐν τῇ ἐξελάσει τάξεως: ὅπως δ' ἄν ἥδιον παραγγέλλοντός σου ἀκούωσι, φέρε λαβών, ἔφη, χιτῶνας μέν τουτουσί τοῖς τῶν δορυφόρων ἡγεμόσι, κασᾶς δέ τούσδε τούς ἐφιππίους τοῖς τῶν ἱππέων ἡγεμόσι δός, καί τῶν ἁρμάτων τοῖς ἡγεμόσιν ἄλλους τούσδε χιτῶνας. ὁ μέν δή ἔφερε λαβών: οἱ δέ ἡγεμόνες ἐπεί ἴδοιεν αὐτόν, ἔλεγον: μέγας δή σύγε, ὦ φεραύλα, ὁπότε γε καί ἡμῖν τάξεις ἅ ἄν δέῃ ποιεῖν. οὐ μά δί', ἔφη ὁ φεραύλας, οὐ μόνον γε, ὡς ἔοικεν, ἀλλά καί συσκευοφορήσω: νῦν γοῦν φέρω τώδε δύο κασᾶ, τόν μέν σοί, τόν δέ ἄλλῳ: σύ μέντοι τούτων λαβέ ὁπότερον βούλει. ἐκ τούτου δή ὁ μέν λαμβάνων τόν κασᾶν τοῦ μέν φθόνου ἐπελέληστο, εὐθύς δέ συνεβουλεύετο αὐτῷ ὁπότερον λαμβάνοι: ὁ δέ συμβουλεύσας ἄν ὁπότερος βελτίων εἴη καί εἰπών: ἤν μου κατηγορήσῃς ὅτι αἵρεσίν σοι ἔδωκα, εἰς αὖθις ὅταν διακονῶ, ἑτέρῳ χρήσῃ μοι διακόνῳ: ὁ μέν δή φεραύλας οὕτω διαδούς ᾗ ἐτάχθη εὐθύς ἐπεμελεῖτο τῶν εἰς τήν ἐξέλασιν ὅπως ὡς κάλλιστα ἕκαστα ἕξοι. ἡνίκα δ' ἡ ὑστεραία ἧκε, καθαρά μέν ἦν πάντα πρό ἡμέρας, στοῖχοι δέ εἱστήκεσαν ἔνθεν καί ἔνθεν τῆς ὁδοῦ, ὥσπερ καί νῦν ἔτι ἵστανται ᾗ ἄν βασιλεύς μέλλῃ ἐλαύνειν: ὧν ἐντός οὐδενί ἔστιν εἰσιέναι τῶν μή τετιμημένων: μαστιγοφόροι δέ καθέστασαν, οἵ ἔπαιον εἴ τις ἐνοχλοίη. ἕστασαν δέ πρῶτον μέν τῶν δορυφόρων εἰς τετρακισχιλίους ἔμπροσθεν τῶν πυλῶν εἰς τέτταρας, δισχίλιοι δ' ἑκατέρωθεν τῶν πυλῶν. καί οἱ ἱππεῖς δέ πάντες παρῆσαν καταβεβηκότες ἀπό τῶν ἵππων, καί διειρκότες τάς χεῖρας διά τῶν κανδύων, ὥσπερ καί νῦν ἔτι διείρουσιν, ὅταν ὁρᾷ βασιλεύς. ἕστασαν δέ πέρσαι μέν ἐκ δεξιᾶς, οἱ δέ ἄλλοι σύμμαχοι ἐξ ἀριστερᾶς τῆς ὁδοῦ, καί τά ἅρματα ὡσαύτως τά ἡμίσεα ἑκατέρωθεν. ἐπεί δ' ἀνεπετάννυντο αἱ τοῦ βασιλείου πύλαι, πρῶτον μέν ἤγοντο τῷ διί ταῦροι πάγκαλοι εἰς τέτταρας καί οἷς τῶν ἄλλων θεῶν οἱ μάγοι ἐξηγοῦντο: πολύ γάρ οἴονται πέρσαι χρῆναι τοῖς περί τούς θεούς μᾶλλον τεχνίταις χρῆσθαι ἤ περί τἆλλα. μετά δέ τούς βοῦς ἵπποι ἤγοντο θῦμα τῷ ἡλίῳ: μετά δέ τούτους ἐξήγετο ἅρμα λευκόν χρυσόζυγον ἐστεμμένον διός ἱερόν: μετά δέ τοῦτο ἡλίου ἅρμα λευκόν, καί τοῦτο ἐστεμμένον ὥσπερ τό πρόσθεν: μετά δέ τοῦτο ἄλλο τρίτον ἅρμα ἐξήγετο, φοινικίσι καταπεπταμένοι οἱ ἵπποι, καί πῦρ ὄπισθεν αὐτοῦ ἐπ' ἐσχάρας μεγάλης ἄνδρες εἵποντο φέροντες. ἐπί δέ τούτοις ἤδη αὐτός ἐκ τῶν πυλῶν προυφαίνετο ὁ κῦρος ἐφ' ἅρματος ὀρθήν ἔχων τήν τιάραν καί χιτῶνα πορφυροῦν μεσόλευκον (ἄλλῳ δ' οὐκ ἔξεστι μεσόλευκον ἔχειν), καί περί τοῖς σκέλεσιν ἀναξυρίδας ὑσγινοβαφεῖς, καί κάνδυν ὁλοπόρφυρον. εἶχε δέ καί διάδημα περί τῇ τιάρᾳ: καί οἱ συγγενεῖς δέ αὐτοῦ τό αὐτό τοῦτο σημεῖον εἶχον, καί νῦν τό αὐτό τοῦτο ἔχουσι. τάς δέ χεῖρας ἔξω τῶν χειρίδων εἶχε. παρωχεῖτο δέ αὐτῷ ἡνίοχος μέγας μέν, μείων δ' ἐκείνου εἴτε καί τῷ ὄντι εἴτε καί ὁπωσοῦν: μείζων δ' ἐφάνη πολύ κῦρος. ἰδόντες δέ πάντες προσεκύνησαν, εἴτε καί ἄρξαι τινές κεκελευσμένοι εἴτε καί ἐκπλαγέντες τῇ παρασκευῇ καί τῷ δόξαι μέγαν τε καί καλόν φανῆναι τόν κῦρον. πρόσθεν δέ περσῶν οὐδείς κῦρον προσεκύνει. ἐπεί δέ προῄει τό τοῦ κύρου ἅρμα, προηγοῦντο μέν οἱ τετρακισχίλιοι δορυφόροι, παρείποντο δέ οἱ δισχίλιοι ἑκατέρωθεν τοῦ ἅρματος: ἐφείποντο δέ οἱ περί αὐτόν σκηπτοῦχοι ἐφ' ἵππων κεκοσμημένοι σύν τοῖς παλτοῖς ἀμφί τούς τριακοσίους. οἱ δ' αὖ τῷ κύρῳ τρεφόμενοι ἵπποι παρήγοντο χρυσοχάλινοι, ῥαβδωτοῖς ἱματίοις καταπεπταμένοι, ἀμφί τούς διακοσίους: ἐπί δέ τούτοις δισχίλιοι ξυστοφόροι: ἐπί δέ τούτοις ἱππεῖς οἱ πρῶτοι γενόμενοι μύριοι, εἰς ἑκατόν πανταχῇ τεταγμένοι: ἡγεῖτο δ' αὐτῶν χρυσάντας: ἐπί δέ τούτοις μύριοι ἄλλοι περσῶν ἱππεῖς τεταγμένοι ὡσαύτως, ἡγεῖτο δ' αὐτῶν ὑστάσπας: ἐπί δέ τούτοις ἄλλοι μύριοι ὡσαύτως, ἡγεῖτο δ' αὐτῶν δατάμας: ἐπί δέ τούτοις ἄλλοι, ἡγεῖτο δ' αὐτῶν γαδάτας: ἐπί δέ τούτοις μῆδοι ἱππεῖς, ἐπί δέ τούτοις ἀρμένιοι, μετά δέ τούτους ὑρκάνιοι, μετά δέ τούτους καδούσιοι, ἐπί δέ τούτοις σάκαι: μετά δέ τούς ἱππέας ἅρματα ἐπί τεττάρων τεταγμένα, ἡγεῖτο δ' αὐτῶν ἀρταβάτας πέρσης. πορευομένου δέ αὐτοῦ πάμπολλοι ἄνθρωποι παρείποντο ἔξω τῶν σημείων, δεόμενοι κύρου ἄλλος ἄλλης πράξεως. πέμψας οὖν πρός αὐτούς τῶν σκηπτούχων τινάς, οἵ παρείποντο αὐτῷ τρεῖς ἑκατέρωθεν τοῦ ἅρματος αὐτοῦ τούτου ἕνεκα τοῦ διαγγέλλειν, ἐκέλευσεν εἰπεῖν αὐτοῖς, εἴ τίς τι αὐτοῦ δέοιτο, διδάσκειν τῶν ἱππάρχων τινά ὅ τι τις βούλοιτο, ἐκείνους δ' ἔφη πρός αὐτόν ἐρεῖν. οἱ μέν δή ἀπιόντες εὐθύς κατά τούς ἱππέας ἐπορεύοντο καί ἐβουλεύοντο τίνι ἕκαστος προσίοι. ὁ δέ κῦρος οὕς ἐβούλετο μάλιστα θεραπεύεσθαι τῶν φίλων ὑπό τῶν ἀνθρώπων, τούτους πέμπων τινά πρός αὑτόν ἐκάλει καθ' ἕνα ἕκαστον καί ἔλεγεν αὐτοῖς οὕτως: ἤν τις ὑμᾶς διδάσκῃ τι τούτων τῶν παρεπομένων, ὅς μέν ἄν μηδέν δοκῇ ὑμῖν λέγειν, μή προσέχετε αὐτῷ τόν νοῦν: ὅς δ' ἄν δικαίων δεῖσθαι δοκῇ, εἰσαγγέλλετε πρός ἐμέ, ἵνα κοινῇ βουλευόμενοι διαπράττωμεν αὐτοῖς. οἱ μέν δή ἄλλοι, ἐπεί καλέσειεν, ἀνά κράτος ἐλαύνοντες ὑπήκουον, συναύξοντες τήν ἀρχήν τῷ κύρῳ καί ἐνδεικνύμενοι ὅτι σφόδρα πείθοιντο: δαϊφέρηνς δέ τις ἦν σολοικότερος ἄνθρωπος τῷ τρόπῳ, ὅς ᾤετο, εἰ μή ταχύ ὑπακούοι, ἐλευθερώτερος ἄν φαίνεσθαι. αἰσθόμενος οὖν ὁ κῦρος τοῦτο, πρίν προσελθεῖν αὐτόν καί διαλεχθῆναι αὐτῷ ὑποπέμψας τινά τῶν σκηπτούχων εἰπεῖν ἐκέλευσε πρός αὐτόν ὅτι οὐδέν ἔτι δέοιτο: καί τό λοιπόν οὐκ ἐκάλει. ὡς δ' ὁ ὕστερον κληθείς αὐτοῦ πρότερος αὐτῷ προσήλασεν, ὁ κῦρος καί ἵππον αὐτῷ ἔδωκε τῶν παρεπομένων καί ἐκέλευσε τῶν σκηπτούχων τινά συναπαγαγεῖν αὐτῷ ὅποι κελεύσειε. τοῖς δέ ἰδοῦσιν ἔντιμόν τι τοῦτο ἔδοξεν εἶναι, καί πολύ πλείονες ἐκ τούτου αὐτόν ἐθεράπευον ἀνθρώπων. ἐπεί δέ ἀφίκοντο πρός τά τεμένη, ἔθυσαν τῷ διί καί ὡλοκαύτησαν τούς ταύρους: ἔπειτα τῷ ἡλίῳ καί ὡλοκαύτησαν τούς ἵππους: ἔπειτα γῇ σφάξαντες ὡς ἐξηγήσαντο οἱ μάγοι ἐποίησαν: ἔπειτα δέ ἥρωσι τοῖς συρίαν ἔχουσι. μετά δέ ταῦτα καλοῦ ὄντος τοῦ χωρίου ἔδειξε τέρμα ὡς ἐπί πέντε σταδίων [χωρίου], καί εἶπε κατά φῦλα ἀνά κράτος ἐνταῦθα ἀφεῖναι τούς ἵππους. σύν μέν οὖν τοῖς πέρσαις αὐτός ἤλασε καί ἐνίκα πολύ: μάλιστα γάρ ἐμεμελήκει αὐτῷ ἱππικῆς: μήδων δέ ἀρτάβαζος ἐνίκα: κῦρος γάρ αὐτῷ τόν ἵππον ἐδεδώκει: σύρων δέ τῶν ἀποστάντων γαδάτας: ἀρμενίων δέ τιγράνης: ὑρκανίων δέ ὁ υἱός τοῦ ἱππάρχου: σακῶν δέ ἰδιώτης ἀνήρ ἀπέλιπεν ἄρα τῷ ἵππῳ τούς ἄλλους ἵππους ἐγγύς τῷ ἡμίσει τοῦ δρόμου. ἔνθα δή λέγεται ὁ κῦρος ἐρέσθαι τόν νεανίσκον εἰ δέξαιτ' ἄν βασιλείαν ἀντί τοῦ ἵππου. τόν δ' ἀποκρίνασθαι ὅτι βασιλείαν μέν οὐκ ἄν δεξαίμην, χάριν δέ ἀνδρί ἀγαθῷ καταθέσθαι δεξαίμην ἄν. καί ὁ κῦρος εἶπε: καί μήν ἐγώ δεῖξαί σοι θέλω ἔνθα κἄν μύων βάλῃς, οὐκ ἄν ἁμάρτοις ἀνδρός ἀγαθοῦ. πάντως τοίνυν, ὁ σάκας ἔφη, δεῖξόν μοι: ὡς βαλῶ γε ταύτῃ τῇ βώλῳ, ἔφη ἀνελόμενος. καί ὁ μέν κῦρος δείκνυσιν αὐτῷ ὅπου ἦσαν πλεῖστοι τῶν φίλων: ὁ δέ καταμύων ἵησι τῇ βώλῳ καί παρελαύνοντος φεραύλα τυγχάνει: ἔτυχε γάρ ὁ φεραύλας παραγγέλλων τι τακτός παρά τοῦ κύρου: βληθείς δέ οὐδέ μετεστράφη, ἀλλ' ᾤχετο ἐφ' ὅπερ ἐτάχθη. ἀναβλέψας δέ ὁ σάκας ἐρωτᾷ τίνος ἔτυχεν. οὐ μά τόν δί', ἔφη, οὐδενός τῶν παρόντων. ἀλλ' οὐ μέντοι, ἔφη ὁ νεανίσκος, τῶν γε ἀπόντων. ναί μά δί', ἔφη ὁ κῦρος, σύγε ἐκείνου τοῦ παρά τά ἅρματα ταχύ ἐλαύνοντος τόν ἵππον. καί πῶς, ἔφη, οὐδέ μεταστρέφεται; καί ὁ κῦρος ἔφη: μαινόμενος γάρ τίς ἐστιν, ὡς ἔοικεν. ἀκούσας ὁ νεανίσκος ᾤχετο σκεψόμενος τίς εἴη: καί εὑρίσκει τόν φεραύλαν γῆς τε κατάπλεων τό γένειον καί αἵματος: ἐρρύη γάρ αὐτῷ ἐκ τῆς ῥινός βληθέντι. ἐπεί δέ προσῆλθεν, ἤρετο αὐτόν εἰ βληθείη. ὁ δέ ἀπεκρίνατο: ὡς ὁρᾷς. δίδωμι τοίνυν σοι, ἔφη, τοῦτον τόν ἵππον. ὁ δ' ἐπήρετο: ἀντί τοῦ; ἐκ τούτου δή διηγεῖτο ὁ σάκας τό πρᾶγμα, καί τέλος εἶπε: καί οἶμαί γε οὐχ ἡμαρτηκέναι ἀνδρός ἀγαθοῦ. καί ὁ φεραύλας εἶπεν: ἀλλά πλουσιωτέρῳ μέν ἄν, εἰ ἐσωφρόνεις, ἤ ἐμοί ἐδίδους: νῦν δέ κἀγώ δέξομαι. ἐπεύχομαι δέ, ἔφη, τοῖς θεοῖς, οἵπερ με ἐποίησαν βληθῆναι ὑπό σοῦ, δοῦναί μοι ποιῆσαι μή μεταμέλειν σοι τῆς ἐμῆς δωρεᾶς. καί νῦν μέν, ἔφη, ἀπέλα, ἀναβάς ἐπί τόν ἐμόν ἵππον: αὖθις δ' ἐγώ παρέσομαι πρός σέ. οἱ μέν δή οὕτω διηλλάξαντο. καδουσίων δέ ἐνίκα ῥαθίνης. ἀφίει δέ καί τά ἅρματα καθ' ἕκαστον: τοῖς δέ νικῶσι πᾶσιν ἐδίδου βοῦς τε, ὅπως ἄν θύσαντες ἑστιῷντο, καί ἐκπώματα. τόν μέν οὖν βοῦν ἔλαβε καί αὐτός τό νικητήριον: τῶν δ' ἐκπωμάτων τό αὑτοῦ μέρος φεραύλᾳ ἔδωκεν, ὅτι καλῶς ἔδοξεν αὐτῷ τήν ἐκ τοῦ βασιλείου ἔλασιν διατάξαι. οὕτω δή τότε ὑπό κύρου κατασταθεῖσα ἡ βασιλέως ἔλασις οὕτως ἔτι καί νῦν διαμένει, πλήν τά ἱερά ἄπεστιν, ὅταν μή θύῃ. ὡς δέ ταῦτα τέλος εἶχεν, ἀφικνοῦνται πάλιν εἰς τήν πόλιν, καί ἐσκήνησαν, οἷς μέν ἐδόθησαν οἰκίαι, κατ' οἰκίας, οἷς δέ μή, ἐν τάξει. καλέσας δέ καί ὁ φεραύλας τόν σάκαν τόν δόντα τόν ἵππον ἐξένιζε, καί τἆλλά τε παρεῖχεν ἔκπλεω, καί ἐπεί ἐδεδειπνήκεσαν, τά ἐκπώματα αὐτῷ ἅ ἔλαβε παρά κύρου ἐμπιμπλάς προύπινε καί ἐδωρεῖτο. καί ὁ σάκας ὁρῶν πολλήν μέν καί καλήν στρωμνήν, πολλήν δέ καί καλήν κατασκευήν, καί οἰκέτας δέ πολλούς, εἰπέ μοι, ἔφη, ὦ φεραύλα, ἦ καί οἴκοι τῶν πλουσίων ἦσθα; καί ὁ φεραύλας εἶπε: ποίων πλουσίων; τῶν μέν οὖν σαφῶς ἀποχειροβιώτων. ἐμέ γάρ τοι ὁ πατήρ τήν μέν τῶν παίδων παιδείαν γλίσχρως αὐτός ἐργαζόμενος καί τρέφων ἐπαίδευεν: ἐπεί δέ μειράκιον ἐγενόμην, οὐ δυνάμενος τρέφειν ἀργόν, εἰς ἀγρόν ἀπαγαγών ἐκέλευσεν ἐργάζεσθαι. ἔνθα δή ἐγώ ἀντέτρεφον ἐκεῖνον, ἕως ἔζη, αὐτός σκάπτων καί σπείρων καί μάλα μικρόν γῄδιον, οὐ μέντοι πονηρόν γε, ἀλλά πάντων δικαιότατον: ὅ τι γάρ λάβοι σπέρμα, καλῶς καί δικαίως ἀπεδίδου αὐτό τε καί τόκον οὐδέν τι πολύν: ἤδη δέ ποτε ὑπό γενναιότητος καί διπλάσια ἀπέδωκεν ὧν ἔλαβεν. οἴκοι μέν οὖν ἔγωγε οὕτως ἔζων: νῦν δέ ταῦτα πάντα ἅ ὁρᾷς κῦρός μοι ἔδωκε. καί ὁ σάκας εἶπεν: ὦ μακάριε σύ τά τε ἄλλα καί αὐτό τοῦτο ὅτι ἐκ πένητος πλούσιος γεγένησαι: πολύ γάρ οἴομαί σε καί διά τοῦτο ἥδιον πλουτεῖν ὅτι πεινήσας χρημάτων ἐπλούτησας. καί ὁ φεραύλας εἶπεν: ἦ γάρ οὕτως, ὦ σάκα, ὑπολαμβάνεις ὡς ἐγώ νῦν τοσούτῳ ἥδιον ζῶ ὅσῳ πλείω κέκτημαι; οὐκ οἶσθα, ἔφη, ὅτι ἐσθίω μέν καί πίνω καί καθεύδω οὐδ' ὁτιοῦν νῦν ἥδιον ἤ τότε ὅτε πένης ἦν: ὅτι δέ ταῦτα πολλά ἐστι, τοσοῦτον κερδαίνω, πλείω μέν φυλάττειν δεῖ, πλείω δέ ἄλλοις διανέμειν, πλειόνων δέ ἐπιμελούμενον πράγματα ἔχειν. νῦν γάρ δή ἐμέ πολλοί μέν οἰκέται σῖτον αἰτοῦσι, πολλοί δέ πιεῖν, πολλοί δέ ἱμάτια: οἱ δέ ἰατρῶν δέονται: ἥκει δέ τις ἤ τῶν προβάτων λελυκωμένα φέρων ἤ τῶν βοῶν κατακεκρημνισμένα ἤ νόσον φάσκων ἐμπεπτωκέναι τοῖς κτήνεσιν: ὥστε μοι δοκῶ, ἔφη ὁ φεραύλας, νῦν διά τό πολλά ἔχειν πλείω λυπεῖσθαι ἤ πρόσθεν διά τό ὀλίγα ἔχειν. καί ὁ σάκας, ἀλλά ναί μά δί', ἔφη, ὅταν σῶα ᾖ, πολλά ὁρῶν πολλαπλάσια ἐμοῦ εὐφραίνῃ. καί ὁ φεραύλας εἶπεν: οὔτοι, ὦ σάκα, οὕτως ἡδύ ἐστι τό ἔχειν χρήματα ὡς ἀνιαρόν τό ἀποβάλλειν. γνώσῃ δ' ὅτι ἐγώ ἀληθῆ λέγω: τῶν μέν γάρ πλουτούντων οὐδείς ἀναγκάζεται ὑφ' ἡδονῆς ἀγρυπνεῖν, τῶν δέ ἀποβαλλόντων τι ὄψει οὐδένα δυνάμενον καθεύδειν ὑπό λύπης. μά δί', ἔφη ὁ σάκας, οὐδέ γε τῶν λαμβανόντων τι νυστάζοντα οὐδένα ἄν ἴδοις ὑφ' ἡδονῆς. ἀληθῆ, ἔφη, λέγεις: εἰ γάρ τοι τό ἔχειν οὕτως ὥσπερ τό λαμβάνειν ἡδύ ἦν, πολύ ἄν διέφερον εὐδαιμονίᾳ οἱ πλούσιοι τῶν πενήτων. καί ἀνάγκη δέ τοί ἐστιν, ἔφη, ὦ σάκα, τόν πολλά ἔχοντα πολλά καί δαπανᾶν καί εἰς θεούς καί εἰς φίλους καί εἰς ξένους: ὅστις οὖν ἰσχυρῶς χρήμασιν ἥδεται, εὖ ἴσθι τοῦτον καί δαπανῶντα ἰσχυρῶς ἀνιᾶσθαι. <ναί> μά δί', ἔφη ὁ σάκας, ἀλλ' οὐκ ἐγώ τούτων εἰμί, ἀλλά καί εὐδαιμονίαν τοῦτο νομίζω τό πολλά ἔχοντα πολλά καί δαπανᾶν. τί οὖν, ἔφη, πρός τῶν θεῶν, ὁ φεραύλας, οὐχί σύγε αὐτίκα μάλα εὐδαίμων ἐγένου καί ἐμέ εὐδαίμονα ἐποίησας; λαβών γάρ, ἔφη, ταῦτα πάντα κέκτησο, καί χρῶ ὅπως βούλει αὐτοῖς: ἐμέ δέ μηδέν ἄλλο ἤ ὥσπερ ξένον τρέφε, καί ἔτι εὐτελέστερον ἤ ξένον: ἀρκέσει γάρ μοι ὅ τι ἄν καί σύ ἔχῃς τούτων μετέχειν. παίζεις, ἔφη ὁ σάκας. καί ὁ φεραύλας ὀμόσας εἶπεν ἦ μήν σπουδῇ λέγειν. καί ἄλλα γέ σοι, ὦ σάκα, προσδιαπράξομαι παρά κύρου, μήτε θύρας τάς κύρου θεραπεύειν μήτε στρατεύεσθαι: ἀλλά σύ μέν πλουτῶν οἴκοι μένε: ἐγώ δέ ταῦτα ποιήσω καί ὑπέρ σοῦ καί ὑπέρ ἐμοῦ: καί ἐάν τι ἀγαθόν προσλαμβάνω διά τήν κύρου θεραπείαν ἤ καί ἀπό στρατείας τινός, οἴσω πρός σέ, ἵνα ἔτι πλειόνων ἄρχῃς: μόνον, ἔφη, ἐμέ ἀπόλυσον ταύτης τῆς ἐπιμελείας: ἤν γάρ ἐγώ σχολήν ἄγω ἀπό τούτων, ἐμοί τέ σε οἴομαι πολλά καί κύρῳ χρήσιμον ἔσεσθαι. τούτων οὕτω ῥηθέντων ταῦτα συνέθεντο καί ταῦτα ἐποίουν. καί ὁ μέν ἡγεῖτο εὐδαίμων γεγενῆσθαι, ὅτι πολλῶν ἦρχε χρημάτων: ὁ δ' αὖ ἐνόμιζε μακαριώτατος εἶναι, ὅτι ἐπίτροπον ἕξοι σχολήν παρέχοντα πράττειν ὅ τι ἄν αὐτῷ ἡδύ ᾖ. ἦν δέ τοῦ φεραύλα ὁ τρόπος φιλέταιρός τε καί θεραπεύειν οὐδέν ἡδύ αὐτῷ οὕτως ἐδόκει εἶναι οὐδ' ὠφέλιμον ὡς ἀνθρώπους. καί γάρ βέλτιστον πάντων τῶν ζῴων ἡγεῖτο ἄνθρωπον εἶναι καί εὐχαριστότατον, ὅτι ἑώρα τούς τε ἐπαινουμένους ὑπό τινος ἀντεπαινοῦντας τούτους προθύμως τοῖς τε χαριζομένοις πειρωμένους ἀντιχαρίζεσθαι, καί οὕς γνοῖεν εὐνοϊκῶς ἔχοντας, τούτοις ἀντ' εὖ νοοῦντας, καί οὕς εἰδεῖεν φιλοῦντας αὐτούς, τούτους μισεῖν οὐ δυναμένους, καί γονέας δέ πολύ μᾶλλον ἀντιθεραπεύειν πάντων τῶν ζῴων ἐθέλοντας καί ζῶντας καί τελευτήσαντας: τά δ' ἄλλα πάντα ζῷα καί ἀχαριστότερα καί ἀγνωμονέστερα ἀνθρώπων ἐγίγνωσκεν εἶναι. οὕτω δή ὅ τε φεραύλας ὑπερήδετο ὅτι ἐξέσοιτο αὐτῷ ἀπαλλαγέντι τῆς τῶν ἄλλων κτημάτων ἐπιμελείας ἀμφί τούς φίλους ἔχειν, ὅ τε σάκας ὅτι ἔμελλε πολλά ἔχων πολλοῖς χρήσεσθαι. ἐφίλει δέ ὁ μέν σάκας τόν φεραύλαν, ὅτι προσέφερέ τι ἀεί: ὁ δέ τόν σάκαν, ὅτι παραλαμβάνειν πάντα ἤθελε καί ἀεί πλειόνων ἐπιμελούμενος οὐδέν μᾶλλον αὐτῷ ἀσχολίαν παρεῖχε. καί οὗτοι μέν δή οὕτω διῆγον. θύσας δέ καί ὁ κῦρος νικητήρια ἑστιῶν ἐκάλεσε τῶν φίλων οἵ μάλιστ' αὐτόν αὔξειν τε βουλόμενοι φανεροί ἦσαν καί τιμῶντες εὐνοϊκώτατα. συνεκάλεσε δέ αὐτοῖς καί ἀρτάβαζον τόν μῆδον καί τιγράνην τόν ἀρμένιον καί τόν ὑρκάνιον ἵππαρχον καί γωβρύαν. γαδάτας δέ τῶν σκηπτούχων ἦρχεν αὐτῷ, καί ᾗ ἐκεῖνος διεκόσμησεν ἡ πᾶσα ἔνδον δίαιτα καθειστήκει: καί ὁπότε μέν συνδειπνοῖέν τινες, οὐδ' ἐκάθιζε γαδάτας, ἀλλ' ἐπεμελεῖτο: ὁπότε δέ αὐτοί εἶεν, καί συνεδείπνει: ἥδετο γάρ αὐτῷ συνών: ἀντί δέ τούτων πολλοῖς καί μεγάλοις ἐτιμᾶτο ὑπό τοῦ κύρου, διά δέ κῦρον καί ὑπ' ἄλλων. ὡς δ' ἦλθον οἱ κληθέντες ἐπί τό δεῖπνον, οὐχ ὅπου ἔτυχεν ἕκαστον ἐκάθιζεν, ἀλλ' ὅν μέν μάλιστα ἐτίμα, παρά τήν ἀριστεράν χεῖρα, ὡς εὐεπιβουλευτοτέρας ταύτης οὔσης ἤ τῆς δεξιᾶς, τόν δέ δεύτερον παρά τήν δεξιάν, τόν δέ τρίτον πάλιν παρά τήν ἀριστεράν, τόν δέ τέταρτον παρά τήν δεξιάν: καί ἤν πλέονες ὦσιν, ὡσαύτως. σαφηνίζεσθαι δέ ὡς ἕκαστον ἐτίμα <διά> τοῦτο ἐδόκει αὐτῷ ἀγαθόν εἶναι, ὅτι ὅπου μέν οἴονται ἅνθρωποι τόν κρατιστεύοντα μήτε κηρυχθήσεσθαι μήτε ἆθλα λήψεσθαι, δῆλοί εἰσιν ἐνταῦθα οὐ φιλονίκως πρός ἀλλήλους ἔχοντες: ὅπου δέ μάλιστα πλεονεκτῶν ὁ κράτιστος φαίνεται, ἐνταῦθα προθυμότατα φανεροί εἰσιν ἀγωνιζόμενοι πάντες. καί ὁ κῦρος δέ οὕτως ἐσαφήνιζε μέν τούς κρατιστεύοντας παρ' ἑαυτῷ, εὐθύς ἀρξάμενος ἐξ ἕδρας καί παραστάσεως. οὐ μέντοι ἀθάνατον τήν ταχθεῖσαν ἕδραν κατεστήσατο, ἀλλά νόμιμον ἐποιήσατο καί ἀγαθοῖς ἔργοις προβῆναι εἰς τήν τιμιωτέραν ἕδραν, καί εἴ τις ῥᾳδιουργοίη, ἀναχωρῆσαι εἰς τήν ἀτιμοτέραν. τόν δέ πρωτεύοντα ἐν ἕδρᾳ ᾐσχύνετο μή οὐ πλεῖστα καί ἀγαθά ἔχοντα παρ' αὐτοῦ φαίνεσθαι. καί ταῦτα δέ ἐπί κύρου γενόμενα οὕτως ἔτι καί νῦν διαμένοντα αἰσθανόμεθα. ἐπεί δέ ἐδείπνουν, ἐδόκει τῷ γωβρύᾳ τό μέν πολλά ἕκαστα εἶναι οὐδέν τι θαυμαστόν παρ' ἀνδρί πολλῶν ἄρχοντι: τό δέ τόν κῦρον οὕτω μεγάλα πράττοντα, εἴ τι ἡδύ δόξειε λαβεῖν, μηδέν τούτων μόνον καταδαπανᾶν, ἀλλ' ἔργον ἔχειν αὐτόν ἐδόμενον τούτου κοινωνεῖν τούς παρόντας, πολλάκις δέ καί τῶν ἀπόντων φίλων ἔστιν οἷς ἑώρα πέμποντα ταῦτα αὐτόν οἷς ἡσθείς τύχοι: ὥστε ἐπεί ἐδεδειπνήκεσαν καί πάντα τά <λοιπά> πολλά ὄντα διεπεπόμφει ὁ κῦρος ἀπό τῆς τραπέζης, εἶπεν ἄρα ὁ γωβρύας: ἀλλ', ἐγώ, ὦ κῦρε, πρόσθεν μέν ἡγούμην τούτῳ σε πλεῖστον διαφέρειν ἀνθρώπων τῷ στρατηγικώτατον εἶναι: νῦν δέ θεούς ὄμνυμι ἦ μήν ἐμοί δοκεῖν πλέον σε διαφέρειν φιλανθρωπίᾳ ἤ στρατηγίᾳ. νή δί', ἔφη ὁ κῦρος: καί μέν δή καί ἐπιδείκνυμαι τά ἔργα πολύ ἥδιον φιλανθρωπίας ἤ στρατηγίας. πῶς δή; ἔφη ὁ γωβρύας. ὅτι, ἔφη, τά μέν κακῶς ποιοῦντα ἀνθρώπους δεῖ ἐπιδείκνυσθαι, τά δέ εὖ. ἐκ τούτου δή ἐπεί ὑπέπινον, ἤρετο ὁ ὑστάσπας τόν κῦρον: ἆρ' ἄν, ἔφη, ὦ κῦρε, ἀχθεσθείης μοι, εἴ σε ἐροίμην ὅ βούλομαί σου πυθέσθαι; ἀλλά ναί μά τούς θεούς, ἔφη, τοὐναντίον τούτου ἀχθοίμην ἄν σοι, εἰ αἰσθοίμην σιωπῶντα ἅ βούλοιο ἐρέσθαι. λέγε δή μοι, ἔφη, ἤδη πώποτε καλέσαντός σου οὐκ ἦλθον; εὐφήμει, ἔφη ὁ κῦρος. ἀλλ' ὑπακούων σχολῇ ὑπήκουσα; οὐδέ τοῦτο. προσταχθέν δέ τι ἤδη σοι οὐκ ἔπραξα; οὐκ αἰτιῶμαι, ἔφη. ὅ δέ πράττοιμι, ἔστιν ὅ τι πώποτε οὐ προθύμως ἤ οὐχ ἡδομένως πράττοντά με κατέγνως; τοῦτο δή πάντων ἥκιστα, ἔφη ὁ κῦρος. τίνος μήν ἕνεκα, ἔφη, πρός τῶν θεῶν, ὦ κῦρε, χρυσάνταν ἔγραψας ὥστε εἰς τήν τιμιω τέραν ἐμοῦ χώραν ἱδρυθῆναι; ἦ λέγω; ἔφη ὁ κῦρος. πάντως, ἔφη ὁ ὑστάσπας. καί σύ αὖ οὐκ ἀχθέσῃ μοι ἀκούων τἀληθῆ; ἡσθήσομαι μέν οὖν, ἔφη, ἤν εἰδῶ ὅτι οὐκ ἀδικοῦμαι. χρυσάντας τοίνυν, ἔφη, οὑτοσί πρῶτον μέν οὐ κλῆσιν ἀνέμενεν, ἀλλά πρίν καλεῖσθαι παρῆν τῶν ἡμετέρων ἕνεκα: ἔπειτα δέ οὐ τό κελευόμενον μόνον, ἀλλά καί ὅ τι αὐτός γνοίη ἄμεινον εἶναι πεπραγμένον ἡμῖν τοῦτο ἔπραττεν. ὁπότε δέ εἰπεῖν τι δέοι εἰς τούς συμμάχους, ἅ μέν ἐμέ ᾤετο πρέπειν λέγειν ἐμοί συνεβούλευεν: ἅ δέ ἐμέ αἴσθοιτο βουλόμενον μέν εἰδέναι τούς συμμάχους, αὐτόν δέ με αἰσχυνόμενον περί ἐμαυτοῦ λέγειν, ταῦτα οὗτος λέγων ὡς ἑαυτοῦ γνώμην ἀπεφαίνετο: ὥστ' ἔν γε τούτοις τί κωλύει αὐτόν καί ἐμοῦ ἐμοί κρείττονα εἶναι; καί ἑαυτῷ μέν ἀεί φησι πάντα τά παρόντα ἀρκεῖν, ἐμοί δέ ἀεί φανερός ἐστι σκοπῶν τί ἄν προσγενόμενον ὀνήσειεν, ἐπί τε τοῖς ἐμοῖς καλοῖς πολύ μᾶλλον ἐμοῦ ἀγάλλεται καί ἥδεται. πρός ταῦτα ὁ ὑστάσπας εἶπε: νή τήν ἥραν, ὦ κῦρε, ἥδομαί γε ταῦτά σε ἐρωτήσας. τί μάλιστα; ἔφη ὁ κῦρος. ὅτι κἀγώ πειράσομαι ταῦτα ποιεῖν: ἕν μόνον, ἔφη, ἀγνοῶ, πῶς ἄν εἴην δῆλος χαίρων ἐπί τοῖς σοῖς ἀγαθοῖς: πότερον κροτεῖν δεῖ τώ χεῖρε ἤ γελᾶν ἤ τί ποιεῖν. καί ὁ ἀρτάβαζος εἶπεν: ὀρχεῖσθαι δεῖ τό περσικόν. ἐπί τούτοις μέν δή γέλως ἐγένετο. προϊόντος δέ τοῦ συμποσίου ὁ κῦρος τόν γωβρύαν ἐπήρετο: εἰπέ μοι, ἔφη, ὦ γωβρύα, νῦν ἄν δοκεῖς ἥδιον τῶνδέ τῳ τήν θυγατέρα δοῦναι ἤ ὅτε τό πρῶτον ἡμῖν συνεγένου; οὐκοῦν, ἔφη ὁ γωβρύας, κἀγώ τἀληθῆ λέγω; νή δί', ἔφη ὁ κῦρος, ὡς ψεύδους γε οὐδεμία ἐρώτησις δεῖται. εὖ τοίνυν, ἔφη, ἴσθι ὅτι νῦν ἄν πολύ ἥδιον. ἦ καί ἔχοις ἄν, ἔφη ὁ κῦρος, εἰπεῖν διότι; ἔγωγε. λέγε δή. ὅτι τότε μέν ἑώρων τούς πόνους καί τούς κινδύνους εὐθύμως αὐτούς φέροντας, νῦν δέ ὁρῶ αὐτούς τἀγαθά σωφρόνως φέροντας. δοκεῖ δέ μοι, ὦ κῦρε, χαλεπώτερον εἶναι εὑρεῖν ἄνδρα τἀγαθά καλῶς φέροντα ἤ τά κακά: τά μέν γάρ ὕβριν τοῖς πολλοῖς, τά δέ σωφροσύνην τοῖς πᾶσιν ἐμποιεῖ. καί ὁ κῦρος εἶπεν: ἤκουσας, ὦ ὑστάσπα, γωβρύου τό ῥῆμα; ναί μά δί', ἔφη: καί ἐάν πολλά τοιαῦτά γε λέγῃ, πολύ μᾶλλόν με τῆς θυγατρός μνηστῆρα λήψεται ἤ ἐάν ἐκπώματα πολλά μοι ἐπιδεικνύῃ. ἦ μήν, ἔφη ὁ γωβρύας, πολλά γέ μοί ἐστι τοιαῦτα συγγεγραμμένα, ὧν ἐγώ σοι οὐ φθονήσω, ἤν τήν θυγατέρα μου γυναῖκα λαμβάνῃς: τά δ' ἐκπώματα, ἔφη, ἐπειδή οὐκ ἀνέχεσθαί μοι φαίνει, οὐκ οἶδ' εἰ χρυσάντᾳ τουτῳΐ δῶ, ἐπεί καί τήν ἕδραν σου ὑφήρπασε. καί μέν δή, ἔφη ὁ κῦρος, ὦ ὑστάσπα, καί οἱ ἄλλοι δέ οἱ παρόντες, ἤν ἐμοί λέγητε, ὅταν τις ὑμῶν γαμεῖν ἐπιχειρήσῃ, γνώσεσθε ὁποῖός τις κἀγώ συνεργός ὑμῖν ἔσομαι. καί ὁ γωβρύας εἶπεν: ἤν δέ τις ἐκδοῦναι βούληται θυγατέρα, πρός τίνα δεῖ λέγειν; πρός ἐμέ, ἔφη ὁ κῦρος, καί τοῦτο: πάνυ γάρ, ἔφη, δεινός εἰμι ταύτην τήν τέχνην. ποίαν; ἔφη ὁ χρυσάντας. τό γνῶναι ὁποῖος ἄν γάμος ἑκάστῳ συναρμόσειε. καί ὁ χρυσάντας ἔφη: λέγε δή πρός τῶν θεῶν ποίαν τινά μοι γυναῖκα οἴει συναρμόσειν κάλλιστα. πρῶτον μέν, ἔφη, μικράν: μικρός γάρ καί αὐτός εἶ: εἰ δέ μεγάλην γαμεῖς, ἤν ποτε βούλῃ αὐτήν ὀρθήν φιλῆσαι, προσάλλεσθαί σε δεήσει ὥσπερ τά κυνάρια. τοῦτο μέν δή, ἔφη, ὀρθῶς προνοεῖς: καί γάρ οὐδ' ὁπωστιοῦν ἁλτικός εἰμι. ἔπειτα δ', ἔφη, σιμή ἄν σοι ἰσχυρῶς συμφέροι. πρός τί δή αὖ τοῦτο; ὅτι, ἔφη, σύ γρυπός εἶ: πρός οὖν τήν σιμότητα σάφ' ἴσθι ὅτι ἡ γρυπότης ἄριστ' ἄν προσαρμόσειε. λέγεις σύ, ἔφη, ὡς καί τῷ εὖ δεδειπνηκότι ὥσπερ καί ἐγώ νῦν ἄδειπνος ἄν συναρμόττοι. ναί μά δί', ἔφη ὁ κῦρος: τῶν μέν γάρ μεστῶν γρυπή ἡ γαστήρ γίγνεται, τῶν δέ ἀδείπνων σιμή. καί ὁ χρυσάντας ἔφη: ψυχρῷ δ' ἄν, πρός τῶν θεῶν, βασιλεῖ ἔχοις ἄν εἰπεῖν ποία τις συνοίσει; ἐνταῦθα μέν δή ὅ τε κῦρος ἐξεγέλασε καί οἱ ἄλλοι ὁμοίως. γελώντων δέ ἅμα εἶπεν ὁ ὑστάσπας: πολύ γ', ἔφη, μάλιστα τούτου σε, ὦ κῦρε, ζηλῶ ἐν τῇ βασιλείᾳ. τίνος; ἔφη ὁ κῦρος. ὅτι δύνασαι καί ψυχρός ὤν γέλωτα παρέχειν. καί ὁ κῦρος εἶπεν: ἔπειτ' οὐκ ἄν πρίαιό γε παμπόλλου ὥστε σοί ταῦτ' εἰρῆσθαι, καί ἀπαγγελθῆναι παρ' ᾗ εὐδοκιμεῖν βούλει ὅτι ἀστεῖος εἶ; καί ταῦτα μέν δή οὕτω διεσκώπτετο. μετά δέ ταῦτα τιγράνῃ μέν ἐξήνεγκε γυναικεῖον κόσμον, καί ἐκέλευσε τῇ γυναικί δοῦναι, ὅτι ἀνδρείως συνεστρατεύετο τῷ ἀνδρί, ἀρταβάζῳ δέ χρυσοῦν ἔκπωμα, τῷ δ' ὑρκανίῳ ἵππον καί ἄλλα πολλά καί καλά ἐδωρήσατο. σοί δέ, ἔφη, ὦ γωβρύα, δώσω ἄνδρα τῇ θυγατρί. οὐκοῦν ἐμέ, ἔφη ὁ ὑστάσπας, δώσεις, ἵνα καί τά συγγράμματα λάβω. ἦ καί ἔστι σοι, ἔφη ὁ κῦρος, οὐσία ἀξία τῶν τῆς παιδός; νή δί', ἔφη, πολλαπλασίων μέν οὖν χρημάτων. καί ποῦ, ἔφη ὁ κῦρος, ἔστι σοι αὕτη ἡ οὐσία; ἐνταῦθα, ἔφη, ὅπουπερ καί σύ κάθησαι φίλος ὤν ἐμοί. ἀρκεῖ μοι, ἔφη ὁ γωβρύας: καί εὐθύς ἐκτείνας τήν δεξιάν, δίδου, ἔφη, ὦ κῦρε: δέχομαι γάρ. καί ὁ κῦρος λαβών τήν τοῦ ὑστάσπου δεξιάν ἔδωκε τῷ γωβρύᾳ, ὁ δ' ἐδέξατο. ἐκ δέ τούτου πολλά καί καλά ἔδωκε δῶρα τῷ ὑστάσπᾳ, ὅπως τῇ παιδί πέμψειε: χρυσάνταν δ' ἐφίλησε προσαγαγόμενος. καί ὁ ἀρτάβαζος εἶπε: μά δί', ἔφη, ὦ κῦρε, οὐχ ὁμοίου γε χρυσοῦ ἐμοί τε τό ἔκπωμα δέδωκας καί χρυσάντᾳ τό δῶρον. ἀλλά καί σοί, ἔφη, δώσω. ἐπήρετο ἐκεῖνος πότε; εἰς τριακοστόν, ἔφη, ἔτος. ὡς ἀναμενοῦντος, ἔφη, καί οὐκ ἀποθανουμένου οὕτω παρασκευάζου. καί τότε μέν δή οὕτως ἔληξεν ἡ σκηνή: ἐξανισταμένων δ' αὐτῶν ἐξανέστη καί ὁ κῦρος καί ξυμπρούπεμψεν αὐτούς ἐπί τάς θύρας. τῇ δέ ὑστεραίᾳ τούς ἐθελουσίους συμμάχους γενομένους ἀπέπεμπεν οἴκαδε ἑκάστους, πλήν ὅσοι αὐτῶν οἰκεῖν ἐβούλοντο παρ' αὐτῷ: τούτοις δέ χώραν καί οἴκους ἔδωκε, καί νῦν ἔτι ἔχουσιν οἱ τῶν καταμεινάντων τότε ἀπόγονοι: πλεῖστοι δ' εἰσί μήδων καί ὑρκανίων: τοῖς δ' ἀπιοῦσι δωρησάμενος πολλά καί ἀμέμπτους ποιησάμενος καί ἄρχοντας καί στρατιώτας ἀπεπέμψατο. ἐκ τούτου δέ διέδωκε καί τοῖς περί αὑτόν στρατιώταις τά χρήματα ὅσα ἐκ σάρδεων ἔλαβε: καί τοῖς μέν μυριάρχοις καί τοῖς περί αὑτόν ὑπηρέταις ἐξαίρετα ἐδίδου πρός τήν ἀξίαν ἑκάστῳ, τά δ' ἄλλα διένειμε: καί τό μέρος ἑκάστῳ δούς τῶν μυριάρχων ἐπέτρεψεν αὐτοῖς διανέμειν ὥσπερ αὐτός ἐκείνοις διένειμεν. ἐδίδοσαν δέ τά μέν ἄλλα χρήματα ἄρχων ἄρχοντας τούς ὑφ' ἑαυτῷ δοκιμάζων: τά δέ τελευταῖα οἱ ἑξάδαρχοι τούς ὑφ' ἑαυτοῖς ἰδιώτας δοκιμάσαντες πρός τήν ἀξίαν ἑκάστῳ ἐδίδοσαν: καί οὕτω πάντες εἰλήφεσαν τό δίκαιον μέρος. ἐπεί δέ εἰλήφεσαν τά τότε δοθέντα, οἱ μέν τινες ἔλεγον περί τοῦ κύρου τοιάδε: ἦ που αὐτός γε πολλά ἔχει, ὅπου γε καί ἡμῶν ἑκάστῳ τοσαῦτα δέδωκεν: οἱ δέ τινες αὐτῶν ἔλεγον: ποῖα πολλά ἔχει; οὐχ ὁ κύρου τρόπος τοιοῦτος οἷος χρηματίζεσθαι, ἀλλά διδούς μᾶλλον ἤ κτώμενος ἥδεται. αἰσθόμενος δέ ὁ κῦρος τούτους τούς λόγους καί τάς δόξας τάς περί αὑτοῦ συνέλεξε τούς φίλους τε καί τούς ἐπικαιρίους ἅπαντας καί ἔλεξεν ὧδε. ὦ ἄνδρες φίλοι, ἑώρακα μέν ἤδη ἀνθρώπους οἵ βούλονται δοκεῖν πλείω κεκτῆσθαι ἤ ἔχουσιν, ἐλευθεριώτεροι ἄν οἰόμενοι οὕτω φαίνεσθαι: ἐμοί δέ δοκοῦσιν, ἔφη, οὗτοι τοὔμπαλιν οὗ βούλονται ἐφέλκεσθαι: τό γάρ πολλά δοκοῦντα ἔχειν μή κατ' ἀξίαν τῆς οὐσίας φαίνεσθαι ὠφελοῦντα τούς φίλους ἀνελευθερίαν ἔμοιγε δοκεῖ περιάπτειν. εἰσί δ' αὖ, ἔφη, οἵ λεληθέναι βούλονται ὅσα ἄν ἔχωσι: πονηροί οὖν καί οὗτοι τοῖς φίλοις ἔμοιγε δοκοῦσιν εἶναι. διά γάρ τό μή εἰδέναι τά ὄντα πολλάκις δεόμενοι οὐκ ἐπαγγέλλουσιν οἱ φίλοι τοῖς ἑταίροις, ἀλλά τητῶνται. ἁπλουστάτου δέ μοι, ἔφη, δοκεῖ εἶναι τό τήν δύναμιν φανεράν ποιήσαντα ἐκ ταύτης ἀγωνίζεσθαι περί καλοκἀγαθίας. κἀγώ οὖν, ἔφη, βούλομαι ὑμῖν ὅσα μέν οἷόν τ' ἐστίν ἰδεῖν τῶν ἐμοί ὄντων δεῖξαι, ὅσα δέ μή οἷόν τε ἰδεῖν, διηγήσασθαι. ταῦτα εἰπών τά μέν ἐδείκνυε πολλά καί καλά κτήματα: τά δέ κείμενα ὡς μή ῥᾴδια εἶναι ἰδεῖν διηγεῖτο: τέλος δ' εἶπεν ὧδε: ταῦτα, ὦ ἄνδρες, ἅπαντα δεῖ ὑμᾶς οὐδέν μᾶλλον ἐμά ἡγεῖσθαι ἤ καί ὑμέτερα: ἐγώ γάρ, ἔφη, ταῦτα ἁθροίζω οὔθ' ὅπως αὐτός καταδαπανήσω οὔθ' ὅπως αὐτός κατατρίψω: οὐ γάρ ἄν δυναίμην: ἀλλ' ὅπως ἔχω τῷ τε ἀεί καλόν τι ὑμῶν ποιοῦντι διδόναι καί ὅπως, ἤν τις ὑμῶν τινος ἐνδεῖσθαι νομίσῃ, πρός ἐμέ ἐλθών λάβῃ οὗ ἄν ἐνδεής τυγχάνῃ ὤν. καί ταῦτα μέν δή οὕτως ἐλέχθη. ἡνίκα δέ ἤδη αὐτῷ ἐδόκει καλῶς ἔχειν τά ἐν βαβυλῶνι ὡς καί ἀποδημεῖν, συνεσκευάζετο τήν εἰς πέρσας πορείαν καί τοῖς ἄλλοις παρήγγειλεν: ἐπεί δ' ἐνόμισεν ἱκανά ἔχειν ὧν ᾤετο δεήσεσθαι, οὕτω δή ἀνεζεύγνυε. διηγησόμεθα δέ καί ταῦτα ὡς πολύς στόλος ὤν εὐτάκτως μέν κατεσκευάζετο καί πάλιν ἀνεσκευάζετο, ταχύ δέ κατεχωρίζετο ὅπου δέοι. ὅπου γάρ ἄν στρατοπεδεύηται βασιλεύς, σκηνάς μέν δή ἔχοντες πάντες οἱ ἀμφί βασιλέα στρατεύονται καί θέρους καί χειμῶνος. εὐθύς δέ τοῦτο ἐνόμιζε κῦρος, πρός ἕω βλέπουσαν ἵστασθαι τήν σκηνήν: ἔπειτα ἔταξε πρῶτον μέν πόσον δεῖ ἀπολιπόντας σκηνοῦν τούς δορυφόρους τῆς βασιλικῆς σκηνῆς: ἔπειτα σιτοποιοῖς μέν χώραν ἀπέδειξε τήν δεξιάν, ὀψοποιοῖς δέ τήν ἀριστεράν, ἵπποις δέ τήν δεξιάν, ὑποζυγίοις δέ τοῖς ἄλλοις τήν ἀριστεράν: καί τἆλλα δέ διετέτακτο ὥστε εἰδέναι ἕκαστον τήν ἑαυτοῦ χώραν καί μέτρῳ καί τόπῳ. ὅταν δέ ἀνασκευάζωνται, συντίθησι μέν ἕκαστος σκεύη οἷσπερ τέτακται χρῆσθαι, ἀνατίθενται δ' αὖ ἄλλοι ἐπί τά ὑποζύγια: ὥσθ' ἅμα μέν πάντες ἔρχονται οἱ σκευαγωγοί ἐπί τά τεταγμένα ἄγειν, ἅμα δέ πάντες ἀνατιθέασιν ἐπί τά ἑαυτοῦ ἕκαστος. οὕτω δή ὁ αὐτός χρόνος ἀρκεῖ μιᾷ τε σκηνῇ καί πάσαις ἀνῃρῆσθαι. ὡσαύτως οὕτως ἔχει καί περί κατασκευῆς. καί περί τοῦ πεποιῆσθαι δέ τά ἐπιτήδεια πάντα ἐν καιρῷ ὡσαύτως διατέτακται ἑκάστοις τά ποιητέα: καί διά τοῦτο ὁ αὐτός χρόνος ἀρκεῖ ἑνί τε μέρει καί πᾶσι πεποιῆσθαι. ὥσπερ δέ οἱ περί τά ἐπιτήδεια θεράποντες χώραν εἶχον τήν προσήκουσαν ἕκαστοι, οὕτω καί οἱ ὁπλοφόροι αὐτῷ ἐν τῇ στρατοπεδεύσει χώραν τε εἶχον τήν τῇ ὁπλίσει ἑκάστῃ ἐπιτηδείαν, καί ᾔδεσαν ταύτην ὁποία ἦν, καί ἐπ' ἀναμφισβήτητον πάντες κατεχωρίζοντο. καλόν μέν γάρ ἡγεῖτο ὁ κῦρος καί ἐν οἰκίᾳ εἶναι ἐπιτήδευμα τήν εὐθημοσύνην: ὅταν γάρ τίς του δέηται, δῆλόν ἐστι ὅπου δεῖ ἐλθόντα λαβεῖν: πολύ δ' ἔτι κάλλιον ἐνόμιζε τήν τῶν στρατιωτικῶν φύλων εὐθημοσύνην εἶναι, ὅσῳ τε ὀξύτεροι οἱ καιροί τῶν εἰς τά πολεμικά χρήσεων καί μείζω τά σφάλματα <τά> ἀπό τῶν ὑστεριζόντων ἐν αὐτοῖς: ἀπό δέ τῶν ἐν καιρῷ παραγιγνομένων πλείστου ἄξια πλεονεκτήματα ἑώρα γιγνόμενα ἐν τοῖς πολεμικοῖς: διά ταῦτα οὖν καί ἐπεμέλετο ταύτης τῆς εὐθημοσύνης μάλιστα. καί αὐτός μέν δή πρῶτον ἑαυτόν ἐν μέσῳ κατετίθετο τοῦ στρατοπέδου, ὡς ταύτης τῆς χώρας ἐχυρωτάτης οὔσης: ἔπειτα δέ τούς μέν πιστοτάτους ὥσπερ εἰώθει περί ἑαυτόν εἶχε, τούτων δ' ἐν κύκλῳ ἐχομένους ἱππέας τ' εἶχε καί ἁρματηλάτας. καί γάρ τούτους ἐχυρᾶς ἐνόμιζε χώρας δεῖσθαι, ὅτι σύν οἷς μάχονται ὅπλοις οὐδέν πρόχειρον ἔχοντες τούτων στρατοπεδεύονται, ἀλλά πολλοῦ χρόνου δέονται εἰς τήν ἐξόπλισιν, εἰ μέλλουσι χρησίμως ἕξειν. ἐν δεξιᾷ δέ καί ἐν ἀριστερᾷ αὐτοῦ τε καί τῶν ἱππέων πελτασταῖς χώρα ἦν: τοξοτῶν δ' αὖ χώρα ἡ πρόσθεν ἦν καί ὄπισθεν αὐτοῦ τε καί τῶν ἱππέων. ὁπλίτας δέ καί τούς τά μεγάλα γέρρα ἔχοντας κύκλῳ πάντων εἶχεν ὥσπερ τεῖχος, ὅπως καί εἰ δέοι τι ἐνσκευάζεσθαι τούς ἱππέας, οἱ μονιμώτατοι πρόσθεν ὄντες παρέχοιεν αὐτοῖς ἀσφαλῆ τήν καθόπλισιν. ἐκάθευδον δέ αὐτῷ ἐν τάξει ὥσπερ οἱ ὁπλῖται, οὕτω δέ καί οἱ πελτασταί καί οἱ τοξόται, ὅπως καί ἐκ νυκτῶν, εἰ δέοι τι, ὥσπερ καί οἱ ὁπλῖται παρεσκευασμένοι εἰσί παίειν τόν εἰς χεῖρας ἰόντα, οὕτω καί οἱ τοξόται καί οἱ ἀκοντισταί, εἴ τινες προσίοιεν, ἐξ ἑτοίμου ἀκοντίζοιεν καί τοξεύοιεν ὑπέρ τῶν ὁπλιτῶν. εἶχον δέ καί σημεῖα πάντες οἱ ἄρχοντες ἐπί ταῖς σκηναῖς: οἱ δ' ὑπηρέται ὥσπερ καί ἐν ταῖς πόλεσιν οἱ σώφρονες ἴσασι μέν καί τῶν πλείστων τάς οἰκήσεις, μάλιστα δέ τῶν ἐπικαιρίων, οὕτω καί τῶν ἐν τοῖς στρατοπέδοις τάς τε χώρας τάς τῶν ἡγεμόνων ἠπίσταντο οἱ κύρου ὑπηρέται καί τά σημεῖα ἐγίγνωσκον ἅ ἑκάστοις ἦν: ὥστε ὅτου δέοιτο κῦρος, οὐκ ἐζήτουν, ἀλλά τήν συντομωτάτην ἐφ' ἕκαστον ἔθεον. καί διά τό εἰλικρινῆ ἕκαστα εἶναι τά φῦλα πολύ μᾶλλον ἦν δῆλα καί ὁπότε τις εὐτακτοίη καί εἴ τις μή πράττοι τό προσταττόμενον. οὕτω δή ἐχόντων ἡγεῖτο, εἴ τις καί ἐπίθοιτο νυκτός ἤ ἡμέρας, ὥσπερ ἄν εἰς ἐνέδραν εἰς τό στρατόπεδον τούς ἐπιτιθεμένους ἐμπίπτειν. καί τό τακτικόν δέ εἶναι οὐ τοῦτο μόνον ἡγεῖτο εἴ τις ἐκτεῖναι φάλαγγα εὐπόρως δύναιτο ἤ βαθῦναι ἤ ἐκ κέρατος εἰς φάλαγγα καταστῆσαι ἤ ἐκ δεξιᾶς ἤ ἀριστερᾶς ἤ ὄπισθεν ἐπιφανέντων πολεμίων ὀρθῶς ἐξελίξαι, ἀλλά καί τό διασπᾶν ὁπότε δέοι τακτικόν ἡγεῖτο, καί τό τιθέναι γε τό μέρος ἕκαστον ὅπου μάλιστα ἐν ὠφελείᾳ ἄν εἴη, καί τό ταχύνειν δέ ὅπου φθάσαι δέοι, πάντα ταῦτα καί τά τοιαῦτα τακτικοῦ ἀνδρός ἐνόμιζεν εἶναι καί ἐπεμελεῖτο τούτων πάντων ὁμοίως. καί ἐν μέν ταῖς πορείαις πρός τό συμπῖπτον ἀεί διατάττων ἐπορεύετο, ἐν δέ τῇ στρατοπεδεύσει ὡς τά πολλά ὥσπερ εἴρηται κατεχώριζεν. ἐπεί δέ πορευόμενοι γίγνονται κατά τήν μηδικήν, τρέπεται ὁ κῦρος πρός κυαξάρην. ἐπεί δέ ἠσπάσαντο ἀλλήλους, πρῶτον μέν δή ὁ κῦρος εἶπε τῷ κυαξάρῃ ὅτι οἶκος αὐτῷ ἐξῃρημένος εἴη ἐν βαβυλῶνι καί ἀρχεῖα, ὅπως ἔχῃ καί ὅταν ἐκεῖσε ἔλθῃ εἰς οἰκεῖα κατάγεσθαι: ἔπειτα δέ καί ἄλλα δῶρα ἔδωκεν αὐτῷ πολλά καί καλά. ὁ δέ κυαξάρης ταῦτα μέν ἐδέχετο, προσέπεμψε δέ αὐτῷ τήν θυγατέρα στέφανόν τε χρυσοῦν καί ψέλια φέρουσαν καί στρεπτόν καί στολήν μηδικήν ὡς δυνατόν καλλίστην. καί ἡ μέν δή παῖς ἐστεφάνου τόν κῦρον, ὁ δέ κυαξάρης εἶπε: δίδωμι δέ σοι, ἔφη, ὦ κῦρε, καί αὐτήν ταύτην γυναῖκα, ἐμήν οὖσαν θυγατέρα: καί ὁ σός δέ πατήρ ἔγημε τήν τοῦ ἐμοῦ πατρός θυγατέρα, ἐξ ἧς σύ ἐγένου: αὕτη δ' ἐστίν ἥν σύ πολλάκις παῖς ὤν ὅτε παρ' ἡμῖν ἦσθα ἐτιθηνήσω: καί ὁπότε τις ἐρωτῴη αὐτήν τίνι γαμοῖτο, ἔλεγεν ὅτι κύρῳ: ἐπιδίδωμι δέ αὐτῇ ἐγώ καί φερνήν μηδίαν τήν πᾶσαν: οὐδέ γάρ ἔστι μοι ἄρρην παῖς γνήσιος. ὁ μέν οὕτως εἶπεν: ὁ δέ κῦρος ἀπεκρίνατο: ἀλλ', ὦ κυαξάρη, τό τε γένος ἐπαινῶ καί τήν παῖδα καί τά δῶρα: βούλομαι δέ, ἔφη, σύν τῇ τοῦ πατρός γνώμῃ καί τῇ τῆς μητρός ταῦτά σοι συναινέσαι. εἶπε μέν οὖν οὕτως ὁ κῦρος, ὅμως δέ τῇ παιδί πάντα ἐδωρήσατο ὁπόσα ᾤετο καί τῷ κυαξάρῃ χαριεῖσθαι. ταῦτα δέ ποιήσας εἰς πέρσας ἐπορεύετο. ἐπεί δ' ἐπί τοῖς περσῶν ὁρίοις ἐγένετο πορευόμενος, τό μέν ἄλλο στράτευμα αὐτοῦ κατέλιπεν, αὐτός δέ σύν τοῖς φίλοις εἰς τήν πόλιν ἐπορεύετο, ἱερεῖα μέν ἄγων ὡς πᾶσι πέρσαις ἱκανά θύειν τε καί ἑστιᾶσθαι: δῶρα δ' ἦγεν οἷα μέν ἔπρεπε τῷ πατρί καί τῇ μητρί καί τοῖς ἄλλοις φίλοις, οἷα δ' ἔπρεπεν ἀρχαῖς καί γεραιτέροις καί τοῖς ὁμοτίμοις πᾶσιν: ἔδωκε δέ καί πᾶσι πέρσαις καί περσίσιν ὅσαπερ καί νῦν ἔτι δίδωσιν ὅτανπερ ἀφίκηται βασιλεύς εἰς πέρσας. ἐκ δέ τούτου συνέλεξε καμβύσης τούς γεραιτέρους περσῶν καί τάς ἀρχάς, οἵπερ τῶν μεγίστων κύριοί εἰσι: παρεκάλεσε δέ καί κῦρον, καί ἔλεξε τοιάδε. ἄνδρες πέρσαι καί σύ, ὦ κῦρε, ἐγώ ἀμφοτέροις ὑμῖν εἰκότως εὔνους εἰμί: ὑμῶν μέν γάρ βασιλεύω, σύ δέ, ὦ κῦρε, παῖς ἐμός εἶ. δίκαιος οὖν εἰμι, ὅσα γιγνώσκειν δοκῶ ἀγαθά ἀμφοτέροις, ταῦτα εἰς τό μέσον λέγειν. τά μέν γάρ παρελθόντα ὑμεῖς μέν κῦρον ηὐξήσατε στράτευμα δόντες καί ἄρχοντα τούτου αὐτόν καταστήσαντες, κῦρος δέ ἡγούμενος τούτου σύν θεοῖς εὐκλεεῖς μέν ὑμᾶς, ὦ πέρσαι, ἐν πᾶσιν ἀνθρώποις ἐποίησεν, ἐντίμους δ' ἐν τῇ ἀσίᾳ πάσῃ: τῶν δέ συστρατευσαμένων αὐτῷ τούς μέν ἀρίστους καί πεπλούτικε, τοῖς δέ πολλοῖς μισθόν καί τροφήν παρεσκεύακεν: ἱππικόν δέ καταστήσας περσῶν πεποίηκε πέρσαις καί πεδίων εἶναι μετουσίαν. ἤν μέν οὖν καί τό λοιπόν οὕτω γιγνώσκητε, πολλῶν καί ἀγαθῶν αἴτιοι ἀλλήλοις ἔσεσθε: εἰ δέ ἤ σύ, ὦ κῦρε, ἐπαρθείς ταῖς παρούσαις τύχαις ἐπιχειρήσεις καί περσῶν ἄρχειν ἐπί πλεονεξίᾳ ὥσπερ τῶν ἄλλων, ἤ ὑμεῖς, ὦ πολῖται, φθονήσαντες τούτῳ τῆς δυνάμεως καταλύειν πειράσεσθε τοῦτον τῆς ἀρχῆς, εὖ ἴστε ὅτι ἐμποδών ἀλλήλοις πολλῶν καί ἀγαθῶν ἔσεσθε. ὡς οὖν μή ταῦτα γίγνηται, ἀλλά τἀγαθά, ἐμοί δοκεῖ, ἔφη, θύσαντας ὑμᾶς κοινῇ καί θεούς ἐπιμαρτυραμένους συνθέσθαι, σέ μέν, ὦ κῦρε, ἤν τις ἐπιστρατεύηται χώρᾳ περσίδι ἤ περσῶν νόμους διασπᾶν πειρᾶται, βοηθήσειν παντί σθένει, ὑμᾶς δέ, ὦ πέρσαι, ἤν τις ἤ ἀρχῆς κῦρον ἐπιχειρῇ καταπαύειν ἤ ἀφίστασθαί τις τῶν ὑποχειρίων, βοηθήσειν καί ὑμῖν αὐτοῖς καί κύρῳ καθ' ὅ τι ἄν οὗτος ἐπαγγέλλῃ. καί ἕως μέν ἄν ἐγώ ζῶ, ἐμή γίγνεται ἡ ἐν πέρσαις βασιλεία: ὅταν δ' ἐγώ τελευτήσω, δῆλον ὅτι κύρου, ἐάν ζῇ. καί ὅταν μέν οὗτος ἀφίκηται εἰς πέρσας, ὁσίως ἄν ὑμῖν ἔχοι τοῦτον θύειν τά ἱερά ὑπέρ ὑμῶν ἅπερ νῦν ἐγώ θύω: ὅταν δ' οὗτος ἔκδημος ᾖ, καλῶς ἄν οἶμαι ὑμῖν ἔχειν εἰ ἐκ τοῦ γένους ὅς ἄν δοκῇ ὑμῖν ἄριστος εἶναι, οὗτος τά τῶν θεῶν ἀποτελοίη. ταῦτα εἰπόντος καμβύσου συνέδοξε κύρῳ τε καί τοῖς περσῶν τέλεσι: καί συνθέμενοι ταῦτα τότε καί θεούς ἐπιμαρτυράμενοι οὕτω καί νῦν ἔτι διαμένουσι ποιοῦντες πρός ἀλλήλους πέρσαι τε καί βασιλεύς. τούτων δέ πραχθέντων ἀπῄει ὁ κῦρος. ὡς δ' ἀπιών ἐγένετο ἐν μήδοις, συνδόξαν τῷ πατρί καί τῇ μητρί γαμεῖ τήν κυαξάρου θυγατέρα, ἧς ἔτι καί νῦν λόγος ὡς παγκάλης γενομένης. [ἔνιοι δέ τῶν λογοποιῶν λέγουσιν ὡς τήν τῆς μητρός ἀδελφήν ἔγημεν: ἀλλά γραῦς ἄν καί παντάπασιν ἦν ἡ παῖς.] γήμας δ' εὐθύς ἔχων ἀνεζεύγνυεν. ἐπεί δ' ἐν βαβυλῶνι ἦν, ἐδόκει αὐτῷ σατράπας ἤδη πέμπειν ἐπί τά κατεστραμμένα ἔθνη. τούς μέντοι ἐν ταῖς ἄκραις φρουράρχους καί τούς χιλιάρχους τῶν κατά τήν χώραν φυλακῶν οὐκ ἄλλου ἤ ἑαυτοῦ ἐβούλετο ἀκούειν: ταῦτα δέ προεωρᾶτο ἐννοῶν ὅπως εἴ τις τῶν σατραπῶν ὑπό πλούτου καί πλήθους ἀνθρώπων ἐξυβρίσειε καί ἐπιχειρήσειε μή πείθεσθαι, εὐθύς ἀντιπάλους ἔχοι ἐν τῇ χώρᾳ. ταῦτ' οὖν βουλόμενος πρᾶξαι ἔγνω συγκαλέσαι πρῶτον τούς ἐπικαιρίους καί προειπεῖν, ὅπως εἰδεῖεν ἐφ' οἷς ἴασιν οἱ ἰόντες: ἐνόμιζε γάρ οὕτω ῥᾷον φέρειν ἄν αὐτούς: ἐπεί δέ κατασταίη τις ἄρχων καί αἰσθάνοιτο ταῦτα, χαλεπῶς ἄν ἐδόκουν αὐτῷ φέρειν, νομίζοντες δι' ἑαυτῶν ἀπιστίαν ταῦτα γενέσθαι. οὕτω δή συλλέξας λέγει αὐτοῖς τοιάδε. ἄνδρες φίλοι, εἰσίν ἡμῖν ἐν ταῖς κατεστραμμέναις πόλεσι φρουροί καί φρούραρχοι, οὕς τότε κατελίπομεν: καί τούτοις ἐγώ προστάξας ἀπῆλθον ἄλλο μέν μηδέν πολυπραγμονεῖν, τά δέ τείχη διασῴζειν. τούτους μέν οὖν οὐ παύσω τῆς ἀρχῆς, ἐπεί καλῶς διαπεφυλάχασι τά προσταχθέντα: ἄλλους δέ σατράπας πέμψαι μοι δοκεῖ, οἵτινες ἄρξουσι τῶν ἐνοικούντων καί τόν δασμόν λαμβάνοντες τοῖς τε φρουροῖς δώσουσι μισθόν καί ἄλλο τελοῦσιν ὅ τι ἄν δέῃ. δοκεῖ δέ μοι καί τῶν ἐνθάδε μενόντων ὑμῶν, οἷς ἄν ἐγώ πράγματα παρέχω πέμπων πράξοντάς τι ἐπί ταῦτα τά ἔθνη, χώρας γενέσθαι καί οἴκους ἐκεῖ, ὅπως δασμοφορῆταί τε αὐτοῖς δεῦρο, ὅταν τε ἴωσιν ἐκεῖσε, εἰς οἰκεῖα ἔχωσι κατάγεσθαι. ταῦτα εἶπε καί ἔδωκε πολλοῖς τῶν φίλων κατά πάσας τάς καταστραφείσας πόλεις οἴκους καί ὑπηκόους: καί νῦν εἰσιν ἔτι τοῖς ἀπογόνοις τῶν τότε λαβόντων αἱ χῶραι καταμένουσαι ἄλλαι ἐν ἄλλῃ γῇ: αὐτοί δέ οἰκοῦσι παρά βασιλεῖ. δεῖ δέ, ἔφη, τούς ἰόντας σατράπας ἐπί ταύτας τάς χώρας τοιούτους ἡμᾶς σκοπεῖν οἵτινες ὅ τι ἄν ἐν τῇ γῇ ἑκάστῃ καλόν ἤ ἀγαθόν ᾖ, μεμνήσονται καί δεῦρο ἀποπέμπειν, ὡς μετέχωμεν καί οἱ ἐνθάδε ὄντες τῶν πανταχοῦ γιγνομένων ἀγαθῶν: καί γάρ ἤν τί που δεινόν γίγνηται, ἡμῖν ἔσται ἀμυντέον. ταῦτ' εἰπών τότε μέν ἔπαυσε τόν λόγον, ἔπειτα δέ οὕς ἐγίγνωσκε τῶν φίλων ἐπί τοῖς εἰρημένοις ἐπιθυμοῦντας ἰέναι, ἐκλεξάμενος αὐτῶν τούς δοκοῦντας ἐπιτηδειοτάτους εἶναι ἔπεμπε σατράπας εἰς ἀραβίαν μέν μεγάβυζον, εἰς καππαδοκίαν δέ ἀρταβάταν, εἰς φρυγίαν δέ τήν μεγάλην ἀρτακάμαν, εἰς λυδίαν δέ καί ἰωνίαν χρυσάνταν, εἰς καρίαν δέ ἀδούσιον, ὅνπερ ᾐτοῦντο, εἰς φρυγίαν δέ τήν παρ' ἑλλήσποντον καί αἰολίδα φαρνοῦχον. κιλικίας δέ καί κύπρου καί παφλαγόνων οὐκ ἔπεμψε πέρσας σατράπας, ὅτι ἑκόντες ἐδόκουν συστρατεῦσαι ἐπί βαβυλῶνα: δασμούς μέντοι συνέταξεν ἀποφέρειν καί τούτους. ὡς δέ τότε κῦρος κατεστήσατο, οὕτως ἔτι καί νῦν βασιλέως εἰσίν αἱ ἐν ταῖς ἄκραις φυλακαί καί οἱ χιλίαρχοι τῶν φυλακῶν ἐκ βασιλέως εἰσί καθεστηκότες καί παρά βασιλεῖ ἀπογεγραμμένοι. προεῖπε δέ πᾶσι τοῖς ἐκπεμπομένοις σατράπαις, ὅσα αὐτόν ἑώρων ποιοῦντα, πάντα μιμεῖσθαι: πρῶτον μέν ἱππέας καθιστάναι ἐκ τῶν συνεπισπομένων περσῶν καί συμμάχων καί ἁρματηλάτας: ὁπόσοι δ' ἄν γῆν καί ἀρχεῖα λάβωσιν, ἀναγκάζειν τούτους ἐπί θύρας ἰέναι καί σωφροσύνης ἐπιμελουμένους παρέχειν ἑαυτούς τῷ σατράπῃ χρῆσθαι, ἤν τι δέηται: παιδεύειν δέ καί τούς γιγνομένους παῖδας ἐπί θύραις, ὥσπερ παρ' αὐτῷ: ἐξάγειν δ' ἐπί τήν θήραν τόν σατράπην τούς ἀπό θυρῶν καί ἀσκεῖν αὑτόν τε καί τούς σύν αὑτῷ τά πολεμικά. ὅς δ' ἄν ἐμοί, ἔφη, κατά λόγον τῆς δυνάμεως πλεῖστα μέν ἅρματα, πλείστους δέ καί ἀρίστους ἱππέας ἀποδεικνύῃ, τοῦτον ἐγώ ὡς ἀγαθόν σύμμαχον καί ὡς ἀγαθόν συμφύλακα πέρσαις τε καί ἐμοί τῆς ἀρχῆς τιμήσω. ἔστων δέ παρ' ὑμῖν καί ἕδραις ὥσπερ παρ' ἐμοί οἱ ἄριστοι προτετιμημένοι, καί τράπεζα, ὥσπερ ἡ ἐμή, τρέφουσα μέν πρῶτον τούς οἰκέτας, ἔπειτα δέ καί ὡς φίλοις μεταδιδόναι ἱκανῶς κεκοσμημένη καί ὡς τόν καλόν τι ποιοῦντα καθ' ἡμέραν ἐπιγεραίρειν. κτᾶσθε δέ καί παραδείσους καί θηρία τρέφετε, καί μήτε αὐτοί ποτε ἄνευ πόνου σῖτον παραθῆσθε μήτε ἵπποις ἀγυμνάστοις χόρτον ἐμβάλλετε: οὐ γάρ ἄν δυναίμην ἐγώ εἷς ὤν ἀνθρωπίνῃ ἀρετῇ τά πάντων ὑμῶν ἀγαθά διασῴζειν, ἀλλά δεῖ ἐμέ μέν ἀγαθόν ὄντα σύν ἀγαθοῖς τοῖς παρ' ἐμοῦ ὑμῖν ἐπίκουρον εἶναι, ὑμᾶς δέ ὁμοίως αὐτούς ἀγαθούς ὄντας σύν ἀγαθοῖς τοῖς μεθ' ὑμῶν ἐμοί συμμάχους εἶναι. βουλοίμην δ' ἄν ὑμᾶς καί τοῦτο κατανοῆσαι ὅτι τούτων ὧν νῦν ὑμῖν παρακελεύομαι οὐδέν τοῖς δούλοις προστάττω: ἅ δ' ὑμᾶς φημι χρῆναι ποιεῖν, ταῦτα καί αὐτός πειρῶμαι πάντα πράττειν. ὥσπερ δ' ἐγώ ὑμᾶς κελεύω ἐμέ μιμεῖσθαι, οὕτω καί ὑμεῖς τούς ὑφ' ὑμῶν ἀρχάς ἔχοντας μιμεῖσθαι ὑμᾶς διδάσκετε. ταῦτα δέ κύρου οὕτω τότε τάξαντος ἔτι καί νῦν τῷ αὐτῷ τρόπῳ πᾶσαι μέν αἱ ὑπό βασιλεῖ φυλακαί ὁμοίως φυλάττονται, πᾶσαι δέ αἱ τῶν ἀρχόντων θύραι ὁμοίως θεραπεύονται, πάντες δέ οἱ οἶκοι καί μεγάλοι καί μικροί ὁμοίως οἰκοῦνται, πᾶσι δέ οἱ ἄριστοι τῶν παρόντων ἕδραις προτετίμηνται, πᾶσαι δέ αἱ πορεῖαι συντεταγμέναι κατά τόν αὐτόν τρόπον εἰσί, πᾶσαι δέ συγκεφαλαιοῦνται πολιτικαί πράξεις εἰς ὀλίγους ἐπιστάτας. ταῦτα εἰπών ὡς χρή ποιεῖν ἑκάστους καί δύναμιν ἑκάστῳ προσθείς ἐξέπεμπε, καί προεῖπεν ἅπασι παρασκευάζεσθαι ὡς εἰς νέωτα στρατείας ἐσομένης καί ἀποδείξεως ἀνδρῶν καί ὅπλων καί ἵππων καί ἁρμάτων. κατενοήσαμεν δέ καί τοῦτο ὅτι κύρου κατάρξαντος, ὥς φασι, καί νῦν ἔτι διαμένει: ἐφοδεύει γάρ ἀνήρ κατ' ἐνιαυτόν ἀεί στράτευμα ἔχων, ὡς ἤν μέν τις τῶν σατραπῶν ἐπικουρίας δέηται, ἐπικουρῇ, ἤν δέ τις ὑβρίζῃ, σωφρονίζῃ, ἤν δέ τις ἤ δασμῶν φορᾶς ἀμελῇ ἤ τῶν ἐνοίκων φυλακῆς ἤ ὅπως ἡ χώρα ἐνεργός ᾖ ἤ ἄλλο τι τῶν τεταγμένων παραλίπῃ, ταῦτα πάντα κατευτρεπίζῃ: ἤν δέ μή δύνηται, βασιλεῖ ἀπαγγέλλῃ: ὁ δέ ἀκούων βουλεύεται περί τοῦ ἀτακτοῦντος. καί οἱ πολλάκις λεγόμενοι ὅτι βασιλέως υἱός καταβαίνει, βασιλέως ἀδελφός, βασιλέως ὀφθαλμός, καί ἐνίοτε οὐκ ἐκφαινόμενοι, οὗτοι τῶν ἐφόδων εἰσίν: ἀποτρέπεται γάρ ἕκαστος αὐτῶν ὁπόθεν ἄν βασιλεύς κελεύῃ. κατεμάθομεν δέ αὐτοῦ καί ἄλλο μηχάνημα πρός τό μέγεθος τῆς ἀρχῆς, ἐξ οὗ ταχέως ᾐσθάνετο καί τά πάμπολυ ἀπέχοντα ὅπως ἔχοι. σκεψάμενος γάρ πόσην ἄν ὁδόν ἵππος καθανύτοι τῆς ἡμέρας ἐλαυνόμενος ὥστε διαρκεῖν, ἐποιήσατο ἱππῶνας τοσοῦτον διαλείποντας καί ἵππους ἐν αὐτοῖς κατέστησε καί τούς ἐπιμελομένους τούτων, καί ἄνδρα ἐφ' ἑκάστῳ τῶν τόπων ἔταξε τόν ἐπιτήδειον παραδέχεσθαι τά φερόμενα γράμματα καί παραδιδόναι καί παραλαμβάνειν τούς ἀπειρηκότας ἵππους καί ἀνθρώπους καί ἄλλους πέμπειν νεαλεῖς: ἔστι δ' ὅτε οὐδέ τάς νύκτας φασίν ἵστασθαι ταύτην τήν πορείαν, ἀλλά τῷ ἡμερινῷ ἀγγέλῳ τόν νυκτερινόν διαδέχεσθαι. τούτων δέ οὕτω γιγνομένων φασί τινες θᾶττον τῶν γεράνων ταύτην τήν πορείαν ἁνύτειν: εἰ δέ τοῦτο ψεύδονται, ἀλλ' ὅτι γε τῶν ἀνθρωπίνων πεζῇ πορειῶν αὕτη ταχίστη, τοῦτο εὔδηλον. ἀγαθόν δέ ὡς τάχιστα ἕκαστον αἰσθανόμενον ὡς τάχιστα ἐπιμελεῖσθαι. ἐπεί δέ περιῆλθεν ὁ ἐνιαυτός, συνήγειρε στρατιάν εἰς βαβυλῶνα, καί λέγεται αὐτῷ γενέσθαι εἰς δώδεκα μέν ἱππέων μυριάδας, εἰς δισχίλια δέ ἅρματα δρεπανηφόρα, πεζῶν δέ εἰς μυριάδας ἑξήκοντα. ἐπεί δέ ταῦτα συνεσκεύαστο αὐτῷ, ὥρμα δή ταύτην τήν στρατείαν ἐν ᾗ λέγεται καταστρέψασθαι πάντα τά ἔθνη ὅσα συρίαν ἐκβάντι οἰκεῖ μέχρι ἐρυθρᾶς θαλάττης. μετά δέ ταῦτα ἡ εἰς αἴγυπτον στρατεία λέγεται γενέσθαι καί καταστρέψασθαι αἴγυπτον. καί ἐκ τούτου τήν ἀρχήν ὥριζεν αὐτῷ πρός ἕω μέν ἡ ἐρυθρά θάλαττα, πρός ἄρκτον δέ ὁ εὔξεινος πόντος, πρός ἑσπέραν δέ κύπρος καί αἴγυπτος, πρός μεσημβρίαν δέ αἰθιοπία. τούτων δέ τά πέρατα τά μέν διά θάλπος, τά δέ διά ψῦχος, τά δέ διά ὕδωρ, τά δέ δι' ἀνυδρίαν δυσοίκητα. αὐτός δ' ἐν μέσῳ τούτων τήν δίαιταν ποιησάμενος, τόν μέν ἀμφί τόν χειμῶνα χρόνον διῆγεν ἐν βαβυλῶνι ἑπτά μῆνας: αὕτη γάρ ἀλεεινή ἡ χώρα: τόν δέ ἀμφί τό ἔαρ τρεῖς μῆνας ἐν σούσοις: τήν δέ ἀκμήν τοῦ θέρους δύο μῆνας ἐν ἐκβατάνοις: οὕτω δή ποιοῦντ' αὐτόν λέγουσιν ἐν ἐαρινῷ θάλπει καί ψύχει διάγειν ἀεί. οὕτω δέ διέκειντο πρός αὐτόν οἱ ἄνθρωποι ὡς πᾶν μέν ἔθνος μειονεκτεῖν ἐδόκει, εἰ μή κύρῳ πέμψειεν ὅ τι καλόν αὐτοῖς ἐν τῇ χώρᾳ ἤ φύοιτο ἤ τρέφοιτο ἤ τεχνῷτο, πᾶσα δέ πόλις ὡσαύτως, πᾶς δέ ἰδιώτης πλούσιος ἄν ᾤετο γενέσθαι, εἴ τι κύρῳ χαρίσαιτο: καί γάρ ὁ κῦρος λαμβάνων παρ' ἑκάστων ὧν ἀφθονίαν εἶχον οἱ διδόντες ἀντεδίδου ὧν σπανίζοντας αὐτούς αἰσθάνοιτο. οὕτω δέ τοῦ αἰῶνος προκεχωρηκότος, μάλα δή πρεσβύτης ὤν ὁ κῦρος ἀφικνεῖται εἰς πέρσας τό ἕβδομον ἐπί τῆς αὑτοῦ ἀρχῆς. καί ὁ μέν πατήρ καί ἡ μήτηρ πάλαι δή ὥσπερ εἰκός ἐτετελευτήκεσαν αὐτῷ: ὁ δέ κῦρος ἔθυσε τά νομιζόμενα ἱερά καί τοῦ χοροῦ ἡγήσατο πέρσαις κατά τά πάτρια καί τά δῶρα πᾶσι διέδωκεν ὥσπερ εἰώθει. κοιμηθείς δ' ἐν τῷ βασιλείῳ ὄναρ εἶδε τοιόνδε. ἔδοξεν αὐτῷ προσελθών κρείττων τις ἤ κατά ἄνθρωπον εἰπεῖν: συσκευάζου, ὦ κῦρε: ἤδη γάρ εἰς θεούς ἄπει. τοῦτο δέ ἰδών τό ὄναρ ἐξηγέρθη καί σχεδόν ἐδόκει εἰδέναι ὅτι τοῦ βίου ἡ τελευτή παρείη. εὐθύς οὖν λαβών ἱερεῖα ἔθυε διί τε πατρῴῳ καί ἡλίῳ καί τοῖς ἄλλοις θεοῖς ἐπί τῶν ἄκρων, ὡς πέρσαι θύουσιν, ὧδ' ἐπευχόμενος: ζεῦ πατρῷε καί ἥλιε καί πάντες θεοί, δέχεσθε τάδε καί τελεστήρια πολλῶν καί καλῶν πράξεων καί χαριστήρια ὅτι ἐσημαίνετέ μοι καί ἐν ἱεροῖς καί ἐν οὐρανίοις σημείοις καί ἐν οἰωνοῖς καί ἐν φήμαις ἅ τ' ἐχρῆν ποιεῖν καί ἅ οὐκ ἐχρῆν. πολλή δ' ὑμῖν χάρις ὅτι κἀγώ ἐγίγνωσκον τήν ὑμετέραν ἐπιμέλειαν καί οὐδεπώποτε ἐπί ταῖς εὐτυχίαις ὑπέρ ἄνθρωπον ἐφρόνησα. αἰτοῦμαι δ' ὑμᾶς δοῦναι καί νῦν παισί μέν καί γυναικί καί φίλοις καί πατρίδι εὐδαιμονίαν, ἐμοί δέ οἷόνπερ αἰῶνα δεδώκατε, τοιαύτην καί τελευτήν δοῦναι. ὁ μέν δή τοιαῦτα ποιήσας καί οἴκαδε ἐλθών ἔδοξεν ἡδέως ἀναπαύσεσθαι καί κατεκλίνη. ἐπεί δέ ὥρα ἦν, οἱ τεταγμένοι προσιόντες λούσασθαι αὐτόν ἐκέλευον. ὁ δ' ἔλεγεν ὅτι ἡδέως ἀναπαύοιτο. οἱ δ' αὖ τεταγμένοι, ἐπεί ὥρα ἦν, δεῖπνον παρετίθεσαν: τῷ δέ ἡ ψυχή σῖτον μέν οὐ προσίετο, διψῆν δ' ἐδόκει, καί ἔπιεν ἡδέως. ὡς δέ καί τῇ ὑστεραίᾳ συνέβαινεν αὐτῷ ταὐτά καί τῇ τρίτῃ, ἐκάλεσε τούς παῖδας: οἱ δ' ἔτυχον συνηκολουθηκότες αὐτῷ καί ὄντες ἐν πέρσαις: ἐκάλεσε δέ καί τούς φίλους καί τάς περσῶν ἀρχάς: παρόντων δέ πάντων ἤρχετο τοιοῦδε λόγου. παῖδες ἐμοί καί πάντες οἱ παρόντες φίλοι, ἐμοί μέν τοῦ βίου τό τέλος ἤδη πάρεστιν: ἐκ πολλῶν τοῦτο σαφῶς γιγνώσκω: ὑμᾶς δέ χρή, ὅταν τελευτήσω, ὡς περί εὐδαίμονος ἐμοῦ καί λέγειν καί ποιεῖν πάντα. ἐγώ γάρ παῖς τε ὤν τά ἐν παισί νομιζόμενα καλά δοκῶ κεκαρπῶσθαι, ἐπεί τε ἥβησα, τά ἐν νεανίσκοις, τέλειός τε ἀνήρ γενόμενος τά ἐν ἀνδράσι: σύν τῷ χρόνῳ τε προϊόντι ἀεί συναυξανομένην ἐπιγιγνώσκειν ἐδόκουν καί τήν ἐμήν δύναμιν, ὥστε καί τοὐμόν γῆρας οὐδεπώποτε ᾐσθόμην τῆς ἐμῆς νεότητος ἀσθενέστερον γιγνόμενον, καί οὔτ' ἐπιχειρήσας οὔτ' ἐπιθυμήσας οἶδα ὅτου ἠτύχησα. καί τούς μέν φίλους ἐπεῖδον δι' ἐμοῦ εὐδαίμονας γενομένους, τούς δέ πολεμίους ὑπ' ἐμοῦ δουλωθέντας: καί τήν πατρίδα πρόσθεν ἰδιωτεύουσαν ἐν τῇ ἀσίᾳ νῦν προτετιμημένην καταλείπω: ὧν τ' ἐκτησάμην οὐδέν [οἶδα] ὅ τι οὐ διεσωσάμην. καί τόν μέν παρελθόντα χρόνον ἔπραττον οὕτως ὥσπερ ηὐχόμην: φόβος δέ μοι συμπαρομαρτῶν μή τι ἐν τῷ ἐπιόντι χρόνῳ ἤ ἴδοιμι ἤ ἀκούσαιμι ἤ πάθοιμι χαλεπόν, οὐκ εἴα τελέως με μέγα φρονεῖν οὐδ' εὐφραίνεσθαι ἐκπεπταμένως. νῦν δ' ἤν τελευτήσω, καταλείπω μέν ὑμᾶς, ὦ παῖδες, ζῶντας οὕσπερ ἔδοσάν μοι οἱ θεοί γενέσθαι: καταλείπω δέ πατρίδα καί φίλους εὐδαιμονοῦντας: ὥστε πῶς οὐκ ἄν ἐγώ δικαίως μακαριζόμενος τόν ἀεί χρόνον μνήμης τυγχάνοιμι; δεῖ δέ καί τήν βασιλείαν με ἤδη σαφηνίσαντα καταλιπεῖν, ὡς ἄν μή ἀμφίλογος γενο μένη πράγματα ὑμῖν παράσχῃ. ἐγώ δ' οὖν φιλῶ μέν ἀμφοτέρους ὑμᾶς ὁμοίως, ὦ παῖδες: τό δέ προβουλεύειν καί τό ἡγεῖσθαι ἐφ' ὅ τι ἄν καιρός δοκῇ εἶναι, τοῦτο προστάττω τῷ προτέρῳ γενομένῳ καί πλειόνων κατά τό εἰκός ἐμπείρῳ. ἐπαιδεύθην δέ καί αὐτός οὕτως ὑπό τῆσδε τῆς ἐμῆς τε καί ὑμετέρας πατρίδος, τοῖς πρεσβυτέροις οὐ μόνον ἀδελφοῖς ἀλλά καί πολίταις καί ὁδῶν καί θάκων καί λόγων ὑπείκειν, καί ὑμᾶς δέ, ὦ παῖδες, οὕτως ἐξ ἀρχῆς ἐπαίδευον, τούς μέν γεραιτέρους προτιμᾶν, τῶν δέ νεωτέρων προτετιμῆσθαι: ὡς οὖν παλαιά καί εἰθισμένα καί ἔννομα λέγοντος ἐμοῦ οὕτως ἀποδέχεσθε. καί σύ μέν, ὦ καμβύση, τήν βασιλείαν ἔχε, θεῶν τε διδόντων καί ἐμοῦ ὅσον ἐν ἐμοί: σοί δ', ὦ ταναοξάρη, σατράπην εἶναι δίδωμι μήδων τε καί ἀρμενίων καί τρίτων καδουσίων: ταῦτα δέ σοι διδούς νομίζω ἀρχήν μέν μείζω καί τοὔνομα τῆς βασιλείας τῷ πρεσβυτέρῳ καταλιπεῖν, εὐδαιμονίαν δέ σοί ἀλυποτέραν. ὁποίας μέν γάρ ἀνθρωπίνης εὐφροσύνης ἐνδεής ἔσῃ οὐχ ὁρῶ: ἀλλά πάντα σοι τά δοκοῦντα ἀνθρώπους εὐφραίνειν παρέσται. τό δέ δυσκαταπρακτοτέρων τε ἐρᾶν καί τό πολλά μεριμνᾶν καί τό μή δύνασθαι ἡσυχίαν ἔχειν κεντριζόμενον ὑπό τῆς πρός τἀμά ἔργα φιλονικίας καί τό ἐπιβουλεύειν καί τό ἐπιβουλεύεσθαι, ταῦτα τῷ βασιλεύοντι ἀνάγκη σοῦ μᾶλλον συμπαρομαρτεῖν, ἅ σάφ' ἴσθι τοῦ εὐφραίνεσθαι πολλάς ἀσχολίας παρέχει. οἶσθα μέν οὖν καί σύ, ὦ καμβύση, ὅτι οὐ τόδε τό χρυσοῦν σκῆπτρον τό τήν βασιλείαν διασῷζόν ἐστιν, ἀλλ' οἱ πιστοί φίλοι σκῆπτρον βασιλεῦσιν ἀληθέστατον καί ἀσφαλέστατον. πιστούς δέ μή νόμιζε φύσει φύεσθαι ἀνθρώπους: πᾶσι γάρ ἄν οἱ αὐτοί πιστοί φαίνοιντο, ὥσπερ καί τἆλλα τά πεφυκότα πᾶσι τά αὐτά φαίνεται: ἀλλά τούς πιστούς τίθεσθαι δεῖ ἕκαστον ἑαυτῷ: ἡ δέ κτῆσις αὐτῶν ἔστιν οὐδαμῶς σύν τῇ βίᾳ, ἀλλά μᾶλλον σύν τῇ εὐεργεσίᾳ. εἰ οὖν καί ἄλλους τινάς πειράσῃ συμφύλακας τῆς βασιλείας ποιεῖσθαι μηδαμόθεν πρότερον ἄρχου ἤ ἀπό τοῦ ὁμόθεν γενομένου. καί πολῖταί τοι ἄνθρωποι ἀλλοδαπῶν οἰκειότεροι καί σύσσιτοι ἀποσκήνων: οἱ δέ ἀπό τοῦ αὐτοῦ σπέρματος φύντες καί ὑπό τῆς αὐτῆς μητρός τραφέντες καί ἐν τῇ αὐτῇ οἰκίᾳ αὐξηθέντες καί ὑπό τῶν αὐτῶν γονέων ἀγαπώμενοι καί τήν αὐτήν μητέρα καί τόν αὐτόν πατέρα προσαγορεύοντες, πῶς οὐ πάντων οὗτοι οἰκειότατοι; μή οὖν ἅ οἱ θεοί ὑφήγηνται ἀγαθά εἰς οἰκειότητα ἀδελφοῖς μάταιά ποτε ποιήσητε, ἀλλ' ἐπί ταῦτα εὐθύς οἰκοδομεῖτε ἄλλα φιλικά ἔργα: καί οὕτως ἀεί ἀνυπέρβλητος ἄλλοις ἔσται ἡ ὑμετέρα φιλία. ἑαυτοῦ τοι κήδεται ὁ προνοῶν ἀδελφοῦ: τίνι γάρ ἄλλῳ ἀδελφός μέγας ὤν οὕτω καλόν ὡς ἀδελφῷ; τίς δ' ἄλλος τιμήσεται δι' ἄνδρα μέγα δυνάμενον οὕτως ὡς ἀδελφός; τίνα δέ φοβήσεταί τις ἀδικεῖν ἀδελφοῦ μεγάλου ὄντος οὕτως ὡς τόν ἀδελφόν; μήτε οὖν θᾶττον μηδείς σοῦ τούτῳ ὑπακουέτω μήτε προθυμότερον παρέστω: οὐδενί γάρ οἰκειότερα τά τούτου οὔτε ἀγαθά οὔτε δεινά ἤ σοί. ἐννόει δέ καί τάδε: τίνι χαρισάμενος ἐλπίσαις ἄν μειζόνων τυχεῖν ἤ τούτῳ; τίνι δ' ἄν βοηθήσας ἰσχυρότερον σύμμαχον ἀντιλάβοις; τίνα δ' αἴσχιον μή φιλεῖν ἤ τόν ἀδελφόν; τίνα δέ ἁπάντων κάλλιον προτιμᾶν ἤ τόν ἀδελφόν; μόνου τοι, ὦ καμβύση, πρωτεύοντος ἀδελφοῦ παρ' ἀδελφῷ οὐδέ φθόνος παρά τῶν ἄλλων ἐφικνεῖται. ἀλλά πρός θεῶν πατρῴων, ὦ παῖδες, τιμᾶτε ἀλλήλους, εἴ τι καί τοῦ ἐμοί χαρίζεσθαι μέλει ὑμῖν: οὐ γάρ δήπου τοῦτό γε σαφῶς δοκεῖτε εἰδέναι ὡς οὐδέν ἔτι ἐγώ ἔσομαι, ἐπειδάν τοῦ ἀνθρωπίνου βίου τελευτήσω: οὐδέ γάρ νῦν τοι τήν γ' ἐμήν ψυχήν ἑωρᾶτε, ἀλλ' οἷς διεπράττετο, τούτοις αὐτήν ὡς οὖσαν κατεφωρᾶτε. τάς δέ τῶν ἄδικα παθόντων ψυχάς οὔπω κατενοήσατε οἵους μέν φόβους τοῖς μιαιφόνοις ἐμβάλλουσιν, οἵους δέ παλαμναίους τοῖς ἀνοσίοις ἐπιπέμπουσι; τοῖς δέ φθιμένοις τάς τιμάς διαμένειν ἔτι ἄν δοκεῖτε, εἰ μηδενός αὐτῶν αἱ ψυχαί κύριαι ἦσαν; οὔτοι ἔγωγε, ὦ παῖδες, οὐδέ τοῦτο πώποτε ἐπείσθην ὡς ἡ ψυχή ἕως μέν ἄν ἐν θνητῷ σώματι ᾖ, ζῇ, ὅταν δέ τούτου ἀπαλλαγῇ, τέθνηκεν: ὁρῶ γάρ ὅτι καί τά θνητά σώματα ὅσον ἄν ἐν αὐτοῖς χρόνον ᾖ ἡ ψυχή, ζῶντα παρέχεται. οὐδέ γε ὅπως ἄφρων ἔσται ἡ ψυχή, ἐπειδάν τοῦ ἄφρονος σώματος δίχα γένηται, οὐδέ τοῦτο πέπεισμαι: ἀλλ' ὅταν ἄκρατος καί καθαρός ὁ νοῦς ἐκκριθῇ, τότε καί φρονιμώτατον αὐτόν εἰκός εἶναι. διαλυομένου δέ ἀνθρώπου δῆλά ἐστιν ἕκαστα ἀπιόντα πρός τό ὁμόφυλον πλήν τῆς ψυχῆς: αὕτη δέ μόνη οὔτε παροῦσα οὔτε ἀπιοῦσα ὁρᾶται. ἐννοήσατε δ', ἔφη, ὅτι ἐγγύτερον μέν τῶν ἀνθρωπίνων θανάτῳ οὐδέν ἐστιν ὕπνου: ἡ δέ τοῦ ἀνθρώπου ψυχή τότε δήπου θειοτάτη καταφαίνεται καί τότε τι τῶν μελλόντων προορᾷ: τότε γάρ, ὡς ἔοικε, μάλιστα ἐλευθεροῦται. εἰ μέν οὖν οὕτως ἔχει ταῦτα ὥσπερ ἐγώ οἴομαι καί ἡ ψυχή καταλείπει τό σῶμα, καί τήν ἐμήν ψυχήν καταιδούμενοι ποιεῖτε ἅ ἐγώ δέομαι: εἰ δέ μή οὕτως, ἀλλά μένουσα ἡ ψυχή ἐν τῷ σώματι συναποθνῄσκει, ἀλλά θεούς γε τούς ἀεί ὄντας καί πάντ' ἐφορῶντας καί πάντα δυναμένους, οἵ καί τήνδε τήν τῶν ὅλων τάξιν συνέχουσιν ἀτριβῆ καί ἀγήρατον καί ἀναμάρτητον καί ὑπό κάλλους καί μεγέθους ἀδιήγητον, τούτους φοβούμενοι μήποτ' ἀσεβές μηδέν μηδέ ἀνόσιον μήτε ποιήσητε μήτε βουλεύσητε. μετά μέντοι θεούς καί ἀνθρώπων τό πᾶν γένος τό ἀεί ἐπιγιγνόμενον αἰδεῖσθε: οὐ γάρ ἐν σκότῳ ὑμᾶς οἱ θεοί ἀποκρύπτονται, ἀλλ' ἐμφανῆ πᾶσιν ἀνάγκη ἀεί ζῆν τά ὑμέτερα ἔργα: ἅ ἤν μέν καθαρά καί ἔξω τῶν ἀδίκων φαίνηται, δυνατούς ὑμᾶς ἐν πᾶσιν ἀνθρώποις ἀναδείξει: εἰ δέ εἰς ἀλλήλους ἄδικόν τι φρονήσετε, ἐκ πάντων ἀνθρώπων τό ἀξιόπιστοι εἶναι ἀποβαλεῖτε. οὐδείς γάρ ἄν ἔτι πιστεῦσαι δύναιτο ὑμῖν, οὐδ' εἰ πάνυ προθυμοῖτο, ἰδών ἀδικούμενον τόν μάλιστα φιλίᾳ προσήκοντα. εἰ μέν οὖν ἐγώ ὑμᾶς ἱκανῶς διδάσκω οἵους χρή πρός ἀλλήλους εἶναι: εἰ δέ μή, καί παρά τῶν προγεγενημένων μανθάνετε: αὕτη γάρ ἀρίστη διδασκαλία. οἱ μέν γάρ πολλοί διαγεγένηνται φίλοι μέν γονεῖς παισί, φίλοι δέ ἀδελφοί ἀδελφοῖς: ἤδη δέ τινες τούτων καί ἐναντία ἀλλήλοις ἔπραξαν: ὁποτέροις ἄν οὖν αἰσθάνησθε τά πραχθέντα συνενεγκόντα, ταῦτα δή αἱρούμενοι ὀρθῶς ἄν βουλεύοισθε. καί τούτων μέν ἴσως ἤδη ἅλις. τό δ' ἐμόν σῶμα, ὦ παῖδες, ὅταν τελευτήσω, μήτε ἐν χρυσῷ θῆτε μήτε ἐν ἀργύρῳ μηδέ ἐν ἄλλῳ μηδενί, ἀλλά τῇ γῇ ὡς τάχιστα ἀπόδοτε. τί γάρ τούτου μακαριώτερον τοῦ γῇ μειχθῆναι, ἥ πάντα μέν τά καλά, πάντα δέ τἀγαθά φύει τε καί τρέφει; ἐγώ δέ καί ἄλλως φιλάνθρωπος ἐγενόμην καί νῦν ἡδέως ἄν μοι δοκῶ κοινωνῆσαι τοῦ εὐεργετοῦντος ἀνθρώπους. ἀλλά γάρ ἤδη, ἔφη, ἐκλείπειν μοι φαίνεται ἡ ψυχή ὅθενπερ, ὡς ἔοικε, πᾶσιν ἄρχεται ἀπολείπουσα. εἴ τις οὖν ὑμῶν ἤ δεξιᾶς βούλεται τῆς ἐμῆς ἅψασθαι ἤ ὄμμα τοὐμόν ζῶντος ἔτι προσιδεῖν ἐθέλει, προσίτω: ὅταν δ' ἐγώ ἐγκαλύψωμαι, αἰτοῦμαι ὑμᾶς, ὦ παῖδες, μηδείς ἔτ' ἀνθρώπων τοὐμόν σῶμα ἰδέτω, μηδ' αὐτοί ὑμεῖς. πέρσας μέντοι πάντας καί τούς συμμάχους ἐπί τό μνῆμα τοὐμόν παρακαλεῖτε συνησθησομένους ἐμοί ὅτι ἐν τῷ ἀσφαλεῖ ἤδη ἔσομαι, ὡς μηδέν ἄν ἔτι κακόν παθεῖν, μήτε ἤν μετά τοῦ θείου γένωμαι μήτε ἤν μηδέν ἔτι ὦ: ὁπόσοι δ' ἄν ἔλθωσι, τούτους εὖ ποιήσαντες ὁπόσα ἐπ' ἀνδρί εὐδαίμονι νομίζεται ἀποπέμπετε. καί τοῦτο, ἔφη, μέμνησθέ μου τελευταῖον, τούς φίλους εὐεργετοῦντες καί τούς ἐχθρούς δυνήσεσθε κολάζειν. καί χαίρετε, ὦ φίλοι παῖδες, καί τῇ μητρί ἀπαγγέλλετε ὡς παρ' ἐμοῦ: καί πάντες δέ οἱ παρόντες καί οἱ ἀπόντες φίλοι χαίρετε. ταῦτ' εἰπών καί πάντας δεξιωσάμενος ἐνεκαλύψατο καί οὕτως ἐτελεύτησεν. _ _ _ ὅτι μέν δή καλλίστη καί μεγίστη τῶν ἐν τῇ ἀσίᾳ ἡ κύρου βασιλεία ἐγένετο αὐτή ἑαυτῇ μαρτυρεῖ. ὡρίσθη γάρ πρός ἕω μέν τῇ ἐρυθρᾷ θαλάττῃ, πρός ἄρκτον δέ τῷ εὐξείνῳ πόντῳ, πρός ἑσπέραν δέ κύπρῳ καί αἰγύπτῳ, πρός μεσημβρίαν δέ αἰθιοπίᾳ. τοσαύτη δέ γενομένη μιᾷ γνώμῃ τῇ κύρου ἐκυβερνᾶτο, καί ἐκεῖνός τε τούς ὑφ' ἑαυτῷ ὥσπερ ἑαυτοῦ παῖδας ἐτίμα τε καί ἐθεράπευεν, οἵ τε ἀρχόμενοι κῦρον ὡς πατέρα ἐσέβοντο. ἐπεί μέντοι κῦρος ἐτελεύ τησεν, εὐθύς μέν αὐτοῦ οἱ παῖδες ἐστασίαζον, εὐθύς δέ πόλεις καί ἔθνη ἀφίσταντο, πάντα δ' ἐπί τό χεῖρον ἐτρέποντο. ὡς δ' ἀληθῆ λέγω ἄρξομαι διδάσκων ἐκ τῶν θείων. οἶδα γάρ ὅτι πρότερον μέν βασιλεύς καί οἱ ὑπ' αὐτῷ καί τοῖς τά ἔσχατα πεποιηκόσιν εἴτε ὅρκους ὀμόσαιεν, ἠμπέδουν, εἴτε δεξιάς δοῖεν, ἐβεβαίουν. εἰ δέ μή τοιοῦτοι ἦσαν καί τοιαύτην δόξαν εἶχον οὐδ' ἄν εἷς αὐτοῖς ἐπίστευεν, ὥσπερ οὐδέ νῦν πιστεύει οὐδέ εἷς ἔτι, ἐπεί ἔγνωσται ἡ ἀσέβεια αὐτῶν. οὕτως οὐδέ τότε ἐπίστευσαν ἄν οἱ τῶν σύν κύρῳ ἀναβάντων στρατηγοί: νῦν δέ δή τῇ πρόσθεν αὐτῶν δόξῃ πιστεύσαντες ἐνεχείρισαν ἑαυτούς, καί ἀναχθέντες πρός βασιλέα ἀπετμήθησαν τάς κεφαλάς. πολλοί δέ καί τῶν συστρατευσάντων βαρβάρων ἄλλοι ἄλλαις πίστεσιν ἐξαπατηθέντες ἀπώλοντο. πολύ δέ καί τάδε χείρονες νῦν εἰσι. πρόσθεν μέν γάρ εἴ τις ἤ διακινδυνεύσειε πρό βασιλέως ἤ πόλιν ἤ ἔθνος ὑποχείριον ποιήσειεν ἤ ἄλλο τι καλόν ἤ ἀγαθόν αὐτῷ διαπράξειεν, οὗτοι ἦσαν οἱ τιμώμενοι: νῦν δέ καί ἤν τις ὥσπερ μιθριδάτης τόν πατέρα ἀριοβαρζάνην προδούς, καί ἤν τις ὥσπερ ῥεομίθρης τήν γυναῖκα καί τά τέκνα καί τούς τῶν φίλων παῖδας ὁμήρους παρά τῷ αἰγυπτίῳ ἐγκαταλιπών καί τούς μεγίστους ὅρκους παραβάς βασιλεῖ δόξῃ τι σύμφορον ποιῆσαι, οὗτοί εἰσιν οἱ ταῖς μεγίσταις τιμαῖς γεραιρόμενοι. ταῦτ' οὖν ὁρῶντες οἱ ἐν τῇ ἀσίᾳ πάντες ἐπί τό ἀσεβές καί τό ἄδικον τετραμμένοι εἰσίν: ὁποῖοί τινες γάρ ἄν οἱ προστάται ὦσι, τοιοῦτοι καί οἱ ὑπ' αὐτούς ὡς ἐπί τό πολύ γίγνονται. ἀθεμιστότεροι δή νῦν ἤ πρόσθεν ταύτῃ γεγένηνται. εἴς γε μήν χρήματα τῇδε ἀδικώτεροι: οὐ γάρ μόνον τούς πολλά ἡμαρτηκότας, ἀλλ' ἤδη τούς οὐδέν ἠδικηκότας συλλαμβάνοντες ἀναγκάζουσι πρός οὐδέν δίκαιον χρήματα ἀποτίνειν: ὥστ' οὐδέν ἧττον οἱ πολλά ἔχειν δοκοῦντες τῶν πολλά ἠδικηκότων φοβοῦνται: καί εἰς χεῖρας οὐδ' οὗτοι ἐθέλουσι τοῖς κρείττοσιν ἰέναι. οὐδέ γε ἁθροίζεσθαι εἰς βασιλικήν στρατιάν θαρροῦσι. τοιγαροῦν ὅστις ἄν πολεμῇ αὐτοῖς, πᾶσιν ἔξεστιν ἐν τῇ χώρᾳ αὐτῶν ἀναστρέφεσθαι ἄνευ μάχης ὅπως ἄν βούλωνται διά τήν ἐκείνων περί μέν θεούς ἀσέβειαν, περί δέ ἀνθρώπους ἀδικίαν. αἱ μέν δή γνῶμαι ταύτῃ τῷ παντί χείρους νῦν ἤ τό παλαιόν αὐτῶν. ὡς δέ οὐδέ τῶν σωμάτων ἐπιμέλονται ὥσπερ πρόσθεν, νῦν αὖ τοῦτο διηγήσομαι. νόμιμον γάρ δή ἦν αὐτοῖς μήτε πτύειν μήτε ἀπομύττεσθαι. δῆλον δέ ὅτι ταῦτα οὐ τοῦ ἐν τῷ σώματι ὑγροῦ φειδόμενοι ἐνόμισαν, ἀλλά βουλόμενοι διά πόνων καί ἱδρῶτος τά σώματα στερεοῦσθαι. νῦν δέ τό μέν μή πτύειν μηδέ ἀπομύττεσθαι ἔτι διαμένει, τό δ' ἐκπονεῖν οὐδαμοῦ ἐπιτηδεύεται. καί μήν πρόσθεν μέν ἦν αὐτοῖς μονοσιτεῖν νόμιμον, ὅπως ὅλῃ τῇ ἡμέρᾳ χρῷντο εἰς τάς πράξεις καί εἰς τό διαπονεῖσθαι. νῦν γε μήν τό μέν μονοσιτεῖν ἔτι διαμένει, ἀρχόμενοι δέ τοῦ σίτου ἡνίκαπερ οἱ πρῳαίτατα ἀριστῶντες μέχρι τούτου ἐσθίοντες καί πίνοντες διάγουσιν ἔστεπερ οἱ ὀψιαίτατα κοιμώμενοι. ἦν δ' αὐτοῖς νόμιμον μηδέ προχοΐδας εἰσφέρεσθαι εἰς τά συμπόσια, δῆλον ὅτι νομίζοντες τό μή ὑπερπίνειν ἧττον ἄν καί σώματα καί γνώμας σφάλλειν: νῦν δέ τό μέν μή εἰσφέρεσθαι ἔτι αὖ διαμένει, τοσοῦτον δέ πίνουσιν ὥστε ἀντί τοῦ εἰσφέρειν αὐτοί ἐκφέρονται, ἐπειδάν μηκέτι δύνωνται ὀρθούμενοι ἐξιέναι. ἀλλά μήν κἀκεῖνο ἦν αὐτοῖς ἐπιχώριον τό μεταξύ πορευομένους μήτε ἐσθίειν μήτε πίνειν μήτε τῶν διά ταῦτα ἀναγκαίων μηδέν ποιοῦντας φανερούς εἶναι: νῦν δ' αὖ τό μέν τούτων ἀπέχεσθαι ἔτι διαμένει, τάς μέντοι πορείας οὕτω βραχείας ποιοῦνται ὡς μηδέν' ἄν ἔτι θαυμάσαι τό ἀπέχεσθαι τῶν ἀναγκαίων. ἀλλά μήν καί ἐπί θήραν πρόσθεν μέν τοσαυτάκις ἐξῇσαν ὥστε ἀρκεῖν αὐτοῖς τε καί ἵπποις γυμνάσια τάς θήρας: ἐπεί δέ ἀρταξέρξης ὁ βασιλεύς καί οἱ σύν αὐτῷ ἥττους τοῦ οἴνου ἐγένοντο, οὐκέτι ὁμοίως οὔτ' αὐτοί ἐξῇσαν οὔτε τούς ἄλλους ἐξῆγον ἐπί τάς θήρας: ἀλλά καί εἴ τινες φιλόπονοι γενόμενοι [καί] σύν τοῖς περί αὑτούς ἱππεῦσι θαμά θηρῷεν, φθονοῦντες αὐτοῖς δῆλοι ἦσαν καί ὡς βελτίονας αὑτῶν ἐμίσουν. ἀλλά τοι καί τούς παῖδας τό μέν παιδεύεσθαι ἐπί ταῖς θύραις ἔτι διαμένει: τό μέντοι τά ἱππικά μανθάνειν καί μελετᾶν ἀπέσβηκε διά τό μή εἶναι ὅπου ἄν ἀποφαινόμενοι εὐδοκιμοῖεν. καί ὅτι γε οἱ παῖδες ἀκούοντες ἐκεῖ πρόσθεν τάς δίκας δικαίως δικαζομένας ἐδόκουν μανθάνειν δικαιότητα, καί τοῦτο παντάπασιν ἀνέστραπται: σαφῶς γάρ ὁρῶσι νικῶντας ὁπότεροι ἄν πλέον διδῶσιν. ἀλλά καί τῶν φυομένων ἐκ τῆς γῆς τάς δυνάμεις οἱ παῖδες πρόσθεν μέν ἐμάνθανον, ὅπως τοῖς μέν ὠφελίμοις χρῷντο, τῶν δέ βλαβερῶν ἀπέχοιντο: νῦν δέ ἐοίκασι ταῦτα διδασκομένοις, ὅπως ὅτι πλεῖστα κακο ποιῶσιν: οὐδαμοῦ γοῦν πλείους ἤ ἐκεῖ οὔτ' ἀποθνῄσκουσιν οὔτε διαφθείρονται ὑπό φαρμάκων. ἀλλά μήν καί θρυπτικώτεροι πολύ νῦν ἤ ἐπί κύρου εἰσί. τότε μέν γάρ ἔτι τῇ ἐκ περσῶν παιδείᾳ καί ἐγκρατείᾳ ἐχρῶντο, τῇ δέ μήδων στολῇ καί ἁβρότητι: νῦν δέ τήν μέν ἐκ περσῶν καρτερίαν περιορῶσιν ἀποσβεννυμένην, τήν δέ τῶν μήδων μαλακίαν διασῴζονται. σαφηνίσαι δέ βούλομαι καί τήν θρύψιν αὐτῶν. ἐκείνοις γάρ πρῶτον μέν τάς εὐνάς οὐ μόνον ἀρκεῖ μαλακῶς ὑποστόρνυσθαι, ἀλλ' ἤδη καί τῶν κλινῶν τούς πόδας ἐπί ταπίδων τιθέασιν, ὅπως μή ἀντερείδῃ τό δάπεδον, ἀλλ' ὑπείκωσιν αἱ τάπιδες. καί μήν τά πεττόμενα ἐπί τράπεζαν ὅσα τε πρόσθεν ηὕρητο, οὐδέν αὐτῶν ἀφῄρηται, ἄλλα τε ἀεί καινά ἐπιμηχανῶνται: καί ὄψα γε ὡσαύτως: καί γάρ καινοποιητάς ἀμφοτέρων τούτων κέκτηνται. ἀλλά μήν καί ἐν τῷ χειμῶνι οὐ μόνον κεφαλήν καί σῶμα καί πόδας ἀρκεῖ αὐτοῖς ἐσκεπάσθαι, ἀλλά καί περί ἄκραις ταῖς χερσί χειρῖδας δασείας καί δακτυλήθρας ἔχουσιν. ἔν γε μήν τῷ θέρει οὐκ ἀρκοῦσιν αὐτοῖς οὔθ' αἱ τῶν δένδρων οὔθ' αἱ τῶν πετρῶν σκιαί, ἀλλ' ἐν ταύταις ἑτέρας σκιάς ἄνθρωποι μηχανώμενοι αὐτοῖς παρεστᾶσι. καί μήν ἐκπώματα ἤν μέν ὡς πλεῖστα ἔχωσι, τούτῳ καλλωπίζονται: ἤν δ' ἐξ ἀδίκου φανερῶς ᾖ μεμηχανημένα, οὐδέν τοῦτο αἰσχύνονται: πολύ γάρ ηὔξηται ἐν αὐτοῖς ἡ ἀδικία τε καί αἰσχροκέρδεια. ἀλλά καί πρόσθεν μέν ἦν ἐπιχώριον αὐτοῖς μή ὁρᾶσθαι πεζῇ πορευομένοις, οὐκ ἄλλου τινός ἕνεκα ἤ τοῦ ὡς ἱππικωτάτους γίγνεσθαι: νῦν δέ στρώματα πλείω ἔχουσιν ἐπί τῶν ἵππων ἤ ἐπί τῶν εὐνῶν: οὐ γάρ τῆς ἱππείας οὕτως ὥσπερ τοῦ μαλακῶς καθῆσθαι ἐπιμέλονται. τά γε μήν πολεμικά πῶς οὐκ εἰκότως νῦν τῷ παντί χείρους ἤ πρόσθεν εἰσίν; οἷς ἐν μέν τῷ παρελθόντι χρόνῳ ἐπιχώριον εἶναι ὑπῆρχε τούς μέν τήν γῆν ἔχοντας ἀπό ταύτης ἱππότας παρέχεσθαι, οἵ δή καί ἐστρατεύοντο εἰ δέοι στρατεύεσθαι, τούς δέ φρουροῦντας πρό τῆς χώρας μισθοφόρους εἶναι: νῦν δέ τούς τε θυρωρούς καί τούς σιτοποιούς καί τούς ὀψοποιούς καί οἰνοχόους καί λουτροχόους καί παρατιθέντας καί ἀναιροῦντας καί κατακοιμίζοντας καί ἀνιστάντας, καί τούς κοσμητάς, οἵ ὑποχρίουσί τε καί ἐντρίβουσιν αὐτούς καί τἆλλα ῥυθμίζουσι, τούτους πάντας ἱππέας οἱ δυνάσται πεποιήκασιν, ὅπως μισθοφορῶσιν αὐτοῖς. πλῆθος μέν οὖν καί ἐκ τούτων φαίνεται, οὐ μέντοι ὄφελός γε οὐδέν αὐτῶν εἰς πόλεμον: δηλοῖ δέ καί αὐτά τά γιγνόμενα: κατά γάρ τήν χώραν αὐτῶν ῥᾷον οἱ πολέμιοι ἤ οἱ φίλοι ἀναστρέφονται. καί γάρ δή ὁ κῦρος τοῦ μέν ἀκροβολίζεσθαι ἀποπαύσας, θωρακίσας δέ καί αὐτούς καί ἵππους καί ἕν παλτόν ἑκάστῳ δούς εἰς χεῖρα ὁμόθεν τήν μάχην ἐποιεῖτο: νῦν δέ οὔτε ἀκροβολίζονται ἔτι οὔτ' εἰς χεῖρας συνιόντες μάχονται. καί οἱ πεζοί ἔχουσι μέν γέρρα καί κοπίδας καί σαγάρεις ὥσπερ <οἱ> ἐπί κύρου τήν μάχην ποιησάμενοι: εἰς χεῖρας δέ ἰέναι οὐδ' οὗτοι ἐθέλουσιν. οὐδέ γε τοῖς δρεπανηφόροις ἅρμασιν ἔτι χρῶνται ἐφ' ᾧ κῦρος αὐτά ἐποιήσατο. ὁ μέν γάρ τιμαῖς αὐξήσας τούς ἡνιόχους καί ἀγαστούς ποιήσας εἶχε τούς εἰς τά ὅπλα ἐμβαλοῦντας: οἱ δέ νῦν οὐδέ γιγνώσκοντες τούς ἐπί τοῖς ἅρμασιν οἴονται σφίσιν ὁμοίους τούς ἀνασκήτους τοῖς ἠσκηκόσιν ἔσεσθαι. οἱ δέ ὁρμῶσι μέν, πρίν δ' ἐν τοῖς πολεμίοις εἶναι οἱ μέν ἄκοντες ἐκπίπτουσιν, οἱ δ' ἐξάλλονται, ὥστε ἄνευ ἡνιόχων γιγνό μενα τά ζεύγη πολλάκις πλείω κακά τούς φίλους ἤ τούς πολεμίους ποιεῖ. ἐπεί μέντοι καί αὐτοί γιγνώσκουσιν οἷα σφίσι τά πολεμιστήρια ὑπάρχει, ὑφίενται, καί οὐδείς ἔτι ἄνευ ἑλλήνων εἰς πόλεμον καθίσταται, οὔτε ὅταν ἀλλήλοις πολεμῶσιν οὔτε ὅταν οἱ ἕλληνες αὐτοῖς ἀντιστρατεύωνται: ἀλλά καί πρός τούτους ἐγνώκασι μεθ' ἑλλήνων τούς πολέμους ποιεῖσθαι. ἐγώ μέν δή οἶμαι ἅπερ ὑπεθέμην ἀπειργάσθαι μοι. φημί γάρ πέρσας καί τούς σύν αὐτοῖς καί ἀσεβεστέρους περί θεούς καί ἀνοσιωτέρους περί συγγενεῖς καί ἀδικωτέρους περί τούς ἄλλους καί ἀνανδροτέρους τά εἰς τόν πόλεμον νῦν ἤ πρόσθεν ἀποδεδεῖχθαι. εἰ δέ τις τἀναντία ἐμοί γιγνώσκοι, τά ἔργα αὐτῶν ἐπισκοπῶν εὑρήσει αὐτά μαρτυροῦντα τοῖς ἐμοῖς λόγοις. [8] {work} {ιερων η τυραννικοσ} σιμωνίδης ὁ ποιητής ἀφίκετό ποτε πρός ἱέρωνα τόν τύραννον. σχολῆς δέ γενομένης ἀμφοῖν εἶπεν ὁ σιμωνίδης: ἆρ' ἄν μοι ἐθελήσαις, ὦ ἱέρων, διηγήσασθαι ἅ εἰκός εἰδέναι σε βέλτιον ἐμοῦ; καί ποῖα ταῦτ' ἐστίν, ἔφη ὁ ἱέρων, ὁποῖα δή ἐγώ βέλτιον ἄν εἰδείην σοῦ οὕτως ὄντος σοφοῦ ἀνδρός; οἶδά σε, ἔφη, ἐγώ καί ἰδιώτην γεγενημένον καί νῦν τύραννον ὄντα: εἰκός οὖν ἀμφοτέρων πεπειραμένον καί εἰδέναι σε μᾶλλον ἐμοῦ πῇ διαφέρει ὁ τυραννικός τε καί ὁ ἰδιωτικός βίος εἰς εὐφροσύνας τε καί λύπας ἀνθρώποις. τί οὖν, ἔφη ὁ ἱέρων, οὐχί καί σύ, ἐπεί νῦν γε ἔτι ἰδιώτης εἶ, ὑπέμνησάς με τά ἐν τῷ ἰδιωτικῷ βίῳ; οὕτως γάρ ἄν σοι οἶμαι μάλιστα ἐγώ δύνασθαι δηλοῦν τά διαφέροντα ἐν ἑκατέρῳ. οὕτω δή ὁ σιμωνίδης εἶπεν: τούς μέν δή ἰδιώτας ἔγωγε, ὦ ἱέρων, δοκῶ μοι καταμεμαθηκέναι διά μέν τῶν ὀφθαλμῶν ὁράμασιν ἡδομένους τε καί ἀχθομένους, διά δέ τῶν ὤτων ἀκούσμασι, διά δέ τῶν ῥινῶν ὀσμαῖς, διά δέ τοῦ στόματος σίτοις τε καί ποτοῖς, τά δ' ἀφροδίσια δι' ὧν δή πάντες ἐπιστάμεθα: τά δέ ψύχη καί θάλπη καί σκληρά καί μαλακά καί κοῦφα καί βαρέα ὅλῳ τῷ σώματί μοι δοκοῦμεν, ἔφη, κρίνοντες ἥδεσθαί τε καί λυπεῖσθαι ἐπ' αὐτοῖς: ἀγαθοῖς δέ καί κακοῖς ἔστι μέν ὅτε δι' αὐτῆς τῆς ψυχῆς μοι δοκοῦμεν ἥδεσθαι, ὁτέ δ' αὖ λυπεῖσθαι, ἔστι δ' ὅτε κοινῇ [καί] διά τε τῆς ψυχῆς καί διά τοῦ σώματος. τῷ δ' ὕπνῳ ὅτι μέν ἡδόμεθα δοκῶ μοι αἰσθάνεσθαι, ὅπως δέ καί ᾧτινι καί ὁπότε, ταῦτα μᾶλλόν πως, ἔφη, δοκῶ μοι ἀγνοεῖν. καί οὐδέν ἴσως τοῦτο θαυμαστόν, εἰ τά ἐν τῷ ἐγρηγορέναι σαφεστέρας ἡμῖν τάς αἰσθήσεις παρέχεται ἤ τά ἐν τῷ ὕπνῳ. πρός ταῦτα δή ὁ ἱέρων ἀπεκρίνατο: ἐγώ μέν τοίνυν, ἔφη, ὦ σιμωνίδη, ἔξω τούτων ὧν εἴρηκας σύγε οὐδ' ὅπως ἄν αἴσθοιτό τινος ἄλλου ὁ τύραννος ἔχοιμ' ἄν εἰπεῖν, ὥστε μέχρι γε τούτου οὐκ οἶδ' εἴ τινι διαφέρει ὁ τυραννικός βίος τοῦ ἰδιωτικοῦ βίου. καί ὁ σιμωνίδης εἶπεν: ἀλλ' ἐν τοῖσδε, ἔφη, διαφέρει: πολλαπλάσια μέν δι' ἑκάστου τούτων εὐφραίνεται, πολύ δέ μείω τά λυπηρά ἔχει. καί ὁ ἱέρων εἶπεν: οὐχ οὕτως ἔχει, ὦ σιμωνίδη, ταῦτα, ἀλλ' εὖ ἴσθ' ὅτι μείω πολύ εὐφραίνονται οἱ τύραννοι τῶν μετρίως διαγόντων ἰδιωτῶν, πολύ δέ πλείω καί μείζω λυποῦνται. ἄπιστα λέγεις, ἔφη ὁ σιμωνίδης. εἰ γάρ οὕτως ταῦτ' εἶχε, πῶς ἄν πολλοί μέν ἐπεθύμουν τυραννεῖν, καί ταῦτα τῶν δοκούντων ἱκανωτάτων ἀνδρῶν εἶναι; πῶς δέ πάντες ἐζήλουν ἄν τούς τυράννους; ὅτι ναί μά τόν δί', ἔφη ὁ ἱέρων, ἄπειροι ὄντες ἀμφοτέρων τῶν ἔργων σκοποῦνται περί αὐτοῦ. ἐγώ δέ πειράσομαί σε διδάσκειν ὅτι ἀληθῆ λέγω, ἀρξάμενος ἀπό τῆς ὄψεως: ἐντεῦθεν γάρ καί σέ δοκῶ μεμνῆσθαι ἀρξάμενον λέγειν. πρῶτον μέν γάρ ἐν τοῖς διά τῆς ὄψεως θεάμασι λογιζόμενος εὑρίσκω μειονεκτοῦντας τούς τυράννους. ἄλλα μέν γε ἐν ἄλλῃ χώρᾳ ἐστίν ἀξιοθέατα: ἐπί δέ τούτων ἕκαστα οἱ μέν ἰδιῶται ἔρχονται καί εἰς πόλεις ἅς ἄν βούλωνται θεαμάτων ἕνεκα, καί εἰς τάς κοινάς πανηγύρεις, ἔνθα γ' ἅ ἀξιοθεατότατα δοκεῖ εἶναι ἀνθρώποις συναγείρεται. οἱ δέ τύραννοι οὐ μάλα ἀμφί θεωρίας ἔχουσιν. οὔτε γάρ ἰέναι αὐτοῖς ἀσφαλές ὅπου μή κρείττονες τῶν παρόντων μέλλουσιν ἔσεσθαι, οὔτε τά οἴκοι κέκτηνται ἐχυρά, ὥστε ἄλλοις παρακαταθεμένους ἀποδημεῖν. φοβερόν γάρ μή ἅμα τε στερηθῶσι τῆς ἀρχῆς καί ἀδύνατοι γένωνται τιμωρήσασθαι τούς ἀδικήσαντας. εἴποις οὖν ἄν ἴσως σύ, ἀλλ' ἄρα ἔρχεται αὐτοῖς τά τοιαῦτα καί οἴκοι μένουσι. ναί μά δία, ὦ σιμωνίδη, ὀλίγα γε τῶν πολλῶν καί ταῦτα τοιαῦτα ὄντα οὕτω τίμια πωλεῖται τοῖς τυράννοις ὥστε οἱ ἐπιδεικνύμενοι καί ὁτιοῦν ἀξιοῦσι πολλαπλάσια λαβόντες ἐν ὀλίγῳ χρόνῳ ἀπιέναι παρά τοῦ τυράννου ἤ ὅσα ἐν παντί τῷ βίῳ παρά πάντων τῶν ἄλλων ἀνθρώπων κτῶνται. καί ὁ σιμωνίδης εἶπεν: ἀλλ' εἰ <ἐν> τοῖς θεάμασι μειονεκτεῖτε, διά γέ τοι τῆς ἀκοῆς πλεονεκτεῖτε. ἐπεί τοῦ μέν ἡδίστου ἀκροάματος, ἐπαίνου, οὔποτε σπανίζετε: πάντες γάρ οἱ παρόντες ὑμῖν πάντα καί ὅσα ἄν λέγητε καί ὅσα ἄν ποιῆτε ἐπαινοῦσι. τοῦ δ' αὖ χαλεπωτάτου ἀκροάματος, λοιδορίας, ἀνήκοοί ἐστε: οὐδείς γάρ ἐθέλει τυράννου κατ' ὀφθαλμούς κατηγορεῖν. καί ὁ ἱέρων εἶπε: καί τί οἴει, ἔφη, τούς μή λέγοντας κακῶς εὐφραίνειν, ὅταν εἰδῇ τις σαφῶς ὅτι οἱ σιωπῶντες οὗτοι πάντες κακά νοοῦσι τῷ τυράννῳ; ἤ τούς ἐπαινοῦντας τί δοκεῖς εὐφραίνειν, ὅταν ὕποπτοι ὦσιν ἕνεκα τοῦ κολακεύειν τούς ἐπαίνους ποιεῖσθαι; καί ὁ σιμωνίδης εἶπεν: τοῦτο μέν δή ναί μά τόν δία ἔγωγέ σοι, ἱέρων, πάνυ συγχωρῶ, τούς ἐπαίνους παρά τῶν ἐλευθερωτάτων ἡδίστους εἶναι, ἀλλ', ὁρᾷς; ἐκεῖνό γε οὐκ ἄν ἔτι πείσαις ἀνθρώπων οὐδένα ὡς οὐ δι' ὧν τρεφόμεθα οἱ ἄνθρωποι, πολύ πλείω ὑμεῖς ἐν αὐτοῖς εὐφραίνεσθε. καί οἶδά γ', ἔφη, ὦ σιμωνίδη, ὅτι τούτῳ κρίνουσιν οἱ πλεῖστοι ἥδιον ἡμᾶς καί πίνειν καί ἐσθίειν τῶν ἰδιωτῶν, ὅτι δοκοῦσι καί αὐτοί ἥδιον ἄν δειπνῆσαι τό ἡμῖν παρατιθέμενον δεῖπνον ἤ τό ἑαυτοῖς: τό γάρ τά εἰωθότα ὑπερβάλλον, τοῦτο παρέχει τάς ἡδονάς. διό καί πάντες ἄνθρωποι ἡδέως προσδέχονται τάς ἑορτάς πλήν οἱ τύραννοι: ἔκπλεῳ γάρ αὐτοῖς ἀεί παρεσκευασμέναι οὐδεμίαν ἐν ταῖς ἑορταῖς ἔχουσιν αἱ τράπεζαι αὐτῶν ἐπίδοσιν: ὥστε ταύτῃ πρῶτον τῇ εὐφροσύνῃ τῆς ἐλπίδος μειονεκτοῦσι τῶν ἰδιωτῶν. ἔπειτα δ', ἔφη, ἐκεῖνο εὖ οἶδ' ὅτι καί σύ ἔμπειρος εἶ ὅτι ὅσῳ ἄν πλείω τις παραθῆται τά περιττά τῶν ἱκανῶν, τοσούτῳ καί θᾶττον κόρος ἐμπίπτει τῆς ἐδωδῆς: ὥστε καί τῷ χρόνῳ τῆς ἡδονῆς μειονεκτεῖ ὁ παρατιθέμενος πολλά τῶν μετρίως διαιτωμένων. ἀλλά ναί μά δί', ἔφη ὁ σιμωνίδης, ὅσον ἄν χρόνον ἡ ψυχή προσίηται, τοῦτον πολύ μᾶλλον ἥδονται οἱ ταῖς πολυτελεστέραις παρασκευαῖς τρεφόμενοι τῶν τά εὐτελέστερα παρατιθεμένων. οὐκοῦν, ἔφη ὁ ἱέρων, ὦ σιμωνίδη, τόν ἑκάστῳ ἡδόμενον μάλιστα, τοῦτον οἴει καί ἐρωτικώτατα ἔχειν τοῦ ἔργου τούτου; πάνυ μέν οὖν, ἔφη. ἦ οὖν ὁρᾷς τι τούς τυράννους ἥδιον ἐπί τήν ἑαυτῶν παρασκευήν ἰόντας ἤ τούς ἰδιώτας ἐπί τήν ἑαυτῶν; οὐ μά τόν δί', ἔφη, οὐ μέν οὖν, ἀλλά καί ἀγλευκέστερον, ὡς πολλοῖς ἄν δόξειεν. τί γάρ, ἔφη ὁ ἱέρων, τά πολλά ταῦτα μηχανήματα κατανενόηκας ἅ παρατίθεται τοῖς τυράννοις, ὀξέα καί δριμέα καί στρυφνά καί τά τούτων ἀδελφά; πάνυ μέν οὖν, ἔφη ὁ σιμωνίδης, καί πάνυ γέ μοι δοκοῦντα παρά φύσιν εἶναι ταῦτα ἀνθρώποις. ἄλλο τι οὖν οἴει, ἔφη ὁ ἱέρων, ταῦτα τά ἐδέσματα εἶναι ἤ μαλακῆς καί ἀσθενούσης ψυχῆς ἐπιθυμήματα; ἐπεί εὖ οἶδ' ἔγωγε ὅτι οἱ ἡδέως ἐσθίοντες καί σύ που οἶσθα ὅτι οὐδέν προσδέονται τούτων τῶν σοφισμάτων. ἀλλά μέντοι, ἔφη ὁ σιμωνίδης, τῶν γε πολυτελῶν ὀσμῶν τούτων, αἷς χρίεσθε, τούς πλησιάζοντας οἶμαι μᾶλλον ἀπολαύειν ἤ αὐτούς ὑμᾶς, ὥσπερ γε καί τῶν ἀχαρίτων ὀσμῶν οὐκ αὐτός ὁ βεβρωκώς αἰσθάνεται, ἀλλά μᾶλλον οἱ πλησιάζοντες. οὕτω μέντοι, ἔφη ὁ ἱέρων, καί τῶν σίτων ὁ μέν ἔχων παντοδαπά ἀεί οὐδέν μετά πόθου αὐτῶν λαμβάνει: ὁ δέ σπανίσας τινός, οὗτός ἐστιν ὁ μετά χαρᾶς πιμπλάμενος, ὅταν αὐτῷ προφανῇ τι. κινδυνεύουσιν, ἔφη ὁ σιμωνίδης, αἱ τῶν ἀφροδισίων μόνον ὑμῖν ἀπολαύσεις τοῦ τυραννεῖν τάς ἐπιθυμίας παρέχειν: ἐν γάρ τούτῳ ἔξεστιν ὑμῖν ὅ τι ἄν κάλλιστον ἴδητε τούτῳ συνεῖναι. νῦν δή, ἔφη ὁ ἱέρων, εἴρηκας ἐν ᾧ γε, σάφ' ἴσθι, μειονεκτοῦμεν τῶν ἰδιωτῶν. πρῶτον μέν γάρ γάμος ὁ μέν ἐκ μειζόνων δήπου καί πλούτῳ καί δυνάμει κάλλιστος δοκεῖ εἶναι καί παρέχειν τινά τῷ γήμαντι φιλοτιμίαν μεθ' ἡδονῆς: δεύτερος δ' ὁ ἐκ τῶν ὁμοίων: ὁ δ' ἐκ τῶν φαυλοτέρων πάνυ ἄτιμός τε καί ἄχρηστος νομίζεται. τῷ τοίνυν τυράννῳ, ἄν μή ξένην γήμῃ, ἀνάγκη ἐκ μειόνων γαμεῖν, ὥστε τό ἀγαπητόν οὐ πάνυ αὐτῷ παραγίγνεται. πολύ δέ καί αἱ θεραπεῖαι αἱ ἀπό τῶν μέγιστον φρονουσῶν γυναικῶν εὐφραίνουσι μάλιστα, αἱ δ' ὑπό δούλων παροῦσαι μέν οὐδέν τι ἀγαπῶνται, ἐάν δέ τι ἐλλείπωσι, δεινάς ὀργάς καί λύπας ἐμποιοῦσιν. ἐν δέ τοῖς παιδικοῖς ἀφροδισίοις ἔτι αὖ πολύ μᾶλλον ἤ ἐν τοῖς τεκνοποιοῖς μειονεκτεῖ τῶν εὐφροσυνῶν ὁ τύραννος. ὅτι <μέν> γάρ τά μετ' ἔρωτος ἀφροδίσια πολύ διαφερόντως εὐφραίνει πάντες δήπου ἐπιστάμεθα: ὁ δέ ἔρως πολύ αὖ ἐθέλει ἥκιστα τῷ τυράννῳ ἐγγίγνεσθαι. οὐ γάρ τῶν ἑτοίμων ἥδεται <ὁ> ἔρως ἐφιέμενος, ἀλλά τῶν ἐλπιζομένων. ὥσπερ οὖν [εἴ] τις ἄπειρος ὤν δίψους τοῦ πιεῖν οὐκ ἄν ἀπολαύοι, οὕτω καί ὁ ἄπειρος ὤν ἔρωτος ἄπειρός ἐστι τῶν ἡδίστων ἀφροδισίων. ὁ μέν οὖν ἱέρων οὕτως εἶπεν. ὁ δέ σιμωνίδης ἐπιγελάσας, πῶς λέγεις, ἔφη, ὦ ἱέρων; τυράννῳ οὐ φῄς παιδικῶν ἔρωτας ἐμφύεσθαι; πῶς μήν σύ, ἔφη, ἐρᾷς δαϊλόχου τοῦ καλλίστου ἐπικαλουμένου; ὅτι μά τόν δί', ἔφη, ὦ σιμωνίδη, οὐ τοῦ ἑτοίμου παρ' αὐτοῦ δοκοῦντος εἶναι τυχεῖν τούτου μάλιστα ἐπιθυμῶ, ἀλλά τοῦ ἥκιστα τυράννῳ προσήκοντος κατεργάσασθαι. ἐγώ γάρ δή ἐρῶ μέν δαϊλόχου ὧνπερ ἴσως ἀναγκάζει ἡ φύσις ἀνθρώπου δεῖσθαι παρά τῶν καλῶν, τούτων δέ ὧν ἐρῶ τυχεῖν, μετά μέν φιλίας καί παρά βουλομένου πάνυ ἰσχυρῶς ἐπιθυμῶ τυγχάνειν, βίᾳ δέ λαμβάνειν παρ' αὐτοῦ ἧττον ἄν μοι δοκῶ ἐπιθυμεῖν ἤ ἐμαυτόν κακόν τι ποιεῖν: παρά μέν γάρ πολεμίων ἀκόντων λαμβάνειν πάντων ἥδιστον ἔγωγε νομίζω εἶναι, παρά δέ παιδικῶν βουλομένων ἥδισται οἶμαι αἱ χάριτές εἰσιν. εὐθύς γάρ παρά τοῦ ἀντιφιλοῦντος ἡδεῖαι μέν αἱ ἀντιβλέψεις, ἡδεῖαι δέ αἱ ἐρωτήσεις, ἡδεῖαι δέ αἱ ἀποκρίσεις, ἥδισται δέ καί ἐπαφροδιτόταται αἱ μάχαι τε καί ἔριδες: τό δέ ἀκόντων παιδικῶν ἀπολαύειν λεηλασίᾳ, ἔφη, ἔμοιγε δοκεῖ ἐοικέναι μᾶλλον ἤ ἀφροδισίοις. καίτοι τῷ μέν λῃστῇ παρέχει τινάς ὅμως ἡδονάς τό τε κέρδος καί τό ἀνιᾶν τόν ἐχθρόν: τό δέ οὗ ἄν ἐρᾷ τις τούτῳ ἥδεσθαι ἀνιωμένῳ καί φιλοῦντα μισεῖσθαι καί ἅπτεσθαι ἀχθομένου, πῶς οὐχί τοῦτο ἤδη δυσχερές τό πάθημα καί οἰκτρόν; καί γάρ δή τῷ μέν ἰδιώτῃ εὐθύς τεκμήριόν ἐστιν, ὅταν ὁ ἐρώμενός τι ὑπουργῇ, ὅτι ὡς φιλῶν χαρίζεται, διά τό εἰδέναι ὅτι οὐδεμιᾶς ἀνάγκης οὔσης ὑπηρετεῖ, τῷ δέ τυράννῳ οὔποτ' ἔστι πιστεῦσαι ὡς φιλεῖται. ἐπιστάμεθα γάρ δή τούς διά φόβον ὑπηρετοῦντας ὡς ᾗ μάλιστ' ἄν δύνωνται ἐξεικάζουσιν αὑτούς ταῖς τῶν φιλούντων ὑπουργίαις. καί τοίνυν αἱ ἐπιβουλαί ἐξ οὐδένων πλέονες τοῖς τυράννοις εἰσίν ἤ ἀπό τῶν μάλιστα φιλεῖν αὐτούς προσποιησαμένων. πρός ταῦτα εἶπεν ὁ σιμωνίδης: ἀλλά ταῦτα μέν πάνυ ἔμοιγε μικρά δοκεῖ εἶναι ἅ σύ λέγεις. πολλούς γάρ, ἔφη, ἔγωγε ὁρῶ τῶν δοκούντων ἀνδρῶν εἶναι ἑκόντας μειονεκτοῦντας καί σίτων καί ποτῶν καί ὄψων καί ἀφροδισίων γε ἀπεχομένους. ἀλλ' ἐκείνῃ γε πολύ διαφέρετε τῶν ἰδιωτῶν, ὅτι μεγάλα μέν ἐπινοεῖτε, ταχύ δέ κατεργάζεσθε, πλεῖστα δέ τά περιττά ἔχετε, κέκτησθε δέ διαφέροντας μέν ἀρετῇ ἵππους, διαφέροντα δέ κάλλει ὅπλα, ὑπερέχοντα δέ κόσμον γυναιξί, μεγαλοπρεπεστάτας δ' οἰκίας, καί ταύτας κατεσκευασμένας τοῖς πλείστου ἀξίοις, ἔτι δέ πλήθει καί ἐπιστήμαις θεράποντας ἀρίστους κέκτησθε, ἱκανώτατοι δ' ἐστέ κακῶσαι μέν ἐχθρούς, ὀνῆσαι δέ φίλους. πρός ταῦτα δέ ὁ ἱέρων εἶπεν: ἀλλά τό μέν <τό> πλῆθος τῶν ἀνθρώπων, ὦ σιμωνίδη, ἐξαπατᾶσθαι ὑπό τῆς τυραννίδος οὐδέν τι θαυμάζω: μάλα γάρ ὁ ὄχλος μοι δοκεῖ δοξάζειν ὁρῶν καί εὐδαίμονάς τινας εἶναι καί ἀθλίους: ἡ δέ τυραννίς τά μέν δοκοῦντα πολλοῦ ἄξια κτήματα εἶναι ἀνεπτυγμένα θεᾶσθαι φανερά πᾶσι παρέχεται, τά δέ χαλεπά ἐν ταῖς ψυχαῖς τῶν τυράννων κέκτηται ἀποκεκρυμμένα, ἔνθαπερ καί τό εὐδαιμονεῖν καί τό κακοδαιμονεῖν τοῖς ἀνθρώποις ἀπόκειται. τό μέν οὖν τό πλῆθος περί τούτου λεληθέναι, ὥσπερ εἶπον, οὐ θαυμάζω: τό δέ καί ὑμᾶς ταῦτ' ἀγνοεῖν, οἵ διά τῆς γνώμης δοκεῖτε θεᾶσθαι κάλλιον ἤ διά τῶν ὀφθαλμῶν τά πλεῖστα τῶν πραγμάτων, τοῦτό μοι δοκεῖ θαυμαστόν εἶναι. ἐγώ δέ πεπειραμένος σαφῶς οἶδα, ὦ σιμωνίδη, καί λέγω σοι ὅτι οἱ τύραννοι τῶν μεγίστων ἀγαθῶν ἐλάχιστα μετέχουσι, τῶν δέ μεγίστων κακῶν πλεῖστα κέκτηνται. αὐτίκα γάρ εἰ μέν εἰρήνη δοκεῖ μέγα ἀγαθόν τοῖς ἀνθρώποις εἶναι, ταύτης ἐλάχιστον τοῖς τυράννοις μέτεστιν: εἰ δέ πόλεμος μέγα κακόν, τούτου πλεῖστον μέρος οἱ τύραννοι μετέχουσιν. εὐθύς γάρ τοῖς μέν ἰδιώταις, ἄν μή ἡ πόλις αὐτῶν κοινόν πόλεμον πολεμῇ, ἔξεστιν ὅποι ἄν βούλωνται πορεύεσθαι μηδέν φοβουμένους μή τις αὐτούς ἀποκτείνῃ, οἱ δέ τύραννοι πάντες πανταχῇ ὡς διά πολεμίας πορεύονται. αὐτοί τε γοῦν ὡπλισμένοι οἴονται ἀνάγκην εἶναι διάγειν καί ἄλλους ὁπλοφόρους ἀεί συμπεριάγεσθαι. ἔπειτα δέ οἱ μέν ἰδιῶται, ἐάν καί στρατεύωνταί που εἰς πολεμίαν, ἀλλ' οὖν ἐπειδάν γε ἔλθωσιν οἴκαδε, ἀσφάλειαν σφίσιν ἡγοῦνται εἶναι, οἱ δέ τύραννοι ἐπειδάν εἰς τήν ἑαυτῶν πόλιν ἀφίκωνται, τότε ἐν πλείστοις πολεμίοις ἴσασιν ὄντες. ἐάν δέ δή καί ἄλλοι στρατεύωσιν εἰς τήν πόλιν κρείττονες, ἐάν ἔξω τοῦ τείχους ὄντες οἱ ἥττονες ἐν κινδύνῳ δοκῶσιν εἶναι, ἀλλ' ἐπειδάν γε εἴσω τοῦ ἐρύματος ἔλθωσιν, ἐν ἀσφαλείᾳ πάντες νομίζουσι καθεστάναι, ὁ δέ τύραννος οὐδ' ἐπειδάν εἴσω τῆς οἰκίας παρέλθῃ ἐν ἀκινδύνῳ ἐστίν, ἀλλ' ἐνταῦθα δή καί μάλιστα φυλακτέον οἴεται εἶναι. ἔπειτα τοῖς μέν ἰδιώταις καί διά σπονδῶν καί δι' εἰρήνης γίγνεται πολέμου ἀνάπαυσις, τοῖς δέ τυράννοις οὔτε εἰρήνη ποτέ πρός τούς τυραννευομένους γίγνεται οὔτε σπονδαῖς ἄν ποτε πιστεύσας ὁ τύραννος θαρρήσειε. καί πόλεμοι μέν δή εἰσιν οὕς τε αἱ πόλεις πολεμοῦσι καί οὕς οἱ τύραννοι πρός τούς βεβιασμένους: τούτων δή τῶν πολέμων ὅσα μέν ἔχει χαλεπά ὁ ἐν ταῖς πόλεσι, ταῦτα καί ὁ τύραννος ἔχει: καί γάρ ἐν ὅπλοις δεῖ εἶναι ἀμφοτέρους καί φυλάττεσθαι καί κινδυνεύειν, καί ἄν τι πάθωσι κακόν ἡττηθέντες, λυποῦνται ἐπί τούτοις ἑκάτεροι. μέχρι μέν δή τούτου ἴσοι οἱ πόλεμοι: ἅ δέ ἔχουσιν ἡδέα οἱ †συνόντες <ταῖς> πόλεσι πρός τάς πόλεις, ταῦτα οὐκέτι ἔχουσιν οἱ τύραννοι. αἱ μέν γάρ πόλεις δήπου ὅταν κρατήσωσι μάχῃ τῶν ἐναντίων, οὐ ῥᾴδιον εἰπεῖν ὅσην μέν ἡδονήν ἔχουσιν ἐν τῷ τρέψασθαι τούς πολεμίους, ὅσην δ' ἐν τῷ διώκειν, ὅσην δ' ἐν τῷ ἀποκτείνειν τούς πολεμίους, ὡς δέ γαυροῦνται ἐπί τῷ ἔργῳ, ὡς δέ δόξαν λαμπράν ἀναλαμβάνουσιν, ὡς δ' εὐφραίνονται τήν πόλιν νομίζοντες ηὐξηκέναι. ἕκαστος δέ τις προσποιεῖται καί τῆς βουλῆς μετεσχηκέναι καί πλείστους ἀπεκτονέναι, χαλεπόν δέ εὑρεῖν ὅπου οὐχί καί ἐπιψεύδονται, πλέονας φάσκοντες ἀπεκτονέναι ἤ ὅσοι ἄν τῷ ὄντι ἀπο θάνωσιν: οὕτω καλόν τι αὐτοῖς δοκεῖ εἶναι τό πολύ νικᾶν. ὁ δέ τύραννος ὅταν ὑποπτεύσῃ καί αἰσθανόμενος τῷ ὄντι ἀντιπραττομένους τινάς ἀποκτείνῃ, οἶδεν ὅτι οὐκ αὔξει ὅλην τήν πόλιν, ἐπίσταταί τε ὅτι μειόνων ἄρξει, φαιδρός τε οὐ δύναται εἶναι οὐδέ μεγαλύνεται ἐπί τῷ ἔργῳ, ἀλλά καί μειοῖ καθ' ὅσον ἄν δύνηται τό γεγενημένον, καί ἀπολογεῖται ἅμα πράττων ὡς οὐκ ἀδικῶν πεποίηκεν. οὕτως οὐδ' αὐτῷ δοκεῖ καλά τά ποιούμενα εἶναι. καί ὅταν ἀποθάνωσιν οὕς ἐφοβήθη, οὐδέν τι μᾶλλον τοῦτο θαρρεῖ, ἀλλά φυλάττεται ἔτι μᾶλλον ἤ τό πρόσθεν. καί πόλεμον μέν δή τοιοῦτον ἔχων διατελεῖ ὁ τύραννος ὅν ἐγώ δηλῶ. φιλίας δ' αὖ καταθέασαι ὡς κοινωνοῦσιν οἱ τύραννοι. πρῶτον μέν εἰ μέγα ἀγαθόν ἀνθρώποις ἡ φιλία, τοῦτο ἐπισκεψώμεθα. ὅς γάρ ἄν φιλῆται δήπου ὑπό τινων, ἡδέως μέν τοῦτον οἱ φιλοῦντες παρόντα ὁρῶσιν, ἡδέως δ' εὖ ποιοῦσι, ποθοῦσι δέ, ἤν που ἀπῇ, ἥδιστα δέ πάλιν προσιόντα δέχονται, συνήδονται δ' ἐπί τοῖς αὐτοῦ ἀγαθοῖς, συνεπικουροῦσι δέ, ἐάν τι σφαλλόμενον ὁρῶσιν. οὐ μέν δή λέληθεν οὐδέ τάς πόλεις ὅτι ἡ φιλία μέγιστον ἀγαθόν <καί> ἥδιστον ἀνθρώποις ἐστί: μόνους γοῦν τούς μοιχούς νομίζουσι πολλαί τῶν πόλεων νηποινεί ἀποκτείνειν, δῆλον ὅτι διά ταῦτα ὅτι λυμαντῆρας αὐτούς νομίζουσι τῆς τῶν γυναικῶν φιλίας πρός τούς ἄνδρας εἶναι. ἐπεί ὅταν γε ἀφροδισιασθῇ κατά συμφοράν τινα γυνή, οὐδέν ἧττον τούτου ἕνεκεν τιμῶσιν αὐτάς οἱ ἄνδρες, ἐάνπερ ἡ φιλία δοκῇ αὐταῖς ἀκήρατος διαμένειν: τοσοῦτον δέ τι ἀγαθόν κρίνω ἔγωγε τό φιλεῖσθαι εἶναι ὥστε νομίζω τῷ ὄντι αὐτόματα τἀγαθά τῷ φιλουμένῳ γίγνεσθαι καί παρά θεῶν καί παρά ἀνθρώπων: καί τούτου τοίνυν τοῦ κτήματος τοιούτου ὄντος μειονεκτοῦσιν οἱ τύραννοι πάντων μάλιστα. εἰ δέ βούλει, ὦ σιμωνίδη, εἰδέναι ὅτι ἀληθῆ λέγω, ὧδε ἐπίσκεψαι. βεβαιόταται μέν γάρ δήπου δοκοῦσι φιλίαι εἶναι γονεῦσι πρός παῖδας καί παισί πρός γονέας καί ἀδελφοῖς πρός ἀδελφούς καί γυναιξί πρός ἄνδρας καί ἑταίροις πρός ἑταίρους: εἰ τοίνυν ἐθέλεις κατανοεῖν, εὑρήσεις τούς μέν ἰδιώτας ὑπό τούτων μάλιστα φιλουμένους, τούς δέ τυράννους πολλούς μέν παῖδας ἑαυτῶν ἀπεκτονότας, πολλούς δ' ὑπό παίδων αὐτούς ἀπολωλότας, πολλούς δέ ἀδελφούς ἐν τυραννίσιν ἀλληλοφόνους γεγενημένους, πολλούς δέ καί ὑπό γυναικῶν τῶν ἑαυτῶν τυράννους διεφθαρμένους καί ὑπό ἑταίρων γε τῶν μάλιστα δοκούντων φίλων εἶναι. οἵτινες οὖν ὑπό τῶν φύσει πεφυκότων μάλιστα φιλεῖν καί νόμῳ συνηναγκασμένων οὕτω μισοῦνται, πῶς ὑπ' ἄλλου γέ τινος οἴεσθαι χρή αὐτούς φιλεῖσθαι; ἀλλά μήν καί πίστεως ὅστις ἐλάχιστον μετέχει, πῶς οὐχί μεγάλου ἀγαθοῦ μειονεκτεῖ; ποία μέν γάρ ξυνουσία ἡδεῖα ἄνευ πίστεως τῆς πρός ἀλλήλους, ποία δ' ἀνδρί καί γυναικί τερπνή ἄνευ πίστεως ὁμιλία, ποῖος δέ θεράπων ἡδύς ἀπιστούμενος; καί τούτου τοίνυν τοῦ πιστῶς πρός τινας ἔχειν ἐλάχιστον μέτεστι τυράννῳ: ὁπότε γε οὐδέ σιτίοις καί ποτοῖς πιστεύων διάγει, ἀλλά καί τούτων πρίν ἀπάρχεσθαι τοῖς θεοῖς τούς διακόνους πρῶτον κελεύουσιν ἀπογεύεσθαι διά τό ἀπιστεῖν μή καί ἐν τούτοις κακόν τι φάγωσιν ἤ πίωσιν: ἀλλά μήν καί αἱ πατρίδες τοῖς μέν ἄλλοις ἀνθρώποις πλείστου ἄξιαι. πολῖται γάρ δορυφοροῦσι μέν ἀλλήλους ἄνευ μισθοῦ ἐπί τούς δούλους, δορυφοροῦσι δ' ἐπί τούς κακούργους, ὑπέρ τοῦ μηδένα τῶν πολιτῶν βιαίῳ θανάτῳ ἀποθνῄσκειν. οὕτω δέ πόρρω προεληλύθασι φυλακῆς ὥστε πεποίηνται πολλοί νόμον τῷ μιαιφόνῳ μηδέ τόν συνόντα καθαρεύειν: ὥστε διά τάς πατρίδας ἀσφαλῶς ἕκαστος βιοτεύει τῶν πολιτῶν. τοῖς δέ τυράννοις καί τοῦτο ἔμπαλιν ἀνέστραπται. ἀντί γάρ τοῦ τιμωρεῖν αἱ πόλεις αὐτοῖς μεγάλως τιμῶσι τόν ἀποκτείναντα τόν τύραννον, καί ἀντί γε τοῦ εἴργειν ἐκ τῶν ἱερῶν, ὥσπερ τούς τῶν ἰδιωτῶν φονέας, ἀντί τούτου καί εἰκόνας ἐν τοῖς ἱεροῖς ἱστᾶσιν αἱ πόλεις τῶν τοιοῦτόν τι ποιησάντων. εἰ δέ σύ οἴει ὡς πλείω ἔχων τῶν ἰδιωτῶν κτήματα ὁ τύραννος διά τοῦτο καί πλείω ἀπ' αὐτῶν εὐφραίνεται, οὐδέ τοῦτο οὕτως ἔχει, ὦ σιμωνίδη, ἀλλ' ὥσπερ οἱ ἀθληταί οὐχ ὅταν ἰδιωτῶν γένωνται κρείττονες, τοῦτ' αὐτούς εὐφραίνει, ἀλλ' ὅταν τῶν ἀνταγωνιστῶν ἥττους, τοῦτ' αὐτούς ἀνιᾷ, οὕτω καί ὁ τύραννος οὐχ ὅταν τῶν ἰδιωτῶν πλείω φαίνηται ἔχων, τότ' εὐφραίνεται, ἀλλ' ὅταν ἑτέρων τυράννων ἐλάττω ἔχῃ, τούτῳ λυπεῖται: τούτους γάρ ἀνταγωνιστάς ἡγεῖται αὑτῷ τοῦ πλούτου εἶναι. οὐδέ γε θᾶττόν <τι> γίγνεται τῷ τυράννῳ ἤ τῷ ἰδιώτῃ ὧν ἐπιθυμεῖ. ὁ μέν γάρ ἰδιώτης οἰκίας ἤ ἀγροῦ ἤ οἰκέτου ἐπιθυμεῖ, ὁ δέ τύραννος ἤ πόλεων ἤ χώρας πολλῆς ἤ λιμένων ἤ ἀκροπόλεων ἰσχυρῶν, ἅ ἐστι πολύ χαλεπώτερα καί ἐπικινδυνότερα κατεργάσασθαι τῶν ἰδιωτικῶν ἐπιθυμημάτων. ἀλλά μέντοι καί πένητας ὄψει [οὐχ] οὕτως ὀλίγους τῶν ἰδιωτῶν ὡς πολλούς τῶν τυράννων. οὐ γάρ τῷ ἀριθμῷ οὔτε τά πολλά κρίνεται οὔτε τά ὀλίγα, ἀλλά πρός τάς χρήσεις: ὥστε τά μέν ὑπερβάλλοντα τά ἱκανά πολλά ἐστι, τά δέ τῶν ἱκανῶν ἐλλείποντα ὀλίγα. τῷ οὖν τυράννῳ τά πολλαπλάσια ἧττον ἱκανά ἐστιν εἰς τά ἀναγκαῖα δαπανήματα ἤ τῷ ἰδιώτῃ. τοῖς μέν γάρ ἰδιώταις ἔξεστι τάς δαπάνας συντέμνειν εἰς τά καθ' ἡμέραν ὅπῃ βούλονται, τοῖς δέ τυράννοις οὐκ ἐνδέχεται. αἱ γάρ μέγισται αὐτοῖς δαπάναι καί ἀναγκαιόταται εἰς τάς τῆς ψυχῆς φυλακάς εἰσι: τό δέ τούτων τι συντέμνειν ὄλεθρος δοκεῖ εἶναι. ἔπειτα δέ ὅσοι μέν δύνανται ἔχειν ἀπό τοῦ δικαίου ὅσων δέονται, τί ἄν τούτους οἰκτίροι τις ὡς πένητας; ὅσοι δ' ἀναγκάζονται δι' ἔνδειαν κακόν τι καί αἰσχρόν μηχανώμενοι ζῆν, πῶς οὐ τούτους ἀθλίους ἄν τις καί πένητας δικαίως νομίζοι; οἱ τύραννοι τοίνυν ἀναγκάζονται πλεῖστα συλᾶν ἀδίκως καί ἱερά καί ἀνθρώπους διά τό εἰς τάς ἀναγκαίας δαπάνας ἀεί προσδεῖσθαι χρημάτων. ὥσπερ γάρ πολέμου ὄντος ἀεί ἀναγκάζονται στράτευμα τρέφειν ἤ ἀπολωλέναι. χαλεπόν δ' ἐρῶ σοι καί ἄλλο πάθημα, ὦ σιμωνίδη, τῶν τυράννων. γιγνώσκουσι μέν γάρ οὐδέν ἧττον τῶν ἰδιωτῶν τούς ἀλκίμους τε καί σοφούς καί δικαίους. τούτους δ' ἀντί τοῦ ἄγασθαι φοβοῦνται, τούς μέν ἀνδρείους, μή τι τολμήσωσι τῆς ἐλευθερίας ἕνεκεν, τούς δέ σοφούς, μή τι μηχανήσωνται, τούς δέ δικαίους, μή ἐπιθυμήσῃ τό πλῆθος ὑπ' αὐτῶν προστατεῖσθαι. ὅταν δέ τούς τοιούτους διά τόν φόβον ὑπεξαιρῶνται, τίνες ἄλλοι αὐτοῖς καταλείπονται χρῆσθαι ἀλλ' ἤ οἱ ἄδικοί τε καί ἀκρατεῖς καί ἀνδραποδώδεις; οἱ μέν ἄδικοι πιστευόμενοι, διότι φοβοῦνται ὥσπερ οἱ τύραννοι τάς πόλεις μήποτε ἐλεύθεραι γενόμεναι ἐγκρατεῖς αὐτῶν γένωνται, οἱ δ' ἀκρατεῖς τῆς εἰς τό παρόν ἐξουσίας ἕνεκα, οἱ δ' ἀνδραποδώδεις, διότι οὐδ' αὐτοί ἀξιοῦσιν ἐλεύθεροι εἶναι. χαλεπόν οὖν καί τοῦτο τό πάθημα ἔμοιγε δοκεῖ εἶναι, τό ἄλλους μέν ἡγεῖσθαι ἀγαθούς ἄνδρας, ἄλλοις δέ χρῆσθαι ἀναγκάζεσθαι. ἔτι δέ φιλόπολιν μέν ἀνάγκη καί τόν τύραννον εἶναι: ἄνευ γάρ τῆς πόλεως οὔτ' ἄν σῴζεσθαι δύναιτο οὔτ' εὐδαιμονεῖν: ἡ δέ τυραννίς ἀναγκάζει καί ταῖς ἑαυτῶν πατρίσιν ἐνοχλεῖν. οὔτε γάρ ἀλκίμους οὔτ' εὐόπλους χαίρουσι τούς πολίτας παρασκευάζοντες, ἀλλά τούς ξένους δεινοτέρους τῶν πολιτῶν ποιοῦντες ἥδονται μᾶλλον καί τούτοις χρῶνται δορυφόροις. ἀλλά μήν οὐδ' ἄν εὐετηριῶν γενομένων ἀφθονία τῶν ἀγαθῶν γίγνηται, οὐδέ τότε συγχαίρει ὁ τύραννος. ἐνδεεστέροις γάρ οὖσι ταπεινοτέροις αὐτοῖς οἴονται χρῆσθαι. βούλομαι δέ σοι, ἔφη, ὦ σιμωνίδη, κἀκείνας τάς εὐφροσύνας δηλῶσαι ὅσαις ἐγώ χρώμενος ὅτ' ἦν ἰδιώτης, νῦν ἐπειδή τύραννος ἐγενόμην, αἰσθάνομαι στερόμενος αὐτῶν. ἐγώ γάρ ξυνῆν μέν ἡλικιώταις ἡδόμενος ἡδομένοις ἐμοί, συνῆν δέ ἐμαυτῷ, ὁπότε ἡσυχίας ἐπιθυμήσαιμι, διῆγον δ' ἐν συμποσίοις πολλάκις μέν μέχρι τοῦ ἐπιλαθέσθαι πάντων εἴ τι χαλεπόν ἐν ἀνθρωπίνῳ βίῳ ἦν, πολλάκις δέ μέχρι τοῦ ᾠδαῖς τε καί θαλίαις καί χοροῖς τήν ψυχήν συγκαταμιγνύναι, πολλάκις δέ μέχρι κοίτης ἐπιθυμίας ἐμῆς τε καί τῶν παρόντων. νῦν δέ ἀπεστέρημαι μέν τῶν ἡδομένων ἐμοί διά τό δούλους ἀντί φίλων ἔχειν τούς ἑταίρους, ἀπεστέρημαι δ' αὖ τοῦ ἡδέως ἐκείνοις ὁμιλεῖν διά τό μηδεμίαν ἐνορᾶν εὔνοιαν ἐμοί παρ' αὐτῶν: μέθην δέ καί ὕπνον ὁμοίως ἐνέδρᾳ φυλάττομαι. τό δέ φοβεῖσθαι μέν ὄχλον, φοβεῖσθαι δ' ἐρημίαν, φοβεῖσθαι δέ ἀφυλαξίαν, φοβεῖσθαι δέ καί αὐτούς τούς φυλάττοντας, καί μήτ' ἀόπλους ἔχειν ἐθέλειν περί αὑτόν μήθ' ὡπλισμένους ἡδέως θεᾶσθαι, πῶς οὐκ ἀργαλέον ἐστί πρᾶγμα; ἔτι δέ ξένοις μέν μᾶλλον ἤ πολίταις πιστεύειν, βαρβάροις δέ μᾶλλον ἤ ἕλλησιν, ἐπιθυμεῖν δέ τούς μέν ἐλευθέρους δούλους ἔχειν, τούς δέ δούλους ἀναγκάζεσθαι ποιεῖν ἐλευθέρους, οὐ πάντα σοι ταῦτα δοκεῖ ψυχῆς ὑπό φόβων καταπεπληγμένης τεκμήρια εἶναι; ὅ γέ τοι φόβος οὐ μόνον αὐτός ἐνών ταῖς ψυχαῖς λυπηρός ἐστιν, ἀλλά καί πάντων τῶν ἡδέων συμπαρακολουθῶν λυμεών γίγνεται. εἰ δέ καί σύ πολεμικῶν ἔμπειρος εἶ, ὦ σιμωνίδη, καί ἤδη ποτέ πολεμίᾳ φάλαγγι πλησίον ἀντετάξω, ἀναμνήσθητι ποῖον μέν τινα σῖτον ᾑροῦ ἐν ἐκείνῳ τῷ χρόνῳ, ποῖον δέ τινα ὕπνον ἐκοιμῶ. οἷα μέντοι σοί τότ' ἦν τά λυπηρά, τοιαῦτά ἐστι τά τῶν τυράννων καί ἔτι δεινότερα: οὐ γάρ ἐξ ἐναντίας μόνον, ἀλλά καί πάντοθεν πολεμίους ὁρᾶν νομίζουσιν οἱ τύραννοι. ταῦτα δ' ἀκούσας ὁ σιμωνίδης ὑπολαβών εἶπεν: ὑπέρευ μοι δοκεῖς ἔνια λέγειν. ὁ γάρ πόλεμος φοβερόν μέν, ἀλλ' ὅμως, ὦ ἱέρων, ἡμεῖς γε ὅταν ὦμεν ἐν στρατείᾳ, φύλακας προκαθιστάμενοι θαρραλέως δείπνου τε καί ὕπνου λαγχάνομεν. καί ὁ ἱέρων ἔφη: ναί μά δία, ὦ σιμωνίδη: αὐτῶν μέν γάρ προφυλάττουσιν οἱ νόμοι, ὥστε περί ἑαυτῶν φοβοῦνται καί ὑπέρ ὑμῶν: οἱ δέ τύραννοι μισθοῦ φύλακας ἔχουσιν ὥσπερ θεριστάς. καί δεῖ μέν δήπου τούς φύλακας μηδέν οὕτω ποιεῖν δύνασθαι ὡς πιστούς εἶναι: πιστόν δέ ἕνα πολύ χαλεπώτερον εὑρεῖν ἤ πάνυ πολλούς ἐργάτας ὁποίου βούλει ἔργου, ἄλλως τε καί ὁπόταν χρημάτων μέν ἕνεκα παρῶσιν οἱ φυλάττοντες, ἐξῇ δ' αὐτοῖς ἐν ὀλίγῳ χρόνῳ πολύ πλείω λαβεῖν ἀποκτείνασι τόν τύραννον ἤ ὅσα πολύν χρόνον φυλάττοντες παρά τοῦ τυράννου λαμβάνουσιν. ὅ δ' ἐζήλωσας ἡμᾶς ὡς τούς μέν φίλους μάλιστα εὖ ποιεῖν δυνάμεθα, τούς δέ ἐχθρούς πάντων μάλιστα χειρούμεθα, οὐδέ ταῦθ' οὕτως ἔχει. φίλους μέν γάρ πῶς ἄν νομίσαις ποτέ εὖ ποιεῖν, ὅταν εὖ εἰδῇς ὅτι ὁ τά πλεῖστα λαμβάνων παρά σοῦ ἥδιστ' ἄν ὡς τάχιστα ἐξ ὀφθαλμῶν σου γένοιτο; ὅ τι γάρ ἄν τις λάβῃ παρά τυράννου, οὐδείς οὐδέν ἑαυτοῦ νομίζει πρίν ἄν ἔξω τῆς τούτου ἐπικρατείας γένηται. ἐχθρούς δ' αὖ πῶς ἄν φαίης μάλιστα τοῖς τυράννοις ἐξεῖναι χειροῦσθαι, ὅταν εὖ εἰδῶσιν ὅτι ἐχθροί αὐτῶν εἰσι πάντες οἱ τυραννούμενοι, τούτους δέ μήτε κατακαίνειν ἅπαντας μήτε δεσμεύειν οἷόν τε ᾖ (τίνων γάρ ἔτι ἄρξει;) ἀλλ' εἰδότα ὅτι ἐχθροί εἰσι, τούτους ἅμα μέν φυλάττεσθαι δέῃ, καί χρῆσθαι δ' αὐτοῖς ἀναγκάζηται; εὖ δ' ἴσθι καί τοῦτο, ὦ σιμωνίδη, ὅτι καί οὕς τῶν πολιτῶν δεδίασι χαλεπῶς μέν αὐτούς ζῶντας ὁρῶσι, χαλεπῶς δ' ἀποκτείνουσιν: ὥσπερ γε καί ἵππος εἰ ἀγαθός μέν εἴη, φοβερός δέ μή ἀνήκεστόν τι ποιήσῃ, χαλεπῶς μέν ἄν τις αὐτόν ἀποκτείναι διά τήν ἀρετήν, χαλεπῶς δέ ζῶντι χρῷτο, εὐλαβούμενος μή τι ἀνήκεστον ἐν τοῖς κινδύνοις ἐργάσηται, καί τἆλλά γε κτήματα ὅσα χαλεπά μέν χρήσιμα δ' ἐστίν, ὁμοίως ἅπαντα λυπεῖ μέν τούς κεκτημένους, λυπεῖ δέ ἀπαλλαττομένους. ἐπεί δέ ταῦτα αὐτοῦ ἤκουσεν ὁ σιμωνίδης, εἶπεν: ἔοικεν, ἔφη, ὦ ἱέρων, μέγα τι εἶναι ἡ τιμή, ἧς ὀρεγόμενοι οἱ ἄνθρωποι πάντα μέν πόνον ὑποδύονται, πάντα δέ κίνδυνον ὑπομένουσι. καί ὑμεῖς, ὡς ἔοικε, τοσαῦτα πράγματα ἐχούσης ὁπόσα λέγεις τῆς τυραννίδος, ὅμως προπετῶς φέρεσθε εἰς αὐτήν, ὅπως τιμᾶσθε καί ὑπηρετῶσι μέν ὑμῖν πάντες πάντα τά προσταττόμενα ἀπροφασίστως, περιβλέπωσι δέ πάντες, ὑπανιστῶνται δ' ἀπό τῶν θάκων ὁδῶν τε παραχωρῶσι, γεραίρωσι δέ καί λόγοις καί ἔργοις πάντες οἱ παρόντες ἀεί ὑμᾶς: τοιαῦτα γάρ δή ποιοῦσι τοῖς τυράννοις οἱ ἀρχόμενοι καί ἄλλον ὅντιν' ἄν ἀεί τιμῶντες τυγχάνωσι. καί γάρ μοι δοκεῖ, ὦ ἱέρων, τούτῳ διαφέρειν ἀνήρ τῶν ἄλλων ζῴων, τῷ τιμῆς ὀρέγεσθαι. ἐπεί σιτίοις γε καί ποτοῖς καί ὕπνοις καί ἀφροδισίοις πάντα ὁμοίως ἥδεσθαι ἔοικε τά ζῷα: ἡ δέ φιλοτιμία οὔτ' ἐν τοῖς ἀλόγοις ζῴοις ἐμφύεται οὔτ' ἐν ἅπασιν ἀνθρώποις: οἷς δ' ἄν ἐμφύῃ τιμῆς τε καί ἐπαίνου ἔρως, οὗτοί εἰσιν ἤδη οἱ πλεῖστον μέν τῶν βοσκημάτων διαφέροντες, ἄνδρες δέ καί οὐκέτι ἄνθρωποι μόνον νομιζόμενοι. ὥστε ἐμοί μέν εἰκότως δοκεῖτε ταῦτα πάντα ὑπομένειν ἅ φέρετε ἐν τῇ τυραννίδι, ἐπείπερ τιμᾶσθε διαφερόντως τῶν ἄλλων ἀνθρώπων. καί γάρ οὐδεμία ἀνθρωπίνη ἡδονή τοῦ θείου ἐγγυτέρω δοκεῖ εἶναι ἤ ἡ περί τάς τιμάς εὐφροσύνη. πρός ταῦτα δή εἶπεν ὁ ἱέρων: ἀλλ', ὦ σιμωνίδη, καί αἱ τιμαί τῶν τυράννων ὅμοιαι ἐμοί δοκοῦσιν εἶναι οἷάπερ ἐγώ σοι τά ἀφροδίσια ὄντα αὐτῶν ἀπέδειξα. οὔτε γάρ αἱ μή ἐξ ἀντιφιλούντων ὑπουργίαι χάριτες ἡμῖν ἐδόκουν εἶναι οὔτε τά ἀφροδίσια τά βίαια ἡδέα ἐφαίνετο. ὡσαύτως τοίνυν οὐδέ αἱ ὑπουργίαι <αἱ> ὑπό τῶν φοβουμένων τιμαί εἰσι. πῶς γάρ ἄν φαίημεν ἤ τούς βίᾳ ἐξανισταμένους θάκων διά τό τιμᾶν τούς ἀδικοῦντας ἐξανίστασθαι, ἤ τούς ὁδῶν παραχωροῦντας τοῖς κρείττοσι διά τό τιμᾶν τούς ἀδικοῦντας παραχωρεῖν; καί δῶρά γε διδόασιν οἱ πολλοί τούτοις οὕς μισοῦσι, καί ταῦτα ὅταν μάλιστα φοβῶνται μή τι κακόν ὑπ' αὐτῶν πάθωσιν. ἀλλά ταῦτα μέν οἶμαι δουλείας ἔργα εἰκότως ἄν νομίζοιτο: αἱ δέ τιμαί ἔμοιγε δοκοῦσιν ἐκ τῶν ἐναντίων τούτοις γίγνεσθαι. ὅταν γάρ ἄνθρωποι ἄνδρα ἡγησάμενοι εὐεργετεῖν ἱκανόν εἶναι, καί ἀπολαύειν αὐτοῦ ἀγαθά νομίσαντες, ἔπειτα τοῦτον ἀνά στόμα τε ἔχωσιν ἐπαινοῦντες, θεῶνταί τ' αὐτόν ὡς οἰκεῖον ἕκαστος ἀγαθόν, ἑκόντες τε παραχωρῶσι τούτῳ ὁδῶν καί θάκων ὑπανιστῶνται φιλοῦντές τε καί μή φοβούμενοι, καί στεφανῶσι κοινῆς ἀρετῆς καί εὐεργεσίας ἕνεκα, καί δωρεῖσθαι ἐθέλωσιν, οἱ αὐτοί οὗτοι ἔμοιγε δοκοῦσι τιμᾶν τε τοῦτον ἀληθῶς οἵ ἄν τοιαῦτα ὑπουργήσωσι καί ὁ τούτων ἀξιούμενος τιμᾶσθαι τῷ ὄντι. καί ἔγωγε τόν μέν οὕτω τιμώμενον μακαρίζω: αἰσθάνομαι γάρ αὐτόν οὐκ ἐπιβουλευόμενον ἀλλά φροντιζόμενον μή τι πάθῃ καί ἀφόβως καί ἀνεπιφθόνως καί ἀκινδύνως καί εὐδαιμόνως τόν βίον διάγοντα: ὁ δέ τύραννος ὡς ὑπό πάντων ἀνθρώπων κατακεκριμένος δι' ἀδικίαν ἀποθνῄσκειν, οὕτως, ὦ σιμωνίδη, εὖ ἴσθι, καί νύκτα καί ἡμέραν διάγει. ἐπεί δέ ταῦτα πάντα διήκουσεν ὁ σιμωνίδης, καί πῶς, ἔφη, ὦ ἱέρων, εἰ οὕτως πονηρόν ἐστι τό τυραννεῖν καί τοῦτο σύ ἔγνωκας, οὐκ ἀπαλλάττῃ οὕτω μεγάλου κακοῦ, ἀλλ' οὔτε σύ οὔτε ἄλλος μέν δή οὐδείς πώποτε ἑκών εἶναι τυραννίδος ἀφεῖτο, ὅσπερ [ἄν] ἅπαξ κτήσαιτο; ὅτι, ἔφη, ὦ σιμωνίδη, καί ταύτῃ ἀθλιώτατόν ἐστιν ἡ τυραννίς: οὐδέ γάρ ἀπαλλαγῆναι δυνατόν αὐτῆς ἐστι. πῶς γάρ ἄν τίς ποτε ἐξαρκέσειε τύραννος ἤ χρήματα ἐκτίνων ὅσους ἀφείλετο ἤ δεσμούς ἀντιπάσχων ὅσους δή ἐδέσμευσεν, ἤ ὅσους κατέκανε πῶς ἄν ἱκανάς ψυχάς ἀντιπαράσχοιτο ἀποθανουμένας; ἀλλ' εἴπερ τῳ ἄλλῳ, ὦ σιμωνίδη, λυσιτελεῖ ἀπάγξασθαι, ἴσθι, ἔφη, ὅτι τυράννῳ ἔγωγε εὑρίσκω μάλιστα τοῦτο λυσιτελοῦν ποιῆσαι. μόνῳ γάρ αὐτῷ οὔτε ἔχειν οὔτε καταθέσθαι τά κακά λυσιτελεῖ. καί ὁ σιμωνίδης ὑπολαβών εἶπεν: ἀλλά τό μέν νῦν, ὦ ἱέρων, ἀθύμως ἔχειν σε πρός τήν τυραννίδα οὐ θαυμάζω, ἐπείπερ ἐπιθυμῶν φιλεῖσθαι ὑπ' ἀνθρώπων ἐμποδών σοι τούτου νομίζεις αὐτήν εἶναι. ἐγώ μέντοι ἔχειν μοι δοκῶ διδάξαι σε ὡς τό ἄρχειν οὐδέν ἀποκωλύει τοῦ φιλεῖσθαι, ἀλλά καί πλεονεκτεῖ γε τῆς ἰδιωτείας. ἐπισκοποῦντες δέ αὐτό εἰ οὕτως ἔχει μήπω ἐκεῖνο σκοπῶμεν, εἰ διά τό μεῖζον δύνασθαι ὁ ἄρχων καί χαρίζεσθαι πλείω δύναιτ' ἄν, ἀλλ' ἄν τά ὅμοια ποιῶσιν ὅ τε ἰδιώτης καί ὁ τύραννος, ἐννόει πότερος μείζω ἀπό τῶν ἴσων κτᾶται χάριν. ἄρξομαι δέ σοι ἀπό τῶν μικροτάτων παραδειγμάτων. ἰδών γάρ πρῶτον προσειπάτω τινά φιλικῶς ὅ τε ἄρχων καί ὁ ἰδιώτης: ἐν τούτῳ τήν ποτέρου πρόσρησιν μᾶλλον εὐφραίνειν τόν ἀκούσαντα νομίζεις; ἴθι δή ἐπαινεσάντων ἀμφότεροι τόν αὐτόν: τόν ποτέρου δοκεῖς ἔπαινον ἐξικνεῖσθαι μᾶλλον εἰς εὐφροσύνην; θύσας δέ τιμησάτω ἑκάτερος: τήν παρά ποτέρου τιμήν μείζονος ἄν χάριτος δοκεῖς τυγχάνειν; κάμνοντα θεραπευσάτωσαν ὁμοίως: οὐκοῦν τοῦτο σαφές ὅτι αἱ ἀπό τῶν δυνατωτάτων θεραπεῖαι καί χαράν ἐμποιοῦσι μεγίστην; δότωσαν δή τά ἴσα: οὐ καί ἐν τούτῳ σαφές ὅτι αἱ ἀπό τῶν δυνατωτάτων ἡμίσειαι χάριτες πλέον ἤ ὅλον τό παρά τοῦ ἰδιώτου δώρημα δύνανται; ἀλλ' ἔμοιγε δοκεῖ καί ἐκ θεῶν τιμή τις καί χάρις συμπαρέπεσθαι ἀνδρί ἄρχοντι. μή γάρ ὅτι καλλίονα ποιεῖ ἄνδρα, ἀλλά καί τόν αὐτόν τοῦτον ἥδιον θεώμεθά τε ὅταν ἄρχῃ ἤ ὅταν ἰδιωτεύῃ, διαλεγόμενοί τε ἀγαλλόμεθα τοῖς προτετιμημένοις μᾶλλον ἤ τοῖς ἐκ τοῦ ἴσου ἡμῖν οὖσι. καί μήν παιδικά γε, ἐν οἷς δή καί σύ μάλιστα κατεμέμψω τήν τυραννίδα, ἥκιστα μέν γῆρας ἄρχοντος δυσχεραίνει, ἥκιστα δ' αἶσχος, πρός ὅν ἄν τυγχάνῃ ὁμιλῶν, τούτου ὑπολογίζεται. αὐτό γάρ τό τετιμῆσθαι μάλιστα συνεπικοσμεῖ, ὥστε τά μέν δυσχερῆ ἀφανίζειν, τά δέ καλά λαμπρότερα ἀναφαίνειν. ὁπότε γε μήν ἐκ τῶν ἴσων ὑπουργημάτων μειζόνων χαρίτων ὑμεῖς τυγχάνετε, πῶς οὐκ ἐπειδάν γε ὑμεῖς πολλαπλάσια μέν διαπράττοντες ὠφελεῖν δύνησθε, πολλαπλάσια δέ δωρεῖσθαι ἔχητε, ὑμᾶς καί πολύ μᾶλλον φιλεῖσθαι τῶν ἰδιωτῶν προσήκει; καί ὁ ἱέρων εὐθύς ὑπολαβών, ὅτι νή δί', ἔφη, ὦ σιμωνίδη, καί ἐξ ὧν ἀπεχθάνονται ἄνθρωποι, ἡμᾶς πολύ πλείω τῶν ἰδιωτῶν ἀνάγκη ἐστί πραγματεύεσθαι. πρακτέον μέν γε χρήματα, εἰ μέλλομεν ἕξειν δαπανᾶν εἰς τά δέοντα, ἀναγκαστέον δέ φυλάττειν ὅσα δεῖται φυλακῆς, κολαστέον δέ τούς ἀδίκους, κωλυτέον δέ τούς ὑβρίζειν βουλομένους: καί ὅταν γε τάχους καιρός παραστῇ ἤ πεζῇ ἤ κατά θάλατταν ἐξορμᾶσθαι, οὐκ ἐπιτρεπτέον τοῖς ῥᾳδιουργοῦσιν. ἔτι δέ μισθοφόρων μέν ἀνδρί τυράννῳ δεῖ: τούτου δέ βαρύτερον φόρημα οὐδέν ἐστι τοῖς πολίταις. οὐ γάρ τυράννοις ἰσοτιμίας, ἀλλά πλεονεξίας ἕνεκα νομίζουσι τούτους τρέφεσθαι. πρός ταῦτα δή πάλιν εἶπεν ὁ σιμωνίδης: ἀλλ' ὅπως μέν οὐ πάντων τούτων ἐπιμελητέον, ὦ ἱέρων, οὐ λέγω. ἐπιμέλειαι μέντοι μοι δοκοῦσιν αἱ μέν πάνυ πρός ἔχθραν ἄγειν, αἱ δέ πάνυ διά χαρίτων εἶναι. τό μέν γάρ διδάσκειν ἅ ἐστι βέλτιστα καί τόν κάλλιστα ταῦτα ἐξεργαζόμενον ἐπαινεῖν καί τιμᾶν, αὕτη μέν ἡ ἐπιμέλεια διά χαρίτων γίγνεται, τό δέ τόν ἐνδεῶς τι ποιοῦντα λοιδορεῖν τε καί ἀναγκάζειν καί ζημιοῦν καί κολάζειν, ταῦτα δέ ἀνάγκη δι' ἀπεχθείας μᾶλλον γίγνεσθαι. ἐγώ οὖν φημι ἀνδρί ἄρχοντι τόν μέν ἀνάγκης δεόμενον ἄλλοις προστακτέον εἶναι κολάζειν, τό δέ τά ἆθλα ἀποδιδόναι δι' αὑτοῦ ποιητέον. ὡς δέ ταῦτα καλῶς ἔχει μαρτυρεῖ τά γιγνόμενα. καί γάρ ὅταν χορούς ἡμῖν βουλώμεθα ἀγωνίζεσθαι, ἆθλα μέν ὁ ἄρχων προτίθησιν, ἁθροίζειν δέ αὐτούς προστέτακται χορηγοῖς καί ἄλλοις διδάσκειν καί ἀνάγκην προστιθέναι τοῖς ἐνδεῶς τι ποιοῦσιν. οὐκοῦν εὐθύς ἐν τούτοις τό μέν ἐπίχαρι διά τοῦ ἄρχοντος ἐγένετο, τά δ' ἀντίτυπα δι' ἄλλων. τί οὖν κωλύει καί τἆλλα τά πολιτικά οὕτως περαίνεσθαι; διῄρηνται μέν γάρ ἅπασαι αἱ πόλεις αἱ μέν κατά φυλάς, αἱ δέ κατά μόρας, αἱ δέ κατά λόχους, καί ἄρχοντες ἐφ' ἑκάστῳ μέρει ἐφεστήκασιν. οὐκοῦν εἴ τις καί τούτοις ὥσπερ τοῖς χοροῖς ἆθλα προτιθείη καί εὐοπλίας καί εὐταξίας καί ἱππικῆς καί ἀλκῆς τῆς ἐν πολέμῳ καί δικαιοσύνης τῆς ἐν συμβολαίοις, εἰκός καί ταῦτα πάντα διά φιλονικίαν ἐντόνως ἀσκεῖσθαι. καί ναί μά δία ὁρμῷντό γ' ἄν θᾶττον ὅποι δέοι, τιμῆς ὀρεγόμενοι, καί χρήματα θᾶττον <ἄν> εἰσφέροιεν, ὁπότε τούτου καιρός εἴη, καί τό πάντων γε χρησιμώτατον, ἥκιστα δέ εἰθισμένον διά φιλονικίας πράττεσθαι, ἡ γεωργία αὐτή ἄν πολύ ἐπιδοίη, εἴ τις ἆθλα προτιθείη κατ' ἀγρούς ἤ κατά κώμας τοῖς κάλλιστα τήν γῆν ἐξεργαζομένοις, καί τοῖς εἰς τοῦτο τῶν πολιτῶν ἐρρωμένως τρεπομένοις πολλά ἄν ἀγαθά περαίνοιτο: καί γάρ αἱ πρόσοδοι αὔξοιντ' ἄν, καί ἡ σωφροσύνη πολύ μᾶλλον σύν τῇ ἀσχολίᾳ συμπαρομαρτεῖ. καί μήν κακουργίαι γε ἧττον τοῖς ἐνεργοῖς ἐμφύονται. εἰ δέ καί ἐμπορία ὠφελεῖ τι πόλιν, τιμώμενος ἄν ὁ πλεῖστα τοῦτο ποιῶν καί ἐμπόρους ἄν πλείους ἀγείροι. εἰ δέ φανερόν γένοιτο ὅτι καί ὁ πρόσοδόν τινα ἄλυπον ἐξευρίσκων τῇ πόλει τιμήσεται, οὐδ' αὕτη ἄν ἡ σκέψις ἀργοῖτο. ὡς δέ συνελόντι εἰπεῖν, εἰ καί κατά πάντων ἐμφανές εἴη ὅτι ὁ ἀγαθόν τι εἰσηγούμενος οὐκ ἀτίμητος ἔσται, πολλούς ἄν καί τοῦτο ἐξορμήσειεν ἔργον ποιεῖσθαι τό σκοπεῖν τι ἀγαθόν. καί ὅταν γε πολλοῖς περί τῶν ὠφελίμων μέλῃ, ἀνάγκη εὑρίσκεσθαί τε μᾶλλον καί ἐπιτελεῖσθαι. εἰ δέ φοβῇ, ὦ ἱέρων, μή ἐν πολλοῖς ἄθλων προτιθεμένων πολλαί δαπάναι γίγνωνται, ἐννόησον ὅτι οὐκ ἔστιν ἐμπορεύματα λυσιτελέστερα ἤ ὅσα ἄνθρωποι ἄθλων ὠνοῦνται. ὁρᾷς ἐν ἱππικοῖς καί γυμνικοῖς καί χορηγικοῖς ἀγῶσιν ὡς μικρά ἆθλα μεγάλας δαπάνας καί πολλούς πόνους καί πολλάς ἐπιμελείας ἐξάγεται ἀνθρώπων; καί ὁ ἱέρων εἶπεν: ἀλλά ταῦτα μέν, ὦ σιμωνίδη, καλῶς μοι δοκεῖς λέγειν: περί δέ τῶν μισθοφόρων ἔχεις τι εἰπεῖν ὡς μή μισεῖσθαι δι' αὐτούς; ἤ λέγεις ὡς φιλίαν κτησάμενος ἄρχων οὐδέν ἔτι δεήσεται δορυφόρων; ναί μά δία, εἶπεν ὁ σιμωνίδης, δεήσεται μέν οὖν. οἶδα γάρ ὅτι ὥσπερ ἐν ἵπποις οὕτως καί ἐν ἀνθρώποις τισίν ἐγγίγνεται, ὅσῳ ἄν ἔκπλεα τά δέοντα ἔχωσι, τοσούτῳ ὑβριστοτέροις εἶναι. τούς μέν οὖν τοιούτους μᾶλλον ἄν σωφρονίζοι ὁ ἀπό τῶν δορυφόρων φόβος. τοῖς δέ καλοῖς κἀγαθοῖς ἀπ' οὐδενός ἄν μοι δοκεῖς τοσαῦτα ὠφελήματα παρασχεῖν ὅσα ἀπό τῶν μισθοφόρων. τρέφεις μέν γάρ δήπου καί σύ αὐτούς σαυτῷ φύλακας: ἤδη δέ πολλοί καί δεσπόται βίᾳ ὑπό τῶν δούλων ἀπέθανον. ἕν οὖν ἄν πρῶτον τοῦτ' εἴη τῶν προστεταγμένων τοῖς μισθοφόροις, ὡς πάντων ὄντας δορυφόρους τῶν πολιτῶν βοηθεῖν πᾶσιν, ἄν τι τοιοῦτον αἰσθάνωνται. γίγνονται δέ που, ὡς πάντες ἐπιστάμεθα, κακοῦργοι ἐν πόλεσιν: εἰ οὖν καί τούτους φυλάττειν εἶεν τεταγμένοι, καί τοῦτ' ἄν εἰδεῖεν ὑπ' αὐτῶν ὠφελούμενοι. πρός δέ τούτοις καί τοῖς ἐν τῇ χώρᾳ ἐργάταις καί κτήνεσιν οὗτοι ἄν εἰκότως καί θάρρος καί ἀσφάλειαν δύναιντο μάλιστα παρέχειν, ὁμοίως μέν τοῖς σοῖς ἰδίοις, ὁμοίως δέ τοῖς ἀνά τήν χώραν. ἱκανοί γε μήν εἰσι καί σχολήν παρέχειν τοῖς πολίταις τῶν ἰδίων ἐπιμελεῖσθαι, τά ἐπίκαιρα φυλάττοντες. πρός δέ τούτοις καί πολεμίων ἐφόδους κρυφαίας καί ἐξαπιναίας τίνες ἑτοιμότεροι ἤ προαισθέσθαι ἤ κωλῦσαι τῶν ἀεί ἐν ὅπλοις τε ὄντων καί συντεταγμένων; ἀλλά μήν καί ἐν τῇ στρατιᾷ τί ἐστιν ὠφελιμώτερον πολίταις μισθοφόρων; τούτους γάρ προπονεῖν καί προκινδυνεύειν καί προφυλάττειν εἰκός ἑτοιμοτάτους εἶναι. τάς <δ'> ἀγχιτέρμονας πόλεις οὐκ ἀνάγκη διά τούς ἀεί ἐν ὅπλοις ὄντας καί εἰρήνης μάλιστα ἐπιθυμεῖν; οἱ γάρ συντεταγμένοι καί σῴζειν τά τῶν φίλων μάλιστα καί σφάλλειν τά τῶν πολεμίων δύναιντ' ἄν. ὅταν γε μήν γνῶσιν οἱ πολῖται ὅτι οὗτοι κακόν μέν οὐδέν ποιοῦσι τόν μηδέν ἀδικοῦντα, τούς δέ κακουργεῖν βουλομένους κωλύουσι, βοηθοῦσι δέ τοῖς ἀδικουμένοις, προνοοῦσι δέ καί προκινδυνεύουσι τῶν πολιτῶν, πῶς οὐκ ἀνάγκη καί δαπανᾶν εἰς τούτους ἥδιστα; τρέφουσι γοῦν καί ἰδίᾳ ἐπί μείοσι τούτων φύλακας. χρή δέ, ὦ ἱέρων, οὐδ' ἀπό τῶν ἰδίων κτημάτων ὀκνεῖν δαπανᾶν εἰς τό κοινόν ἀγαθόν. καί γάρ ἔμοιγε δοκεῖ τά εἰς τήν πόλιν ἀναλούμενα μᾶλλον εἰς τό δέον τελεῖσθαι ἤ τά εἰς τό ἴδιον ἀνδρί τυράννῳ. καθ' ἕν δ' ἕκαστον σκο πῶμεν. οἰκίαν πρῶτον ὑπερβαλλούσῃ δαπάνῃ κεκαλλωπισμένην μᾶλλον ἡγῇ κόσμου ἄν σοι παρέχειν ἤ πᾶσαν τήν πόλιν τείχεσί τε καί ναοῖς καί παστάσι καί ἀγοραῖς καί λιμέσι κατεσκευασμένην; ὅπλοις δέ πότερον τοῖς ἐκπαγλοτάτοις αὐτός κατακεκοσμημένος δεινότερος ἄν φαίνοιο τοῖς πολεμίοις ἤ τῆς πόλεως ὅλης εὐόπλου σοι οὔσης; προσόδους δέ ποτέρως ἄν δοκεῖς πλείονας γίγνεσθαι, εἰ τά σά ἴδια μόνον ἐνεργά ἔχοις ἤ εἰ τά πάντων τῶν πολιτῶν μεμηχανημένος εἴης ἐνεργά εἶναι; τό δέ πάντων κάλλιστον καί μεγαλοπρεπέστατον νομιζόμενον εἶναι ἐπιτήδευμα ἁρματοτροφίαν, ποτέρως ἄν δοκεῖς μᾶλλον κοσμεῖν, εἰ αὐτός πλεῖστα τῶν ἑλλήνων ἅρματα τρέφοις τε καί πέμποις εἰς τάς πανηγύρεις, ἤ εἰ ἐκ τῆς σῆς πόλεως πλεῖστοι μέν ἱπποτρόφοι εἶεν, πλεῖστοι δ' ἀγωνίζοιντο; νικᾶν δέ πότερα δοκεῖς κάλλιον εἶναι ἅρματος ἀρετῇ ἤ πόλεως ἧς προστατεύεις εὐδαιμονίᾳ; ἐγώ μέν γάρ οὐδέ προσήκειν φημί ἀνδρί τυράννῳ πρός ἰδιώτας ἀγωνίζεσθαι. νικῶν μέν γάρ οὐκ ἄν θαυμάζοιο ἀλλά φθονοῖο, ὡς ἀπό πολλῶν οἴκων τάς δαπάνας ποιούμενος, νικώμενος δ' ἄν πάντων μάλιστα καταγελῷο. ἀλλ' ἐγώ σοί φημι, ὦ ἱέρων, πρός ἄλλους προστάτας πόλεων τόν ἀγῶνα εἶναι, ὧν ἐάν σύ εὐδαιμονεστάτην τήν πόλιν ἧς προστατεύεις παρέχῃς, κηρυχθήσῃ νικῶν τῷ καλλίστῳ καί μεγαλοπρεπεστάτῳ ἐν ἀνθρώποις ἀγωνίσματι. καί πρῶτον μέν εὐθύς κατειργασμένος ἄν εἴης τό φιλεῖσθαι ὑπό τῶν ἀρχομένων, οὗ δή σύ ἐπιθυμῶν τυγχάνεις: ἔπειτα δέ τήν σήν νίκην οὐκ ἄν εἷς εἴη ὁ ἀνακηρύττων, ἀλλά πάντες ἄνθρωποι ὑμνοῖεν ἄν τήν σήν ἀρετήν. περίβλεπτος δέ ὤν οὐχ ὑπό ἰδιωτῶν μόνον ἀλλά καί ὑπό πολλῶν πόλεων ἀγαπῷο ἄν, καί θαυμαστός οὐκ ἰδίᾳ μόνον ἀλλά καί δημοσίᾳ παρά πᾶσιν ἄν εἴης, καί ἐξείη μέν ἄν σοι ἕνεκεν ἀσφαλείας, εἴ ποι βούλοιο, θεωρήσοντι πορεύεσθαι, ἐξείη δ' ἄν αὐτοῦ μένοντι τοῦτο πράττειν. ἀεί γάρ ἄν παρά σοί πανήγυρις εἴη τῶν βουλομένων ἐπιδεικνύναι εἴ τίς τι σοφόν ἤ καλόν ἤ ἀγαθόν ἔχοι, τῶν δέ καί ἐπιθυμούντων ὑπηρετεῖν. πᾶς δέ ὁ μέν παρών σύμμαχος ἄν εἴη σοι, ὁ δέ ἀπών ἐπιθυμοίη ἄν ἰδεῖν σε. ὥστε οὐ μόνον φιλοῖο ἄν, ἀλλά καί ἐρῷο ὑπ' ἀνθρώπων, καί τούς καλούς οὐ πειρᾶν, ἀλλά πειρώμενον ὑπ' αὐτῶν ἀνέχεσθαι ἄν σε δέοι, φόβον δ' οὐκ ἄν ἔχοις ἀλλ' ἄλλοις παρέχοις μή τι πάθῃς, ἑκόντας δέ τούς πειθομένους ἔχοις ἄν καί ἐθελουσίως σου προνοοῦντας θεῷο ἄν, εἰ δέ τις κίνδυνος εἴη, οὐ συμμάχους μόνον ἀλλά καί προμάχους καί προθύμους ὁρῴης ἄν, πολλῶν μέν δωρεῶν ἀξιούμενος, οὐκ ἀπορῶν δέ ὅτῳ τούτων εὐμενεῖ μεταδώσεις, πάντας μέν συγχαίροντας ἔχων ἐπί τοῖς σοῖς ἀγαθοῖς, πάντας δέ πρό τῶν σῶν [ἰδίων] ὥσπερ τῶν ἰδίων μαχομένους. θησαυρούς γε μήν ἔχοις ἄν πάντας τούς παρά τοῖς φίλοις πλούτους. ἀλλά θαρρῶν, ὦ ἱέρων, πλούτιζε μέν τούς φίλους: σαυτόν γάρ πλουτιεῖς: αὖξε δέ τήν πόλιν: σαυτῷ γάρ δύναμιν περιάψεις: κτῶ δέ αὐτῇ συμμάχους: ... νόμιζε δέ τήν μέν πατρίδα οἶκον, τούς δέ πολίτας ἑταίρους, τούς δέ φίλους τέκνα σεαυτοῦ, τούς δέ παῖδας ὅ τιπερ τήν σήν ψυχήν, καί τούτους πάντας πειρῶ νικᾶν εὖ ποιῶν. ἐάν γάρ τούς φίλους κρατῇς εὖ ποιῶν, οὐ μή σοι δύνωνται ἀντέχειν οἱ πολέμιοι. κἄν ταῦτα πάντα ποιῇς, εὖ ἴσθι, πάντων τῶν ἐν ἀνθρώποις κάλλιστον καί μακαριώτατον κτῆμα κεκτήσει: εὐδαιμονῶν γάρ οὐ φθονηθήσῃ. [9] {work} {αγησιλαοσ} οἶδα μέν ὅτι τῆς ἀγησιλάου ἀρετῆς τε καί δόξης οὐ ῥᾴδιον ἄξιον ἔπαινον γράψαι, ὅμως δ' ἐγχειρητέον. οὐ γάρ ἄν καλῶς ἔχοι εἰ ὅτι τελέως ἀνήρ ἀγαθός ἐγένετο, διά τοῦτο οὐδέ μειόνων ἄν τυγχάνοι ἐπαίνων. περί μέν οὖν εὐγενείας αὐτοῦ τί ἄν τις μεῖζον καί κάλλιον εἰπεῖν ἔχοι ἤ ὅτι ἔτι καί νῦν τοῖς προγόνοις ὀνομαζομένοις ἀπομνημονεύεται ὁπόστος ἀφ' ἡρακλέους ἐγένετο, καί τούτοις οὐκ ἰδιώταις ἀλλ' ἐκ βασιλέων βασιλεῦσιν; ἀλλά μήν οὐδέ ταύτῃ γ' ἄν τις ἔχοι καταμέμψασθαι αὐτούς ὡς βασιλεύουσι μέν, πόλεως δέ τῆς ἐπιτυχούσης: ἀλλ' ὥσπερ τό γένος αὐτῶν τῆς πατρίδος ἐντιμότατον, οὕτω καί ἡ πόλις ἐν τῇ ἑλλάδι ἐνδοξοτάτη: ὥστε οὐ δευτέρων πρωτεύουσιν, ἀλλ' ἡγεμόνων ἡγεμονεύουσιν. τῇδέ γε μήν καί κοινῇ ἄξιον ἐπαινέσαι τήν τε πατρίδα καί τό γένος αὐτοῦ: ἥ τε γάρ πόλις οὐδεπώποτε φθονήσασα τοῦ προτετιμῆσθαι αὐτούς ἐπεχείρησε καταλῦσαι τήν ἀρχήν αὐτῶν, οἵ τε βασιλεῖς οὐδεπώποτε μειζόνων ὠρέχθησαν ἤ ἐφ' οἷσπερ ἐξ ἀρχῆς τήν βασιλείαν παρέλαβον. τοιγαροῦν ἄλλη μέν οὐδεμία ἀρχή φανερά ἐστι διαγεγενημένη ἀδιάσπαστος οὔτε δημοκρατία οὔτε ὀλιγαρχία οὔτε τυραννίς οὔτε βασιλεία: αὕτη δέ μόνη διαμένει συνεχής βασιλεία. ὥς γε μήν καί πρίν ἄρξαι ἄξιος τῆς βασιλείας ἐδόκει εἶναι ἀγησίλαος τάδε τά σημεῖα. ἐπεί γάρ ἆγις βασιλεύς ὤν ἐτελεύτησεν, ἐρισάντων περί τῆς ἀρχῆς λεωτυχίδα μέν ὡς ἄγιδος ὄντος υἱοῦ, ἀγησιλάου δέ ὡς ἀρχιδάμου, κρίνασα ἡ πόλις ἀνεπικλητότερον εἶναι ἀγησίλαον καί τῷ γένει καί τῇ ἀρετῇ τοῦτον ἐστήσατο βασιλέα. καίτοι τό ἐν τῇ κρατίστῃ πόλει ὑπό τῶν ἀρίστων κριθέντα τοῦ καλλίστου γέρως ἀξιωθῆναι ποίων ἔτι τεκμηρίων προσδεῖται τῆς γε πρίν ἄρξαι αὐτόν ἀρετῆς; ὅσα γε μήν ἐν τῇ βασιλείᾳ διεπράξατο νῦν ἤδη διηγήσομαι: ἀπό γάρ τῶν ἔργων καί τούς τρόπους αὐτοῦ κάλλιστα νομίζω καταδήλους ἔσεσθαι. ἀγησίλαος τοίνυν ἔτι μέν νέος ὤν ἔτυχε τῆς βασιλείας: ἄρτι δέ ὄντος αὐτοῦ ἐν τῇ ἀρχῇ, ἐξηγγέλθη βασιλεύς ὁ περσῶν ἁθροίζων καί ναυτικόν καί πεζόν πολύ στράτευμα ὡς ἐπί τούς ἕλληνας: βουλευομένων δέ περί τούτων λακεδαιμονίων καί τῶν συμμάχων, ἀγησίλαος ὑπέστη, ἐάν δῶσιν αὐτῷ τριάκοντα μέν σπαρτιατῶν, δισχιλίους δέ νεοδαμώδεις, εἰς ἑξακισχιλίους δέ τό σύνταγμα τῶν συμμάχων, διαβήσεσθαι εἰς τήν ἀσίαν καί πειράσεσθαι εἰρήνην ποιῆσαι, ἤ ἄν πολεμεῖν βούληται ὁ βάρβαρος, ἀσχολίαν αὐτῷ παρέξειν στρατεύειν ἐπί τούς ἕλληνας. εὐθύς μέν οὖν πολλοί πάνυ ἠγάσθησαν αὐτό τοῦτο <τό> ἐπιθυμῆσαι, ἐπειδή ὁ πέρσης πρόσθεν ἐπί τήν ἑλλάδα διέβη, ἀντιδιαβῆναι ἐπ' αὐτόν, τό τε αἱρεῖσθαι ἐπιόντα μᾶλλον ἤ ὑπομένοντα μάχεσθαι αὐτῷ, καί τό τἀκείνου δαπανῶντα βούλεσθαι μᾶλλον ἤ τά τῶν ἑλλήνων πολεμεῖν, κάλλιστον δέ πάντων ἐκρίνετο <τό> μή περί τῆς ἑλλάδος ἀλλά περί τῆς ἀσίας τόν ἀγῶνα καθιστάναι. ἐπεί γε μήν λαβών τό στράτευμα ἐξέπλευσε, πῶς ἄν τις σαφέστερον ἐπιδείξειεν ὡς ἐστρατήγησεν ἤ εἰ αὐτά διηγήσαιτο ἅ ἔπραξεν; ἐν τοίνυν τῇ ἀσίᾳ ἥδε πρώτη πρᾶξις ἐγένετο. τισσαφέρνης μέν ὤμοσεν ἀγησιλάῳ, εἰ σπείσαιτο ἕως ἔλθοιεν οὕς πέμψειε πρός βασιλέα ἀγγέλους, διαπράξεσθαι αὐτῷ ἀφεθῆναι αὐτονόμους τάς ἐν τῇ ἀσίᾳ πόλεις ἑλληνίδας, ἀγησίλαος δέ ἀντώμοσε σπονδάς ἄξειν ἀδόλως, ὁρισάμενος τῆς πράξεως τρεῖς μῆνας. ὁ μέν δή τισσαφέρνης ἅ ὤμοσεν εὐθύς ἐψεύσατο: ἀντί γάρ τοῦ εἰρήνην πράττειν στράτευμα πολύ παρά βασιλέως πρός ᾧ πρόσθεν εἶχε μετεπέμπετο. ἀγησίλαος δέ καίπερ αἰσθόμενος ταῦτα ὅμως ἐνέμεινε ταῖς σπονδαῖς. ἐμοί οὖν τοῦτο πρῶτον καλόν δοκεῖ διαπράξασθαι, ὅτι τισσαφέρνην μέν ἐμφανίσας ἐπίορκον ἄπιστον πᾶσιν ἐποίησεν, ἑαυτόν δ' ἀντεπιδείξας πρῶτον μέν ὅρκους ἐμπεδοῦντα, ἔπειτα συνθήκας μή ψευδόμενον, πάντας ἐποίησε καί ἕλληνας καί βαρβάρους θαρροῦντας συντίθεσθαι ἑαυτῷ, εἴ τι βούλοιτο. ἐπεί δέ μέγα φρονήσας ὁ τισσαφέρνης ἐπί τῷ καταβάντι στρατεύματι προεῖπεν ἀγησιλάῳ πόλεμον, εἰ μή ἀπίοι ἐκ τῆς ἀσίας, οἱ μέν ἄλλοι σύμμαχοι καί λακεδαιμονίων οἱ παρόντες μάλα ἀχθεσθέντες φανεροί ἐγένοντο, νομίζοντες μείονα τήν παροῦσαν δύναμιν ἀγησιλάῳ τῆς βασιλέως παρασκευῆς εἶναι: ἀγησίλαος δέ μάλα φαιδρῷ τῷ προσώπῳ ἀπαγγεῖλαι τῷ τισσαφέρνει τούς πρέσβεις ἐκέλευσεν ὡς πολλήν χάριν αὐτῷ ἔχοι ὅτι ἐπιορκήσας αὐτός μέν πολεμίους τούς θεούς ἐκτήσατο, τοῖς δ' ἕλλησι συμμάχους ἐποίησεν. ἐκ δέ τούτου εὐθύς τοῖς μέν στρατιώταις παρήγγειλε συσκευάζεσθαι ὡς εἰς στρατείαν: ταῖς δέ πόλεσιν εἰς ἅς ἀνάγκη ἦν ἀφικνεῖσθαι στρατευομένῳ ἐπί καρίαν προεῖπεν ἀγοράν παρασκευάζειν. ἐπέστειλε δέ καί ἴωσι καί αἰολεῦσι καί ἑλλησποντίοις πέμπειν πρός αὑτόν εἰς ἔφεσον τούς συστρατευσομένους. ὁ μέν οὖν τισσαφέρνης, καί ὅτι ἱππικόν οὐκ εἶχεν ὁ ἀγησίλαος, ἡ δέ καρία ἄφιππος ἦν, καί ὅτι ἡγεῖτο αὐτόν ὀργίζεσθαι αὐτῷ διά τήν ἀπάτην, τῷ ὄντι νομίσας ἐπί τόν αὐτοῦ οἶκον εἰς καρίαν ὁρμήσειν αὐτόν, τό μέν πεζόν ἅπαν διεβίβασεν ἐκεῖσε, τό δέ ἱππικόν εἰς τό μαιάνδρου πεδίον περιήγαγε, νομίζων ἱκανός εἶναι καταπατῆσαι τῇ ἵππῳ τούς ἕλληνας πρίν εἰς τά δύσιππα ἀφικέσθαι. ὁ δέ ἀγησίλαος ἀντί τοῦ ἐπί καρίαν ἰέναι εὐθύς ἀντιστρέψας ἐπί φρυγίας ἐπορεύετο: καί τάς τε ἐν τῇ πορείᾳ ἀπαντώσας δυνάμεις ἀναλαμβάνων ἦγε καί τάς πόλεις κατεστρέφετο καί ἐμβαλών ἀπροσδοκήτως παμπληθῆ χρήματα ἔλαβε. στρατηγικόν οὖν καί τοῦτο ἐδόκει διαπράξασθαι, ὅτι ἐπεί πόλεμος προερρήθη καί τό ἐξαπατᾶν ὅσιόν τε καί δίκαιον ἐξ ἐκείνου ἐγένετο, παῖδα ἀπέδειξε τόν τισσαφέρνην τῇ ἀπάτῃ, φρονίμως δέ καί τούς φίλους ἐνταῦθα ἔδοξε πλουτίσαι: ἐπεί γάρ διά τό πολλά χρήματα εἰλῆφθαι ἀντίπροικα τά πάντα ἐπωλεῖτο, τοῖς μέν φίλοις προεῖπεν ὠνεῖσθαι, εἰπών ὅτι καταβήσοιτο ἐπί θάλατταν ἐν τάχει τό στράτευμα κατάγων: τούς δέ λαφυροπώλας ἐκέλευσε γραφομένους ὁπόσου τι πρίαιντο προΐεσθαι τά χρήματα. ὥστε οὐδέν προτελέσαντες οἱ φίλοι αὐτοῦ οὐδέ τό δημόσιον βλάψαντες πάντες παμπληθῆ χρήματα ἔλαβον. ἔτι δέ ὁπότε αὐτόμολοι ὡς εἰκός πρός βασιλέα ἰόντα χρήματα ἐθέλοιεν ὑφηγεῖσθαι, καί ταῦτα ἐπεμέλετο ὡς διά τῶν φίλων ἁλίσκοιτο, ὅπως ἅμα μέν χρηματίζοιντο, ἅμα δέ ἐνδοξότεροι γίγνοιντο. διά μέν δή ταῦτα εὐθύς πολλούς ἐραστάς τῆς αὑτοῦ φιλίας ἐποιήσατο. γιγνώσκων δ' ὅτι ἡ μέν πορθουμένη καί ἐρημουμένη χώρα οὐκ ἄν δύναιτο πολύν χρόνον στράτευμα φέρειν, ἡ δ' οἰκουμένη μέν σπειρομένη δέ ἀέναον ἄν τήν τροφήν παρέχοι, ἐπεμέλετο οὐ μόνον τοῦ βίᾳ χει ροῦσθαι τούς ἐναντίους, ἀλλά καί τοῦ πρᾳότητι προσάγεσθαι. καί πολλάκις μέν προηγόρευε τοῖς στρατιώταις τούς ἁλισκομένους μή ὡς ἀδίκους τιμωρεῖσθαι, ἀλλ' ὡς ἀνθρώπους ὄντας φυλάττειν, πολλάκις δέ ὁπότε μεταστρατοπεδεύοιτο, εἰ αἴσθοιτο καταλελειμμένα παιδάρια μικρά ἐμπόρων, ἅ πολλοί ἐπώλουν διά τό νομίζειν μή δύνασθαι ἄν φέρειν αὐτά καί τρέφειν, ἐπεμέλετο καί τούτων ὅπως συγκομίζοιντό ποι. τοῖς δ' αὖ διά γῆρας καταλειπομένοις αἰχμαλώτοις προσέταττεν ἐπιμελεῖσθαι αὐτῶν, ὡς μήτε ὑπό κυνῶν μήθ' ὑπό λύκων διαφθείροιντο. ὥστε οὐ μόνον οἱ πυνθανόμενοι ταῦτα, ἀλλά καί αὐτοί οἱ ἁλισκόμενοι εὐμενεῖς αὐτῷ ἐγίγνοντο. ὁπόσας δέ πόλεις προσαγάγοιτο, ἀφαιρῶν αὐτῶν ὅσα δοῦλοι δεσπόταις ὑπηρετοῦσι προσέταττεν ὅσα ἐλεύθεροι ἄρχουσι πείθονται: καί τῶν κατά κράτος ἀναλώτων τειχέων τῇ φιλανθρωπίᾳ ὑπό χεῖρα ἐποιεῖτο. ἐπεί μέντοι ἀνά τά πεδία οὐδέ ἐν τῇ φρυγίᾳ ἐδύνατο στρατεύεσθαι διά τήν φαρναβάζου ἱππείαν, ἔδοξεν αὐτῷ ἱππικόν κατασκευαστέον εἶναι, ὡς μή δραπετεύοντα πολεμεῖν δέοι αὐτόν. τούς μέν οὖν πλουσιωτάτους ἐκ πασῶν τῶν ἐκεῖ πόλεων ἱπποτροφεῖν κατέλεξε. προεῖπε δέ, ὅστις παρέχοιτο ἵππον καί ὅπλα καί ἄνδρα δόκιμον, ὡς ἐξέσοιτο αὐτῷ μή στρατεύεσθαι: καί ἐποίησεν οὕτως ἕκαστον προθύμως ταῦτα πράττειν ὥσπερ ἄν τις τόν ὑπέρ αὑτοῦ ἀποθανούμενον προθύμως μαστεύοι. ἔταξε δέ καί πόλεις ἐξ ὧν δέοι τούς ἱππέας παρασκευάζειν, νομίζων ἐκ τῶν ἱπποτρόφων πόλεων εὐθύς καί φρονηματίας μάλιστα ἄν ἐπί τῇ ἱππικῇ γενέσθαι. καί τοῦτ' οὖν ἀγαστῶς ἔδοξε πρᾶξαι, ὅτι κατεσκεύαστο τό ἱππικόν αὐτῷ καί εὐθύς ἐρρωμένον ἦν καί ἐνεργόν. ἐπειδή δέ ἔαρ ὑπέφαινε, συνήγαγε πᾶν τό στράτευμα εἰς ἔφεσον: ἀσκῆσαι δέ [καί] αὐτό βουλόμενος ἆθλα προὔθηκε καί ταῖς ἱππικαῖς τάξεσιν, ἥτις κράτιστα [ἄν] ἱππεύοι, καί ταῖς ὁπλιτικαῖς, ἥτις [ἄν] ἄριστα σωμάτων ἔχοι: καί πελτασταῖς δέ καί τοξόταις ἆθλα προύθηκεν, οἵτινες κράτιστοι τά προσήκοντα ἔργα φαίνοιντο. ἐκ τούτου δέ παρῆν ὁρᾶν τά μέν γυμνάσια μεστά [τῶν] ἀνδρῶν γυμναζομένων, τόν δέ ἱππόδρομον ἱππέων ἱππαζομένων, τούς δέ ἀκοντιστάς καί τούς τοξότας ἐπί στόχον ἱέντας. ἀξίαν δέ καί ὅλην τήν πόλιν ἐν ᾗ ἦν θέας ἐποίησεν. ἥ τε γάρ ἀγορά μεστή ἦν παντοδαπῶν καί ὅπλων καί ἵππων ὠνίων, οἵ τε χαλκοτύποι καί οἱ τέκτονες καί οἱ σιδηρεῖς καί σκυτεῖς καί γραφεῖς πάντες πολεμικά ὅπλα κατεσκεύαζον: ὥστε τήν πόλιν ὄντως ἄν ἡγήσω πολέμου ἐργαστήριον εἶναι. ἐπερρώσθη δ' ἄν τις κἀκεῖνο ἰδών, ἀγησίλαον μέν πρῶτον, ἔπειτα δέ καί τούς ἄλλους στρατιώτας ἐστεφανωμένους τε ὅπου ἀπό τῶν γυμνασίων ἴοιεν, καί ἀνατιθέντας τούς στεφάνους τῇ ἀρτέμιδι. ὅπου γάρ ἄνδρες θεούς μέν σέβοιεν, πολεμικά δέ ἀσκοῖεν, πειθαρχίαν δέ μελετῷεν, πῶς οὐκ εἰκός ἐνταῦθα πάντα μεστά ἐλπίδων ἀγαθῶν εἶναι; ἡγούμενος δέ καί τό καταφρονεῖν τῶν πολεμίων ῥώμην τινά ἐμβαλεῖν πρός τό μάχεσθαι, προεῖπε τοῖς κήρυξι τούς ὑπό τῶν λῃστῶν ἁλισκομένους βαρβάρους γυμνούς πωλεῖν. ὁρῶντες οὖν οἱ στρατιῶται λευκούς μέν διά τό μηδέποτε ἐκδύεσθαι, πίονας δέ καί ἀπόνους διά τό ἀεί ἐπ' ὀχημάτων εἶναι, ἐνόμισαν μηδέν διοίσειν τόν πόλεμον ἤ εἰ γυναιξί δέοι μάχεσθαι. προεῖπε δέ καί τοῦτο τοῖς στρατιώταις, ὡς εὐθύς ἡγήσοιτο τήν συντομωτάτην ἐπί τά κράτιστα τῆς χώρας, ὅπως αὐτόθεν αὐτῷ τά σώματα καί τήν γνώμην παρασκευάζοιντο ὡς ἀγωνιούμενοι. ὁ μέντοι τισσαφέρνης ταῦτα μέν ἐνόμισε λέγειν αὐτόν πάλιν βουλόμενον ἐξαπατῆσαι, εἰς καρίαν δέ νῦν τῷ ὄντι ἐμβαλεῖν. τό τε οὖν πεζόν καθάπερ τό πρόσθεν εἰς καρίαν διεβίβασε καί τό ἱππικόν εἰς τό μαιάνδρου πεδίον κατέστησεν. ὁ δέ ἀγησίλαος οὐκ ἐψεύσατο, ἀλλ' ὥσπερ προεῖπεν εὐθύς <εἰς> τόν σαρδιανόν τόπον ἐχώρησε, καί τρεῖς μέν ἡμέρας δι' ἐρημίας πολεμίων πορευόμενος πολλά τά ἐπιτήδεια τῇ στρατιᾷ παρεῖχε: τῇ δέ τετάρτῃ ἡμέρᾳ ἧκον οἱ τῶν πολεμίων ἱππεῖς. καί τῷ μέν ἄρχοντι τῶν σκευοφόρων εἶπεν ὁ ἡγεμών διαβάντι τόν πακτωλόν ποταμόν στρατοπεδεύεσθαι: αὐτοί δέ κατιδόντες τούς τῶν ἑλλήνων ἀκολούθους ἐσπαρμένους καθ' ἁρπαγήν πολλούς αὐτῶν ἀπέκτειναν. αἰσθόμενος δέ ὁ ἀγησίλαος βοηθεῖν ἐκέλευσε τούς ἱππέας. οἱ δ' αὖ πέρσαι ὡς εἶδον τήν βοήθειαν, ἡθροίσθησαν καί ἀντιπαρετάξαντο παμπληθέσι τῶν ἱππέων τάξεσιν. ἔνθα δή ὁ ἀγησίλαος γιγνώσκων ὅτι τοῖς μέν πολεμίοις οὔπω παρείη τό πεζόν, αὐτῷ δέ οὐδέν ἀπείη τῶν παρεσκευασμένων, καιρόν ἡγήσατο μάχην συνάψαι, εἰ δύναιτο. σφαγιασάμενος οὖν τήν μέν φάλαγγα εὐθύς ἦγεν ἐπί τούς ἀντιτεταγμένους ἱππέας, ἐκ δέ τῶν ὁπλιτῶν ἐκέλευσε τά δέκα ἀφ' ἥβης θεῖν ὁμόσε αὐτοῖς, τοῖς δέ πελτασταῖς εἶπε δρόμῳ ὑφηγεῖσθαι: παρήγγειλε δέ καί τοῖς ἱππεῦσιν ἐμβάλλειν, ὡς αὐτοῦ τε καί παντός τοῦ στρατεύματος ἑπομένου. τούς μέν δή ἱππέας ἐδέξαντο οἱ ἀγαθοί τῶν περσῶν: ἐπειδή δέ ἅμα πάντα τά δεινά παρῆν ἐπ' αὐτούς, ἐνέκλιναν, καί οἱ μέν αὐτῶν εὐθύς ἐν τῷ ποταμῷ ἔπεσον, οἱ δέ ἄλλοι ἔφευγον. οἱ δέ ἕλληνες ἑπόμενοι αἱροῦσι καί τό στρατόπεδον αὐτῶν. καί οἱ μέν πελτασταί ὥσπερ εἰκός ἐφ' ἁρπαγήν ἐτρέποντο: ὁ δέ ἀγησίλαος ἔχων κύκλῳ πάντα καί φίλια καί πολέμια περιεστρατοπεδεύσατο. ὡς δ' ἤκουσε τούς πολεμίους ταράττεσθαι διά τό αἰτιᾶσθαι ἀλλήλους τοῦ γεγενημένου, εὐθύς ἦγεν ἐπί σάρδεις. κἀκεῖ ἅμα μέν ἔκαιε καί ἐπόρθει τά περί τό ἄστυ, ἅμα δέ καί κηρύγματι ἐδήλου τούς μέν ἐλευθερίας δεομένους ὡς πρός σύμμαχον αὐτόν παρεῖναι: εἰ δέ τινες τήν ἀσίαν ἑαυτῶν ποιοῦνται, πρός τούς ἐλευθεροῦντας διακρινουμένους ἐν ὅπλοις παρεῖναι. ἐπεί μέντοι οὐδείς ἀντεξῄει, ἀδεῶς δή τό ἀπό τούτου ἐστρατεύετο, τούς μέν πρόσθεν προσκυνεῖν ἕλληνας ἀναγκαζομένους ὁρῶν τιμωμένους ὑφ' ὧν ὑβρίζοντο, τούς δέ ἀξιοῦντας καί τάς τῶν θεῶν τιμάς καρποῦσθαι, τούτους ποιήσας μηδ' ἀντιβλέπειν τοῖς ἕλλησι δύνασθαι, καί τήν μέν τῶν φίλων χώραν ἀδῄωτον παρέχων, τήν δέ τῶν πολεμίων οὕτω καρπούμενος ὥστε ἐν δυοῖν ἐτοῖν πλέον τῶν ἑκατόν ταλάντων τῷ θεῷ ἐν δελφοῖς δεκάτην ἀποθῦσαι. ὁ μέντοι περσῶν βασιλεύς, νομίσας τισσαφέρνην αἴτιον εἶναι τοῦ κακῶς φέρεσθαι τά ἑαυτοῦ, τιθραύστην καταπέμψας ἀπέτεμεν αὐτοῦ τήν κεφαλήν. μετά δέ τοῦτο τά μέν τῶν βαρβάρων ἔτι ἀθυμότερα ἐγένετο, τά δέ ἀγησιλάου πολύ ἐρρωμενέστερα. ἀπό πάντων γάρ τῶν ἐθνῶν ἐπρεσβεύοντο περί φιλίας, πολλοί δέ καί ἀφίσταντο πρός αὐτόν, ὀρεγόμενοι τῆς ἐλευθερίας, ὥστε οὐκέτι ἑλλήνων μόνον ἀλλά καί βαρβάρων πολλῶν ἡγεμών ἦν ὁ ἀγησίλαος. ἄξιόν γε μήν καί ἐντεῦθεν ὑπερβαλλόντως ἄγασθαι αὐτοῦ, ὅστις ἄρχων μέν παμπόλλων ἐν τῇ ἠπείρῳ πόλεων, ἄρχων δέ καί νήσων, ἐπεί καί τό ναυτικόν προσῆψεν αὐτῷ ἡ πόλις, αὐξανόμενος δέ καί εὐκλείᾳ καί δυνάμει, παρόν δ' αὐτῷ πολλοῖς καί ἀγαθοῖς χρῆσθαι ὅ τι ἐβούλετο, πρός δέ τούτοις τό μέγιστον, ἐπινοῶν καί ἐλπίζων καταλύσειν τήν ἐπί τήν ἑλλάδα στρατεύσασαν πρότερον ἀρχήν, ὅμως ὑπ' οὐδενός τούτων ἐκρατήθη, ἀλλ' ἐπειδή ἦλθεν αὐτῷ ἀπό τῶν οἴκοι τελῶν βοηθεῖν τῇ πατρίδι, ἐπείθετο τῇ πόλει οὐδέν διαφερόντως ἤ εἰ ἐν τῷ ἐφορείῳ ἔτυχεν ἑστηκώς μόνος παρά τούς πέντε, μάλα ἔνδηλον ποιῶν ὡς οὔτε ἄν πᾶσαν τήν γῆν δέξαιτο ἀντί τῆς πατρίδος οὔτε τούς ἐπικτήτους ἀντί τῶν ἀρχαίων φίλων οὔτε αἰσχρά καί ἀκίνδυνα κέρδη μᾶλλον ἤ μετά κινδύνων τά καλά καί δίκαια. ὅσον γε μήν χρόνον ἐπί τῇ ἀρχῇ ἔμεινε πῶς οὐκ ἀξιεπαίνου βασιλέως καί τοῦτ' ἔργον ἐπεδείξατο, ὅστις παραλαβών πάσας πόλεις ἐφ' ἅς ἄρξων ἐξέπλευσε στασιαζούσας διά τό τάς πολιτείας κινηθῆναι, ἐπεί ἀθηναῖοι τῆς ἀρχῆς ἔληξαν, ἐποίησεν ὥστ' ἄνευ φυγῆς καί θανάτων ἕως αὐτός παρῆν ὁμονόως πολιτευομένας καί εὐδαίμονας τάς πόλεις διατελέσαι; τοιγαροῦν οἱ ἐν τῇ ἀσίᾳ ἕλληνες οὐχ ὡς ἄρχοντος μόνον ἀλλά καί ὡς πατρός καί ἑταίρου ἀπιόντος αὐτοῦ ἐλυποῦντο. καί τέλος ἐδήλωσαν ὅτι οὐ πλαστήν τήν φιλίαν παρείχοντο. ἐθελούσιοι γοῦν αὐτῷ συνεβοήθησαν τῇ λακεδαίμονι, καί ταῦτα εἰδότες ὅτι οὐ χείροσιν ἑαυτῶν δεήσοι μάχεσθαι. τῶν μέν δή ἐν τῇ ἀσίᾳ πράξεων τοῦτο τέλος ἐγένετο. διαβάς δέ τόν ἑλλήσποντον ἐπορεύετο διά τῶν αὐτῶν ἐθνῶν ὧνπερ ὁ πέρσης τῷ παμπληθεῖ στόλῳ: καί ἥν ἐνιαυσίαν ὁδόν ὁ βάρβαρος ἐποιήσατο, ταύτην μεῖον ἤ ἐν μηνί καθήνυσεν ὁ ἀγησίλαος. οὐ γάρ ὡς ὑστερήσειε τῆς πατρίδος προεθυμεῖτο. ἐπεί δέ ἐξαμείψας μακεδονίαν εἰς θετταλίαν ἀφίκετο, λαρισαῖοι μέν καί κραννώνιοι καί σκοτουσαῖοι καί φαρσάλιοι σύμμαχοι ὄντες βοιωτοῖς, καί πάντες δέ θετταλοί πλήν ὅσοι αὐτῶν φυγάδες τότε ὄντες ἐτύγχανον, ἐκακούργουν αὐτόν ἐφεπόμενοι. ὁ δέ τέως μέν ἦγεν ἐν πλαισίῳ τό στράτευμα, τούς ἡμίσεις μέν ἔμπροσθεν, τούς ἡμίσεις δέ ἐπ' οὐρᾷ ἔχων τῶν ἱππέων: ἐπεί δ' ἐκώλυον τῆς πορείας αὐτόν οἱ θετταλοί ἐπιτιθέμενοι τοῖς ὄπισθεν, παραπέμπει ἐπ' οὐράν καί τό ἀπό τοῦ προηγουμένου στρατεύματος ἱππικόν πλήν τῶν περί ἑαυτόν. ὡς δέ παρετάξαντο ἀλλήλοις, οἱ μέν θετταλοί, νομίσαντες οὐκ ἐν καλῷ εἶναι πρός τούς ὁπλίτας ἱππομαχεῖν, στρέψαντες βάδην ἀπεχώρουν: οἱ δέ μάλα σωφρόνως ἐφείποντο. γνούς δέ ὁ ἀγησίλαος ἅ ἑκάτεροι ἡμάρτανον παραπέμπει τούς ἀμφ' αὑτόν μάλ' εὐρώστους ἱππέας, καί κελεύει τοῖς τε ἄλλοις παραγγέλλειν καί αὐτούς διώκειν κατά κράτος καί μηκέτι δοῦναι αὐτοῖς ἀναστροφήν. οἱ δέ θετταλοί ὡς εἶδον παρά δόξαν ἐλαύνοντας, οἱ μέν αὐτῶν οὐδ' ἀνέστρεψαν, οἱ δέ καί ἀναστρέφειν πειρώμενοι πλαγίους ἔχοντες τούς ἵππους ἡλίσκοντο. πολύχαρμος μέντοι ὁ φαρσάλιος ἱππαρχῶν ἀνέστρεψέ τε καί μαχόμενος σύν τοῖς ἀμφ' αὑτόν ἀποθνῄσκει. ὡς δέ τοῦτο ἐγένετο, φυγή γίγνεται ἐξαισία: ὥσθ' οἱ μέν ἀπέθνῃσκον αὐτῶν, οἱ δέ καί ζῶντες ἡλίσκοντο. ἔστησαν δ' οὖν οὐ πρόσθεν πρίν ἤ ἐπί τῷ ὄρει τῷ ναρθακίῳ ἐγένοντο. καί τότε μέν δή ὁ ἀγησίλαος τρόπαιόν τε ἐστήσατο μεταξύ πραντός καί ναρθακίου: καί αὐτοῦ κατέμεινε, μάλα ἡδόμενος τῷ ἔργῳ, ὅτι τούς μέγιστον φρονοῦντας ἐφ' ἱππικῇ ἐνενικήκει σύν ᾧ αὐτός ἐμηχανήσατο ἱππικῷ. τῇ δ' ὑστεραίᾳ ὑπερβάλλων τά ἀχαϊκά τῆς φθίας ὄρη τήν λοιπήν [ἤδη] πᾶσαν διά φιλίας ἐπορεύθη εἰς τά βοιωτῶν ὅρια. ἐνταῦθα δή ἀντιτεταγμένους εὑρών θηβαίους, ἀθηναίους, <ἀργείους>, κορινθίους, αἰνιᾶνας, εὐβοέας καί λοκρούς ἀμφοτέρους, οὐδέν ἐμέλλησεν, ἀλλ' ἐκ τοῦ φανεροῦ ἀντιπαρέταττε, λακεδαιμονίων μέν ἔχων μόραν καί ἥμισυ, τῶν δ' αὐτόθεν συμμάχων φωκέας καί ὀρχομενίους μόνους, τό τ' ἄλλο στράτευμα ὅπερ ἠγάγετο αὐτός. καί οὐ τοῦτο λέξων ἔρχομαι, ὡς πολύ μέν ἐλάττους πολύ δέ χείρονας ἔχων ὅμως συνέβαλεν: εἰ γάρ ταῦτα λέγοιμι, ἀγησίλαόν τ' ἄν μοι δοκῶ ἄφρονα ἀποφαίνειν καί ἐμαυτόν μωρόν, εἰ ἐπαινοίην τόν περί τῶν μεγίστων εἰκῇ κινδυνεύοντα: ἀλλά μᾶλλον τάδ' αὐτοῦ ἄγαμαι, ὅτι πλῆθός τε οὐδέν μεῖον ἤ τό τῶν πολεμίων παρεσκευάσατο, ὥπλισέν τε οὕτως ὡς ἅπαντα μέν χαλκόν, ἅπαντα δέ φοινικᾶ φαίνεσθαι: ἐπεμελήθη δ' ὅπως οἱ στρατιῶται τούς πόνους δυνήσοιντο ὑποφέρειν: ἐνέπλησε δέ καί φρονήματος τάς ψυχάς αὐτῶν, ὡς ἱκανοί εἶεν πρός οὕστινας δέοι μάχεσθαι: ἔτι δέ φιλονικίαν ἐνέβαλε πρός ἀλλήλους τοῖς μετ' αὐτοῦ ὅπως ἕκαστοι αὐτῶν ἄριστοι φαίνοιντο. ἐλπίδων γε μήν πάντας ἐνέπλησεν ὡς πᾶσι πολλά κἀγαθά ἔσοιτο, εἰ ἄνδρες ἀγαθοί γίγνοιντο, νομίζων ἐκ τῶν τοιούτων ἀνθρώπους προθυμότατα τοῖς πολεμίοις μάχεσθαι. καί μέντοι οὐκ ἐψεύσθη. διηγήσομαι δέ καί τήν μάχην: καί γάρ ἐγένετο οἵαπερ οὐκ ἄλλη τῶν ἐφ' ἡμῶν. συνῇσαν μέν γάρ εἰς τό κατά κορώνειαν πεδίον οἱ μέν σύν ἀγησιλάῳ ἀπό τοῦ κηφισοῦ, οἱ δέ σύν τοῖς θηβαίοις ἀπό τοῦ ἑλικῶνος. ἑώρων δέ τάς τε φάλαγγας ἀλλήλων μάλα ἰσοπάλους, σχεδόν δέ καί οἱ ἱππεῖς ἦσαν ἑκατέρων ἰσοπληθεῖς. εἶχε δέ [ὁ] ἀγησίλαος μέν τό δεξιόν τοῦ μεθ' ἑαυτοῦ, ὀρχομένιοι δέ ἔσχατοι ἦσαν αὐτῷ τοῦ εὐωνύμου. οἱ δ' αὖ θηβαῖοι αὐτοί μέν δεξιοί ἦσαν, ἀργεῖοι δ' αὐτοῖς τό εὐώνυμον εἶχον. συνιόντων δέ τέως μέν σιγή πολλή ἦν ἀπ' ἀμφοτέρων: ἡνίκα δέ ἀπεῖχον ἀλλήλων ὅσον στάδιον, ἀλαλάξαντες οἱ θηβαῖοι δρόμῳ ὁμόσε ἐφέροντο. ὡς δέ τριῶν ἔτι πλέθρων ἐν μέσῳ ὄντων ἀντεξέδραμον ἀπό τῆς ἀγησιλάου φάλαγγος ὧν ἡριππίδας ἐξενάγει (ἦσαν δ' οὗτοι τῶν τε ἐξ οἴκου αὐτῷ συστρατευσαμένων καί τῶν κυρείων τινές), καί ἴωνες δέ καί αἰολεῖς καί ἑλλησπόντιοι ἐχόμενοι. καί πάντες οὗτοι τῶν συνεκδραμόντων τε ἐγένοντο καί εἰς δόρυ ἀφικόμενοι ἐτρέψαντο τό καθ' ἑαυτούς. ἀργεῖοι μέντοι οὐκ ἐδέξαντο τούς ἀμφ' ἀγησίλαον, ἀλλ' ἔφυγον ἐπί τόν ἑλικῶνα. κἀνταῦθα οἱ μέν τινες τῶν ξένων ἐστεφάνουν ἤδη τόν ἀγησίλαον, ἀγγέλλει δέ τις αὐτῷ ὅτι θηβαῖοι τούς ὀρχομενίους διακόψαντες ἐν τοῖς σκευοφόροις εἰσί. καί ὁ μέν εὐθύς ἐξελίξας τήν φάλαγγα ἦγεν ἐπ' αὐτούς: οἱ δ' αὖ θηβαῖοι ὡς εἶδον τούς συμμάχους πρός τῷ ἑλικῶνι πεφευγότας, διαπεσεῖν βουλόμενοι πρός τούς ἑαυτῶν ἐχώρουν ἐρρωμένως. ἐνταῦθα δή ἀγησίλαον ἀνδρεῖον μέν ἔξεστιν εἰπεῖν ἀναμφιλόγως, οὐ μέντοι εἵλετό γε τά ἀσφαλέστατα: ἐξόν γάρ αὐτῷ παρέντι τούς διαπίπτοντας ἑπομένῳ χειροῦσθαι τούς ὄπισθεν οὐκ ἐποίησε τοῦτο, ἀλλ' ἀντιμέτωπος συνέρραξε τοῖς θηβαίοις. καί συμβαλόντες τάς ἀσπίδας ἐωθοῦντο, ἐμάχοντο, ἀπέκτεινον, ἀπέθνῃσκον. καί κραυγή μέν οὐδεμία παρῆν, οὐ μήν οὐδέ σιγή, φωνή δέ τις ἦν τοιαύτη οἵαν ὀργή τε καί μάχη παράσχοιτ' ἄν. τέλος δέ τῶν θηβαίων οἱ μέν διαπίπτουσι πρός τόν ἑλικῶνα, πολλοί δ' ἀποχωροῦντες ἀπέθανον. ἐπειδή δέ ἡ μέν νίκη σύν ἀγησιλάῳ ἐγένετο, τετρωμένος δ' αὐτός προσηνέχθη πρός τήν φάλαγγα, προσελάσαντές τινες τῶν ἱππέων λέγουσιν αὐτῷ ὅτι τῶν πολε μίων ὀγδοήκοντα σύν τοῖς ὅπλοις ὑπό τῷ ναῷ εἰσι, καί ἠρώτων τί χρή ποιεῖν. ὁ δέ καίπερ πολλά τραύματα ἔχων πάντοσε καί παντοίοις ὅπλοις ὅμως οὐκ ἐπελάθετο τοῦ θείου, ἀλλ' ἐᾶν τε ἀπιέναι ὅποι βούλοιντο ἐκέλευε καί ἀδικεῖν οὐκ εἴα, καί προπέμψαι ἐπέταξε τούς ἀμφ' αὐτόν ἱππεῖς ἔστε ἐν τῷ ἀσφαλεῖ ἐγένοντο. ἐπεί γε μήν ἔληξεν ἡ μάχη, παρῆν δή θεάσασθαι ἔνθα συνέπεσον ἀλλήλοις τήν μέν γῆν αἵματι πεφυρμένην, νεκρούς δέ κειμένους φιλίους καί πολεμίους μετ' ἀλλήλων, ἀσπίδας δέ διατεθρυμμένας, δόρατα συντεθραυσμένα, ἐγχειρίδια γυμνά κολεῶν, τά μέν χαμαί, τά δ' ἐν σώματι, τά δ' ἔτι μετά χεῖρας. τότε μέν οὖν (καί γάρ ἦν ἤδη ὀψέ) συνελκύσαντες τούς τῶν πολεμίων νεκρούς εἴσω φάλαγγος ἐδειπνοποιήσαντο καί ἐκοιμήθησαν: πρῴ δέ γῦλιν τόν πολέμαρχον παρατάξαι τε ἐκέλευσε τό στράτευμα καί τρόπαιον ἵστασθαι καί στεφανοῦσθαι πάντας τῷ θεῷ καί τούς αὐλητάς πάντας αὐλεῖν. καί οἱ μέν ταῦτ' ἐποίουν: οἱ δέ θηβαῖοι ἔπεμψαν κήρυκα, ὑποσπόνδους τούς νεκρούς αἰτοῦντες θάψαι. καί οὕτως δή αἵ τε σπονδαί γίγνονται καί ὁ ἀγησίλαος οἴκαδε ἀπεχώρει, ἑλόμενος ἀντί τοῦ μέγιστος εἶναι ἐν τῇ ἀσίᾳ οἴκοι τά νόμιμα μέν ἄρχειν, τά νόμιμα δέ ἄρχεσθαι. ἐκ δέ τούτου κατανοήσας τούς ἀργείους τά μέν οἴκοι καρπουμένους, κόρινθον δέ προσειληφότας, ἡδομένους δέ τῷ πολέμῳ, στρατεύει ἐπ' αὐτούς: καί δῃώσας πᾶσαν αὐτῶν τήν χώραν εὐθύς ἐκεῖθεν ὑπερβαλών κατά τά στενά εἰς κόρινθον αἱρεῖ τά ἐπί τό λέχαιον τείνοντα τείχη: καί ἀναπετάσας τῆς πελοποννήσου τάς πύλας οὕτως οἴκαδε ἀπελθών εἰς τά ὑακίνθια ὅπου ἐτάχθη ὑπό τοῦ χοροποιοῦ τόν παιᾶνα τῷ θεῷ συνεπετέλει. ἐκ τούτου δέ αἰσθανόμενος τούς κορινθίους πάντα μέν τά κτήνη ἐν τῷ πειραίῳ σῳζομένους, πᾶν δέ τό πείραιον σπείροντας καί καρπουμένους, μέγιστον δέ ἡγησάμενος ὅτι βοιωτοί ταύτῃ ἐκ κρεύσιος ὁρμώμενοι εὐπετῶς τοῖς κορινθίοις παρεγίγνοντο, στρατεύει ἐπί τό πείραιον. ἰδών δέ ὑπό πολλῶν φυλαττόμενον, ὡς ἐνδιδομένης τῆς πόλεως ἐξ ἀρίστου μετεστρατοπεδεύσατο πρός τό ἄστυ: αἰσθόμενος δέ ὑπό νύκτα βεβοηθηκότας ἐκ τοῦ πειραίου εἰς τήν πόλιν πασσυδίᾳ, ὑποστρέψας ἅμα τῇ ἡμέρᾳ αἱρεῖ τό πείραιον, ἔρημον εὑρών φυλακῆς, καί τά τε ἄλλα τά ἐνόντα λαμβάνει καί τά τείχη ἅ ἐνετετείχιστο. ταῦτα δέ ποιήσας οἴκαδε ἀπεχώρησε. μετά δέ ταῦτα προθύμων ὄντων τῶν ἀχαιῶν εἰς τήν συμμαχίαν καί δεομένων συστρατεύειν αὐτοῖς εἰς ἀκαρνανίαν ... καί ἐπιθεμένων ἐν στενοῖς τῶν ἀκαρνάνων καταλαβών [τοῖς ψιλοῖς] τά ὑπέρ κεφαλῆς αὐτῶν μάχην συνάπτει καί πολλούς ἀποκτείνας αὐτῶν τρόπαιον ἐστήσατο, καί οὐ πρότερον ἔληξε πρίν ἀχαιοῖς μέν φίλους ἐποίησεν ἀκαρνᾶνας καί αἰτωλούς καί ἀργείους, ἑαυτῷ δέ καί συμμάχους. ἐπειδή δέ εἰρήνης ἐπιθυμήσαντες οἱ πολέμιοι ἐπρεσβεύοντο, ἀγησίλαος ἀντεῖπε τῇ εἰρήνῃ, ἕως τούς διά λακεδαιμονίους φυγόντας κορινθίων καί θηβαίων ἠνάγκασε τάς πόλεις οἴκαδε καταδέξασθαι. ὕστερον δ' αὖ καί φλειασίων τούς διά λακεδαιμονίους φυγόντας κατήγαγεν, αὐτός στρατευσάμενος ἐπί φλειοῦντα. εἰ δέ τις ἄλλῃ πῃ ταῦτα μέμφεται, ἀλλ' οὖν φιλεταιρίᾳ γε πραχθέντα φανερά ἐστι. καί γάρ ἐπεί τούς ἐν θήβαις τῶν λακεδαιμονίων κατέκανον οἱ ἐναντίοι, βοηθῶν αὖ τούτοις στρατεύει ἐπί τάς θήβας. εὑρών δέ ἀποτεταφρευμένα καί ἀπεσταυρωμένα ἅπαντα, ὑπερβάς τάς κυνός κεφαλάς ἐδῄου τήν χώραν μέχρι τοῦ ἄστεως, παρέχων καί ἐν πεδίῳ καί ἀνά τά ὄρη μάχεσθαι θηβαίοις, εἰ βούλοιντο. ἐστράτευσε δέ καί τῷ ἐπιόντι ἔτει πάλιν ἐπί θήβας: καί ὑπερβάς τά κατά σκῶλον σταυρώματα καί τάφρους ἐδῄωσε τά λοιπά τῆς βοιωτίας. τά μέν δή μέχρι τούτου κοινῇ αὐτός τε καί ἡ πόλις ηὐτύχει: ὅσα γε μήν μετά τοῦτο σφάλματα ἐγένοντο οὐδείς ἄν εἴποι ὡς ἀγησιλάου ἡγουμένου ἐπράχθη. ἐπεί δ' αὖ τῆς ἐν λεύκτροις συμφορᾶς γεγενημένης κατακαίνουσι τούς ἐν τεγέᾳ φίλους καί ξένους αὐτοῦ οἱ ἀντίπαλοι σύν μαντινεῦσι, συνεστηκότων ἤδη βοιωτῶν τε πάντων καί ἀρκάδων καί ἠλείων, στρατεύει σύν μόνῃ <τῇ λακεδαιμονίων δυνάμει>, πολλῶν νομιζόντων οὐδ' ἄν ἐξελθεῖν λακεδαιμονίους πολλοῦ χρόνου ἐκ τῆς αὑτῶν. δῃώσας δέ τήν χώραν τῶν κατακανόντων τούς φίλους οὕτως αὖ οἴκαδε ἀπεχώρησεν. ἀπό γε μήν τούτου ἐπί τήν λακεδαίμονα στρατευσαμένων ἀρκάδων τε πάντων καί ἀργείων καί ἠλείων καί βοιωτῶν, καί σύν αὐτοῖς φωκέων καί λοκρῶν ἀμφοτέρων καί θετταλῶν καί αἰνιάνων καί ἀκαρνάνων καί εὐβοέων, πρός δέ τούτοις ἀφεστηκότων μέν τῶν δούλων, πολλῶν δέ περιοικίδων πόλεων, καί αὐτῶν σπαρτιατῶν οὐ μειόνων ἀπολωλότων ἐν τῇ ἐν λεύκτροις μάχῃ ἤ λειπομένων, ὅμως διεφύλαξε τήν πόλιν, καί ταῦτα ἀτείχιστον οὖσαν, ὅπου μέν <τῷ> παντί πλέον ἄν εἶχον οἱ πολέμιοι, οὐκ ἐξάγων ἐνταῦθα, ὅπου δέ οἱ πολῖται πλέον ἕξειν ἔμελλον, εὐρώστως παρατεταγμένος, νομίζων εἰς μέν τό πλατύ ἐξιών πάντοθεν ἄν περιέχεσθαι, ἐν δέ τοῖς στενοῖς καί ὑπερδεξίοις τόποις ὑπομένων τῷ παντί κρατεῖν ἄν. ἐπεί γε μήν ἀπεχώρησε τό στράτευμα, πῶς οὐκ ἄν φαίη τις αὐτόν εὐγνωμόνως χρῆσθαι ἑαυτῷ; ὡς γάρ τοῦ στρατεύεσθαι αὐτόν καί πεζῇ καί ἐφ' ἵππων ἀπεῖργεν ἤδη τό γῆρας, χρημάτων δέ ἑώρα τήν πόλιν δεομένην, εἰ μέλλοι σύμμαχόν τινα ἕξειν, ἐπί τό πορίζειν ταῦτα ἑαυτόν ἔταξε. καί ὅσα μέν ἐδύνατο οἴκοι μένων ἐμηχανᾶτο, ἅ δέ καιρός ἦν οὐκ ὤκνει μετιέναι, οὐδ' ᾐσχύνετο, εἰ μέλλοι τήν πόλιν ὠφελήσειν, πρεσβευτής ἐκπορευόμενος ἀντί στρατηγοῦ. ὅμως δέ καί ἐν τῇ πρεσβείᾳ μεγάλου στρατηγοῦ ἔργα διεπράξατο. αὐτοφραδάτης τε γάρ πολιορκῶν ἐν ἀσσῷ ἀριοβαρζάνην σύμμαχον ὄντα δείσας ἀγησίλαον φεύγων ᾤχετο: κότυς δ' αὖ σηστόν πολιορκῶν ἀριοβαρζάνου ἔτι οὖσαν λύσας καί οὗτος τήν πολιορκίαν ἀπηλλάγη: ὥστ' οὐκ ἀλόγως καί ἀπό τῆς πρεσβείας τρόπαιον τῶν πολεμίων εἱστήκει αὐτῷ. μαύσωλός γε μήν κατά θάλατταν ἑκατόν ναυσί πολιορκῶν ἀμφότερα τά χωρία ταῦτα οὐκέτι δείσας ἀλλά πεισθείς ἀπέπλευσεν οἴκαδε. ... ἄξια θαύματος διεπράξατο: οἵ τε γάρ εὖ πεπονθέναι νομίζοντες ὑπ' αὐτοῦ καί οἱ φεύγοντες αὐτόν χρήματα ἀμφότεροι ἔδοσαν. ταχώς γε μήν καί μαύσωλος, διά τήν πρόσθεν ἀγησιλάου ξενίαν συμβαλόμενος καί οὗτος χρήματα τῇ λακεδαίμονι, ἀπέπεμψαν αὐτόν οἴκαδε προπομπήν δόντες μεγαλοπρεπῆ. ἐκ δέ τούτου ἤδη μέν ἔτη ἐγεγόνει ἀμφί τά ὀγδοήκοντα: κατανενοηκώς δέ τόν αἰγυπτίων βασιλέα ἐπιθυμοῦντα τῷ πέρσῃ πολεμεῖν, καί πολλούς μέν πεζούς, πολλούς δέ ἱππέας, πολλά δέ χρήματα ἔχοντα, ἅσμενος ἤκουσεν ὅτι μετεπέμπετο αὐτόν, καί ταῦτα ἡγεμονίαν ὑπισχνούμενος. ἐνόμιζε γάρ τῇ αὐτῇ ὁρμῇ τῷ μέν αἰγυπτίῳ χάριν ἀποδώσειν ἀνθ' ὧν εὐεργετήκει τήν λακεδαίμονα, τούς δ' ἐν τῇ ἀσίᾳ ἕλληνας πάλιν ἐλευθερώσειν, τῷ δέ πέρσῃ δίκην ἐπιθήσειν καί τῶν πρόσθεν καί ὅτι νῦν σύμμαχος εἶναι φάσκων ἐπέταττε μεσσήνην ἀφιέναι. ἐπεί μέντοι ὁ μεταπεμψάμενος οὐκ ἀπεδίδου τήν ἡγεμονίαν αὐτῷ, ὁ μέν ἀγησίλαος ὡς τό μέγιστον ἐξηπατημένος ἐφρόντιζε τί δεῖ ποιεῖν. ἐκ τούτου δέ πρῶτον μέν οἱ δίχα στρατευόμενοι τῶν αἰγυπτίων ἀφίστανται τοῦ βασιλέως, ἔπειτα δέ καί οἱ ἄλλοι πάντες ἀπέλιπον αὐτόν. καί αὐτός μέν δείσας ἀπεχώρησε φυγῇ εἰς σιδῶνα τῆς φοινίκης, οἱ δ' αἰγύπτιοι στασιάζοντες διττούς βασιλέας αἱροῦνται. ἐνταῦθα δή ἀγησίλαος γνούς ὅτι, εἰ μέν μηδετέρῳ συλλήψοιτο, μισθόν οὐδέτερος λύσει τοῖς ἕλλησιν, ἀγοράν δέ οὐδέτερος παρέξει, ὁπότερός τ' ἄν κρατήσῃ, οὗτος ἐχθρός ἔσται, εἰ δέ τῷ ἑτέρῳ συλλήψοιτο, οὗτός γε εὖ παθών ὡς τό εἰκός φίλος ἔσοιτο, οὕτω δή κρίνας ὁπότερος φιλέλλην μᾶλλον ἐδόκει εἶναι, στρατευσάμενος μετά τούτου τόν μέν μισέλληνα μάχῃ νικήσας χειροῦται, τόν δ' ἕτερον συγκαθίστησι: καί φίλον ποιήσας τῇ λακεδαίμονι καί χρήματα πολλά προσλαβών οὕτως ἀποπλεῖ οἴκαδε καίπερ μέσου χειμῶνος ὄντος, σπεύδων ὡς μή ἀργός ἡ πόλις εἰς τό ἐπιόν θέρος πρός τούς πολεμίους γένοιτο. καί ταῦτα μέν δή εἴρηται ὅσα τῶν ἐκείνου ἔργων μετά πλείστων μαρτύρων ἐπράχθη. τά γάρ τοιαῦτα οὐ τεκμηρίων προσδεῖται, ἀλλ' ἀναμνῆσαι μόνον ἀρκεῖ καί εὐθύς πιστεύεται. νῦν δέ τήν ἐν τῇ ψυχῇ αὐτοῦ ἀρετήν πειράσομαι δηλοῦν, δι' ἥν ταῦτα ἔπραττε καί πάντων τῶν καλῶν ἤρα καί πάντα <τά> αἰσχρά ἐξεδίωκεν. ἀγησίλαος γάρ τά μέν θεῖα οὕτως ἐσέβετο ὡς καί οἱ πολέμιοι τούς ἐκείνου ὅρκους καί τάς ἐκείνου σπονδάς πιστοτέρας ἐνόμιζον ἤ τήν ἑαυτῶν φιλίαν: ... μέν ὤκνουν εἰς ταὐτόν ἰέναι, ἀγησιλάῳ δέ αὑτούς ἐνεχείριζον. ὅπως δέ μή τις ἀπιστῇ, καί ὀνομάσαι βούλομαι τούς ἐπιφανεστάτους αὐτῶν. σπιθριδάτης μέν γε ὁ πέρσης εἰδώς ὅτι φαρνάβαζος γῆμαι μέν τήν βασιλέως ἔπραττε θυγατέρα, τήν δ' αὐτοῦ ἄνευ γάμου λαβεῖν ἐβούλετο, ὕβριν νομίσας τοῦτο ἀγησιλάῳ ἑαυτόν καί τήν γυναῖκα καί τά τέκνα καί τήν δύναμιν ἐνεχείρισε. κότυς δέ ὁ τῶν παφλαγόνων ἄρχων βασιλεῖ μέν οὐχ ὑπήκουσε δεξιάν πέμποντι, φοβούμενος μή ληφθείς ἤ χρήματα πολλά ἀποτείσειεν ἤ καί ἀποθάνοι, ἀγησιλάου δέ καί οὗτος ταῖς σπονδαῖς πιστεύσας εἰς τό στρατόπεδόν τε ἦλθε καί συμμαχίαν ποιησάμενος εἵλετο σύν ἀγησιλάῳ στρατεύεσθαι, χιλίους μέν ἱππέας, δισχιλίους δέ πελτοφόρους ἔχων. ἀφίκετο δέ καί φαρνάβαζος ἀγησιλάῳ εἰς λόγους καί διωμολόγησεν, εἰ μή αὐτός πάσης τῆς στρατιᾶς στρατηγός κατασταθείη, ἀποστήσεσθαι βασιλέως: ἤν μέντοι ἐγώ γένωμαι στρατηγός, ἔφη, πολεμήσω σοι, ὦ ἀγησίλαε, ὡς ἄν ἐγώ δύνωμαι κράτιστα. καί ταῦτα λέγων ἐπίστευε μηδέν ἄν παράσπονδον παθεῖν. οὕτω μέγα καί καλόν κτῆμα τοῖς τε ἄλλοις ἅπασι καί ἀνδρί δή στρατηγῷ τό ὅσιόν τε καί πιστόν εἶναί τε καί ὄντα ἐγνῶσθαι. καί περί μέν εὐσεβείας ταῦτα. περί γε μήν τῆς εἰς χρήματα δικαιοσύνης ποῖα ἄν τις μείζω τεκμήρια ἔχοι τῶνδε; ὑπό γάρ ἀγησιλάου στέρεσθαι μέν οὐδείς οὐδέν πώποτε ἐνεκάλεσεν, εὖ δέ πεπονθέναι πολλοί πολλά ὡμολόγουν. ὅτῳ δέ ἡδύ τά αὑτοῦ διδόναι ἐπ' ὠφελείᾳ ἀνθρώπων, πῶς <ἄν> οὗτος ἐθέλοι τά ἀλλότρια ἀποστερεῖν ἐφ' ᾧ κακόδοξος εἶναι; εἰ γάρ χρημάτων ἐπιθυμοίη, πολύ ἀπραγμονέστερον τά αὑτοῦ φυλάττειν ἤ τά μή προσήκοντα λαμβάνειν. ὅς δέ δή καί χάριτας ἀποστερεῖν μή ἐθέλοι, ὧν οὐκ εἰσί δίκαι πρός τόν μή ἀποδιδόντα, πῶς ἅ γε καί νόμος κωλύει ἐθέλοι ἄν ἀποστερεῖν; ἀγησίλαος δέ οὐ μόνον τό μή ἀποδιδόναι χάριτας ἄδικον ἔκρινεν, ἀλλά καί τό μή πολύ μείζους τόν μείζω δυνάμενον. τά γε μήν τῆς πόλεως κλέπτειν πῇ ἄν τις αὐτόν εἰκότως αἰτιάσαιτο, ὅς καί τάς αὐτῷ χάριτας ὀφειλομένας τῇ πατρίδι καρποῦσθαι παρεδίδου; τό δ', ὁπότε βούλοιτο εὖ ποιεῖν ἤ πόλιν ἤ φίλους χρήμασι, δύνασθαι παρ' ἑτέρων λαμβάνοντα ὠφελεῖν, οὐ καί τοῦτο μέγα τεκμήριον ἐγκρατείας χρημάτων; εἰ γάρ ἐπώλει τάς χάριτας ἤ μισθοῦ εὐεργέτει, οὐδείς ἄν οὐδέν ὀφείλειν αὐτῷ ἐνόμισεν: ἀλλ' οἱ προῖκα εὖ πεπονθότες, οὗτοι ἀεί ἡδέως ὑπηρετοῦσι τῷ εὐεργέτῃ, καί διότι εὖ ἔπαθον καί διότι προεπιστεύθησαν ἄξιοι εἶναι παρακαταθήκην χάριτος φυλάττειν. ὅστις δ' ᾑρεῖτο καί σύν τῷ γενναίῳ μειονεκτεῖν ἤ σύν τῷ ἀδίκῳ πλέον ἔχειν, πῶς οὗτος οὐκ ἄν πολύ τήν αἰσχροκέρδειαν ἀποφεύγοι; ἐκεῖνος τοίνυν κριθείς ὑπό τῆς πόλεως ἅπαντα ἔχειν τά ἄγιδος τά ἡμίσεα τοῖς ἀπό μητρός αὐτῷ ὁμογόνοις μετέδωκεν, ὅτι πενομένους αὐτούς ἑώρα. ὡς δέ ταῦτα ἀληθῆ πᾶσα μάρτυς ἡ τῶν λακεδαιμονίων πόλις. διδόντος δ' αὐτῷ πάμπολλα δῶρα τιθραύστου, εἰ ἀπέλθοι ἐκ τῆς χώρας, ἀπεκρίνατο ὁ ἀγησίλαος: ὦ τιθραύστα, νομίζεται παρ' ἡμῖν τῷ ἄρχοντι κάλλιον εἶναι τήν στρατιάν ἤ ἑαυτόν πλουτίζειν, καί παρά τῶν πολεμίων λάφυρα μᾶλλον πειρᾶσθαι ἤ δῶρα λαμβάνειν. ἀλλά μήν καί ὅσαι γε ἡδοναί πολλῶν κρατοῦσιν ἀνθρώπων, ποίας οἶδέ τις ἀγησίλαον ἡττηθέντα; ὅς μέθης μέν ἀποσχέσθαι ὁμοίως ᾤετο χρῆναι καί λαιμαργίας, σίτων δ' ὑπέρ καιρόν ὁμοίως [ὡς] καί ἁμαρτίας. διμοιρίαν γε μήν λαμβάνων ἐν ταῖς θοίναις οὐχ ὅπως ἀμφοτέραις ἐχρῆτο, ἀλλά διαπέμπων οὐδετέραν αὑτῷ κατέλειπε, νομίζων βασιλεῖ τοῦτο διπλασιασθῆναι οὐχί πλησμονῆς ἕνεκα, ἀλλ' ὅπως ἔχοι καί τούτῳ τιμᾶν εἴ τινα βούλοιτο. οὐ μήν ὕπνῳ γε δεσπότῃ ἀλλ' ἀρχομένῳ ὑπό τῶν πράξεων ἐχρῆτο, καί εὐνήν γε εἰ μή τῶν συνόντων φαυλοτάτην ἔχοι, αἰδούμενος οὐκ ἄδηλος ἦν: ἡγεῖτο γάρ ἄρχοντι προσήκειν οὐ μαλακίᾳ ἀλλά καρτερίᾳ τῶν ἰδιωτῶν περιεῖναι. τάδε μέντοι πλεονεκτῶν οὐκ ᾐσχύνετο, ἐν μέν τῷ θέρει τοῦ ἡλίου, ἐν δέ τῷ χειμῶνι τοῦ ψύχους: καί μήν εἴ ποτε μοχθῆσαι στρατιᾷ συμβαίη, ἑκών ἐπόνει παρά τούς ἄλλους, νομίζων πάντα τά τοιαῦτα παραμυθίαν εἶναι τοῖς στρατιώταις. ὡς δέ συνελόντι εἰπεῖν, ἀγησίλαος πονῶν μέν ἠγάλλετο, ῥᾳστώνην δέ πάμπαν οὐ προσίετο. περί γε μήν ἀφροδισίων ἐγκρατείας αὐτοῦ ἆρ' οὐχί εἰ μή του ἄλλου ἀλλά θαύματος ἕνεκα ἄξιον μνησθῆναι; τό μέν γάρ ὧν μή ἐπεθύμησεν ἀπέχεσθαι ἀνθρώπινον ἄν τις φαίη εἶναι: τό δέ μεγαβάτου τοῦ σπιθριδάτου παιδός ἐρασθέντα ὥσπερ ἄν τοῦ καλλίστου ἡ σφοδροτάτη φύσις ἐρασθείη, ἔπειτα, ἡνίκα ἐπιχωρίου ὄντος τοῖς πέρσαις φιλεῖν οὕς ἄν τιμῶσιν ἐπεχείρησε καί ὁ μεγαβάτης φιλῆσαι τόν ἀγησίλαον, διαμάχεσθαι ἀνά κράτος τό μή φιληθῆναι, ἆρ' οὐ τοῦτό γε ἤδη τό σωφρόνημα καί δαιμόνιον; ἐπεί δέ ὥσπερ ἀτιμασθῆναι νομίσας ὁ μεγαβάτης τοῦ λοιποῦ οὐκέτι φιλεῖν ἐπειρᾶτο, προσφέρει τινί λόγον τῶν ἑταίρων ὁ ἀγησίλαος πείθειν τόν μεγαβάτην πάλιν τιμᾶν αὐτόν. ἐρομένου δέ τοῦ ἑταίρου, ἤν πεισθῇ ὁ μεγα βάτης, εἰ φιλήσει, ἐνταῦθα διασιωπήσας ὁ ἀγησίλαος εἶπεν: οὐ τώ σιώ, οὐδ' εἰ μέλλοιμί γε αὐτίκα μάλα κάλλιστός τε καί ἰσχυρότατος καί τάχιστος ἀνθρώπων ἔσεσθαι: μάχεσθαί γε μέντοι πάλιν τήν αὐτήν μάχην ὄμνυμι πάντας θεούς ἦ μήν μᾶλλον βούλεσθαι ἤ πάντα μοι ὅσα ὁρῶ χρυσᾶ γενέσθαι. καί ὅ τι μέν δή ὑπολαμβάνουσί τινες ταῦτα οὐκ ἀγνοῶ: ἐγώ μέντοι δοκῶ εἰδέναι ὅτι πολύ πλέονες τῶν πολεμίων ἤ τῶν τοιούτων δύνανται κρατεῖν. ἀλλά ταῦτα μέν ὀλίγων εἰδότων πολλοῖς ἔξεστιν ἀπιστεῖν: τά δέ πάντες ἐπιστάμεθα ὅτι ἥκιστα μέν οἱ ἐπιφανέστατοι τῶν ἀνθρώπων λανθάνουσιν ὅ τι ἄν ποιῶσιν: ἀγησίλαον δέ τι πράξαντα [μέν] τοιοῦτον οὔτε ἰδών πώποτε οὐδείς ἀνήγγειλεν οὔτε εἰκάζων πιστά ἄν ἔδοξε λέγειν. καί γάρ εἰς οἰκίαν μέν οὐδεμίαν ἰδίᾳ ἐν ἀποδημίᾳ κατήγετο, ἀεί δέ <ἦν> ἤ ἐν ἱερῷ, ἔνθα δή ἀδύνατον τά τοιαῦτα πράττειν, ἤ ἐν φανερῷ, μάρτυρας τούς πάντων ὀφθαλμούς τῆς σωφροσύνης ποιούμενος. εἰ δ' ἐγώ ταῦτα ψεύδομαι ἀντία τῆς ἑλλάδος ἐπισταμένης ἐκεῖνον μέν οὐδέν ἐπαινῶ, ἐμαυτόν δέ ψέγω. ἀνδρείας γε μήν οὐκ ἀφανῆ τεκμήριά μοι δοκεῖ παρασχέσθαι ὑφιστάμενος μέν ἀεί πολεμεῖν πρός τούς ἰσχυροτάτους τῶν ἐχθρῶν τῇ τε πόλει καί τῇ ἑλλάδι, ἐν δέ τοῖς πρός τούτους ἀγῶσι πρῶτον [μέν] ἑαυτόν τάττων. ἔνθα γε μήν ἠθέλησαν αὐτῷ οἱ πολέμιοι μάχην συνάψαι, οὐ φόβῳ τρεψάμενος νίκης ἔτυχεν, ἀλλά μάχῃ ἀντιτύπῳ κρατήσας τρόπαιον ἐστήσατο, ἀθάνατα μέν τῆς ἑαυτοῦ ἀρετῆς μνημεῖα καταλιπών, σαφῆ δέ καί αὐτός σημεῖα ἀπενεγκάμενος τοῦ θυμῷ μάχεσθαι: ὥστ' οὐκ ἀκούοντας ἀλλ' ὁρῶντας ἐξῆν αὐτοῦ τήν ψυχήν δοκιμάζειν. τρόπαια μήν ἀγησιλάου οὐχ ὅσα ἐστήσατο ἀλλ' ὅσα ἐστρατεύσατο δίκαιον νομίζειν. μεῖον μέν γάρ οὐδέν ἐκράτει ὅτε οὐκ ἤθελον αὐτῷ οἱ πολέμιοι μάχεσθαι, ἀκινδυνότερον δέ καί συμφορώτερον τῇ τε πόλει καί τοῖς συμμάχοις: καί ἐν τοῖς ἀγῶσι δέ οὐδέν ἧττον τούς ἀκονιτί ἤ τούς διά μάχης νικῶντας στεφανοῦσι. τήν γε μήν σοφίαν αὐτοῦ ποῖαι τῶν ἐκείνου πράξεων οὐκ ἐπιδεικνύουσιν; ὅς τῇ μέν πατρίδι οὕτως ἐχρῆτο ὥστε μάλιστα πειθόμενος ... <τοῖς δ'> ἑταίροις πρόθυμος ὤν ἀπροφασίστους τούς φίλους ἐκέκτητο: τούς δέ γε στρατιώτας ἅμα πειθομένους καί φιλοῦντας αὐτόν παρεῖχε. καίτοι πῶς ἄν ἰσχυροτέρα γένοιτο φάλαγξ ἤ διά τό μέν πείθεσθαι εὔτακτος οὖσα, διά δέ τό φιλεῖν τόν ἄρχοντα πιστῶς παροῦσα; τούς γε μήν πολεμίους εἶχε ψέγειν μέν οὐ δυναμένους, μισεῖν δέ ἀναγκαζομένους. τούς γάρ συμμάχους ἀεί πλέον ἔχειν αὐτῶν ἐμηχανᾶτο, ἐξαπατῶν μέν ὅπου καιρός εἴη, φθάνων δέ ὅπου τάχους δέοι, λήθων δέ ὅπου τοῦτο συμφέροι, πάντα δέ τἀναντία πρός τούς πολεμίους ἤ πρός τούς φίλους ἐπιτηδεύων. καί γάρ νυκτί μέν ὅσαπερ ἡμέρᾳ ἐχρῆτο, ἡμέρᾳ δέ ὅσαπερ νυκτί, πολλάκις ἄδηλος γιγνόμενος ὅπου τε εἴη καί ὅποι ἴοι καί ὅ τι ποιήσοι. ὥστε καί τά ἐχυρά ἀνώχυρα τοῖς ἐχθροῖς καθίστη, τά μέν παριών, τά δέ ὑπερβαίνων, τά δέ κλέπτων. ὁπότε γε μήν πορεύοιτο εἰδώς ὅτι ἐξείη τοῖς πολεμίοις μάχεσθαι, εἰ βούλοιντο, συντεταγμένον μέν οὕτως ἦγε τό στράτευμα ὡς ἄν ἐπικουρεῖν μάλιστα ἑαυτῷ δύναιτο, ἡσύχως δ' ὥσπερ ἄν παρθένος ἡ σωφρονεστάτη προβαίνοι, νομίζων ἐν τῷ τοιούτῳ τό [τε] ἀτρεμές καί ἀνεκπληκτότατον καί ἀθορυβητότατον καί ἀναμαρτητότατον καί δυσεπιβουλευτότατον εἶναι. τοιγαροῦν τοιαῦτα ποιῶν τοῖς μέν πολεμίοις δεινός ἦν, τοῖς δέ φίλοις θάρρος καί ῥώμην ἐνεποίει. ὥστε ἀκαταφρόνητος μέν ὑπό τῶν ἐχθρῶν διετέλεσεν, ἀζήμιος δ' ὑπό τῶν πολιτῶν, ἄμεμπτος δ' ὑπό τῶν φίλων, πολυεραστότατος δέ καί πολυεπαινετώτατος ὑπό πάντων ἀνθρώπων. ὥς γε μήν φιλόπολις ἦν καθ' ἕν μέν ἕκαστον μακρόν ἄν εἴη γράφειν: οἴομαι γάρ οὐδέν εἶναι τῶν πεπραγμένων αὐτῷ ὅ τι οὐκ εἰς τοῦτο συντείνει. ὡς δ' ἐν βραχεῖ εἰπεῖν, ἅπαντες ἐπιστάμεθα ὅτι ἀγησίλαος, ὅπου ᾤετο τήν πατρίδα τι ὠφελήσειν, οὐ πόνων ὑφίετο, οὐ κινδύνων ἀφίστατο, οὐ χρημάτων ἐφείδετο, οὐ σῶμα, οὐ γῆρας προὐφασίζετο, ἀλλά καί βασιλέως ἀγαθοῦ τοῦτο ἔργον ἐνόμιζε, τό τούς ἀρχομένους ὡς πλεῖστα ἀγαθά ποιεῖν. ἐν τοῖς μεγίστοις δέ ὠφελήμασι τῆς πατρίδος καί τόδε ἐγώ τίθημι αὐτοῦ, ὅτι δυνατώτατος ὤν ἐν τῇ πόλει φανερός ἦν μάλιστα τοῖς νόμοις λατρεύων. τίς γάρ ἄν ἠθέλησεν ἀπειθεῖν ὁρῶν τόν βασιλέα πειθόμενον; τίς δ' ἄν ἡγούμενος μειονεκτεῖν νεώτερόν τι ἐπεχείρησε ποιεῖν εἰδώς τόν βασιλέα νομίμως καί τό κρατεῖσθαι φέροντα; ὅς καί πρός τούς διαφόρους ἐν τῇ πόλει ὥσπερ πατήρ πρός παῖδας προσεφέρετο. ἐλοιδορεῖτο μέν γάρ ἐπί τοῖς ἁμαρτήμασιν, ἐτίμα δ' εἴ τι καλόν πράττοιεν, παρίστατο δ' εἴ τις συμφορά συμβαίνοι, ἐχθρόν μέν οὐδένα ἡγούμενος πολίτην, ἐπαινεῖν δέ πάντας ἐθέλων, σῴζεσθαι δέ πάντας κέρδος νομίζων, ζημίαν δέ τιθείς εἰ καί ὁ μικροῦ ἄξιος ἀπόλοιτο: εἰ δ' ἐν τοῖς νόμοις ἠρεμοῦντες διαμένοιεν, δῆλος ἦν εὐδαίμονα μέν αἰεί ἔσεσθαι τήν πατρίδα λογιζόμενος, ἰσχυράν δέ τότε ὅταν οἱ ἕλληνες σωφρονῶσιν. εἴ γε μήν αὖ καλόν ἕλληνα ὄντα φιλέλληνα εἶναι, τίνα τις οἶδεν ἄλλον στρατηγόν ἤ πόλιν οὐκ ἐθέλοντα αἱρεῖν, ὅταν οἴηται πορθήσειν, ἤ συμφοράν νομίζοντα τό νικᾶν ἐν τῷ πρός ἕλληνας πολέμῳ; ἐκεῖνος τοίνυν, ἀγγελίας μέν ἐλθούσης αὐτῷ ὡς ἐν τῇ <ἐν> κορίνθῳ μάχῃ ὀκτώ μέν λακεδαιμονίων, ἐγγύς δέ μύριοι τεθναῖεν <τῶν πολεμίων>, οὐκ ἐφησθείς φανερός ἐγένετο, ἀλλ' εἶπεν ἄρα: φεῦ <σου>, ὦ ἑλλάς, ὁπότε οἱ νῦν τεθνηκότες ἱκανοί ἦσαν ζῶντες νικᾶν μαχόμενοι πάντας τούς βαρβάρους. κορινθίων γε μήν τῶν φευγόντων λεγόντων ὅτι ἐνδιδοῖτο αὐτοῖς ἡ πόλις, καί μηχανάς ἐπιδεικνύντων αἷς πάντως ἤλπιζον <ἄν> ἑλεῖν τά τείχη, οὐκ ἤθελε προσβάλλειν, λέγων ὅτι οὐκ ἀνδραποδίζεσθαι δέοι ἑλληνίδας πόλεις ἀλλά σωφρονίζειν. εἰ δέ τούς ἁμαρτάνοντας, ἔφη, ἡμῶν αὐτῶν ἀφανιοῦμεν, ὁρᾶν χρή μή οὐδ' ἕξομεν μεθ' ὅτου τῶν βαρβάρων κρατήσομεν. εἰ δ' αὖ καλόν καί μισοπέρσην εἶναι, ὅτι καί ὁ πάλαι ἐξεστράτευσεν ὡς δουλωσόμενος τήν ἑλλάδα καί ὁ νῦν συμμαχεῖ μέν τούτοις μεθ' ὁποτέρων ἄν οἴηται μείζω βλάψειν, δωρεῖται δ' ἐκείνοις οὕς ἄν νομίζῃ λαβόντας πλεῖστα κακά τούς ἕλληνας ποιήσειν, εἰρήνην δέ συμπράττει ἐξ ἧς ἄν ἡγῆται μάλιστα ἡμᾶς ἀλλήλοις πολεμήσειν, ὁρῶσι μέν οὖν ἅπαντες ταῦτα: ἐπεμελήθη δέ τίς ἄλλος πώποτε πλήν ἀγησίλαος ἤ ὅπως φῦλόν τι ἀποστήσεται τοῦ πέρσου ἤ ὅπως τό ἀποστάν μή ἀπόληται ἤ τό παράπαν ὡς καί βασιλεύς κακά ἔχων μή δυνήσεται τοῖς ἕλλησι πράγματα παρέχειν; ὅς καί πολεμούσης τῆς πατρίδος πρός ἕλληνας ὅμως τοῦ κοινοῦ ἀγαθοῦ τῇ ἑλλάδι οὐκ ἠμέλησεν, ἀλλ' ἐξέπλευσεν ὅ τι δύναιτο κακόν ποιήσων τόν βάρβαρον. ἀλλά μήν ἄξιόν γε αὐτοῦ καί τό εὔχαρι μή σιωπᾶσθαι: ᾧ γε ὑπαρχούσης μέν τιμῆς, παρούσης δέ δυνάμεως, πρός δέ τούτοις βασιλείας, καί ταύτης οὐκ ἐπιβουλευομένης ἀλλ' ἀγαπωμένης, τό μέν μεγάλαυχον οὐκ εἶδέ τις, τό δέ φιλόστοργον καί θεραπευτικόν τῶν φίλων καί μή ζητῶν κατενόη σεν ἄν. καί μήν μετεῖχε μέν ἥδιστα παιδικῶν λόγων, συνεσπούδαζε δέ πᾶν ὅ τι δέοι φίλοις. διά δέ τό εὔελπις καί εὔθυμος καί ἀεί ἱλαρός εἶναι πολλούς ἐποίει μή τοῦ διαπράξασθαί τι μόνον ἕνεκα πλησιάζειν, ἀλλά καί τοῦ ἥδιον διημερεύειν. ἥκιστα δ' ὤν οἷος μεγαληγορεῖν ὅμως τῶν ἐπαινούντων αὑτούς οὐ βαρέως ἤκουεν, ἡγούμενος βλάπτειν οὐδέν αὐτούς, ὑπισχνεῖσθαι δέ ἄνδρας ἀγαθούς ἔσεσθαι. ἀλλά μήν καί τῇ μεγαλογνωμοσύνῃ γε ὡς εὐκαίρως ἐχρῆτο οὐ παραλειπτέον. ἐκεῖνος γάρ ὅτ' ἦλθεν αὐτῷ ἐπιστολή παρά βασιλέως, ἥν ὁ μετά καλλία τοῦ λακεδαιμονίου πέρσης ἤνεγκε, περί ξενίας τε καί φιλίας [αὐτῷ], ταύτην μέν οὐκ ἐδέξατο, τῷ δέ φέροντι εἶπεν ἀπαγγεῖλαι βασιλεῖ ὡς ἰδίᾳ μέν πρός αὐτόν οὐδέν δέοι ἐπιστολάς πέμπειν, ἤν δέ φίλος τῇ λακεδαίμονι καί τῇ ἑλλάδι εὔνους ὤν φαίνηται, ὅτι καί αὐτός φίλος ἀνά κράτος αὐτῷ ἔσοιτο: ἤν μέντοι, ἔφη, ἐπιβουλεύων ἁλίσκηται, μηδ' ἄν πάνυ πολλάς ἐπιστολάς δέχωμαι, φίλον ἕξειν με οἰέσθω. ἐγώ οὖν καί τοῦτο ἐπαινῶ ἀγησιλάου τό πρός τό ἀρέσκειν τοῖς ἕλλησιν ὑπεριδεῖν τήν βασιλέως ξενίαν. ἄγαμαι δέ κἀκεῖνο, ὅτι οὐχ ὁπότερος πλείω τε χρήματα ἔχοι καί πλειόνων ἄρχοι, τούτῳ ἡγήσατο μεῖζον φρονητέον εἶναι, ἀλλ' ὁπότερος αὐτός τε ἀμείνων εἴη καί ἀμεινόνων ἡγοῖτο. ἐπαινῶ δέ κἀκεῖνο τῆς προνοίας αὐτοῦ, ὅτι νομίζων ἀγαθόν [τούς] τῇ ἑλλάδι ἀφίστασθαι τοῦ βασιλέως ὡς πλείστους σατράπας, οὐκ ἐκρατήθη οὔθ' ὑπό δώρων οὔθ' ὑπό τῆς βασιλέως ῥώμης ἐθελήσας ξενωθῆναι αὐτῷ, ἀλλ' ἐφυλάξατο μή ἄπιστος γενέσθαι τοῖς ἀφίστασθαι βουλομένοις. ἐκεῖνό γε μήν αὐτοῦ τίς οὐκ ἄν ἀγασθείη; ὁ μέν γάρ πέρσης, νομίζων, ἤν χρήματα πλεῖστα ἔχῃ, πάνθ' ὑφ' ἑαυτῷ ποιήσεσθαι, διά τοῦτο πᾶν μέν τό ἐν ἀνθρώποις χρυσίον, πᾶν δέ τό ἀργύριον, πάντα δέ τά πολυτελέστατα ἐπειρᾶτο πρός ἑαυτόν ἁθροίζειν. ὁ δέ οὕτως ἀντεσκευάσατο τόν οἶκον ὥστε τούτων μηδενός προσδεῖσθαι. εἰ δέ τις ταῦτα ἀπιστεῖ, ἰδέτω μέν οἵα οἰκία ἤρκει αὐτῷ, θεασάσθω δέ τάς θύρας αὐτοῦ: εἰκάσειε γάρ ἄν τις ἔτι ταύτας ἐκείνας εἶναι ἅσπερ ἀριστόδημος ὁ ἡρακλέους ὅτε κατῆλθε λαβών ἐπεστήσατο: πειράσθω δέ θεάσασθαι τήν ἔνδον κατασκευήν, ἐννοησάτω δέ ὡς ἐθοίναζεν ἐν ταῖς θυσίαις, ἀκουσάτω δέ ὡς ἐπί πολιτικοῦ καννάθρου κατῄει εἰς ἀμύκλας <ἡ θυγάτηρ αὐτοῦ>. τοιγαροῦν οὕτως ἐφαρμόσας τάς δαπάνας ταῖς προσόδοις οὐδέν ἠναγκάζετο χρημάτων ἕνεκα ἄδικον πράττειν. καίτοι καλόν μέν δοκεῖ εἶναι τείχη ἀνάλωτα κτᾶσθαι ὑπό πολεμίων: πολύ μέντοι ἔγωγε κάλλιον κρίνω τό τήν αὑτοῦ ψυχήν ἀνάλωτον κατασκευάσαι καί ὑπό χρημάτων καί ὑπό ἡδονῶν καί ὑπό φόβου. ἀλλά μήν ἐρῶ γε ὡς καί τόν τρόπον ὑπεστήσατο τῇ τοῦ πέρσου ἀλαζονείᾳ. πρῶτον <μέν> γάρ ὁ μέν τῷ σπανίως ὁρᾶσθαι ἐσεμνύνετο, ἀγησίλαος δέ τῷ ἀεί ἐμφανής εἶναι ἠγάλλετο, νομίζων αἰσχρουργίᾳ μέν τό ἀφανίζεσθαι πρέπειν, τῷ δέ εἰς κάλλος βίῳ τό φῶς μᾶλλον κόσμον παρέχειν. ἔπειτα δέ ὁ μέν τῷ δυσπρόσοδος εἶναι ἐσεμνύνετο, ὁ δέ τῷ πᾶσιν εὐπρόσοδος εἶναι ἔχαιρε: καί ὁ μέν ἡβρύνετο τῷ βραδέως διαπράττειν, ὁ δέ τότε μάλιστα ἔχαιρεν ὁπότε τάχιστα τυχόντας ὧν δέοιντο ἀποπέμποι. ἀλλά μήν καί τήν εὐπάθειαν ὅσῳ ῥᾴονα καί εὐπορωτέραν ἀγησίλαος ἐπετήδευσεν ἄξιον κατανοῆσαι. τῷ μέν γάρ πέρσῃ πᾶσαν γῆν περιέρχονται μαστεύοντες τί ἄν ἡδέως πίοι, μυρίοι δέ τεχνῶνται τί ἄν ἡδέως φάγοι: ὅπως γε μέν καταδάρθοι οὐδ' ἄν εἴποι τις ὅσα πραγματεύονται. ἀγησίλαος δέ διά τό φιλόπονος εἶναι πᾶν μέν τό παρόν ἡδέως ἔπινε, πᾶν δέ τό συντυχόν ἡδέως ἤσθιεν: εἰς δέ τό ἀσμένως κοιμηθῆναι πᾶς τόπος ἱκανός ἦν αὐτῷ. καί ταῦτα οὐ μόνον πράττων ἔχαιρεν, ἀλλά καί ἐνθυμούμενος ἠγάλλετο ὅτι αὐτός μέν ἐν μέσαις ταῖς εὐφροσύναις ἀναστρέφοιτο, τόν δέ βάρβαρον ἑώρα, εἰ μέλλοι ἀλύπως βιώσεσθαι, συνελκυστέον αὐτῷ [ταῖς] ἀπό περάτων τῆς γῆς τά τέρψοντα. ηὔφραινε δέ αὐτόν καί τάδε, ὅτι αὐτός μέν ᾔδει τῇ τῶν θεῶν κατασκευῇ δυνάμενος ἀλύπως χρῆσθαι, τόν δέ ἑώρα φεύγοντα μέν θάλπη, φεύγοντα δέ ψύχη, δι' ἀσθένειαν ψυχῆς, οὐκ ἀνδρῶν ἀγαθῶν ἀλλά θηρίων τῶν ἀσθενεστάτων βίον μιμούμενον. ἐκεῖνό γε μήν πῶς οὐ καλόν καί μεγαλογνῶμον, τό αὐτόν μέν ἀνδρός ἔργοις καί κτήμασι κοσμεῖν τόν ἑαυτοῦ οἶκον, κύνας τε πολλούς θηρευτάς καί ἵππους πολεμιστηρίους τρέφοντα, κυνίσκαν δέ ἀδελφήν οὖσαν πεῖσαι ἁρματοτροφεῖν καί ἐπιδεῖξαι νικώσης αὐτῆς ὅτι τό θρέμμα τοῦτο οὐκ ἀνδραγαθίας ἀλλά πλούτου ἐπίδειγμά ἐστι; τόδε γε μήν πῶς οὐ σαφῶς πρός τό γενναῖον ἔγνω, ὅτι ἅρματι μέν νικήσας τούς ἰδιώτας οὐδέν ὀνομαστότερος ἄν [εἴη] γένοιτο, εἰ δέ φίλην μέν πάντων μάλιστα τήν πόλιν ἔχοι, πλείστους δέ φίλους καί ἀρίστους ἀνά πᾶσαν τήν γῆν κεκτῇτο, νικῴη δέ τήν μέν πατρίδα καί τούς ἑταίρους εὐεργετῶν, τούς δέ ἀντιπάλους τιμωρούμενος, ὅτι οὕτως ἄν εἴη νικηφόρος τῶν καλλίστων καί μεγαλοπρεπεστάτων ἀγωνισμάτων καί ὀνομαστότατος καί ζῶν καί τελευτήσας γένοιτ' ἄν; ἐγώ μέν οὖν τοιαῦτα ἐπαινῶ ἀγησίλαον. ταῦτα γάρ οὐχ ὥσπερ εἰ θησαυρῷ τις ἐντύχοι, πλουσιώτερος μέν ἄν εἴη, οἰκονομικώτερος δέ οὐδέν ἄν, καί εἰ νόσου δέ πολεμίοις ἐμπεσούσης κρατήσειεν, εὐτυχέστερος μέν ἄν εἴη, στρατηγικώτερος δέ οὐδέν ἄν: ὁ δέ καρτερίᾳ μέν πρωτεύων ἔνθα πονεῖν καιρός, ἀλκῇ δέ ὅπου ἀνδρείας ἀγών, γνώμῃ δέ ὅπου βουλῆς ἔργον, οὗτος ἔμοιγε δοκεῖ δικαίως ἀνήρ ἀγαθός παντελῶς ἄν νομίζεσθαι. εἰ δέ καλόν εὕρημα ἀνθρώποις στάθμη καί κανών πρός τό ὀρθά ἐργάζεσθαι, καλόν ἄν μοι δοκεῖ [εἶναι] ἡ ἀγησιλάου ἀρετή παράδειγμα γενέσθαι τοῖς ἀνδραγαθίαν ἀσκεῖν βουλομένοις. τίς γάρ ἄν ἤ θεοσεβῆ μιμούμενος ἀνόσιος γένοιτο ἤ δίκαιον ἄδικος ἤ σώφρονα ὑβριστής ἤ ἐγκρατῆ ἀκρατής; καί γάρ δή οὐχ οὕτως ἐπί τῷ ἄλλων βασιλεύειν ὡς ἐπί τῷ ἑαυτοῦ ἄρχειν ἐμεγαλύνετο, οὐδ' ἐπί τῷ πρός τούς πολεμίους ἀλλ' ἐπί τῷ πρός πᾶσαν ἀρετήν ἡγεῖσθαι τοῖς πολίταις. ἀλλά γάρ μή ὅτι τετελευτηκώς ἐπαινεῖται τούτου ἕνεκα θρῆνόν τις τοῦτον τόν λόγον νομισάτω, ἀλλά πολύ μᾶλλον ἐγκώμιον. πρῶτον μέν γάρ ἅπερ ζῶν ἤκουε ταὐτά καί νῦν λέγεται περί αὐτοῦ: ἔπειτα δέ τί καί πλέον θρήνου ἄπεστιν ἤ βίος τε εὐκλεής καί θάνατος ὡραῖος; ἐγκωμίων δέ τί ἀξιώτερον ἤ νῖκαί τε αἱ κάλλισται καί ἔργα τά πλείστου ἄξια; δικαίως δ' ἄν ἐκεῖνός γε μακαρίζοιτο ὅς εὐθύς μέν ἐκ παιδός ἐρασθείς τοῦ εὐκλεής γενέσθαι ἔτυχε τούτου μάλιστα τῶν καθ' ἑαυτόν: φιλοτιμότατος δέ πεφυκώς ἀήττητος διετέλεσεν, ἐπεί βασιλεύς ἐγένετο. ἀφικόμενος δέ ἐπί τό μήκιστον ἀνθρωπίνου αἰῶνος ἀναμάρτητος ἐτελεύτησε καί περί τούτους ὧν ἡγεῖτο καί πρός ἐκείνους οἷς ἐπολέμει. βούλομαι δέ καί ἐν κεφαλαίοις ἐπανελθεῖν τήν ἀρετήν αὐτοῦ, ὡς ἄν ὁ ἔπαινος εὐμνημονεστέρως ἔχῃ. ἀγησίλαος ἱερά μέν καί τά ἐν τοῖς πολεμίοις ἐσέβετο, ἡγούμενος τούς θεούς οὐχ ἧττον ἐν τῇ πολεμίᾳ χρῆναι ἤ ἐν τῇ φιλίᾳ συμμάχους ποιεῖσθαι: ἱκέτας δέ θεῶν οὐδέ ἐχθρούς ἐβιάζετο, νομίζων ἄλογον εἶναι τούς μέν ἐξ ἱερῶν κλέπτοντας ἱεροσύλους καλεῖν, τούς δέ βωμῶν ἱκέτας ἀποσπῶντας εὐσεβεῖς ἡγεῖσθαι. ἐκεῖνός γε μήν ὑμνῶν οὔποτ' ἔληγεν ὡς τούς θεούς οἴοιτο οὐδέν ἧττον ὁσίοις ἔργοις ἤ ἁγνοῖς ἱεροῖς ἥδεσθαι. ἀλλά μήν καί ὁπότε εὐτυχοίη, οὐκ ἀνθρώπων ὑπερεφρόνει, ἀλλά θεοῖς χάριν ᾔδει. καί θαρρῶν πλείονα ἔθυεν ἤ ὀκνῶν ηὔχετο. εἴθιστο δέ φοβούμενος μέν ἱλαρός φαίνεσθαι, εὐτυχῶν δέ πρᾷος εἶναι. τῶν γε μήν φίλων οὐ τούς δυνατωτάτους ἀλλά τούς προθυμοτάτους μάλιστα ἠσπάζετο. ἐμίσει οὐκ εἴ τις κακῶς πάσχων ἠμύνετο, ἀλλ' εἴ τις εὐεργετούμενος ἀχάριστος φαίνοιτο. ἔχαιρε δέ τούς μέν αἰσχροκερδεῖς πένητας ὁρῶν, τούς δέ δικαίους πλουσίους ποιῶν, βουλόμενος τήν δικαιοσύνην τῆς ἀδικίας κερδαλεωτέραν καθιστάναι. ἤσκει δέ ἐξομιλεῖν μέν παντοδαποῖς, χρῆσθαι δέ τοῖς ἀγαθοῖς. ὁπότε δέ ψεγόντων ἤ ἐπαινούντων τινάς ἀκούοι, οὐχ ἧττον ᾤετο καταμανθάνειν <τούς> τῶν λεγόντων τρόπους ἤ περί ὧν λέγοιεν. καί τούς μέν ὑπό φίλων ἐξαπατωμένους οὐκ ἔψεγε, τούς δέ ὑπό πολεμίων πάμπαν κατεμέμφετο, καί τό μέν ἀπιστοῦντας ἐξαπατᾶν σοφόν ἔκρινε, τό δέ πιστεύοντας ἀνόσιον. ἐπαινούμενος δέ ἔχαιρεν ὑπό τῶν καί ψέγειν ἐθελόντων τά μή ἀρεστά, καί τῶν παρρησιαζομένων οὐδένα ἤχθραινε, τούς δέ κρυψίνους ὥσπερ ἐνέδρας ἐφυλάττετο. τούς γε μήν διαβόλους μᾶλλον ἤ τούς κλέπτας ἐμίσει, μείζω ζημίαν ἡγούμενος φίλων ἤ χρημάτων στερίσκεσθαι. καί τάς μέν τῶν ἰδιωτῶν ἁμαρτίας πρᾴως ἔφερε, τάς δέ τῶν ἀρχόντων μεγάλας ἦγε, κρίνων τούς μέν ὀλίγα, τούς δέ πολλά κακῶς διατιθέναι. τῇ δέ βασιλείᾳ προσήκειν ἐνόμιζεν οὐ ῥᾳδιουργίαν ἀλλά καλοκἀγαθίαν. καί τοῦ μέν σώματος εἰκόνα στήσασθαι ἀπέσχετο, πολλῶν αὐτῷ τοῦτο δωρεῖσθαι θελόντων, τῆς δέ ψυχῆς οὐδέποτε ἐπαύετο μνημεῖα διαπονούμενος, ἡγούμενος τό μέν ἀνδριαντοποιῶν, τό δέ αὑτοῦ ἔργον εἶναι, καί τό μέν πλουσίων, τό δέ τῶν ἀγαθῶν. χρήμασί γε μήν οὐ μόνον δικαίως ἀλλά καί ἐλευθερίως ἐχρῆτο, τῷ μέν δικαίῳ ἀρκεῖν ἡγούμενος τό ἐᾶν τά ἀλλότρια, τῷ δέ ἐλευθερίῳ καί τῶν ἑαυτοῦ προσωφελητέον εἶναι. αἰεί δέ δεισιδαίμων ἦν, νομίζων τούς μέν καλῶς ζῶντας οὔπω εὐδαίμονας, τούς δέ εὐκλεῶς τετελευτηκότας ἤδη μακαρίους. μείζω δέ συμφοράν ἔκρινε τό γιγνώσκοντα ἤ ἀγνοοῦντα ἀμελεῖν τῶν ἀγαθῶν. δόξης δέ οὐδεμιᾶς ἤρα ἧς οὐκ ἐξεπόνει τά ἴδια. μετ' ὀλίγων δέ μοι ἐδόκει ἀνθρώπων οὐ καρτερίαν τήν ἀρετήν ἀλλ' εὐπάθειαν νομίζειν: ἐπαινούμενος γοῦν ἔχαιρε μᾶλλον ἤ χρήματα κτώμενος. ἀλλά μήν ἀνδρείαν γε τό πλέον μετ' εὐβουλίας ἤ μετά κινδύνων ἐπεδείκνυτο, καί σοφίαν ἔργῳ μᾶλλον ἤ λόγοις ἤσκει. πρᾳότατός γε μήν φίλοις ὤν ἐχθροῖς φοβερώτατος ἦν: καί πόνοις μάλιστα ἀντέχων ἑταίροις ἥδιστα ὑπεῖκε, καλῶν ἔργων μᾶλλον ἤ τῶν καλῶν σωμάτων ἐπιθυμῶν. ἔν γε μήν ταῖς εὐπραξίαις σωφρονεῖν ἐπιστάμενος ἐν τοῖς δεινοῖς εὐθαρσής ἐδύνατο εἶναι. καί τό εὔχαρι οὐ σκώμμασιν ἀλλά τρόπῳ ἐπετήδευε, καί τῷ μεγαλόφρονι οὐ σύν ὕβρει ἀλλά σύν γνώμῃ ἐχρῆτο: τῶν γοῦν ὑπεραύχων καταφρονῶν τῶν μετρίων ταπεινότερος ἦν. καί γάρ ἐκαλλωπίζετο τῇ μέν ἀμφί τό σῶμα φαυλότητι, τῷ δ' ἀμφί τό στράτευμα κόσμῳ <καί> τῷ μέν αὐτός ὡς ἐλαχίστων δεῖσθαι, τῷ δέ τούς φίλους ὡς πλεῖστα ὠφελεῖν. πρός δέ τούτοις βαρύτατος μέν ἀνταγωνιστής ἦν, κουφότατος δέ κρατήσας: ἐχθροῖς μέν δυσεξαπάτητος, φίλοις δέ εὐπαραπειστότατος. αἰεί δέ τιθείς τά τῶν φίλων ἀσφαλῶς αἰεί ἀμαυροῦν τά τῶν πολεμίων ἔργον εἶχεν. ἐκεῖνον οἱ μέν συγγενεῖς φιλοκηδεμόνα ἐκάλουν, οἱ δέ χρώμενοι ἀπροφάσιστον, οἱ δ' ὑπουργήσαντές τι μνήμονα, οἱ δ' ἀδικούμενοι ἐπίκουρον, οἵ γε μήν συγκινδυνεύοντες μετά θεούς σωτῆρα. δοκεῖ δ' ἔμοιγε καί τόδε μόνος ἀνθρώπων ἐπιδεῖξαι, ὅτι ἡ μέν τοῦ σώματος ἰσχύς γηράσκει, ἡ δέ τῆς ψυχῆς ῥώμη τῶν ἀγαθῶν ἀνδρῶν ἀγήρατός ἐστιν. ἐκεῖνος γοῦν οὐκ ἀπεῖπε μεγάλην καί καλήν ἐφιέμενος <δόξαν, ἔστε> τό σῶμα φέρειν ἐδύνατο τήν τῆς ψυχῆς αὐτοῦ ῥώμην. τοιγαροῦν ποίας οὐ νεότητος κρεῖττον τό ἐκείνου γῆρας ἐφάνη; τίς μέν γάρ τοῖς ἐχθροῖς ἀκμάζων οὕτω φοβερός ἦν ὡς ἀγησίλαος τό μήκιστον τοῦ αἰῶνος ἔχων; τίνος δ' ἐκποδών γενομένου μᾶλλον ἥσθησαν οἱ πολέμιοι ἤ ἀγησιλάου καίπερ γηραιοῦ τελευτήσαντος; τίς δέ συμμάχοις θάρσος παρέσχεν ὅσον ἀγησίλαος, καίπερ ἤδη πρός τῷ στόματι τοῦ βίου ὤν; τίνα δέ νέον οἱ φίλοι πλέον ἐπόθησαν ἤ ἀγησίλαον γηραιόν ἀποθανόντα; οὕτω δέ τελέως ὁ ἀνήρ τῇ πατρίδι ὠφέλιμος ὤν διεγένετο ὡς καί τετελευτηκώς ἤδη ἔτι μεγαλείως ὠφελῶν τήν πόλιν εἰς τήν ἀίδιον οἴκησιν κατηγάγετο, μνημεῖα μέν τῆς ἑαυτοῦ ἀρετῆς ἀνά πᾶσαν τήν γῆν κτησάμενος, τῆς δέ βασιλικῆς ταφῆς ἐν τῇ πατρίδι τυχών. [10] {work} {λακεδαιμονιων πολιτεια} ἀλλ' ἐγώ ἐννοήσας ποτέ ὡς ἡ σπάρτη τῶν ὀλιγανθρωποτάτων πόλεων οὖσα δυνατωτάτη τε καί ὀνομαστοτάτη ἐν τῇ ἑλλάδι ἐφάνη, ἐθαύμασα ὅτῳ ποτέ τρόπῳ τοῦτ' ἐγένετο: ἐπεί μέντοι κατενόησα τά ἐπιτηδεύματα τῶν σπαρτιατῶν, οὐκέτι ἐθαύμαζον. λυκοῦργον μέντοι τόν θέντα αὐτοῖς τούς νόμους, οἷς πειθόμενοι ηὐδαιμόνησαν, τοῦτον καί θαυμάζω καί εἰς τά ἔσχατα [μάλα] σοφόν ἡγοῦμαι. ἐκεῖνος γάρ οὐ μιμησάμενος τάς ἄλλας πόλεις, ἀλλά καί ἐναντία γνούς ταῖς πλείσταις, προέχουσαν εὐδαιμονίᾳ τήν πατρίδα ἐπέδειξεν. αὐτίκα γάρ περί τεκνοποιίας, ἵνα ἐξ ἀρχῆς ἄρξωμαι, οἱ μέν ἄλλοι τάς μελλούσας τίκτειν καί καλῶς δοκούσας κόρας παιδεύεσθαι καί σίτῳ ᾗ ἁνυστόν μετριωτάτῳ τρέφουσι καί ὄψῳ ᾗ δυνατόν μικροτάτῳ: οἴνου γε μήν ἤ πάμπαν ἀπεχομένας ἤ ὑδαρεῖ χρωμένας διάγουσιν. ὥσπερ δέ οἱ πολλοί τῶν τάς τέχνας ἐχόντων ἑδραῖοί εἰσιν, οὕτω καί τάς κόρας οἱ ἄλλοι ἕλληνες ἠρεμιζούσας ἐριουργεῖν ἀξιοῦσι. τάς μέν οὖν οὕτω τρεφομένας πῶς χρή προσδοκῆσαι μεγαλεῖον ἄν τι γεννῆσαι; ὁ δέ λυκοῦργος ἐσθῆτας μέν καί δούλας παρέχειν ἱκανάς ἡγήσατο εἶναι, ταῖς δ' ἐλευθέραις μέγιστον νομίσας εἶναι τήν τεκνοποιίαν πρῶτον μέν σωμασκεῖν ἔταξεν οὐδέν ἧττον τό θῆλυ τοῦ ἄρρενος φύλου: ἔπειτα δέ δρόμου καί ἰσχύος, ὥσπερ καί τοῖς ἀνδράσιν, οὕτω καί ταῖς θηλείαις ἀγῶνας πρός ἀλλήλας ἐποίησε, νομίζων ἐξ ἀμφοτέρων ἰσχυρῶν καί τά ἔκγονα ἐρρωμενέστερα γίγνεσθαι. ἐπεί γε μήν γυνή πρός ἄνδρα ἔλθοι, ὁρῶν τούς ἄλλους τόν πρῶτον τοῦ χρόνου ἀμέτρως ταῖς γυναιξί συνόντας, καί τούτου τἀναντία ἔγνω: ἔθηκε γάρ αἰδεῖσθαι μέν εἰσιόντα ὀφθῆναι, αἰδεῖσθαι δ' ἐξιόντα. οὕτω δέ συνόντων ποθεινοτέρως μέν ἀνάγκη σφῶν αὐτῶν ἔχειν, ἐρρωμενέστερα δέ γίγνεσθαι, εἴ τι βλάστοι οὕτω, μᾶλλον ἤ εἰ διάκοροι ἀλλήλων εἶεν. πρός δέ τούτοις καί ἀποπαύσας τοῦ ὁπότε βούλοιντο ἕκαστοι γυναῖκα ἄγεσθαι, ἔταξεν ἐν ἀκμαῖς τῶν σωμάτων τούς γάμους ποιεῖσθαι, καί τοῦτο συμφέρον τῇ εὐγονίᾳ νομίζων. εἴ γε μέντοι συμβαίη γεραιῷ νέαν ἔχειν, ὁρῶν τούς τηλικούτους φυλάττοντας μάλιστα τάς γυναῖκας, τἀναντία καί τούτου ἐνόμισε: τῷ γάρ πρεσβύτῃ ἐποίησεν, ὁποίου ἀνδρός σῶμά τε καί ψυχήν ἀγασθείη, τοῦτον ἐπαγαγομένῳ τεκνοποιήσασθαι. εἰ δέ τις αὖ γυναικί μέν συνοικεῖν μή βούλοιτο, τέκνων δέ ἀξιολόγων ἐπιθυμοίη, καί τοῦτο νόμιμον ἐποίησεν, ἥντινα [ἄν] εὔτεκνον καί γενναίαν ὁρῴη, πείσαντα τόν ἔχοντα ἐκ ταύτης τεκνοποιεῖσθαι. καί πολλά μέν τοιαῦτα συνεχώρει. αἵ τε γάρ γυναῖκες διττούς οἴκους βούλονται κατέχειν, οἵ τε ἄνδρες ἀδελφούς τοῖς παισί προσλαμβάνειν, οἵ τοῦ μέν γένους καί τῆς δυνάμεως κοινωνοῦσι, τῶν δέ χρημάτων οὐκ ἀντιποιοῦνται. περί μέν δή τεκνοποιίας οὕτω τἀναντία γνούς τοῖς ἄλλοις εἴ τι διαφέροντας καί κατά μέγεθος καί κατ' ἰσχύν ἄνδρας τῇ σπάρτῃ ἀπετέλεσεν, ὁ βουλόμενος ἐπισκοπείτω. ἐγώ μέντοι, ἐπεί καί περί γενέσεως ἐξήγημαι, βούλομαι καί τήν παιδείαν ἑκατέρων σαφηνίσαι. τῶν μέν τοίνυν ἄλλων ἑλλήνων οἱ φάσκοντες κάλλιστα τούς υἱεῖς παιδεύειν, ἐπειδάν τάχιστα αὐτοῖς οἱ παῖδες τά λεγόμενα ξυνιῶσιν, εὐθύς μέν ἐπ' αὐτοῖς παιδαγωγούς θεράποντας ἐφιστᾶσιν, εὐθύς δέ πέμπουσιν εἰς διδασκάλων μαθησομένους καί γράμματα καί μουσικήν καί τά ἐν παλαίστρᾳ. πρός δέ τούτοις τῶν παίδων πόδας μέν ὑποδήμασιν ἁπαλύνουσι, σώματα δέ ἱματίων μεταβολαῖς διαθρύπτουσι: σίτου γε μήν αὐτοῖς γαστέρα μέτρον νομίζουσιν. ὁ δέ λυκοῦργος, ἀντί μέν τοῦ ἰδίᾳ ἕκαστον παιδαγωγούς δούλους ἐφιστάναι, ἄνδρα ἐπέστησε κρατεῖν αὐτῶν ἐξ ὧνπερ αἱ μέγισται ἀρχαί καθίστανται, ὅς δή καί παιδονόμος καλεῖται, τοῦτον δέ κύριον ἐποίησε καί ἁθροίζειν τούς παῖδας καί ἐπισκοποῦντα, εἴ τις ῥᾳδιουργοίη, ἰσχυρῶς κολάζειν. ἔδωκε δ' αὐτῷ καί τῶν ἡβώντων μαστιγοφόρους, ὅπως τιμωροῖεν ὁπότε δέοι, ὥστε πολλήν μέν αἰδῶ, πολλήν δέ πειθώ ἐκεῖ συμπαρεῖναι. ἀντί γε μήν τοῦ ἁπαλύνειν τούς πόδας ὑποδήμασιν ἔταξεν ἀνυποδησίᾳ κρατύνειν, νομίζων, εἰ τοῦτ' ἀσκήσειαν, πολύ μέν ῥᾷον ἄν ὀρθιάδε ἐκβαίνειν, ἀσφαλέστερον δέ πρανῆ καταβαίνειν, καί πηδῆσαι δέ καί ἀναθορεῖν καί δραμεῖν θᾶττον [ἀνυπόδητον, εἰ ἠσκηκώς εἴη τούς πόδας, ἤ ὑποδεδεμένον]. καί ἀντί γε τοῦ ἱματίοις διαθρύπτεσθαι ἐνόμιζεν ἑνί ἱματίῳ δι' ἔτους προσεθίζεσθαι, νομίζων οὕτως καί πρός ψύχη καί πρός θάλπη ἄμεινον ἄν παρεσκευάσθαι. σῖτόν γε μήν ἔταξε τοσοῦτον ἔχοντα συμβολεύειν τόν εἴρενα ὡς ὑπό πλησμονῆς μέν μήποτε βαρύνεσθαι, τοῦ δέ ἐνδεεστέρως διάγειν μή ἀπείρως ἔχειν, νομίζων τούς οὕτω παιδευομένους μᾶλλον μέν ἄν δύνασθαι, εἰ δεήσειεν, ἀσιτήσαντας ἐπιπονῆσαι, μᾶλλον δ' ἄν, εἰ παραγγελθείη, ἀπό τοῦ αὐτοῦ σίτου πλείω χρόνον ἐπιταθῆναι, ἧττον δ' ἄν ὄψου δεῖσθαι, εὐχερέστερον δέ πρός πᾶν ἔχειν βρῶμα, καί ὑγιεινοτέρως δ' ἄν διάγειν: καί εἰς μῆκος ἄν τήν αὐξάνεσθαι ῥαδινά τά σώματα ποιοῦσαν τροφήν μᾶλλον συλλαμβάνειν ἡγήσατο ἤ τήν διαπλατύνουσαν τῷ σίτῳ. ὡς δέ μή ὑπό λιμοῦ ἄγαν αὖ πιέζοιντο, ἀπραγμόνως μέν αὐτοῖς οὐκ ἔδωκε λαμβάνειν ὧν ἄν προσδέωνται, κλέπτειν δ' ἐφῆκεν ἔστιν ἅ τῷ λιμῷ ἐπικουροῦντας. καί ὡς μέν οὐκ ἀπορῶν ὅ τι δοίη ἐφῆκεν αὐτοῖς γε μηχανᾶσθαι τήν τροφήν, οὐδένα οἶμαι τοῦτο ἀγνοεῖν: δῆλον δ' ὅτι τόν μέλλοντα κλωπεύειν καί νυκτός ἀγρυπνεῖν δεῖ καί μεθ' ἡμέραν ἀπατᾶν καί ἐνεδρεύειν, καί κατασκόπους δέ ἑτοιμάζειν τόν μέλλοντά τι λήψεσθαι. ταῦτα οὖν δή πάντα δῆλον ὅτι μηχανικωτέρους τῶν ἐπιτηδείων βουλόμενος τούς παῖδας ποιεῖν καί πολεμικωτέρους οὕτως ἐπαίδευσεν. εἴποι δ' ἄν οὖν τις, τί δῆτα, εἴπερ τό κλέπτειν ἀγαθόν ἐνόμιζε, πολλάς πληγάς ἐπέβαλλε τῷ ἁλισκομένῳ; ὅτι, φημί ἐγώ, καί τἆλλα, ὅσα ἄνθρωποι διδάσκουσι, κολάζουσι τόν μή καλῶς ὑπηρετοῦντα. κἀκεῖνοι οὖν τούς ἁλισκομένους ὡς κακῶς κλέπτοντας τιμωροῦνται. [καί ὡς πλείστους δή ἁρπάσαι τυρούς παρ' ὀρθίας καλόν θείς, μαστιγοῦν τούτους ἄλλοις ἐπέταξε, τοῦτο δηλῶσαι καί ἐν τούτῳ βουλόμενος ὅτι ἔστιν ὀλίγον χρόνον ἀλγήσαντα πολύν χρόνον εὐδοκιμοῦντα εὐφραίνεσθαι.] δηλοῦται δέ ἐν τούτῳ ὅτι καί ὅπου τάχους δεῖ ὁ βλακεύων ἐλάχιστα μέν ὠφελεῖται, πλεῖστα δέ πράγματα λαμβάνει. ὅπως δέ μηδ' εἰ ὁ παιδονόμος ἀπέλθοι, ἔρημοί ποτε οἱ παῖδες εἶεν ἄρχοντος, ἐποίησε τόν ἀεί παρόντα τῶν πολιτῶν κύριον εἶναι καί ἐπιτάττειν τοῖς παισίν ὅ τι [ἄν] ἀγαθόν δοκοίη εἶναι, καί κολάζειν, εἴ τι ἁμαρτάνοιεν. τοῦτο δέ ποιήσας διέπραξε καί αἰδημονεστέρους εἶναι τούς παῖδας: οὐδέν γάρ οὕτως αἰδοῦνται οὔτε παῖδες οὔτε ἄνδρες ὡς τούς ἄρχοντας. ὡς δέ καί εἴ ποτε μηδείς τύχοι ἀνήρ παρών, μηδ' ὥς ἔρημοι οἱ παῖδες ἄρχοντος εἶεν, ἔθηκε τῆς ἴλης ἑκάστης τόν τορώτατον τῶν εἰρένων ἄρχειν: ὥστε οὐδέποτε ἐκεῖ οἱ παῖδες ἔρημοι ἄρχοντός εἰσι. λεκτέον δέ μοι δοκεῖ εἶναι καί περί τῶν παιδικῶν ἐρώτων: ἔστι γάρ τι καί τοῦτο πρός παιδείαν. οἱ μέν τοίνυν ἄλλοι ἕλληνες ἤ ὥσπερ βοιωτοί ἀνήρ καί παῖς συζυγέντες ὁμιλοῦσιν, ἤ ὥσπερ ἠλεῖοι διά χαρίτων τῇ ὥρᾳ χρῶνται: εἰσί δέ καί οἵ παντάπασι τοῦ διαλέγεσθαι τούς ἐραστάς εἴργουσιν ἀπό τῶν παίδων. ὁ δέ λυκοῦργος ἐναντία καί τούτοις πᾶσι γνούς, εἰ μέν τις αὐτός ὤν οἷον δεῖ ἀγασθείς ψυχήν παιδός πειρῷτο ἄμεμπτον φίλον ἀποτελέσασθαι καί συνεῖναι, ἐπῄνει καί καλλίστην παιδείαν ταύτην ἐνόμιζεν: εἰ δέ τις παιδός σώματος ὀρεγόμενος φανείη, αἴσχιστον τοῦτο θείς ἐποίησεν ἐν λακεδαίμονι μηδέν ἧττον ἐραστάς παιδικῶν ἀπέχεσθαι ἤ γονεῖς παίδων ἤ καί ἀδελφοί ἀδελφῶν εἰς ἀφροδίσια ἀπέχονται. τό μέντοι ταῦτα ἀπιστεῖσθαι ὑπό τινων οὐ θαυμάζω: ἐν πολλαῖς γάρ τῶν πόλεων οἱ νόμοι οὐκ ἐναντιοῦνται ταῖς πρός τούς παῖδας ἐπιθυμίαις. ἡ μέν δή παιδεία εἴρηται ἥ τε λακωνική καί ἡ τῶν ἄλλων ἑλλήνων: ἐξ ὁποτέρας δ' αὐτῶν καί εὐπειθέστεροι καί αἰδημονέστεροι καί ὧν δεῖ ἐγκρατέστεροι ἄνδρες ἀποτελοῦνται, ὁ βουλόμενος καί ταῦτα ἐπισκοπείσθω. ὅταν γε μήν ἐκ παίδων εἰς τό μειρακιοῦσθαι ἐκβαίνωσι, τηνικαῦτα οἱ μέν ἄλλοι παύουσι μέν ἀπό παιδαγωγῶν, παύουσι δέ ἀπό διδασκάλων, ἄρχουσι δέ οὐδένες ἔτι αὐτῶν, ἀλλ' αὐτονόμους ἀφιᾶσιν: ὁ δέ λυκοῦργος καί τούτων τἀναντία ἔγνω. καταμαθών γάρ τοῖς τηλικούτοις μέγιστον μέν φρόνημα ἐμφυόμενον, μάλιστα δέ ὕβριν ἐπιπολάζουσαν, ἰσχυροτάτας δέ ἐπιθυμίας τῶν ἡδονῶν παρισταμένας, τηνικαῦτα πλείστους μέν πόνους αὐτοῖς ἐπέβαλε, πλείστην δέ ἀσχολίαν ἐμηχανήσατο. ἐπιθείς δέ καί εἴ τις ταῦτα φύγοι, μηδενός ἔτι τῶν καλῶν τυγχάνειν, ἐποίησε μή μόνον τούς ἐκ δημοσίου ἀλλά καί τούς κηδομένους ἑκάστων ἐπιμελεῖσθαι, ὡς μή ἀποδειλιάσαντες ἀδόκιμοι παντάπασιν ἐν τῇ πόλει γένοιντο. πρός δέ τούτοις τό αἰδεῖσθαι ἰσχυρῶς ἐμφῦσαι βουλόμενος αὐτοῖς καί ἐν ταῖς ὁδοῖς ἐπέταξεν ἐντός μέν τοῦ ἱματίου τώ χεῖρε ἔχειν, σιγῇ δέ πορεύεσθαι, περιβλέπειν δέ μηδαμοῖ, ἀλλ' αὐτά τά πρό τῶν ποδῶν ὁρᾶν. ἔνθα δή καί δῆλον γεγένηται ὅτι τό ἄρρεν φῦλον καί εἰς τό σωφρονεῖν ἰσχυρότερόν ἐστι [τῶν] τῆς θηλείας φύσεως. ἐκείνων γοῦν ἧττον μέν ἄν φωνήν ἀκούσαις ἤ τῶν λιθίνων, ἧττον δ' ἄν ὄμματα [μετα]στρέψαις ἤ τῶν χαλκῶν, αἰδημονεστέρους δ' ἄν αὐτούς ἡγήσαιο καί αὐτῶν τῶν ἐν τοῖς ὀφθαλμοῖς παρθένων. καί ἐπειδάν εἰς τό φιλίτιόν γε ἀφίκωνται, ἀγαπητόν αὐτῶν καί τό ἐρωτηθέν ἀκοῦσαι. καί τῶν μέν αὖ παιδίσκων οὕτως ἐπεμελήθη. περί γε μήν τῶν ἡβώντων πολύ μάλιστα ἐσπούδασε, νομίζων τούτους, εἰ γένοιντο οἵους δεῖ, πλεῖστον ῥέπειν ἐπί τό ἀγαθόν τῇ πόλει. ὁρῶν οὖν, οἷς ἄν μάλιστα φιλονικία ἐγγένηται, τούτων καί χορούς ἀξιακροατοτάτους γιγνομένους καί γυμνικούς ἀγῶνας ἀξιοθεατοτάτους, ἐνόμιζεν, εἰ καί τούς ἡβῶντας συμβάλλοι εἰς ἔριν περί ἀρετῆς, οὕτως ἄν καί τούτους ἐπί πλεῖστον ἀφικνεῖσθαι ἀνδραγαθίας. ὡς οὖν τούτους αὖ συνέβαλεν, ἐξηγήσομαι. αἱροῦνται τοίνυν αὐτῶν οἱ ἔφοροι ἐκ τῶν ἀκμαζόντων τρεῖς ἄνδρας: οὗτοι δέ ἱππαγρέται καλοῦνται. τούτων δ' ἕκαστος ἄνδρας ἑκατόν καταλέγει, διασαφηνίζων ὅτου ἕνεκα τούς μέν προτιμᾷ, τούς δέ ἀποδοκιμάζει. οἱ οὖν μή τυγχάνοντες τῶν καλῶν πολεμοῦσι τοῖς τε ἀποστείλασιν αὐτούς καί τοῖς αἱρεθεῖσιν ἀνθ' αὑτῶν καί παραφυλάττουσιν ἀλλήλους, ἐάν τι παρά τά καλά νομιζόμενα ῥᾳδιουργῶσι. καί αὕτη δή γίγνεται ἡ θεοφιλεστάτη τε καί πολιτικωτάτη ἔρις, ἐν ᾗ ἀποδέδεικται μέν ἅ δεῖ ποιεῖν τόν ἀγαθόν, χωρίς δ' ἑκάτεροι ἀσκοῦσιν ὅπως ἀεί κράτιστοι ἔσονται, ἐάν δέ τι δέῃ, καθ' ἕνα ἀρήξουσι τῇ πόλει παντί σθένει [ἄν]. ἀνάγκη δ' αὐτοῖς καί εὐεξίας ἐπιμελεῖσθαι. καί γάρ πυκτεύουσι διά τήν ἔριν ὅπου ἄν συμβάλωσι: διαλύειν μέντοι τούς μαχομένους πᾶς ὁ παραγενόμενος κύριος. ἤν δέ τις ἀπειθῇ τῷ διαλύοντι, ἄγει αὐτόν ὁ παιδονόμος ἐπί τούς ἐφόρους: οἱ δέ ζημιοῦσι μεγαλείως, καθιστάναι βουλόμενοι εἰς τό μήποτε ὀργήν τοῦ μή πείθεσθαι τοῖς νόμοις κρατῆσαι. τοῖς γε μήν τήν ἡβητικήν ἡλικίαν πεπερακόσιν, ἐξ ὧν ἤδη καί αἱ μέγισται ἀρχαί καθίστανται, οἱ μέν ἄλλοι ἕλληνες ἀφελόντες αὐτῶν τό ἰσχύος ἔτι ἐπιμελεῖσθαι στρατεύεσθαι ὅμως αὐτοῖς ἐπιτάττουσιν, ὁ δέ λυκοῦργος τοῖς τηλικούτοις νόμιμον ἐποίησε κάλλιστον εἶναι τό θηρᾶν, εἰ μή τι δημόσιον κωλύοι, ὅπως δύναιντο καί οὗτοι μηδέν ἧττον τῶν ἡβώντων στρατιωτικούς πόνους ὑποφέρειν. ἅ μέν οὖν ἑκάστῃ ἡλικίᾳ ἐνομοθέτησεν ὁ λυκοῦργος ἐπιτηδεύματα σχεδόν εἴρηται: οἵαν δέ καί πᾶσι δίαιταν κατεσκεύασε, νῦν πειράσομαι διηγεῖσθαι. λυκοῦργος τοίνυν παραλαβών τούς σπαρτιάτας ὥσπερ τούς ἄλλους ἕλληνας οἴκοι σκηνοῦντας, γνούς ἐν τούτοις πλεῖστα ῥᾳδιουργεῖσθαι, εἰς τό φανερόν ἐξήγαγε τά συσκήνια, οὕτως ἡγούμενος ἥκιστ' ἄν παραβαίνεσθαι τά προσταττόμενα. καί σῖτόν γε ἔταξεν αὐτοῖς ὡς μήτε ὑπερπληροῦσθαι μήτε ἐνδεεῖς γίγνεσθαι. πολλά δέ καί παράλογα γίγνεται ἀπό τῶν ἀγρευομένων: οἱ δέ πλούσιοι ἔστιν ὅτε καί ἄρτον ἀντιπαραβάλλουσιν: ὥστε οὔτε ἔρημός ποτε ἡ τράπεζα βρωτῶν γίγνεται, ἔστ' ἄν διασκηνῶσιν, οὔτε πολυδάπανος. καί μήν τοῦ πότου ἀποπαύσας τάς [οὐκ] ἀναγκαίας πόσεις, αἵ σφάλλουσι μέν σώματα, σφάλλουσι δέ γνώμας, ἐφῆκεν ὁπότε διψῴη ἕκαστος πίνειν, οὕτω νομίζων ἀβλαβέστατόν τε καί ἥδιστον ποτόν γίγνεσθαι. οὕτω γε μήν συσκηνούντων πῶς ἄν τις ἤ ὑπό λιχνείας ἤ οἰνοφλυγίας ἤ αὑτόν ἤ οἶκον διαφθείρειεν; καί γάρ δή ἐν μέν ταῖς ἄλλαις πόλεσιν ὡς τό πολύ οἱ ἥλικες ἀλλήλοις σύνεισι, μεθ' ὧνπερ καί ἐλαχίστη αἰδώς παραγίγνεται: ὁ δέ λυκοῦργος ἐν τῇ σπάρτῃ ἀνέμειξε ... παιδεύεσθαι τά πολλά τούς νεωτέρους ὑπό τῆς τῶν γεραιτέρων ἐμπειρίας. καί γάρ δή ἐπιχώριον ἐν τοῖς φιλιτίοις λέγεσθαι ὅ τι ἄν καλῶς τις ἐν τῇ πόλει ποιήσῃ: ὥστ' ἐκεῖ ἥκιστα μέν ὕβριν, ἥκιστα δέ παροινίαν, ἥκιστα δέ αἰσχουργίαν καί αἰσχρολογίαν ἐγγίγνεσθαι. ἀγαθά γε μήν ἀπεργάζεται καί τάδε ἡ ἔξω σίτησις: περιπατεῖν τε γάρ ἀναγκάζονται ἐν τῇ οἴκαδε ἀφόδῳ, καί μήν τοῦ ὑπό οἴνου μή σφάλλεσθαι ἐπιμελεῖσθαι, εἰδότες ὅτι οὐκ ἔνθαπερ ἐδείπνουν καταμενοῦσι καί τῇ ὄρφνῃ ὅσα ἡμέρᾳ χρηστέον: οὐδέ γάρ ὑπό φανοῦ τόν ἔτι ἔμφρουρον ἔξεστι πορεύεσθαι. καταμαθών γε μήν ὁ λυκοῦργος καί ὅτι ἀπό τῶν σίτων οἱ μέν διαπονούμενοι εὖχροί τε καί εὔσαρκοι καί εὔρωστοί εἰσιν, οἱ δ' ἄπονοι πεφυσημένοι τε καί αἰσχροί καί ἀσθενεῖς ἀναφαίνονται, οὐδέ τούτου ἠμέλησεν, ἀλλ' ἐννοῶν ὅτι καί ὅταν αὐτός τις τῇ ἑαυτοῦ γνώμῃ φιλοπονῇ, ἀρκούντως τό σῶμα ἔχων ἀναφαίνεται, ἐπέταξε τόν ἀεί πρεσβύτατον ἐν τῷ γυμνασίῳ ἑκάστῳ ἐπιμελεῖσθαι ὡς μήποτε †αὐτοί ἐλάττους τῶν σιτίων γίγνεσθαι†. καί ἐμοί μέν οὐδ' ἐν τούτῳ σφαλῆναι δοκεῖ. οὐκ ἄν οὖν ῥᾳδίως γέ τις εὕροι σπαρτιατῶν οὔτε ὑγιεινοτέρους οὔτε τοῖς σώμασι χρησιμωτέρους: ὁμοίως γάρ ἀπό τε τῶν σκελῶν καί ἀπό χειρῶν καί ἀπό τραχήλου γυμνάζονται. ἐναντία γε μήν ἔγνω καί τάδε τοῖς πλείστοις. ἐν μέν γάρ ταῖς ἄλλαις πόλεσι τῶν ἑαυτοῦ ἕκαστος καί παίδων καί οἰκετῶν καί χρημάτων ἄρχουσιν: ὁ δέ λυκοῦργος, κατασκευάσαι βουλόμενος ὡς ἄν μηδέν βλάπτοντες ἀπολαύοιέν τι οἱ πολῖται ἀλλήλων ἀγαθόν, ἐποίησε παίδων ἕκαστον ὁμοίως τῶν ἑαυτοῦ καί τῶν ἀλλοτρίων ἄρχειν. ὅταν δέ τις εἰδῇ ὅτι οὗτοι πατέρες εἰσί τῶν παίδων, ὧν αὐτός ἄρχει ἀνάγκη οὕτως ἄρχειν ὥσπερ ἄν καί τῶν ἑαυτοῦ ἄρχεσθαι βούλοιτο. ἤν δέ τις παῖς ποτε πληγάς λαβών ὑπ' ἄλλου κατείπῃ πρός τόν πατέρα, αἰσχρόν ἐστι μή οὐκ ἄλλας πληγάς ἐμβάλλειν τῷ υἱεῖ. οὕτω πιστεύουσιν ἀλλήλοις μηδέν αἰσχρόν προστάττειν τοῖς παισίν. ἐποίησε δέ καί οἰκέταις, εἴ τις δεηθείη, χρῆσθαι καί τοῖς ἀλλοτρίοις. καί κυνῶν δέ θηρευτικῶν συνῆψε κοινωνίαν: ὥστε οἱ μέν δεόμενοι παρακαλοῦσιν ἐπί θήραν, ὁ δέ μή αὐτός σχολάζων ἡδέως ἐκπέμπει. καί ἵπποις δέ ὡσαύτως χρῶνται: ὁ γάρ ἀσθενήσας ἤ δεηθείς ὀχήματος ἤ ταχύ ποι βουληθείς ἀφικέσθαι, ἤν που ἴδῃ ἵππον ὄντα, λαβών καί χρησάμενος καλῶς ἀποκαθίστησιν. οὐ μήν οὐδ' ἐκεῖνό γε παρά τοῖς ἄλλοις εἰθισμένον ἐποίησεν ἐπιτηδεύεσθαι. ὅπου γάρ ἄν ὑπό θήρας ὀψισθέντες δεηθῶσι τῶν ἐπιτηδείων, ἤν μή συνεσκευασμένοι τύχωσι, καί ἐνταῦθα ἔθηκε τούς μέν πεπαμένους καταλείπειν τά πεποιημένα, τούς δέ δεομένους ἀνοίξαντας τά σήμαντρα, λαβόντας ὅσων ἄν δέωνται σημηναμένους καταλιπεῖν. τοιγαροῦν οὕτως μεταδιδόντες ἀλλήλοις καί οἱ τά μικρά ἔχοντες μετέχουσι πάντων τῶν ἐν τῇ χώρᾳ, ὁπόταν τινός δεηθῶσιν. ἐναντία γε μήν καί τάδε τοῖς ἄλλοις ἕλλησι κατέστησεν ὁ λυκοῦργος ἐν τῇ σπάρτῃ νόμιμα. ἐν μέν γάρ δήπου ταῖς ἄλλαις πόλεσι πάντες χρηματίζονται ὅσον δύνανται: ὁ μέν γάρ γεωργεῖ, ὁ δέ ναυκληρεῖ, ὁ δ' ἐμπορεύεται, οἱ δέ καί ἀπό τεχνῶν τρέφονται: ἐν δέ τῇ σπάρτῃ ὁ λυκοῦργος τοῖς [μέν] ἐλευθέροις τῶν μέν ἀμφί χρηματισμόν ἀπεῖπε μηδενός ἅπτεσθαι, ὅσα δέ ἐλευθερίαν ταῖς πόλεσι παρασκευάζει, ταῦτα ἔταξε μόνα ἔργα αὑτῶν νομίζειν. καί γάρ δή τί πλοῦτος ἐκεῖ γε σπουδαστέος, ἔνθα ἴσα μέν φέρειν εἰς τά ἐπιτήδεια, ὁμοίως δέ διαιτᾶσθαι τάξας ἐποίησε μή ἡδυπαθείας ἕνεκα χρημάτων ὀρέγεσθαι; ἀλλά μήν οὐδ' ἱματίων γε ἕνεκα χρηματιστέον: οὐ γάρ ἐσθῆτος πολυτελείᾳ ἀλλά σώματος εὐεξίᾳ κοσμοῦνται. οὐδέ μήν τοῦ γε εἰς τούς συσκήνους ἕνεκα ἔχειν δαπανᾶν χρήματα ἁθροιστέον, ἐπεί τό τῷ σώματι πονοῦντα ὠφελεῖν τούς συνόντας εὐδοξότερον ἐποίησεν ἤ τό δαπανῶντα, ἐπιδείξας τό μέν ψυχῆς, τό δέ πλούτου ἔργον. τό γε μήν ἐξ ἀδίκων χρηματίζεσθαι καί ἐν τοῖς τοιούτοις διεκώλυσε. πρῶτον μέν γάρ νόμισμα τοιοῦτον κατεστήσατο, ὅ δεκάμνων μόνον ἄν εἰς οἰκίαν εἰσελθόν οὔποτε δεσπότας οὐδέ οἰκέτας λάθοι: καί γάρ χώρας μεγάλης καί ἁμάξης ἀγωγῆς δέοιτ' ἄν. χρυσίον γε μήν καί ἀργύριον ἐρευνᾶται, καί ἄν τί που φανῇ, ὁ ἔχων ζημιοῦται. τί οὖν ἄν ἐκεῖ χρηματισμός σπουδάζοιτο, ἔνθα ἡ κτῆσις πλείους λύπας ἤ ἡ χρῆσις εὐφροσύνας παρέχει; ἀλλά γάρ ὅτι μέν ἐν σπάρτῃ μάλιστα πείθονται ταῖς ἀρχαῖς τε καί τοῖς νόμοις, ἴσμεν ἅπαντες. ἐγώ μέντοι οὐδ' ἐγχειρῆσαι οἶμαι πρότερον τόν λυκοῦργον ταύτην τήν εὐταξίαν καθιστάναι πρίν ὁμογνώμονας ἐποιήσατο τούς κρατίστους τῶν ἐν τῇ πόλει. τεκμαίρομαι δέ ταῦτα, ὅτι ἐν μέν ταῖς ἄλλαις πόλεσιν οἱ δυνατώτεροι οὐδέ βούλονται δοκεῖν τάς ἀρχάς φοβεῖσθαι, ἀλλά νομίζουσι τοῦτο ἀνελεύθερον εἶναι: ἐν δέ τῇ σπάρτῃ οἱ κράτιστοι καί ὑπέρχονται μάλιστα τάς ἀρχάς καί τῷ ταπεινοί εἶναι μεγαλύνονται καί τῷ ὅταν καλῶνται τρέχοντες ἀλλά μή βαδίζοντες ὑπακούειν, νομίζοντες, ἤν αὐτοί κατάρχωσι τοῦ σφόδρα πείθεσθαι, ἕψεσθαι καί τούς ἄλλους: ὅπερ καί γεγένηται. εἰκός δέ καί τήν τῆς ἐφορείας δύναμιν τούς αὐτούς τούτους συγκατασκευάσαι, ἐπείπερ ἔγνωσαν τό πείθεσθαι μέγιστον ἀγαθόν εἶναι καί ἐν πόλει καί ἐν στρατιᾷ καί ἐν οἴκῳ: ὅσῳ γάρ μείζω δύναμιν ἔχει ἡ ἀρχή, τοσούτῳ μᾶλλον ἄν ἡγήσαντο αὐτήν καί καταπλήξειν τούς πολίτας [τοῦ ὑπακούειν]. ἔφοροι οὖν ἱκανοί μέν εἰσι ζημιοῦν ὅν ἄν βούλωνται, κύριοι δ' ἐκπράττειν παραχρῆμα, κύριοι δέ καί ἄρχοντας μεταξύ [καί] καταπαῦσαι καί εἶρξαί γε καί περί τῆς ψυχῆς εἰς ἀγῶνα καταστῆσαι. τοσαύτην δέ ἔχοντες δύναμιν οὐχ ὥσπερ αἱ ἄλλαι πόλεις ἐῶσι τούς αἱρεθέντας ἀεί ἄρχειν τό ἔτος ὅπως ἄν βούλωνται, ἀλλ' ὥσπερ οἱ τύραννοι καί οἱ ἐν τοῖς γυμνικοῖς ἀγῶσιν ἐπιστάται, ἤν τινα αἰσθάνωνται παρανομοῦντά τι, εὐθύς παραχρῆμα κολάζουσι. πολλῶν δέ καί ἄλλων ὄντων μηχανημάτων καλῶν τῷ λυκούργῳ εἰς τό πείθεσθαι τοῖς νόμοις ἐθέλειν τούς πολίτας, ἐν τοῖς καλλίστοις καί τοῦτό μοι δοκεῖ εἶναι, ὅτι οὐ πρότερον ἀπέδωκε τῷ πλήθει τούς νόμους πρίν ἐλθών σύν τοῖς κρατίστοις εἰς δελφούς ἐπήρετο τόν θεόν εἰ λῷον καί ἄμεινον εἴη τῇ σπάρτῃ πειθομένῃ οἷς αὐτός ἔθηκε νόμοις. ἐπεί δέ ἀνεῖλε τῷ παντί ἄμεινον εἶναι, τότε ἀπέδωκεν, οὐ μόνον ἄνομον ἀλλά καί ἀνόσιον θείς τό πυθοχρήστοις νόμοις μή πείθεσθαι. ἄξιον δέ τοῦ λυκούργου καί τόδε ἀγασθῆναι, τό κατεργάσασθαι ἐν τῇ πόλει αἱρετώτερον εἶναι τόν καλόν θάνατον ἀντί τοῦ αἰσχροῦ βίου: καί γάρ δή ἐπισκοπῶν τις ἄν εὕροι μείους ἀποθνῄσκοντας τούτων <ἤ> τῶν ἐκ τοῦ φοβεροῦ ἀποχωρεῖν αἱρουμένων. ὡς τἀληθές εἰπεῖν καί ἕπεται τῇ ἀρετῇ <τό> σῴζεσθαι εἰς τόν πλείω χρόνον μᾶλλον ἤ τῇ κακίᾳ: καί γάρ ῥᾴων καί ἡδίων καί εὐπορωτέρα καί ἰσχυροτέρα. δῆλον δέ ὅτι καί εὔκλεια μάλιστα ἕπεται τῇ ἀρετῇ: καί γάρ συμμαχεῖν πως πάντες τοῖς ἀγαθοῖς βούλονται. ᾗ μέντοι ὥστε ταῦτα γίγνεσθαι ἐμηχανήσατο, καί τοῦτο καλόν μή παραλιπεῖν. ἐκεῖνος τοίνυν σαφῶς παρεσκεύασε τοῖς μέν ἀγαθοῖς εὐδαιμονίαν, τοῖς δέ κακοῖς κακοδαιμονίαν. ἐν μέν γάρ ταῖς ἄλλαις πόλεσιν, ὁπόταν τις κακός γένηται, ἐπίκλησιν μόνον ἔχει κακός εἶναι, ἀγοράζει δέ ἐν τῷ αὐτῷ ὁ κακός τἀγαθῷ καί κάθηται καί γυμνάζεται, ἐάν βούληται: ἐν δέ τῇ λακεδαίμονι πᾶς μέν ἄν τις αἰσχυνθείη τόν κακόν σύσκηνον παραλαβεῖν, πᾶς δ' ἄν ἐν παλαίσματι συγγυμναστήν. πολλάκις δ' ὁ τοιοῦτος καί διαιρουμένων τούς ἀντισφαιριοῦντας ἀχώριστος περιγίγνεται, καί ἐν χοροῖς δ' εἰς τάς ἐπονειδίστους χώρας ἀπελαύνεται, καί μήν ἐν ὁδοῖς παραχωρητέον αὐτῷ καί ἐν θάκοις καί [ἐν] τοῖς νεωτέροις ὑπαναστατέον, καί τάς μέν προσηκούσας κόρας οἴκοι θρεπτέον, καί ταύταις τῆς ἀνανδρίας αἰτίαν ὑφεκτέον, γυναικός δέ κενήν ἑστίαν [οὐ] περιοπτέον καί ἅμα τούτου ζημίαν ἀποτειστέον, λιπαρόν δέ οὐ πλανητέον οὐδέ μιμητέον τούς ἀνεγκλήτους, ἤ πληγάς ὑπό τῶν ἀμεινόνων ληπτέον. ἐγώ μέν δή τοιαύτης τοῖς κακοῖς ἀτιμίας ἐπικειμένης οὐδέν θαυμάζω τό προαιρεῖσθαι ἐκεῖ θάνατον ἀντί τοῦ οὕτως ἀτίμου τε καί ἐπονειδίστου βίου. καλῶς δέ μοι δοκεῖ ὁ λυκοῦργος νομοθετῆσαι καί ᾗ μέχρι γήρως ἀσκοῖτ' ἄν ἀρετή. ἐπί γάρ τῷ τέρματι τοῦ βίου τήν κρίσιν τῆς γεροντίας προσθείς ἐποίησε μηδέ ἐν τῷ γήρᾳ ἀμελεῖσθαι τήν καλοκἀγαθίαν. ἀξιάγαστον δ' αὐτοῦ καί τό ἐπικουρῆσαι τῷ τῶν ἀγαθῶν γήρᾳ: θείς γάρ τούς γέροντας κυρίους τοῦ περί τῆς ψυχῆς ἀγῶνος διέπραξεν ἐντιμότερον εἶναι τό γῆρας τῆς τῶν ἀκμαζόντων ῥώμης. εἰκότως δέ τοι καί σπουδάζεται οὗτος ὁ ἀγών μάλιστα τῶν ἀνθρωπίνων. καλοί μέν γάρ καί οἱ γυμνικοί: ἀλλ' οὗτοι μέν σωμάτων εἰσίν: ὁ δέ περί τῆς γεροντίας ἀγών ψυχῶν ἀγαθῶν κρίσιν παρέχει. ὅσῳ οὖν κρείττων ψυχή σώματος, τοσούτῳ καί οἱ ἀγῶνες οἱ τῶν ψυχῶν ἤ οἱ τῶν σωμάτων ἀξιοσπουδαστότεροι. τόδε γε μήν τοῦ λυκούργου πῶς οὐ μεγάλως ἄξιον ἀγασθῆναι; ὅς ἐπειδή κατέμαθεν ὅτι ὅπου οἱ βουλόμενοι ἐπιμελοῦνται τῆς ἀρετῆς οὐχ ἱκανοί εἰσι τάς πατρίδας αὔξειν, [ἐκεῖνος] ἐν τῇ σπάρτῃ ἠνάγκασε δημοσίᾳ πάντας πάσας ἀσκεῖν τάς ἀρετάς. ὥσπερ οὖν [οἱ ἰδιῶται] τῶν ἰδιωτῶν διαφέρουσιν ἀρετῇ οἱ ἀσκοῦντες τῶν ἀμελούντων, οὕτω καί ἡ σπάρτη εἰκότως πασῶν τῶν πόλεων ἀρετῇ διαφέρει, μόνη δημοσίᾳ ἐπιτηδεύουσα τήν καλοκἀγαθίαν. οὐ γάρ κἀκεῖνο καλόν, τό τῶν ἄλλων πόλεων κολαζουσῶν ἤν τίς τι ἕτερος ἕτερον ἀδικῇ, ἐκεῖνον ζημίας μή ἐλάττους ἐπιθεῖναι εἴ τις φανερός εἴη ἀμελῶν τοῦ ὡς βέλτιστος εἶναι; ἐνόμιζε γάρ, ὡς ἔοικεν, ὑπό μέν τῶν ἀνδραποδιζομένων τινάς ἤ ἀποστερούντων τι ἤ κλεπτόντων τούς βλαπτομένους μόνον ἀδικεῖσθαι, ὑπό δέ τῶν κακῶν καί ἀνάνδρων ὅλας τάς πόλεις προδίδοσθαι. ὥστε εἰκότως ἔμοιγε δοκεῖ τούτοις μεγίστας ζημίας ἐπιθεῖναι. ἐπέθηκε δέ καί τήν ἀνυπόστατον ἀνάγκην ἀσκεῖν ἅπασαν πολιτικήν ἀρετήν. τοῖς μέν γάρ τά νόμιμα ἐκτελοῦσιν ὁμοίως ἅπασι τήν πόλιν οἰκείαν ἐποίησε, καί οὐδέν ὑπελογίσατο οὔτε σωμάτων οὔτε χρημάτων ἀσθένειαν: εἰ δέ τις ἀποδειλιάσειε τοῦ τά νόμιμα διαπονεῖσθαι, τοῦτον ἐκεῖνος ἀπέδειξε μηδέ νομίζεσθαι ἔτι τῶν ὁμοίων εἶναι. ἀλλά γάρ ὅτι μέν παλαιότατοι οὗτοι οἱ νόμοι εἰσί, σαφές: ὁ γάρ λυκοῦργος κατά τούς ἡρακλείδας λέγεται γενέσθαι: οὕτω δέ παλαιοί ὄντες ἔτι καί νῦν τοῖς ἄλλοις καινότατοί εἰσι: καί γάρ τό πάντων θαυμαστότατον ἐπαινοῦσι μέν πάντες τά τοιαῦτα ἐπιτηδεύματα, μιμεῖσθαι δέ αὐτά οὐδεμία πόλις ἐθέλει. καί ταῦτα μέν δή κοινά ἀγαθά καί ἐν εἰρήνῃ καί ἐν πολέμῳ: εἰ δέ τις βούλεται καταμαθεῖν ὅ τι καί εἰς τάς στρατείας βέλτιον τῶν ἄλλων ἐμηχανήσατο, ἔξεστι καί τούτων ἀκούειν. πρῶτον μέν τοίνυν οἱ ἔφοροι προκηρύττουσι τά ἔτη εἰς ἅ δεῖ στρατεύεσθαι καί ἱππεῦσι καί ὁπλίταις, ἔπειτα δέ καί τοῖς χειροτέχναις: ὥστε ὅσοισπερ ἐπί πόλεως χρῶνται ἄνθρωποι, πάντων τούτων καί ἐπί στρατιᾶς οἱ λακεδαιμόνιοι εὐποροῦσι: καί ὅσων δέ ὀργάνων ἡ στρατιά κοινῇ δεηθείη ἄν, ἅπαντα τά μέν ἁμάξῃ προστέτακται παρέχειν, τά δέ ὑποζυγίῳ: οὕτω γάρ ἥκιστ' ἄν τό ἐλλεῖπον διαλάθοι. εἴς γε μήν τόν ἐν τοῖς ὅπλοις ἀγῶνα τοιάδ' ἐμηχανήσατο, στολήν μέν ἔχειν φοινικίδα, ταύτην νομίζων ἥκιστα μέν γυναικείᾳ κοινωνεῖν, πολεμικωτάτην δ' εἶναι, καί χαλκῆν ἀσπίδα: καί γάρ τάχιστα λαμπρύνεται καί σχολαιότοτα ῥυπαίνεται. ἐφῆκε δέ καί κομᾶν τοῖς ὑπέρ τήν ἡβητικήν ἡλικίαν, νομίζων οὕτω καί μείζους ἄν καί ἐλευθεριωτέρους καί γοργοτέρους φαίνεσθαι. οὕτω γε μήν κατεσκευασμένων μόρας μέν διεῖλεν ἕξ καί ἱππέων καί ὁπλιτῶν. ἑκάστη δέ τῶν ὁπλιτικῶν μορῶν ἔχει πολέμαρχον ἕνα, λοχαγούς τέτταρας, πεντηκοντῆρας ὀκτώ, ἐνωμοτάρχους ἑκκαίδεκα. ἐκ δέ τούτων τῶν μορῶν διά παρεγγυήσεως καθίστανται τοτέ μέν εἰς . . . ἐνωμοτίας, τοτέ δέ εἰς τρεῖς, τοτέ δέ εἰς ἕξ. ὅ δέ οἱ πλεῖστοι οἴονται, πολυπλοκωτάτην εἶναι τήν ἐν ὅπλοις λακωνικήν τάξιν, τό ἐναντιώτατον ὑπειλήφασι τοῦ ὄντος: εἰσί μέν γάρ ἐν τῇ λακωνικῇ τάξει οἱ πρωτοστάται ἄρχοντες, καί ὁ στίχος ἕκαστος πάντ' ἔχων ὅσα δεῖ παρέχεσθαι. οὕτω δέ ῥᾴδιον ταύτην τήν τάξιν μαθεῖν ὡς ὅστις τούς ἀνθρώπους δύναται γιγνώσκειν οὐδείς ἄν ἁμάρτοι: τοῖς μέν γάρ ἡγεῖσθαι δέδοται, τοῖς δέ ἕπεσθαι τέτακται. αἱ δέ παραγωγαί ὥσπερ ὑπό κήρυκος ὑπό τοῦ ἐνωμοτάρχου λόγῳ δηλοῦνται <καί> ἀραιαί τε καί βαθύτεραι αἱ φάλαγγες γίγνονται: ὧν οὐδέν οὐδ' ὁπωστιοῦν χαλεπόν μαθεῖν. τό μέντοι κἄν ταραχθῶσι μετά τοῦ παρατυχόντος ὁμοίως μάχεσθαι, ταύτην τήν τάξιν οὐκέτι ῥᾴδιόν ἐστι μαθεῖν πλήν τοῖς ὑπό τῶν τοῦ λυκούργου νόμων πεπαιδευμένοις. εὐπορώτατα δέ καί ἐκεῖνα λακεδαιμόνιοι ποιοῦσι τά τοῖς ὁπλομάχοις πάνυ δοκοῦντα χαλεπά εἶναι: ὅταν μέν γάρ ἐπί κέρως πορεύωνται, κατ' οὐράν δήπου ἐνωμοτία <ἐνωμοτίᾳ> ἕπεται: ἐάν δ' ἐν τῷ τοιούτῳ ἐκ τοῦ ἐναντίου πολεμία φάλαγξ ἐπιφανῇ, τῷ ἐνωμοτάρχῳ παρεγγυᾶται εἰς μέτωπον παρ' ἀσπίδα καθίστασθαι, καί διά παντός οὕτως, ἔστ' ἄν ἡ φάλαγξ ἐναντία καταστῇ. ἤν γε μήν οὕτως ἐχόντων ἐκ τοῦ ὄπισθεν οἱ πολέμιοι ἐπιφανῶσιν, ἐξελίττεται ἕκαστος ὁ στίχος, ἵνα οἱ κράτιστοι ἐναντίοι ἀεί τοῖς πολεμίοις ὦσιν. ὅτι δέ ὁ ἄρχων εὐώνυμος γίγνεται, οὐδ' ἐν τούτῳ μειονεκτεῖν ἡγοῦνται, ἀλλ' ἔστιν ὅτε καί πλεονεκτεῖν. εἰ γάρ τινες κυκλοῦσθαι ἐπιχειροῖεν, οὐκ ἄν κατά τά γυμνά, ἀλλά κατά τά ὡπλισμένα περιβάλλοιεν ἄν. ἤν δέ ποτε ἕνεκά τινος δοκῇ συμφέρειν τόν ἡγεμόνα δεξιόν κέρας ἔχειν, στρέψαντες τό ἄγημα ἐπί κέρας ἐξελίττουσι τήν φάλαγγα, ἔστ' ἄν ὁ μέν ἡγεμών δεξιός ᾖ, ἡ δέ οὐρά εὐώνυμος γένηται. ἤν δ' αὖ ἐκ τῶν δεξιῶν πολεμίων τάξις ἐπιφαίνηται ἐπί κέρως πορευομένων, οὐδέν ἄλλο πραγματεύονται ἤ τόν λόχον ἕκαστον ὥσπερ τριήρη ἀντίπρῳρον τοῖς ἐναντίοις στρέφουσι, καί οὕτως αὖ γίγνεται ὁ κατ' οὐράν λόχος παρά δόρυ. ἤν γε μήν κατά τά εὐώνυμα πολέμιοι προσίωσιν, οὐδέ τοῦτ' ἐῶσιν, ἀλλά προθέουσιν ἤ [ἐναντίους] ἀντιπάλους τούς λόχους στρέφουσι: καί οὕτως αὖ ὁ κατ' οὐράν λόχος παρ' ἀσπίδα καθίσταται. ἐρῶ δέ καί ᾗ στρατοπεδεύεσθαι ἐνόμισε χρῆναι λυκοῦργος. διά μέν γάρ τό τάς γωνίας τοῦ τετραγώνου ἀχρήστους εἶναι κύκλον ἐστρατοπεδεύσατο, εἰ μή ὄρος ἀσφαλές εἴη ἤ τεῖχος ἤ ποταμόν ὄπισθεν ἔχοιεν. φυλακάς γε μήν ἐποίησε μεθημερινάς τάς μέν παρά τά ὅπλα εἴσω βλεπούσας: οὐ γάρ πολεμίων ἕνεκα ἀλλά φίλων αὗται καθίστανται: τούς γε μήν πολεμίους ἱππεῖς φυλάττουσιν ἀπό χωρίων ὧν ἄν ἐκ πλείστου προορῷεν εἰ [δέ] τις προσίοι. νύκτωρ <δέ> ἔξω τῆς φάλαγγος ἐνόμισεν ὑπό σκιριτῶν προφυλάττεσθαι: (νῦν δ' ἤδη καί ὑπό ξένων ... αὐτῶν τινες συμπαρόντες.) τό δέ ἔχοντας τά δόρατα ἀεί περιιέναι, εὖ καί τοῦτο δεῖ εἰδέναι, ὅτι τοῦ αὐτοῦ ἕνεκά ἐστιν οὗπερ καί τούς δούλους εἴργουσιν ἀπό τῶν ὅπλων, καί τούς ἐπί τά ἀναγκαῖα ἀπιόντας οὐ δεῖ θαυμάζειν ὅτι οὔτε ἀλλήλων οὔτε τῶν ὅπλων πλέον ἤ ὅσον μή λυπεῖν ἀλλήλους ἀπέρχονται: καί γάρ ταῦτα ἀσφαλείας ἕνεκα ποιοῦσιν. μεταστρατοπεδεύονταί γε μήν πυκνά καί τοῦ σίνεσθαι τούς πολεμίους ἕνεκα καί τοῦ ὠφελεῖν τούς φίλους. καί γυμνάζεσθαι δέ προαγορεύεται ὑπό τοῦ νόμου ἅπασι λακεδαιμονίοις, ἕωσπερ ἄν στρατεύωνται. ὥστε μεγαλο πρεπεστέρους μέν αὐτούς ἐφ' ἑαυτοῖς γίγνεσθαι, ἐλευθεριωτέρους δέ τῶν ἄλλων φαίνεσθαι. δεῖ δέ οὔτε περίπατον οὔτε δρόμον μάσσω ποιεῖσθαι ἤ ὅσον ἄν ἡ μόρα ἐφήκῃ, ὅπως μηδείς τῶν αὑτοῦ ὅπλων πόρρω γίγνηται. μετά δέ τά γυμνάσια καθίζειν μέν ὁ πρῶτος πολέμαρχος κηρύττει: ἔστι δέ τοῦτο ὥσπερ ἐξέτασις: ἐκ τούτου δέ ἀριστοποιεῖσθαι καί ταχύ τόν πρόσκοπον ἀπολύεσθαι: ἐκ τούτου δ' αὖ διατριβαί καί ἀναπαύσεις πρό τῶν ἑσπερινῶν γυμνασίων. μετά γε μήν ταῦτα δειπνοποιεῖσθαι κηρύττεται, καί ἐπειδάν ᾄσωσιν εἰς τούς θεούς οἷς ἄν κεκαλλιερηκότες ὦσιν, ἐπί τῶν ὅπλων ἀναπαύεσθαι. ὅτι δέ πολλά γράφω οὐ δεῖ θαυμάζειν: ἥκιστα γάρ λακεδαιμονίοις εὕροι ἄν τις παραλελειμμένα ἐν τοῖς στρατιωτικοῖς ὅσα δεῖται ἐπιμελείας. διηγήσομαι δέ καί ἥν ἐπί στρατιᾶς ὁ λυκοῦργος βασιλεῖ δύναμιν καί τιμήν κατεσκεύασε. πρῶτον μέν γάρ ἐπί φρουρᾶς τρέφει ἡ πόλις βασιλέα καί τούς σύν αὐτῷ: συσκηνοῦσι δέ αὐτῷ οἱ πολέμαρχοι, ὅπως ἀεί συνόντες μᾶλλον καί κοινοβουλῶσιν, ἤν τι δέωνται: συσκηνοῦσι δέ καί ἄλλοι τρεῖς ἄνδρες τῶν ὁμοίων: οὗτοι τούτοις ἐπιμελοῦνται πάντων τῶν ἐπιτηδείων, ὡς μηδεμία ἀσχολία ᾖ αὐτοῖς τῶν πολεμικῶν ἐπιμελεῖσθαι. ἐπαναλήψομαι δέ ὡς ἐξορμᾶται σύν στρατιᾷ ὁ βασιλεύς. θύει μέν γάρ πρῶτον οἴκοι ὤν διί ἀγήτορι καί τοῖς σιοῖν [αὐτῷ]: ἤν δέ ἐνταῦθα καλλιερήσῃ, λαβών ὁ πυρφόρος πῦρ ἀπό τοῦ βωμοῦ προηγεῖται ἐπί τά ὅρια τῆς χώρας: ὁ δέ βασιλεύς ἐκεῖ αὖ θύεται διί καί ἀθηνᾷ. ὅταν δέ ἀμφοῖν τούτοιν τοῖν θεοῖν καλλιερηθῇ, τότε διαβαίνει τά ὅρια τῆς χώρας: καί τό πῦρ μέν ἀπό τούτων τῶν ἱερῶν προηγεῖται οὔποτε ἀποσβεννύμενον, σφάγια δέ παντοῖα ἕπεται. ἀεί δέ ὅταν θύηται, ἄρχεται μέν τούτου τοῦ ἔργου ἔτι κνεφαῖος, προλαμβάνειν βουλόμενος τήν τοῦ θεοῦ εὔνοιαν. πάρεισι δέ περί τήν θυσίαν πολέμαρχοι, λοχαγοί, πεντηκοντῆρες, ξένων στρατίαρχοι, στρατοῦ σκευοφορικοῦ ἄρχοντες, καί τῶν ἀπό τῶν πόλεων δέ στρατηγῶν ὁ βουλόμενος: πάρεισι δέ καί τῶν ἐφόρων δύο, οἵ πολυπραγμονοῦσι μέν οὐδέν, ἤν μή ὁ βασιλεύς προσκαλῇ: ὁρῶντες δέ ὅ τι ποιεῖ ἕκαστος πάντας σωφρονίζουσιν, ὡς τό εἰκός. ὅταν δέ τελεσθῇ τά ἱερά, ὁ βασιλεύς προσκαλέσας πάντας παραγγέλλει τά ποιητέα. ὥστε ὁρῶν ταῦτα ἡγήσαιο ἄν τούς μέν ἄλλους αὐτοσχεδιαστάς εἶναι τῶν στρατιωτικῶν, λακεδαιμονίους δέ μόνους τῷ ὄντι τεχνίτας τῶν πολεμικῶν. ἐπειδάν γε μήν ἡγῆται βασιλεύς, ἤν μέν μηδείς ἐναντίος φαίνηται, οὐδείς αὐτοῦ πρόσθεν πορεύεται, πλήν σκιρῖται καί οἱ προερευνώμενοι ἱππεῖς: ἤν δέ ποτε μάχην οἴωνται ἔσεσθαι, λαβών τό ἄγημα τῆς πρώτης μόρας ὁ βασιλεύς ἄγει στρέψας ἐπί δόρυ, ἔστ' ἄν γένηται ἐν μέσῳ δυοῖν μόραιν καί δυοῖν πολεμάρχοιν. οὕς δέ δεῖ ἐπί τούτοις τετάχθαι, ὁ πρεσβύτατος τῶν περί δαμοσίαν συντάττει: εἰσί δέ οὗτοι ὅσοι ἄν σύσκηνοι ὦσι τῶν ὁμοίων, καί μάντεις καί ἰατροί καί αὐληταί <καί> οἱ τοῦ στρατοῦ ἄρχοντες, καί ἐθελούσιοι ἤν τινες παρῶσιν. ὥστε τῶν δεομένων γίγνεσθαι οὐδέν ἀπορεῖται: οὐδέν γάρ ἀπρόσκεπτόν ἐστι. μάλα δέ καί τάδε ὠφέλιμα, ὡς ἐμοί δοκεῖ, ἐμηχανήσατο λυκοῦργος εἰς τόν ἐν ὅπλοις ἀγῶνα. ὅταν γάρ ὁρώντων ἤδη τῶν πολεμίων χίμαιρα σφαγιάζηται, αὐλεῖν τε πάντας τούς παρόντας αὐλητάς νόμος καί μηδένα λακεδαιμονίων ἀστεφάνωτον εἶναι: καί ὅπλα δέ λαμπρύνεσθαι προαγορεύεται. ἔξεστι δέ τῷ νέῳ καί κεχριμένῳ εἰς μάχην συνιέναι καί φαιδρόν εἶναι καί εὐδόκιμον. καί παρακελεύονται δέ τῷ ἐνωμοτάρχῳ: οὐδ' ἀκούεται γάρ εἰς ἑκάστην πᾶσαν τήν ἐνωμοτίαν ἀφ' ἑκάστου ἐνωμοτάρχου ἔξω: ὅπως δέ καλῶς γίγνηται πολεμάρχῳ δεῖ μέλειν. ὅταν γε μήν καιρός δοκῇ εἶναι στρατοπεδεύεσθαι, τούτου μέν δή κύριος βασιλεύς καί τοῦ δεῖξαί γε ὅπου δεῖ: τό μέντοι πρεσβείας ἀποπέμπεσθαι καί φιλίας καί πολεμίας, τοῦτ' οὐ βασιλέως. καί ἄρχονται μέν πάντες ἀπό βασιλέως, ὅταν βούλωνται πρᾶξαί τι. ἤν δ' οὖν δίκης δεόμενός τις ἔλθῃ, πρός ἑλλανοδίκας τοῦτον ὁ βασιλεύς ἀποπέμπει, ἤν δέ χρημάτων, πρός ταμίας, ἤν δέ ληίδα ἄγων, πρός λαφυροπώλας. οὕτω δέ πραττομένων βασιλεῖ οὐδέν ἄλλο ἔργον καταλείπεται ἐπί φρουρᾶς ἤ ἱερεῖ μέν τά πρός τούς θεούς εἶναι, στρατηγῷ δέ τά πρός τούς ἀνθρώπους. εἰ δέ τίς με ἔροιτο εἰ καί νῦν ἔτι μοι δοκοῦσιν οἱ λυκούργου νόμοι ἀκίνητοι διαμένειν, τοῦτο μά δία οὐκ ἄν ἔτι θρασέως εἴποιμι. οἶδα γάρ πρότερον μέν λακεδαιμονίους αἱρουμένους οἴκοι τά μέτρια ἔχοντας ἀλλήλοις συνεῖναι μᾶλλον ἤ ἁρμόζοντας ἐν ταῖς πόλεσι καί κολακευομένους διαφθείρεσθαι. καί πρόσθεν μέν οἶδα αὐτούς φοβουμένους χρυσίον ἔχοντας φαίνεσθαι: νῦν δ' ἔστιν οὕς καί καλλωπιζομένους ἐπί τῷ κεκτῆσθαι. ἐπίσταμαι δέ καί πρόσθεν τούτου ἕνεκα ξενηλασίας γιγνομένας καί ἀποδημεῖν οὐκ ἐξόν, ὅπως μή ῥᾳδιουργίας οἱ πολῖται ἀπό τῶν ξένων ἐμπίμπλαιντο: νῦν δ' ἐπίσταμαι τούς δοκοῦντας πρώτους εἶναι ἐσπουδακότας ὡς μηδέποτε παύωνται ἁρμόζοντες ἐπί ξένης. καί ἦν μέν ὅτε ἐπεμελοῦντο ὅπως ἄξιοι εἶεν ἡγεῖσθαι: νῦν δέ πολύ μᾶλλον πραγματεύονται ὅπως ἄρξουσιν ἤ ὅπως ἄξιοι τούτων ἔσονται. τοιγαροῦν οἱ ἕλληνες πρότερον μέν ἰόντες εἰς λακεδαίμονα ἐδέοντο αὐτῶν ἡγεῖσθαι ἐπί τούς δοκοῦντας ἀδικεῖν: νῦν δέ πολλοί παρακαλοῦσιν ἀλλήλους ἐπί τό διακωλύειν ἄρξαι πάλιν αὐτούς. οὐδέν μέντοι δεῖ θαυμάζειν τούτων τῶν ἐπιψόγων αὐτοῖς γιγνομένων, ἐπειδή φανεροί εἰσιν οὔτε τῷ θεῷ πειθόμενοι οὔτε τοῖς λυκούργου νόμοις. βούλομαι δέ καί ἅς βασιλεῖ πρός τήν πόλιν συνθήκας ὁ λυκοῦργος ἐποίησε διηγήσασθαι: μόνη γάρ δή αὕτη ἀρχή διατελεῖ οἵαπερ ἐξ ἀρχῆς κατεστάθη: τάς δέ ἄλλας πολιτείας εὕροι ἄν τις μετακεκινημένας καί ἔτι καί νῦν μετακινουμένας. ἔθηκε γάρ θύειν μέν βασιλέα πρό τῆς πόλεως τά δημόσια ἅπαντα, ὡς ἀπό [τοῦ] θεοῦ ὄντα, καί στρατιάν ὅποι ἄν ἡ πόλις ἐκπέμπῃ ἡγεῖσθαι. ἔδωκε δέ καί γέρα ἀπό τῶν θυομένων λαμβάνειν, καί γῆν δέ ἐν πολλαῖς τῶν περιοίκων πόλεων ἀπέδειξεν ἐξαίρετον τοσαύτην ὥστε μήτ' ἐνδεῖσθαι τῶν μετρίων μήτε πλούτῳ ὑπερφέρειν. ὅπως δέ καί οἱ βασιλεῖς ἔξω σκηνοῖεν, σκηνήν αὐτοῖς δημοσίαν ἀπέδειξε, καί διμοιρίᾳ γε ἐπί τῷ δείπνῳ ἐτίμησεν, οὐχ ἵνα διπλάσια καταφάγοιεν, ἀλλ' ἵνα καί ἀπό τοῦδε τιμῆσαι ἔχοιεν εἴ τινα βούλοιντο. ἔδωκε δ' αὖ καί συσκήνους δύο ἑκατέρῳ προσελέσθαι, οἵ δή καί πύθιοι καλοῦνται. ἔδωκε δέ καί πασῶν τῶν συῶν ἀπό τόκου χοῖρον λαμβάνειν, ὡς μήποτε ἀπορήσαι βασιλεύς ἱερῶν, ἤν τι δεηθῇ θεοῖς συμβουλεύσασθαι. καί πρός τῇ οἰκίᾳ δέ λίμνη ὕδατος <ἀφθονίαν> παρέχει: ὅτι δέ καί τοῦτο πρός πολλά χρήσιμον, οἱ μή ἔχοντες αὐτό μᾶλλον γιγνώσκουσι. καί ἕδρας δέ πάντες ὑπανίστανται βασιλεῖ, πλήν οὐκ ἔφοροι ἀπό τῶν ἐφορικῶν δίφρων. καί ὅρκους δέ ἀλλήλοις κατά μῆνα ποιοῦνται, ἔφοροι μέν ὑπέρ τῆς πόλεως, βασιλεύς δέ ὑπέρ ἑαυτοῦ. ὁ δέ ὅρκος ἐστί τῷ μέν βασιλεῖ κατά τούς τῆς πόλεως κειμένους νόμους βασιλεύσειν, τῇ δέ πόλει ἐμπεδορκοῦντος ἐκείνου ἀστυφέλικτον τήν βασιλείαν παρέξειν. αὗται μέν οὖν αἱ τιμαί οἴκοι ζῶντι βασιλεῖ δέδονται, οὐδέν τι πολύ ὑπερφέρουσαι τῶν ἰδιωτικῶν: οὐ γάρ ἐβουλήθη οὔτε τοῖς βασιλεῦσι τυραννικόν φρόνημα παραστῆσαι οὔτε τοῖς πολίταις φθόνον ἐμποιῆσαι τῆς δυνάμεως. αἵ δέ τελευτήσαντι τιμαί βασιλεῖ δέδονται, τῇδε βούλονται δηλοῦν οἱ λυκούργου νόμοι ὅτι οὐχ ὡς ἀνθρώπους ἀλλ' ὡς ἥρωας τούς λακεδαιμονίων βασιλεῖς προτετιμήκασι. [11] {work} {ποροι [η περι προσοδων]} ἐγώ μέν τοῦτο ἀεί ποτε νομίζω, ὁποῖοί τινες ἄν οἱ προστάται ὦσι, τοιαύτας καί τάς πολιτείας γίγνεσθαι. ἐπεί δέ τῶν ἀθήνησι προεστηκότων ἔλεγόν τινες ὡς γιγνώσκουσι μέν τό δίκαιον οὐδενός ἧττον τῶν ἄλλων ἀνθρώπων, διά δέ τήν τοῦ πλήθους πενίαν ἀναγκάζεσθαι ἔφασαν ἀδικώτεροι εἶναι περί τάς πόλεις, ἐκ τούτου ἐπεχείρησα σκοπεῖν εἴ πῃ δύναιντ' ἄν οἱ πολῖται διατρέφεσθαι ἐκ τῆς ἑαυτῶν, ὅθενπερ καί δικαιότατον, νομίζων, εἰ τοῦτο γένοιτο, ἅμα τῇ τε πενίᾳ αὐτῶν ἐπικεκουρῆσθαι ἄν καί τῷ ὑπόπτους τοῖς ἕλλησιν εἶναι. σκοποῦντι δή μοι ἅ ἐπενόησα τοῦτο μέν εὐθύς ἀνεφαίνετο, ὅτι ἡ χώρα πέφυκεν οἵα πλείστας προσόδους παρέχεσθαι. ὅπως δέ γνωσθῇ ὅτι ἀληθές τοῦτο λέγω, πρῶτον διηγήσομαι τήν φύσιν τῆς ἀττικῆς. οὐκοῦν τό μέν τάς ὥρας ἐνθάδε πρᾳοτάτας εἶναι καί αὐτά τά γιγνόμενα μαρτυρεῖ: ἅ γοῦν πολλαχοῦ οὐδέ βλαστάνειν δύναιτ' ἄν ἐνθάδε καρποφορεῖ. ὥσπερ δέ ἡ γῆ, οὕτω καί ἡ περί τήν χώραν θάλαττα παμφορωτάτη ἐστίν. καί μήν ὅσαπερ οἱ θεοί ἐν ταῖς ὥραις ἀγαθά παρέχουσι, καί ταῦτα πάντα ἐνταῦθα πρῳαίτατα μέν ἄρχεται, ὀψιαίτατα δέ λήγει. οὐ μόνον δέ κρατεῖ τοῖς ἐπ' ἐνιαυτόν θάλλουσί τε καί γηράσκουσιν, ἀλλά καί ἀίδια ἀγαθά ἔχει ἡ χώρα. πέφυκε μέν γάρ λίθος ἐν αὐτῇ ἄφθονος, ἐξ οὗ κάλλιστοι μέν ναοί, κάλλιστοι δέ βωμοί γίγνονται, εὐπρεπέστατα δέ θεοῖς ἀγάλματα: πολλοί δ' αὐτοῦ καί ἕλληνες καί βάρβαροι προσδέονται. ἔστι δέ καί γῆ ἥ σπειρομένη μέν οὐ φέρει καρπόν, ὀρυττομένη δέ πολλαπλασίους τρέφει ἤ εἰ σῖτον ἔφερε. καί μήν ὑπάργυρός ἐστι σαφῶς θείᾳ μοίρᾳ: πολλῶν γοῦν πόλεων παροικουσῶν καί κατά γῆν καί κατά θάλατταν εἰς οὐδεμίαν τούτων οὐδέ μικρά φλέψ ἀργυρίτιδος διήκει. οὐκ ἄν ἀλόγως δέ τις οἰηθείη τῆς ἑλλάδος καί πάσης δέ τῆς οἰκουμένης ἀμφί τά μέσα οἰκεῖσθαι τήν πόλιν. ὅσῳ γάρ ἄν τινες πλέον ἀπέχωσιν αὐτῆς, τοσούτῳ χαλεπωτέροις ἤ ψύχεσιν ἤ θάλπεσιν ἐντυγχάνουσιν: ὁπόσοι τ' ἄν αὖ βουληθῶσιν ἀπ' ἐσχάτων τῆς ἑλλάδος ἐπ' ἔσχατα ἀφικέσθαι, πάντες οὗτοι ὥσπερ κύκλου τόρνον τάς ἀθήνας ἤ παραπλέουσιν ἤ παρέρχονται. καί μήν οὐ περίρρυτός γε οὖσα ὅμως ὥσπερ νῆσος πᾶσιν ἀνέμοις προσάγεταί τε ὧν δεῖται καί ἀποπέμπεται ἅ βούλεται: ἀμφιθάλαττος γάρ ἐστι. καί κατά γῆν δέ πολλά δέχεται ἐμπορίᾳ: ἤπειρος γάρ ἐστιν. ἔτι δέ ταῖς μέν πλείσταις πόλεσι βάρβαροι προσοικοῦντες πράγματα παρέχουσιν: ἀθήναις δέ γειτονεύουσιν αἵ καί αὐταί πλεῖστον ἀπέχουσι τῶν βαρβάρων. τούτων μέν οὖν ἁπάντων, ὥσπερ εἶπον, νομίζω αὐτήν τήν χώραν αἰτίαν εἶναι. εἰ δέ πρός τοῖς αὐτοφυέσιν ἀγαθοῖς πρῶτον μέν τῶν μετοίκων ἐπιμέλεια γένοιτο: αὕτη γάρ ἡ πρόσοδος τῶν καλλίστων ἔμοιγε δοκεῖ εἶναι, ἐπείπερ <αὐτοί> αὑτούς τρέφοντες καί πολλά ὠφελοῦντες τάς πόλεις οὐ λαμβάνουσι μισθόν, ἀλλά μετοίκιον προσφέρουσιν_ἐπιμέλειά γε μήν ἥδ' ἄν ἀρκεῖν μοι δοκεῖ, εἰ ἀφέλοιμεν μέν ὅσα μηδέν ὠφελοῦντα τήν πόλιν ἀτιμίας δοκεῖ τοῖς μετοίκοις παρέχειν, ἀφέλοιμεν δέ καί τό συστρατεύεσθαι ὁπλίτας μετοίκους τοῖς ἀστοῖς. μέγας μέν γάρ ὁ κίνδυνος ἀπόντι: μέγα δέ καί τό ἀπό τῶν τέκνων καί τῶν οἰκιῶν ἀπιέναι. ἀλλά μήν καί ἡ πόλις γ' ἄν ὠφεληθείη, εἰ οἱ πολῖται μετ' ἀλλήλων στρατεύοιντο μᾶλλον ἤ εἰ συντάττοιντο αὐτοῖς, ὥσπερ νῦν, λυδοί καί φρύγες καί σύροι καί ἄλλοι παντοδαποί βάρβαροι: πολλοί γάρ τοιοῦτοι τῶν μετοίκων. πρός δέ τῷ ἀγαθῷ τῷ τούτους [ἐκ] τοῦ συντάττεσθαι ἀφεθῆναι καί κόσμος ἄν τῇ πόλει εἴη, εἰ δοκοῖεν ἀθηναῖοι εἰς τάς μάχας αὑτοῖς μᾶλλον πιστεύειν ἤ ἀλλοδαποῖς. καί μεταδιδόντες δ' ἄν μοι δοκοῦμεν τοῖς μετοίκοις τῶν <τ'> ἄλλων ὧν καλόν μεταδιδόναι καί τοῦ ἱππικοῦ εὐνουστέρους ἄν ποιεῖσθαι καί ἅμα ἰσχυροτέραν ἄν καί μείζω τήν πόλιν ἀποδεικνύναι. εἶτα ἐπειδή καί πολλά οἰκιῶν ἔρημά ἐστιν ἐντός τῶν τειχῶν καί οἰκόπεδα, εἰ ἡ πόλις διδοίη οἰκοδομησομένοις ἐγκεκτῆσθαι οἵ ἄν αἰτούμενοι ἄξιοι δοκῶσιν εἶναι, πολύ ἄν οἴομαι καί διά ταῦτα πλείους τε καί βελτίους ὀρέγεσθαι τῆς ἀθήνησιν οἰκήσεως. καί εἰ μετοικοφύλακάς γε ὥσπερ ὀρφανοφύλακας ἀρχήν καθισταῖμεν, καί τούτοις τιμή τις ἐπείη οἵτινες πλείστους μετοίκους ἀποδείξειαν, καί τοῦτο εὐνουστέρους ἄν τούς μετοίκους ποιοίη καί, ὡς τό εἰκός, πάντες ἄν οἱ ἀπόλιδες τῆς ἀθήνησι μετοικίας ὀρέγοιντο καί τάς προσόδους ἄν αὔξοιεν. ὥς γε μήν καί ἐμπορεύεσθαι ἡδίστη τε καί κερδαλεωτάτη ἡ πόλις, νῦν ταῦτα λέξω. πρῶτον μέν γάρ δήπου ναυσί καλλίστας καί ἀσφαλεστάτας ὑποδοχάς ἔχει, ὅπου γ' ἔστιν εἰσορμισθέντας ἀδεῶς ἕνεκα χειμῶνος ἀναπαύεσθαι. ἀλλά μήν καί τοῖς ἐμπόροις ἐν μέν ταῖς πλείσταις τῶν πόλεων ἀντιφορτίζεσθαί τι ἀνάγκη: νομίσμασι γάρ οὐ χρησίμοις ἔξω χρῶνται: ἐν δέ ταῖς ἀθήναις πλεῖστα μέν ἔστιν ἀντεξάγειν ὧν ἄν δέωνται ἄνθρωποι, ἤν δέ μή βούλωνται ἀντιφορτίζεσθαι, καί [οἱ] ἀργύριον ἐξάγοντες καλήν ἐμπορίαν ἐξάγουσιν. ὅπου γάρ ἄν πωλῶσιν αὐτό, πανταχοῦ πλέον τοῦ ἀρχαίου λαμβάνουσιν. εἰ δέ καί τῇ τοῦ ἐμπορίου ἀρχῇ ἆθλα προτιθείη τις ὅστις δικαιότατα καί τάχιστα διαιροίη τά ἀμφίλογα, ὡς μή [ἀπο]κωλύεσθαι ἀποπλεῖν τόν βουλόμενον, πολύ ἄν καί διά ταῦτα πλείους τε καί ἥδιον ἐμπορεύοιντο. ἀγαθόν δέ καί καλόν καί προεδρίαις τιμᾶσθαι ἐμπόρους καί ναυκλήρους, καί ἐπί ξένιά γ' ἔστιν ὅτε καλεῖσθαι, οἵ ἄν δοκῶσιν ἀξιολόγοις καί πλοίοις καί ἐμπορεύμασιν ὠφελεῖν τήν πόλιν. ταῦτα γάρ τιμώμενοι οὐ μόνον τοῦ κέρδους ἀλλά καί τῆς τιμῆς ἕνεκεν ὡς πρός φίλους ἐπισπεύδοιεν ἄν. ὅσῳ γε μήν πλείους εἰσοικίζοιντό τε καί ἀφικνοῖντο, δῆλον ὅτι τοσούτῳ ἄν πλέον καί εἰσάγοιτο καί ἐξάγοιτο καί ἐκπέμποιτο καί πωλοῖτο καί μισθοφοροῖτο καί τελεσφοροίη. εἰς μέν οὖν τάς τοιαύτας αὐξήσεις τῶν προσόδων οὐδέ προδαπανῆσαι δεῖ οὐδέν ἀλλ' ἤ ψηφίσματά τε φιλάνθρωπα καί ἐπιμελείας. ὅσαι δ' ἄν ἄλλαι δοκοῦσί μοι πρόσοδοι γίγνεσθαι, γιγνώσκω ὅτι ἀφορμῆς δεήσει εἰς αὐτάς. οὐ μέντοι δύσελπίς εἰμι τό μή οὐχί προθύμως ἄν τούς πολίτας εἰς τά τοιαῦτα εἰσφέρειν, ἐνθυμούμενος ὡς πολλά μέν εἰσήνεγκεν ἡ πόλις, ὅτε ἀρκάσιν ἐβοήθει ἐπί λυσιστράτου ἡγουμένου, πολλά δέ ἐπί ἡγησίλεω. ἐπίσταμαι δέ καί τριήρεις πολλάκις ἐκπεμπομένας σύν πολλῇ δαπάνῃ, καί †ταύτας γενομένας†, τούτου μέν ἀδήλου ὄντος εἴτε βέλτιον εἴτε κάκιον ἔσται, ἐκείνου δέ δήλου ὅτι οὐδέποτε ἀπολήψονται ἅ ἄν εἰσενέγκωσιν οὐδέ μεθέξουσιν ὧν ἄν †εἰσενέγκωσι†. κτῆσιν δέ ἀπ' οὐδενός ἄν οὕτω καλήν κτήσαιντο ὥσπερ ἀφ' οὗ ἄν προτελέσωσιν εἰς τήν ἀφορμήν: ᾧ μέν γάρ ἄν δέκα μναῖ εἰσφορά γένηται, ὥσπερ ναυτικόν, σχεδόν ἐπίπεμπτον αὐτῷ γίγνεται, τριώβολον τῆς ἡμέρας λαμβάνοντι: ᾧ δέ γ' ἄν πέντε μναῖ, πλέον ἤ ἐπίτριτον. οἱ δέ γε πλεῖστοι ἀθηναίων πλείονα λήψονται κατ' ἐνιαυτόν ἤ ὅσα ἄν εἰσενέγκωσιν. οἱ γάρ μνᾶν προτελέσαντες ἐγγύς δυοῖν μναῖν πρόσοδον ἕξουσι, καί ταῦτα ἐν πόλει, ὅ δοκεῖ τῶν ἀνθρωπίνων ἀσφαλέστατόν τε καί πολυχρονιώτατον εἶναι. οἶμαι δέ ἔγωγε, εἰ μέλλοιεν ἀναγραφήσεσθαι εὐεργέται εἰς τόν ἅπαντα χρόνον, καί ξένους ἄν πολλούς εἰσενεγκεῖν, ἔστι δ' ἅς ἄν καί πόλεις τῆς ἀναγραφῆς ὀρεγομένας. ἐλπίζω δέ καί βασιλέας ἄν τινας καί τυράννους καί σατράπας ἐπιθυμῆσαι μετασχεῖν ταύτης τῆς χάριτος. ὁπότε γε μήν ἀφορμή ὑπάρχοι, καλόν μέν καί ἀγαθόν ναυκλήροις οἰκοδομεῖν καταγώγια περί λιμένας πρός τοῖς ὑπάρχουσι, καλόν δέ καί ἐμπόροις [ἐπί] προσήκοντας τόπους <ἐπ'> ὠνῇ τε καί πράσει, καί τοῖς εἰσαφικνουμένοις δέ δημόσια καταγώγια. εἰ δέ καί τοῖς ἀγοραίοις οἰκήσεις τε καί πωλητήρια κατασκευασθείη καί ἐν πειραιεῖ καί ἐν τῷ ἄστει, ἅμα τ' ἄν κόσμος εἴη τῇ πόλει καί πολλαί ἄν ἀπό τούτων πρόσοδοι γίγνοιντο. ἀγαθόν δέ μοι δοκεῖ εἶναι πειραθῆναι, εἰ καί ὥσπερ τριήρεις δημοσίας ἡ πόλις κέκτηται, οὕτω καί ὁλκάδας δημοσίας δυνατόν ἄν γένοιτο κτήσασθαι καί ταύτας ἐκμισθοῦν ἐπ' ἐγγυητῶν ὥσπερ καί τἆλλα δημόσια. εἰ γάρ καί τοῦτο οἷόν τε ὄν φανείη, πολλή ἄν καί ἀπό τούτων πρόσοδος γίγνοιτο. τά γε μήν ἀργύρεια εἰ κατασκευασθείη ὡς δεῖ, πάμπολλα ἄν νομίζω χρήματα ἐξ αὐτῶν καί ἄνευ τῶν ἄλλων προσόδων προσιέναι. βούλομαι δέ καί τοῖς μή εἰδόσι τήν τούτων δύναμιν δηλῶσαι. ταύτην γάρ γνόντες καί ὅπως χρῆσθαι δεῖ αὐτοῖς ἄμεινον ἄν βουλεύοισθε. οὐκοῦν ὅτι μέν πάνυ πάλαι ἐνεργά ἐστι, πᾶσι σαφές: οὐδείς γοῦν οὐδέ πειρᾶται λέγειν ἀπό ποίου χρόνου ἐπεχειρήθη: οὕτω δέ πάλαι ὀρυττομένης τε καί ἐκφορουμένης τῆς ἀργυρίτιδος κατανοήσατε τί μέρος οἱ ἐκβεβλημένοι σωροί τῶν αὐτοφυῶν τε καί ὑπαργύρων λόφων. οὐδέ μήν ὁ ἀργυρώδης τόπος εἰς μεῖόν τι συστελλόμενος, ἀλλ' ἀεί ἐπί πλέον ἐκτεινόμενος φανερός ἐστιν. ἐν ᾧ γε μήν χρόνῳ οἱ πλεῖστοι ἄνθρωποι ἐγένοντο ἐν αὐτοῖς, οὐδείς πώποτε ἔργου ἠπόρησεν, ἀλλ' ἀεί τά ἔργα τῶν ἐργαζομένων περιῆν. καί νῦν δέ οἱ κεκτημένοι ἐν τοῖς μετάλλοις ἀνδράποδα οὐδείς τοῦ πλήθους ἀφαιρεῖ, ἀλλ' ἀεί προσκτᾶται ὁπόσα ἄν πλεῖστα δύνηται. καί γάρ δή ὅταν μέν ὀλίγοι ὀρύττωσι καί ζητῶσιν, ὀλίγα οἶμαι καί τά χρή ματα εὑρίσκεται: ὅταν δέ πολλοί, πολλαπλασία ἡ ἀργυρῖτις ἀναφαίνεται. ὥστε ἐν μόνῳ τούτῳ ὧν ἐγώ οἶδα ἔργων οὐδέ φθονεῖ οὐδείς τοῖς ἐπικατασκευαζομένοις. ἔτι δέ οἱ μέν ἀγρούς κεκτημένοι πάντες ἔχοιεν ἄν εἰπεῖν ὁπόσα ζεύγη ἀρκεῖ εἰς τό χωρίον καί ὁπόσοι ἐργάται: ἤν δ' ἐπί πλέον τῶν ἱκανῶν ἐμβάλλῃ τις, ζημίαν λογίζονται: ἐν δέ τοῖς ἀργυρείοις ἔργοις πάντες δή φασιν ἐνδεῖσθαι ἐργατῶν. καί γάρ οὐδ' ὥσπερ ὅταν πολλοί χαλκοτύποι γένωνται, ἀξίων γενομένων τῶν χαλκευτικῶν ἔργων, καταλύονται οἱ χαλκοτύποι, καί οἱ σιδηρεῖς γε ὡσαύτως: καί ὅταν γε πολύς σῖτος καί οἶνος γένηται, ἀξίων ὄντων τῶν καρπῶν, ἀλυσιτελεῖς αἱ γεωργίαι γίγνονται, ὥστε πολλοί ἀφέμενοι τοῦ τήν γῆν ἐργάζεσθαι ἐπ' ἐμπορίας καί καπηλείας καί τοκισμούς τρέπονται: ἀργυρῖτις δέ ὅσῳ ἄν πλείων φαίνηται καί ἀργύριον πλέον γίγνηται, τοσούτῳ πλείονες ἐπί τό ἔργον τοῦτο ἔρχονται. καί γάρ δή ἔπιπλα μέν, ἐπειδάν ἱκανά τις κτήσηται τῇ οἰκίᾳ, οὐ μάλα ἔτι προσωνοῦνται: ἀργύριον δέ οὐδείς πω οὕτω πολύ ἐκτήσατο ὥστε μηκέτι προσδεῖσθαι: ἀλλ' ἤν τισι γένηται παμπληθές, τό περιττεῦον κατορύττοντες οὐδέν ἧττον ἥδονται ἤ χρώμενοι αὐτῷ. καί μήν ὅταν γε εὖ πράττωσιν αἱ πόλεις, ἰσχυρῶς οἱ ἄνθρωποι ἀργυρίου δέονται. οἱ μέν γάρ ἄνδρες ἀμφί ὅπλα τε καλά καί ἵππους ἀγαθούς [τε] καί οἰκίας καί κατασκευάς μεγαλοπρεπεῖς βούλονται δαπανᾶν, αἱ δέ γυναῖκες εἰς ἐσθῆτα πολυτελῆ καί χρυσοῦν κόσμον τρέπονται. ὅταν τε αὖ νοσήσωσιν <αἱ> πόλεις ἤ ἀφορίαις καρπῶν ἤ πολέμῳ, ἔτι καί πολύ μᾶλλον, ἀργοῦ τῆς γῆς γιγνομένης, καί εἰς ἐπιτήδεια καί εἰς ἐπικούρους νομίσματος δέονται. εἰ δέ τις φήσειε καί χρυσίον μηδέν ἧττον χρήσιμον εἶναι ἤ ἀργύριον, τούτῳ μέν οὐκ ἀντιλέγω, ἐκεῖνο μέντοι οἶδα, ὅτι καί χρυσίον ὅταν πολύ παραφανῇ, αὐτό μέν ἀτιμότερον γίγνεται, τό δέ ἀργύριον τιμιώτερον ποιεῖ. ταῦτα μέν οὖν ἐδήλωσα τούτου ἕνεκα, ὅπως θαρροῦντες μέν ὅτι πλείστους ἀνθρώπους ἐπί τά ἀργύρεια ἄγωμεν, θαρροῦντες δέ κατασκευαζώμεθα ἐν αὐτοῖς, ὡς οὔτε ἐπιλειψούσης ποτέ <τῆς> ἀργυρίτιδος οὔτε τοῦ ἀργυρίου ἀτίμου ποτέ ἐσομένου. δοκεῖ δέ μοι καί ἡ πόλις προτέρα ἐμοῦ ταῦτ' ἐγνωκέναι: παρέχει γοῦν ἐπί ἰσοτελείᾳ καί τῶν ξένων τῷ βουλομένῳ ἐργάζεσθαι ἐν τοῖς μετάλλοις. ἵνα δέ καί σαφέστερον περί τῆς τροφῆς εἴπω, νῦν διηγήσομαι ὡς κατασκευασθέντα τά ἀργύρεια ὠφελιμώτατ' ἄν εἴη τῇ πόλει. ἀπ' αὐτῶν μέν οὖν ἔγωγε [ἀφ'] ὧν μέλλω λέγειν οὐδέν τι ἀξιῶ θαυμάζεσθαι ὡς δυσεύρετόν τι ἐξηυρηκώς: τά μέν γάρ ὧν λέξω καί νῦν ἔτι πάντες ὁρῶμεν, τά δέ παροιχόμενα πάντες κατά ταὐτά αὖ ἀκούομεν. τῆς μέντοι πόλεως πάνυ ἄξιον θαυμάσαι τό αἰσθανομένην πολλούς πλουτιζομένους ἐξ αὐτῆς ἰδιώτας μή μιμεῖσθαι τούτους. πάλαι μέν γάρ δήπου οἷς μεμέληκεν ἀκηκόαμεν ὅτι νικίας ποτέ ὁ νικηράτου ἐκτήσατο ἐν τοῖς ἀργυρείοις χιλίους ἀνθρώπους, οὕς ἐκεῖνος σωσίᾳ τῷ θρᾳκί ἐξεμίσθωσεν, ἐφ' ᾧ ὀβολόν μέν ἀτελῆ ἑκάστου τῆς ἡμέρας ἀποδιδόναι, τόν δ' ἀριθμόν ἴσους ἀεί παρέχειν. ἐγένετο δέ καί ἱππονίκῳ ἑξακόσια ἀνδράποδα κατά τόν αὐτόν τρόπον τοῦτον ἐκδεδομένα, ἅ προσέφερε μνᾶν ἀτελῆ τῆς ἡμέρας, φιλημονίδῃ δέ τριακόσια <ἅ> ἡμιμναῖον, ἄλλοις δέ γε ὡς, οἴομαι, δύναμις ἑκάστοις ὑπῆρχεν. ἀτάρ τί τά παλαιά δεῖ λέγειν; καί γάρ νῦν πολλοί εἰσιν ἐν τοῖς ἀργυρείοις ἄνθρωποι οὕτως ἐκδεδομένοι. περαινομένων γε μήν ὧν λέγω τοῦτ' ἄν μόνον καινόν γένοιτο, εἰ ὥσπερ οἱ ἰδιῶται κτησάμενοι ἀνδράποδα πρόσοδον ἀέναον κατεσκευασμένοι εἰσίν, οὕτω καί ἡ πόλις κτῷτο δημόσια ἀνδράποδα, ἕως γίγνοιτο τρία ἑκάστῳ ἀθηναίων. εἰ δέ δυνατά λέγομεν καθ' ἕν ἕκαστον αὐτῶν σκοπῶν ὁ βουλόμενος κρινέτω. οὐκοῦν τιμήν μέν ἀνθρώπων εὔδηλον ὅτι μᾶλλον ἄν τό δημόσιον δύναιτο ἤ οἱ ἰδιῶται παρασκευάσασθαι. τῇ γε μήν βουλῇ ῥᾴδιον καί κηρύξαι ἄγειν τόν βουλόμενον ἀνδράποδα καί τά προσαχθέντα πρίασθαι. ἐπειδάν δέ ὠνηθῇ, τί ἄν ἧττον μισθοῖτό τις παρά τοῦ δημοσίου ἤ παρά τῶν ἰδιωτῶν, ἐπί τοῖς αὐτοῖς μέλλων ἕξειν; μισθοῦνται γοῦν καί τεμένη [καί ἱερά] καί οἰκίας καί τέλη ὠνοῦνται παρά τῆς πόλεως. ὅπως γε μήν τά ὠνηθέντα σῴζηται, τῷ δημοσίῳ ἔστι λαμβάνειν ἐγγύους παρά τῶν μισθουμένων, ὥσπερ καί παρά τῶν ὠνουμένων τά τέλη. ἀλλά μήν καί ἀδικῆσαί γε ῥᾷον τῷ τέλος πριαμένῳ ἤ τῷ ἀνδράποδα μισθουμένῳ. ἀργύριον μέν γάρ πῶς καί φωράσειεν ἄν τις τό δημόσιον ἐξαγόμενον, ὁμοίου τοῦ ἰδίου ὄντος αὐτῷ; ἀνδράποδα δέ σεσημασμένα τῷ δημοσίῳ σημάντρῳ καί προκειμένης ζημίας τῷ τε πωλοῦντι καί τῷ ἐξάγοντι, πῶς ἄν τις ταῦτα κλέψειεν; οὐκοῦν μέχρι μέν τούτου δυνατόν φαίνεται τῇ πόλει εἶναι τό ἀνθρώπους καί κτήσασθαι καί φυλάξαι. εἰ δ' αὖ τις τοῦτ' ἐνθυμεῖται, πῶς ἐπειδάν πολλοί ἐργάται γένωνται, πολλοί φανοῦνται καί οἱ μισθωσόμενοι, ἐκεῖνο κατανοήσας θαρρείτω, ὅτι πολλοί μέν τῶν κατεσκευασμένων προσμισθώσονται τούς δημοσίους (πολλά γάρ ἐστι τά ὑπάρχοντα), πολλοί δ' εἰσί καί αὐτῶν τῶν ἐν τοῖς ἔργοις γηράσκοντες, πολλοί δέ καί ἄλλοι καί ἀθηναῖοι καί ξένοι οἵ τῷ σώματι μέν οὔτε βούλοιντ' ἄν οὔτε δύναιντ' ἄν ἐργάζεσθαι, τῇ δέ γνώμῃ ἐπιμελόμενοι ἡδέως ἄν τά ἐπιτήδεια πορίζοιντο. ἤν γε μέντοι τό πρῶτον συστῇ διακόσια καί χίλια ἀνδράποδα, εἰκός ἤδη ἀπ' αὐτῆς τῆς προσόδου ἐν ἔτεσι πέντε ἤ ἕξ μή μεῖον ἄν τῶν ἑξακισχιλίων γενέσθαι. ἀπό γε μήν τούτου τοῦ ἀριθμοῦ ἤν ὀβολόν ἕκαστος ἀτελῆ τῆς ἡμέρας προσφέρῃ, ἡ μέν πρόσοδος ἑξήκοντα τάλαντα τοῦ ἐνιαυτοῦ. ἀπό δέ τούτων ἤν εἰς ἄλλα ἀνδράποδα τιθῆται εἴκοσι, τοῖς τετταράκοντα ἤδη ἐξέσται τῇ πόλει χρῆσθαι εἰς ἄλλο ὅ τι ἄν δέῃ. ὅταν δέ γε μύρια ἀναπληρωθῇ, ἑκατόν τάλαντα ἡ πρόσοδος ἔσται. ὅτι δέ δέξεται πολλαπλάσια τούτων μαρτυρήσαιεν ἄν μοι εἴ τινες ἔτι εἰσί τῶν μεμνημένων ὅσον τό τέλος ηὕρισκε τῶν ἀνδραπόδων πρό τῶν ἐν δεκελείᾳ. μαρτυρεῖ δέ κἀκεῖνο, ὅτι εἰργασμένων ἀνθρώπων ἐν τοῖς ἀργυρείοις ἐν τῷ παντί χρόνῳ ἀναριθμήτων νῦν οὐδέν διαφέρει τά ἀργύρεια ἤ οἷα οἱ πρόγονοι ἡμῶν ὄντα ἐμνημόνευον αὐτά. καί τά νῦν δέ γιγνόμενα πάντα μαρτυρεῖ ὅτι οὐκ ἄν ποτε πλείω ἀνδράποδα ἐκεῖ γένοιτο ἤ ὅσων [ἄν] τά ἔργα δεῖται. οὔτε γάρ βάθους πέρας οὔτε ὑπονόμων οἱ ὀρύττοντες εὑρίσκουσι. καί μήν καινοτομεῖν γε οὐδέν ἧττον ἔξεστι νῦν ἤ πρότερον. οὐ τοίνυν οὐδ' εἰπεῖν ἄν ἔχοι εἰδώς οὐδείς πότερον ἐν τοῖς κατατετμημένοις πλείων ἀργυρῖτις ἤ ἐν τοῖς ἀτμήτοις ἐστί. τί δῆτα, φαίη ἄν τις, οὐ καί νῦν, ὥσπερ ἔμπροσθεν, πολλοί καινοτομοῦσιν; ὅτι πενέστεροι μέν νῦν εἰσιν οἱ περί τά μέταλλα: νεωστί γάρ πάλιν κατασκευάζονται: κίνδυνος δέ μέγας τῷ καινοτομοῦντι: ὁ μέν γάρ εὑρών ἀγαθήν ἐργασίαν πλούσιος γίγνεται, ὁ δέ μή εὑρών πάντα ἀπόλλυσιν ὅσα ἄν δαπανήσῃ. εἰς τοῦτον οὖν τόν κίνδυνον οὐ μάλα πως ἐθέλουσιν οἱ νῦν ἰέναι. ἐγώ μέντοι ἔχειν μοι δοκῶ καί περί τούτου συμβουλεῦσαι ὡς ἄν ἀσφαλέστατα καινοτομοῖτο. εἰσί μέν γάρ δήπου ἀθηναίων δέκα φυλαί: εἰ δ' ἡ πόλις δοίη ἑκάστῃ αὐτῶν ἴσα ἀνδράποδα, αἱ δέ κοινωσάμεναι τήν τύχην καινοτομοῖεν, οὕτως ἄν, εἰ μία εὕροι, πάσαις ἄν λυσιτελές ἀποδείξειεν, εἰ δέ δύο ἤ τρεῖς ἤ τέτταρες ἤ αἱ ἡμίσειαι εὕροιεν, δῆλον ὅτι <ἔτι> λυσιτελέστερα ἄν τά ἔργα ταῦτα γίγνοιτο. τό γε μήν πάσας ἀποτυχεῖν οὐδενί τῶν παρεληλυθότων ἐοικός. οἷόν τε δή οὕτως καί ἰδιώτας συνισταμένους καί κοινουμένους τήν τύχην ἀσφαλέστερον κινδυνεύειν. μηδέ μέντοι τοῦτο φοβεῖσθε, ὡς ἤ τό δημόσιον οὕτω κατασκευαζόμενον παραλυπήσει τούς ἰδιώτας ἤ οἱ ἰδιῶται τό δημόσιον: ἀλλ' ὥσπερ σύμμαχοι, ὅσῳ ἄν πλείους συνιῶσιν, ἰσχυροτέρους ἀλλήλους ποιοῦσιν, οὕτω καί ἐν τοῖς ἀργυρείοις ὅσῳπερ ἄν πλείους ἐργάζωνται, τόσῳ πλείω τἀγαθά εὑρήσουσί τε καί ἐκφορήσουσι. καί ἐμοί μέν δή εἴρηται ὡς ἄν ἡγοῦμαι κατασκευασθείσης τῆς πόλεως ἱκανήν ἄν πᾶσιν ἀθηναίοις τροφήν ἀπό κοινοῦ γενέσθαι. εἰ δέ τινες λογιζόμενοι παμπόλλης ἄν δεῖν ἀφορμῆς εἰς ταῦτα πάντα οὐχ ἡγοῦνται ἱκανά ἄν ποτε χρήματα εἰσενεχθῆναι, μηδέ οὕτως ἀθυμούντων. οὐ γάρ οὕτως ἔχει, ὡς ἀνάγκῃ ἅμα ταῦτα πάντα γίγνεσθαι ἤ μηδέν ὄφελος αὐτῶν εἶναι: ἀλλ' ὁπόσα ἄν ἤ οἰκοδομηθῇ ἤ ναυπηγηθῇ ἤ ἀνδράποδα ὠνηθῇ, εὐθύς ταῦτα ἐν ὠφελείᾳ ἔσται. ἀλλά μήν καί τῇδέ γε συμφορώτερον τό κατά μέρος ἤ τό ἅμα πάντα πράττεσθαι. οἰκοδομοῦντές τε γάρ ἁθρόοι πολυτελέστερον ἄν καί κάκιον ἤ κατά μέρος ἀποτελοῖμεν, ἀνδράποδα δέ παμπληθῆ ζητοῦντες ἀναγκαζοίμεθ' ἄν καί χείρω καί τιμιώτερα ὠνεῖσθαι. κατά γε μήν τό δυνατόν περαίνοντες τά μέν καλῶς γνωσθέντα καί αὖθις ἄν †ἡμῖν οἰόμεθα†: εἰ δέ τι ἁμαρτηθείη, ἀπεχοίμεθα ἄν αὐτοῦ. ἔτι δέ πάντων ἅμα γιγνομένων ἡμᾶς ἄν ἅπαντα δέοι ἐκπορίζεσθαι: εἰ δέ τά μέν περαίνοιτο, τά δέ μέλλοι, ἡ ὑπάρξασα πρόσοδος τό ἐπιτήδειον συγκατασκευάζοι ἄν. ὅ δέ ἴσως φοβερώτατον δοκεῖ πᾶσιν εἶναι, μή, εἰ ἄγαν πολλά κτήσαιτο ἡ πόλις ἀνδράποδα, ὑπεργεμισθείη ἄν τά ἔργα, καί τούτου τοῦ φόβου ἀπηλλαγμένοι ἄν εἴημεν, εἰ μή πλείονας ἀνθρώπους ἤ ὅσους αὐτά τά ἔργα προσαιτοίη κατ' ἐνιαυτόν ἐμβάλοιμεν. οὕτως ἔμοιγε δοκεῖ, ᾗπερ ῥᾷστον, ταύτῃ καί ἄριστον εἶναι ταῦτα πράττειν. εἰ δ' αὖ διά τάς ἐν τῷ νῦν πολέμῳ γεγενημένας εἰσφοράς νομίζετ' ἄν μηδ' ὁτιοῦν δύνασθαι εἰσενεγκεῖν, ὑμεῖς δή ὅσα μέν πρό τῆς εἰρήνης χρήματα ηὕρισκε τά τέλη, ἀπό τοσούτων καί τό ἐπιόν ἔτος διοικεῖτε τήν πόλιν, ὅσα δ' ἄν ἐφευρίσκῃ διά τό εἰρήνην τε εἶναι καί διά τό θεραπεύεσθαι μετοίκους καί ἐμπόρους καί διά τό πλειόνων ἀνθρώπων πλείω εἰσάγεσθαι καί ἐξάγεσθαι καί διά τό <τά> ἐλλιμένια καί τάς ἀγοράς αὐξάνεσθαι, ταῦτα λαμβάνοντες κατασκευάζεσθε ὡς ἄν πλεῖσται <αἱ> πρόσοδοι γίγνοιντο. εἰ δέ τινες αὖ φοβοῦνται μή ματαία ἄν γένοιτο αὕτη ἡ κατασκευή, εἰ πόλεμος ἐγερθείη, ἐννοησάτωσαν ὅτι τούτων γιγνομένων πολύ φοβερώτερος ὁ πόλεμος τοῖς ἐπιφέρουσιν ἤ τῇ πόλει. τί γάρ δή εἰς πόλεμον κτῆμα χρησιμώτερον ἀνθρώπων; πολλάς μέν γάρ ναῦς πληροῦν ἱκανοί ἄν εἶεν δημοσίᾳ: πολλοί δ' ἄν καί πεζοί [δημοσίᾳ] δύναιντ' ἄν βαρεῖς εἶναι τοῖς πολεμίοις, εἴ τις αὐτούς θεραπεύοι. λογίζομαι δ' ἔγωγε καί πολέμου γιγνομένου οἷόν τ' εἶναι μή ἐκλείπεσθαι τά ἀργύρεια. ἔστι μέν γάρ δήπου περί τά μέταλλα ἐν τῇ πρός μεσημβρίαν [θαλάττῃ] τεῖχος ἐν ἀναφλύστῳ, ἔστι δ' ἐν τῇ πρός ἄρκτον τεῖχος ἐν θορικῷ: ἀπέχει δέ ταῦτα ἀπ' ἀλλήλων ἀμφί τά ἑξήκοντα στάδια. εἰ οὖν καί ἐν μέσῳ τούτων γένοιτο ἐπί τῷ ὑψηλοτάτῳ βήσης τρίτον ἔρυμα, συνήκοι τ' ἄν τά ἔργα εἰς ἕν ἐξ ἁπάντων τῶν τειχῶν, καί εἴ τι αἰσθάνοιτο πολεμικόν, βραχύ ἄν εἴη ἑκάστῳ εἰς τό ἀσφαλές ἀποχωρῆσαι. εἰ δέ καί ἔλθοιεν πλείους οἱ πολέμιοι, δῆλον ὅτι εἰ μέν σῖτον ἤ οἶνον ἤ πρόβατα ἔξω εὕροιεν, ἀφέλοιντ' ἄν ταῦτα: ἀργυρίτιδος δέ κρατήσαντες τί ἄν μᾶλλον ἤ λίθοις ἔχοιεν χρῆσθαι; πῶς δέ καί ὁρμήσειαν <ἄν> ποτε πολέμιοι πρός τά μέταλλα; ἀπέχει μέν γάρ δήπου τῶν ἀργυρείων <ἡ> ἐγγύτατα πόλις μέγαρα πολύ πλέον τῶν πεντακοσίων σταδίων: ἀπέχει δέ ἡ μετά ταῦτα πλησιαίτατα θῆβαι πολύ πλέον τῶν ἑξακοσίων. ἤν οὖν πορεύωνται ἐντεῦθέν ποθεν ἐπί τά ἀργύρεια, παριέναι αὐτούς δεήσει τήν πόλιν: κἄν μέν ὦσιν ὀλίγοι, εἰκός αὐτούς ἀπόλλυσθαι καί ὑπό ἱππέων καί ὑπό περιπόλων. πολλῇ γε μήν δυνάμει πορεύεσθαι ἐξερημοῦντας τά ἑαυτῶν χαλεπόν: πολύ γάρ ἐγγύτερον ἄν εἴη ταῖς πόλεσιν αὐτῶν τό τῶν ἀθηναίων ἄστυ ἤ αὐτοί [οἱ] πρός τοῖς μετάλλοις ὄντες. εἰ δέ καί ἔλθοιεν, πῶς ἄν καί δύναιντο μένειν μή ἔχοντες τά ἐπιτήδεια; ἐπισιτίζεσθαί γε μήν μέρει μέν κίνδυνος καί περί τῶν μετιόντων καί περί ὧν ἀγωνίζονται: πάντες δέ ἀεί μετιόντες πολιορκοῖντ' ἄν μᾶλλον ἤ πολιορκοῖεν. οὐ τοίνυν μόνον ἡ ἀπό τῶν ἀνδραπόδων ἀποφορά τήν διατροφήν τῇ πόλει αὔξοι ἄν, ἀλλά πολυανθρωπίας περί τά μέταλλα ἁθροιζομένης καί ἀπ' ἀγορᾶς τῆς ἐκεῖ καί ἀπ' οἰκιῶν περί τἀργύρεια δημοσίων καί ἀπό καμίνων καί ἀπό τῶν ἄλλων ἁπάντων πρόσοδοι ἄν πολλαί γίγνοιντο. ἰσχυρῶς γάρ καί αὐτή πολυάνθρωπος ἄν γένοιτο πόλις, εἰ οὕτως κατασκευασθείη: καί οἵ γε χῶροι οὐδέν ἄν εἶεν μείονος ἄξιοι τοῖς κεκτημένοις ἐνταῦθα ἤ τοῖς περί τό ἄστυ. πραχθέντων γε μήν ὧν εἴρηκα [ξύμ]φημί ἐγώ οὐ μόνον ἄν χρήμασιν εὐπορωτέραν τήν πόλιν εἶναι, ἀλλά καί εὐπειθεστέραν καί εὐτακτοτέραν καί εὐπολεμωτέραν γενέσθαι. οἵ τε γάρ ταχθέντες γυμνάζεσθαι πολύ ἄν ἐπιμελέστερον τοῦτο πράττοιεν ἐν τοῖς γυμνασίοις τήν τροφήν ἀπολαμβάνοντες [πλείω] ἤ ἐν ταῖς λαμπάσι γυμνασιαρχούμενοι: οἵ τε φρουρεῖν ἐν τοῖς φρουρίοις οἵ τε πελτάζειν καί περιπολεῖν τήν χώραν πάντα ταῦτα μᾶλλον ἄν πράττοιεν, ἐφ' ἑκάστοις τῶν ἔργων τῆς τροφῆς ἀποδιδομένης. εἰ δέ σαφές δοκεῖ εἶναι ὡς, εἰ μέλλουσι πᾶσαι αἱ πρόσοδοι ἔκπλεῳ προσιέναι, ὅτι εἰρήνην δεῖ ὑπάρχειν, ἆρ' οὐκ ἄξιον καί εἰρηνοφύλακας καθιστάναι; πολύ γάρ ἄν καί αὕτη αἱρεθεῖσα ἡ ἀρχή προσφιλεστέραν καί οἰκειοτέραν εἰσαφικνεῖσθαι πᾶσιν ἀνθρώποις ποιήσειε τήν πόλιν. εἰ δέ τινες οὕτω γιγνώσκουσιν, ὡς ἐάν ἡ πόλις εἰρήνην ἄγουσα διατελῇ, ἀδυνατωτέρα τε καί ἀδοξοτέρα καί ἧττον ὀνομαστή ἐν τῇ ἑλλάδι ἔσται, καί οὗτοί γε †ὡς ἐμῇ δόξῃ παραγγέλλω σκοποῦσιν†. εὐδαιμονέσταται μέν γάρ δήπου πόλεις λέγονται, αἵ ἄν πλεῖστον χρόνον ἐν εἰρήνῃ διατελῶσι: πασῶν δέ πόλεων ἀθῆναι μάλιστα πεφύκασιν ἐν εἰρήνῃ αὔξεσθαι. τίνες γάρ ἡσυχίαν ἀγούσης τῆς πόλεως οὐ προσδέοιντ ἄν αὐτῆς ἀρξάμενοι ἀπό ναυκλήρων καί ἐμπόρων; οὐχ οἱ πολύσιτοι, οὐχ οἱ πολύοινοι [οὐχ οἱ ἡδύοινοι]; τί δέ οἱ πολυέλαιοι, τί δέ οἱ πολυπρόβατοι, οἱ δέ γνώμῃ καί ἀργυρίῳ δυνάμενοι χρηματίζεσθαι; καί μήν χειροτέχναι τε καί σοφισταί καί φιλόσοφοι, οἱ δέ ποιηταί, οἱ δέ τά τούτων μεταχειριζόμενοι, οἱ δέ ἀξιοθεάτων ἤ ἀξιακούστων ἱερῶν ἤ ὁσίων ἐπιθυμοῦντες; ἀλλά μήν καί οἱ δεόμενοι πολλά ταχύ ἀποδίδοσθαι ἤ πρίασθαι ποῦ τούτων μᾶλλον ἄν τύχοιεν ἤ ἀθήνησιν; εἰ δέ πρός ταῦτα μέν οὐδείς ἀντιλέγει, τήν δέ ἡγεμονίαν βουλόμενοί τινες ἀναλαβεῖν τήν πόλιν, ταύτην διά πολέμου μᾶλλον ἤ δι' εἰρήνης ἡγοῦνται ἄν καταπραχθῆναι, ἐννοησάτωσαν πρῶτον μέν τά μηδικά, πότερον βιαζόμενοι ἤ εὐεργετοῦντες τούς ἕλληνας ἡγεμονίας τε τοῦ ναυτικοῦ καί ἑλληνοταμιείας ἐτύχομεν. ἔτι δέ ἐπεί ὠμῶς ἄγαν δόξασα προστατεύειν ἡ πόλις ἐστερήθη τῆς ἀρχῆς, οὐ καί τότε, ἐπεί τοῦ ἀδικεῖν ἀπεσχόμεθα, πάλιν ὑπό τῶν νησιωτῶν ἑκόντων προστάται τοῦ ναυτικοῦ ἐγενόμεθα; οὔκουν καί θηβαῖοι εὐεργετούμενοι ἡγεμονεύειν αὑτῶν ἔδωκαν ἀθηναίοις; ἀλλά μήν καί λακεδαιμόνιοι οὐ βιασθέντες ὑφ' ἡμῶν ἀλλ' εὖ πάσχοντες ἐπέτρεψαν ἀθηναίοις περί τῆς ἡγεμονίας θέσθαι ὅπως βούλοιντο. νῦν δέ γε διά τήν ἐν τῇ ἑλλάδι ταραχήν παραπεπτωκέναι μοι δοκεῖ τῇ πόλει ὥστε καί ἄνευ πόνων καί ἄνευ κινδύνων καί ἄνευ δαπάνης ἀνακτᾶσθαι τούς ἕλληνας. ἔστι μέν γάρ πειρᾶσθαι διαλλάττειν τάς πολεμούσας πρός ἀλλήλας πόλεις, ἔστι δέ συναλλάττειν, εἴ τινες ἐν αὑταῖς στασιάζουσιν. εἰ <δέ> καί ὅπως τό ἐν δελφοῖς ἱερόν αὐτόνομον ὥσπερ πρόσθεν γένοιτο φανεροί εἴητ' ἐπιμελούμενοι, μή συμπολεμοῦντες ἀλλά πρεσβεύοντες ἀνά τήν ἑλλάδα, ἐγώ μέν οὐδέν ἄν οἶμαι θαυμαστόν εἶναι, εἰ καί πάντας τούς ἕλληνας ὁμογνώμονάς τε καί συνόρκους καί συμμάχους λάβοιτε ἐπ' ἐκείνους, οἵτινες ἐκλιπόντων φωκέων τό ἱερόν καταλαμβάνειν πειρῷντο. εἰ δέ καί ὅπως ἀνά πᾶσαν γῆν καί θάλατταν εἰρήνη ἔσται φανεροί εἴητε ἐπιμελόμενοι, ἐγώ μέν οἶμαι πάντας ἄν εὔχεσθαι μετά τάς ἑαυτῶν πατρίδας ἀθήνας μάλιστα σῴζεσθαι. εἰ δέ τις αὖ εἰς χρήματα κερδαλεώτερον νομίζει εἶναι τῇ πόλει πόλεμον ἤ εἰρήνην, ἐγώ μέν οὐκ οἶδα πῶς ἄν ἄμεινον ταῦτα κριθείη ἤ εἴ τις τά προγεγενημένα ἐπανασκοποίη τῇ πόλει πῶς ἀποβέβηκεν. εὑρήσει γάρ τό τε παλαιόν ἐν εἰρήνῃ μέν πάνυ πολλά χρήματα εἰς τήν πόλιν ἀνενεχθέντα, ἐν πολέμῳ δέ πάντα ταῦτα καταδαπανηθέντα: γνώσεται δ', ἤν σκοπῇ, καί ἐν τῷ νῦν χρόνῳ διά μέν τόν πόλεμον καί τῶν προσόδων πολλάς ἐκλιπούσας καί τάς εἰσελθούσας εἰς παντοδαπά [πολλά] καταδαπανηθείσας, ἐπεί δέ εἰρήνη κατά θάλατταν γεγένηται, ηὐξημένας τε τάς προσόδους, καί ταύταις ἐξόν τοῖς πολίταις χρῆσθαι ὅ τι βούλονται. εἰ δέ τίς με ἐπερωτῴη: ἦ καί, ἄν τις ἀδικῇ τήν πόλιν, λέγεις ὡς χρή καί πρός τοῦτον εἰρήνην ἄγειν; οὐκ ἄν φαίην: ἀλλά μᾶλλον λέγω ὅτι πολύ θᾶττον ἄν τιμωροίμεθα αὐτούς, εἰ μηδένα ὑπάρχοιμεν ἀδικοῦντες: οὐδένα γάρ ἄν ἔχοιεν σύμμαχον. ἀλλ' εἴ γε μήν τῶν εἰρημένων ἀδύνατον μέν μηδέν ἐστι μηδέ χαλεπόν, πραττομένων δέ αὐτῶν προσφιλέστεροι μέν τοῖς ἕλλησι γενησόμεθα, ἀσφαλέστερον δέ οἰκήσομεν, εὐκλεέστεροι δέ ἐσόμεθα, καί ὁ μέν δῆμος τροφῆς εὐπορήσει, οἱ δέ πλούσιοι τῆς εἰς τόν πόλεμον δαπάνης ἀπαλλαγήσονται, περιουσίας δέ πολλῆς γενομένης μεγαλοπρεπέστερον μέν ἔτι ἤ νῦν ἑορτάς ἄξομεν, ἱερά δ' ἐπισκευάσομεν, τείχη δέ καί νεώρια ἀνορθώσομεν, ἱερεῦσι δέ καί βουλῇ καί ἀρχαῖς καί ἱππεῦσι τά πάτρια ἀποδώσομεν, πῶς οὐκ ἄξιον ὡς τάχιστα τούτοις ἐγχειρεῖν, ἵνα ἔτι ἐφ' ἡμῶν ἐπίδωμεν τήν πόλιν μετ' ἀσφαλείας εὐδαιμονοῦσαν; εἴ γε μήν ταῦτα δόξειεν ὑμῖν πράττειν, συμβουλεύσαιμ' ἄν ἔγωγε πέμψαντας καί εἰς δωδώνην καί εἰς δελφούς ἐπερέσθαι τούς θεούς εἰ λῷον καί ἄμεινον εἴη ἄν τῇ πόλει οὕτω κατασκευαζομένῃ καί αὐτίκα καί εἰς τόν ἔπειτα χρόνον. εἰ δέ ταῦτα συναινοῖεν, τότ' ἄν αὖ φαίην χρῆναι ἐπερωτᾶν τίνας θεῶν προσποιούμενοι ταῦτα κάλλιστα καί ἄριστα πράττοιμεν ἄν: οὕς δ' ἀνέλοιεν θεούς, τούτοις εἰκός καλλιερήσαντας ἄρχεσθαι τοῦ ἔργου. σύν γάρ θεῷ πραττομένων εἰκός καί τάς πράξεις προϊέναι ἐπί τό λῷον καί ἄμεινον ἀεί τῇ πόλει. [12] {work} {ιππαρχικοσ} πρῶτον μέν θύοντα χρή αἰτεῖσθαι θεούς ταῦτα διδόναι καί νοεῖν καί λέγειν καί πράττειν, ἀφ' ὧν θεοῖς μέν κεχαρισμενώτατα ἄρξαις ἄν, σαυτῷ δέ καί φίλοις καί τῇ πόλει προσφιλέστατα καί εὐκλεέστατα καί πολυωφελέστατα. θεῶν δέ ἵλεων ὄντων ἀναβιβαστέον μέν σοι ἱππέας, καί ὅπως ἀναπληρῶται ὁ κατά τόν νόμον ἀριθμός καί ὅπως τό ὄν ἱππικόν μή μειῶται. εἰ δέ μή προσαναβήσονται ἱππεῖς, μείονες ἀεί ἔσονται. ἀνάγκη γάρ τούς μέν γήρᾳ ἀπαγορεύειν, τούς δέ καί ἄλλως ἐκλείπειν. πληρουμένου γε μήν τοῦ ἱππικοῦ ἐπιμελητέον μέν ὅπως τρέφωνται οἱ ἵπποι ὡς ἄν δύνωνται πόνους ὑποφέρειν: οἱ γάρ ἥττους τῶν πόνων οὔτε αἱρεῖν οὔτε ἀποφεύγειν δύναιντ' ἄν. ἐπιμελητέον δέ ὅπως εὔχρηστοι ὦσιν: οἱ γάρ αὖ ἀπειθεῖς τοῖς πολεμίοις μᾶλλον ἤ τοῖς φίλοις συμμαχοῦσι. καί οἱ λακτίζοντες δέ ἀναβεβαμένοι ἵπποι ἐκποδών ποιητέοι: οἱ γάρ τοιοῦτοι πολλάκις πλείω κακά ἤ οἱ πολέμιοι ποιοῦσι. δεῖ δέ καί τῶν ποδῶν ἐπιμελεῖσθαι, ὅπως δύνωνται καί ἐν τραχείᾳ χώρᾳ ἱππεύειν, εἰδότα ὅτι ὅπου ἄν ἀλγῶσιν ἐλαυνόμενοι, ἐνταῦθα οὐ χρήσιμοί εἰσι. τῶν γε μήν ἵππων ὑπαρχόντων οἵων δεῖ τούς ἱππέας αὖ ἀσκητέον, πρῶτον μέν ὅπως ἐπί τούς ἵππους ἀναπηδᾶν δύνωνται: πολλοῖς γάρ ἤδη ἡ σωτηρία παρά τοῦτο ἐγένετο: δεύτερον δέ ὅπως ἐν παντοίοις χωρίοις ἱππάζεσθαι δυνήσονται: καί γάρ οἱ πόλεμοι ἄλλοτε ἐν ἀλλοίοις τόποις γίγνονται. ὅταν δέ ἤδη ἔποχοι ὦσι, δεῖ αὖ σκοπεῖσθαι ὅπως ἀκοντιοῦσί τε ὡς πλεῖστοι ἀπό τῶν ἵππων καί τἆλλα δυνήσονται ποιεῖν ἅ δεῖ τούς ἱππικούς. μετά ταῦτα ὁπλιστέον καί ἵππους καί ἱππέας ὡς αὐτοί μέν ἥκιστα τιτρώσκοιντ' ἄν, βλάπτειν δέ τούς πολεμίους μάλιστα δύναιντ' ἄν. ἐκ τούτων παρασκευαστέον ὅπως εὐπειθεῖς οἱ ἄνδρες ὦσιν: ἄνευ γάρ τούτου οὔθ' ἵππων ἀγαθῶν οὔθ' ἱππέων ἐπόχων οὔθ' ὅπλων καλῶν ὄφελος οὐδέν. προστατεύειν μέν οὖν τούτων πάντων ὅπως καλῶς γίγνηται τόν ἵππαρχον εἰκός ἐστιν. ἐπεί δέ καί ἡ πόλις χαλεπόν ἡγησαμένη πάντα ταῦτα τόν ἵππαρχον μόνον ὄντα ἀπεργάζεσθαι προσαιρεῖται μέν αὐτῷ συνεργούς φυλάρχους, προσέταξε δέ τῇ βουλῇ συνεπιμελεῖσθαι τοῦ ἱππικοῦ, ἀγαθόν μοι δοκεῖ εἶναι τούς μέν φυλάρχους παρασκευάζειν συνεπιθυμεῖν σοι τῶν καλῶν τῷ ἱππικῷ, ἐν δέ τῇ βουλῇ ἔχειν ῥήτορας ἐπιτηδείους, ὅπως λέγοντες φοβῶσί τε τούς ἱππέας (βελτίονες γάρ ἄν εἶεν φοβούμενοι), καταπραΰνωσί τε τήν βουλήν, ἤν τι παρά καιρόν χαλεπαίνῃ. ταῦτα μέν οὖν ὑπομνήματα ὧν δεῖ σε ἐπιμελεῖσθαι: ὡς δ' ἄν ἕκαστα τούτων βέλτιστα περαίνοιτο, τοῦτο δή πειράσομαι λέγειν. τούς μέν τοίνυν ἱππέας δῆλον ὅτι καθιστάναι δεῖ κατά τόν νόμον τούς δυνατωτάτους καί χρήμασι καί σώμασιν ἤ εἰσάγοντα εἰς δικαστήριον ἤ πείθοντα. ἐγώ δέ οἶμαι εἰς μέν τό δικαστήριον τούτους εἰσακτέον εἶναι οὕς μή εἰσάγων διά κέρδος ἄν τις δοκοίη τοῦτο ποιεῖν: καί γάρ τοῖς ἧττον δυναμένοις εὐθύς ἄν εἴη ἀποστροφή, εἰ μή τούς δυνατωτάτους πρώτους ἀναγκάζοις. ἔστι δέ καί οὕς ἄν μοι δοκεῖ τις νέους μέν τά ἐν ἱππικῇ λαμπρά λέγων εἰς ἐπιθυμίαν καθιστάναι τοῦ ἱππεύειν, τούς δέ κυρίους αὐτῶν ἧττον ἀντι τείνοντας ἔχειν, τάδε διδάσκων ὡς ἀναγκασθήσονται μέν ἱπποτροφεῖν, ἤν μή ὑπό σοῦ, ὑπ' ἄλλου <γε> διά τά χρήματα: ἤν δ' ἐπί σοῦ ἀναβῶσιν, ὡς ἀποτρέψεις μέν τούς παῖδας αὐτῶν τῶν πολυτελῶν τε καί μανικῶν ἱππωνιῶν, ἐπιμελήσῃ δέ ὡς ἄν ταχύ ἱππικοί γίγνοιντο: λέγοντα δέ οὕτω καί ποιεῖν ταῦτα πειρατέον. τούς γε μήν ὄντας ἱππέας ἡ βουλή ἄν μοι δοκεῖ προειποῦσα ὡς τό λοιπόν δεήσει διπλάσια ἱππάζεσθαι <καί> ὡς τόν μή δυνάμενον ἵππον ἀκολουθεῖν ἀποδοκιμάσει ἐπιτεῖναι ἄν τρέφειν τε ἄμεινον καί ἐπιμελεῖσθαι μᾶλλον τῶν ἵππων. καί τούς βιαίους δέ ἵππους ἀγαθόν μοι δοκεῖ εἶναι προρρηθῆναι ὅτι ἀποδοκιμασθήσονται. αὕτη γάρ ἡ ἀπειλή πωλεύειν ἄν τούς τοιούτους μᾶλλον παρορμήσειε καί ἱππωνεῖν σωφρονέστερον. ἀγαθόν δέ καί τούς ἐν ταῖς ἱππασίαις λακτίζοντας ἵππους προρρηθῆναι ὅτι ἀποδοκιμασθήσονται: οὐδέ γάρ συντάττειν τούς τοιούτους δυνατόν, ἀλλ' ἀνάγκη, ἄν ποι ἐπί πολεμίους δέῃ ἐλαύνειν, ὑστάτους [ἄν] αὐτούς ἕπεσθαι, ὥστε διά τήν τοῦ ἵππου κακουργίαν ἄχρηστος καί ὁ ἱππεύς καθίσταται. ὡς δ' ἄν καί οἱ πόδες εἶεν τῷ ἵππῳ κράτιστοι, εἰ μέν τις ἄλλην ἔχει ῥᾴω καί εὐτελεστέραν ἄσκησιν, ἐκείνη ἔστω: εἰ δέ μή, ἐγώ φημι χρῆναι πεῖραν ἔχων χύδην καταβαλόντα λίθους τῶν ἐκ τῆς ὁδοῦ ὅσον μνααίους καί πλέον καί μεῖον ἐν τούτοις τόν ἵππον καί ψήχειν καί ἐνιστάναι ὅταν ἀπό τῆς φάτνης ἀποβῇ: βαδίζων γάρ ἐν τοῖς λίθοις οὔποτε ὁ ἵππος παύσεται οὔθ' ὅταν ψήχηται οὔθ' ὅταν μυωπίζηται. ὁ δέ πειραθείς τά τε ἄλλα ἅ λέγω πιστεύσει καί στρογγύλους τούς πόδας τοῦ ἵππου ὄψεται. ὁπότε γε μήν οἱ ἵπποι εἰσίν οἵους δεῖ, ὡς ἄν αὐτοί οἱ ἱππεῖς ἄριστοι γίγνοιντο, τοῦτο διηγήσομαι. τό μέν τοίνυν τούς νέους αὐτῶν ἀναπηδᾶν ἐπί τούς ἵππους πείθοιμεν ἄν αὐτούς μανθάνειν: τόν διδάξοντα δέ παρασχών ἐπαίνου δικαίως ἄν τυγχάνοις. τούς γε μήν πρεσβυτέρους τόν περσικόν τρόπον ἀναβάλλεσθαι ὑπ' ἄλλων προσεθίσας καί τούτους ὠφελήσαις ἄν. ὅπως γε μήν ἐν παντοδαποῖς χωρίοις ἔποχοι οἱ ἱππεῖς δυνήσονται εἶναι, τό μέν πυκνά ἐξάγειν μή πολέμου ὄντος ἴσως ὀχληρόν: συγκαλέσαντα δέ χρή τούς ἱππέας συμβουλεῦσαι αὐτοῖς μελετᾶν, καί ὅταν εἰς χώραν ἐλαύνωσι καί ὅταν ἄλλοσέ ποι, ἐκβιβάζοντας τῶν ὁδῶν καί ταχύ ἐλαύνοντας ἐν τόποις παντοδαποῖς. τοῦτο γάρ ὠφελεῖ μέν παραπλησίως τῷ ἐξάγειν, ὄχλον δ' οὐχ ὁμοίως παρέχει. ἐπιτήδειον δέ ὑπομιμνῄσκειν ὅτι καί ἡ πόλις ἀνέχεται δαπανῶσα εἰς τό ἱππικόν ἐγγύς τετταράκοντα τάλαντα τοῦ ἐνιαυτοῦ, ὡς ἤν πόλεμος γίγνηται, μή ζητεῖν δέῃ ἱππικόν, ἀλλ' ἐξ ἑτοίμου ἔχῃ παρεσκευασμένῳ χρῆσθαι. ταῦτα γάρ ἐνθυμουμένους εἰκός καί τούς ἱππέας μᾶλλον <ἄν> ἀσκεῖν τήν ἱππικήν, ὅπως, ἤν πόλεμος ἐγείρηται, μή ἀμελετήτους ὄντας ἀγωνίζεσθαι δέῃ περί τε τῆς πόλεως καί περί εὐκλείας καί περί τῆς ψυχῆς. ἀγαθόν δέ καί τοῦτο προειπεῖν τοῖς ἱππεῦσιν, ὅτι ἐξάξεις ποτέ καί σύ αὐτούς καί διά παντοίων χωρίων ἡγήσῃ. καί ἐν ταῖς μελέταις δέ ταῖς πρό τῆς ἀνθιππασίας καλόν ἐξάγειν ἄλλοτ' εἰς ἀλλοῖον τόπον: καί γάρ τοῖς ἱππεῦσι καί τοῖς ἵπποις βέλτιον. ἀκοντίζειν γε μήν ἀπό τῶν ἵππων ὧδ' ἄν πλεῖστοι μοι δοκοῦσι μελετᾶν, εἰ τοῦτ' αὖ προείποις τοῖς φυλάρχοις, ὅτι αὐτούς δεήσει ἡγουμένους τοῖς τῆς φυλῆς ἀκοντισταῖς ἐλαύνειν ἐπί τό ἀκόντιον. φιλοτιμοῖντο γάρ ἄν, ᾗ τό εἰκός, ὡς πλείστους ἕκαστος ἀποδεῖξαι ἀκοντιστάς τῇ πόλει. ἀλλά μήν <καί> τοῦ καλῶς γε ὁπλισθῆναι τούς ἱππέας οἱ φύλαρχοι ἄν μοι δοκοῦσι μέγιστον συλλαμβάνειν, εἰ πεισθείησαν ὅτι πολύ ἐστι πρός τῆς πόλεως εὐδοξότερον τῇ τῆς φυλῆς λαμπρότητι κεκοσμῆσθαι ἤ μόνον τῇ ἑαυτῶν στολῇ. εἰκός δέ μή δυσπείστους εἶναι αὐτούς τά τοιαῦτα, οἵ γε φυλαρχεῖν ἐπεθύμησαν δόξης καί τιμῆς ὀρεγόμενοι, δυνατοί δ' εἰσί [καί] τά ἐν τῷ νόμῳ πορίσαι καί ἄνευ τοῦ αὐτοί δαπανᾶν τῷ μισθῷ ἐπαναγκάζοντες κατά τόν νόμον ὁπλίζεσθαι. εἴς γε μήν τό εὐπειθεῖς εἶναι τούς ἀρχομένους μέγα μέν τό [καί] λόγῳ διδάσκειν ὅσα ἀγαθά ἔνι ἐν τῷ πειθαρχεῖν, μέγα δέ καί τό ἔργῳ [κατά τόν νόμον] πλεονεκτεῖν μέν ποιεῖν τούς εὐτάκτους, μειονεκτεῖν δέ ἐν πᾶσι τούς ἀτακτοῦντας. ἰσχυροτάτη δέ μοι δοκεῖ εἶναι παρόρμησις τῶν φυλάρχων εἰς τό φιλοτιμεῖσθαι αὐτούς καλῶς παρεσκευασμένης ἕκαστον τῆς φυλῆς ἡγεῖσθαι, <εἰ> τούς ἀμφί σέ προδρόμους κοσμήσαις μέν ὅπλοις ὡς κάλλιστα, ἀκοντίζειν δέ μελετᾶν ἐξαναγκάσαις ὡς μάλιστα, ἡγοῖο δέ αὐτοῖς ἐπί τό ἀκόντιον αὐτός εὖ μάλα μεμελετηκώς. εἰ δέ καί ἆθλά τις δύναιτο προτιθέναι ταῖς φυλαῖς πάντων ὁπόσα ἀγαθά νομίζουσιν ἀσκεῖσθαι ἐν ταῖς θέαις ὑπό τοῦ ἱππικοῦ, τοῦτο πάντας οἶμαι ἀθηναίους γε μάλιστ' ἄν προτρέπειν εἰς φιλονικίαν. δῆλον δέ τοῦτο καί ἐν τοῖς χοροῖς, ὡς μικρῶν ἄθλων ἕνεκεν πολλοί μέν πόνοι, μεγάλαι δέ δαπάναι τελοῦνται. τούς μέντοι κριτάς τοιούτους δεῖ εὑρίσκειν παρ' οἷς νικῶντες μάλιστ' ἄν ἀγάλλοιντο. ἤν δέ δή σοι ταῦτα πάντα ἐξησκημένοι ὦσιν οἱ ἱππεῖς, δεῖ δήπου καί τάξιν τινά ἐπίστασθαι αὐτούς ἐξ ἧς καλλίστας μέν θεοῖς πομπάς πέμψουσι, κάλλιστα δέ ἱππάσονται, ἄριστα δέ μαχοῦνται, ἤν δέῃ, ῥᾷστα δέ καί ἀταρακτότατα ὁδούς πορεύσονται καί διαβάσεις περάσουσιν. ᾗ τοίνυν χρώμενοι τάξει δοκοῦσιν ἄν μοι ταῦτα κάλλιστα διαπράττεσθαι, ταύτην νῦν ἤδη πειράσομαι δηλοῦν. οὐκοῦν ὑπό μέν τῆς πόλεως ὑπάρχουσι διῃρημέναι φυλαί <δέκα>. τούτων δ' ἐγώ φημι χρῆναι πρῶτον μέν δεκαδάρχους σύν τῇ τῶν φυλάρχων ἑκάστου γνώμῃ καταστῆσαι ἐκ τῶν ἀκμαζόντων τε καί φιλοτιμοτάτων καλόν τι ποιεῖν καί ἀκούειν: καί τούτους μέν πρωτοστάτας δεῖ εἶναι. μετά δέ τούτους ἴσους χρή τούτοις ἀριθμόν ἐκ τῶν πρεσβυτάτων τε καί φρονιμωτάτων ἑλέσθαι οἵτινες τελευταῖοι τῶν δεκάδων ἔσονται. εἰ γάρ δεῖ καί ἀπεικάσαι, οὕτω καί σίδηρος μάλιστα διατέμνει σίδηρον, ὅταν τό τε ἡγούμενον τοῦ τομέως ἐρρωμένον ᾖ καί τό ἐπελαυνόμενον ἱκανόν. τούς γε μήν ἐν μέσῳ τῶν πρώτων καί τῶν τελευταίων, εἰ οἱ δεκάδαρχοι ἐπιστάτας ἕλοιντο καί οἱ ἄλλοι ἐφέλοιντο, οὕτως εἰκός ἑκάστῳ πιστότατον τόν ἐπιστάτην εἶναι. τόν μέντοι ἀφηγούμενον ἐκ παντός τρόπου δεῖ ἱκανόν ἄνδρα καθιστάναι. ἀγαθός γάρ ὤν, εἴτε ποτέ δέοι ἐπί πολεμίους ἐλαύνειν, ἐγκελεύων ῥώμην ἄν ἐμβάλλοι τοῖς ἔμπροσθεν, εἴτ' αὖ καί ἀποχωρεῖν καιρός συμβαίνοι, φρονίμως ἀφηγούμενος μᾶλλον ἄν, ὡς τό εἰκός, σῴζοι τούς φυλέτας. οἱ μέντοι δεκάδαρχοι ἄρτιοι ὄντες πλείω ἴσα μέρη παρέχοιεν ἄν διαιρεῖν ἤ εἰ περιττοί εἶεν. αὕτη δέ μοι ἡ τάξις ἀρέσκει διά τάδε, ὅτι πρῶτον μέν οἱ πρωτοστάται πάντες ἄρχοντες γίγνονται: οἱ δ' αὐτοί ἄνδρες ὅταν ἄρχωσι, μᾶλλόν πως οἴονται ἑαυτοῖς προσήκειν καλόν τι ποιεῖν ἤ ὅταν ἰδιῶται ὦσιν: ἔπειτα δέ καί ὅταν πρακτέον τι ᾖ, τό παραγγέλλειν μή ἰδιώταις ἀλλ' ἄρχουσι πολύ ἁνυτικώτερον. τεταγμένων γε μήν οὕτω χρή, ὥσπερ καί τοῖς φυλάρχοις προαγορεύεται ἡ χώρα ὑπό τοῦ ἱππάρχου ἐν ᾗ ἑκάστῳ ἐλατέον, οὕτω καί τοῖς δεκαδάρχοις παρηγγέλθαι ὑπό τῶν φυλάρχων ὅπῃ πορευτέον ἑκάστῳ. οὕτω γάρ προειρημένων πολύ εὐτακτοτέρως ἄν ἔχοι ἤ εἰ ὥσπερ ἐκ θεάτρου ὡς ἄν τύχωσιν ἀπιόντες λυποῦσιν ἀλλήλους. καί μάχεσθαι δέ μᾶλλον ἐθέλουσιν οἵ τε πρῶτοι, ἤν τι ἐκ τοῦ πρόσθεν προσπίπτῃ, ὅταν εἰδῶσιν ὅτι αὕτη ἡ χώρα αὐτῶν, καί οἱ τελευταῖοι, ἤν τι ὄπισθεν ἐπιφαίνηται, ἐπιστάμενοι ὅτι αἰσχρόν λιπεῖν τήν τάξιν. ἄτακτοι δ' ὄντες ἀλλήλους μέν ταράττουσι καί ἐν στεναῖς ὁδοῖς καί ἐν διαβάσεσι, τοῖς δέ πολεμίοις οὐδείς ἑκών ἑαυτόν τάττει μάχεσθαι. καί ταῦτα μέν δή πάντα ὑπάρχειν δεῖ ἐκπεπονημένα πᾶσι τοῖς ἱππεῦσιν, εἰ μέλλουσιν ἀπροφάσιστοι ἔσεσθαι συνεργοί τῷ ἡγουμένῳ. τῶνδέ γε μήν αὐτῷ ἤδη μέλειν δεῖ τῷ ἱππάρχῳ: πρῶτον μέν ὅπως καλλιερήσει τοῖς θεοῖς ὑπέρ τοῦ ἱππικοῦ, ἔπειτα ὅπως τάς πομπάς ἐν ταῖς ἑορταῖς ἀξιοθεάτους ποιήσει, ἔτι δέ καί τἆλλα ὅσα ἐπιδεικνύναι δεῖ τῇ πόλει ὅπως ᾗ δυνατόν κάλλιστα ἐπιδείξει, τά τε ἐν ἀκαδημείᾳ καί τά ἐν λυκείῳ καί τά φαληροῖ καί τά ἐν τῷ ἱπποδρόμῳ. καί ταῦτα μέν ἄλλα ὑπομνήματα: ὡς δέ τούτων ἕκαστα κάλλιστ' ἄν πράττοιτο, νῦν αὐτά ταῦτα λέξω. τάς μέν οὖν πομπάς οἴομαι ἄν καί τοῖς θεοῖς κεχαρισμενωτάτας καί τοῖς θεαταῖς εἶναι εἰ, ὅσων ἱερά καί ἀγάλματα ἐν τῇ ἀγορᾷ ἐστι, ταῦτα ἀρξάμενοι ἀπό τῶν ἑρμῶν κύκλῳ [περί τήν ἀγοράν καί τά ἱερά] περιελαύνοιεν τιμῶντες τούς θεούς. καί ἐν τοῖς διονυσίοις δέ οἱ χοροί προσεπιχαρίζονται ἄλλοις τε θεοῖς καί τοῖς δώδεκα χορεύοντες. ἐπειδάν δέ πάλιν πρός τοῖς ἑρμαῖς γένωνται περιεληλακότες, ἐντεῦθεν καλόν μοι δοκεῖ εἶναι κατά φυλάς εἰς τάχος ἀνιέναι τούς ἵππους μέχρι τοῦ ἐλευσινίου. οὐδέ δόρατα μήν παραλείψω ὡς ἥκιστα ἄν ἀλλήλοις ἐπαλλάττοιτο. δεῖ γάρ μεταξύ τοῖν ὤτοιν τοῦ ἵππου ἕκαστον σχεῖν, εἰ μέλλει φοβερά τε καί εὐκρινῆ ἔσεσθαι καί ἅμα πολλά φανεῖσθαι. ἐπειδάν δέ τῆς εἰς τάχος διελάσεως λήξωσι, τήν ἄλλην καλόν ἤδη σχέδην εἰς τά ἱερά, ᾗπερ καί πρόσθεν, διελαύνειν. καί οὕτως ὅσα ἔστιν ἡδέα ἰδεῖν ἐν ἵππῳ ἀναβεβαμένῳ πάντα ἐπιδεδειγμένα ἔσται καί τοῖς θεοῖς καί τοῖς ἀνθρώποις. καί ὅτι μέν ταῦτα οὐκ εἰθισμένοι ποιεῖν οἱ ἱππεῖς εἰσιν οἶδα: γιγνώσκω δέ ὅτι ἀγαθά καί καλά καί τοῖς θεαταῖς ἡδέα ἔσται. αἰσθάνομαι δέ καί ἄλλα ἀγωνίσματα τούς ἱππέας κεκαινουργηκότας, ἐπειδή οἱ ἵππαρχοι ἱκανοί ἐγένοντο πεῖσαι ἅ ἐβουλήθησαν. ὅταν γε μήν πρό τοῦ ἀκοντισμοῦ διελαύνωσιν ἐν λυκείῳ, καλόν ἑκατέρας τάς πέντε φυλάς ἐπί [τοῦ] μετώπου ἐλαύνειν, ὥσπερ εἰς μάχην ἡγουμένου τοῦ ἱππάρχου καί τῶν φυλάρχων ἐν τοιαύτῃ τάξει ἀφ' ἧς πληρώσεται τοῦ δρόμου τό πλάτος. ἐπειδάν δ' ὑπερβάλωσι τό κεφάλαιον τοῦ ἀντιπροσώπου θεάτρου, χρήσιμον ἄν οἴομαι φανῆναι καί εἰ καθ' ὁπόσους μέτριον εἰς τό κάταντες δυναμένους ταχύ ἐλαύνειν ἐπιδείξαις τούς ἱππέας. οὐ μέντοι ἀγνοῶ ὅτι, ἤν μέν πιστεύωσι δυνήσεσθαι ταχύ ἐλαύνειν, πάνυ ἄν ἡδέως ἐπιδείξαιντο: ἤν δέ ἀμελέτητοι ὦσιν, ὁρᾶν χρή ὅπως μή οἱ πολέμιοι αὐτούς τοῦτο δρᾶν ἀναγκάσουσιν. ἔν γε μήν ταῖς δοκιμασίαις ἡ μέν τάξις εἴρηται μεθ' ἧς ἄν κάλλιστα ἱππάζοιντο. ἤν δέ ὁ ἡγούμενος, ἤνπερ ἔχῃ δυνατόν ἵππον, ἐν τῷ ἔξωθεν ἀεί στίχῳ περιφέρηται, οὕτως αὐτός μέν ἀεί ταχύ ἐλᾷ καί οἱ σύν αὐτῷ ἔξωθεν γιγνόμενοι πάλιν αὖ ταχύ ἐλῶσιν: ὥστε ἡ μέν βουλή ἀεί τό ταχύ ἐλαυνόμενον θεάσεται, οἱ δέ ἵπποι οὐκ ἀπεροῦσιν ἐν μέρει ἀναπαυόμενοι. ὅταν γε μήν ἐν τῷ ἱπποδρόμῳ ἡ ἐπίδειξις ᾖ, καλόν μέν οὕτω πρῶτον τάξασθαι ὡς ἄν ἐπί μετώπου ἐμπλήσαντες ἵππων τόν ἱππόδρομον ἐξελάσειαν τούς ἐκ τοῦ μέσου ἀνθρώπους: καλόν δ', ἐπεί αἱ φυλαί ἐν τῇ ἀνθιππασίᾳ φεύγουσί τε ἀλλήλας καί διώκουσι ταχέως, ὅταν οἱ ἵππαρχοι ἡγῶνται ταῖς πέντε φυλαῖς, ἑκατέρας διελαύνειν τάς φυλάς δι' ἀλλήλων. ταύτης γάρ τῆς θέας τό τε ἀντιμετώπους προσελαύνειν ἀλλήλοις γοργόν, τό τε διελάσαντας τόν ἱππόδρομον ἀντίους πάλιν στῆναι ἀλλήλοις σεμνόν, καί τό ὑπό σάλπιγγος αὖ τό δεύτερον θᾶττον ἐπελαύνειν καλόν. στάντας δέ ἤδη τό τρίτον αὖ ὑπό τῆς σάλπιγγος χρή τάχιστα ἀλλήλοις ἐπελαύνειν, καί διελάσαντας εἰς κατάλυσιν ἤδη ἐπί φάλαγγος ἅπαντας καταστάντας, ὥσπερ εἰώθατε, πρός τήν βουλήν προσελαύνειν. ταῦτά μοι δοκεῖ πολεμικώτερά τε φαίνεσθαι ἄν καί καινότερα. τό δέ βραδύτερον μέν τῶν φυλάρχων ἐλαύνειν, τόν δ' αὐτόν τρόπον ἐκείνοις ἱππεύειν, οὐκ ἄξιον ἱππαρχίας. ὅταν γε μήν ἐν τῷ ἐπικρότῳ ἐν ἀκαδημέᾳ ἱππεύειν δέῃ, ἔχω τάδε παραινέσαι: εἰς μέν τό μή ἀποκρούεσθαι ἀπό τῶν ἵππων, ὑπτίους ἀναπεπτωκότας ἐλαύνειν, εἰς δέ τό μή πίπτειν, τούς ἵππους ὑπολαμβάνειν ἐν ταῖς ἀναστροφαῖς. τά μέντοι ὀρθά ταχύ ἐλαύνειν χρή: οὕτω γάρ τό ἀσφαλές καί τό καλόν θεάσεται ἡ βουλή. ἔν γε μήν ταῖς πορείαις ἀεί δεῖ τόν ἵππαρχον προνοεῖν ὅπως ἀναπαύῃ μέν τῶν ἵππων τάς ἕδρας, ἀναπαύῃ δέ τούς ἱππέας τῷ βαδίζειν, μέτριον μέν ὀχοῦντα, μέτριον δέ πεζοποροῦντα. τοῦ δέ μετρίου ἐννοῶν οὐκ ἄν ἁμαρτάνοις: αὐτός γάρ μέτρον ἕκαστος τοῦ μή λαθεῖν ὑπερπονοῦντας. ὅταν μέντοι ἀδήλου ὄντος εἰ πολεμίοις ἐντεύξῃ πορεύῃ ποι, κατά μέρος χρή τάς φυλάς ἀναπαύειν. χαλεπόν γάρ εἰ πᾶσι καταβεβηκόσι πλησιάσειαν οἱ πολέμιοι. καί ἤν μέν γε διά στενῶν ὁδῶν ἐλαύνῃς, ἀπό παραγγέλσεως εἰς κέρας ἡγητέον: ἤν δέ πλατείαις ἐπιτυγχάνῃς ὁδοῖς, ἀπό παραγγέλσεως αὖ πλατυντέον τῆς φυλῆς ἑκάστης τό μέτωπον: ὅταν γε μήν εἰς πεδίον ἀφικνῆσθε, ἐπί φάλαγγος πάσας τάς φυλάς ... ἀγαθόν γάρ καί μελέτης ἕνεκα ταῦτα ποιεῖν καί τοῦ ἥδιον διαπερᾶν τάς ὁδούς ποικίλλοντας ἱππικαῖς τάξεσι τάς πορείας. ὅταν μέντοι ἔξω τῶν ὁδῶν διά δυσχωριῶν ἐλαύνητε, μάλα χρήσιμον καί ἐν πολεμίᾳ καί ἐν φιλίᾳ προελαύνειν τῆς φυλῆς ἑκάστης τῶν ὑπηρετῶν οἵτινες, ἤν ἀπόροις νάπαις ἐντυγχάνωσι, παριόντες ἐπί τά εὔπορα δηλώσουσι τοῖς ἱππεῦσιν ᾗ χρή τήν ἔλασιν ποιεῖσθαι, ὡς μή ὅλαι αἱ τάξεις πλανῶνται. ἤν δέ δι' ἐπικινδύνων ἐλαύνητέ που, φρονίμου ἱππάρχου τό τῶν προόδων ἄλλους προόδους διερευνωμένους προηγεῖσθαι (τό γάρ ὡς ἐκ πλείστου προαισθάνεσθαι πολεμίων χρήσιμον καί πρός τό ἐπιθέσθαι καί πρός τό φυλάξασθαι), καί τό ἀναμένειν δέ ἐπί ταῖς διαβάσεσιν, ὡς μή κατακόπτωσι τούς ἵππους οἱ τελευταῖοι τόν ἡγεμόνα διώκοντες. ἴσασι μέν οὖν ταῦτα σχεδόν ἅπαντες, καρτερεῖν δ' ἐπιμελούμενοι οὐ πολλοί ἐθέλουσι. προσήκει δέ ἱππάρχῳ ἔτι ἐν εἰρήνῃ ἐπιμελεῖσθαι ὅπως ἐμπείρως ἕξει τῆς τε πολεμίας καί τῆς φιλίας χώρας: ἤν δ' ἄρα αὐτός ἀπείρως ἔχῃ, τῶν ἄλλων γε δή τούς ἐπιστημονεστάτους ἑκάστων τόπων παραλαμβάνειν. πολύ γάρ διαφέρει ἡγούμενος ὁ εἰδώς τάς ὁδούς τοῦ μή εἰδότος, καί ἐπιβουλεύων δέ πολεμίοις ὁ εἰδώς τούς τόπους τοῦ μή εἰδότος πολύ διαφέρει. καί κατασκόπων δέ πρίν πόλεμον εἶναι δεῖ μεμεληκέναι, ὅπως ἔσονται καί ἐκ πόλεων ἀμφοτέροις φιλίων καί ἐξ ἐμπόρων: πᾶσαι γάρ αἱ πόλεις τούς εἰσάγοντάς τι ἀεί ὡς εὐμενεῖς δέχονται: καί ψευδαυτόμολοι δ' ἔστιν ὅτε χρήσιμον. οὐ μέντοι τοῖς γε κατασκόποις δεῖ ποτε πιστεύοντα φυλακῆς ἀμελεῖν, ἀλλ' ἀεί οὕτως κατεσκευάσθαι χρή, ὥσπερ ἤν ἥξοντες εἰσηγγελμένοι ὦσιν οἱ πολέμιοι. καί γάρ ἤν πάνυ πιστοί ὦσιν οἱ κατάσκοποι, χαλεπόν ἐν καιρῷ ἀπαγγέλλειν: πολλά γάρ ἐν πολέμῳ τά ἐμπόδια συμπίπτει. τάς γε μήν ἐξαγωγάς τοῦ ἱππικοῦ ἧττον ἄν οἱ πολέμιοι αἰσθάνοιντο, εἰ ἀπό παραγγέλσεως γίγνοιντο μᾶλλον ἤ εἰ ὑπό κήρυκος ἤ εἰ ἀπό προγραφῆς. ἀγαθόν οὖν καί [τό] πρός τό διά παραγγέλσεως ἐξάγειν τό δεκαδάρχους καθιστάναι, καί <ἐπί> τοῖς δεκαδάρχοις πεμπαδάρχους, ἵνα ὡς ἐλαχίστοις ἕκαστος παραγγέλλῃ: καί τό μέτωπον δέ οὕτως μηκύνοιεν ἄν τῆς τάξεως ἀταράκτως οἱ πεμπάδαρχοι παράγοντες, ὁπότε τούτου καιρός εἴη. ὅταν γε μήν προφυλάττειν δέῃ, ἐγώ μέν ἀεί ἐπαινῶ τάς κρυπτάς σκοπάς τε καί φυλακάς: οὕτω γάρ ἅμα μέν τῶν φίλων φυλακαί γίγνονται, ἅμα δέ τοῖς πολεμίοις ἐνέδραι κατασκευάζονται. καί αὐτοί μέν δυσεπιβουλευτότεροί εἰσιν ἀφανεῖς ὄντες, τοῖς δέ πολεμίοις φοβερώτεροι. τό γάρ εἰδέναι μέν ὅτι εἰσί που φυλακαί, ὅπου δ' εἰσί καί ὁπόσαι μή εἰδέναι, τοῦτο θαρσεῖν μέν κωλύει τούς πολεμίους, ὑποπτεύειν δέ ἀναγκάζει πάντα τά χωρία: αἱ δέ φανεραί φυλακαί δῆλα παρέχουσι καί τά δεινά καί τά εὐθαρσῆ. ἔτι δέ τῷ [μέν] κρυπτάς ἔχοντι φυλακάς ἐξέσται μέν φανεροῖς ὀλίγοις ἔμπροσθεν τῶν κρυπτῶν φυλάττοντα πειρᾶσθαι τούς πολεμίους εἰς ἐνέδρας ὑπάγειν: ἀγρευτικόν δέ καί ὄπισθεν τῶν κρυπτῶν ἄλλοις φανεροῖς ἔστιν ὅτε φυλάττειν: καί τοῦτο γάρ ἐξαπατητικόν τῶν πολεμίων ὁμοίως τῷ πρόσθεν εἰρημένῳ. ἀλλά μήν φρονίμου γε ἄρχοντος καί τό μήποτε κινδυνεύειν ἑκόντα, πλήν ὅπου ἄν πρόδηλον ᾖ ὅτι πλέον ἕξει τῶν πολεμίων: τό δέ ὑπηρετεῖν τά ἥδιστα τοῖς πολεμίοις προδοσία τῶν ξυμμάχων δικαίως ἄν μᾶλλον ἤ ἀνδρεία κρίνοιτο. σῶφρον δέ καί τό ἐκεῖσε ὁρμᾶν ὅπου ἄν ἀσθενῆ τά τῶν πολεμίων ᾖ, κἄν πρόσω ὄντα τυγχάνῃ. τό γάρ σφόδρα πονῆσαι ἀκινδυνότερον ἤ πρός τούς κρείττους ἀγωνίζεσθαι. ἤν δέ πῃ εἰς μέσον φιλίων τειχέων εἰσίωσιν οἱ πολέμιοι, κἄν πολύ κρείττους ὄντες, καλόν μέν ἐντεῦθεν ἐπιχειρεῖν ὁποτέρωθι ἄν λελήθῃς παρών, καλόν δέ καί ἅμα ἀμφοτέρωθεν. ὅταν γάρ οἱ ἕτεροι ἀποχωρῶσιν, οἱ ἐκ τοῦ ἐπί θάτερα ἐλαύνοντες ταράττοιεν μέν ἄν τούς πολεμίους, σῴζοιεν δ' ἄν τούς φίλους. καί τό μέν διά κατασκόπων πειρᾶσθαι εἰδέναι τά τῶν πολεμίων πάλαι εἴρηται ὡς ἀγαθόν ἐστιν: ἐγώ δέ πάντων ἄριστον νομίζω εἶναι τό αὐτόν πειρᾶσθαι, ἤν ᾖ ποθεν ἐξ ἀσφαλοῦς, θεώμενον τούς πολεμίους ἀθρεῖν ἤν τι ἁμαρτάνωσι. καί τό μέν κλαπῆναι δυνατόν πέμπειν χρή τούς ἐπιτηδείους κλέψοντας, τό δ' ἁρπασθῆναι ἐγχωροῦν ἐφιέναι τούς ἁρπάσοντας. ἤν δέ πορευομένων ποι τῶν πολεμίων ἀπαρτᾶταί τι ἀσθενέστερον τῆς αὑτοῦ δυνάμεως ἤ θαρροῦν ἀποσκεδαννύηται, οὐδέ τοῦτο χρή λανθάνειν: ἀεί μέντοι <τῷ> ἰσχυροτέρῳ τό ἀσθενέστερον θηρᾶν. δυνατόν δέ προσέχοντι τόν νοῦν ταῦτα καταμανθάνειν, ἐπεί καί τά βραχυγνωμονέστερα ἀνθρώπου θηρία, οἵ τε ἴκτινοι δύνανται ὅ ἄν ἀφύλακτον ᾖ ἀφαρπάσαντες εἰς τό ἀσφαλές ἀποχωρεῖν πρίν ληφθῆναι, καί οἱ λύκοι δέ τά τε ἐρημούμενα φυλακῆς ἀγρεύουσι καί τά ἐν τοῖς δυσοράτοις κλέπτουσι, κἄν μεταθέων γέ τις ἐπιγίγνηται κύων, ἤν μέν ἥττων ᾖ, τούτῳ ἐπιτίθεται, ἤν δέ κρείττων, ἀποσπάσας ὅ τι ἄν ἔχῃ ἀποχωρεῖ. ὅταν δέ γε φυλακῆς καταφρονήσωσι λύκοι, τάξαντες ἑαυτῶν τούς μέν ἀπελάσαι τήν φυλακήν, τούς δέ ἁρπάζειν, οὕτω τά ἐπιτήδεια πορίζονται. θηρίων γε μήν δυναμένων τά τοιαῦτα φρονίμως λῄζεσθαι, πῶς οὐκ ἄνθρωπόν γε ὄντα εἰκός σοφώτερον τούτων φαίνεσθαι ἅ καί αὐτά τέχνῃ ὑπ' ἀνθρώπου ἁλίσκεται; κἀκεῖνό γε μήν εἰδέναι ἱππικοῦ ἀνδρός, ἐκ πόσου ἄν ἵππος πεζόν ἕλοι καί ἐξ ὁπόσου βραδεῖς ἵπποι ταχεῖς ἄν ἀποφύγοιεν. ἱππαρχικόν δέ καί χωρία γιγνώσκειν ἔνθα πεζοί κρείττους ἱππέων καί ἔνθα πεζῶν κρείττους ἱππῆς. χρή δέ μηχανητικόν εἶναι καί τοῦ πολλούς μέν φαίνεσθαι τούς ὀλίγους ἱππέας, πάλιν δ' ὀλίγους τούς πολλούς, καί τοῦ δοκεῖν παρόντα μέν ἀπεῖναι, ἀπόντα δέ παρεῖναι, καί τοῦ μή τά τῶν πολεμίων μόνον κλέπτειν ἐπίστασθαι, ἀλλά καί τούς ἑαυτοῦ ἱππέας ἅμα κλέπτοντα ἐξ ἀπροσδοκήτου τοῖς πολεμίοις ἐπιτίθεσθαι. ἀγαθόν δέ μηχάνημα καί τό δύνασθαι, ὅταν μέν τά ἑαυτοῦ ἀσθενῶς ἔχῃ, φόβον παρασκευάζειν τοῖς πολεμίοις ὡς μή ἐπίθωνται, ὅταν δ' ἐρρωμένως, θάρσος αὐτοῖς ἐμποιεῖν ὡς ἐγχειρῶσιν. οὕτω γάρ αὐτός μέν ἄν ἥκιστα κακῶς πάσχοις, τούς δέ πολεμίους μάλιστ' ἄν ἁμαρτάνοντας λαμβάνοις. ὅπως δέ μή προστάττειν δοκῶ ἀδύνατα, γράψω καί ὡς ἄν γίγνοιτο τά δοκοῦντα αὐτῶν χαλεπώτατα εἶναι. τό μέν τοίνυν μή σφάλλεσθαι ἐγχειροῦντα διώκειν ἤ ἀποχωρεῖν ἐμπειρία ποιεῖ ἵππων δυνάμεως. πῶς δ' ἄν ἐμπείρως ἔχοις; εἰ προσέχοις τόν νοῦν ἐν ταῖς μετά φιλίας ἀνθιππασίαις οἷοι ἀποβαίνουσιν ἐκ τῶν διώξεων τε καί φυγῶν. ὅταν μέντοι βούλῃ τούς ἱππέας πολλούς φαίνεσθαι, ἕν μέν πρῶτον ὑπαρχέτω, ἤνπερ ἐγχωρῇ, μή ἐγγύς τῶν πολεμίων ἐγχειρεῖν ἐξαπατᾶν: καί γάρ ἀσφαλέστερον τό πρόσω καί ἀπατητικώτερον. ἔπειτα δέ χρή εἰδέναι ὅτι ἁθρόοι μέν ἵπποι πολλοί φαίνονται διά τό μέγεθος τοῦ ζῴου, διασπειρόμενοι δ' εὐαρίθμητοι γίγνονται. ἔτι δ' ἄν πλέον σοι τό ἱππικόν τοῦ ὄντος φαίνοιτο, εἰ τούς ἱπποκόμους εἰς τούς ἱππέας ἐνισταίης μάλιστα μέν δόρατα, εἰ δέ μή, ὅμοια δόρασιν ἔχοντας, ἤν τε ἑστηκός ἐπιδεικνύῃς τό ἱππικόν ἤν τε παράγῃς: ἀνάγκη γάρ τόν ὄγκον τῆς τάξεως οὕτω μείζω τε καί πυκνότερον φαίνεσθαι. ἤν δ' αὖ τούς πολλούς ὀλίγους βούλῃ δοκεῖν εἶναι, ἤν μέν σοι χωρία ὑπάρχῃ οἷα συγκρύπτειν, δῆλον ὅτι τούς μέν ἐν τῷ φανερῷ ἔχων, τούς δ' εἰς τό ἄδηλον ἀποκρύπτων κλέπτοις ἄν τούς ἱππέας: ἤν δέ πᾶν καταφανές ᾖ τό χωρίον, δεκάδας χρή στοιχούσας ποιήσαντα διαλειπούσας παράγειν, καί τούς μέν πρός τῶν πολεμίων ἱππέας ἑκάστης δεκάδος ὀρθά τά δόρατα ἔχειν, τούς δ' ἄλλους ταπεινά καί μή ὑπερφανῆ. φοβεῖν γε μήν τούς πολεμίους καί ψευδενέδρας οἷόν τε καί ψευδοβοηθείας καί ψευδαγγελίας ποιοῦντα. θαρσοῦσι δέ μάλιστα πολέμιοι, ὅταν <ὄντα> τοῖς ἐναντίοις πράγματα καί ἀσχολίας πυνθάνωνται. τούτων δέ γεγραμμένων μηχανᾶσθαι αὐτόν χρή πρός τό παρόν ἀεί ἀπατᾶν: ὄντως γάρ οὐδέν κερδαλεώτερον ἀπάτης ἐν πολέμῳ. ὁπότε γάρ καί οἱ παῖδες, ὅταν παίζωσι ποσίνδα, δύνανται ἀπατᾶν προΐσχοντες ὥστε ὀλίγους τ' ἔχοντες πολλούς δοκεῖν ἔχειν καί πολλούς προέχοντες ὀλίγους φαίνεσθαι ἔχειν, πῶς οὐκ ἄνδρες γε τῷ ἐξαπατᾶν προσέχοντες τόν νοῦν δύναιντ' ἄν τοιαῦτα μηχανᾶσθαι; καί ἐνθυμούμενος δ' ἄν τά ἐν τοῖς πολέμοις πλεονεκτήματα εὕροι ἄν τις τά πλεῖστα καί μέγιστα σύν ἀπάτῃ γεγενημένα. ὧν ἕνεκα ἤ οὐκ ἐγχειρητέον ἄρχειν ἤ τοῦτο σύν τῇ ἄλλῃ παρασκευῇ καί παρά θεῶν αἰτητέον δύνασθαι ποιεῖν καί αὐτῷ μηχανητέον. οἷς δέ θάλαττα πρόσεστιν, ἀπατητικόν καί τό πλοῖα παρασκευαζόμενον πεζῇ τι πρᾶξαι καί τό πεζῇ προσποιούμενον ἐπιβουλεύειν κατά θάλατταν ἐπιχειρῆσαι. ἱππαρχικόν δέ καί τό διδάσκειν τήν πόλιν ὡς ἀσθενές τό πεζῶν ἔρημον ἱππικόν πρός τό ἁμίππους πεζούς ἔχον. ἱππαρχικόν δέ καί τό λαβόντα πεζούς αὐτοῖς χρῆσθαι: ἔστι δέ πεζούς οὐ μόνον ἐντός ἀλλά καί ὄπισθεν ἱππέων ἀποκρύψασθαι: πολύ γάρ μείζων ὁ ἱππεύς τοῦ πεζοῦ. ταῦτα δέ πάντα ἐγώ καί ὅσα πρός τούτοις τις μηχανήσεται ἤ βίᾳ ἤ τέχνῃ αἱρεῖν τούς ἐναντίους βουλόμενος σύν τῷ θεῷ πράτ τειν συμβουλεύω, ἵνα καί ἡ τύχη συνεπαινῇ θεῶν ἵλεων ὄντων. ἔστι δ' ὅτε πάνυ ἀπατητικόν καί τό λίαν φυλακτικόν προσποιήσασθαι εἶναι καί μηδαμῶς φιλοκίνδυνον: τοῦτο γάρ τούς πολεμίους πολλάκις προάγεται ἀφυλακτοῦντας μᾶλλον ἁμαρτάνειν. ἤν δ' ἅπαξ δόξῃ τις φιλοκίνδυνος εἶναι, ἔξεστι καί ἡσυχίαν ἔχοντα, προσποιούμενον δέ πράξειν τι, πράγματα παρέχειν τοῖς πολεμίοις. ἀλλά γάρ οὐδέν ἄν τις δύναιτο πλάσαι οἷον βούλεται, εἰ μή ἐξ ὧν γε πλάττοιτο παρεσκευασμένα εἴη ὡς πείθεσθαι τῇ τοῦ χειροτέχνου γνώμῃ: οὐδέ γ' ἄν ἐξ ἀνδρῶν, εἰ μή σύν θεῷ οὕτω παρεσκευασμένοι ἔσονται ὡς φιλικῶς τε ἔχειν πρός τόν ἄρχοντα καί φρονιμώτερον σφῶν αὐτόν ἡγεῖσθαι περί τῶν πρός τούς πολεμίους ἀγώνων. εὐνοϊκῶς μέν οὖν ἔχειν [καί] ἐκ τῶνδε εἰκός τούς ἀρχομένους, ὅταν φιλοφρόνως τε ἔχῃ πρός αὐτούς καί προνοῶν φαίνηται ὅπως τε σῖτον ἕξουσι καί ὅπως ἀσφαλῶς μέν ἀποχωρήσουσι, πεφυλαγμένως δέ ἀναπαύσονται. ἐν δέ ταῖς φρουραῖς χρή καί χιλοῦ καί σκηνῶν καί ὕδατος καί φρυγάνων καί τῶν ἄλλων ἐπιτηδείων φανερόν εἶναι ἐπιμελόμενον καί προνοοῦντά τε καί ἀγρυπνοῦντα ἕνεκα τῶν ἀρχομένων. καί ὅταν γε πλέον ἔχῃ τι, τό μεταδοῦναι κερδαλέον τῷ προεστηκότι. ἥκιστα δ' ἄν καταφρονοῖεν ἄρχοντος, ὡς μέν συνελόντι εἰπεῖν, εἰ ὁπόσα ἐκείνοις παραινοίη, αὐτός ταῦτα βέλτιον ἐκείνων φαίνοιτο ποιῶν. ἀρξάμενον οὖν δεῖ ἀπό τοῦ ἀναβαίνειν ἐπί τούς ἵππους πάντα τά ἐν ἱππικῇ μελετᾶν, ὅπως ὁρῶσι τόν ἄρχοντα δυνάμενον ἐπί τοῦ ἵππου καί τάφρους ἀσφαλῶς περᾶν καί τειχία ὑπερακρίζειν καί ἀπ' ὄχθων κατο ρούειν καί ἀκοντίζειν ἱκανῶς: πάντα γάρ ταῦτα προκόπτει τι εἰς τό μή καταφρονεῖσθαι. ἤν δέ δή καί τάττειν γνῶσιν ἐπιστάμενόν τε καί δυνάμενον παρασκευάζειν ὡς ἄν πλέον ἔχοιεν τῶν πολεμίων, πρός δέ τούτοις κἀκεῖνο λάβωσιν εἰς τήν γνώμην, ὡς οὔτ' ἄν εἰκῇ οὔτ' ἄνευ θεῶν οὔτε παρά τά ἱερά ἡγήσαιτ' ἄν ἐπί πολεμίους, πάντα ταῦτα πιθανωτέρους τῷ ἄρχοντι τούς ἀρχομένους ποιεῖ. παντί μέν οὖν προσήκει ἄρχοντι φρονίμῳ εἶναι: πολύ μέντοι τόν ἀθηναίων ἵππαρχον διαφέρειν δεῖ καί τῷ τούς θεούς θεραπεύειν καί τῷ πολεμικόν εἶναι, ᾧ γε ὑπάρχουσι μέν ὅμοροι ἀντίπαλοι ἱππεῖς τε παραπλήσιοι τό πλῆθος καί ὁπλῖται πολλοί. κἄν μέν εἰς τήν πολεμίαν ἐμβάλλειν ἐπιχειρῇ ἄνευ τῆς ἄλλης πόλεως, πρός ἀμφοτέρους τούτους μόνοις ἄν τοῖς ἱππεῦσι διακινδυνεύοι. ἤν δ' οἱ πολέμιοι εἰς τήν ἀθηναίων χώραν ἐμβάλωσι, πρῶτον μέν οὐκ ἄν ἄλλως ἔλθοιεν εἰ μή σύν ἄλλοις τε ἱππεῦσι πρός τοῖς ἑαυτῶν καί πρός τούτοις ὁπλίταις ὁπόσοις ἄν οἴωνται πάντας ἀθηναίους μή ἱκανούς εἶναι μάχεσθαι. πρός οὖν τοσούτους πολεμίους ἤν μέν ἡ πόλις πᾶσα ἐπεξίῃ ἀρήξουσα τῇ χώρᾳ, ἐλπίδες καλαί. ἱππεῖς τε γάρ σύν θεῷ ἀμείνους, ἤν τις αὐτῶν ἐπιμελῆται ὡς δεῖ, ὁπλῖταί τε οὐ μείους ἔσονται καί τά σώματα τοίνυν οὐ χείρω ἔχοντες καί τάς ψυχάς φιλοτιμότεροι, ἤν ὀρθῶς ἀσκηθῶσι σύν θεῷ. καί μήν ἐπί γε τοῖς προγόνοις οὐ μεῖον ἀθηναῖοι ἤ βοιωτοί φρονοῦσιν. ἤν δέ ἡ μέν πόλις τρέπηται ἐπί τά ναυτικά καί ἀρκῇ αὐτῇ τά τείχη διασῴζειν, ὥσπερ καί ὁπότε λακεδαιμόνιοι σύν ἅπασι τοῖς ἕλλησιν ἐνέβαλον, τούς δέ ἱππέας ἀξιώσῃ τά τε ἐκτός τοῦ τείχους διασῴζειν καί αὐτούς μόνους διακινδυ νεύειν πρός πάντας τούς ἐναντίους, ἐνταῦθα δή θεῶν μέν οἶμαι πρῶτον συμμάχων ἰσχυρῶν δεῖ, ἔπειτα δέ καί τόν ἵππαρχον προσήκει ἀποτετελεσμένον ἄνδρα εἶναι. καί γάρ φρονήσεως δεῖ πολλῆς πρός τούς πολύ πλείους καί τόλμης, ὁπότε καιρός παραπέσοι: δεῖ δέ, ὡς ἐμοί δοκεῖ, καί αὐτόν προνοεῖν ἱκανόν εἶναι. πρός μέν γάρ τό παρόν στράτευμα διακινδυνεύων, ᾧ μηδέ ὅλη ἡ πόλις θέλοι ἀντικαθίστασθαι, δῆλον ὅτι πάσχοι ἄν ὅ τι οἱ κρείττους βούλοιντο, ποιεῖν δέ οὐδέν ἄν ἱκανός εἴη, εἰ δέ φυλάττοι μέν τά ἔξω τείχους τοσούτοις ὅσοι σκοπεύειν τε τούς πολεμίους ἱκανοί ἔσονται καί ἀναχωρίζειν εἰς τό ἀσφαλές τά δεόμενα ὡς ἐκ πλείστου_ ἱκανοί δέ καί προορᾶν οὐδέν ἧττον οἱ ὀλίγοι τῶν πολλῶν, καί φυλάττειν τοίνυν καί ἀναχωρίζειν τά φίλια οὐκ ἀκαιρότεροι οἱ μήτε αὑτοῖς μήτε τοῖς ἵπποις πιστεύοντες: ὁ γάρ φόβος δεινός δοκεῖ συμφύλαξ εἶναι_τούς μέν <οὖν> φύλακας ἐκ τούτων ἄν τις ποιῶν ἴσως ὀρθῶς βουλεύοιτο: τούς δέ περιττούς τῆς φυλακῆς εἰ μέν τις στρατιάν ἔχειν ἡγήσεται, ὀλίγη αὐτῷ φανεῖται: τοῦ παντός γάρ ἐνδεήσεται ὥστε ἐκ τοῦ ἐμφανοῦς διακινδυνεύειν: ἤν δέ ὡς λῃσταῖς αὐτοῖς χρῆται, πάνυ ἄν ὡς τό εἰκός ἱκανήν τοῦτο πράττειν ἔχοι δύναμιν. δεῖ δέ, ὡς ἐμοί δοκεῖ, τούτους παρεσκευασμένους ἀεί ἔχοντα ὡς ποιεῖν τι μή καταφανῆ ὄντα φυλάττειν, ἤν τι ἁμαρτάνῃ τό τῶν πολεμίων στράτευμα. φιλοῦσι δέ πως στρατιῶται, ὅσῳ ἄν πλείους ὦσι, τοσούτῳ πλείω ἁμαρτάνειν. ἤ γάρ ἐπί τά ἐπιτήδεια ἐπιμελείᾳ σκεδάννυνται ἤ πορευομένων ἀταξίᾳ οἱ μέν προέρχονται, οἱ δ' ὑπολείπονται πλέον τοῦ καιροῦ. τά οὖν τοιαῦτα ἁμαρτήματα οὐ χρή παριέναι ἀκόλαστα (εἰ δέ μή, ὅλη ἡ χώρα στρατόπεδον ἔσται) ἐκεῖνο καλῶς προνοοῦντα, καί ποιήσαντά τι φθάσαι ἀποχωρήσαντα πρίν τό πολύ βοηθοῦν ἐπιγενέσθαι. πολλάκις δέ πορευόμενον στράτευμα καί εἰς ὁδούς ἔρχεται ἐν αἷς οὐδέν πλέον οἱ πολλοί τῶν ὀλίγων δύνανται. καί ἐν διαβάσεσί γε ἔστι τῷ προσέχοντι τόν νοῦν ἀσφαλῶς ἐφεπομένῳ ταμιεύσασθαι ὥστε ὁπόσοις ἄν βούληται τῶν πολεμίων ἐπιτίθεσθαι. ἔστι δ' ὅτε καλόν καί στρατοπεδευομένοις καί ἀριστῶσι καί δειπνοποιουμένοις ἐπιχειρεῖν, καί ἐκ κοίτης γε ἀνισταμένοις. ἐν πᾶσι γάρ τούτοις ἄοπλοι στρατιῶται γίγνονται, μείονα μέν χρόνον οἱ ὁπλῖται, πλείονα δέ οἱ ἱππεῖς. σκοποῖς μέντοι καί προφυλακαῖς οὐδέποτε δεῖ παύεσθαι ἐπιβουλεύοντα. οὗτοι γάρ αὖ ὀλίγοι μέν ἀεί καθίστανται, πολύ δέ τοῦ ἰσχυροῦ ἐνίοτε ἀποστατοῦσιν. ὅταν δέ τά τοιαῦτα ἤδη καλῶς φυλάττωνται οἱ πολέμιοι, καλόν ἐστι σύν θεῷ λαθόντα ἐλθεῖν εἰς τήν πολεμίαν μεμελετηκότα ὡς ... <πόσ>οι τε ἑκασταχοῦ καί ποῦ τῆς χώρας προφυλάττουσιν. οὐδεμία γάρ οὕτω καλή λεία ὡς αἱ φυλακαί, ἤν κρατηθῶσι. καί εὐεξαπάτητοι δ' εἰσίν οἱ φύλακες: διώκουσι γάρ ὅ τι ἄν ὀλίγον ἴδωσι, νομίζοντες σφίσι τοῦτο προστετάχθαι. τάς μέντοι ἀποχωρήσεις σκοπεῖν δεῖ ὅπως μή ἐναντίαι τοῖς βοηθοῦσιν ἔσονται. τούς μέντοι μέλλοντας δυνήσεσθαι ἀσφαλῶς τό πολύ κρεῖττον στράτευμα κακουργεῖν σαφῶς δεῖ τοσοῦτον διαφέρειν ὥστε αὐτούς μέν ἀσκητάς φαίνεσθαι τῶν πολεμικῶν ἐν ἱππικῇ ἔργων, τούς δέ πολεμίους ἰδιώτας. τοῦτο δ' ἄν εἴη πρῶτον μέν <εἰ οἱ> λῄζεσθαι μέλλοντες ἐκπεπονημένοι εἶεν τῇ ἐλάσει, ὥστε δύνασθαι στρατιωτικούς πόνους ὑπο φέρειν: οἱ γάρ πρός ταῦτα ἀμελῶς ἔχοντες καί ἵπποι καί ἄνδρες εἰκότως ἄν ὥσπερ γυναῖκες πρός ἄνδρας ἀγωνίζοιντο. οἱ δέ γε δεδιδαγμένοι τε καί εἰθισμένοι τάφρους διαπηδᾶν καί τειχία ὑπεραίρειν καί ἐπ' ὄχθους ἀνάλλεσθαι καί ἀφ' ὑψηλῶν ἀσφαλῶς κατιέναι καί τά κατάντη ταχύ ἐλαύνεσθαι, οὗτοι δ' αὖ τοσοῦτον διαφέροιεν ἄν τῶν ἀμελετήτων ταῦτα ὅσονπερ πτηνοί πεζῶν: οἱ δέ γε αὖ τούς πόδας ἐκπεπονημένοι τῶν ἀτριβῶν πρός τραχέα ὅσονπερ ὑγιεῖς χωλῶν: καί οἵ γε τῶν τόπων ἔμπειροι πρός τούς ἀπείρους τοσοῦτον ἐν ταῖς προελάσεσι καί ἀποχωρήσεσι διαφέροιεν ἄν ὅσονπερ οἱ ὁρῶντες τῶν τυφλῶν. καί τοῦτο δέ χρή εἰδέναι, ὅτι [οἱ] εὐωχούμενοι <μέν οἱ> ἵπποι, [μή] ἐκπεπονημένοι δέ ὥστε <μή> ἀποπνίγεσθαι ἐν τοῖς πόνοις, εὖ παρεσκευασμένοι εἰσί. χρή δέ, ἐπείπερ χαλινοί καί ἐφίππια ἐξ ἱμάντων ἠρτημένα ἐστί [χρήσιμα], μήποτε τόν ἵππαρχον τούτων ἔρημον εἶναι: μικρᾷ γάρ δαπάνῃ τούς ἀποροῦντας χρησίμους ἄν παρέχοιτο. εἰ δέ τις νομίζοι πολλά ἔχειν ἄν πράγματα, εἰ οὕτω δεήσει ἀσκεῖν τήν ἱππικήν, ἐνθυμηθήτω ὅτι οἱ εἰς τούς γυμνικούς ἀγῶνας ἀσκοῦντες πολύ πλείω πράγματα καί χαλεπώτερα ἔχουσιν ἤ οἱ τήν ἱππικήν τά μάλιστα μελετῶντες. καί γάρ τῶν μέν γυμνικῶν ἀσκημάτων τά πολλά σύν ἱδρῶτι ἐκπονοῦνται, τῆς δέ ἱππικῆς τά πλεῖστα μεθ' ἡδονῆς. ὅπερ γάρ εὔξαιτ' ἄν τις πτηνός γενέσθαι, οὐκ ἔστιν ὅ τι μᾶλλον τῶν ἀνθρωπίνων ἔργων ἔοικεν αὐτῷ. καί μήν τό γ' ἐν πολέμῳ νικᾶν πολλῷ ἐνδοξότερον ἤ πυγμῇ: μετέχει μέν γάρ τι καί ἡ πόλις ταύτης τῆς δόξης: ὡς δέ τά πολλά ἐπί τῇ τοῦ πολέμου νίκῃ καί εὐδαιμονίᾳ οἱ θεοί τάς πόλεις στεφανοῦσιν, ὥστ' οὐκ οἶδ' ἔγωγε τί προσήκει ἄλλ' ἄττα μᾶλλον ἀσκεῖσθαι ἤ τά πολεμικά. ἐννοεῖν δέ χρή ὅτι καί οἱ κατά θάλατταν λῃσταί διά τό πονεῖν ἠσκηκέναι δύνανται ζῆν καί ἀπό τῶν πολύ κρειττόνων. προσήκει γε μήν καί κατά γῆν οὐ τοῖς καρπουμένοις τά ἑαυτῶν ἀλλά τοῖς στερισκομένοις τῆς τροφῆς λῄζεσθαι: ἤ γάρ ἐργαστέον ἤ ἀπό τῶν εἰργασμένων θρεπτέον: ἄλλως δ' οὐ ῥᾴδιον οὔτε βιοτεύειν οὔτε εἰρήνης τυχεῖν. μεμνῆσθαι δέ κἀκεῖνο χρή, μήποτε ἐπί τούς κρείττους ἐλαύνειν ὄπισθεν ἵπποις δύσβατα ποιούμενον: οὐ γάρ ὅμοιον φεύγοντι καί διώκοντι σφαλῆναι. ἔτι δέ βούλομαι ὑπομνῆσαι καί τόδε φυλάττεσθαι. εἰσί γάρ τινες οἵ, ὅταν μέν ἴωσιν ἐπί τούτους ὧν ἄν οἴωνται κρείττους εἶναι, παντάπασιν ἀσθενεῖ δυνάμει ἔρχονται, ὥστε πολλάκις ἔπαθον ἅ ᾤοντο ποιήσειν: ὅταν δ' ἐπί τούτους ὧν ἄν σαφῶς ἐπίστωνται ἥττους ὄντες, πᾶσαν ὅσην ἄν ἔχωσι δύναμιν ἄγουσιν. ἐγώ δέ φημι χρῆναι τἀναντία τούτων ποιεῖν: ὅταν μέν κρατήσειν οἰόμενος ἄγῃ, μή φείδεσθαι τῆς δυνάμεως ὅσην ἄν ἔχῃ: τό γάρ πολύ νικᾶν οὐδενί πώποτε μεταμέλειαν παρέσχεν: ὅταν δέ τοῖς πολύ κρείττοσιν ἐπιχειρῇ καί προγιγνώσκῃ ὅτι ποιήσαντα ὅ τι ἄν δύνηται φευκτέον ἐστίν, εἰς τά τοιαῦτά φημι πολύ κρεῖττον εἶναι ὀλίγους ἤ πάντας προσάγειν, τούς μέντοι ἀπειλεγμένους καί ἵππους καί ἄνδρας τούς κρατίστους. τοιοῦτοι γάρ ὄντες καί ποιῆσαι ἄν τι καί ἀποχωρῆσαι ἀσφαλέστερον ἄν δύναιντο. ὅταν δέ πρός τούς κρείττους πάντας προσαγαγών ἀποχωρεῖν βούληται, ἀνάγκη τούς μέν ἐπί τῶν βραδυτάτων ἵππων ἁλίσκεσθαι, τούς δέ καί δι' ἀφιππίαν πίπτειν, τούς δέ διά δυσχωρίας ἀπολαμβάνεσθαι: καί γάρ πολύν τόπον χαλεπόν εὑρεῖν οἷον ἄν τις εὔξαιτο. ὑπό γε μήν τοῦ πλήθους καί συμπίπτοιεν ἄν καί ἐμποδίζοντες πολλά ἄν ἀλλήλους κακουργοῖεν. οἱ δ' ἀγαθοί ἵπποι καί ἱππεῖς δυνατοί καί ἐξ† αὐτῶν διαφεύγειν ἄλλως τε ἄν καί μηχανᾶταί τις τοῖς διώκουσι φόβον ἀπό τῶν περιττῶν ἱππέων. σύμφορον δ' εἰς τοῦτο καί αἱ ψευδενέδραι: χρήσιμον δέ κἀκεῖνο, τό εὑρίσκειν πόθεν ἄν οἱ φίλοι ἐξ ἀσφαλοῦς ἐπιφαινόμενοι βραδυτέρους τούς διώκοντας παρέχοιεν. ἀλλά μήν καί τόδε δῆλον, ὡς πόνοις καί τάχει οἱ ὀλίγοι τῶν πολλῶν πολύ μᾶλλον ἤ οἱ πολλοί τῶν ὀλίγων περιγίγνοιντ' ἄν. καί οὐ λέγω ὡς διά τό ὀλίγοι εἶναι καί πονεῖν μᾶλλον δυνήσονται καί θάττους ἔσονται, ἀλλ' ὅτι ῥᾷον εὑρεῖν ὀλίγους ἤ πολλούς τούς καί τῶν ἵππων ἐπιμελησομένους ὡς δεῖ καί αὐτούς φρονίμως μελετήσοντας τήν ἱππικήν. ἤν δέ ποτε συμβαίνῃ ἀγωνίζεσθαι πρός παραπλησίους ἱππέας, ἐγώ μέν οἶμαι οὐκ ἄν χεῖρον εἶναι εἴ τις δύο τάξεις ἐκ τῆς φυλῆς ποιήσειεν, καί τῆς μέν ὁ φύλαρχος ἡγοῖτο, τῆς δέ ἄλλης ὅστις ἄριστος δοκοίη εἶναι, οὗτος δέ τέως μέν ἕποιτο κατ' οὐράν τῆς μετά τοῦ φυλάρχου τάξεως, ἐπεί δ' ἐγγύς ἤδη εἶεν οἱ ἀντίπαλοι, ἀπό παραγγέλσεως παρελαύνοι ἐπί τούς πολεμίους. οὕτω γάρ οἶμαι καί ἐκπληκτικωτέρους τοῖς ἐχθροῖς ἄν εἶναι καί δυσμαχωτέρους. εἰ δέ καί πεζούς ἔχοιεν ἑκάτεροι, καί οὗτοι ἀποκεκρυμμένοι ὄπισθεν τῶν ἱππέων, ἐξαπίνης δέ παραφαινόμενοι καί ὁμόσε ἰόντες δοκοῦσιν ἄν μοι τήν νίκην πολύ μᾶλλον κατεργάζεσθαι. ὁρῶ γάρ τά παράδοξα ἤν μέν ἀγαθά ᾖ, μᾶλλον εὐφραίνοντα τούς ἀνθρώπους, ἤν δέ δεινά, μᾶλλον ἐκπλήττοντα. ταῦτα δέ γνοίη ἄν τις μάλιστα ἐνθυμούμενος ὡς οἵ τε ἐνέδραις ἐμπίπτοντες ἐκπλήττονται, καί ἐάν πολύ πλείους ὦσι, καί ὅταν πολέμιοι ἀλλήλοις ἀντικάθωνται, ὡς πολύ ταῖς πρώταις ἡμέραις φοβερώτατα ἔχουσιν. ἀλλά τό μέν διατάξαι ταῦτα οὐ χαλεπόν: τό δ' εὑρεῖν τούς φρονίμως καί πιστῶς καί προθύμως καί εὐψύχως παρελῶντας ἐπί τούς πολεμίους, τοῦτο ἤδη ἀγαθοῦ ἱππάρχου. δεῖ γάρ καί λέγειν αὐτόν ἱκανόν εἶναι καί ποιεῖν τοιαῦτα ἀφ' ὧν οἱ ἀρχόμενοι γνώσονται ἀγαθόν εἶναι τό τε πείθεσθαι καί τό ἕπεσθαι καί τό ὁμόσε ἐλαύνειν τοῖς πολεμίοις καί ἐπιθυμήσουσι τοῦ καλόν τι ἀκούειν καί δυνήσονται ἅ ἄν γνῶσιν ἐγκαρτερεῖν. ἐάν δέ ποτε αὖ ἤ φαλάγγων ἀντιτεταγμένων ἤ χωρίων ἑκατέροις ὑπαρχόντων ἐν τῷ μέσῳ τοῖς ἱππεῦσιν ἀναστροφαί τε καί διώξεις καί ἀποχωρήσεις γίγνωνται, εἰώθασι μέν ὡς τά πολλά ἐκ τῶν τοιούτων ὁρμᾶν μέν [ἐκ τῶν ἀναστροφῶν] βραδέως ἀμφότεροι, τό δ' ἐν μέσῳ τάχιστα ἐλαύνειν. ἤν δέ τις οὕτω προδείξας ἔπειτα [δ'] ἐκ τῶν ἀναστροφῶν ταχέως τε διώκῃ καί ταχέως ἀποχωρῇ, βλάπτειν τ' ἄν μάλιστα τούς πολεμίους δύναιτο καί ὡς τό εἰκός ἀσφαλέστατ' ἄν διάγοι, ταχύ μέν διώκων ἐν ᾧ ἄν ἐγγύς ᾖ τοῦ ἑαυτοῦ ἰσχυροῦ, ταχύ δέ ἀποχωρῶν ἀπό τῶν τοῖς πολεμίοις ἰσχυρῶν. εἰ δέ καί λαθεῖν δύναιτο ἀπό τῆς τάξεως ἑκάστης καταλιπών ἤ τέτταρας ἤ πέντε τῶν κρατίστων ἵππων τε καί ἀνδρῶν, πολύ ἄν προέχοιεν εἰς τό ἐπαναστρεφομένοις τοῖς πολεμίοις ἐμπίπτειν. ταῦτα δέ ἀναγιγνώσκειν μέν καί ὀλιγάκις ἀρκεῖ, ἐννοεῖν δέ τό παρατυγχάνον αὐτῷ ἀεί δεῖ, καί πρός τό παριστάμενον σκοποῦντα τό συμφέρον ἐκπονεῖν. γράψαι δέ πάντα ὁπόσα δεῖ ποιεῖν οὐδέν μᾶλλον οἷόν τέ ἐστιν ἤ τά μέλλοντα πάντα εἰδέναι. πάντων δέ τῶν ὑπομνημάτων ἔμοιγε δοκεῖ κράτιστον εἶναι τό ὅσα ἄν γνῷ ἀγαθά εἶναι ἐπιμελεῖσθαι ὡς ἄν πραχθῇ. ὀρθῶς δέ γιγνωσκόμενα οὐ φέρει καρπόν οὔτ' ἐν γεωργίᾳ οὔτ' ἐν ναυκληρίᾳ οὔτ' ἐν ἀρχῇ, ἤν μή τις ἐπιμέληται ὡς ἄν ταῦτα σύν τοῖς θεοῖς ἐκπεραίνηται. φημί δ' ἐγώ [ταῦτα] καί τό πᾶν ἱππικόν ὧδ' ἄν πολύ θᾶττον ἐκπληρωθῆναι εἰς τούς χιλίους ἱππεῖς καί πολύ ῥᾷον τοῖς πολίταις, εἰ διακοσίους ἱππέας ξένους καταστήσαιντο: δοκοῦσι γάρ ἄν μοι οὗτοι προσγενόμενοι καί εὐπειστότερον ἄν πᾶν τό ἱππικόν ποιῆσαι καί φιλοτιμότερον πρός ἀλλήλους περί ἀνδραγαθίας. οἶδα δ' ἔγωγε καί λακεδαιμονίοις ἱππικόν ἀρξάμενον εὐδοκιμεῖν, ἐπεί ξένους ἱππέας προσέλαβον. καί ἐν ταῖς ἄλλαις δέ πόλεσι πανταχοῦ τά ξενικά ὁρῶ εὐδοκιμοῦντα: ἡ γάρ χρεία μεγάλην προθυμίαν συμβάλλεται. εἰς δέ τιμήν τῶν ἵππων νομίζω ἄν αὐτοῖς χρήματα ὑπάρξαι καί παρά τῶν σφόδρα ἀπεχομένων μή ἱππεύειν, ὅτι καί †οἷς καθίστησι† τό ἱππικόν ἐθέλουσι τελεῖν ἀργύριον ὡς μή ἱππεύειν, <καί> παρά πλουσίων μέν, ἀδυνάτων δέ τοῖς σώμασιν, οἴομαι δέ καί παρ' ὀρφανῶν τῶν δυνατούς οἴκους ἐχόντων. νομίζω δέ καί μετοίκων φιλοτιμεῖσθαι ἄν τινας εἰς ἱππικόν καθισταμένους: ὁρῶ γάρ καί τῶν ἄλλων ὁπόσων ἄν καλῶν ὄντων μεταδιδῶσιν αὐτοῖς οἱ πολῖται, φιλοτίμως ἐνίους ἐθέλοντας τό προσταχθέν διαπράττεσθαι. δοκεῖ δ' ἄν μοι καί πεζόν σύν τοῖς ἵπποις ἐνεργότατον εἶναι, εἰ συσταθείη ἐξ ἀνδρῶν τῶν ἐναντιωτάτων τοῖς πολεμίοις. ταῦτα δέ πάντα θεῶν συνεθελόντων γένοιτ' ἄν. εἰ δέ τις τοῦτο θαυμάζει, ὅτι πολλάκις γέγραπται τό σύν θεῷ πράττειν, εὖ ἴστω ὅτι ἤν πολλάκις κινδυνεύῃ, ἧττον τοῦτο θαυμάσεται, καί ἤν γε κατανοῇ ὅτι, ὅταν πόλεμος ᾖ, ἐπιβουλεύουσι μέν ἀλλήλοις οἱ ἐναντίοι, ὀλιγάκις δέ ἴσασι πῶς ἔχει τά ἐπιβουλευόμενα. τά οὖν τοιαῦτα οὐδ' ὅτῳ συμβουλεύσεταί τις οἷόν τε εὑρεῖν πλήν θεῶν: οὗτοι δέ πάντα ἴσασι καί προσημαίνουσιν ᾧ ἄν ἐθέλωσι καί ἐν ἱεροῖς καί ἐν οἰωνοῖς καί ἐν φήμαις καί ἐν ὀνείρασιν. εἰκός δέ μᾶλλον ἐθέλειν αὐτούς συμβουλεύειν τούτοις, οἵ ἄν μή μόνον ὅταν δέωνται ἐπερωτῶσι τί χρή ποιεῖν, ἀλλά καί ἐν ταῖς εὐτυχίαις θεραπεύωσιν ὅ τι ἄν δύνωνται τούς θεούς. [13] {work} {περι ιππικησ} ἐπειδή διά τό συμβῆναι ἡμῖν πολύν χρόνον ἱππεύειν οἰόμεθα ἔμπειροι ἱππικῆς γεγενῆσθαι, βουλόμεθα καί τοῖς νεωτέροις τῶν φίλων δηλῶσαι ᾗ ἄν νομίζομεν αὐτούς ὀρθότατα ἵπποις προσφέρεσθαι. συνέγραψε μέν οὖν καί σίμων περί ἱππικῆς, ὅς καί τόν κατά τό ἐλευσίνιον ἀθήνησιν ἵππον χαλκοῦν ἀνέθηκε καί ἐν τῷ βάθρῳ τά ἑαυτοῦ ἔργα ἐξετύπωσεν: ἡμεῖς γε μέντοι ὅσοις συνετύχομεν ταὐτά γνόντες ἐκείνῳ, οὐκ ἐξαλείφομεν ἐκ τῶν ἡμετέρων, ἀλλά πολύ ἥδιον παραδώσομεν αὐτά τοῖς φίλοις, νομίζοντες ἀξιοπιστότερα εἶναι ὅτι κἀκεῖνος κατά ταὐτά ἡμῖν ἔγνω ἱππικός ὤν: καί ὅσα δή παρέλιπεν ἡμεῖς πειρασόμεθα δηλῶσαι. πρῶτον δέ γράψομεν ὡς ἄν τις ἥκιστα ἐξαπατῷτο ἐν ἱππωνίᾳ. τοῦ μέν τοίνυν ἔτι ἀδαμάστου πώλου δῆλον ὅτι τό σῶμα δεῖ δοκιμάζειν: τῆς γάρ ψυχῆς οὐ πάνυ σαφῆ τεκμήρια παρέχεται ὁ μήπω ἀναβαινόμενος. τοῦ γε μήν σώματος πρῶτόν φαμεν χρῆναι τούς πόδας σκοπεῖν. ὥσπερ γάρ οἰκίας οὐδέν ὄφελος ἄν εἴη, εἰ τά ἄνω πάνυ καλά ἔχοι μή ὑποκειμένων οἵων δεῖ θεμελίων, οὕτω καί ἵππου πολεμιστηρίου οὐδέν ἄν ὄφελος εἴη, οὐδ' εἰ τἆλλα πάντα ἀγαθά ἔχοι, κακόπους δ' εἴη: οὐδενί γάρ ἄν δύναιτο τῶν ἀγαθῶν χρῆσθαι. πόδας δ' ἄν τις δοκιμάζοι πρῶτον μέν τούς ὄνυχας σκοπῶν: οἱ γάρ παχεῖς πολύ τῶν λεπτῶν διαφέρουσιν εἰς εὐποδίαν: ἔπειτα οὐδέ τοῦτο δεῖ λανθάνειν, πότερον αἱ ὁπλαί εἰσιν ὑψηλαί [ἤ ταπειναί] καί ἔμπροσθεν καί ὄπισθεν ἤ χαμηλαί. αἱ μέν γάρ ὑψηλαί πόρρω ἀπό τοῦ δαπέδου ἔχουσι τήν χελιδόνα καλουμένην, αἱ δέ ταπειναί ὁμοίως βαίνουσι τῷ τε ἰσχυροτάτῳ καί τῷ μαλακωτάτῳ τοῦ ποδός, ὥσπερ οἱ βλαισοί τῶν ἀνθρώπων: καί τῷ ψόφῳ δέ ἔφη σίμων δήλους εἶναι τούς εὔποδας, καλῶς λέγων: ὥσπερ γάρ κύμβαλον ψοφεῖ πρός τό δάπεδον ἡ κοίλη ὁπλή. ἐπεί δέ ἠρξάμεθα ἐντεῦθεν, ταύτῃ καί ἀναβησόμεθα πρός τό ἄλλο σῶμα. δεῖ τοίνυν καί τά ἀνωτέρω μέν τῶν ὁπλῶν, κατωτέρω δέ τῶν κυνηπόδων ὀστᾶ μήτε ἄγαν ὀρθά εἶναι ὥσπερ αἰγός: ἀντιτυπώτερα γάρ ὄντα κόπτει τε τόν ἀναβάτην καί παραπίμπραται μᾶλλον τά τοιαῦτα σκέλη: οὐδέ μήν ἄγαν ταπεινά τά ὀστᾶ δεῖ εἶναι: ψιλοῖντο γάρ ἄν καί ἑλκοῖντο οἱ κυνήποδες εἴτ' ἐν βώλοις εἴτ' ἐν λίθοις ἐλαύνοιτο ὁ ἵππος. τῶν γε μήν κνημῶν τά ὀστᾶ παχέα χρή εἶναι: ταῦτα γάρ ἐστι στήριγγες τοῦ σώματος: οὐ μέντοι φλεψί γε οὐδέ σαρξί παχέα: εἰ δέ μή, ὅταν ἐν σκληροῖς ἐλαύνηται, ἀνάγκη αἵματος ταῦτα πληροῦσθαι καί κρισσούς γίγνεσθαι, καί παχύνεσθαι μέν τά σκέλη, ἀφίστασθαι δέ τό δέρμα. χαλῶντος δέ τούτου πολλάκις καί ἡ περόνη ἀποστᾶσα χωλόν ἀπέδειξε τόν ἵππον. τά γε μήν γόνατα ἤν βαδίζων ὁ πῶλος ὑγρῶς κάμπτῃ, εἰκάζοις ἄν καί ἱππεύοντα ὑγρά ἕξειν τά σκέλη: πάντες γάρ προϊόντος τοῦ χρόνου ὑγροτέρως κάμπτουσιν ἐν τοῖς γόνασι. τά δέ ὑγρά δικαίως εὐδοκιμεῖ: ἀπταιστότερον γάρ καί ἀκοπώτερον τόν ἵππον τῶν σκληρῶν σκελῶν παρέχει. μηροί γε μέντοι οἱ ὑπό ταῖς ὠμοπλάταις ἤν παχεῖς ὦσιν, ἰσχυρότεροί τε καί εὐπρεπέστεροι ὥσπερ ἀνδρός φαίνονται. καί μήν στέρνα πλατύτερα ὄντα καί πρός κάλλος καί πρός ἰσχύν καί πρός τό μή ἐπαλλάξ ἀλλά διά πολλοῦ τά σκέλη φέρειν εὐφυέστερα. ἀπό γε μήν τοῦ στέρνου ὁ μέν αὐχήν αὐτοῦ μή ὥσπερ κάπρου προπετής πεφύκοι, ἀλλ' ὥσπερ ἀλεκτρυόνος ὀρθός πρός τήν κορυφήν ἥκοι, λαγαρός δέ εἴη τά κατά τήν συγκαμπήν, ἡ δέ κεφαλή ὀστώδης οὖσα μικράν σιαγόνα ἔχοι. οὕτως ὁ μέν τράχηλος πρό τοῦ ἀναβάτου ἄν εἴη, τό δέ ὄμμα <τά> πρό τῶν ποδῶν ὁρῴη. καί βιάζεσθαι δέ ἥκιστ' ἄν δύναιτο ὁ τοιοῦτον σχῆμα ἔχων καί εἰ πάνυ θυμοειδής εἴη: οὐ γάρ ἐγκάμπτοντες ἀλλ' ἐκτείνοντες τόν τράχηλον καί τήν κεφαλήν βιάζεσθαι οἱ ἵπποι ἐπιχειροῦσι. σκοπεῖν δέ χρή καί εἰ ἀμφότεραι μαλακαί αἱ γνάθοι ἤ σκληρά ἡ ἑτέρα. ἑτερόγναθοι γάρ ὡς τά πολλά οἱ μή ὁμοίας τάς γνάθους ἔχοντες γίγνονται. καί μήν τό ἐξόφθαλμον εἶναι ἐγρηγορός μᾶλλον φαίνεται τοῦ κοιλοφθάλμου, καί ἐπί πλέον δ' ἄν ὁ τοιοῦτος ὁρῴη. καί μυκτῆρές γε οἱ ἀναπεπταμένοι τῶν συμπεπτωκότων εὐπνοώτεροί τε ἅμα εἰσί καί γοργότερον τόν ἵππον ἀποδεικνύουσι. καί γάρ ὅταν ὀργίζηται ἵππος ἵππῳ ἤ ἐν ἱππασίᾳ θυμῶται, εὐρύνει μᾶλλον τούς μυκτῆρας. καί μήν κορυφή μέν μείζων, ὦτα δέ μικρότερα ἱππωδεστέραν τήν κεφαλήν ἀποφαίνει. ἡ δ' αὖ ὑψηλή ἀκρωμία τῷ τε ἀναβάτῃ ἀσφαλεστέραν τήν ἕδραν καί τοῖς ὤμοις [καί τῷ σώματι] ἰσχυροτέραν τήν πρόσφυσιν παρέχεται. <ῥάχις γε μήν> ἡ διπλῆ τῆς ἁπλῆς καί ἐγκαθῆσθαι μαλακωτέρα καί ἰδεῖν ἡδίων. καί πλευρά δέ ἡ βαθυτέρα καί πρός τήν γαστέρα ὀγκωδεστέρα ἅμα εὐεδρότερόν τε καί ἰσχυρότερον καί εὐχιλότερον ὡς ἐπί πολύ τόν ἵππον παρέχεται. ὀσφῦς γε μήν ὅσῳ ἄν πλατυτέρα τε καί βραχυτέρα ᾖ, τοσούτῳ ῥᾷον μέν ὁ ἵππος τά πρόσθεν αἴρεται, ῥᾷον δέ τά ὄπισθεν προσάγεται: καί ὁ κενεών δέ οὕτω μικρότατος φαίνεται, ὅσπερ μέγας ὤν μέρος μέν τι καί αἰσχύνει, μέρος δέ τι καί ἀσθενέστερον καί δυσφορώτερον αὖ τόν ἵππον παρέχεται. τά γε μήν ἰσχία πλατέα μέν εἶναι χρή καί εὔσαρκα, ἵνα ἀκόλουθα ᾖ ταῖς πλευραῖς καί τοῖς στέρνοις: ἤν δέ πάντα στερεά ᾖ, κουφότερα ἄν τά πρός τόν δρόμον εἴη καί ὀξύτερον μᾶλλον ἄν τόν ἵππον παρέχοιτο. μηρούς γε μήν τούς ὑπό τῇ οὐρᾷ ἤν ἅμα πλατείᾳ τῇ γραμμῇ διωρισμένους ἔχῃ, οὕτω καί τά ὄπισθεν σκέλη διά πολλοῦ ὑποθήσει. τοῦτο δέ ποιῶν ἅμα γοργοτέραν τε καί ἰσχυροτέραν ἕξει τήν ὑπόβασίν τε καί ἱππασίαν καί ἅπαντα βελτίων ἔσται ἑαυτοῦ. τεκμήραιο δ' ἄν καί ἀπ' ἀνθρώπων: ὅταν γάρ τι ἀπό τῆς γῆς ἄρασθαι βούλωνται, διαβαίνοντες πάντες μᾶλλον ἤ συμβεβηκότες ἐπιχειροῦσιν αἴρεσθαι. τούς γε μήν ὄρχεις δεῖ μή μεγάλους τόν ἵππον ἔχειν, ὅ οὐκ ἔστι πώλου κατιδεῖν. περί γε μήν τῶν κάτωθεν, ἀστραγάλων ἤ κνημῶν καί κυνηπόδων καί ὁπλῶν, ταὐτά λέγομεν ἅπερ περί τῶν ἔμπροσθεν. γράψαι δέ βούλομαι καί ἐξ ὧν ἄν περί μεγέθους ἥκιστα ἀποτυγχάνοι τις. ὅτου γάρ ἄν ὦσιν αἱ κνῆμαι εὐθύς γιγνομένου ὑψηλόταται, οὗτος μέγιστος γίγνεται. προϊόντος γάρ τοῦ χρόνου πάντων τῶν τετραπόδων αἱ μέν κνῆμαι εἰς μέγεθος οὐ μάλα αὔξονται, πρός δέ ταύτας ὡς ἄν συμμέτρως ἔχῃ συναύξεται καί τό ἄλλο σῶμα. εἶδος μέν δή πώλου οὕτω δοκιμάζοντες μάλιστ' ἄν ἡμῖν δοκοῦσι τυγχάνειν εὔποδος καί ἰσχυροῦ καί εὐσάρκου καί εὐσχήμονος καί εὐμεγέθους. εἰ δέ τινες αὐξανόμενοι μεταβάλλουσιν, ὅμως οὕτω θαρρῶν τις δοκιμάζοι ἄν: πολύ γάρ πλείονες εὔχρηστοι ἐξ αἰσχρῶν ἤ ἐκ τοιούτων αἰσχροί γίγνονται. ὅπως γε μήν δεῖ πωλεύειν <οὐ> δοκεῖ ἡμῖν γραπτέον εἶναι: τάττονται μέν γάρ δή ἐν ταῖς πόλεσιν ἱππεύειν οἱ τοῖς χρήμασί τε ἱκανώτατοι καί τῆς πόλεως οὐκ ἐλάχιστον μετέχοντες: πολύ δέ κρεῖττον τοῦ πωλοδαμνεῖν [εἶναι] τῷ μέν νέῳ εὐεξίας τε ἐπιμελεῖσθαι τῆς ἑαυτοῦ καί ἱππικήν [ἐν ἤ] ἐπισταμένῳ ἤδη ἱππάζεσθαι μελετᾶν, τῷ δέ πρεσβυτέρῳ τοῦ τε οἴκου καί τῶν φίλων καί τῶν πολιτικῶν καί τῶν πολεμικῶν μᾶλλον ἤ ἀμφί πώλευσιν διατρίβειν. ὁ μέν δή ὥσπερ ἐγώ γιγνώσκων περί πωλείας δῆλον ὅτι ἐκδώσει τόν πῶλον. χρή μέντοι, ὥσπερ τόν παῖδα ὅταν ἐπί τέχνην ἐκδῷ, συγγραψάμενον ἅ δεήσει ἐπιστάμενον ἀποδοῦναι οὕτως ἐκδιδόναι. ταῦτα γάρ ὑπομνήματα ἔσται τῷ πωλοδάμνῃ ὧν δεῖ ἐπιμεληθῆναι, εἰ μέλλει τόν μισθόν ἀπολήψεσθαι. ὅπως μέντοι πρᾷός τε καί χειροήθης καί φιλάνθρωπος ὁ πῶλος ἐκδιδῶται τῷ πωλοδάμνῃ ἐπιμελητέον. τό γάρ τοιοῦτον οἴκοι τε τά πλεῖστα καί διά τοῦ ἱπποκόμου ἀπο τελεῖται, ἤν ἐπίστηται τό μέν πεινῆν καί διψῆν καί μυωπίζεσθαι παρασκευάζειν μετ' ἐρημίας γίγνεσθαι τῷ πώλῳ, τό δέ φαγεῖν καί πιεῖν καί τό τῶν λυπούντων ἀπαλλάττεσθαι δι' ἀνθρώπων. τούτων γάρ γιγνομένων ἀνάγκη μή μόνον φιλεῖσθαι ἀλλά καί ποθεῖσθαι ὑπό πώλων ἀνθρώπους. καί ἅπτεσθαι δέ χρή ὧν ψηλαφωμένων ὁ ἵππος μάλιστα ἥδεται. ταῦτα δ' ἐστί τά τε λασιώτατα καί οἷς αὐτός ἥκιστ' ἄν δύναιτο ὁ ἵππος, ἤν τι λυπῇ αὐτόν, ἐπικουρεῖν. προστετάχθω δέ τῷ ἱπποκόμῳ καί τό δι' ὄχλου διάγειν καί παντοδαπαῖς μέν ὄψεσι παντοδαποῖς δέ ψόφοις πλησιάζειν. τούτων δέ, ὅσα ἄν ὁ πῶλος φοβῆται, οὐ χαλεπαίνοντα δεῖ ἀλλά πραΰνοντα διδάσκειν ὅτι οὐ δεινά ἐστι. καί περί μέν πωλείας ἀρκεῖν μοι δοκεῖ τῷ ἰδιώτῃ εἰπεῖν τοσαῦτα πράττειν. ὅταν γε μήν ἱππαζόμενον ὠνῆταί τις, ὑπομνήματα γράψομεν ἅ δεῖ καταμανθάνειν τόν μέλλοντα μή ἐξαπατᾶσθαι ἐν ἱππωνίᾳ. πρῶτον μέν τοίνυν μή λαθέτω αὐτόν τίς <ἡ> ἡλικία: ὁ γάρ μηκέτι ἔχων γνώμονας οὔτ' ἐλπίσιν εὐφραίνει οὔτε ὁμοίως εὐαπάλλακτος γίγνεται. ὁπότε δέ ἡ νεότης σαφής, δεῖ αὖ μή λαθεῖν πῶς μέν εἰς τό στόμα δέχεται τόν χαλινόν, πῶς δέ περί τά ὦτα τήν κορυφαίαν. ταῦτα δ' ἥκιστ' ἄν λανθάνοι, εἰ ὁρῶντος μέν τοῦ ὠνουμένου ἐμβάλλοιτο ὁ χαλινός, ὁρῶντος δ' ἐξαιροῖτο. ἔπειτα δέ προσέχειν δεῖ τόν νοῦν πῶς ἐπί τόν νῶτον δέχεται τόν ἀναβάτην. πολλοί γάρ ἵπποι χαλεπῶς προσίενται ἅ πρόδηλα αὐτοῖς ἐστιν ὅτι προσέμενοι πονεῖν ἀναγκασθήσονται. σκεπτέον δέ καί τόδε, εἰ ἀναβαθείς ἐθέλει ἀφ' ἵππων ἀποχωρεῖν ἤ εἰ παρ' ἑστηκότας ἱππεύων μή ἐκφέρει πρός τούτους. εἰσί δέ οἵ διά κακήν ἀγωγήν καί πρός τάς οἴκαδε ἀφόδους φεύγουσιν ἐκ τῶν ἱππασιῶν. τούς γε μήν ἑτερογνάθους μηνύει μέν καί ἡ πέδη καλουμένη ἱππασία, πολύ δέ μᾶλλον καί τό μεταβάλλεσθαι τήν ἱππασίαν. πολλοί γάρ οὐκ ἐγχειροῦσιν ἐκφέρειν, ἤν μή ἅμα συμβῇ ἥ τε ἄδικος γνάθος καί ἡ πρός οἶκον ἐκφορά. δεῖ γε μήν εἰδέναι καί εἰ ἀφεθείς εἰς τάχος ἀναλαμβάνεται ἐν βραχεῖ καί εἰ ἀποστρέφεσθαι ἐθέλει. ἀγαθόν δέ μή ἄπειρον εἶναι εἰ καί πληγῇ ἐγερθείς ἐθέλει ὁμοίως πείθεσθαι. ἄχρηστον μέν γάρ δήπου καί οἰκέτης καί στράτευμα ἀπειθές: ἵππος δέ ἀπειθής οὐ μόνον ἄχρηστος, ἀλλά πολλάκις καί ὅσαπερ προδότης διαπράττεται. ἐπεί δέ πολεμιστήριον ἵππον ὑπεθέμεθα ὠνεῖσθαι, ληπτέον πεῖραν ἁπάντων ὅσωνπερ καί ὁ πόλεμος πεῖραν λαμβάνει. ἔστι δέ ταῦτα, τάφρους διαπηδᾶν, τειχία ὑπερβαίνειν, ἐπ' ὄχθους ἀνορούειν, ἀπ' ὄχθων καθάλλεσθαι: καί πρός ἄναντες δέ καί κατά πρανοῦς καί πλάγια ἐλαύνοντα πεῖραν λαμβάνειν: πάντα γάρ ταῦτα καί τήν ψυχήν εἰ καρτερά καί τό σῶμα εἰ ὑγιές δοκιμάζει. οὐ μέντοι τόν μή καλῶς πάνυ ταῦτα ποιοῦντα ἀποδοκιμαστέον. πολλοί γάρ οὐ διά τό μή δύνασθαι, ἀλλά διά τό ἄπειροι εἶναι τούτων ἐλλείπονται. μαθόντες δέ καί ἐθισθέντες καί μελετήσαντες καλῶς ἄν ταῦτα πάντα ποιοῖεν, εἴ γ' ἄλλως ὑγιεῖς καί μή κακοί εἶεν. τούς γε μέντοι ὑπόπτας φύσει φυλακτέον. οἱ γάρ ὑπέρφοβοι βλάπτειν μέν τούς πολεμίους ἀφ' ἑαυτῶν οὐκ ἐῶσι, τόν δέ ἀναβάτην ἔσφηλάν τε πολλάκις καί εἰς τά χαλεπώτατα ἐνέβαλον. δεῖ δέ καί εἴ τινα χαλεπότητα ἔχοι ὁ ἵππος καταμανθάνειν, εἴτε πρός ἵππους εἴτε πρός ἀνθρώπους, καί εἰ δυσγάργαλίς γε εἴη: πάντα γάρ ταῦτα χαλεπά τοῖς κεκτημένοις γίγνεται. τάς δέ γε τῶν χαλι νώσεων καί ἀναβάσεων ἀποκωλύσεις καί τἆλλα δή νεύματα πολύ ἄν ἔτι μᾶλλον καταμάθοι τις, εἰ πεπονηκότος ἤδη τοῦ ἵππου πάλιν πειρῷτο ποιεῖν ταὐτά ὅσαπερ πρίν ἄρξασθαι ἱππεύειν. ὅσοι δ' ἄν πεπονηκότες ἐθέλωσι πάλιν ὑποδύεσθαι πόνους ἱκανά τεκμήρια παρέχονται ταῦτα ψυχῆς καρτερᾶς. ὡς δέ συνελόντι εἰπεῖν, ὅστις εὔπους μέν εἴη, πρᾷος δέ, ἀρκούντως δέ ποδώκης, ἐθέλοι δέ καί δύναιτο πόνους ὑποφέρειν, πείθοιτο δέ μάλιστα, οὗτος ἄν εἰκότως ἀλυπότατός τ' εἴη καί σωτηριώτατος τῷ ἀναβάτῃ ἐν τοῖς πολεμικοῖς. οἱ δέ ἤ διά βλακείαν ἐλάσεως πολλῆς δεόμενοι ἤ διά τό ὑπέρθυμοι εἶναι πολλῆς θωπείας τε καί πραγματείας ἀσχολίαν μέν ταῖς χερσί τοῦ ἀναβάτου παρέχουσιν, ἀθυμίαν δ' ἐν τοῖς κινδύνοις. ὅταν γε μήν ἀγασθείς ἵππον πρίηταί τις καί οἴκαδε ἀγάγηται, καλόν μέν ἐν τοιούτῳ τῆς οἰκίας τόν σταθμόν εἶναι ὅπου πλειστάκις ὁ δεσπότης ὄψεται τόν ἵππον: ἀγαθόν δέ οὕτω κατεσκευάσθαι τόν ἱππῶνα, ὥστε μηδέν μᾶλλον οἷόν τ' εἶναι τόν τοῦ ἵππου σῖτον κλαπῆναι ἐκ τῆς φάτνης ἤ τόν τοῦ δεσπότου ἐκ τοῦ ταμιείου. ὁ δέ τούτου ἀμελῶν ἐμοί μέν ἑαυτοῦ δοκεῖ ἀμελεῖν: δῆλον γάρ ὅτι ἐν τοῖς κινδύνοις τό αὑτοῦ σῶμα τῷ ἵππῳ ὁ δεσπότης παρακατατίθεται. ἔστι δέ οὐ μόνον τοῦ μή κλέπτεσθαι ἕνεκα τόν σῖτον ἀγαθός ὁ ἐχυρός ἱππών, ἀλλ' ὅτι καί ὅταν [μή] ἐκκομίζῃ τόν σῖτον ὁ ἵππος φανερόν γίγνεται. τούτου δ' ἄν τις αἰσθανόμενος γιγνώσκοι ὅτι ἤ τό σῶμα ὑπεραιμοῦν δεῖται θεραπείας ἤ κόπου ἐνόντος δεῖται ἀναπαύσεως, ἤ κριθίασις ἤ ἄλλη τις ἀρρωστία ὑποδύεται. ἔστι δέ ὥσπερ ἀνθρώπῳ, οὕτω καί ἵππῳ ἀρχόμενα πάντα εὐιατό τερα ἤ ἐπειδάν ἐνσκιρωθῇ τε καί ἐξαμαρτηθῇ τά νοσήματα. ὥσπερ δέ τοῦ ἵππου σίτου τε καί γυμνασίων ἐπιμελητέον, ὅπως ἄν τό σῶμα ἰσχύῃ, οὕτω καί τούς πόδας ἀσκητέον. τά μέν τοίνυν ὑγρά τε καί λεῖα τῶν σταθμῶν λυμαίνεται καί ταῖς εὐφυέσιν ὁπλαῖς: τά δέ, ὡς μέν μή ὑγρά εἶναι, ἀπόρρυτα, ὡς δέ μή λεῖα, λίθους ἔχοντα κατορωρυγμένους, προσαλλήλους, παραπλησίους ὁπλαῖς τό μέγεθος ... τά γάρ τοιαῦτα σταθμά ... καί ἐφεστηκότων ἅμα στερεοῖ τούς πόδας. ἔπειτά γε μήν τῷ ἱπποκόμῳ ἐξακτέον μέν τόν ἵππον ὅπου ψήξει, μεταδετέον δέ μετά τό ἄριστον ἀπό τῆς φάτνης, ἵν' ἥδιον ἐπί τό δεῖπνον ἴῃ. ὧδε δ' ἄν αὖ ὁ ἔξω σταθμός βέλτιστος εἴη καί τούς πόδας καρτερύνοι, εἰ λίθων στρογγύλων ἀμφιδόχμων ὅσον μνααίων ἁμάξας τέτταρας καί πέντε χύδην καταβάλοι, περιχειλώσας σιδήρῳ, ὡς ἄν μή σκεδαννύωνται: ἐπί γάρ τούτων ἑστηκώς ὥσπερ ἐν ὁδῷ λιθώδει ἀεί μέρος <τι> τῆς ἡμέρας πορεύοιτο <ἄν>: ἀνάγκη δέ καί ψηχόμενον καί μυωπιζόμωνον χρῆσθαι ταῖς ὁπλαῖς καθάπερ ὅταν βαδίζῃ. καί τάς χελιδόνας δέ τῶν ποδῶν οἱ οὕτω κεχυμένοι λίθοι στερεοῦσιν. ὡς δέ περί τῶν ὁπλῶν ὅπως στερεαί ἔσονται ἐπιμελητέον, οὕτω καί τά περί τό στόμα αὖ ὅπως μαλακά ἔσται ἐπιμελεῖσθαι δεῖ. τά δ' αὐτά ἀνθρώπου τε σάρκα καί ἵππου στόμα ἁπαλύνει. ἱππικοῦ δέ ἀνδρός ἡμῖν δοκεῖ εἶναι καί τόν ἱπποκόμον πεπαιδευκέναι ἅ δεῖ περί τόν ἵππον πράττειν. πρῶτον μέν τοίνυν τῆς ἐπιφατνιδίας φορβειᾶς ἐπίστασθαι αὐτόν δεῖ μήποτε τό ἅμμα ποιεῖσθαι ἔνθαπερ ἡ κορυφαία περιτίθεται. πολλάκις γάρ κνῶν ὁ ἵππος ἐπί τῇ φάτνῃ τήν κεφαλήν, εἰ μή ἀσινής ἡ φορβειά περί τά ὦτα ἔσται, πολλάκις ἄν ἕλκη ποιοίη. ἑλκουμένων γε μήν τούτων ἀνάγκη τόν ἵππον καί περί τό χαλινοῦσθαι καί περί τό ψήχεσθαι δυσκολώτερον εἶναι. ἀγαθόν δέ καί τό τετάχθαι τῷ ἱπποκόμῳ καθ' ἡμέραν τήν κόπρον καί τά ὑποστρώματα τοῦ ἵππου ἐκφέρειν εἰς ἕν χωρίον. τοῦτο γάρ ποιῶν αὐτός τ' ἄν ῥᾷστα ἀπαλλάττοι καί ἅμα τόν ἵππον ὠφελοίη. εἰδέναι δέ χρή τόν ἱπποκόμον καί τόν κημόν περιτιθέναι τῷ ἵππῳ, καί ὅταν ἐπί ψῆξιν καί ὅταν ἐπί καλίστραν ἐξάγῃ. καί ἀεί δέ ὅποι ἄν ἀχαλίνωτον ἄγῃ κημοῦν δεῖ. ὁ γάρ κημός ἀναπνεῖν μέν οὐ κωλύει, δάκνειν δέ οὐκ ἐᾷ: καί τό ἐπιβουλεύειν δέ περικείμενος μᾶλλον ἐξαιρεῖ τῶν ἵππων: καί μήν δεσμεύειν τόν ἵππον ἄνωθεν τῆς κεφαλῆς δεῖ: πάντα γάρ ὁπόσα ἄν δύσκολ' ᾖ περί τό πρόσωπον ὁ ἵππος ἐκνεύειν πέφυκεν ἄνω: ἐκνεύων γε μήν οὕτω δεδεμένος χαλᾷ μᾶλλον ἤ διασπᾷ τά δεσμά. ἐπειδάν δέ ψήχῃ, ἄρχεσθαι μέν ἀπό τῆς κεφαλῆς καί τῆς χαίτης: μή γάρ καθαρῶν τῶν ἄνω ὄντων μάταιον τά κάτω καθαίρειν. ἔπειτα δέ κατά μέν τό ἄλλο σῶμα πᾶσι τοῖς τῆς καθάρσεως ὀργάνοις ἀνιστάντα δεῖ τήν τρίχα σοβεῖν τήν κόνιν κατά φύσιν τῆς τριχός: τῶν δ' ἐν τῇ ῥάχει τριχῶν ἄλλῳ μέν ὀργάνῳ οὐδενί δεῖ ἅπτεσθαι, ταῖς δέ χερσί τρίβειν καί ἁπαλύνειν ᾗπερ φύσει κέκλινται: ἥκιστα γάρ ἄν βλάπτοι τήν ἕδραν τοῦ ἵππου. ὕδατι δέ καταπλύνειν τήν κεφαλήν χρή: ὀστώδης γάρ οὖσα, εἰ σιδήρῳ ἤ ξύλῳ καθαίροιτο, λυποῖ ἄν τόν ἵππον. καί τό προκόμιον δέ χρή βρέχειν: καί γάρ αὗται εὐμήκεις οὖσαι αἱ τρίχες ὁρᾶν μέν οὐ κωλύουσι τόν ἵππον, ἀποσοβοῦσι δέ ἀπό τῶν ὀφθαλμῶν τά λυποῦντα. καί τούς θεούς δέ οἴεσθαι χρή δεδωκέναι ταύτας τάς τρίχας ἵππῳ ἀντί τῶν μεγάλων ὤτων ἅ ὄνοις τε καί ἡμιόνοις ἔδοσαν ἀλεξητήρια πρό τῶν ὀμμάτων. καί οὐράν δέ καί χαίτην πλύνειν χρή, ἐπείπερ αὔξειν δεῖ τάς τρίχας, τάς μέν ἐν τῇ οὐρᾷ, ὅπως ἐπί πλεῖστον ἐξικνούμενος ἀποσοβῆται ὁ ἵππος τά λυποῦντα, τάς δέ ἐν τῷ τραχήλῳ, ὅπως τῷ ἀναβάτῃ ὡς ἀφθονωτάτη ἀντίληψις ᾖ. δέδοται δέ παρά θεῶν καί ἀγλαΐας ἕνεκεν ἵππῳ χαίτη, καί προκόμιον δέ καί οὐρά. τεκμήριον δέ: αἱ γάρ ἀγελαῖαι τῶν ἵππων οὐχ ὁμοίως ὑπομένουσι τούς ὄνους ἐπί τῇ ὀχείᾳ ἕως ἄν κομῶσιν: οὗ ἕνεκα καί ἀποκείρουσι πρός τήν ὀχείαν τάς ἵππους ἅπαντες οἱ ὀνοβατοῦντες. τήν γε μήν τῶν σκελῶν κατάπλυσιν ἀφαιροῦμεν: ὠφελεῖ μέν γάρ οὐδέν, βλάπτει δέ τάς ὁπλάς ἡ καθ' ἑκάστην ἡμέραν βρέξις. καί τήν ὑπό γαστέρα δέ ἄγαν κάθαρσιν μειοῦν χρή: αὕτη γάρ λυπεῖ μέν μάλιστα τόν ἵππον, ὅσῳ δ' ἄν καθαρώτερα ταῦτα γένηται, τοσούτῳ πλείω τά λυποῦντα ἁθροίζει ὑπό τήν γαστέρα: ἤν δέ καί πάνυ διαπονήσηταί τις ταῦτα, οὐ φθάνει [τ'] ἐξαγόμενος ὁ ἵππος καί εὐθύς ὅμοιός ἐστι τοῖς ἀκαθάρτοις. ταῦτα μέν οὖν ἐᾶν χρή: ἀρκεῖ δέ καί ἡ τῶν σκελῶν ψῆξις αὐταῖς ταῖς χερσί γιγνομένη. δηλώσομεν δέ καί τοῦτο, ὡς ἄν ἀβλαβέστατα μέν τις ἑαυτῷ, τῷ δ' ἵππῳ ὠφελιμώτατα <τά πρόσθεν> ψήχοι. ἤν μέν γάρ ἐς τό αὐτό βλέπων τῷ ἵππῳ καθαίρῃ, κίνδυνος καί τῷ γόνατι καί τῇ ὁπλῇ εἰς τό πρόσωπον πληγῆναι: ἤν δέ ἀντία τῷ ἵππῳ ὁρῶν καί ἔξω τοῦ σκέλους, ὅταν καθαίρῃ, κατά τήν ὠμοπλάτην καθίζων ἀποτρίβῃ, οὕτω πάθοι μέν ἄν οὐδέν, δύναιτο δ' ἄν καί τήν χελιδόνα τοῦ ἵππου θεραπεύειν ἀναπτύσσων τήν ὁπλήν. ὡς δ' αὔτως καί τά ὄπισθεν σκέλη καθαιρέτω. εἰδέναι δέ χρή τόν περί τόν ἵππον ὅτι καί ταῦτα καί τἆλλα πάντα ὅσα πράττειν δεῖ ὡς ἥκιστα χρή κατά [τό] πρόσωπόν τε καί οὐράν ἀντίον ἑαυτόν ποιήσαντα προσιέναι: ἤν γάρ ἐπιχειρῇ ἀδικεῖν, κατ' ἀμφότερα ταῦτα κρείττων ὁ ἵππος ἀνθρώπου. ἐκ πλαγίου δ' ἄν τις προσιών ἀβλαβέστατα μέν ἑαυτῷ, πλεῖστα δ' ἄν ἵππῳ δύναιτο χρῆσθαι. ἐπειδάν δέ ἄγειν δέῃ τόν ἵππον, τήν μέν ὄπισθεν ἀγωγήν διά τάδε οὐκ ἐπαινοῦμεν, ὅτι τῷ μέν ἄγοντι οὕτως ἥκιστα ἔστι φυλάξασθαι, τῷ δέ ἵππῳ οὕτως μάλιστα ἔξεστι ποιῆσαι ὅ τι ἄν βούληται. τό δ' αὖ ἔμπροσθεν μακρῷ τῷ ἀγωγεῖ προϊόντα διδάσκειν ὑφηγεῖσθαι τόν ἵππον διά τάδε αὖ ψέγομεν: ἔξεστι μέν γάρ τῷ ἵππῳ καθ' ὁπότερ' ἄν βούληται τῶν πλαγίων κακουργεῖν, ἔξεστι δέ ἀναστρεφόμενον ἀντίον γίγνεσθαι τῷ ἄγοντι. ἁθρόοι δέ δή ἵπποι πῶς ἄν ποτε ἀλλήλων δύναιντο ἀπέχεσθαι οὕτως ἀγόμενοι; ἐκ πλαγίου δέ ἵππος ἐθισθείς παράγεσθαι ἥκιστα μέν ἄν καί ἵππους καί ἀνθρώπους δύναιτ' ἄν κακουργεῖν, κάλλιστα δ' ἄν παρεσκευασμένος τῷ ἀναβάτῃ εἴη καί εἴ ποτε ἐν τάχει ἀναβῆναι δεήσειεν. ἵνα δέ ὁ ἱπποκόμος καί τόν χαλινόν ὀρθῶς ἐμβάλῃ, πρῶτον μέν προσίτω κατά τά ἀριστερά τοῦ ἵππου: ἔπειτα τάς μέν ἡνίας περιβαλών περί τήν κεφαλήν καθέτω ἐπί τῇ ἀκρωμίᾳ, τήν δέ κορυφαίαν τῇ δεξιᾷ αἰρέτω, τό δέ στόμιον τῇ ἀριστερᾷ προσφερέτω. κἄν μέν δέχηται, δῆλον ὅτι περιτιθέναι δεῖ τόν κεκρύφαλον: ἐάν δέ μή ὑποχάσκῃ, ἔχοντα δεῖ πρός τοῖς ὀδοῦσι τόν χαλινόν τόν μέγαν δάκτυλον τῆς ἀριστερᾶς χειρός εἴσω τῆς γνάθου τῷ ἵππῳ ποιῆσαι. οἱ γάρ πολλοί τούτου γιγνομένου χαλῶσι τό στόμα. ἤν δέ μηδ' οὕτω δέχηται, πιεσάτω τό χεῖλος περί τῷ κυνόδοντι: καί πάνυ τινές ὀλίγοι οὐ δέχονται τοῦτο πάσχοντες. δεδιδάχθω δέ καί τάδε ὁ ἱπποκόμος, πρῶτον μέν μήποτε ἄγειν τῆς ἡνίας τόν ἵππον: τοῦτο γάρ ἑτερογνάθους ποιεῖ: ἔπειτα δέ ὅσον δεῖ ἀπέχειν τόν χαλινόν τῶν γνάθων. ὁ μέν γάρ ἄγαν πρός αὐταῖς τυλοῖ τό στόμα, ὥστε μή εὐαίσθητον εἶναι, ὁ δέ ἄγαν εἰς ἄκρον τό στόμα καθιέμενος ἐξουσίαν παρέχει συνδάκνοντι τό στόμιον μή πείθεσθαι. χρή δέ τόν ἱπποκόμον καί τά τοιάδε παρατηρεῖν, εἰ μή ῥᾳδίως τόν χαλινόν ὁ ἵππος δέχεται, αἰσθανόμενος ὅτι δεῖ πονεῖν. οὕτω γάρ δή μέγα ἐστί τό λαμβάνειν ἐθέλειν τόν ἵππον τόν χαλινόν ὡς ὁ μή δεχόμενος παντάπασιν ἄχρηστος. ἤν δέ μή μόνον ὅταν πονεῖν μέλλῃ χαλινῶται, ἀλλά καί ὅταν ἐπί τόν σῖτον καί ὅταν ἐξ ἱππασίας εἰς οἶκον ἀπάγηται, οὐδέν ἄν εἴη θαυμαστόν εἰ ἁρπάζοι τόν χαλινόν αὐτόματος προτεινόμενον. ἀγαθόν δέ τόν ἱπποκόμον καί ἀναβάλλειν ἐπίστασθαι τόν περσικόν τρόπον, ὅπως αὐτός τε ὁ δεσπότης, ἤν ποτε ἀρρωστήσῃ ἤ πρεσβύτερος γένηται, ἔχῃ τόν εὐπετῶς ἀναβιβάσοντα καί ἄλλῳ ἤν τινι βούληται τόν ἀναβαλοῦντα ἐπιχαρίσηται. τό δέ μήποτε σύν ὀργῇ ἵππῳ προσφέρεσθαι, ἕν τοῦτο καί δίδαγμα καί ἔθισμα πρός ἵππον ἄριστον. ἀπρονόητον γάρ ἡ ὀργή, ὥστε πολλάκις ἐξεργάζεται ὧν μεταμέλειν ἀνάγκη. καί ὅταν δέ ὑποπτεύσας τι ὁ ἵππος μή θέλῃ πρός τοῦτο προσιέναι, διδάσκειν δεῖ ὅτι οὐ δεινόν ἐστι μάλιστα μέν οὖν ἵππῳ εὐκαρδίῳ, εἰ δέ μή, ἁπτόμενον αὐτόν τοῦ δεινοῦ δοκοῦντος εἶναι καί τόν ἵππον πρᾴως προσάγοντα. οἱ δέ πληγαῖς ἀναγκάζοντες ἔτι πλείω φόβον παρέχουσιν: οἴονται γάρ οἱ ἵπποι, ὅταν τι χαλεπόν πάσχωσιν ἐν τῷ τοιούτῳ, καί τούτου τά ὑποπτευόμενα αἴτια εἶναι. ἐπειδάν γε μήν ὁ ἱπποκόμος τόν ἵππον παραδῷ τῷ ἀναβάτῃ, τό μέν ἐπίστασθαι ὑποβιβάζεσθαι τόν ἵππον, ὥστε εὐπετές εἶναι ἀναβῆναι, οὐ μεμφόμεθα: τόν γε μέντοι ἱππέα νομίζομεν χρῆναι μελετᾶν καί μή παρέχοντος ἵππου δύνασθαι ἀναβαίνειν. ἄλλοτε μέν γάρ ἀλλοῖος ἵππος παραπίπτει, ἄλλοτε δ' ἄλλως ὁ αὐτός ὑπηρετεῖ. ὅταν γε μήν παραδέξηται τόν ἵππον ὡς ἀναβησόμενος, νῦν αὖ γράψομεν ὅσα ποιῶν ὁ ἱππεύς καί ἑαυτῷ καί τῷ ἵππῳ ὠφελιμώτατος ἄν ἐν τῇ ἱππικῇ εἴη. πρῶτον μέν τοίνυν τόν ῥυταγωγέα χρή ἐκ τῆς ὑποχαλινιδίας ἤ ἐκ τοῦ ψαλίου ἠρτημένον εὐτρεπῆ εἰς τήν ἀριστεράν χεῖρα λαβεῖν, καί οὕτω χαλαρόν ὡς μήτ' ἄν [ἀνιών] τῶν τριχῶν παρά τά ὦτα λαβόμενος μέλλῃ ἀναβήσεσθαι μήτ' ἄν ἀπό δόρατος ἀναπηδᾷ, σπᾶν τόν ἵππον. τῇ δεξιᾷ δέ τάς ἡνίας παρά τήν ἀκρωμίαν λαμβανέτω ὁμοῦ τῇ χαίτῃ, ὅπως μηδέ καθ' ἕνα τρόπον ἀναβαίνων σπάσῃ τῷ χαλινῷ τό στόμα τοῦ ἵππου. ἐπειδάν δέ ἀνακουφίσῃ ἑαυτόν εἰς τήν ἀνάβασιν, τῇ μέν ἀριστερᾷ ἀνιμάτω τό σῶμα, τήν δέ δεξιάν ἐκτείνων συνεπαιρέτω ἑαυτόν (οὕτω γάρ ἀναβαίνων οὐδέ ὄπισθεν αἰσχράν θέαν παρέξει συγκεκαμμένῳ τῷ σκέλει), καί μηδέ τό γόνυ ἐπί τήν ῥάχιν τοῦ τιθέτω ἵππου, ἀλλ' ὑπερβησάτω ἐπί τάς δεξιάς πλευράς τήν κνήμην. ὅταν δέ περιενέγκῃ τόν πόδα, τότε καί τώ γλουτώ καθέτω ἐπί τόν ἵππον. ἤν δέ τύχῃ ὁ ἱππεύς τῇ μέν ἀριστερᾷ ἄγων τόν ἵππον, τῇ δέ δεξιᾷ τό δόρυ ἔχων, ἀγαθόν μέν ἡμῖν δοκεῖ εἶναι τό καί ἐκ τῶν δεξιῶν μελετῆσαι ἀναπηδᾶν. μαθεῖν δ' οὐδέν δεῖ ἄλλο ἤ ἅ μέν τότε τοῖς δεξιοῖς τοῦ σώματος ἐποίει τοῖς ἀριστεροῖς ποιεῖν, ἅ δέ τότε τοῖς ἀριστεροῖς τοῖς δεξιοῖς. τούτου δ' ἕνεκεν καί ταύτην ἐπαινοῦμεν τήν ἀνάβασιν, ὅτι ἅμα τε ἀναβεβηκώς ἄν εἴη καί κατεσκευασμένος πάντα, εἴ τι δέοι ἐξαίφνης πρός πολεμίους ἀγωνίζεσθαι. ἐπειδάν γε μήν καθέζηται ἐάν τε ἐπί ψιλοῦ ἐάν τε ἐπί τοῦ ἐφιππίου, οὐ τήν ὥσπερ ἐπί [τοῦ] δίφρου ἕδραν ἐπαινοῦμεν, ἀλλά τήν ὥσπερ εἰ ὀρθός ἄν διαβεβηκώς εἴη τοῖν σκελοῖν. τοῖν τε γάρ μηροῖν οὕτως ἄν ἔχοιτο μᾶλλον τοῦ ἵππου, καί ὀρθός ὤν ἐρρωμενεστέρως ἄν δύναιτο καί ἀκοντίσαι καί πατάξαι ἀπό τοῦ ἵππου, εἰ δέοι. χρή δέ καί χαλαράν ἀπό τοῦ γόνατος ἀφεῖσθαι τήν κνήμην σύν τῷ ποδί. σκληρόν μέν γάρ ἔχων τό σκέλος εἰ προσκόψειέ τῳ, προσκεκλασμένος ἄν εἴη: ὑγρά δέ οὖσα ἡ κνήμη, εἴ τι καί προσπίπτοι αὐτῇ, ὑπείκοι ἄν καί τόν μηρόν οὐδέν μετακινοίη. δεῖ δέ τόν ἱππέα καί τό ἄνωθεν τῶν ἑαυτοῦ ἰσχίων σῶμα ὡς ὑγρότατον ἐθίζειν εἶναι. οὕτω γάρ ἄν πονεῖν τε ἔτι μᾶλλον δύναιτο καί εἰ ἕλκοι τις αὐτόν ἤ ὠθοίη ἧττον ἄν σφάλλοιτο. ἐπειδάν γε μήν καθέζηται, πρῶτον μέν ἠρεμεῖν δεῖ διδάσκειν τόν ἵππον, ἕως ἄν καί ὑποσπάσηται, ἤν τι δέηται, καί ἡνίας ἰσώσηται καί δόρυ λάβῃ ὡς ἄν εὐφορώτατον εἴη: ἔπειτα δέ ἐχέτω τόν ἀριστερόν βραχίονα πρός ταῖς πλευραῖς: οὕτω γάρ εὐσταλέστατός τε ὁ ἱππεύς ἔσται καί ἡ χείρ ἐγκρατεστάτη. ἡνίας γε μήν ἐπαινοῦμεν ὁποῖαι ἴσαι τέ εἰσι καί μή ἀσθενεῖς μηδέ ὀλισθηραί μηδέ παχεῖαι, ἵνα καί τό δόρυ ὅταν δέῃ δέχεσθαι ἡ χείρ δύνηται. ὅταν δέ προχωρεῖν σημήνῃ τῷ ἵππῳ, βάδην μέν ἀρχέσθω: τοῦτο γάρ ἀταρακτότατον. ἡνιοχείτω δέ, ἤν μέν κυφαγωγότερος ᾖ ὁ ἵππος, ἀνωτέρω ταῖς χερσίν, ἤν δέ μᾶλλον ἀνακεκυφώς, κατωτέρω: οὕτω γάρ ἄν μάλιστα κοσμοίη τό σχῆμα. μετά δέ ταῦτα τόν αὐτοφυᾶ διατροχάζων διαχαλῴη τ' ἄν ἀλυπότατα τό σῶμα καί εἰς τό ἐπιρραβδοφορεῖν ἥδιστ' ἄν ἀφικνοῖτο. ἐπείπερ δέ καί ἀπό τῶν ἀριστερῶν ἄρχεσθαι εὐδοκιμώτερον, ὧδ' ἄν μάλιστα ἀπό τούτων ἄρχοιτο, εἰ διατροχάζοντος μέν, ὁπότε ἐμβαίνοι τῷ δεξιῷ, τότε σημαίνοι τῷ ἵππῳ τό ἐπιρραβδοφορεῖν. τό γάρ ἀριστερόν μέλλων αἴρειν ἐκ τούτου ἄν ἄρχοιτο, καί ὁπότε ἐπί τά εὐώνυμα ἀναστρέφοι, τότε καί τῆς ἐπισκελίσεως ἄρχοιτο. καί γάρ πέφυκεν ὁ ἵππος εἰς μέν τά δεξιά στρεφόμενος τοῖς δεξιοῖς ἀφηγεῖσθαι, εἰς εὐώνυμα δέ τοῖς ἀριστεροῖς. ἱππασίαν δ' ἐπαινοῦμεν τήν πέδην καλουμένην: ἐπ' ἀμφοτέρας γάρ τάς γνάθους στρέφεσθαι ἐθίζει. καί τό μεταβάλλεσθαι δέ τήν ἱππασίαν ἀγαθόν, ἵνα ἀμφότεραι αἱ γνάθοι καθ' ἑκάτερον τῆς ἱππασίας ἰσάζωνται. ἐπαινοῦμεν δέ καί τήν ἑτερομήκη πέδην μᾶλλον τῆς κυκλοτεροῦς. ἥδιον μέν γάρ οὕτως ἄν στρέφοιτο ὁ ἵππος ἤδη πλήρης ὤν τοῦ εὐθέος, καί τό τε ὀρθοδρομεῖν καί τό ἀποκάμπτειν ἅμα μελετῴη ἄν. δεῖ δέ καί ὑπολαμβάνειν ἐν ταῖς στροφαῖς: οὐ γάρ ῥᾴδιον τῷ ἵππῳ οὐδ' ἀσφαλές ἐν τῷ τάχει ὄντα κάμπτειν ἐν μικρῷ, ἄλλως τε κἄν ἀπόκροτον ἤ ὀλισθηρόν ᾖ τό χωρίον. ὅταν γε μήν ὑπολαμβάνῃ, ὡς ἥκιστα μέν χρή τόν ἵππον πλαγιοῦν τῷ χαλινῷ, ὡς ἥκιστα δ' αὐτόν πλαγιοῦσθαι: εἰ δέ μή, εὖ χρή εἰδέναι ὅτι μικρά πρόφασις ἀρκέσει κεῖσθαι καί αὐτόν καί τόν ἵππον. ἐπειδάν γε μήν ἐκ τῆς στροφῆς εἰς τό εὐθύ βλέπῃ ὁ ἵππος, ἐν τούτῳ πρός τό θᾶττον αὐτόν ὁρμάτω. δῆλον γάρ ὅτι καί ἐν τοῖς πολέμοις αἱ στροφαί εἰσι τοῦ διώκειν ἤ τοῦ ἀποχωρεῖν ἕνεκα. ἀγαθόν οὖν τό στραφέντα ταχύνειν μελετᾶν. ὅταν δέ ἱκανῶς ἤδη δοκῇ τό γυμνάσιον τῷ ἵππῳ ἔχειν, ἀγαθόν καί διαναπαύσαντα ὁρμῆσαι αὖθις ἐξαίφνης εἰς τό τάχιστον, καί ἀφ' ἵππων μέντοι, μή πρός ἵππους: καί ἐκ τοῦ ταχέος αὖ ὡς ἐγγυτάτω ἠρεμίζειν, καί ἐκ τοῦ ἑστάναι δέ στρέψαντα [δεῖ] πάλιν ὁρμᾶν: πρόδηλον γάρ ὅτι ἔσται ποτέ ὅτε ἑκατέρου τούτων δεήσει: ὅταν γε μήν καταβαίνειν ἤδη καιρός ᾖ, μήτε ἐν ἵπποις ποτέ καταβαίνειν μήτε παρά σύστασιν ἀνθρώπων μήτ' ἔξω τῆς ἱππασίας, ἀλλ' ὅπουπερ καί πονεῖν ἀναγκάζεται ὁ ἵππος, ἐνταῦθα καί τῆς ῥᾳστώνης τυγχανέτω. ἐπείπερ δέ ἔστιν ὅπου τρέχειν δεήσει τόν ἵππον καί πρανῆ καί ὄρθια καί πλάγια, ἔστι δ' ὅπου διαπηδᾶν, ἔστι δ' ὅπου καί ἐκπηδᾶν, ἔνθα δέ καθάλλεσθαι, καί ταῦτα πάντα διδάσκειν τε δεῖ καί μελετᾶν καί αὑτόν καί τόν ἵππον. οὕτω γάρ ἄν σωτήριοί τε εἶεν ἀλλήλοις καί καθόλου χρησιμώτεροι ἄν δοκοῖεν εἶναι. εἰ δέ τις διλογεῖν ἡμᾶς οἴεται, ὅτι περί τῶν αὐτῶν λέγομεν νῦν τε καί πρόσθεν, οὐ διλογία ταῦτ' ἐστίν. ὅτε μέν γάρ ἐωνεῖτο, πειρᾶσθαι ἐκελεύομεν εἰ δύναιτο ὁ ἵππος ταῦτα ποιεῖν: νῦν δέ διδάσκειν φαμέν χρῆναι τόν ἑαυτοῦ καί γράψομεν ὡς δεῖ διδάσκειν. τόν μέν γάρ παντάπασιν ἄπειρον τοῦ διαπηδᾶν λαβόντα δεῖ τοῦ ἀγωγέως καταβεβλημένου προδιαβῆναι αὐτόν τήν τάφρον, ἔπειτα δέ ἐντείνειν δεῖ τῷ ἀγωγεῖ ὡς διάλληται. ἤν δέ μή ἐθέλῃ, ἔχων τις μάστιγα ἤ ῥάβδον ἐμβαλέτω ὡς ἰσχυρότατα: καί οὕτως ὑπεραλεῖται οὐ τό μέτρον, ἀλλά πολύ πλέον τοῦ καιρίου: καί τό λοιπόν οὐδέν δεήσει παίειν, ἀλλ' ἤν μόνον ἴδῃ ὄπισθέν τινα ἐπελθόντα, ἁλεῖται. ἐπειδάν δέ οὕτω διαπηδᾶν ἐθισθῇ, καί ἀναβεβηκώς ἐπαγέτω τό μέν πρῶτον μικράς, ἔπειτα δέ καί μείζους. ὅταν δέ μέλλῃ πηδᾶν, παισάτω αὐτόν τῷ μύωπι. ὡσαύτως δέ καί τό ἀναπηδᾶν καί τό καταπηδᾶν διδάσκειν παίσαντα τῷ μύωπι. ἁθρόῳ γάρ τῷ σώματι ταῦτα πάντα ποιῶν καί ἑαυτῷ ὁ ἵππος καί τῷ ἀναβάτῃ ἀσφαλέστερον ποιήσει μᾶλλον ἤ ἄν ἐκλείπῃ τά ὄπισθεν ἤ διαπηδῶν ἤ ἀνορούων ἤ καθαλλόμενος. εἴς γε μήν τό κάταντες πρῶτον χρή ἐν μαλακῷ χωρίῳ διδάσκειν, καί τελευτῶν, ἐπειδάν τοῦτο ἐθισθῇ, πολύ ἥδιον τό πρανές τοῦ ὀρθίου δραμεῖται. ἅ δέ φοβοῦνταί τινες μή ἀπορρηγνύωνται τούς ὤμους κατά τά πρανῆ ἐλαυνόμενοι, θαρρούντων μαθόντες ὅτι πέρσαι καί ὀδρύσαι ἅπαντες τά κατάντη ἁμιλλώμενοι οὐδέν ἧττον τῶν ἑλλήνων ὑγιεῖς τούς ἵππους ἔχουσι. παρήσομεν δέ οὐδέ ὅπως τόν ἀναβάτην ὑπηρετεῖν δεῖ πρός ἕκαστα τούτων. χρή γάρ ὁρμῶντος μέν ἐξαίφνης τοῦ ἵππου προνεύειν: ἧττον γάρ ἄν καί ὑποδύοι ὁ ἵππος καί ἀναβάλλοι τόν ἀναβάτην: ἐν μικρῷ δέ ἀναλαμβανομένου ἀναπίπτειν: ἧττον γάρ ἄν αὐτός κόπτοιτο. τάφρον δέ διαλλομένου καί πρός ὄρθιον ἱεμένου καλόν χαίτης ἐπιλαμβάνεσθαι, ὡς μή ὁ ἵππος τῷ τε χωρίῳ ἅμα καί τῷ χαλινῷ βαρύνηται. εἴς γε μήν τό πρανές καί ἑαυτόν ὑπτιώτερον ποιητέον καί τοῦ ἵππου ἀντιληπτέον τῷ χαλινῷ, ὡς μή προπετῶς εἰς τό κάταντες μήτε αὐτός μήτε ὁ ἵππος φέρηται. ὀρθῶς δ' ἔχει καί τό ἄλλοτε μέν ἐν ἄλλοις τόποις, ἄλλοτε δέ μακράς, ἄλλοτε δέ βραχείας τάς ἱππασίας ποιεῖσθαι. ἀμισέστερα γάρ καί ταῦτα τῷ ἵππῳ τοῦ ἀεί ἐν τοῖς αὐτοῖς τόποις καί ὁμοίας τάς ἱππασίας ποιεῖσθαι. ἐπεί δέ δεῖ ἐν παντοίοις τε χωρίοις τόν ἱππέα ἀνά κράτος ἐλαύνοντα ἔποχον εἶναι καί ἀπό τοῦ ἵππου τοῖς ὅπλοις καλῶς δύνασθαι χρῆσθαι, ὅπου μέν ἐστι χωρία ἐπιτήδεια καί θηρία, ἄμεμπτος ἡ ἐν θήραις μελέτη τῆς ἱππικῆς: ὅπου δέ ταῦτα μή ὑπάρχει, ἀγαθή ἄσκησις καί ἤν δύο ἱππότα συνθεμένω ὁ μέν φεύγῃ ἐπί τοῦ ἵππου παντοῖα χωρία καί τό δόρυ εἰς τοὔπισθεν μεταβαλόμενος ὑποχωρῇ, ὁ δέ διώκῃ ἐσφαιρωμένα τε ἔχων ἀκόντια καί δόρυ ὡσαύτως πεπραγματευμένον, καί ὅπου μέν ἄν εἰς ἀκόντιον ἀφικνῆται, ἀκοντίζῃ τόν φεύγοντα τοῖς σφαιρωτοῖς, ὅπου δ' ἄν εἰς δόρατος πληγήν, τῷ δόρατι παίῃ τόν ἁλισκόμενον. ἀγαθόν δέ κἄν ποτε συμπέσωσιν, ἑλκύσαντα ἐφ' ἑαυτόν τόν πολέμιον ἐξαίφνης ἀπῶσαι: τοῦτο γάρ καταβλητικόν. ὀρθῶς δέ ἔχει καί τῷ ἑλκομένῳ ἐπελαύνειν τόν ἵππον: τοῦτο γάρ ποιῶν ὁ ἑλκόμενος καταβάλοι ἄν μᾶλλον τόν ἕλκοντα ἤ καταπέσοι. ἤν δέ ποτε καί στρατοπέδου ἀντικαθημένου ἀνθιππεύωσιν ἀλλήλοις, καί διώκωσι μέν μέχρι τῆς πολεμίας φάλαγγος τούς ἀντίους, φεύγωσι δέ μέχρι τῆς φιλίας, ἀγαθόν καί ἐνταῦθα ἐπίστασθαι ὅτι ἕως μέν ἄν παρά τούς φίλους τις ᾖ, καλόν καί ἀσφαλές τό ἐν πρώτοις ἀναστρέψαντα ἀνά κράτος ἐπικεῖσθαι, ὅταν δ' ἐγγύς τῶν ἐναντίων γίγνηται, ὑποχείριον τόν ἵππον ἔχειν. οὕτω γάρ ἄν ὡς τό εἰκός μάλιστα δύναιτο βλάπτων τούς ἐναντίους μή βλάπτεσθαι ὑπ' αὐτῶν. ἀνθρώποις μέν οὖν ἄνθρωπον ἔδοσαν οἱ θεοί λόγῳ διδάσκειν ἅ δεῖ ποιεῖν, ἵππον δέ δῆλον ὅτι λόγῳ μέν οὐδέν ἄν διδάξαις: ἤν δέ ὅταν μέν ποιήσῃ ὡς ἄν βούλοιο, ἀντιχαρίσῃ τι αὐτῷ, ὅταν δέ ἀπειθῇ, κολάζῃς, οὕτω μάλιστ' ἄν μάθοι τό δέον ὑπηρετεῖν. καί ἔστι μέν τοῦτο ἐν βραχεῖ εἰπεῖν, δι' ὅλης δέ τῆς ἱππικῆς παρακολουθεῖ. καί γάρ χαλινόν μᾶλλον ἄν λαμβάνοι, εἰ ὁπότε δέξαιτο ἀγαθόν τι αὐτῷ ἀποβαίνοι: καί διαπηδῴη δ' ἄν καί ἐξάλλοιτο καί τἆλλα πάντα ὑπηρετοίη ἄν, εἰ προσδοκῴη, ὁπότε τά σημαινόμενα πράξειε, ῥᾳστώνην τινά. καί τά μέν δή εἰρημένα ταῦτ' ἐστίν, ὡς ἄν ἥκιστα μέν ἐξαπατῷτο καί πῶλον καί ἵππον ὠνούμενος, ἥκιστα δ' ἄν διαφθείροι χρώμενος, μάλιστα δ' ἄν ἵππον ἀποδεικνύοι, εἰ δέοι, ἔχοντα ὧν ἱππεύς δεῖται εἰς πόλεμον. καιρός δ' ἴσως γράψαι καί, εἴ ποτε συμβαίη θυμοειδεστέρῳ ἵππῳ τοῦ καιρίου χρῆσθαι ἤ βλακωδεστέρῳ, ὡς ἄν ὀρθότατα ἑκατέρῳ χρῷτο. πρῶτον μέν τοίνυν χρή τοῦτο γνῶναι, ὅτι ἐστί θυμός ἵππῳ ὅπερ ὀργή ἀνθρώπῳ. ὥσπερ οὖν ἄνθρωπον ἥκιστ' ἄν ὀργίζοι τις [ὁ] μήτε λέγων χαλεπόν μηδέν μήτε ποιῶν, οὕτω καί ἵππον θυμοειδῆ ὁ μή ἀνιῶν ἥκιστ' ἄν ἐξοργίζοι. εὐθύς μέν οὖν χρή ἐν τῇ ἀναβάσει ἐπιμελεῖσθαι ὡς ἄν ἥκιστ' ἀναβαίνων λυποίη: ἐπειδάν δέ ἀναβῇ, ἠρεμήσαντα πλείω χρόνον ἤ τόν ἐπιτυχόντα οὕτω προκινεῖν αὐτόν ὡς πρᾳοτάτοις σημείοις: ἔπειτα δ' ἐκ τοῦ βραδυτάτου ἀρχόμενον οὕτως αὖ εἰς τό θᾶττον προάγειν, ὡς ἄν μάλιστα λανθάνοι αὑτόν ὁ ἵππος εἰς τό ταχύ ἀφικνούμενος. ὅ τι δ' ἄν ἐξαίφνης σημήνῃ, θυμοειδῆ ἵππον ὥσπερ ἄνθρωπον ταράττει τά ἐξαπίναια καί ὁράματα καί ἀκούσματα καί παθήματα. εἰδέναι δέ χρή ὅτι καί ἐν ἵππῳ τά ἐξαπίναια τάραχον ἐξεργάζεται. ἤν δέ καί εἰς τό θᾶττον ὁρμώμενον τοῦ καιροῦ ὑπολαμβάνειν βούλῃ τόν θυμοειδῆ, οὐ δεῖ ἐξαπιναίως σπᾶν, ἀλλ' ἠρεμαίως προσάγεσθαι τῷ χαλινῷ, πραΰνοντα, οὐ βιαζόμενον ἠρεμεῖν. καί αἵ τε μακραί ἐλάσεις μᾶλλον ἤ αἱ πυκναί ἀποστροφαί πραΰνουσι τούς ἵππους, καί αἱ ἡσυχαῖαι μέν, πολυχρόνιοι δέ καθέψουσι καί πραΰνουσι καί οὐκ ἀνεγείρουσι τόν θυμοειδῆ. εἰ δέ τις οἴεται, ἤν ταχύ καί πολλά ἐλαύνηται, ἀπειπεῖν ποιήσας τόν ἵππον πραυνεῖν, τἀναντία γιγνώσκει τοῦ γιγνομένου. ἐν γάρ τοῖς τοιούτοις ὁ θυμοειδής καί ἄγειν βίᾳ μάλιστα ἐπιχειρεῖ καί σύν τῇ ὀργῇ, ὥσπερ ἄνθρωπος ὀργίλος, πολλάκις καί ἑαυτόν καί τόν ἀναβάτην πολλά ἀνήκεστα ἐποίησεν. ἐπιλαμβάνειν δέ χρή ἵππον θυμοειδῆ καί τότε τοῦ εἰς τό τάχιστον ὁρμᾶν, τοῦ δέ δή παραβάλλειν ἵππῳ καί παντάπασιν ἀπέχεσθαι: σχεδόν γάρ οἱ θυμοειδέστατοι καί φιλονι κότατοι τῶν ἵππων γίγνονται. καί χαλινοί δέ οἱ λεῖοι ἐπιτηδειότεροι τῶν τραχέων. ἐάν δέ καί τραχύς ἐμβληθῇ, τῇ χαλαρότητι λείῳ δεῖ αὐτόν ἀφομοιοῦν. ἀγαθόν δέ ἐθίζειν αὑτόν καί τό ἡρεμεῖν, μάλιστα ἐπί θυμοειδοῦς ἵππου, καί τό ὡς ἥκιστα ἄλλῳ τινί ἅπτεσθαι ἤ οἷς τοῦ καθῆσθαι ἀσφαλῶς ἕνεκα ἁπτόμεθα. εἰδέναι δέ χρή ὅτι δίδαγμά τί ἐστι καί τό ποππυσμῷ μέν πραΰνεσθαι, κλωσμῷ δέ ἐγείρεσθαι, καί εἴ τις ἐξ ἀρχῆς ἐπί μέν κλωσμῷ τά πραέα, ἐπί δέ ποππυσμῷ τά χαλεπά προσφέροι, μάθοι ἄν ὁ ἵππος ποππυσμῷ μέν ἐγείρεσθαι, κλωσμῷ δέ πραΰνεσθαι. οὕτως οὖν δεῖ καί παρά κραυγήν καί παρά σάλπιγγα μήτ' αὐτόν φαίνεσθαι τεθορυβημένον τῷ ἵππῳ μήτε μήν ἐκείνῳ θορυβῶδες μηδέν προσφέρειν, ἀλλ' εἰς τό δυνατόν καί ἀναπαύειν ἐν τῷ τοιούτῳ καί ἄριστα καί δεῖπνα, εἰ ἐγχωροίη, προσφέρειν. κάλλιστον δέ συμβούλευμα τό ἄγαν θυμοειδῆ ἵππον μή κτᾶσθαι εἰς πόλεμον. βλᾶκα γε μήν ἵππον ἀρκεῖν μοι δοκεῖ γράψαι πάντα τἀναντία ποιεῖν ὅσων τῷ θυμοειδεῖ χρῆσθαι συμβουλεύομεν. ἤν δέ τίς ποτε βουληθῇ χρῆσθαι τῷ χρησίμῳ εἰς πόλεμον ἵππῳ ὡς μεγαλοπρεπεστέρῳ τε καί περιβλεπτοτέρῳ ἱππάζεσθαι, τοῦ μέν ἕλκειν τε τό στόμα τῷ χαλινῷ καί μυωπίζειν τε καί μαστιγοῦν τόν ἵππον, ἅ οἱ πολλοί ποιοῦντες λαμπρύνειν οἴονται, ἀπέχεσθαι δεῖ: πάντα γάρ τἀναντία οὗτοί γε ποιοῦσιν ὧν βούλονται. τά τε γάρ στόματα ἕλκοντες ἄνω ἀντί τοῦ προορᾶν ἐκτυφλοῦσι τούς ἵππους καί μυωπίζοντες καί παίοντες ἐκπλήττουσιν, ὡς τεταράχθαι καί κινδυνεύειν. ταῦτα δ' ἐστίν ἵππων ἔργα τῶν μάλιστα ἀχθομένων ἱππασίᾳ καί αἰσχρά καί οὐ καλά ποιούντων. ἐάν δέ τις διδάξῃ τόν ἵππον ἐν χαλαρῷ μέν τῷ χαλινῷ ἱππεύειν, ἄνω δέ τόν αὐχένα αἴρειν, ἀπό δέ τῆς κεφαλῆς κυρτοῦσθαι, οὕτως ἄν ἀπεργάζοιτο ποιεῖν τόν ἵππον οἵοισπερ καί αὐτός ἥδεταί τε καί ἀγάλλεται. τεκμήριον δέ ὅτι τούτοις ἥδεται: ὅταν γάρ αὐτός σχηματοποιεῖσθαι θέλῃ παρ' ἵππους, μάλιστα δέ ὅταν παρά θηλείας, τότε αἴρει τε τόν αὐχένα ἄνω καί κυρτοῖ μάλιστα τήν κεφαλήν γοργούμενος, καί τά μέν σκέλη ὑγρά μετεωρίζει, τήν δέ οὐράν ἄνω ἀνατείνει. ὅταν οὖν τις αὐτόν εἰς ταῦτα προάγῃ ἅπερ αὐτός σχηματοποιεῖται, ὅταν μάλιστα καλλωπίζηται, οὕτως ἡδόμενόν τε τῇ ἱππασίᾳ καί μεγαλοπρεπῆ καί γοργόν καί περίβλεπτον ἀποφαίνει τόν ἵππον. ὡς οὖν ἡγούμεθα ταῦτ' ἄν ἀπεργασθῆναι νῦν αὖ πειρασόμεθα διηγεῖσθαι. πρῶτον μέν τοίνυν χρή οὐ μεῖον δυοῖν χαλινοῖν κεκτῆσθαι. τούτων δέ ἔστω ὁ μέν λεῖος, τούς τροχούς εὐμεγέθεις ἔχων, ὁ δ' ἕτερος τούς μέν τροχούς καί βαρεῖς καί ταπεινούς, τούς δ' ἐχίνους ὀξεῖς, ἵνα, ὁπόταν μέν τοῦτον λάβῃ, ἀσχάλλων τῇ τραχύτητι διά τοῦτο ἀφίῃ, ὅταν δέ τόν λεῖον μεταλάβῃ, τῇ μέν λειότητι αὐτοῦ ἡσθῇ, ἅ δ' ἄν ὑπό τοῦ τραχέος παιδευθῇ, ταὐτά δέ καί ἐν τῷ λείῳ ποιῇ. ἤν δ' αὖ καταφρονήσας τῆς λειότητος θαμινά ἀπερείδηται ἐν αὐτῷ, τούτου ἕνεκα τούς τροχούς μεγάλους τῷ λείῳ προστίθεμεν, ἵνα χάσκειν ἀναγκαζόμενος ὑπ' αὐτῶν ἀφίῃ τό στόμιον. οἷόν τε δέ καί τόν τραχύν παντοδαπόν ποιεῖν καί κατειλοῦντα καί κατατείνοντα. ὁποῖοι δ' ἄν ὦσι χαλινοί, πάντες ὑγροί ἔστωσαν. τόν μέν γάρ σκληρόν, ὅπῃ ἄν ὁ ἵππος λάβῃ, ὅλον ἔχει πρός ταῖς γνάθοις, ὥσπερ καί ὀβελίσκον, ὁπόθεν ἄν τις λάβῃ, ὅλον αἴρει. ὁ δέ ἕτερος ὥσπερ ἡ ἅλυσις ποιεῖ: ὅ γάρ ἄν ἔχῃ τις αὐτοῦ, τοῦτο μόνον ἄκαμπτον μένει, τό δέ ἄλλο ἀπήρτηται. τό δέ φεῦγον ἐν τῷ στόματι ἀεί θηρεύων ἀφίησιν ἀπό τῶν γνάθων τό στόμιον: τούτου ἕνεκα καί οἱ κατά μέσον ἐκ τῶν ἀξόνων δακτύλιοι κρεμάννυνται, ὅπως τούτους διώκων τῇ τε γλώττῃ καί τοῖς ὀδοῦσιν ἀμελῇ τοῦ ἀναλαμβάνειν πρός τάς γνάθους τόν χαλινόν. εἰ δέ τις ἀγνοεῖ, τί τό ὑγρόν τοῦ χαλινοῦ καί τί τό σκληρόν, γράψομεν καί τοῦτο. ὑγρόν μέν γάρ ἐστιν ὅταν οἱ ἄξονες εὐρείας καί λείας ἔχωσι τάς συμβολάς, ὥστε ῥᾳδίως κάμπτεσθαι: καί πάντα δέ ὁπόσα περιτίθεται περί τούς ἄξονας ἤν εὐρύστομα ᾖ καί μή σύμπυκνα, ὑγρότερά ἐστιν. ἤν δέ χαλεπῶς ἕκαστα τοῦ χαλινοῦ διατρέχῃ καί συνθέῃ, τοῦτ' ἐστί τό σκληρόν εἶναι. ὁποῖος δ' ἄν τις ᾖ, τούτῳ τάδε γε πάντα ταὐτά ποιητέον, ἤνπερ γε βούληται ἀποδείξασθαι τόν ἵππον οἷονπερ εἴρηται: ἀνακρουστέον μέν τό στόμα τοῦ ἵππου οὔτε ἄγαν χαλεπῶς ὥστ' ἐκνεύειν, οὔτε ἄγαν ἡσύχως ὡς μή αἰσθάνεσθαι: ἐπειδάν δέ ἀνακρουόμενος αἴρῃ τόν αὐχένα, δοτέον εὐθύς τόν χαλινόν. καί τἆλλα δέ δεῖ, ὥσπερ οὐ παυόμεθα λέγοντες, ἐν ᾧ ἄν καλῶς ὑπηρετῇ, χαρίζεσθαι τῷ ἵππῳ. καί ὅταν δ' αἴσθηται ἡδόμενον τόν ἵππον τῇ τε ὑψαυχενίᾳ καί τῇ χαλαρότητι, ἐν τούτῳ οὐδέν δεῖ χαλεπόν προσφέρειν ὡς πονεῖν ἀναγκάζοντα, ἀλλά θωπεύειν ὡς ἱππάσασθαι βουλόμενον: οὕτω γάρ μάλιστα θαρρῶν πρόεισιν εἰς τήν ταχεῖαν ἱππασίαν. ὡς δέ καί τῷ ταχύ θεῖν ἵππος ἥδεται τεκμήριον: ἐκφυγών γάρ οὐδείς βάδην πορεύεται, ἀλλά θεῖ. τούτῳ γάρ πέφυκεν ἥδεσθαι, ἤν μή τις πλείω τοῦ καιροῦ θεῖν ἀναγκάζῃ: ὑπερβάλλον δέ τόν καιρόν οὐδέν τῶν πάντων ἡδύ οὔτε ἵππῳ οὔτε ἀνθρώπῳ. ὅταν γε μήν εἰς τό ἱππάζεσθαι μετά τοῦ κυδροῦ ἀφιγμένος ᾖ, εἰθισμένος μέν δήπου ἡμῖν ἦν ἐν τῇ πρώτῃ ἱππασίᾳ ἐκ τῶν στροφῶν εἰς τό θᾶττον ὁρμᾶσθαι. ἤν δέ τις τοῦτο [μέν] μεμαθηκότος αὐτοῦ ἅμα ἀντιλαμβάνηταί τε τῷ χαλινῷ καί σημήνῃ τῶν ὁρμητηρίων τι, οὕτως ὑπό μέν τοῦ χαλινοῦ πιεσθείς, ὑπό δέ τοῦ ὁρμᾶν σημανθῆναι ἐγερθείς, [καί] προβάλλεται μέν τά στέρνα, αἴρει δέ ἄνω τά σκέλη ὀργιζόμενος, οὐ μέντοι ὑγρά γε: οὐ γάρ μάλα ὅταν λυπῶνται ὑγροῖς τοῖς σκέλεσιν ἵπποι χρῶνται. ἤν δέ τις οὕτως ἀνεζωπυρημένῳ αὐτῷ δῷ τόν χαλινόν, ἐνταῦθ' ὑφ' ἡδονῆς τῷ διά τήν χαλαρότητα τοῦ στομίου λελύσθαι νομίζειν, κυδρῷ μέν τῷ σχήματι, ὑγροῖν δέ τοῖν σκελοῖν γαυριώμενος φέρεται, παντάπασιν ἐκμιμούμενος τόν πρός ἵππους καλλωπισμόν. καί οἱ θεώμενοι τόν ἵππον τοιοῦτον ἐπικαλοῦσιν ἐλευθέριόν τε καί ἐθελουργόν καί ἱππαστήν καί θυμοειδῆ καί σοβαρόν καί ἅμα ἡδύν τε καί γοργόν ἰδεῖν. καί ταῦτα μέν δή, ἤν τούτων τις ἐπιθυμήσῃ, μέχρι τούτων ἡμῖν γεγράφθω. ἤν δέ τις ἄρα βουληθῇ καί πομπικῷ καί μετεώρῳ καί λαμπρῷ ἵππῳ χρήσασθαι, οὐ μάλα μέν τά τοιαῦτα ἐκ παντός ἵππου γίγνεται, ἀλλά δεῖ ὑπάρξαι αὐτῷ καί τήν ψυχήν μεγαλόφρονα καί τό σῶμα εὔρωστον. οὐ μέντοι ὅ γε οἴονταί τινες τόν τά σκέλη ὑγρά ἔχοντα καί τό σῶμα αἴρειν δυνήσεσθαι, οὕτως ἔχει: ἀλλά μᾶλλον ὅς ἄν τήν ὀσφῦν ὑγράν τε καί βραχεῖαν καί ἰσχυράν ἔχῃ (καί οὐ τήν κατ' οὐράν λέγομεν, ἀλλ' ἥ πέφυκε μεταξύ τῶν πλευρῶν καί τῶν ἰσχίων κατά τόν κενεῶνα), οὗτος δυνήσεται πόρρω ὑποτιθέναι τά ὀπίσθια σκέλη ὑπό τά ἐμπρόσθια. ἤν οὖν τις ὑποτιθέντος αὐτοῦ ἀνακρούῃ τῷ χαλινῷ, ὀκλάζει μέν τά ὀπίσθια ἐν τοῖς ἀστραγάλοις, αἴρει δέ τό πρόσθεν σῶμα, ὥστε τοῖς ἐξ ἐναντίας φαίνεσθαι τήν γαστέρα καί τά αἰδοῖα. δεῖ δέ καί ὅταν ταῦτα ποιῇ διδόναι αὐτῷ τόν χαλινόν, ὅπως τά κάλλιστα ἵππου ἑκόντα ποιῆσαι δοκῇ τοῖς ὁρῶσιν. εἰσί μέντοι οἵ καί ταῦτα διδάσκουσιν οἱ μέν ῥάβδῳ ὑπό τούς ἀστραγάλους κρούοντες, οἱ δέ καί βακτηρίᾳ παρατρέχοντά τινα κελεύοντες ὑπό τάς μηριαίας παίειν. ἡμεῖς γε μέντοι τό κράτιστον τῶν διδασκαλίων νομίζομεν, ὥσπερ ἀεί λέγομεν, ἤν ἐν παντί παρέπηται τό ἐν ᾧ ἄν ποιήσῃ τῷ ἀναβάτῃ κατά γνώμην τυγχάνειν ῥᾳστώνης παρ' αὐτοῦ. ἅ μέν γάρ ὁ ἵππος ἀναγκαζόμενος ποιεῖ, ὥσπερ καί σίμων λέγει, οὔτ' ἐπίσταται οὔτε καλά ἐστιν οὐδέν μᾶλλον ἤ εἴ τις ὀρχηστήν μαστιγῶν καί κεντρίζων <ῥυθμίζοι>: πολύ γάρ ἄν πλείω ἀσχημονοίη ἤ καλά ποιοίη ὁ τοιαῦτα πάσχων καί ἵππος καί ἄνθρωπος. ἀλλά δεῖ ἀπό σημείων ἑκόντα πάντα τά κάλλιστα καί λαμπρότατα ἐπιδείκνυσθαι. ἤν δέ καί, ὅταν μέν ἱππάζηται μέχρι, πολλοῦ ἱδρῶτος ἐλαύνηται, ὅταν δέ καλῶς μετεωρίζῃ ἑαυτόν, ταχύ τε καταβαίνηται καί ἀποχαλινῶται, εὖ χρή εἰδέναι ὅτι ἑκών εἶσιν εἰς τό μετεωρίζειν ἑαυτόν: ἐπί τῶν τοιούτων δή ἱππαζόμενοι ἵππων καί θεοί καί ἥρωες γράφονται, καί ἄνδρες οἱ καλῶς χρώμενοι αὐτοῖς μεγαλοπρεπεῖς φαίνονται. οὕτω δέ καί ἔστιν ὁ μετεωρίζων ἑαυτόν ἵππος σφόδρα [ἤ καλόν ἤ δεινόν ἤ] ἀγαστόν [ἤ θαυμαστόν], ὡς πάντων τῶν ὁρώντων καί νέων καί γεραιτέρων τά ὄμματα κατέχειν. οὐδείς γοῦν οὔτε ἀπολείπει αὐτόν οὔτε ἀπαγορεύει θεώμενος, ἔστ' ἄν περ ἐπιδεικνύηται τήν λαμπρότητα. ἤν γε μήν ποτε συμβῇ τινι τῶν τοιοῦτον ἵππον κεκτημένων ἤ φυλαρχῆσαι ἤ ἱππαρχῆσαι, οὐ δεῖ αὐτόν τοῦτο σπουδάζειν, ὅπως αὐτός μόνος λαμπρός ἔσται, ἀλλά πολύ μᾶλλον ὅπως ὅλον τό ἑπόμενον ἀξιοθέατον φανεῖται. ἤν μέν οὖν ἡγῆται [ὡς μάλιστα ἐπαινοῦσι τούς τοιούτους ἵππους,] ὅς ἄν ἀνωτάτω αἰρόμενος καί πυκνότατα τό σῶμα βραχύτατον προβαίνῃ, δῆλον ὅτι καί βάδην ἕποιντ' ἄν οἱ ἄλλοι ἵπποι αὐτῷ. ἐκ δέ ταύτης τῆς ὄψεως τί ἄν καί λαμπρόν γένοιτ' ἄν; ἤν δέ ἐξεγείρας τόν ἵππον ἡγῇ μήτε τῷ ἄγαν ταχεῖ μήτε τῷ ἄγαν βραδεῖ, ὡς δ' εὐθυμότατοι ἵπποι καί γοργότατοι καί [πονεῖν] εὐσχημονέστατοι γίγνονται, _ἐάν ἡγῇ αὐτοῖς οὕτως, ἁθρόος μέν <ἄν> ὁ κτύπος, ἁθρόον δέ τό φρύαγμα καί τό φύσημα τῶν ἵππων συμπαρέποιτο, ὥστε οὐ μόνον αὐτός ἀλλά καί πάντες οἱ συμπαρεπόμενοι ἀξιοθέατοι ἄν φαίνοιντο. ἤν γε μήν τις καλῶς μέν ἱππωνήσῃ, τρέφῃ δέ ὡς πόνους δύνασθαι ὑποφέρειν, ὀρθῶς δέ χρῆται καί ἐν τοῖς πρός πόλεμον μελετήμασι καί ἐν ταῖς πρός ἐπίδειξιν ἱππασίαις καί ἐν τοῖς πολεμικοῖς ἀγωνίσμασι, τί ἔτι ἐμποδών τούτῳ μή οὐχί πλείονός τε ἀξίους ἵππους ποιεῖν ἤ οἵους ἄν παραλαμβάνῃ, καί εὐδοκίμους μέν ἵππους ἔχειν, εὐδοκιμεῖν δέ αὐτόν ἐν τῇ ἱππικῇ, ἤν μή τι δαιμόνιον κωλύῃ; γράψαι δέ βουλόμεθα καί ὡς δεῖ ὡπλίσθαι τόν μέλλοντα ἐφ' ἵππου κινδυνεύειν. πρῶτον μέν τοίνυν φαμέν χρῆναι πρός τό σῶμα τόν θώρακα πεποιῆσθαι. τόν μέν γάρ καλῶς ἁρμόττοντα [ἐκεῖνον] φέρει τό σῶμα, τόν δέ ἄγαν χαλαρόν οἱ ὦμοι μόνοι φέρουσιν. ὅ γε μήν λίαν στενός δεσμός, οὐχ ὅπλον ἐστίν. ἐπεί δέ καί ὁ αὐχήν ἐστι τῶν καιρίων, φαμέν χρῆναι καί τούτῳ ἐξ αὐτοῦ τοῦ θώρακος ὅμοιον τῷ αὐχένι στέγασμα πεποιῆσθαι. τοῦτο γάρ ἅμα κόσμον τε παρέξει καί, ἤν οἷον δεῖ εἰργασμένον ᾖ, δέξεται ὅταν βούληται τῷ ἀναβάτῃ τό πρόσωπον μέχρι τῆς ῥινός. κράνος γε μήν κράτιστον εἶναι νομίζομεν τό βοιωτιουργές: τοῦτο γάρ αὖ στεγάζει μάλιστα πάντα τά ὑπερέχοντα τοῦ θώρακος, ὁρᾶν δέ οὐ κωλύει. ὁ δ' αὖ θώραξ οὕτως εἰργάσθω ὡς μή κωλύειν μήτε καθίζειν μήτ' ἐπικύπτειν. τά δέ περί τό ἦτρον καί τά αἰδοῖα [καί τά] κύκλῳ αἱ πτέρυγες τοσαῦται καί τοιαῦται ἔστωσαν ὥστε στέγειν τά βέλη. ἐπεί δέ καί ἡ ἀριστερά χείρ ἤν τι πάθῃ, καταλύει τόν ἱππέα, καί ταύτῃ ἐπαινοῦμεν τό ηὑρημένον ὅπλον τήν χεῖρα καλουμένην. τόν τε γάρ ὦμον σκεπάζει καί τόν βραχίονα καί τόν πῆχυν καί τό ἐχόμενον τῶν ἡνιῶν, καί ἐκτείνεται δέ καί συγκάμπτεται: πρός δέ τούτοις καί τό διαλεῖπον τοῦ θώρακος ὑπό τῇ μασχάλῃ καλύπτει. τήν γε μήν δεξιάν ἐπαίρειν δεῖ, ἤν τε ἀκοντίσαι ἤν τε πατάξαι βουληθῇ. τοῦ μέν δή θώρακος τό κωλῦον ταύτῃ ἀφαιρετέον: ἀντί δέ τούτου πτέρυγας ἐν τοῖς γιγγλύμοις προσθετέον ὅπως, ὅταν μέν διαίρηται, ὁμοίως ἀναπτύσσωνται, ὅταν δέ καταίρηται, ἐπικλείωνται. τῷ γε μήν βραχίονι τό ὥσπερ κνημίς παρατιθέμενον βέλτιον ἡμῖν δοκεῖ εἶναι ἤ συνδεθέν <τῷ> ὅπλῳ. τό γε μήν ψιλούμενον αἰρομένης τῆς δεξιᾶς στεγαστέον ἐγγύς τοῦ θώρακος ἤ μοσχείῳ ἤ χαλκείῳ: εἰ δέ μή, ἐν τῷ ἐπικαιροτάτῳ ἀφύλακτον ἔσται. ἐπεί δ' ἤνπερ τι πάσχῃ ὁ ἵππος, ἐν παντί κινδύνου καί ὁ ἀναβάτης γίγνεται, ὁπλίζειν δεῖ καί τόν ἵππον προμετωπιδίῳ καί προστερνιδίῳ καί παραμηριδίοις: ταῦτα γάρ ἅμα καί τῷ ἀναβάτῃ παραμηρίδια γίγνεται. πάντων δέ μάλιστα τοῦ ἵππου τόν κενεῶνα δεῖ σκεπάζειν: καιριώτατον γάρ ὄν καί ἀφαυρότατόν ἐστι: δυνατόν δέ σύν τῷ ἐφιππίῳ καί αὐτόν σκεπάσαι. χρή δέ καί τό ἔποχον τοιοῦτον ἐρράφθαι ὡς ἀσφαλέστερόν τε τόν ἱππέα καθῆσθαι καί τήν ἕδραν τοῦ ἵππου μή σίνεσθαι. καί τά μέν δή ἄλλα οὕτω καί ὁ ἵππος καί ὁ ἱππεύς ὡπλισμένοι ἄν εἶεν. κνῆμαι δέ καί πόδες ὑπερέχοιεν μέν ἄν εἰκότως τῶν παραμηριδίων, ὁπλισθείη δ' ἄν καί ταῦτα, εἰ ἐμβάδες γένοιντο σκύτους, ἐξ οὗπερ αἱ κρηπῖδες ποιοῦνται: οὕτω γάρ ἄν ἅμα ὅπλον τε κνήμαις καί ποσίν ὑποδήματ' ἄν εἴη. ὡς μέν δή μή βλάπτεσθαι θεῶν ἵλεων ὄντων ταῦτα ὅπλα. ὡς δέ τούς ἐναντίους βλάπτειν, μάχαιραν μέν μᾶλλον ἤ ξίφος ἐπαινοῦμεν: ἐφ' ὑψηλοῦ γάρ ὄντι τῷ ἱππεῖ κοπίδος μᾶλλον ἡ πληγή ἤ ξίφους ἀρκέσει. ἀντί γε μήν δόρατος καμακίνου, ἐπειδή καί ἀσθενές καί δύσφορόν ἐστι, τά κρανέϊνα δύο παλτά μᾶλλον ἐπαινοῦμεν. καί γάρ ἐξαφεῖναι τό ἕτερον δυνατόν τῷ ἐπισταμένῳ, καί τῷ λειπομένῳ οἷόν τε χρῆσθαι καί εἰς τό ἀντίον καί εἰς τά πλάγια καί εἰς τοὔπισθεν: καί ἅμα ἰσχυρότερά τε τοῦ δόρατος καί εὐφορώτερά ἐστιν. ἀκόντισμά γε μήν τό μακρότατον ἐπαινοῦμεν: καί γάρ ἀποστρέψαι καί μεταλαβεῖν παλτόν οὕτω μᾶλλον ὁ χρόνος ἐγχωρεῖ. γράψομεν δέ ἐν βραχεῖ καί ὡς ἄν τις κράτιστα ἀκοντίζοι. ἤν γάρ προβαλλόμενος μέν τά ἀριστερά, ἐπανάγων δέ τά δεξιά, ἐξανιστάμενος δέ ἐκ τῶν μηρῶν, μικρόν ἐπανακύπτουσαν τήν λόγχην ἀφῇ, οὕτω σφοδρότατόν τε καί μακρότατον οἴσεται τό ἀκόντιον, εὐστοχώτατον μέντοι, ἐάν κατά τόν σκοπόν ἀφιεμένη ἀεί ὁρᾷ ἡ λόγχη. καί ταῦτα μέν δή ἰδιώτῃ καί ὑπομνήματα καί μαθήματα καί μελετήματα γεγράφθω ἡμῖν. ἅ δέ ἱππάρχῳ προσῆκεν εἰδέναι τε καί πράττειν ἐν ἑτέρῳ λόγῳ δεδήλωται. [14] {work} {κυνηγετικοσ} τό μέν εὕρημα θεῶν, ἀπόλλωνος καί ἀρτέμιδος, ἄγραι καί κύνες: ἔδοσαν δέ καί ἐτίμησαν τούτῳ χείρωνα διά δικαιότητα. ὁ δέ λαβών ἐχάρη τῷ δώρῳ καί ἐχρῆτο: καί ἐγένοντο αὐτῷ μαθηταί κυνηγεσίων τε καί ἑτέρων καλῶν κέφαλος, ἀσκληπιός, μειλανίων, μέστωρ, ἀμφιάραος, πηλεύς, τελαμών, μελέαγρος, θησεύς, ἱππόλυτος, παλαμήδης, μενεσθεύς, ὀδυσσεύς, διομήδης, κάστωρ, πολυδεύκης, μαχάων, ποδαλείριος, ἀντίλοχος, αἰνείας, ἀχιλλεύς, ὧν κατά χρόνον ἕκαστος ὑπό θεῶν ἐτιμήθη. θαυμαζέτω δέ μηδείς ὅτι οἱ πολλοί αὐτῶν ἀρέσκοντες θεοῖς ὅμως ἐτελεύτησαν: τοῦτο μέν γάρ ἡ φύσις: ἀλλ' οἱ ἔπαινοι αὐτῶν μεγάλοι ἐγένοντο: μηδέ ὅτι οὐχ αἱ αὐταί ἡλικίαι πᾶσι τούτοις: ὁ γάρ χείρωνος βίος πᾶσιν ἐξήρκει. ζεῦς γάρ καί χείρων ἀδελφοί πατρός μέν τοῦ αὐτοῦ, μητρός δέ ὁ μέν ῥέας, ὁ δέ ναΐδος νύμφης: ὥστε ἐγεγόνει μέν χείρων πρότερος τούτων, ἐτελεύτησε δέ ὕστερος, ἐπεί ἀχιλλέα ἐπαίδευσεν. ἐκ δέ τῆς ἐπιμελείας τῆς [ἐκ] τῶν κυνῶν καί κυνηγεσίων καί <ἐκ> τῆς ἄλλης παιδείας πολύ διενεγκόντες τά κατά τήν ἀρετήν ἐθαυμάσθησαν. κέφαλος μέν [καί] ὑπό θεᾶς ἡρπάσθη, ἀσκληπιός δέ <καί> μειζόνων ἔτυχεν, ἀνιστάναι μέν τεθνεῶτας, νοσοῦντας δέ ἰᾶσθαι: διά δέ ταῦτα θεός ὥς παρ' ἀνθρώποις ἀείμνηστον κλέος ἔχει. μειλανίων δέ τοσοῦτον ὑπερέσχε φιλοπονίᾳ, ὥστε ὧν αὐτῷ ἀντερασταί ἐγένοντο οἱ τότε ἄριστοι τῶν τότε μεγίστων γάμων μόνος ἔτυχεν ἀταλάντης. νέστορος δέ προδιελήλυθεν ἡ ἀρετή τῶν ἑλλήνων τάς ἀκοάς, ὥστε εἰδόσιν ἄν λέγοιμι. ἀμφιάραος δέ ὅτ' ἐπί θήβας ἐστράτευσε, πλεῖστον κτησάμενος ἔπαινον ἔτυχε παρά θεῶν ἀείζως τιμᾶσθαι. πηλεύς δ' ἐπιθυμίαν παρέσχε καί θεοῖς δοῦναι τε θέτιν αὐτῷ καί τόν γάμον παρά χείρωνι ὑμνῆσαι. τελαμών δέ τοσοῦτος ἐγένετο, ὥστ' ἐκ μέν πόλεως τῆς μεγίστης ἥν αὐτός ἐβούλετο γῆμαι περίβοιαν τήν ἀλκάθου: ὅτε δέ ὁ πρῶτος τῶν ἑλλήνων ἐδίδου τἀριστεῖα ἡρακλῆς ὁ διός, ἑλών τροίαν, ἡσιόνην αὐτῷ ἔδωκεν. μελέαγρος δέ τάς μέν τιμάς ἅς ἔλαβε φανεραί: πατρός δ' ἐν γήρᾳ ἐπιλανθανομένου τῆς θεοῦ οὐχ ὑπό τῆς αὑτοῦ αἰτίας ἐδυστύχησε. θησεύς δέ τούς μέν τῆς ἑλλάδος ἐχθρούς πάσης μόνος ἀπώλεσε: τήν δ' αὑτοῦ πατρίδα πολύ μείζω ποιήσας ἔτι καί νῦν θαυμάζεται. ἱππόλυτος δέ ὑπό μέν τῆς ἀρτέμιδος ἐτιμᾶτο καί ἐν λόγοις συνῆν, σωφροσύνῃ δέ καί ὁσιότητι μακαρισθείς ἐτελεύτησε. παλαμήδης δέ ἕως μέν περιῆν πάντων τῶν ἐφ' ἑαυτοῦ ὑπερέσχε σοφία. ἀποθανών δέ ἀδίκως τοσαύτης ἔτυχε τιμωρίας ὑπό θεῶν, ὅσης οὐδείς ἄλλος ἀνθρώπων. ἐτελεύτησε δέ οὐχ ὑφ' ὧν οἴονταί τινες: οὐ γάρ ἄν ἦν ὁ μέν σχεδόν τι ἄριστος, ὁ δέ ὅμοιος ἀγαθοῖς: κακοί δέ ἔπραξαν τό ἔργον. μενεσθεύς δέ ἐκ τῆς ἐπιμελείας τῆς [ἐκ] τῶν κυνηγεσίων τοσοῦτον ὑπερέβαλε φιλοπονίᾳ, ὥστε ὁμολογεῖται τούς τῶν ἑλλήνων πρώτους ὑστέρους εἶναι τά εἰς τόν πόλεμον ἐκείνου πλήν νέστορος: καί οὗτος οὐ προέχειν λέγεται, ἀλλά ἐρίζειν. ὀδυσσεύς δέ καί διομήδης λαμπροί μέν καί καθ' ἕν ἕκαστον, τό δέ ὅλον αἴτιοι τοῦ τροίαν ἁλῶναι. κάστωρ δέ καί πολυδεύκης ὅσα ἐπεδείξαντο ἐν τῇ ἑλλάδι τῶν παρά χείρωνος διά τό ἀξίωμα τό ἐκ τούτων ἀθάνατοί εἰσι. μαχάων δέ καί ποδαλείριος παιδευθέντες τά αὐτά ἐγένοντο καί τέχνας καί λόγους καί πολέμους ἀγαθοί. ἀντίλοχος δέ τοῦ πατρός ὑπεραποθανών τοσαύτης ἔτυχεν εὐκλείας, ὥστε μόνος φιλοπάτωρ παρά τοῖς ἕλλησιν ἀναγορευθῆναι. αἰνείας δέ σώσας μέν τούς πατρῴους καί μητρῴους θεούς, σώσας δέ καί αὐτόν τόν πατέρα, δόξαν εὐσεβείας ἐξηνέγκατο, ὥστε καί οἱ πολέμιοι μόνῳ ἐκείνῳ ὧν ἐκράτησαν ἐν τροίᾳ ἔδοσαν μή συληθῆναι. ἀχιλλεύς δ' ἐν ταύτῃ τῇ παιδείᾳ τραφείς οὕτω καλά καί μεγάλα μνημεῖα παρέδωκεν, ὥστε οὔτε λέγων οὔτ' ἀκούων περί ἐκείνου οὐδείς ἀπαγορεύει. οὗτοι δέ τοιοῦτοι ἐγένοντο ἐκ τῆς ἐπιμελείας τῆς παρά χείρωνος, ἧς οἱ μέν ἀγαθοί ἔτι καί νῦν ἐρῶσιν, οἱ δέ κακοί φθονοῦσιν, ὥστ' ἐν μέν τῇ ἑλλάδι εἴ τῳ συμφοραί ἐγίγνοντο ἤ πόλει ἤ βασιλεῖ, ἐλύοντο <δι'> αὐτούς: εἰ δέ πρός τούς βαρβάρους πάντας πάσῃ τῇ ἑλλάδι νεῖκος ἤ πόλεμος ἦν, διά τούτους οἱ ἕλληνες ἐκράτουν, ὥστε ἀνίκητον τήν ἑλλάδα παρέχεσθαι. ἐγώ μέν οὖν παραινῶ τοῖς νέοις μή καταφρονεῖν κυνηγεσίων μηδέ τῆς ἄλλης παιδείας: ἐκ τούτων γάρ γίγνονται τά εἰς τόν πόλεμον ἀγαθοί καί [εἰς] τά ἄλλα ἐξ ὧν ἀνάγκη καλῶς νοεῖν καί λέγειν καί πράττειν. πρῶτον μέν οὖν χρή ἐλθεῖν ἐπί τό ἐπιτήδευμα τό τῶν κυνηγεσίων τόν ἤδη ἐκ παιδός ἀλλάττοντα τήν ἡλικίαν, εἶτα δέ καί ἐπί τά ἄλλα παιδεύματα, [τόν μέν ἔχοντα] σκεψάμενον τήν οὐσίαν, ᾧ μέν ἔστιν ἱκανή, ἀξίως τῆς αὑτοῦ ὡφελείας, ᾧ δέ μή ἔστιν, ἀλλ' οὖν τήν γε προθυμίαν παρεχέσθω μηδέν ἐλλείπων τῆς ἑαυτοῦ δυνάμεως. ὅσα δέ καί οἷα δεῖ παρεσκευασμένον ἐλθεῖν ἐπ' αὐτό φράσω καί αὐτά καί τήν ἐπιστήμην ἑκάστου, ἵνα προειδώς ἐγχειρῇ τῷ ἔργῳ. καί μηδείς αὐτά φαῦλα νομισάτω εἶναι: ἄνευ γάρ δή τούτων οὐκ ἄν εἴη πρᾶξις. χρή δέ τόν μέν ἀρκυωρόν εἶναι ἐπιθυμοῦντα τοῦ ἔργου καί τήν φωνήν ἕλληνα, τήν δέ ἡλικίαν περί ἔτη εἴκοσι, τό δέ εἶδος ἐλαφρόν, ἰσχυρόν, ψυχήν δέ ἱκανόν, ἵνα τῶν πόνων τούτοις κρατῶν χαίρῃ τῷ ἔργῳ: τάς δέ ἄρκυς φασιανοῦ ἤ καρχηδονίου λεπτοῦ λίνου καί τά ἐνόδια καί τά δίκτυα. ἔστωσαν δέ αἱ μέν ἄρκυς ἐννεάλινοι <ἐκ τριῶν τόνων, ἕκαστος δέ τόνος ἐκ τριῶν λίνων>, τό δέ μέγεθος πεντεσπίθαμοι, διπάλαστοι δέ τούς βρόχους, περικείσθωσαν δέ τούς περιδρόμους ἀναμμάτους, ἵνα εὔτροχοι ὦσι, τά δ' ἐνόδια δωδεκάλινα, <τά δέ δίκτυα ἑκκαιδεκάλινα>, τό δέ μέγεθος τά μέν ἐνόδια διώρυγα, τριώρυγα, τετρώρυγα, πεντώρυγα, τά δέ δίκτυα δεκώρυγα, εἰκοσώρυγα, τριακοντώρυγα: ἐάν δέ ᾖ μείζω, δυσμεταχείριστα ἔσται: ἀμφότερα δέ τριακονθάμματα, καί τῶν βρόχων τό διάστημα ἴσον ταῖς ἄρκυσιν. ἐν δέ τοῖς ἀκρωλενίοις τά μέν ἐνόδια ἐχέτω μαστούς, τά δέ δίκτυα δακτυλίους, τούς δέ περιδρόμους ἀπό στροφείων. αἱ δέ σχαλίδες αἱ μέν τῶν ἀρκύων τό μῆκος δέκα παλαιστῶν, ἔστωσαν δέ καί ἐλάττους: αἱ μέν ἄνισοι αὐτῶν ἐν τοῖς ἑτεροκλινέσι τῶν χωρίων, ἵνα ἴσα τά ὕψη ἐξαίρωσιν, ἐν δέ τοῖς ὁμαλέσιν αἱ ἴσαι: αὗται δ' εὐπερίσπαστοι τά ἄκρα καί [αὗται] λεῖαι: αἱ δέ τῶν ἐνοδίων τῶν ἀρκύων διπλάσιαι, αἱ δέ τῶν δικτύων τό μέν μέγεθος πεντεσπίθαμοι, δίκρα ἔχουσαι μικρά, τά ἐντμήματα μή βαθέα: εὐπαγεῖς δέ πᾶσαι καί μή ἀσύμμετροι τά πάχη πρός τά μήκη. τῷ δέ πλήθει τῶν σχαλίδων οἷόν τ' ἐστί χρῆσθαι πρός τά δίκτυα πολλῷ καί ὀλίγῳ: ἐλάττονι μέν, ἄν σφόδρα τείνηται ἐν τῇ στάσει, πλέονι δ', ἄν ἡσυχῇ. ἔστω δέ καί ἐν ὅτῳ ἔσονται αἱ ἄρκυς καί τά ἐνόδια καί <τά> δίκτυα κυνοῦχος μόσχειος, καί τά δρέπανα, ἵνα ᾖ τῆς ὕλης τέμνοντα φράττειν τά δεόμενα. τά δέ γένη τῶν κυνῶν διττά, αἱ μέν καστόριαι, αἱ δέ ἀλωπεκίδες. ἔχουσι δ' αἱ μέν καστόριαι τήν ἐπωνυμίαν ταύτην ὅτι κάστωρ ἡσθείς τῷ ἔργῳ μάλιστα αὐτάς διεφύλαξεν: αἱ δ' ἀλωπεκίδες διότι ἐκ κυνῶν τε καί ἀλωπέκων ἐγένοντο: ἐν πολλῷ δέ χρόνῳ συγκέκραται αὐτῶν ἡ φύσις. χείρους δέ καί πλείους αἱ τοιαίδε, μικραί, γρυπαί, χαροποί, μυωποί, ἄμορφοι, σκληραί, ἀσθενεῖς, ψιλαί, ὑψηλαί, ἀσύμμετροι, ἄψυχοι, ἄρρινες, οὐκ εὔποδες. αἱ μέν οὖν μικραί πολλάκις ἀποστεροῦνται τῆς ἐργασίας διά τό μικρόν: αἱ δέ γρυπαί ἄστομοι καί διά τοῦτο οὐ κατέχουσι τόν λαγῶ: <αἱ> χαροποί δέ καί μυωποί χείρω τά ὄμματα ἔχουσιν: <αἱ> ἄμορφοι δέ καί αἰσχραί ὁρᾶσθαι: αἱ δέ σκληραί τά εἴδη χαλεπῶς ἀπό τῶν κυνηγεσίων ἀπαλλάττουσι: πονεῖν δέ ἀδύνατοι αἱ ἀσθενεῖς καί αἱ ψιλαί: αἱ δέ ὑψηλαί καί αἱ ἀσύμμετροι ἀσύντακτα ἔχουσαι τά σώματα βαρέως διαφοιτῶσιν: αἱ ἄψυχοι δέ καί λείπουσι τά ἔργα καί ἀφίστανται <καί ὑποφεύγουσι> τόν ἥλιον ὑπό τάς σκιάς καί κατακλίνονται: αἱ δέ ἄρρινες μόλις καί ὀλιγάκις αἰσθάνονται τοῦ λαγῶ: αἱ δέ ἄποδες οὐδ' ἄν ὦσιν εὔψυχοι τούς πόνους δύνανται ἀνέχεσθαι, ἀλλ' ἀπαγορεύουσι διά τό ἄλγος τῶν ποδῶν. εἰσί δέ καί τῆς ἰχνεύσεως πολλοί τρόποι ἐκ τῶν αὐτῶν κυνῶν: αἱ μέν γάρ ἐπειδάν λάβωσι τά ἴχνη, πορεύονται ἀσήμως ὥστε μή γιγνώσκεσθαι ὅτι ἰχνεύουσιν, αἱ δέ τά ὦτα μόνον διακινοῦσι, τήν δέ οὐράν ἡσυχῇ ἔχουσιν, αἱ δέ τά ὦτα μέν ἀκίνητα ἔχουσιν, ἄκραν δέ τήν οὐράν σείουσιν. ἄλλαι δέ συνάγουσι τά ὦτα καί ἐπισκυθρωπάσασαι διά τοῦ ἴχνους, σχάσασαι τήν οὐράν καί φράξασαι διατρέχουσι: πολλαί δέ τούτων μέν οὐδέν ποιοῦσι, μανικῶς δέ περιφερόμεναι ὑλακτοῦσι περί τά ἴχνη, ὅτε δέ εἰσπίπτουσιν εἰς αὐτά, ἀφρόνως καταπατοῦσαι τάς αἰσθήσεις. εἰσί δέ αἵ κύκλοις πολλοῖς χρώμεναι καί πλάνοις, ὑπολαμβάνουσαι ἐκ τοῦ πρόσω τά ἴχνη παραλείπουσι τόν λαγῶ, ὁσάκις δ' ἐπιτρέχουσι τά ἴχνη, εἰκάζουσι, προορώμεναι δέ τόν λαγῶ τρέμουσι καί οὐκ ἐπέρχονται πρίν <ἄν> ἴδωσιν ὑποκινοῦντα. ὅσαι δέ τά τῶν ἄλλων κυνῶν εὑρήματα ἐν ταῖς ἰχνείαις καί μεταδρομαῖς προθέουσαι θαμινά σκοποῦσιν, ἑαυταῖς ἀπίστως ἔχουσι: θρασεῖαι δ' αἵ οὐκ ἐῶσι τῶν συνεργῶν τάς σοφωτέρας εἰς τό πρόσθεν προιέναι, ἀλλ' ἀνείργουσι θορυβοῦσαι: αἱ δέ ἀσπαζόμεναι τά ψευδῆ καί ὑπερλαμπρυνόμεναι ἐφ' ὅτῳ ἄν τύχωσι προάγουσι συνειδυῖαι ἑαυταῖς ὅτι ἐξαπατῶσιν: αἱ δ' οὐκ εἰδυῖαι τό αὐτό ποιοῦσι ταύταις: φαῦλαι δέ αἵ οὐκ ἀπαλλαττόμεναι ἐκ τῶν τριμμῶν τά ὀρθά οὐ γιγνώσκουσιν. ὅσαι δέ τῶν κυνῶν τά ἴχνη τά μέν εὐναῖα ἀγνοοῦσι, τά δέ δρομαῖα ταχύ διατρέχουσιν, οὐκ εἰσί γνήσιαι: διώκουσι δέ αἱ μέν ἀρχόμεναι σφόδρα, διά δέ μαλακίαν ἀνιᾶσιν, αἱ δέ ὑποθέουσιν, εἶτα ἁμαρτάνουσιν, ἕτεραι δέ ἀνοήτως ἐμπίπτουσαι εἰς τάς ὁδούς ἁμαρτάνουσι, τό ἀνήκουστον πολύ ἔχουσαι. πολλαί δέ τά διώγματα ἀφιεῖσαι ἐπανέρχονται διά τό μισόθηρον, πολλαί δέ διά τό φιλάνθρωπον: αἱ δ' ἐκ τῶν ἰχνῶν κεκλαγγυῖαι ἐξαπατᾶν πειρῶνται, ἀληθῆ τά ψευδῆ ποιούμεναι. εἰσί δέ αἵ τοῦτο μέν οὐ ποιοῦσι, μεταξύ δέ θέουσαι ἄν ποθεν ἀκούσωσι κραυγῆς, καταλείπουσαι τά αὑτῶν ἔργα ἀπρονοήτως ἐπί τοῦτο φέρονται: μεταθέουσι δέ αἱ μέν ἀσαφῶς, αἱ δέ πολύ ὑπολαμβάνουσαι, δοξάζουσαι δέ ἑτέρως: αἱ δέ πεπλασμένως, φθονερῶς δέ ἄλλαι ἐκκυνοῦσι παρά τό ἴχνος διά τέλους συμπεριφερόμεναι. τά μέν οὖν πλεῖστα τούτων φύσει ἔχουσι, τά δέ ἠγμέναι ἀνεπιστημόνως δύσχρηστοί εἰσιν: αἱ τοιαῦται μέν οὖν κύνες ἀποτρέψειαν ἄν τούς ἐπιθυμοῦντας κυνηγεσίων. οἵας δέ δεῖ εἶναι τοῦ αὐτοῦ γένους τά τε εἴδη καί τά ἄλλα φράσω. πρῶτον μέν οὖν χρή εἶναι μεγάλας, εἶτα ἐχούσας τάς κεφαλάς ἐλαφράς, σιμάς, ἀρθρώδεις, ἰνώδη τά κάτωθεν τῶν μετώπων, ὄμματα μετέωρα, μέλανα, λαμπρά, μέτωπα πλατέα, τάς διακρίσεις βαθείας, ὦτα μικρά, λεπτά, ψιλά ὄπισθεν, τραχήλους μακρούς, ὑγρούς, περιφερεῖς, στήθη πλατέα, μή ἄσαρκα ἀπό τῶν ὤμων, τάς ὠμοπλάτας διεστώσας μικρόν, σκέλη τά πρόσθια μικρά, ὀρθά, στρογγύλα, στιφρά, ὀρθούς τούς ἀγκῶνας, πλευράς μή ἐπί γῆν βαθείας, ἀλλ' εἰς τό πλάγιον παρηκούσας, ὀσφῦς σαρκώδεις, τά μεγέθη μεταξύ μακρῶν <καί> βραχειῶν, μήτε ὑγράς λίαν μήτε σκληράς, λαγόνας μεταξύ μεγάλων <καί> μικρῶν, ἰσχία στρογγύλα, ὄπισθεν σαρκώδη, ἄνωθεν δέ μή συνδεδεμένα, ἔνδοθεν δέ προσεσταλμένα, τά κάτωθεν τῶν κενεώνων λαγαρά καί αὐτούς τούς κενεῶνας, οὐράς μακράς, ὀρθάς, λιγυράς, μηριαίας [μή] σκληράς, ὑποκώλια μακρά, περιφερῆ, εὐπαγῆ, σκέλη πολύ μείζω τά ὄπισθεν τῶν ἔμπροσθεν καί ἐπίρρικνα, πόδας περιφερεῖς. καί ἐάν ὦσι τοιαῦται αἱ κύνες, ἔσονται ἰσχυραί τά εἴδη, ἐλαφραί, σύμμετροι, ποδώκεις, καί ἀπό τῶν προσώπων φαιδραί καί εὔστομοι. ἰχνευέτωσαν δέ ἐκ τῶν τριμμῶν ταχύ ἀπαλλαττόμεναι, τιθεῖσαι τάς κεφαλάς ἐπί γῆν λεχρίας, ἐμμειδιῶσαι μέν πρός τά ἴχνη, ἐπικαταβάλλουσαι δέ τά ὦτα: καί τά μέν ὄμματα πυκνά διακινοῦσαι, ταῖς δέ οὐραῖς διασαίνουσαι κύκλους πολλούς <ποιούμεναι> πρός τάς εὐνάς προΐτωσαν ὁμοῦ διά τοῦ ἴχνους ἅπασαι. ὅταν δέ περί αὐτόν ὦσι τόν λαγῶ, δῆλον ποιείτωσαν τῷ κυνηγέτῃ θᾶττον φοιτῶσαι, μᾶλλον γνωρίζουσαι ἀπό τοῦ θυμοῦ, ἀπό τῆς κεφαλῆς, ἀπό τῶν ὀμμάτων, ἀπό τῆς μεταλλάξεως τῶν σχημάτων καί ἀπό τῶν ἀναβλεμμάτων καί ἐμβλεμμάτων εἰς τήν ὕλην καί ἀναστρεμμάτων τῶν ἐπί τάς καθέδρας τοῦ λαγῶ, καί ἀπό τῶν εἰς τό πρόσθεν καί ὄπισθεν καί εἰς τό πλάγιον διαρριμμάτων, καί ἀπό τοῦ ἀληθῶς ἤδη αἰωρεῖσθαι τήν ψυχήν καί ὑπερχαίρειν ὅτι τοῦ λαγῶ ἐγγύς εἰσι. διωκέτωσαν δέ ἐρρωμένως καί μή ἐπανιεῖσαι σύν πολλῇ κλαγγῇ καί ὑλαγμῷ, συνεκπερῶσαι μετά τοῦ λαγῶ πάντῃ. μεταθείτωσαν δέ ταχύ καί λαμπρῶς, πυκνά μεταφερόμεναι καί ἐπανακλαγγάνουσαι δικαίως: πρός δέ τόν κυνηγέτην μή ἐπανίτωσαν λιποῦσαι τά ἴχνη. μετά δέ τοῦ εἴδους καί τοῦ ἔργου τούτου εὔψυχοι ἔστωσαν καί εὔρινες καί εὔποδες καί εὔτριχες. εὔψυχοι μέν οὖν ἔσονται, ἐάν μή λείπωσι τά κυνηγέσια ὅταν ᾖ πνίγη: εὔρινες δέ, ἐάν τοῦ λαγῶ ὀσφραίνωνται ἐν τόποις ψιλοῖς, ξηροῖς, προσηλίοις τοῦ ἄστρου ἐπιόντος: εὔποδες δέ, ἐάν τῇ αὐτῇ ὥρᾳ μή καταρρηγνύωνται αὐτῶν οἱ πόδες τά ὄρη θεουσῶν: εὔτριχες δέ, ἐάν ἔχωσι λεπτήν καί πυκνήν καί μαλακήν τήν τρίχα. τά δέ χρώματα οὐ χρή εἶναι τῶν κυνῶν οὔτε πυρρά οὔτε μέλανα οὔτε λευκά παντελῶς: ἔστι γάρ οὐ γενναῖον τοῦτο, ἀλλ<ά τό> ἁπλοῦν καί θηριῶδες. αἱ μέν οὖν πυρραί ἔχουσαι ἔστωσαν λευκήν τρίχα ἐπανθοῦσαν περί τά μέτωπα καί αἱ μέλαιναι, αἱ δέ λευκαί πυρράν: ἐπί δέ ταῖς μηριαίαις ἄκραις τρίχας ὀρθάς, βαθείας, καί ἐπί ταῖς ὀσφύσι καί ταῖς οὐραῖς κάτω, ἄνωθεν δέ μετρίας. ἄγειν δέ ἄμεινον τάς κύνας <εἰς> τά ὄρη πολλάκις, τά δέ ἔργα ἧττον: τά μέν γάρ ὄρη οἷόν τ' ἐστί καί ἰχνεύειν καί μεταθεῖν καθαρῶς, τά δέ ἔργα οὐδέτερα διά τούς τριμμούς. ἔστι δέ καί ἄνευ τοῦ εὑρίσκειν τόν λαγῶ ἀγαθόν ἄγειν τάς κύνας <εἰς> τά τραχέα: καί γάρ εὔποδες γίγνονται καί τά σώματα διαπονοῦσαι ἐν τόποις τοιούτοις ὠφελοῦνται. ἀγέσθωσαν δέ θέρους μέν μέχρι μεσημβρίας, χειμῶνος δέ δι' ἡμέρας, μετοπώρου δ' ἔξω μεσημβρίας, ἐντός δέ ἑσπέρας τό ἔαρ. ταῦτα γάρ μέτρια. τά δέ ἴχνη τοῦ λαγῶ τοῦ μέν χειμῶνος μακρά ἐστι διά τό μῆκος τῶν νυκτῶν: τοῦ δέ θέρους βραχέα διά τό ἐναντίον. χειμῶνος μέν οὖν πρῴ οὐκ ὄζει αὐτῶν, ὅταν πάχνη ᾖ ἤ παγετός: ἡ μέν γάρ πάχνη τῇ αὑτῆς ἰσχύι ἀντισπάσασα τό θερμόν ἔχει ἐν ἑαυτῇ, ὁ δέ παγετός ἐπιπήξας. καί αἱ κύνες μαλκίουσαι τάς ῥῖνας οὐ δύνανται αἰσθάνεσθαι ὅταν ᾖ τοιαῦτα, πρίν ἄν ὁ ἥλιος διαλύσῃ αὐτά ἤ προϊοῦσα ἡ ἡμέρα: τότε δέ καί αἱ κύνες ὀσφραίνονται καί αὐτά ἐπαναφερόμενα ὄζει. ἀφανίζει δέ καί ἡ πολλή δρόσος καταφέρουσα αὐτά, καί οἱ ὄμβροι οἱ γιγνόμενοι διά χρόνου ὀσμάς ἄγοντες τήν γῆν ποιοῦσι δύσοσμον, ἕως ἄν ψυχθῇ: χείρω δέ καί τά νότια ποιεῖ: ὑγραίνοντα γάρ διαχεῖ: τά δέ βόρεια, ἐάν ᾖ ἄλυτα, συνίστησι καί σῴζει. οἱ δέ ὑετοί κατακλύζουσι καί αἱ ψακάδες, καί ἡ σελήνη ἀμαυροῖ τῷ θερμῷ, μάλιστα δέ ὅταν ᾖ πανσέληνος: καί μανότατα τότε: χαίροντες γάρ τῷ φέγγει ἐπαναρριπτοῦντες μακράν διαίρουσιν ἀντιπαίζοντες: ταραχώδη δέ ὅταν ἀλώπεκες προδιεξέλθωσι γίγνεται. τό δέ ἔαρ κεκραμένον τῇ ὥρᾳ καλῶς παρέχει τά ἴχνη λαμπρά, πλήν εἴ τι ἡ γῆ ἐξανθοῦσα βλάπτει τάς κύνας, εἰς τό αὐτό συμμιγνύουσα τῶν ἀνθῶν τάς ὀσμάς. λεπτά δέ καί ἀσαφῆ τοῦ θέρους: διάπυρος γάρ οὖσα ἡ γῆ ἀφανίζει τό θερμόν ὅ ἔχουσιν: ἔστι γάρ λεπτόν: καί αἱ κύνες ἧττον ὀσφραίνονται τότε διά τό ἐκλελύσθαι τά σώματα. τοῦ δέ μετοπώρου καθαρά: ὅσα γάρ ἡ γῆ φέρει, τά μέν ἥμερα συγκεκόμισται, τά δέ ἄγρια γήρᾳ διαλέλυται: ὥστε οὐ παραλυποῦσι τῶν καρπῶν αἱ ὀσμαί εἰς ταὐτά φερόμεναι. ἔστι δέ τοῦ χειμῶνος καί τοῦ θέρους καί τοῦ μετοπώρου τά ἴχνη ὀρθά ἐπί πολύ, τοῦ δ' ἦρος συμπεπλεγμένα: τό γάρ θηρίον συνδυάζεται μέν ἀεί, μάλιστα δέ ταύτην τήν ὥραν: ὥστε διά τοῦτο ἐξ ἀνάγκης μετ' ἀλλήλων πλανώμενοι τοιαῦτα ποιοῦσιν. ὄζει δέ τῶν ἰχνῶν ἐπί πλείω χρόνον τῶν εὐναίων ἤ τῶν δρομαίων: τά μέν γάρ εὐναῖα <ποιῶν> ὁ λαγῶς πορεύεται ἐφιστάμενος, τά δέ δρομαῖα ταχύ: ἡ γῆ οὖν τῶν μέν πυκνοῦται, τῶν δέ οὐ πίμπλαται. ἐν δέ τοῖς ὑλώδεσι μᾶλλον ἤ ἐν τοῖς ψιλοῖς ὄζει: διατρέχων γάρ καί ἀνακαθίζων ἅπτεται πολλῶν. κατακλίνονται δ' εἰς ἅ ἡ γῆ φύει ἤ ἔχει ἐφ' ἑαυτῆς ὑπό παντί, ἐπ' αὐτῶν, ἐν αὐτοῖς, παρ' αὐτά, ἄπωθεν πολύ, μικρόν, μεταξύ τούτων: ὁτέ δέ καί ἐν τῇ θαλάττῃ διαρριπτῶν ἐπί τό δυνατόν καί ἐν ὕδατι, ἐάν τι ᾖ ὑπερέχον ἤ ἐμπεφυκός ἐν τούτῳ: ὁ μέν οὖν εὐναῖος ποιούμενος εὐνήν ἐπί πολύ ὅταν μέν ᾖ ψύχη, ἐν εὐδιεινοῖς, ὅταν δέ καύματα, ἐν παλισκίοις, τό δέ ἔαρ καί τό μετόπωρον ἐν προσηλίοις: οἱ δέ δρομαῖοι οὐχ οὕτως διά τό ὑπό τῶν κυνῶν ἔκπληκτοι γίγνεσθαι. κατακλίνεται δέ ὑποθείς τά ὑποκώλια ὑπό τάς λαγόνας, τά δέ πρόσθεν σκέλη τά πλεῖστα συνθείς καί ἐκτείνας, ἐπ' ἄκρους δέ τούς πόδας τήν γένυν καταθείς, τά δέ ὦτα ἐπιπετάσας ἐπί τάς ὠμοπλάτας: οὕτω δέ ὑποστέγει τά ὑγρά: ἔχει δέ καί τήν τρίχα στεγανήν: πυκνή γάρ καί μαλακή. καί ὅταν μέν ἐγρηγόρῃ, καταμύει τά βλέφαρα, ὅταν δέ καθεύδῃ, τά μέν βλέφαρα ἀναπέπταται ἀκίνητα, οἱ δέ ὀφθαλμοί ἀτρέμας ἔχουσι: τούς δέ μυκτῆρας, ὅταν μέν εὕδῃ, κινεῖ πυκνά, ὅταν δέ μή, ἧττον. ὅταν δέ ἡ γῆ βρύῃ, μᾶλλον τά ἔργα ἤ τά ὄρη ἔχουσιν. ὑπομένει δέ πανταχοῦ ἰχνευόμενος, ἐάν μήτι περίφοβος τῆς νυκτός γένηται: παθών δέ τοῦτο ὑποκινεῖ. πολύγονον δ' ἐστίν οὕτως, ὥστε τά μέν τέτοκε, τά δέ τίκτει, τά δέ κύει. τῶν δέ μικρῶν λαγίων ὄζει μᾶλλον ἤ τῶν μεγάλων: ἔτι γάρ ὑγρομελῆ ὄντα ἐπισύρεται ὅλα ἐπί τῆς γῆς. τά μέν οὖν λίαν νεογνά οἱ φιλοκυνηγέται ἀφιᾶσι τῇ θεῷ. οἱ δέ ἤδη ἔτειοι τάχιστα θέουσι τόν πρῶτον δρόμον, τούς δ' ἄλλους οὐκέτι: εἰσί γάρ ἐλαφροί, ἀδύνατοι δέ. λαμβάνειν δέ τοῦ λαγῶ τά ἴχνη ὑπάγοντα τάς κύνας ἐκ τῶν ἔργων ἄνωθεν: ὅσοι δέ μή ἔρχονται αὐτῶν εἰς τά ἐργάσιμα, ... τούς λειμῶνας, τάς νάπας, τά ῥεῖθρα, τούς λίθους, τά ὑλώδη: καί ἐάν ὑποκινῇ, μή ἀναβοᾶν, ἵνα μή αἱ κύνες ἔκφρονες γιγνόμεναι χαλεπῶς τά ἴχνη γνωρίζωσιν. εὑρισκόμενοι δέ ὑπ' αὐτῶν καί διωκόμενοι ἔστιν ὅτε διαβαίνουσι τά ῥεύματα καί ὑποκάμπτουσι καί καταδύονται εἰς φάραγγας καί εἰς ἰλεούς: πεφόβηνται γάρ οὐ μόνον τάς κύνας ἀλλά καί τούς ἀετούς: ὑπερβάλλοντες γάρ τά σιμά καί τά ψιλά ἀναρπάζονται, ἕως ἄν ὦσιν ἔτειοι: τούς δέ μείζους ἐπιτρέχουσαι αἱ κύνες ἀναιροῦνται. ποδωκέστατοι μέν οὖν εἰσιν οἱ ὄρειοι, οἱ πεδινοί δέ ἧττον, βραδύτατοι δέ οἱ ἕλειοι: οἱ δ' ἐπί πάντας τούς τόπους πλανῆται χαλεποί πρός τούς δρόμους: τά γάρ σύντομα ἴσασι: θέουσι γάρ μάλιστα μέν τά ἀνάντη ἤ τά ὁμαλά, τά δέ ἀνώμαλα ἀνομοίως, τά δέ κατάντη ἥκιστα. διωκώμενοι δέ εἰσι κατάδηλοι μάλιστα μέν διά γῆς κεκινημένης, ἐάν ἔχωσιν ἔνιον ἐρύθημα, καί διά καλάμης διά τήν ἀνταύγειαν: κατάδηλοι δέ καί ἐν τοῖς τριμμοῖς καί ἐν ταῖς ὁδοῖς, ἐάν ὦσιν ἰσόπεδοι: τό γάρ φανόν τό ἐν αὐτοῖς ἐνόν ἀντιλάμπει: ἄδηλοι δέ, ὅταν <κατά> τούς λίθους, τά ὄρη, τά φελλία, τά δασέα ἀποχωρῶσι, διά τήν ὁμόχροιαν. προλαμβάνοντες δέ τάς κύνας ἐφίστανται καί ἀνακαθίζοντες ἐπαίρουσιν αὑτούς καί ἐπακούουσιν, εἴ που πλησίον κλαγγή ἤ ψόφος τῶν κυνῶν: καί ὅθεν ἄν ἀκούσωσιν ἀποτρέπονται. ὁτέ δέ καί οὐκ ἀκούσαντες, ἀλλά δόξαντες ἤ πεισθέντες ὑφ' αὑτῶν, παρά τά αὐτά, διά τῶν αὐτῶν, ἐπαλλάττοντες ἅλματα, ἐμποιοῦντες ἴχνεσιν ἴχνη, ἀποχωροῦσι. καί εἰσι μακροδρομώτατοι μέν οἱ ἐκ τῶν ψιλῶν εὑρισκόμενοι διά τό καταφανές, βραχυδρομώτατοι δέ οἱ ἐκ τῶν δασέων: ἐμποδών γάρ τό σκοτεινόν. δύο δέ τά γένη ἐστίν αὐτῶν: οἱ μέν γάρ μεγάλοι τό χρῶμα ἐπίπερκνοι καί τό λευκόν τό ἐν τῷ μετώπῳ μέγα ἔχουσιν, οἱ δ' ἐλάττους ἐπίξανθοι, μικρόν τό λευκόν ἔχοντες. τήν δέ οὐράν οἱ μέν κύκλῳ περιποίκιλον, οἱ δέ παράσειρον, καί τά ὄμματα οἱ μέν χαροποί, οἱ δ' ὑπόγλαυκοι: καί τά μέλανα τά περί τά ὦτα ἄκρα οἱ μέν ἐπί πολύ, οἱ δ' ἐπί μικρόν. ἔχουσι δέ αὐτῶν αἱ πολλαί τῶν νήσων τούς ἐλάττους, αἵ τ' ἔρημοι καί οἰκούμεναι: τό δέ πλῆθος πλείους ἐν αὐταῖς ἤ ἐν ταῖς ἠπείροις: οὐ γάρ εἰσιν οὔτ' ἀλώπεκες ἐν ταῖς πολλαῖς αὐτῶν, αἵτινες καί αὐτούς καί τά τέκνα ἐπιοῦσαι ἀναιροῦνται, οὔτε ἀετοί: τά μεγάλα γάρ ὄρη ἔχουσι μᾶλλον ἤ τά μικρά: ἐλάττω δέ ἐπί τό πολύ τά ἐν ταῖς νήσοις. κυνηγέται δέ εἰς μέν τάς ἐρήμους ὀλιγάκις ἀφικνοῦνται, ἐν δέ ταῖς οἰκουμέναις ὀλίγοι γίγνονται καί οὐ φιλόθηροι οἱ πολλοί: εἰς δέ τάς ἱεράς τῶν νήσων οὐδέ διαβιβάζειν οἷόν τε κύνας. ὅταν οὖν τῶν τε ὑπαρχόντων ὀλίγους ἐκθηρῶνται καί τῶν ἐπιγιγνομένων, ἀνάγκη ἀφθόνους εἶναι. βλέπει δέ οὐκ ὀξύ διά πολλά: τά τε γάρ ὄμματα ἔχει ἔξω καί τά βλέφαρα ἐλλείποντα καί οὐκ ἔχοντα προβολήν ταῖς αὐγαῖς: ἡ ὄψις οὖν διά ταῦτα ἀμαυρά, ἐσκεδασμένη. ἅμα δέ τούτοις καί ἐν ὕπνῳ ὄν τά πολλά τό θηρίον οὐκ ὠφελεῖται πρός τό ὁρᾶν: καί ἡ ποδώκεια πρός τό ἀμβλυώττειν αὐτῷ πολύ συμβάλλεται: ταχύ γάρ ἑκάστου παραφέρει τήν ὄψιν πρίν νοῆσαι ὅ τι ἐστί. καί οἱ φόβοι τῶν κυνῶν ὅταν διώκωνται, ἑπόμενοι μετά τούτων συνεξαιροῦνται τό προνοεῖσθαι. ὥστε διά ταῦτα προσπίπτων λανθάνει πρός πολλά καί εἰς τάς ἄρκυς ἐμπίπτων. εἰ δ' ἔφευγεν ὀρθόν, ὀλιγάκις ἄν ἔπασχε τό τοιοῦτον: νῦν δέ περιβάλλων καί ἀγαπῶν τούς τόπους ἐν οἷς ἐγένετο καί ἐτράφη ἁλίσκεται. κατά πόδας δέ οὐ πολλάκις ὑπό τῶν κυνῶν διά <τό> τάχος κρατεῖται: ὅσοι δέ ἁλίσκονται, παρά φύσιν τοῦ σώματος, τύχῃ δέ χρώμενοι: οὐδέν γάρ τῶν ὄντων ἰσομέγεθες τούτῳ ὅμοιόν ἐστι πρός ἁρμόν. σύγκειται γάρ ἐκ τοιούτων τό σῶμα. ἔχει γάρ κεφαλήν κούφην, μικράν, κατωφερῆ, στενήν ἐκ τοῦ πρόσθεν, <ὦτα ὑψηλά,> τράχηλον λεπτόν, περιφερῆ, οὐ σκληρόν, μῆκος ἱκανόν, ὠμοπλάτας ὀρθάς, ἀσυνδέτους ἄνωθεν, σκέλη τά ἐπ' αὐτῶν ἐλαφρά, σύγκωλα, στῆθος οὐ βαρύτονον, πλευράς ἐλαφράς, συμμέτρους, ὀσφῦν περιφερῆ, κωλῆν σαρκώδη, λαγόνας ὑγράς, λαπαράς ἱκανῶς, ἰσχία στρογγύλα, πλήρη κύκλῳ, ἄνωθεν δέ ὡς χρή διεστῶτα, μηρούς μικρούς, εὐπαγεῖς, ἔξωθεν μῦς ἐπιτεταμένους, ἔνδοθεν δέ οὐκ ὀγκώδεις, ὑποκώλια μακρά, στιφρά, πόδας τούς πρόσθεν ἄκρως ὑγρούς, στενούς, ὀρθούς, τούς δέ ὄπισθεν στερεούς, πλατεῖς, πάντας δέ οὐδενός τραχέος φροντίζοντας, σκέλη τά ὄπισθεν μείζω πολύ τῶν ἔμπροσθεν καί ἐγκεκλιμένα μικρόν ἔξω, τρίχωμα βραχύ, κοῦφον. ἔστιν οὖν ἀδύνατον μή οὐκ εἶναι ἐκ τοιούτων συνηρμοσμένον ἰσχυρόν, ὑγρόν, ὑπερέλαφρον. τεκμήριον δέ ὡς ἐλαφρόν ἐστιν: ὅταν ἀτρέμα διαπορεύηται, πηδᾷ_βαδίζοντα δέ οὐδείς ἑώρακεν οὐδ' ὄψεται_τιθείς εἰς τό ἐπέκεινα τῶν ἔμπροσθεν ποδῶν τούς ὄπισθεν καί ἔξω: καί θεῖ οὕτως. δῆλον δέ τοῦτο ἐν χιόνι. οὐράν δέ οὐκ ἐπιτηδείαν ἔχει πρός δρόμον: ἐπευθύνειν γάρ οὐχ ἱκανή τό σῶμα διά τήν βραχύτητα: ἀλλά τῷ ὠτί ἑκατέρῳ τοῦτο ποιεῖ: καί ὅταν ἀνιστῆται ὑπό τῶν κυνῶν, καταβάλλων [γάρ] καί παραβάλλων τό ἕτερον οὖς πλάγιον, ὁποτέρᾳ ἄν λυπῆται, ἀπερειδόμενος [διό] δή εἰς τοῦτο ὑποστρέφεται ταχύ, ἐν μικρῷ πολύ καταλιπών τό ἐπιφερόμενον. οὕτω δέ ἐπίχαρί ἐστι τό θέαμα, ὥστε οὐδείς ὅστις οὐκ ἄν ἰδών ἰχνευόμενον, εὑρισκόμενον, μεταθεόμενον, ἁλισκόμενον, ἐπιλάθοιτ' ἄν εἴ του ἐρῴη. ἐν δέ τοῖς ἔργοις κυνηγετοῦντα ἀπέχεσθαι ὧν ὧραι φέρουσι καί τά νάματα καί τά ῥεῖθρα ἐᾶν: τό γάρ ἅπτεσθαι τούτων αἰσχρόν καί κακόν, καί ἵνα μή τῷ νόμῳ ἐναντίοι ὦσιν οἱ ἰδόντες: καί ὅταν ἀναγρία ἐμπίπτῃ, ἀναλύειν χρή τά περί τό κυνηγέσιον πάντα. κυνῶν δέ κόσμος δέραια, ἱμάντες, στελμονίαι: ἔστω δέ τά μέν δέραια μαλακά, πλατέα, ἵνα μή θραύῃ τάς τρίχας τῶν κυνῶν, οἱ δέ ἱμάντες ἔχοντες ἀγκύλας τῇ χειρί, ἄλλο δέ μηδέν: οὐ γάρ καλῶς τηροῦσι τάς κύνας οἱ ἐξ αὐτῶν εἰργασμένοι τά δέραια: αἱ δέ στελμονίαι πλατεῖς τούς ἱμάντας, ἵνα μή τρίβωσι τάς λαγόνας αὐτῶν: ἐγκατερραμμέναι δέ ἐγκεντρίδες, ἵνα τά γένη φυλάττωσιν. ἐξάγειν δ' αὐτάς οὐ χρή ἐπί τά κυνηγέσια, ὅταν μή τά προσφερόμενα δέχωνται ἡδέως (τεκμήριον δέ τοῦτο ὅτι οὐκ ἔρρωνται) μηδέ ὅταν ἄνεμος πνέῃ μέγας: διαρπάζει γάρ τά ἴχνη καί οὐ δύνανται ὀσφραίνεσθαι οὐδέ αἱ ἄρκυς ἑστάναι οὐδέ τά δίκτυα. ὅταν δέ τούτων μηδέτερον κωλύῃ, ἄγειν διά τρίτης ἡμέρας. τάς δέ ἀλώπεκας μή ἐθίζειν τάς κύνας διώκειν: διαφθορά γάρ μεγίστη καί ἐν τῷ δέοντι οὔποτε πάρεισιν. εἰς δέ τά κυνηγέσια μεταβάλλοντα ἄγειν, ἵνα ὦσιν ἔμπειροι τῶν κυνηγεσίων, αὐτός δέ τῆς χώρας. ἐξιέναι δέ πρῴ, ἵνα τῆς ἰχνεύσεως μή ἀποστερῶνται, ὡς οἱ ὀψιζόμενοι ἀφαιροῦνται τάς μέν κύνας τοῦ εὑρεῖν τόν λαγῶ, αὑτούς δέ τῆς ὠφελείας: οὐ γάρ ἐπιμένει τοῦ ἴχνους ἡ φύσις λεπτή οὖσα πᾶσαν ὥραν. τήν δέ στολήν ὁ ἀρκυωρός ἐξίτω ἔχων ἐπί θήραν μή ἔχουσαν βάρος. τάς δέ ἄρκυς ἱστάτω εἰς ἄγκη, δρυμῶνας τραχείας, σιμάς, λαγαράς, σκοτεινάς, ῥοῦς, χαράδρας, χειμάρρους ἀενάους: εἰς ταῦτα γάρ μάλιστα φεύγει: <εἰς> ὅσα δέ ἄλλα [εἰς] ἄπειρον εἰπεῖν: τούτων δέ παρόδους, διόδους, καταφανεῖς, λεπτάς <καταλιπών>, εἰς ὄρθρον καί μή πρῴ, ἵνα ἐάν ᾖ πλησίον τό ἀρκυστάσιον τῶν ζητησίμων, μή φοβῆται ἀκούων ὁμοῦ τόν ψόφον (ἐάν δέ ᾖ ἀπ' ἀλλήλων πολύ, ἧττον κωλύει πρῴ), καθαράς ποιούμενος τάς ἀρκυστασίας, ἵνα [δ'] αὐτῶν μηδέν ἀντέχεται. πηγνύειν <δέ> τάς σχαλίδας ὑπτίας, ὅπως ἄν ἐπαγόμεναι ἔχωσι τό σύντονον: ἐπί δέ ἄκρας ἴσους τούς βρόχους ἐπιβαλλέτω καί ὁμοίως ἀντερειδέτω, ἐπαίρων εἰς μέσον τόν κεκρύφαλον. εἰς δέ τόν περίδρομον ἐναπτέτω λίθον μακρόν καί μέγαν, ἵνα ἡ ἄρκυς, ὅταν ἔχῃ τόν λαγῶ, μή ἀντιτείνῃ. στοιχιζέτω δέ μακρά, ὑψηλά, ὅπως ἄν μή ὑπερπηδᾷ. ἐν δέ ταῖς ἰχνείαις μή ὑπερβάλλεσθαι: ἔστι γάρ θηρατικόν μέν οὔ, φιλόπονον δέ τό ἐκ παντός τρόπου ἑλεῖν ταχύ. τά δέ δίκτυα τεινέτω ἐν ἀπέδοις, ἐμβαλλέτω δέ τά ἐνόδια εἰς τάς ὁδούς, καί ἐκ τῶν τριμμῶν εἰς τά συμφέροντα, καθάπτων τούς περιδρόμους ἐπί τήν γῆν, τά ἀκρωλένια συνάγων, πηγνύων τάς σχαλίδας μεταξύ τῶν σαρδόνων, ἐπί ἄκρας ἐπιβάλλων τούς ἐπιδρόμους καί τά παράδρομα συμφράττων. φυλαττέτω δέ ἐκπεριών: ἐάν δέ ἐκκλίνῃ τόν στοῖχον ἡ ἄρκυς, ἀνιστάτω. διωκομένου δέ τοῦ λαγῶ εἰς τάς ἄρκυς εἰς τό πρόσθεν προθείτω, καί ἐπιθέων μέν ἐμβοάτω: ἐμπεπτωκότος δέ τήν ὀργήν τῶν κυνῶν παυέτω, μή ἁπτόμενος ἀλλά παραμυθούμενος: καί δηλούτω τῷ κυνηγέτῃ, ὅτι ἑάλωκεν ἀναβοήσας ἤ ὅτι παραδεδράμηκε παρά τάδε ἤ τάδε ἤ ὅτι οὐχ ἑώρακε. τόν δέ κυνηγέτην ἐξιέναι ἔχοντα ἠμελημένην ἐλαφράν ἐσθῆτα ἐπί τό κυνηγέσιον καί ὑπόδεσιν, ἐν δέ τῇ χειρί ῥόπαλον, τόν δέ ἀρκυωρόν ἕπεσθαι: πρός δέ τό κυνηγέσιον σιγῇ προσιέναι, ἵνα μή ὁ λαγῶς, ἐάν που ᾖ πλησίον, ὑποκινῇ ἀκούων τῆς φωνῆς. δήσαντα δ' ἐκ τῆς ὕλης τάς κύνας ἑκάστην χωρίς, ὅπως ἄν εὔλυτοι ὦσιν, ἱστάναι τάς ἄρκυς καί τά δίκτυα, ὡς εἴρηται. μετά δέ τοῦτο τόν μέν ἀρκυωρόν εἶναι ἐν φυλακῇ: αὐτόν δέ τάς κύνας λαβόντα ἰέναι πρός τήν ὑπαγωγήν τοῦ κυνηγεσίου, καί εὐξάμενον τῷ ἀπόλλωνι καί τῇ ἀρτέμιδι τῇ ἀγροτέρᾳ μεταδοῦναι τῆς θήρας λῦσαι μίαν κύνα, ἥτις ἄν ᾖ σοφωτάτη ἰχνεύειν, ἐάν μέν ᾖ χειμών, ἅμ' ἡλίῳ ἀνίσχοντι, ἐάν δέ θέρος, πρό ἡμέρας, τάς δέ ἄλλας ὥρας μεταξύ τούτου. ἐπειδάν δέ ἡ κύων λάβῃ τό ἴχνος ὀρθόν ἐκ τῶν ἐπηλλαγμένων, παραλῦσαι καί ἑτέραν: περαινομένου δέ τοῦ ἴχνους διαλιπόντα μή πολύ καί τάς ἄλλας ἀφιέναι κατά μίαν, καί ἕπεσθαι μή ἐγκείμενον, ὀνομαστί ἑκάστην προσαγορεύοντα, μή πολλά, ἵνα μή παροξύνωνται πρό τοῦ καιροῦ. αἱ δ' ὑπό χαρᾶς καί μένους προΐασιν ἐξίλλουσαι τά ἴχνη, ὡς πέφυκε, διπλᾶ, τριπλᾶ, προφορούμεναι παρά τά αὐτά, διά τῶν αὐτῶν, ἐπηλλαγμένα, περιφερῆ, ὀρθά, καμπύλα, πυκνά, μανά, γυνώριμα, ἄγνωστα, ἑαυτάς παραθέουσαι, ταχύ τάς οὐράς διασείουσαι, καί ἐπικλίνουσαι τά ὦτα καί ἀστράπτουσαι τοῖς ὄμμασιν. ἐπειδάν δέ περί τόν λαγῶ ὦσι, δῆλον ποιήσουσι τῷ κυνηγέτῃ σύν ταῖς οὐραῖς τά σώματα ὅλα συνεπικραδαίνουσαι, πολεμικῶς ἐπιφερόμεναι, φιλονίκως παραθέουσαι, συντρέχουσαι φιλοπόνως, συνιστάμεναι ταχύ, διιστάμεναι, πάλιν ἐπιφερόμεναι: τελευτῶσαι δέ ἀφίξονται πρός τήν εὐνήν τοῦ λαγῶ, καί ἐπιδραμοῦνται ἐπ' αὐτόν. ὁ δ' ἐξαίφνης ἀνᾴξας [ἐφ' αὑτόν] ὑλαγμόν ποιήσει τῶν κυνῶν καί κλαγγήν φεύγων. ἐμβοάτω δέ αὐτῷ διωκομένῳ ἰώ κύνες, ἰώ, καλῶς, σοφῶς γε ὦ κύνες. καί κυνοδρομεῖν περιελίξαντα ὅ ἀμπέχεται περί τήν χεῖρα καί τό ῥόπαλον ἀναλαβόντα κατά τόν λαγῶ, καί μή ὑπαντᾶν: ἄπορον γάρ. ὁ δέ ὑποχωρῶν ταχύ ἐκλείπων τήν ὄψιν πάλιν περιβάλλει ὅθεν εὑρίσκεται ἐπί τό πολύ. ἀναβοᾶν δ' ἐκεῖνον μέν αὐτῷ παισάτω παῖς: παῖ δή, παῖ δή. ὁ δέ, ἐάν τε ἑαλωκώς ᾖ ἐάν τε μή, δηλούτω. καί ἐάν μέν ἑαλωκώς ᾖ ἐν τῷ πρώτῳ δρόμῳ, ἀνακαλεσάμενον τάς κύνας ζητεῖν ἄλλον: ἐάν δέ μή, κυνοδρομεῖν ὡς τάχιστα καί μή ἀνιέναι, ἀλλ' ἐκπερᾶν φιλοπόνως. καί ἐάν πάλιν ἀπαντῶσι διώκουσαι αὐτόν, ἀναβοᾶν εὖ γε, εὖ γε ὦ κύνες, ἕπεσθε ὦ κύνες: ἐάν δέ πολύ προειληφυῖαι ὦσι καί μή οἷός τ' ᾖ κυνοδρομῶν ἐπιγίγνεσθαι αὐταῖς, ἀλλά διημαρτηκώς ᾖ τῶν δρόμων, ἤ καί πλησίον που φοιτώσας ἤ ἐπιστάσας ἤ ἐχομένας τῶν ἰχνῶν μή δύνηται ἰδεῖν, πυνθάνεσθαι παραθέοντα ἅμα ὅτῳ ἄν προσπελάζῃ ἀναβοῶντα ἦ κατεῖδες ὠή τάς κύνας; ἐπειδάν δέ πύθηται ἤδη, ἐάν μέν ἐν τῷ ἴχνει ὦσι, προσστάντα ἐγκελεύειν, τοὔνομα μεταβάλλοντα ἑκάστης τῆς κυνός, ὁποσαχῇ οἷόν τ' ἄν ᾖ τούς τόνους τῆς φωνῆς ποιούμενον, ὀξύ, βαρύ, μικρόν, μέγα: πρός δέ τοῖς ἄλλοις κελεύσμασιν, ἐάν ὦσιν ἐν ὄρει αἱ μεταδρομαί, ἐπικελεύειν τόδε, εὖα κύνες, εὖ' ὦ κύνες. ἐάν δέ μή πρός αὐτοῖς ὦσι τοῖς ἴχνεσιν, ἀλλ' ὑπερβάλλωσι, καλεῖν αὐτάς, οὐ πάλιν, οὐ πάλιν ὦ κύνες; ἐπειδάν δέ προσσχῶσι τοῖς ἴχνεσι, περιάγειν αὐτάς κύκλους πολλούς ποιούμενον: ὅπου δ' ἄν ᾖ αὐταῖς ἀμαυρόν τό ἴχνος, σημεῖον θέσθαι στοῖχον ἑαυτῷ, καί ἀπό τούτου συνείρειν μέχρι ἄν σαφῶς γνωρίσωσιν ἐγκελεύοντα καί θωπεύοντα. αἱ δ' ἐπειδάν λαμπρά ᾖ τά ἴχνη ἐπιρριπτοῦσαι, παραπηδῶσαι, κοινωνοῦσαι, ὑπολαμβά νουσαι, ἐνσημαινόμεναι, ὅρους τιθέμεναι ἑαυταῖς γνωρίμους ταχύ μεταθεύσονται: ὅταν δέ οὕτω διά τοῦ ἴχνους πυκνῶς διᾴττωσι, μή κατέχοντα κυνοδρομεῖν, ἵνα μή ὑπό φιλοτιμίας ὑπερβάλλωσι τά ἴχνη. ἐπειδάν δέ περί τόν λαγῶ ὦσι καί τοῦτο ἐπιδεικνύωνται σαφῶς τῷ κυνηγέτῃ, προσέχειν, ὅπως ἄν μή ὑποκινῇ εἰς τό πρόσθεν πεφοβημένος τάς κύνας: αἱ δέ διαρριπτοῦσαι τάς οὐράς καί ἑαυταῖς ἐμπίπτουσαι καί πολλά ὑπερπηδῶσαι καί ἐπανακλαγγάνουσαι, ἐπαναίρουσαι τάς κεφαλάς, εἰσβλέπουσαι εἰς τόν κυνηγέτην, ἐπιγνωρίζουσαι ἀληθῆ ἤδη εἶναι ταῦτα, ὑφ' αὑτῶν ἀναστήσουσι τόν λαγῶ καί ἐπίασι κεκλαγγυῖαι. ἐάν δέ εἰς τάς ἄρκυς ἐμπίπτῃ ἤ ἐντός ἤ ἔξω παρενεχθῇ, καθ' ἕν ἕκαστον τούτων ὁ ἀρκυωρός γεγωνείτω. καί ἐάν μέν ᾖ ἑαλωκώς, ἕτερον ἐπιζητεῖν: ἐάν δέ μή, μεταθεῖν χρώμενον τοῖς αὐτοῖς ἐγκελεύσμασιν. ἐπειδάν δέ μεταθέουσαι αἱ κύνες ἤδη ὑπόκοποι ὦσι καί ᾖ ὀψέ ἤδη τῆς ἡμέρας, τότε δεῖ τόν κυνηγέτην τόν λαγῶ ἀπειρηκότα ζητεῖν, μή παραλείποντα μηδέν ὧν ἡ γῆ ἀνίησιν ἤ ἔχει ἐφ' αὑτῆς, τάς ἀναστροφάς ποιούμενον πυκνάς, ὅπως ἄν μή παραλειφθῇ (κατακλίνεται γάρ ἐν μικρῷ τό θηρίον καί οὐκ ἀνίσταται ὑπό κόπου καί φόβου), τάς κύνας ἐπαγόμενον, ἐγκελεύοντα, παραμυθούμενον τήν φιλάνθρωπον πολλά, τήν αὐθάδη ὀλίγα, τήν μέσην μέτρια, ἕως ἄν ἤ ἀποκτείνῃ αὐτόν κατά πόδας ἤ εἰς τάς ἄρκυς ἐμβάλῃ. μετά δέ ταῦτα ἀνελόντα τάς ἄρκυς καί τά δίκτυα, ἀνατρίψαντα τάς κύνας ἀπιέναι ἐκ τοῦ κυνηγεσίου, ἐπιμείναντα, ἐάν ᾖ θερινή μεσημβρία, ὅπως ἄν τῶν κυνῶν οἱ πόδες μή καίωνται ἐν τῇ πορείᾳ. σκυλακεύειν δέ αὐτάς ἐπανιέντα τῶν πόνων τοῦ χειμῶνος, ἵνα ἔχουσαι τήν ἡσυχίαν πρός τό ἔαρ ἐπάγωνται τήν φύσιν γενναίαν: ἡ γάρ ὥρα πρός τάς αὐξήσεις τῶν κυνῶν κρατίστη αὕτη: εἰσί δέ τέτταρες καί δέκα ἡμέραι ἐν αἷς ἡ ἀνάγκη αὕτη ἔχει. ἄγειν δέ καταπαυομένας, ἵνα θᾶττον ἐγκύμονες γίγνωνται, πρός κύνας ἀγαθούς: ἐπειδάν δέ ὦσιν ἐπίφοροι, μή ἐξάγειν ἐπί κυνηγέσιον ἐνδελεχῶς, ἀλλά διαλείπειν, ἵνα μή φιλοπονίᾳ διαφθείρωσι. κύουσι δ' ἑξήκονθ' ἡμέρας. ἐπειδάν δέ γένηται τά σκυλάκια, ὑπό τῇ τεκούσῃ ἐᾶν καί μή ὑποβάλλειν ὑφ' ἑτέραν κύνα: αἱ γάρ θεραπεῖαι αἱ ἀλλότριαι οὐκ εἰσίν αὔξιμοι: τό δέ τῶν μητέρων καί τό γάλα ἀγαθόν καί τό πνεῦμα καί φίλαι αἱ περιβολαί. ἐπειδάν δέ πλανᾶται τά σκυλάκια ἤδη, διδόναι γάλα μέχρι ἐνιαυτοῦ καί οἷς μέλλει τόν ἅπαντα χρόνον βιώσεσθαι, ἄλλο δέ μηδέν: αἱ γάρ βαρεῖαι πλησμοναί τῶν σκυλακίων διαστρέφουσι τά σκέλη, <τοῖς> σώμασι νόσους ἐμποιοῦσι, καί τά ἐντός ἄδικα γίγνεται. τά δ' ὀνόματα αὐταῖς τίθεσθαι βραχέα, ἵνα εὐανάκλητα ᾖ. εἶναι δέ χρή τοιάδε: ψυχή, θυμός, πόρπαξ, στύραξ, λογχή, λόχος, φρουρά, φύλαξ, τάξις, ξίφων, φόναξ, φλέγων, ἀλκή, τεύχων, ὑλεύς, μήδας, πόρθων, σπέρχων, ὀργή, βρέμων, ὕβρις, θάλλων, ῥώμη, ἀνθεύς, ἥβα, γηθεύς, χαρά, λεύσων, αὐγώ, πολεύς, βία, στίχων, σπουδή, βρύας, οἰνάς, στέρρος, κραύγη, καίνων, τύρβας, σθένων, αἰθήρ, ἀκτίς, αἰχμή, νόης, γνώμη, στίβων, ὁρμή. ἄγειν δέ τάς σκύλακας ἐπί τό κυνηγέσιον, τάς μέν θηλείας ὀκταμήνους, τούς δέ ἄρρενας δεκαμήνους: πρός δέ τά ἴχνη τά εὐναῖα μή λύειν, ἀλλ' ἔχοντα ὑφημμένας μακροῖς ἱμᾶσιν ἀκολουθεῖν ταῖς κυσίν ἰχνευούσαις, ἐῶντα αὐτάς διαθεῖν τά ἴχνη. καί ἐπειδάν ὁ λαγῶς εὑρίσκηται, ἐάν μέν καλαί ὦσι πρός τόν δρόμον τά εἴδη, μή ἀνιέναι εὐθύς: ἐπειδάν δέ προλάβῃ ὁ λαγῶς τῷ δρόμῳ, ὥστε μή ἐφορᾶν ἔτι αὐτόν, τάς σκύλακας ἱέναι. ἐάν γάρ ὁμόθεν καλάς τά εἴδη οὔσας καί εὐψύχους πρός τόν δρόμον ἐπιλύῃ, ὁρῶσαι τόν λαγῶ ἐντεινόμεναι ῥήγνυνται, οὔπω ἔχουσαι συνεστῶτα τά σώματα: διαφυλάττειν οὖν δεῖ τοῦτο τόν κυνηγέτην. ἐάν δέ αἰσχίους ὦσι <καί ἄψυχοι> πρός τόν δρόμον, οὐδέν κωλύει ἱέναι: εὐθύς γάρ δή ἀνέλπιστοι οὖσαι τοῦ ἑλεῖν οὐ πείσονται τοῦτο. τά δέ δρομαῖα, ἕως ἄν ἕλωσι [τῷ ἴχνει], μεταθεῖν ἐᾶν: ἁλισκομένου δέ τοῦ λαγῶ διδόναι αὐταῖς ἀναρρηγνύναι. ἐπειδάν δέ μηκέτι θέλωσι προσμένειν τοῖς ἴχνεσιν, ἀλλ' ἀποσκεδαννύωνται, ἀναλαμβάνειν, ἕως ἄν ἐθισθῶσιν εὑρίσκειν προσθέουσαι τόν λαγῶ, ἐπεί μή ἐν κόσμῳ ἀεί τοῦτον ζητοῦσαι τελευτῶσαι γίγνονται ἔκκυνοι, πονηρόν μάθημα. πρός δέ ταῖς ἄρκυσι διδόναι τά σιτία αὐταῖς, ἕως ἄν νέαι ὦσιν, ὅταν ἀναιρῶνται, ἵν' ἐάν πλανηθῶσιν ἐν τῷ κυνηγεσίῳ δι' ἀπειρίαν, πρός τοῦτο ἐπανιοῦσαι σῴζωνται. ἀφεθήσονται δέ τούτου, ὅταν ἤδη τῷ θηρίῳ ἔχωσι πολεμίως, ἐπιμέλειαν δέ ποιήσονται τούτου μᾶλλον ἤ ἐκείνου φροντίζειν. χρή δέ καί ὡς τά πολλά δεομέναις διδόναι τά ἐπιτήδεια ταῖς κυσίν αὐτόν: ὅταν μέν γάρ <μή> ἐνδεεῖς ὦσι, τούτου τόν αἴτιον οὐκ ἴσασιν, ὅταν δέ ἐπιθυμοῦσαι λάβωσι, τόν διδόντα στέργουσιν. ἰχνεύεσθαι δέ τόν λαγῶ ὅταν νίφῃ ὁ θεός ὥστε ἠφανίσθαι τήν γῆν: εἰ δ' ἐνέσται μελάγχιμα, δυσζήτητος ἔσται. ἔστι δέ, ὅταν μέν ἐπινεφῇ καί ᾖ βόρειον, τά ἴχνη ἔξω πολύν χρόνον δῆλα: οὐ γάρ ταχύ συντήκεται: ἐάν δέ νότιόν τε ᾖ καί ἥλιος ἐπιλάμπῃ, ὀλίγον χρόνον: ταχύ γάρ διαχεῖται. ὅταν δ' ἐπινίφῃ συνεχῶς, οὐδέν δεῖ: ἐπικαλύπτει γάρ: οὐδέ ἄν πνεῦμα ᾖ μέγα: συμφοροῦν γάρ τήν χιόνα ἀφανίζει. κύνας μέν οὖν οὐδέν δεῖ ἔχοντα ἐξιέναι ἐπί τήν θήραν ταύτην: ἡ γάρ χιών καίει τῶν κυνῶν τάς ῥῖνας, <ῥήγνυσι> τούς πόδας, τήν ὀσμήν τοῦ λαγῶ ἀφανίζει διά τό ὑπερπαγές: λαβόντα δέ τά δίκτυα μετ' ἄλλου ἐλθόντα πρός τά ὄρη παριέναι ἀπό τῶν ἔργων, καί ἐπειδάν λάβῃ τά ἴχνη, πορεύεσθαι κατά ταῦτα. ἐάν δ' ἐπηλλαγμένα ᾖ, ἐκ τῶν αὐτῶν πάλιν εἰς τό αὐτό ἥκοντα κύκλους ποιούμενον ἐκπεριιέναι τά τοιαῦτα ζητοῦντα ὁποῖα ἔξεισι. πολλά δέ πλανᾶται ὁ λαγῶς ἀπορούμενος ὅπου κατακλινῇ, ἅμα δέ καί εἴθισται τεχνάζειν τῇ βαδίσει διά τό διώκεσθαι ἀεί ἀπό τῶν τοιούτων. ἐπειδάν <δέ> φανῇ τό ἴχνος, προϊέναι εἰς τό πρόσθεν. ἄξει δέ ἤ πρός σύσκιον τόπον ἤ πρός ἀπόκρημνον: τά γάρ πνεύματα ὑπερφορεῖ τήν χιόνα ὑπέρ τῶν τοιούτων. παραλείπεται οὖν εὐνάσιμα πολλά: ζητεῖ δέ τοῦτο. ἐπειδάν δέ τά ἴχνη πρός τοιαῦτα φέρῃ, μή προσιέναι ἐγγύς, ἵνα μή ὑποκινῇ, ἀλλά κύκλῳ ἐκπεριιέναι: ἐλπίς γάρ αὐτοῦ εἶναι. δῆλον δ' ἔσται: τά γάρ ἴχνη ἀπό τῶν τοιούτων οὐδαμοῦ περάσει. ἐπειδάν δέ ᾖ σαφές ὅτι αὐτοῦ ἐστιν, ἐᾶν: μενεῖ γάρ: ἕτερον δέ ζητεῖν πρίν τά ἴχνη ἄδηλα γενέσθαι, τῆς ὥρας ἐνθυμούμενον, ὅπως, ἄν καί ἑτέρους εὑρίσκῃ, ἔσται ἡ λειπομένη ἱκανή περιστήσασθαι. ἥκοντος δέ τούτου περιτείνειν αὐτῶν ἑκάστῳ τά δίκτυα τόν αὐτόν τρόπον ὅνπερ ἐν τοῖς μελαγχίμοις, περιλαμβάνοντα ἐντός πρός ὅτῳ ἄν ᾖ, καί ἐπειδάν ἑστηκότα ᾖ, προσελθόντα κινεῖν. ἐάν δέ ἐκκυλισθῇ ἐκ τῶν δικτύων, μεταθεῖν κατά τά ἴχνη: ὁ δέ ἀφίξεται πρός ἕτερα τοιαῦτα χωρία, ἐάν μή ἄρα ἐν αὐτῇ τῇ χιόνι πιέσῃ ἑαυτόν. σκεψάμενον οὖν δεῖ ὅπου ἄν ᾖ περιίστασθαι. ἐάν δέ μή ὑπομένῃ, μεταθεῖν: ἁλώσεται γάρ καί ἄνευ τῶν δικτύων: ταχύ γάρ ἀπαγορεύει διά τό βάθος τῆς χιόνος καί διά τό κάτωθεν τῶν ποδῶν λασίων ὄντων προσέχεσθαι αὐτῷ ὄγκον πολύν. ἐπί δέ τούς νεβρούς καί τάς ἐλάφους κύνας εἶναι ἰνδικάς: εἰσί γάρ ἰσχυραί, μεγάλαι, ποδώκεις, οὐκ ἄψυχοι: ἔχουσαι δέ ταῦτα ἱκαναί γίγνονται πονεῖν. τούς μέν οὖν νεογνούς τῶν νεβρῶν τοῦ ἦρος θηρᾶν: ταύτην γάρ τήν ὥραν γίγνονται. κατασκέψασθαι δέ προελθόντα εἰς τάς ὀργάδας, οὗ εἰσιν ἔλαφοι πλεῖσται: ὅπου δ' ἄν ὦσιν, ἔχοντα τόν κυναγωγόν τάς κύνας καί ἀκόντια πρό ἡμέρας ἐλθόντα εἰς τόν τόπον τοῦτον τάς μέν κύνας δῆσαι ἄπωθεν ἐκ τῆς ὕλης, ὅπως μή, ἄν ἴδωσι τάς ἐλάφους, ὑλακτῶσιν, αὐτόν δέ σκοπιωρεῖσθαι. ἅμα δέ τῇ ἡμέρᾳ ὄψεται ἀγούσας τούς νεβρούς πρός τόν τόπον οὗ ἄν μέλλῃ ἑκάστη τόν ἑαυτῆς εὐνάσειν. κατακλίνασαι δέ καί γάλα δοῦσαι καί διασκεψάμεναι μή ὁρῶνται ὑπό τινος, φυλάττει τόν αὑτῆς ἑκάστη ἀπελθοῦσα εἰς τό ἀντιπέραν. ἰδόντα δέ ταῦτα τάς μέν κύνας λῦσαι, τόν δέ λαβόντα τά ἀκόντια προσιέναι ἐπί τόν νεβρόν τόν πρῶτον, ὅπου εἶδεν εὐνασθέντα, τῶν τόπων ἐνθυμούμενον, ὅπως μή διαμαρτήσεται: πολύ γάρ ἀλλοιοῦνται τῇ ὄψει ἐγγύς προσιόντι ἤ οἵ πόρρωθεν ἔδοξαν εἶναι. ἐπειδάν δέ ἴδῃ αὐτόν, προσιέναι ἐγγύς. ὁ δ' ἕξει ἀτρέμα πιέσας ἑαυτόν ἐπί γῆν καί ἐάσει ἀνελέσθαι, ἐάν μή ἐφυσμένος ᾖ, βοῶν μέγα. τούτου δέ γενομένου οὐ μενεῖ: ταχύ γάρ τό ὑγρόν, ὅ ἔχει ἐν ἑαυτῷ, ὑπό τοῦ ψυχροῦ συνιστάμενον ποιεῖ ἀποχωρεῖν αὐτόν. ἁλώσεται δέ ὑπό τῶν κυνῶν σύν πόνῳ διωκόμενος: λαβόντα δέ δοῦναι τῷ ἀρκυωρῷ: ὁ δέ βοήσεται: ἡ δ' ἔλαφος τά μέν ἰδοῦσα, τά δ' ἀκούσασα, ἐπιδραμεῖται τῷ ἔχοντι αὐτόν ζητοῦσα ἀφελέσθαι. ἐν δέ τούτῳ τῷ καιρῷ ἐγκελεύειν ταῖς κυσί καί χρῆσθαι τοῖς ἀκοντίοις. κρατήσαντα δέ τούτου πορεύεσθαι καί ἐπί τούς ἄλλους καί τῷ αὐτῷ εἴδει πρός αὐτούς χρῆσθαι τῆς θήρας. καί οἱ μέν νέοι τῶν νεβρῶν οὕτως ἁλίσκονται: οἱ δέ ἤδη μεγάλοι χαλεπῶς: νέμονται γάρ μετά τῶν μητέρων καί ἑτέρων ἐλάφων: καί ἀποχωροῦσιν, ὅταν διώκωνται, ἐν μέσαις, ὁτέ δέ πρόσθεν, ἐν δέ τῷ ὄπισθεν ὀλιγάκις. αἱ δ' ἔλαφοι τάς κύνας ὑπέρ αὐτῶν ἀμυνόμεναι καταπατοῦσιν, ὥστ' οὐκ εὐάλωτοί εἰσιν, ἐάν μή προσμείξας τις εὐθύς διασκεδάσῃ αὐτάς ἀπ' ἀλλήλων, ὥστε μονωθῆναί τινα αὐτῶν. βιασθεῖσαι δέ τοῦτο, τόν μέν πρῶτον δρόμον αἱ κύνες ἀπολείπονται: ἥ τε γάρ ἀπουσία τῶν ἐλάφων ποιεῖ αὐτόν περίφοβον, τό τε τάχος οὐδενί ἐοικός ἐστι τῶν τηλικούτων νεβρῶν: δευτέρῳ δέ καί τρίτῳ δρόμῳ ταχύ ἁλίσκονται: τά γάρ σώματα αὐτῶν διά τό ἔτι νεαρά εἶναι τῷ πόνῳ οὐ δύναται ἀντέχειν. ἵστανται δέ καί ποδοστράβαι ταῖς ἐλάφοις ἐν τοῖς ὄρεσι, περί τούς λειμῶνας καί τά ῥεῖθρα καί τάς νάπας, ἐν ταῖς διόδοις καί τοῖς ἔργοις πρός ὅ τι ἄν προσίῃ. χρή δέ εἶναι τάς ποδοστράβας σμίλακος πεπλεγμένας, μή περιφλοίους, ἵνα μή σήπωνται, τάς δέ στεφάνας εὐκύκλους ἐχούσας, καί τούς ἥλους ἐναλλάξ σιδηροῦς τε καί ξυλίνους ἐγκαταπεπλεγμένους ἐν τῷ πλοκάνῳ: μείζους δέ τούς σιδηροῦς, ὅπως ἄν οἱ μέν ξύλινοι ὑπείκωσι τῷ ποδί, οἱ δέ πιέζωσι. τόν δέ βρόχον τῆς σειρίδος τόν ἐπί τήν στεφάνην ἐπιτεθησόμενον πεπλεγμένον σπάρτου καί αὐτήν τήν σειρίδα: ἔστι γάρ ἀσηπτότατον τοῦτο. ὁ δέ βρόχος αὐτός ἔστω στιφρός καί ἡ σειρίς: τό δέ ξύλον τό ἐξαπτόμενον ἔστω μέν δρυός ἤ πρίνου, μέγεθος τρισπίθαμον, περίφλοιον, πάχος παλαιστῆς. ἱστάναι δέ τάς ποδοστράβας διελόντα τῆς γῆς βάθος πεντεπάλαστον, περιφερές δέ τοῦτο, καί ἄνωθεν ἴσον ταῖς στεφάναις τῶν ποδοστραβῶν, εἰς δέ τό κάτω ἀμειβόμενον στενότητι: διελεῖν δέ καί τῇ σειρίδι καί τῷ ξύλῳ τῆς γῆς ὅσον ἵζεσθαι ἀμφοῖν. ποιήσαντα δέ ταῦτα ἐπί μέν τό βάθος τήν ποδοστράβην ἐπιθεῖναι κατωτέρω ἰσόπεδον, περί δέ τήν στέγην τόν βρόχον τῆς σειρίδος: καί αὐτήν καί τό ξύλον καθέντα εἰς τήν χώραν τήν ἑκατέρου, τῇ στέγῃ ἐπιθεῖναι δοκίδας ἀτρακτυλίδος μή ὑπερτεινούσας εἰς τό ἔξω, ἐπί δέ τούτων πέταλα λεπτά, ὧν ἄν ἡ ὥρα ᾖ. μετά δέ τοῦτο τῆς γῆς ἐπιβαλεῖν ἐπ' αὐτά πρῶτον μέν τήν ἐπιπολῆς ἐξαιρεθεῖσαν ἐκ τῶν ὀρυγμάτων, ἄνωθεν δέ ταύτης γῆς στερεᾶς τῆς ἄπωθεν, ἵνα ᾖ τῇ ἐλάφῳ ὅτι μάλιστα ἄδηλος ἡ στάσις: τήν δέ περιοῦσαν τῆς γῆς ἀποφέρειν πόρρω ἀπό τῆς ποδοστράβης: ἐάν γάρ ὀσφραίνηται νεωστί κεκινημένης, δυσωπεῖται: ταχύ δέ ποιεῖ τοῦτο. ἐπισκοπεῖν δέ ἔχοντα τάς κύνας τάς μέν ἐν τοῖς ὄρεσιν ἑστώσας, μάλιστα μέν ἕωθεν, χρή δέ καί τῆς ἄλλης ἡμέρας, ἐν δέ τοῖς ἔργοις πρῴ. ἐν μέν γάρ τοῖς ὄρεσιν οὐ μόνον τῆς νυκτός ἁλίσκονται ἀλλά καί μεθ' ἡμέραν διά τήν ἐρημίαν: ἐν δέ τοῖς ἔργοις τῆς νυκτός διά τό μεθ' ἡμέραν πεφοβῆσθαι τούς ἀνθρώπους. ἐπειδάν δέ εὕρῃ ἀνεστραμμένην τήν ποδοστράβην, μεταθεῖν ἐπιλύσαντα τάς κύνας καί ἐπικελεύσαντα κατά τόν ὁλκόν τοῦ ξύλου, σκοπούμενον ὅποι ἄν φέρηται. ἔσται δέ οὐκ ἄδηλον ἐπί τό πολύ: οἵ τε γάρ λίθοι ἔσονται κεκινημένοι τά τ' ἐπισύρματα τοῦ ξύλου καταφανῆ ἐν τοῖς ἔργοις: ἐάν δέ τραχεῖς τόπους διαπερᾷ, αἱ πέτραι ἕξουσι τόν φλοιόν τοῦ ξύλου ἀφηρπασμένον καί κατά τοῦτο ῥᾴους αἱ μεταδρομαί ἔσονται. ἐάν μέν οὖν τοῦ προσθίου ποδός ἁλῷ, ταχύ ληφθήσεται: ἐν γάρ τῷ δρόμῳ πᾶν τό σῶμα τύπτει καί τό πρόσωπον: ἐάν δέ τοῦ ὄπισθεν, ἐφελκόμενον τό ξύλον ἐμποδών ὅλῳ ἐστί τῷ σώματι, ἐνίοτε δέ καί εἰς δίκρας τῆς ὕλης ἐμπίπτει φερόμενον, καί ἐάν μή ἀπορρήξῃ τήν σειρίδα, καταλαμβάνεται αὐτοῦ. χρή δέ, ἐάν οὕτως ἕλῃ ἤ περιγενόμενος πόνῳ, [ἐάν μέν ᾖ ἄρρην,] μή προσιέναι ἐγγύς: τοῖς γάρ κέρασι παίει, <ἐάν μέν ᾖ ἄρρην,> καί τοῖν ποδοῖν: ἐάν δέ θήλεια, τοῖν ποδοῖν: ἄπωθεν οὖν ἀκοντίζειν. ἁλίσκονται δέ καί ἄνευ ποδοστράβης διωκόμεναι, ὅταν ᾖ ἡ ὥρα θερινή: ἀπαγορεύουσι γάρ σφόδρα, ὥστε ἑστῶσαι ἀκοντίζονται: ῥιπτοῦσι δέ καί εἰς τήν θάλατταν, ἐάν κατέχωνται, καί εἰς τά ὕδατα ἀπορούμεναι: ὁτέ δέ διά δύσπνοιαν πίπτουσι. πρός δέ τόν ὗν τόν ἄγριον κεκτῆσθαι κύνας ἰνδικάς, κρητικάς, λοκρίδας, λακαίνας, ἄρκυς, ἀκόντια, προβόλια, ποδοστράβας. πρῶτον μέν οὖν χρή εἶναι τάς κύνας ἑκάστου γένους μή τάς ἐπιτυχούσας, ἵνα ἕτοιμαι ὦσι πολεμεῖν τῷ θηρίῳ. αἱ δέ ἄρκυς λίνων μέν τῶν αὐτῶν ὧνπερ αἱ τῶν λαγῶν, <ἔστωσαν δέ> πεντεκαιτετταρακοντάλινοι ἐκ τριῶν τόνων, ἕκαστος δέ τόνος ἐκ πεντεκαίδεκα λίνων, ἀπό δέ τοῦ κορυφαίου τό μέγεθος δεχάμματοι, τό δέ βάθος τῶν βρόχων πυγόνος: οἱ δέ περίδρομοι ἡμιόλιοι τοῦ τῶν ἀρκύων πάχους: ἐπ' ἄκροις δέ δακτυλίους ἐχέτωσαν, ὑφείσθωσαν δ' ὑπό τούς βρόχους, τό δέ ἄκρον αὐτῶν ἐκπεράτω ἔξω διά τῶν δακτυλίων: ἱκανά δέ πεντεκαίδεκα. τά δ' ἀκόντια ἔστω παντοδαπά, ἔχοντα τάς λόγχας εὐπλατεῖς καί ξυρήκεις, ῥάβδους δέ στιφράς. τά δέ προβόλια πρῶτον μέν λόγχας ἔχοντα τό μέν μέγεθος πεντεπαλάστους, κατά δέ μέσον τόν αὐλόν κνώδοντας ἀπολεχαλκευμένους, στιφρούς, καί τάς ῥάβδους κρανείας δορατοπαχεῖς. αἱ δέ ποδοστράβαι ὅμοιαι ταῖς τῶν ἐλάφων. συγκυνηγέται δ' ἔστωσαν: τό γάρ θηρίον μόλις καί ὑπό πολλῶν ἁλίσκεται. ὅπως δέ δεῖ τούτων ἑκάστῳ πρός θήραν χρῆσθαι διδάξω. πρῶτον μέν οὖν χρή ἐλθόντας ὅπου ἄν οἴωνται [εἶναι] ὑπάγειν τό κυνηγέσιον, λύσαντας μίαν τῶν κυνῶν τῶν λακαινῶν, τάς δ' ἄλλας ἔχοντας δεδεμένας, συμπεριιέναι τῇ κυνί. ἐπειδάν δέ λάβῃ αὐτοῦ τά ἴχνη, ἕπεσθαι ἑξῆς τῇ ἰχνεύσει ἡγουμένῃ <τούς> ἀκολουθοῦντας σαφῶς. ἔσται δέ καί τοῖς κυνηγέταις πολλά δῆλα αὐτοῦ, ἐν μέν τοῖς μαλακοῖς τῶν χωρίων τά ἴχνη, ἐν δέ τοῖς λασίοις τῆς ὕλης κλάσματα: ὅπου δ' ἄν δένδρα ᾖ, πληγαί τῶν ὀδόντων. ἡ δέ κύων ἐπί τό πολύ ἀφίξεται <ἐπί> τόπον ὑλώδη ἰχνεύουσα. κατακλίνεται γάρ τό θηρίον ὡς ἐπί τό πολύ εἰς τοιαῦτα: τοῦ μέν γάρ χειμῶνός ἐστιν ἀλεεινά, τοῦ δέ θέρους ψυχεινά. ἐπειδάν δ' ἀφίκηται ἐπί τήν εὐνήν, ὑλακτεῖ: ὁ δ' οὐκ ἀνίσταται ὡς τά πολλά. λαβόντα οὖν τήν κύνα καί ταύτην μετά τῶν ἄλλων δῆσαι ἄπωθεν ἀπό τῆς εὐνῆς πολύ καί εἰς τούς ὅρμους ἐμβαλέσθαι τάς ἄρκυς, ἐπιβάλλοντα τούς βρόχους ἐπί ἀποσχαλιδώματα τῆς ὕλης δίκρα τῆς δέ ἄρκυος αὐτῆς μακρόν προήκοντα κόλπον ποιεῖν, ἀντηρίδας ἔνδοθεν ἑκατέρωθεν ὑφιστάντα κλῶνας, ὅπως ἄν εἰς τόν κόλπον διά τῶν βρόχων αἱ αὐγαί τοῦ φέγγους ὡς μάλιστα ἐνέχωσιν, ἵνα προσθέοντι ὡς φανότατον ᾖ τό ἔσω: καί τόν περίδρομον ἐξάπτειν ἀπό δένδρου ἰσχυροῦ, καί μή ἐκ ῥάχου: οὐκ ἰσχυραί γάρ ἐν τοῖς ψιλοῖς αἱ ῥᾶχοι. ὑπέρ δέ ἑκάστην ἐμφράττειν τῇ ὕλῃ καί τά δύσορμα, ἵνα εἰς τάς ἄρκυς ποιῆται τόν δρόμον καί μή ἐξαλλάττῃ. ἐπειδάν δ' ἑστῶσιν, ἐλθόντας πρός τάς κύνας λῦσαι ἁπάσας καί λαβόντας τά ἀκόντια καί τά προβόλια προιέναι. ἐγκελεύειν δέ ταῖς κυσίν ἕνα τόν ἐμπειρότατον, τούς δ' ἄλλους ἕπεσθαι κοσμίως ἀπολείποντας ἀπ' ἀλλήλων πολύ, ὅπως ἄν ᾖ αὐτῷ ἱκανή διαδρομή: ἐάν γάρ ὑποχωρῶν ἐμπέσῃ εἰς πυκνούς, κίνδυνος πληγῆναι: ᾧ γάρ ἄν προσπέσῃ, εἰς τοῦτον τήν ὀργήν κατέθετο. ἐπειδάν δ' αἱ κύνες ἐγγύς ὦσι τῆς εὐνῆς, ἐπειδίασι: θορυβούμενος δέ ἐξαναστήσεται, καί ἥτις ἄν τῶν κυνῶν προσφέρηται αὐτῷ πρός τό πρόσωπον, ἀναρρίψει: θέων δ' ἐμπεσεῖται: ἐάν δέ μή, μεταθεῖν ἀνάγκη. καί ἐάν μέν ᾖ τό χωρίον κατωφερές ἐν ᾧ ἄν ἔχῃ αὐτόν ἡ ἄρκυς, ταχύ ἐξαναστήσεται: ἐάν δέ ἄπεδον, εὐθύς ἑστήξει περί αὑτόν ἔχων. ἐν τούτῳ δέ τῷ καιρῷ αἱ μέν κύνες προσκείσονται: αὐτούς δέ χρή φυλαττομένους αὐτόν ἀκοντίζειν, καί βάλλειν λίθοις, περιισταμένους ὄπισθεν καί πολύ ἄπωθεν, ἕως ἄν κατατείνῃ προωθῶν αὑτόν τῆς ἄρκυος τόν περίδρομον. εἶτα ὅστις ἄν ᾖ τῶν παρόντων ἐμπειρότατος καί ἐγκρατέστατος προσελθόντα ἐκ τοῦ πρόσθεν τῷ προβολίῳ παίειν. ἐάν δέ μή βούληται ἀκοντιζόμενος καί βαλλόμενος κατατεῖναι τόν περίδρομον, ἀλλ' ἐπανιείς ἔχῃ προσιόντα περιδρομήν ποιούμενος, ἀνάγκη, ὅταν οὕτως ἔχῃ, λαβόντα τό προβόλιον προσιέναι, ἔχεσθαι δ' αὐτοῦ τῇ μέν χειρί τῇ ἀριστερᾷ πρόσθεν, τῇ δ' ἑτέρᾳ ὄπισθεν: κατορθοῖ γάρ ἡ μέν ἀριστερά αὐτό, ἡ δέ δεξιά ἐπεμβάλλει: ἔμπροσθεν δέ ὁ πούς ὁ μέν ἀριστερός ἑπέσθω τῇ χειρί τῇ ὁμωνύμῳ, ὁ δέ δεξιός τῇ ἑτέρᾳ. προσιόντα δέ προβάλλεσθαι τό προβόλιον, μή πολλῷ μείζω διαβάντα ἤ ἐν πάλῃ, ἐπιστρέφοντα τάς πλευράς τάς εὐωνύμους ἐπί τήν χεῖρα τήν εὐώνυμον, εἶτα εἰσβλέποντα εἰς τό ὄμμα τοῦ θηρίου ἐνθυμούμενον τήν κίνησιν τήν ἀπό τῆς κεφαλῆς τῆς ἐκείνου. προσφέρειν δέ τό προβόλιον φυλαττόμενον μή ἐκκρούσῃ ἐκ τῶν χειρῶν τῇ κεφαλῇ ἐκνεύσας: τῇ γάρ ῥύμῃ τῆς ἐκκρούσεως ἕπεται. παθόντα δέ τοῦτο πίπτειν δεῖ ἐπί στόμα καί ἔχεσθαι τῆς ὕλης κάτωθεν: τό γάρ θηρίον ἐάν μέν οὕτως ἔχοντι προσπέσῃ, διά τήν σιμότητα τῶν ὀδόντων τό σῶμα οὐ δύναται ὑπολαβεῖν: ἐάν δέ μετεώρῳ, ἀνάγκη πληγῆναι. πειρᾶται μέν οὖν μετεωρίζειν: ἐάν δέ μή δύνηται, ἀμφιβάς πατεῖ. ἀπαλλαγή δέ τούτων μία ἐστί μόνη, ὅταν ἐν τῇ ἀνάγκῃ ταύτῃ ἔχηται, προσελθόντα ἐγγύς τῶν συγκυνηγετῶν ἕνα ἔχοντα προβόλιον ἐρεθίζειν ὡς ἀφήσοντα: ἀφιέναι δέ οὐ χρή, μή τύχῃ τοῦ πεπτωκότος. ὅταν δέ ἴδῃ τοῦτο, καταλιπών ὅν ἄν ἔχῃ ὑφ' αὑτῷ ἐπί τόν ἐρεθίζοντα ὑπ' ὀργῆς καί θυμοῦ ἐπιστρέψει. τόν δέ ταχύ ἀναπηδᾶν, τό δέ προβόλιον μεμνῆσθαι ἔχοντα ἀνίστασθαι: οὐ γάρ καλή ἡ σωτηρία ἄλλως ἤ κρατήσαντι. προσφέρειν δέ πάλιν τόν αὐτόν τρόπον καί προτεῖναι ἐντός τῆς ὠμοπλάτης ᾗ ἡ σφαγή, καί ἀντερείσαντα ἔχειν ἐρρωμένως: ὁ δ' ὑπό τοῦ μένους πρόσεισι, καί εἰ μή κωλύοιεν οἱ κνώδοντες τῆς λόγχης, ἀφίκοιτ' ἄν διά τῆς ῥάβδου προωθῶν αὑτόν πρός τόν τό προβόλιον ἔχοντα. οὕτω δέ πολλή ἡ δύναμίς ἐστιν αὐτοῦ ὥστε καί ἅ οὐκ ἄν οἴοιτό τις πρόσεστιν αὐτῷ: τεθνεῶτος γάρ εὐθύς ἐάν τις ἐπί τόν ὀδόντα ἐπιθῇ τρίχας, συντρέχουσιν: οὕτως εἰσί θερμοί: ζῶντι δέ διάπυροι, ὅταν ἐρεθίζηται: οὐ γάρ ἄν τῶν κυνῶν ἁμαρτάνων τῇ πληγῇ τοῦ σώματος ἄκρα τά τριχώματα περιεπίμπρη. ὁ μέν οὖν ἄρρην τοσαῦτα καί ἔτι πλείω πράγματα παρασχών ἁλίσκεται. ἐάν δέ θήλεια ᾖ ἡ ἐμπεσοῦσα, ἐπιθέοντα παίειν φυλαττόμενον μή ὠσθείς πέσῃ: παθόντα δέ τοῦτο πατεῖσθαι ἀνάγκη καί δάκνεσθαι. ἑκόντα οὖν οὐ χρή ὑποπίπτειν: ἐάν δ' ἄκων ἔλθῃ εἰς τοῦτο, διαναστάσεις γίγνονται αἱ αὐταί ὥσπερ ὑπό τοῦ ἄρρενος: ἐξαναστάντα δέ δεῖ παίειν τῷ προβολίῳ, ἕως ἄν ἀποκτείνῃ. ἁλίσκονται δέ καί ὧδε. ἵστανται μέν αὐτοῖς αἱ ἄρκυς ἐπί τάς διαβάσεις τῶν ναπῶν εἰς τούς δρυμούς, τά ἄγκη, τά τραχέα, εἰσβολάς δέ εἰς τάς ὀργάδας καί τά ἕλη καί τά ὕδατα. ὁ δέ τεταγμένος ἔχων τό προβόλιον φυλάττει τάς ἄρκυς. οἱ δέ τάς κύνας ἐπάγουσι τούς τόπους ζητοῦντες τούς καλλίστους: ἐπειδάν δέ εὑρεθῇ, διώκεται. ἐάν μέν οὖν εἰς τήν ἄρκυν ἐμπίπτῃ, τόν ἀρκυωρόν ἀναλαβόντα τό προβόλιον προσιέναι καί χρῆσθαι ὡς εἴρηκα: ἐάν δέ μή ἐμπέσῃ, μεταθεῖν. ἁλίσκεται δέ καί ὅταν ᾖ πνίγη, διωκόμενος ὑπό τῶν κυνῶν: τό γάρ θηρίον καίπερ ὑπερβάλλον δυνάμει ἀπαγορεύει ὑπέρασθμον γιγνόμενον. ἀποθνῄσκουσι δέ κύνες πολλαί ἐν τῇ τοιαύτῃ θήρᾳ καί αὐτοί οἱ κυνηγέται κινδυνεύουσιν, ὅταν γε ἐν ταῖς μεταδρομαῖς ἀπειρηκότι ἀναγκάζωνται προσιέναι ἔχοντες τά προβόλια ἤ ἐν ὕδατι ὄντι ἤ ἐφεστῶτι πρός ἀποκρήμνῳ ἤ ἐκ δασέος μή θέλοντι ἐξιέναι: οὐ γάρ κωλύει αὐτόν οὔτε ἄρκυς οὔτε ἄλλο οὐδέν φέρεσθαι ὁμόσε τῷ πλησιάζοντι: ὅμως μέντοι προσιτέον, ὅταν ἔχῃ οὕτως, καί ἐπιδεικτέον τήν εὐψυχίαν, δι' ἥν εἵλοντο ἐκπονεῖν τήν ἐπιθυμίαν ταύτην. χρηστέον δέ τῷ προβολίῳ καί ταῖς προβολαῖς τοῦ σώματος ὡς εἴρηται: εἰ γάρ τι καί πάσχοι, οὐκ ἄν διά γε τό μή ὀρθῶς ποιεῖν πάσχοι. ἵστανται δέ αἱ ποδοστράβαι αὐτοῖς ὥσπερ ταῖς ἐλάφοις ἐν τοῖς αὐτοῖς τόποις, καί ἐπισκέψεις αἱ αὐταί καί μεταδρομαί καί αἱ πρόσοδοι καί αἱ χρεῖαι τοῦ προβολίου. τά δέ νεογενῆ αὐτῶν ὅταν ἁλίσκηται, χαλεπῶς τοῦτο πάσχει: οὔτε γάρ μονοῦται, ἕως ἄν μικρά ᾖ, ὅταν τε αἱ κύνες εὕρωσιν ἤ προΐδῃ τι, ταχύ εἰς τήν ὕλην ἀφανίζεται, ἕπονταί τε ἐπί πολύ ἄμφω ὧν ἄν ὦσι, χαλεποί ὄντες τότε καί μᾶλλον μαχόμενοι ὑπέρ ἐκείνων ἤ ὑπέρ αὑτῶν. λέοντες δέ καί παρδάλεις, λύγκες, πάνθηρες, ἄρκτοι καί τἆλλα ὅσα ἐστί τοιαῦτα θηρία ἁλίσκεται ἐν ξέναις χώραις περί τό πάγγαιον ὄρος καί τόν κίττον τόν ὑπέρ τῆς μακε δονίας, τά δ' ἐν τῷ ὀλύμπῳ τῷ μυσίῳ καί ἐν πίνδῳ, τά δ' ἐν τῇ νύσῃ τῇ ὑπέρ τῆς συρίας, καί πρός τοῖς ἄλλοις ὄρεσιν ὅσα οἷά τ' ἐστί τρέφειν τοιαῦτα. ἁλίσκεται δέ τά μέν ἐν τοῖς ὄρεσι φαρμάκῳ διά δυσχωρίαν ἀκονιτικῷ: παραβάλλουσι δέ τοῦτο οἱ θηρώμενοι, συμμιγνύντες εἰς τό αὐτό ὅτῳ ἄν ἕκαστον χαίρῃ περί τά ὕδατα καί πρός ὅ τι ἄν ἄλλο προσίῃ. τά δέ αὐτῶν καταβαίνοντα εἰς τό πεδίον τῆς νυκτός ἀποκλεισθέντα μετά ἵππων καί ὅπλων ἁλίσκεται, εἰς κίνδυνον καθιστάντα τούς αἱροῦντας. ἔστι δέ οἷς αὐτῶν καί ὀρύγματα ποιοῦσι περιφερῆ μεγάλα βαθέα, ἐν μέσῳ λείποντες κίονα τῆς γῆς. ἐπί δέ τοῦτον εἰς νύκτα ἐπέθεσαν δήσαντες αἶγα, καί ἔφραξαν κύκλῳ τό ὄρυγμα ὕλῃ ὥστε μή προορᾶν, εἴσοδον οὐ λείποντες. τά δέ ἀκούοντα τῆς φωνῆς ἐν τῇ νυκτί κύκλῳ τόν φραγμόν περιθέουσι, καί ἐπειδάν μή εὑρίσκῃ δίοδον, ὑπερπηδᾷ καί ἁλίσκεται. περί μέν αὐτῶν τῶν πράξεων τῶν ἐν τοῖς κυνηγεσίοις εἴρηται. ὠφελήσονται δ' οἱ ἐπιθυμήσαντες τούτου τοῦ ἔργου πολλά: ὑγίειάν τε γάρ τοῖς σώμασι παρασκευάζει καί ὁρᾶν καί ἀκούειν μᾶλλον, γηράσκειν δέ ἧττον, τά δέ πρός τόν πόλεμον μάλιστα παιδεύει. πρῶτον μέν γάρ τά ὅπλα ὅταν ἔχοντες πορεύωνται ὁδούς χαλεπάς, οὐκ ἀπεροῦσιν: ἀνέξονται γάρ τούς πόνους διά τό εἰθίσθαι μετά τούτων αἱρεῖν τά θηρία. ἔπειτα εὐνάζεσθαί τε σκληρῶς δυνατοί ἔσονται καί φύλακες εἶναι ἀγαθοί τοῦ ἐπιταττομένου. ἐν δέ ταῖς προσόδοις ταῖς πρός τούς πολεμίους ἅμα οἷοί τε ἔσονται ἐπιέναι καί τά παραγγελλόμενα ποιεῖν διά τό οὕτω καί αὐτοί αἱρεῖν τάς ἄγρας. τεταγμένοι δέ ἐν τῷ πρόσθεν οὐ λείψουσι τάς τάξεις διά τό καρτερεῖν δύνασθαι. ἐν φυγῇ δέ τῶν πολεμίων ὀρθῶς καί ἀσφαλῶς διώξονται τούς ἐναντίους ἐν παντί χωρίῳ διά συνήθειαν. δυστυχήσαντος δέ οἰκείου στρατοπέδου ἐν χωρίοις ὑλώδεσι καί ἀποκρήμνοις ἤ ἄλλως χαλεποῖς οἷοί τ' ἔσονται καί αὐτοί σῴζεσθαι μή αἰσχρῶς καί ἑτέρους σῴζειν: ἡ γάρ συνήθεια τοῦ ἔργου παρέξει αὐτοῖς πλέον τι εἰδέναι. καί ἤδη τινές τῶν τοιούτων πολλοῦ ὄχλου συμμάχων τρεφθέντος τῇ αὑτῶν εὐταξίᾳ καί θράσει διά δυσχωρίαν ἁμαρτόντας τούς πολεμίους νενικηκότας ἀναμαχόμενοι ἐτρέψαντο: ἀεί γάρ ἔστι τοῖς τά σώματα καί τάς ψυχάς εὖ ἔχουσιν ἐγγύς εἶναι τοῦ εὐτυχῆσαι. εἰδότες δέ καί οἱ πρόγονοι ἡμῶν ὅτι ἐντεῦθεν ηὐτύχουν πρός τούς πολεμίους, ἐπιμέλειαν τῶν νέων ἐποιήσαντο: σπανίζοντες γάρ καρπῶν τό ἐξ ἀρχῆς ἐνόμισαν ὅμως τούς κυνηγέτας μή κωλύειν διά μηδενός τῶν ἐπί τῇ γῇ φυομένων ἀγρεύειν: πρός δέ τούτῳ μή νυκτερεύειν ἐντός πολλῶν σταδίων, ἵνα μή ἀφαιροῖντο τάς θήρας αὐτῶν οἱ ἔχοντες ταύτην τήν τέχνην. ἑώρων γάρ ὅτι τῶν νεωτέρων ἡ ἡδονή μόνη αὕτη πλεῖστα ἀγαθά παρασκευάζει. σώφρονάς τε γάρ ποιεῖ καί δικαίους διά τό ἐν τῇ ἀληθείᾳ παιδεύεσθαι. τά τε ἄλλα γάρ καί τά τοῦ πολέμου διά τούτων εὐτυχοῦντες ᾐσθάνοντο: καί τῶν ἄλλων εἴ τι βούλονται ἐπιτηδεύειν καλῶν οὐδενός ἀποστερεῖ ὥσπερ ἕτεραι κακαί ἡδοναί, ἅς οὐ χρή μανθάνειν. ἐκ τῶν τοιούτων οὖν στρατιῶταί τε ἀγαθοί καί στρατηγοί γίγνονται. ὧν γάρ οἱ πόνοι τά μέν αἰσχρά καί ὑβριστικά ἐκ τῆς ψυχῆς καί τοῦ σώματος ἀφαιροῦνται, ἐπιθυμίαν δ' ἀρετῆς ἐνηύξησαν, οὗτοι ἄριστοι: οὐ γάρ ἄν περιίδοιεν οὔτε τήν πόλιν τήν ἑαυτῶν ἀδικουμένην οὔτε τήν χώραν πάσχουσαν κακῶς. λέγουσι δέ τινες ὡς οὐ χρή ἐρᾶν κυνηγεσίων, ἵνα μή τῶν οἰκείων ἀμελῶσιν, οὐκ εἰδότες ὅτι οἱ τάς πόλεις καί τούς φίλους εὖ ποιοῦντες πάντες τῶν οἰκείων ἐπιμελέστεροί εἰσιν. εἰ οὖν οἱ φιλοκυνηγέται παρασκευάζουσιν αὑτούς τῇ πατρίδι χρησίμους εἶναι εἰς τά μέγιστα, οὐδ' ἄν τά ἴδια ἀργοῖτο: σύν γάρ τῇ πόλει καί σῴζεται καί ἀπόλλυται τά οἰκεῖα ἑκάστου. ὥστε πρός τοῖς αὑτῶν καί τά τῶν ἄλλων ἰδιωτῶν οἱ τοιοῦτοι σῴζουσι. πολλοί δέ ὑπό φθόνου ἀλόγιστοι τῶν ταῦτα λεγόντων αἱροῦνται διά τήν αὑτῶν κακίαν ἀπολέσθαι μᾶλλον ἤ ἑτέρων ἀρετῇ σῴζεσθαι: αἱ γάρ ἡδοναί αἱ πολλαί καί κακαί: ὧν ἡττώμενοι ἤ λέγειν ἤ πράττειν ἐπαίρονται τά χείρω. εἶτα ἐκ μέν τῶν ματαίων λόγων ἔχθρας ἀναιροῦνται, ἐκ δέ τῶν κακῶν ἔργων νόσους καί ζημίας καί θανάτους καί αὐτῶν καί παίδων καί φίλων, ἀναισθήτως μέν τῶν κακῶν ἔχοντες, τῶν δέ ἡδονῶν πλέον τῶν ἄλλων αἰσθανόμενοι, οἷς τίς ἄν χρήσαιτο εἰς πόλεως σωτηρίαν; τούτων μέντοι τῶν κακῶν οὐδείς ὅστις οὐκ ἀφέξεται ἐρασθείς ὧν ἐγώ παραινῶ: παίδευσις γάρ καλή διδάσκει χρῆσθαι νόμοις καί λέγειν περί τῶν δικαίων καί ἀκούειν. οἱ μέν οὖν παρασχόντες αὑτούς ἐπί τό ἀεί τι μοχθεῖν τε καί διδάσκεσθαι ἑαυτοῖς μέν μαθήσεις καί μελέτας ἐπιπόνους ἔχουσι, σωτηρίαν δέ ταῖς ἑαυτῶν πόλεσιν: οἱ δέ μή θέλοντες διά τό ἐπίπονον διδάσκεσθαι, ἀλλά ἐν ἡδοναῖς ἀκαίροις διάγειν, φύσει οὗτοι κάκιστοι. οὔτε γάρ νόμοις οὔτε λόγοις ἀγαθοῖς πείθονται: οὐ γάρ εὑρίσκουσι διά τό μή πονεῖν οἷον χρή τόν ἀγαθόν εἶναι: ὥστε οὔτε θεοσεβεῖς δύνανται εἶναι οὔτε σοφοί: τῷ δέ ἀπαιδεύτῳ χρώμενοι πολλά ἐπιτιμῶσι τοῖς πεπαιδευμένοις. διά μέν οὖν τούτων οὐδέν ἄν καλῶς ἔχοι: διά δέ τῶν πονούντων ἅπασαι αἱ ὠφέλειαι τοῖς ἀνθρώποις ηὕρηνται: ἀμείνους οὖν οἱ θέλοντες πονεῖν. καί τοῦτο ἐπιδέδεικται μεγάλῳ παραδείγματι: τῶν γάρ παλαιοτέρων οἱ παρά χείρωνι ὧν ἐπεμνήσθην νέοι ὄντες ἀρξάμενοι ἀπό τῶν κυνηγεσίων πολλά καί καλά ἔμαθον: ἐξ ὧν ἐγένετο αὐτοῖς μεγάλη ἀρετή, δι' ἥν καί νῦν θαυμάζονται: ἧς ὅτι μέν ἐρῶσιν ἅπαντες εὔδηλον, ὅτι δέ διά πόνων ἔστι τυχεῖν αὐτῆς, οἱ πολλοί ἀφίστανται. τό μέν γάρ κατεργάσασθαι αὐτήν ἄδηλον, οἱ δέ πόνοι οἱ ἐν αὐτῇ ἐνόντες φανεροί. ἴσως μέν οὖν, εἰ ἦν τό σῶμα αὐτῆς δῆλον, ἧττον ἄν ἠμέλουν οἱ ἄνθρωποι ἀρετῆς, εἰδότες ὅτι ὥσπερ αὐτοῖς ἐκείνη ἐμφανής ἐστιν, οὕτω καί αὐτοί ὑπ' ἐκείνης ὁρῶνται. ὅταν μέν γάρ τις ὁρᾶται ὑπό τοῦ ἐρωμένου, ἅπας ἑαυτοῦ ἐστι βελτίων καί οὔτε λέγει οὔτε ποιεῖ αἰσχρά οὐδέ κακά, ἵνα μή ὀφθῇ ὑπ' ἐκείνου. ὑπό δέ τῆς ἀρετῆς οὐκ οἰόμενοι ἐπισκοπεῖσθαι πολλά κακά καί αἰσχρά ἐναντίον ποιοῦσιν, ὅτι αὐτοί ἐκείνην οὐχ ὁρῶσιν: ἡ δέ πανταχοῦ πάρεστι διά τό εἶναι ἀθάνατος καί τιμᾷ τούς περί αὐτήν ἀγαθούς, τούς δέ κακούς ἀτιμάζει. εἰ οὖν εἰδεῖεν τοῦτο, ὅτι θεᾶται αὐτούς, ἵειντο ἄν ἐπί τούς πόνους καί τάς παιδεύσεις αἷς ἁλίσκεται μόλις, καί κατεργάζοιντο ἄν αὐτήν. θαυμάζω δέ τῶν σοφιστῶν καλουμένων ὅτι φασί μέν ἐπ' ἀρετήν ἄγειν οἱ πολλοί τούς νέους, ἄγουσι δ' ἐπί τοὐναντίον: οὔτε γάρ [ἄν] ἄνδρα που ἑωράκαμεν ὅντιν' οἱ νῦν σοφισταί ἀγαθόν ἐποίησαν, οὔτε γράμματα παρέχονται ἐξ ὧν χρή ἀγαθούς γίγνεσθαι, ἀλλά περί μέν τῶν ματαίων πολλά αὐτοῖς γέγραπται, ἀφ' ὧν τοῖς νέοις αἱ μέν ἡδοναί κεναί, ἀρετή δ' οὐκ ἔνι: διατρίβειν δ' ἄλλως παρέχει τοῖς ἐλπίσασί τι ἐξ αὐτῶν μαθήσεσθαι [μάτην] καί ἑτέρων κωλύει χρησίμων καί διδάσκει κακά. μέμφομαι οὖν αὐτοῖς τά μέν μεγάλα μειζόνως: περί δέ ὧν γράφουσιν, ὅτι τά μέν ῥήματα αὐτοῖς ἐζήτηται, γνῶμαι δέ ὀρθῶς ἔχουσαι, αἷς ἄν παιδεύοιντο οἱ νεώτεροι ἐπ' ἀρετήν, οὐδαμοῦ. ἐγώ δέ ἰδιώτης μέν εἰμι, οἶδα δέ ὅτι κράτιστον μέν ἐστι παρά τῆς αὑτοῦ φύσεως τό ἀγαθόν διδάσκεσθαι, δεύτερον δέ παρά τῶν ἀληθῶς ἀγαθόν τι ἐπισταμένων μᾶλλον ἤ ὑπό τῶν ἐξαπατᾶν τέχνην ἐχόντων. ἴσως οὖν τοῖς μέν ὀνόμασιν οὐ σεσοφισμένως λέγω: οὐδέ γάρ ζητῶ τοῦτο: ὧν δέ δέονται εἰς ἀρετήν οἱ καλῶς πεπαιδευμένοι ὀρθῶς ἐγνωσμένα ζητῶ λέγειν: ὀνόματα μέν γάρ οὐκ ἄν παιδεύσειε, γνῶμαι δέ, εἰ καλῶς ἔχοιεν. ψέγουσι δέ καί ἄλλοι πολλοί τούς νῦν σοφιστάς καί οὐ [τούς] φιλοσόφους, ὅτι ἐν τοῖς ὀνόμασι σοφίζονται, οὐκ ἐν τοῖς νοήμασιν. οὐ λανθάνει δέ με ὅτι <τά μή> καλῶς καί ἑξῆς γεγραμμένα φήσει τις ἴσως τῶν τοιούτων οὐ καλῶς οὐδ' ἑξῆς γεγράφθαι: ῥᾴδιον γάρ ἔσται αὐτοῖς <τό> ταχύ μή ὀρθῶς μέμψασθαι: καίτοι γέγραπταί γε οὕτως, ἵνα ὀρθῶς ἔχῃ, καί μή σοφιστικούς ποιῇ ἀλλά σοφούς καί ἀγαθούς: οὐ γάρ δοκεῖν αὐτά βούλομαι μᾶλλον ἤ εἶναι χρήσιμα, ἵνα ἀνεξέλεγκτα ᾖ εἰς ἀεί. οἱ σοφισταί δ' ἐπί τῷ ἐξαπατᾶν λέγουσι καί γράφουσιν ἐπί τῷ ἑαυτῶν κέρδει, καί οὐδένα οὐδέν ὠφελοῦσιν: οὐδέ γάρ σοφός αὐτῶν ἐγένετο οὐδείς οὐδ' ἔστιν, ἀλλά καί ἀρκεῖ ἑκάστῳ σοφιστήν κληθῆναι, ὅ ἐστιν ὄνειδος παρά γε εὖ φρονοῦσι. τά μέν οὖν τῶν σοφιστῶν παραγγέλματα παραινῶ φυλάττεσθαι, τά δέ τῶν φιλοσόφων ἐνθυμήματα μή ἀτιμάζειν: οἱ μέν γάρ σοφισταί πλουσίους καί νέους θηρῶνται, οἱ δέ φιλόσοφοι πᾶσι κοινοί καί φίλοι: τύχας δέ ἀνδρῶν οὔτε τιμῶσιν οὔτε ἀτιμάζουσι. μή ζηλοῦν δέ μηδέ τούς ἐπί τάς πλεονεξίας εἰκῇ ἰόντας, μήτ' ἐπί τάς ἰδίας μήτ' ἐπί τάς δημοσίας, ἐνθυμηθέντα ὅτι οἱ μέν ἄριστοι αὐτῶν γιγνώσκονται μέν ἐπί τά βελτίω ἐπίπονοι δέ εἰσιν, οἱ δέ κακοί πάσχουσί τε κακῶς καί γιγνώσκονται ἐπί τά χείρω. τάς τε γάρ τῶν ἰδιωτῶν οὐσίας ἀφαιρούμενοι καί τά τῆς πόλεως εἰς τάς κοινάς σωτηρίας ἀνωφελέστεροί εἰσι τῶν ἰδιωτῶν, τά τε σώματα πρός τόν πόλεμον κάκιστα καί αἴσχιστα ἔχουσι πονεῖν οὐ δυνάμενοι. οἱ δέ κυνηγέται εἰς τό κοινόν τοῖς πολίταις καί τά σώματα καί τά κτήματα καλῶς ἔχοντα παρέχουσιν. ἔρχονται δέ οἱ μέν ἐπί τά θηρία, οἱ δ' ἐπί τούς φίλους. εἶθ' οἱ μέν ἐπί τούς φίλους ἰόντες δύσκλειαν ἔχουσι παρά πᾶσιν, οἱ δέ κυνηγέται ἐπί τά θηρία ἰόντες εὔκλειαν: ἑλόντες μέν γάρ πολέμια νικῶσι, μή ἑλόντες δέ πρῶτον μέν ὅτι πάσης τῆς πόλεως ἐχθροῖς ἐπιχειροῦσιν ἔπαινον ἔχουσιν, ἔπειτα ὅτι οὔτ' ἐπ' ἀνδρός βλάβῃ οὔτε φιλοκερδείᾳ ἔρχονται. ἔπειτα ἐξ αὐτοῦ τοῦ ἐπιχειρήματος βελτίους γίγνονται πρός πολλά καί σοφώτεροι δι' οὗ διδάξομεν. ἐάν γάρ μή πόνοις καί ἐνθυμήμασι καί ἐπιμελείαις πολλαῖς ὑπερβάλλωνται, οὐκ ἄν ἕλοιεν ἄγρας. τά γάρ ἀντίπαλα αὐτῶν ὑπέρ τῆς ψυχῆς ἀγωνιζόμενα καί ἐν τῇ αὑτῶν οἰκήσει ἐν ἰσχύι πολλῇ ἐστιν: ὥστε τῷ κυνηγέτῃ μάτην οἱ πόνοι γίγνονται, ἐάν μή μείζονι φιλοπονίᾳ καί πολλῇ συνέσει κρατήσῃ αὐτῶν. οἱ μέν οὖν κατά πόλιν βουλόμενοι πλεονεκτεῖν μελετῶσι νικᾶν φίλους, οἱ δέ κυνηγέται κοινούς ἐχθρούς: καί τούς μέν ἡ μελέτη αὕτη ποιεῖ πρός τούς ἄλλους πολεμίους ἀμείνους, τούς δέ πολύ χείρους: καί τοῖς μέν ἡ ἄγρα μετά σωφροσύνης, τοῖς δέ μετά αἰσχροῦ θράσους. κακοηθείας δέ καί αἰσχροκερδείας οἱ μέν δύνανται καταφρονεῖν, οἱ δ' οὐ δύνανται: φωνήν δέ οἱ μέν εὐεπῆ ἱᾶσιν, οἱ δ' αἰσχράν: πρός δέ τά θεῖα τοῖς μέν οὐδέν ἐμποδών ἀσεβεῖν, οἱ δ' εὐσεβέστατοι. λόγοι γάρ παλαιοί κατέχουσιν ὡς καί θεοί τούτῳ τῷ ἔργῳ χαίρουσι καί πράττοντες καί ὁρῶντες: ὥστε ὑπάρχειν ἐνθυμουμένους τούτων θεοφιλεῖς τ' εἶναι καί εὐσεβεῖς τούς νέους τούς ποιοῦντας ἅ ἐγώ παραινῶ, οἰομένους ὑπό θεῶν του ὁρᾶσθαι ταῦτα. οὗτοι δ' ἄν εἶεν καί τοκεῦσιν ἀγαθοί καί πάσῃ τῇ ἑαυτῶν πόλει καί ἑνί ἑκάστῳ τῶν φίλων καί πολιτῶν. οὐ μόνον δέ ὅσοι ἄνδρες κυνηγεσίων ἠράσθησαν ἐγένοντο ἀγαθοί, ἀλλά καί αἱ γυναῖκες αἷς ἔδωκεν ἡ θεός ταῦτα [ἄρτεμις], ἀταλάντη καί πρόκρις καί ἥτις ἄλλη. [15] {work} {αθηναιων πολιτεια} περί δέ τῆς ἀθηναίων πολιτείας, ὅτι μέν εἵλοντο τοῦτον τόν τρόπον τῆς πολιτείας οὐκ ἐπαινῶ διά τόδε, ὅτι ταῦθ' ἑλόμενοι εἵλοντο τούς πονηρούς ἄμεινον πράττειν ἤ τούς χρηστούς: διά μέν οὖν τοῦτο οὐκ ἐπαινῶ. ἐπεί δέ ταῦτα ἔδοξεν οὕτως αὐτοῖς, ὡς εὖ διασῴζονται τήν πολιτείαν καί τἆλλα διαπράττονται ἅ δοκοῦσιν ἁμαρτάνειν τοῖς ἄλλοις ἕλλησι, τοῦτ' ἀποδείξω. πρῶτον μέν οὖν τοῦτο ἐρῶ, ὅτι δικαίως <δοκοῦσιν> αὐτόθι [καί] οἱ πένητες καί ὁ δῆμος πλέον ἔχειν τῶν γενναίων καί τῶν πλουσίων διά τόδε, ὅτι ὁ δῆμός ἐστιν ὁ ἐλαύνων τάς ναῦς καί ὁ τήν δύναμιν περιτιθείς τῇ πόλει, καί οἱ κυβερνῆται καί οἱ κελευσταί καί οἱ πεντηκόνταρχοι καί οἱ πρῳρᾶται καί οἱ ναυπηγοί, _οὗτοί εἰσιν οἱ τήν δύναμιν περιτιθέντες τῇ πόλει πολύ μᾶλλον ἤ οἱ ὁπλῖται καί οἱ γενναῖοι καί οἱ χρηστοί. ἐπειδή οὖν ταῦτα οὕτως ἔχει, δοκεῖ δίκαιον εἶναι πᾶσι τῶν ἀρχῶν μετεῖναι ἔν τε τῷ κλήρῳ καί ἐν τῇ χειροτονίᾳ, καί λέγειν ἐξεῖναι τῷ βουλομένῳ τῶν πολιτῶν. ἔπειτα ὁπόσαι μέν σωτηρίαν φέρουσι τῶν ἀρχῶν χρησταί οὖσαι καί μή χρησταί κίνδυνον τῷ δήμῳ ἅπαντι, τούτων μέν τῶν ἀρχῶν οὐδέν δεῖται ὁ δῆμος μετεῖναι: _οὔτε τῶν στρατηγιῶν κλήρῳ οἴονταί σφισι χρῆναι μετεῖναι οὔτε τῶν ἱππαρχιῶν: _γιγνώσκει γάρ ὁ δῆμος ὅτι πλείω ὠφελεῖται ἐν τῷ μή αὐτός ἄρχειν ταύτας τάς ἀρχάς, ἀλλ' ἐᾶν τούς δυνατωτάτους ἄρχειν: ὁπόσαι δ' εἰσίν ἀρχαί μισθοφορίας ἕνεκα καί ὠφελείας εἰς τόν οἶκον, ταύτας ζητεῖ ὁ δῆμος ἄρχειν. ἔπειτα δέ ὅ ἔνιοι θαυμάζουσιν ὅτι πανταχοῦ πλέον νέμουσι τοῖς πονηροῖς καί πένησι καί δημοτικοῖς ἤ τοῖς χρηστοῖς, ἐν αὐτῷ τούτῳ φανοῦνται τήν δημοκρατίαν διασῴζοντες. οἱ μέν γάρ πένητες καί οἱ δημόται καί οἱ χείρους εὖ πράττοντες καί πολλοί οἱ τοιοῦτοι γιγνόμενοι τήν δημοκρατίαν αὔξουσιν: ἐάν δέ εὖ πράττωσιν οἱ πλούσιοι καί οἱ χρηστοί, ἰσχυρόν τό ἐναντίον σφίσιν αὐτοῖς καθιστᾶσιν οἱ δημοτικοί. ἔστι δέ πάσῃ γῇ τό βέλτιστον ἐναντίον τῇ δημοκρατίᾳ: ἐν γάρ τοῖς βελτίστοις ἔνι ἀκολασία τε ὀλιγίστη καί ἀδικία, ἀκρίβεια δέ πλείστη εἰς τά χρηστά, ἐν δέ τῷ δήμῳ ἀμαθία τε πλείστη καί ἀταξία καί πονηρία: ἥ τε γάρ πενία αὐτούς μᾶλλον ἄγει ἐπί τά αἰσχρά καί ἡ ἀπαιδευσία καί ἡ ἀμαθία <ἡ> δι' ἔνδειαν χρημάτων ἐνίοις τῶν ἀνθρώπων. _εἴποι δ' ἄν τις ὡς ἐχρῆν αὐτούς μή ἐᾶν λέγειν πάντας ἑξῆς μηδέ βουλεύειν, ἀλλά τούς δεξιωτάτους καί ἄνδρας ἀρίστους. οἱ δέ καί ἐν τούτῳ ἄριστα βουλεύονται ἐῶντες καί τούς πονηρούς λέγειν. εἰ μέν γάρ οἱ χρηστοί ἔλεγον καί ἐβουλεύοντο, τοῖς ὁμοίοις σφίσιν αὐτοῖς ἦν ἀγαθά, τοῖς δέ δημοτικοῖς οὐκ ἀγαθά: νῦν δέ λέγων ὁ βουλόμενος ἀναστάς, ἄνθρωπος πονηρός, ἐξευρίσκει τό ἀγαθόν αὑτῷ τε καί τοῖς ὁμοίοις αὑτῷ. εἴποι τις ἄν, τί ἄν οὖν γνοίη ἀγαθόν αὑτῷ ἤ τῷ δήμῳ τοιοῦτος ἄνθρωπος; οἱ δέ γιγνώσκουσιν ὅτι ἡ τούτου ἀμαθία καί πονηρία καί εὔνοια μᾶλλον λυσιτελεῖ ἤ ἡ τοῦ χρηστοῦ ἀρετή καί σοφία καί κακόνοια. εἴη μέν οὖν ἄν πόλις οὐκ ἀπό τοιούτων διαιτημάτων ἡ βελτίστη, ἀλλ' ἡ δημοκρατία μάλιστ' ἄν σῴζοιτο οὕτως. ὁ γάρ δῆμος βούλεται οὐκ εὐνομουμένης τῆς πόλεως αὐτός δουλεύειν, ἀλλ' ἐλεύθερος εἶναι καί ἄρχειν, τῆς δέ κακονομίας αὐτῷ ὀλίγον μέλει: ὅ γάρ σύ νομίζεις οὐκ εὐνομεῖσθαι, αὐτός ἀπό τούτου ἰσχύει ὁ δῆμος καί ἐλεύθερός ἐστιν. εἰ δ' εὐνομίαν ζητεῖς, πρῶτα μέν ὄψει τούς δεξιωτάτους αὐτοῖς τούς νόμους τιθέντας: ἔπειτα κολάσουσιν οἱ χρηστοί τούς πονηρούς καί βουλεύσουσιν οἱ χρηστοί περί τῆς πόλεως καί οὐκ ἐάσουσι μαινομένους ἀνθρώπους βουλεύειν οὐδέ λέγειν οὐδέ ἐκκλησιάζειν. ἀπό τούτων τοίνυν τῶν ἀγαθῶν τάχιστ' ἄν ὁ δῆμος εἰς δουλείαν καταπέσοι. τῶν δούλων δ' αὖ καί τῶν μετοίκων πλείστη ἐστίν ἀθήνησιν ἀκολασία, καί οὔτε πατάξαι ἔξεστιν αὐτόθι οὔτε ὑπεκστήσεταί σοι ὁ δοῦλος. οὗ δ' ἕνεκέν ἐστι τοῦτο ἐπιχώριον ἐγώ φράσω. εἰ νόμος ἦν τόν δοῦλον ὑπό τοῦ ἐλευθέρου τύπτεσθαι ἤ τόν μέτοικον ἤ τόν ἀπελεύθερον, πολλάκις ἄν οἰηθείς εἶναι τόν ἀθηναῖον δοῦλον ἐπάταξεν ἄν: ἐσθῆτά τε γάρ οὐδέν βελτίων ὁ δῆμος αὐτόθι ἤ οἱ δοῦλοι καί οἱ μέτοικοι καί τά εἴδη οὐδέν βελτίους εἰσίν. εἰ δέ τις καί τοῦτο θαυμάζει, ὅτι ἐῶσι τούς δούλους τρυφᾶν αὐτόθι καί μεγαλοπρεπῶς διαιτᾶσθαι ἐνίους, καί τοῦτο γνώμῃ φανεῖεν ἄν ποιοῦντες. ὅπου γάρ ναυτική δύναμίς ἐστιν, ἀπό χρημάτων ἀνάγκη τοῖς ἀνδραπόδοις δουλεύειν, ἵνα λαμβάνωμεν <ὧν> πράττῃ τάς ἀποφοράς, καί ἐλευθέρους ἀφιέναι. ὅπου δ' εἰσί πλούσιοι δοῦλοι, οὐκέτι ἐνταῦθα λυσιτελεῖ τόν ἐμόν δοῦλον σέ δεδιέναι: ἐν δέ τῇ λακεδαίμονι ὁ ἐμός δοῦλος ς' ἐδεδοίκει: ἐάν δέ δεδίῃ ὁ σός δοῦλος ἐμέ, κινδυνεύσει καί τά χρήματα διδόναι τά ἑαυτοῦ ὥστε μή κινδυνεύειν περί ἑαυτοῦ. διά τοῦτ' οὖν ἰσηγορίαν καί τοῖς δούλοις πρός τούς ἐλευθέρους ἐποιήσαμεν_καί τοῖς μετοίκοις πρός τούς ἀστούς, διότι δεῖται ἡ πόλις μετοίκων διά τε τό πλῆθος τῶν τεχνῶν καί διά τό ναυτικόν: διά τοῦτο οὖν καί τοῖς μετοίκοις εἰκότως τήν ἰσηγορίαν ἐποιήσαμεν. τούς δέ γυμναζομένους αὐτόθι καί τήν μουσικήν ἐπιτηδεύοντας καταλέλυκεν ὁ δῆμος, νομίζων τοῦτο οὐ καλόν εἶναι, γνούς ὅτι οὐ δυνατός ταῦτά ἐστιν ἐπιτηδεύειν. ἐν ταῖς χορηγίαις αὖ καί γυμνασιαρχίαις καί τριηραρχίαις γιγνώσκουσιν ὅτι χορηγοῦσι μέν οἱ πλούσιοι, χορηγεῖται δέ ὁ δῆμος, καί γυμνασιαρχοῦσιν οἱ πλούσιοι καί τριηραρχοῦσιν, ὁ δέ δῆμος τριηραρχεῖται καί γυμνασιαρχεῖται. ἀξιοῖ γοῦν ἀργύριον λαμβάνειν ὁ δῆμος καί ᾄδων καί τρέχων καί ὀρχούμενος καί πλέων ἐν ταῖς ναυσίν, ἵνα αὐτός τε ἔχῃ καί οἱ πλούσιοι πενέστεροι γίγνωνται. ἔν τε τοῖς δικαστηρίοις οὐ τοῦ δικαίου αὐτοῖς μᾶλλον μέλει ἤ τοῦ αὑτοῖς συμφόρου. περί δέ τῶν συμμάχων, ὅτι ἐκπλέοντες συκοφαντοῦσιν ὡς δοκοῦσι καί μισοῦσι τούς χρηστούς, _γιγνώσκοντες ὅτι μισεῖσθαι μέν ἀνάγκη τόν ἄρχοντα ὑπό τοῦ ἀρχομένου, εἰ δέ ἰσχύσουσιν οἱ πλούσιοι καί οἱ χρηστοί ἐν ταῖς πόλεσιν, ὀλίγιστον χρόνον ἡ ἀρχή ἔσται τοῦ δήμου τοῦ ἀθήνησι, διά ταῦτα οὖν τούς μέν χρηστούς ἀτιμοῦσι καί χρήματα ἀφαιροῦνται καί ἐξελαύνονται καί ἀποκτείνουσι, τούς δέ πονηρούς αὔξουσιν. οἱ δέ χρηστοί ἀθηναίων τούς χρηστούς ἐν ταῖς συμμαχίσι πόλεσι σῴζουσι, γιγνώσκοντες ὅτι σφίσιν ἀγαθόν ἐστι τούς βελτίστους σῴζειν ἀεί ἐν ταῖς πόλεσιν. εἴποι δέ τις ἄν ὅτι ἰσχύς ἐστιν αὕτη ἀθηναίων, ἐάν οἱ σύμμαχοι δυνατοί ὦσι χρήματα εἰσφέρειν. τοῖς δέ δημοτικοῖς δοκεῖ μεῖζον ἀγαθόν εἶναι τά τῶν συμμάχων χρήματα ἕνα ἕκαστον ἀθηναίων ἔχειν, ἐκείνους δέ ὅσον ζῆν, καί ἐργάζεσθαι ἀδυνάτους ὄντας ἐπιβουλεύειν. δοκεῖ δέ ὁ δῆμος ὁ ἀθηναίων καί ἐν τῷδε κακῶς βουλεύεσθαι, ὅτι τούς συμμάχους ἀναγκάζουσι πλεῖν ἐπί δίκας ἀθήναζε. οἱ δέ ἀντιλογίζονται ὅσα ἐν τούτῳ ἔνι ἀγαθά τῷ δήμῳ τῷ ἀθηναίων: πρῶτον μέν ἀπό τῶν πρυτανείων τόν μισθόν δι' ἐνιαυτοῦ λαμβάνειν: εἶτ' οἴκοι καθήμενοι ἄνευ νεῶν ἔκπλου διοικοῦσι τάς πόλεις τάς συμμαχίδας, καί τούς μέν τοῦ δήμου σῴζουσι, τούς δ' ἐναντίους ἀπολλύουσιν ἐν τοῖς δικαστηρίοις: εἰ δέ οἴκοι εἶχον ἕκαστοι τάς δίκας, ἅτε ἀχθόμενοι ἀθηναίοις τούτους ἄν σφῶν αὐτῶν ἀπώλλυσαν οἵτινες φίλοι μάλιστα ἦσαν ἀθηναίων τῷ δήμῳ. πρός δέ τούτοις ὁ δῆμος τῶν ἀθηναίων τάδε κερδαίνει τῶν δικῶν ἀθήνησιν οὐσῶν τοῖς συμμάχοις. πρῶτον μέν γάρ ἡ ἑκατοστή τῇ πόλει πλείων ἡ ἐν πειραιεῖ: ἔπειτα εἴ τῳ συνοικία ἐστίν, ἄμεινον πράττει: ἔπειτα εἴ τῳ ζεῦγός ἐστιν ἤ ἀνδράποδον μισθοφοροῦν: ἔπειτα οἱ κήρυκες ἄμεινον πράττουσι διά τάς ἐπιδημίας τάς τῶν συμμάχων. πρός δέ τούτοις, εἰ μέν μή ἐπί δίκας ᾔεσαν οἱ σύμμαχοι, τούς ἐκπλέοντας ἀθηναίων ἐτίμων ἄν μόνους, τούς τε στρατηγούς καί τούς τριηράρχους καί πρέσβεις: νῦν δ' ἠνάγκασται τόν δῆμον κολακεύειν τόν ἀθηναίων εἷς ἕκαστος τῶν συμμάχων, γιγνώσκων ὅτι δεῖ [μέν] ἀφικόμενον ἀθήναζε δίκην δοῦναι καί λαβεῖν οὐκ ἐν ἄλλοις τισίν ἀλλ' ἐν τῷ δήμῳ, ὅς ἐστι δή νόμος ἀθήνησι: καί ἀντιβολῆσαι ἀναγκάζεται ἐν τοῖς δικαστηρίοις καί εἰσιόντος του ἐπιλαμβάνεσθαι τῆς χειρός. διά τοῦτο οὖν οἱ σύμμαχοι δοῦλοι τοῦ δήμου τῶν ἀθηναίων καθεστᾶσι μᾶλλον. πρός δέ τούτοις διά τήν κτῆσιν τήν ἐν τοῖς ὑπερορίοις καί διά τάς ἀρχάς τάς εἰς τήν ὑπερορίαν λελήθασι μανθάνοντες ἐλαύνειν τῇ κώπῃ αὐτοί τε καί οἱ ἀκόλουθοι: ἀνάγκη γάρ ἄνθρωπον πολλάκις πλέοντα κώπην λαβεῖν καί αὐτόν καί τόν οἰκέτην, καί ὀνόματα μαθεῖν τά ἐν τῇ ναυτικῇ: καί κυβερνῆται ἀγαθοί γίγνονται δι' ἐμπειρίαν τε τῶν πλόων καί διά μελέτην: ἐμελέτησαν δέ οἱ μέν πλοῖον κυβερνῶντες, οἱ δέ ὁλκάδα, οἱ δ' ἐντεῦθεν ἐπί τριήρεσι κατέστησαν: οἱ δέ πολλοί ἐλαύνειν εὐθύς [ὡς] οἷοί τε εἰσβάντες εἰς ναῦς, ἅτε ἐν παντί τῷ βίῳ προμεμελετηκότες. τό δέ ὁπλιτικόν αὐτοῖς, ὅ ἥκιστα δοκεῖ εὖ ἔχειν ἀθήνησιν, οὕτω καθέστηκεν, καί τῶν μέν πολεμίων ἥττους τε σφᾶς αὐτούς ἡγοῦνται εἶναι καί ὀλείζους, τῶν δέ συμμάχων, οἵ φέρουσι τόν φόρον, καί κατά γῆν κρατιστεύουσι, καί νομίζουσι τό ὁπλιτικόν ἀρκεῖν, εἰ τῶν συμμάχων κρείττονές εἰσι. πρός δέ καί κατά τύχην τι αὐτοῖς τοιοῦτον καθέστηκε: τοῖς μέν κατά γῆν ἀρχομένοις οἷόν τ' ἐστίν ἐκ μικρῶν πόλεων συνοικισθέντας ἁθρόους μάχεσθαι, τοῖς δέ κατά θάλατταν ἀρχομένοις, ὅσοι νησιῶταί εἰσιν, οὐχ οἷόν τε συνάρασθαι εἰς τό αὐτό τάς πόλεις: ἡ γάρ θάλαττα ἐν τῷ μέσῳ, οἱ δέ κρατοῦντες θαλασσοκράτορές εἰσιν: εἰ δ' οἷόν τε καί λαθεῖν συνελθοῦσιν εἰς ταὐτό τοῖς νησιώταις εἰς μίαν νῆσον, ἀπολοῦνται λιμῷ: ὁπόσαι δ' ἐν τῇ ἠπείρῳ εἰσί πόλεις ὑπό τῶν ἀθηναίων ἀρχόμεναι, αἱ μέν μεγάλαι διά δέος ἄρχονται, αἱ δέ μικραί πάνυ διά χρείαν: οὐ γάρ ἔστι πόλις οὐδεμία ἥτις οὐ δεῖται εἰσάγεσθαί τι ἤ ἐξάγεσθαι. ταῦτα τοίνυν οὐκ ἔσται αὐτῇ, ἐάν μή ὑπήκοος ᾖ τῶν ἀρχόντων τῆς θαλάττης. ἔπειτα δέ τοῖς ἄρχουσι τῆς θαλάττης οἷόν τ' ἐστί ποιεῖν ἅπερ τοῖς τῆς γῆς ἐνίοτε, τέμνειν τήν γῆν τῶν κρειττόνων: παραπλεῖν γάρ ἔξεστιν ὅπου ἄν μηδείς ᾖ πολέμιος ἤ ὅπου ἄν ὀλίγοι, ἐάν δέ προσίωσιν, ἀναβάντα ἀποπλεῖν: καί τοῦτο ποιῶν ἧττον ἀπορεῖ ἤ ὁ πεζῇ παραβοηθῶν. ἔπειτα δέ τοῖς μέν κατά θάλατταν ἄρχουσιν οἷόν τ' ἀποπλεῦσαι ἀπό τῆς σφετέρας αὐτῶν ὁπόσον βούλει πλοῦν, τοῖς δέ κατά γῆν οὐχ οἷόν τε ἀπό τῆς σφετέρας αὐτῶν ἀπελθεῖν πολλῶν ἡμερῶν ὁδόν: βραδεῖαί τε γάρ αἱ πορεῖαι καί σῖτον οὐχ οἷόν τε ἔχειν πολλοῦ χρόνου πεζῇ ἰόντα. καί τόν μέν πεζῇ ἰόντα δεῖ διά φιλίας ἰέναι ἤ νικᾶν μαχόμενον, τόν δέ πλέοντα, οὗ μέν ἄν ᾖ κρείττων, ἔξεστιν ἀποβῆναι, <οὗ δ' ἄν μή ᾖ, μή ἀποβῆναι> ταύτῃ τῆς γῆς, ἀλλά παραπλεῦσαι, ἕως ἄν ἐπί φιλίαν χώραν ἀφίκηται ἤ ἐπί ἥττους αὑτοῦ. ἔπειτα νόσους τῶν καρπῶν αἵ ἐκ διός εἰσιν οἱ μέν κατά γῆν κράτιστοι χαλεπῶς φέρουσιν, οἱ δέ κατά θάλατταν ῥᾳδίως. οὐ γάρ ἅμα πᾶσα γῆ νοσεῖ: ὥστε ἐκ τῆς εὐθενούσης ἀφικνεῖται τοῖς τῆς θαλάττης ἄρχουσιν. εἰ δέ δεῖ καί σμικροτέρων μνησθῆναι, διά τήν ἀρχήν τῆς θαλάττης πρῶτον μέν τρόπους εὐωχιῶν ἐξηῦρον ἐπιμισγόμενοι ἄλλῃ ἄλλοις: <ὥστε> ὅ τι ἐν σικελίᾳ ἡδύ ἤ ἐν ἰταλίᾳ ἤ ἐν κύπρῳ ἤ ἐν αἰγύπτῳ ἤ ἐν λυδίᾳ ἤ ἐν τῷ πόντῳ ἤ ἐν πελοποννήσῳ ἤ ἄλλοθί που, ταῦτα πάντα εἰς ἕν ἥθροισται διά τήν ἀρχήν τῆς θαλάττης. ἔπειτα φωνήν πᾶσαν ἀκούοντες ἐξελέξαντο τοῦτο μέν ἐκ τῆς, τοῦτο δέ ἐκ τῆς: καί οἱ μέν ἕλληνες ἰδίᾳ μᾶλλον καί φωνῇ καί διαίτῃ καί σχήματι χρῶνται, ἀθηναῖοι δέ κεκραμένῃ ἐξ ἁπάντων τῶν ἑλλήνων καί βαρβάρων. θυσίας δέ καί ἱερά καί ἑορτάς καί τεμένη γνούς ὁ δῆμος ὅτι οὐχ οἷόν τέ ἐστιν ἑκάστῳ τῶν πενήτων θύειν καί εὐωχεῖσθαι καί ἵστασθαι ἱερά καί πόλιν οἰκεῖν καλήν καί μεγάλην, ἐξηῦρεν ὅτῳ τρόπῳ ἔσται ταῦτα. θύουσιν οὖν δημοσίᾳ μέν ἡ πόλις ἱερεῖα πολλά: ἔστι δέ ὁ δῆμος ὁ εὐωχούμενος καί διαλαγχάνων τά ἱερεῖα. καί γυμνάσια καί λουτρά καί ἀποδυτήρια τοῖς μέν πλουσίοις ἔστιν ἰδίᾳ ἐνίοις, ὁ δέ δῆμος αὐτός αὑτῷ οἰκοδομεῖται ἰδίᾳ παλαίστρας πολλάς, ἀποδυτήρια, λουτρῶνας: καί πλείω τούτων ἀπολαύει ὁ ὄχλος ἤ οἱ ὀλίγοι καί οἱ εὐδαίμονες. τόν δέ πλοῦτον μόνοι οἷοί τ' εἰσίν ἔχειν τῶν ἑλλήνων καί τῶν βαρβάρων. εἰ γάρ τις πόλις πλουτεῖ ξύλοις ναυπηγησίμοις, ποῖ διαθήσεται, ἐάν μή πείσῃ τόν ἄρχοντα τῆς θαλάττης; τί δ' εἴ τις σιδήρῳ ἤ χαλκῷ ἤ λίνῳ πλουτεῖ πόλις, ποῖ διαθήσεται, ἐάν μή πείσῃ τόν ἄρχοντα τῆς θαλάττης; ἐξ αὐτῶν μέντοι τούτων καί δή νῆές μοί εἰσι, παρά μέν τοῦ ξύλα, παρά δέ τοῦ σίδηρος, παρά δέ τοῦ χαλκός, παρά δέ τοῦ λίνον, παρά δέ τοῦ κηρός. πρός δέ τούτοις ἄλλοσε ἄγειν οὐκ ἐάσουσιν οἵτινες ἀντίπαλοι ἡμῖν εἰσιν ἤ οὐ χρήσονται τῇ θαλάττῃ. καί ἐγώ μέν οὐδέν ποιῶν ἐκ τῆς γῆς πάντα ταῦτα ἔχω διά τήν θάλατταν, ἄλλη δ' οὐδεμία πόλις δύο τούτων ἔχει, οὐδ' ἔστι τῇ αὐτῇ ξύλα καί λίνον, ἀλλ' ὅπου λίνον ἐστί πλεῖστον, λεία χώρα καί ἄξυλος: οὐδέ χαλκός καί σίδηρος ἐκ τῆς αὐτῆς πόλεως οὐδέ τἆλλα δύο ἤ τρία μιᾷ πόλει, ἀλλά τό μέν τῇ, τό δέ τῇ. ἔτι δέ πρός τούτοις παρά πᾶσαν ἤπειρόν ἐστιν ἤ ἀκτή προύχουσα ἤ νῆσος προκειμένη ἤ στενόπορόν τι: ὥστε ἔξεστιν ἐνταῦθα ἐφορμοῦσι τοῖς τῆς θαλάττης ἄρχουσι λωβᾶσθαι τούς τήν ἤπειρον οἰκοῦντας. ἑνός δέ ἐνδεεῖς εἰσιν: εἰ γάρ νῆσον οἰκοῦντες θαλασσοκράτορες ἦσαν ἀθηναῖοι, ὑπῆρχεν ἄν αὐτοῖς ποιεῖν μέν κακῶς, εἰ ἐβούλοντο, πάσχειν δέ μηδέν, ἕως τῆς θαλάττης ἦρχον, μηδέ τμηθῆναι τήν ἑαυτῶν γῆν μηδέ προσδέχεσθαι τούς πολεμίους: νῦν δέ οἱ γεωργοῦντες καί οἱ πλούσιοι ἀθηναίων ὑπέρχονται τούς πολεμίους μᾶλλον, ὁ δέ δῆμος, ἅτε εὖ εἰδώς ὅτι οὐδέν τῶν σφῶν ἐμπρήσουσιν οὐδέ τεμοῦσιν, ἀδεῶς ζῇ καί οὐχ ὑπερχόμενος αὐτούς. πρός δέ τούτοις καί ἑτέρου δέους ἀπηλ λαγμένοι ἄν ἦσαν, εἰ νῆσον ᾤκουν, μηδέποτε προδοθῆναι τήν πόλιν ὑπ' ὀλίγων μηδέ πύλας ἀνοιχθῆναι μηδέ πολεμίους ἐπεισπεσεῖν: πῶς γάρ νῆσον οἰκούντων ταῦτ' ἄν ἐγίγνετο; μηδ' αὖ στασιάσαι τῷ δήμῳ μηδέν, εἰ νῆσον ᾤκουν: νῦν μέν γάρ εἰ στασιάσαιεν, ἐλπίδα ἄν ἔχοντες ἐν τοῖς πολεμίοις στασιάσειαν, ὡς κατά γῆν ἐπαξόμενοι: εἰ δέ νῆσον ᾤκουν, καί ταῦτ' ἄν ἀδεῶς εἶχεν αὐτοῖς. ἐπειδή οὖν ἐξ ἀρχῆς οὐκ ἔτυχον οἰκήσαντες νῆσον, νῦν τάδε ποιοῦσι: τήν μέν οὐσίαν ταῖς νήσοις παρατίθενται, πιστεύοντες τῇ ἀρχῇ τῇ κατά θάλατταν, τήν δέ ἀττικήν γῆν περιορῶσι τεμνομένην, γιγνώσκοντες ὅτι εἰ αὐτήν ἐλεήσουσιν, ἑτέρων ἀγαθῶν μειζόνων στερήσονται. ἔτι δέ συμμαχίας καί τούς ὅρκους ταῖς μέν ὀλιγαρχουμέναις πόλεσιν ἀνάγκη ἐμπεδοῦν: ἤν δέ μή ἐμμένωσι ταῖς συνθήκαις, †ἤ ὑφ' ὅτου ἀδικεῖ† ὀνόματα ἀπό τῶν ὀλίγων οἵ συνέθεντο: ἅσσα δ' ἄν ὁ δῆμος σύνθηται, ἔξεστιν αὐτῷ ἑνί ἀνατιθέντι τήν αἰτίαν τῷ λέγοντι καί τῷ ἐπιψηφίσαντι ἀρνεῖσθαι τοῖς ἄλλοις ὅτι οὐ παρῆν οὐδέ ἀρέσκει ἔμοιγε, ἅ συγκείμενα πυνθάνονται ἐν πλήρει τῷ δήμῳ, καί εἰ μή δόξαι εἶναι ταῦτα, προφάσεις μυρίας ἐξηύρηκε τοῦ μή ποιεῖν ὅσα ἄν μή βούλωνται. καί ἄν μέν τι κακόν ἀναβαίνῃ ἀπό ὧν ὁ δῆμος ἐβούλευσεν, αἰτιᾶται ὁ δῆμος ὡς ὀλίγοι ἄνθρωποι αὐτῷ ἀντιπράττοντες διέφθειραν, ἐάν δέ τι ἀγαθόν σφίσιν αὐτοῖς τήν αἰτίαν ἀνατιθέασι. κωμῳδεῖν δ' αὖ καί κακῶς λέγειν τόν μέν δῆμον οὐκ ἐῶσιν, ἵνα μή αὐτοί ἀκούωσι κακῶς, ἰδίᾳ δέ κελεύουσιν, εἴ τίς τινα βούλεται, εὖ εἰδότες ὅτι οὐχί τοῦ δήμου ἐστίν οὐδέ τοῦ πλήθους ὁ κωμῳδούμενος ὡς ἐπί τό πολύ, ἀλλ' ἤ πλούσιος ἤ γενναῖος ἤ δυνάμενος, ὀλίγοι δέ τινες τῶν πενήτων καί τῶν δημοτικῶν κωμῳδοῦνται, καί οὐδ' οὗτοι ἐάν μή διά πολυπραγμοσύνην καί διά τό ζητεῖν πλέον τι ἔχειν τοῦ δήμου: ὥστε οὐδέ τούς τοιούτους ἄχθονται κωμῳδουμένους. φημί οὖν ἔγωγε τόν δῆμον τόν ἀθήνησι γιγνώσκειν οἵτινες χρηστοί εἰσι τῶν πολιτῶν καί οἵτινες πονηροί: γιγνώσκοντες δέ τούς μέν σφίσιν αὐτοῖς ἐπιτηδείους καί συμφόρους φιλοῦσι, κἄν πονηροί ὦσι, τούς δέ χρηστούς μισοῦσι μᾶλλον: οὐ γάρ νομίζουσι τήν ἀρετήν αὐτοῖς πρός τῷ σφετέρῳ ἀγαθῷ πεφυκέναι, ἀλλ' ἐπί τῷ κακῷ: καί τοὐναντίον γε τούτου ἔνιοι, ὄντες ὡς ἀληθῶς τοῦ δήμου, τήν φύσιν οὐ δημοτικοί εἰσι. δημοκρατίαν δ' ἐγώ μέν αὐτῷ τῷ δήμῳ συγγιγνώσκω: αὑτόν μέν γάρ εὖ ποιεῖν παντί συγγνώμη ἐστίν: ὅστις δέ μή ὤν τοῦ δήμου εἵλετο ἐν δημοκρατουμένῃ πόλει οἰκεῖν μᾶλλον ἤ ἐν ὀλιγαρχουμένῃ, ἀδικεῖν παρεσκευάσατο καί ἔγνω ὅτι μᾶλλον οἷόν τε διαλαθεῖν κακῷ ὄντι ἐν δημοκρατουμένῃ πόλει μᾶλλον ἤ ἐν ὀλιγαρχουμένῃ. καί περί τῆς ἀθηναίων πολιτείας, τόν μέν τρόπον οὐκ ἐπαινῶ: ἐπειδήπερ δ' ἔδοξεν αὐτοῖς δημοκρατεῖσθαι, εὖ μοι δοκοῦσι διασῴζεσθαι τήν δημοκρατίαν τούτῳ τῷ τρόπῳ χρώμενοι ᾧ ἐγώ ἐπέδειξα. ἔτι δέ καί τάδε τινάς ὁρῶ μεμφομένους ἀθηναίους, ὅτι ἐνίοτε οὐκ ἔστιν αὐτόθι χρηματίσαι τῇ βουλῇ οὐδέ τῷ δήμῳ ἐνιαυτόν καθημένῳ ἀνθρώπῳ. καί τοῦτο ἀθήνησι γίγνεται οὐδέν δι' ἄλλο ἤ διά τό πλῆθος τῶν πραγμάτων οὐχ οἷοί τε πάντας ἀποπέμπειν εἰσί χρηματίσαντες. πῶς γάρ ἄν καί οἷοί τε εἶεν, οὕστινας πρῶτον μέν δεῖ ἑορτάσαι ἑορτάς ὅσας οὐδεμία τῶν ἑλληνίδων πόλεων (ἐν δέ ταύταις ἧττόν τινα δυνατόν ἐστι διαπράττεσθαι τῶν τῆς πόλεως), ἔπειτα δέ δίκας καί γραφάς καί εὐθύνας ἐκδικάζειν ὅσας οὐδ' οἱ σύμπαντες ἄνθρωποι ἐκδικάζουσι, τήν δέ βουλήν βουλεύεσθαι πολλά μέν περί τοῦ πολέμου, πολλά δέ περί πόρου χρημάτων, πολλά δέ περί νόμων θέσεως, πολλά δέ περί τῶν κατά πόλιν ἀεί γιγνομένων, πολλά δέ καί <περί τῶν ἐν> τοῖς συμμάχοις, καί φόρον δέξασθαι καί νεωρίων ἐπιμεληθῆναι καί ἱερῶν; ἆρα δή τι θαυμαστόν ἐστιν, εἰ τοσούτων ὑπαρχόντων πραγμάτων μή οἷοί τ' εἰσί πᾶσιν ἀνθρώποις χρηματίσαι; λέγουσι δέ τινες, ἤν τις ἀργύριον ἔχων προσίῃ πρός βουλήν ἤ δῆμον, χρηματιεῖται. ἐγώ δέ τούτοις ὁμολογήσαιμ' ἄν ἀπό χρημάτων πολλά διαπράττεσθαι ἀθήνησι, καί ἔτι ἄν πλείω διαπράττεσθαι, εἰ πλείους ἔτι ἐδίδοσαν ἀργύριον: τοῦτο μέντοι εὖ οἶδα, διότι πᾶσι διαπρᾶξαι ἡ πόλις ... τῶν δεομένων οὐχ ἱκανή, οὐδ' εἰ ὁποσονοῦν χρυσίον καί ἀργύριον διδοίη τις αὐτοῖς. δεῖ δέ καί τάδε διαδικάζειν, εἴ τις τήν ναῦν μή ἐπισκευάζει ἤ κατοικοδομεῖ τι δημόσιον: πρός δέ τούτοις χορηγοῖς διαδικάσαι εἰς διονύσια καί θαργήλια καί παναθήναια καί προμήθια καί ἡφαίστια ὅσα ἔτη: καί τριήραρχοι καθίστανται τετρακόσιοι ἑκάστου ἐνιαυτοῦ, καί τούτων τοῖς βουλομένοις <δεῖ> διαδικάσαι ὅσα ἔτη: πρός δέ τούτοις ἀρχάς δοκιμάσαι καί διαδικάσαι καί ὀρφανούς δοκιμάσαι καί φύλακας δεσμωτῶν καταστῆσαι. ταῦτα μέν οὖν ὅσα ἔτη: διά χρόνου δέ δικάσαι δεῖ †στρατιᾶς καί ἐάν τι ἄλλο ἐξαπιναῖον ἀδίκημα γίγνηται, ἐάν τε ὑβρίζωσί τινες ἄηθες ὕβρισμα ἐάν τε ἀσεβήσωσι. πολλά ἔτι πάνυ παραλείπω: τό δέ μέγιστον εἴρηται πλήν αἱ τάξεις τοῦ φόρου: τοῦτο δέ γίγνεται ὡς τά πολλά δι' ἔτους πέμπτου. φέρε δή τοίνυν, ταῦτα οὐκ οἴεσθαι <χρή> χρῆναι διαδικάζειν ἅπαντα; εἰπάτω γάρ τις ὅ τι οὐ χρῆν αὐτόθι διαδικάζεσθαι. εἰ δ' αὖ ὁμολογεῖν δεῖ ἅπαντα χρῆναι διαδικάζειν, ἀνάγκη δι' ἐνιαυτοῦ: ὡς οὐδέ νῦν δι' ἐνιαυτοῦ δικάζοντες ὑπάρχουσιν ὥστε παύειν τούς ἀδικοῦντας ὑπό τοῦ πλήθους τῶν ἀνθρώπων. φέρε δή, ἀλλά φήσει τις χρῆναι δικάζειν μέν, ἐλάττους δέ δικάζειν. ἀνάγκῃ τοίνυν, ἐάν μή ὀλίγα ποιῶνται δικαστήρια, ὀλίγοι ἐν ἑκάστῳ ἔσονται τῷ δικαστηρίῳ: ὥστε καί διασκευάσασθαι ῥᾴδιον ἔσται πρός ὀλίγους δικαστάς καί συνδεκάσαι πολύ ἧττον δικαίως δικάζειν. πρός δέ τούτοις οἴεσθαι χρή καί ἑορτάς ἄγειν χρῆναι ἀθηναίους, ἐν αἷς οὐχ οἷόν τε δικάζειν. καί ἄγουσι μέν ἑορτάς διπλασίους ἤ οἱ ἄλλοι: ἀλλ' ἐγώ μέν τίθημι ἴσας τῇ ὀλιγίστας ἀγούσῃ πόλει. τούτων τοίνυν τοιούτων ὄντων οὔ φημι οἷόν τ' εἶναι ἄλλως ἔχειν τά πράγματα ἀθήνησιν ἤ ὥσπερ νῦν ἔχει, πλήν ἤ κατά μικρόν τι οἷόν τε τό μέν ἀφελεῖν τό δέ προσθεῖναι: πολύ δ' οὐχ οἷόν τε μετακινεῖν, ὥστε μή οὐχί τῆς δημοκρατίας ἀφαιρεῖν τι. ὥστε μέν γάρ βέλτιον ἔχειν τήν πολιτείαν, οἷόν τε πολλά ἐξευρεῖν, ὥστε μέντοι ὑπάρχειν μέν δημοκρατίαν εἶναι, ἀρκούντως δέ τοῦτο ἐξευρεῖν, ὅπως βέλτιον πολιτεύσονται, οὐ ῥᾴδιον, πλήν, ὅπερ ἄρτι εἶπον, κατά μικρόν τι προσθέντα ἤ ἀφελόντα. δοκοῦσι δέ ἀθηναῖοι καί τοῦτό μοι οὐκ ὀρθῶς βουλεύεσθαι, ὅτι τούς χείρους αἱροῦνται ἐν ταῖς πόλεσι ταῖς στασιαζούσαις. οἱ δέ τοῦτο γνώμῃ ποιοῦσιν. εἰ μέν γάρ ᾑροῦντο τούς βελτίους, ᾑροῦντ' ἄν οὐχί τούς ταὐτά γιγνώσκοντας σφίσιν αὐτοῖς: ἐν οὐδεμιᾷ γάρ πόλει τό βέλτιστον εὔνουν ἐστί τῷ δήμῳ, ἀλλά τό κάκιστον ἐν ἑκάστῃ ἐστί πόλει εὔνουν τῷ δήμῳ: οἱ γάρ ὅμοιοι τοῖς ὁμοίοις εὖνοί εἰσι. διά ταῦτα οὖν ἀθηναῖοι τά σφίσιν αὐτοῖς προσήκοντα αἱροῦνται. ὁποσάκις δ' ἐπεχείρησαν αἱρεῖσθαι τούς βελτίστους, οὐ συνήνεγκεν αὐτοῖς, ἀλλ' ἐντός ὀλίγου χρόνου ὁ δῆμος ἐδούλευσεν ὁ ἐν βοιωτοῖς: τοῦτο δέ ὅτε μιλησίων εἵλοντο τούς βελτίστους, ἐντός ὀλίγου χρόνου ἀποστάντες τόν δῆμον κατέκοψαν: τοῦτο δέ ὅτε εἵλοντο λακεδαιμονίους ἀντί μεσσηνίων, ἐντός ὀλίγου χρόνου λακεδαιμόνιοι καταστρεψάμενοι μεσσηνίους ἐπολέμουν ἀθηναίοις. ὑπολάβοι δέ τις ἄν ὡς οὐδείς ἄρα ἀδίκως ἠτίμωται ἀθήνησιν. ἐγώ δέ φημί τινας εἶναι οἵ ἀδίκως ἠτίμωνται. ὀλίγοι μέντοι τινές <εἰσιν>: ἀλλ' οὐκ ὀλίγων δεῖ τῶν ἐπιθησομένων τῇ δημοκρατίᾳ τῇ ἀθήνησιν, ἐπεί τοι καί οὕτως ἔχει, οὐδέν ἐνθυμεῖσθαι ἀνθρώπους οἵτινες δικαίως ἠτίμωνται, ἀλλ' εἴ τινες ἀδίκως. πῶς ἄν οὖν ἀδίκως οἴοιτό τις ἄν τούς πολλούς ἠτιμῶσθαι ἀθήνησιν, ὅπου ὁ δῆμός ἐστιν ὁ ἄρχων τάς ἀρχάς; ἐκ δέ τοῦ μή δικαίως ἄρχειν μηδέ λέγειν τά δίκαια <μηδέ> πράττειν, ἐκ τοιούτων ἄτιμοί εἰσιν ἀθήνησι. ταῦτα χρή λογιζόμενον μή νομίζειν εἶναί τι δεινόν ἀπό τῶν ἀτίμων ἀθήνησιν. 