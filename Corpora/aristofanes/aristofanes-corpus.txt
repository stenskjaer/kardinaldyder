[1] {work} {δικαιοπολισ} ὅσα δή δέδηγμαι τήν ἐμαυτοῦ καρδίαν, ἥσθην δέ βαιά, πάνυ δέ βαιά, τέτταρα: ἅ δ' ὠδυνήθην, ψαμμακοσιογάργαρα. φέρ' ἴδω, τί δ' ἥσθην ἄξιον χαιρηδόνος; ἐγᾦδ' ἐφ' ᾧ γε τό κέαρ εὐφράνθην ἰδών, τοῖς πέντε ταλάντοις οἷς κλέων ἐξήμεσεν. ταῦθ' ὡς ἐγανώθην, καί φιλῶ τούς ἱππέας διά τοῦτο τοὔργον: ἄξιον γάρ ἑλλάδι. ἀλλ' ὠδυνήθην ἕτερον αὖ τραγῳδικόν, ὅτε δή 'κεχήνη προσδοκῶν τόν αἰσχύλον, ὁ δ' ἀνεῖπεν: «εἴσαγ', ὦ θέογνι, τόν χορόν». πῶς τοῦτ' ἔσεισέ μου δοκεῖς τήν καρδίαν; ἀλλ' ἕτερον ἥσθην, ἡνίκ' ἐπί μόσχῳ ποτέ δεξίθεος εἰσῆλθ' ᾀσόμενος βοιώτιον. τῆτες δ' ἀπέθανον καί διεστράφην ἰδών, ὅτε δή παρέκυψε χαῖρις ἐπί τόν ὄρθιον. ἀλλ' οὐδεπώποτ' ἐξ ὅτου 'γώ ῥύπτομαι οὕτως ἐδήχθην ὑπό κονίας τάς ὀφρῦς ὡς νῦν, ὁπότ' οὔσης κυρίας ἐκκλησίας ἑωθινῆς ἔρημος ἡ πνύξ αὑτηί, οἱ δ' ἐν ἀγορᾷ λαλοῦσι κἄνω καί κάτω τό σχοινίον φεύγουσι τό μεμιλτωμένον. οὐδ' οἱ πρυτάνεις ἥκουσιν, ἀλλ' ἀωρίαν ἥκοντες, εἶτα δ' ὠστιοῦνται πῶς δοκεῖς ἐλθόντες ἀλλήλοισι περί πρώτου ξύλου, ἁθρόοι καταρρέοντες: εἰρήνη δ' ὅπως ἔσται προτιμῶς' οὐδέν: ὦ πόλις πόλις. ἐγώ δ' ἀεί πρώτιστος εἰς ἐκκλησίαν νοστῶν κάθημαι: κᾆτ' ἐπειδάν ὦ μόνος, στένω, κέχηνα, σκορδινῶμαι, πέρδομαι, ἀπορῶ, γράφω, παρατίλλομαι, λογίζομαι, ἀποβλέπων εἰς τόν ἀγρόν, εἰρήνης ἐρῶν, στυγῶν μέν ἄστυ, τόν δ' ἐμόν δῆμον ποθῶν, ὅς οὐδεπώποτ' εἶπεν: «ἄνθρακας πρίω», οὐκ <ὄξος>, οὐκ <ἔλαιον>, οὐδ' ᾔδει <πρίω>, ἀλλ' αὐτός ἔφερε πάντα χὠ πρίων ἀπῆν. νῦν οὖν ἀτεχνῶς ἥκω παρεσκευασμένος βοᾶν, ὑποκρούειν, λοιδορεῖν τούς ῥήτορας, ἐάν τις ἄλλο πλήν περί εἰρήνης λέγῃ. ἀλλ' οἱ πρυτάνεις γάρ οὑτοιί μεσημβρινοί. οὐκ ἠγόρευον; τοῦτ' ἐκεῖν' οὑγώ 'λεγον: εἰς τήν προεδρίαν πᾶς ἀνήρ ὠστίζεται. {κηρυξ} πάριτ' εἰς τό πρόσθεν, πάριθ', ὡς ἄν ἐντός ἦτε τοῦ καθάρματος. {αμφιθεοσ} ἤδη τις εἶπε; {κη.} τίς ἀγορεύειν βούλεται; {αμ.} ἐγώ. {κη.} τίς ὤν; {αμ.} ἀμφίθεος. {κη.} οὐκ ἄνθρωπος; {αμ.} οὔ, ἀλλ' ἀθάνατος. ὁ γάρ ἀμφίθεος δήμητρος ἦν καί τριπτολέμου: τούτου δέ κελεός γίγνεται: γαμεῖ δέ κελεός φαιναρέτην τήθην ἐμήν, ἐξ ἧς λυκῖνος ἐγένετ': ἐκ τούτου δ' ἐγώ. ἀθάνατός εἰμ': ἐμοί δ' ἐπέτρεψαν οἱ θεοί σπονδάς ποεῖσθαι πρός λακεδαιμονίους μόνῳ. ἀλλ' ἀθάνατος ὤν, ἄνδρες, ἐφόδι' οὐκ ἔχω: οὐ γάρ διδόασιν οἱ πρυτάνεις. {κη.} οἱ τοξόται. {αμ.} ὦ τριπτόλεμε καί κελεέ, περιόψεσθέ με; {δι.} ὦνδρες πρυτάνεις, ἀδικεῖτε τήν ἐκκλησίαν τόν ἄνδρ' ἀπάγοντες, ὅστις ἡμῖν ἤθελεν σπονδάς ποεῖσθαι καί κρεμάσαι τάς ἀσπίδας. {κη.} κάθησο, σῖγα. {δι.} μά τόν ἀπόλλω 'γώ μέν οὔ, ἤν μή περί εἰρήνης γε πρυτανεύσητέ μοι. {κη.} οἱ πρέσβεις οἱ παρά βασιλέως. {δι.} ποίου βασιλέως; ἄχθομαι 'γώ πρέσβεσιν καί τοῖς ταὧσι τοῖς τ' ἀλαζονεύμασιν. {κη.} σίγα. {δι.} βαβαιάξ. ὦκβάτανα τοῦ σχήματος. {πρεσβυσ} ἐπέμψαθ' ἡμᾶς ὡς βασιλέα τόν μέγαν μισθόν φέροντας δύο δραχμάς τῆς ἡμέρας ἐπ' εὐθυμένους ἄρχοντος. {δι.} οἴμοι τῶν δραχμῶν. {πρ.} καί δῆτ' ἐτρυχόμεσθα τῶν καϋστρίων πεδίων ὁδοιπλανοῦντες ἐσκηνημένοι, ἐφ' ἁρμαμαξῶν μαλθακῶς κατακείμενοι, ἀπολλύμενοι. {δι.} σφόδρα γάρ ἐσῳζόμην ἐγώ παρά τήν ἔπαλξιν ἐν φορυτῷ κατακείμενος. {πρ.} ξενιζόμενοι δέ πρός βίαν ἐπίνομεν ἐξ ὑαλίνων ἐκπωμάτων καί χρυσίδων ἄκρατον οἶνον ἡδύν. {δι.} ὦ κραναά πόλις, ἆρ' αἰσθάνει τόν κατάγελων τῶν πρέσβεων; {πρ.} οἱ βάρβαροι γάρ ἄνδρας ἡγοῦνται μόνους τούς πλεῖστα δυναμένους φαγεῖν τε καί πιεῖν. {δι.} ἡμεῖς δέ λαικαστάς τε καί καταπύγονας. {πρ.} ἔτει τετάρτῳ δ' εἰς τά βασίλει' ἤλθομεν: ἀλλ' εἰς ἀπόπατον ᾤχετο στρατιάν λαβών, κἄχεζεν ὀκτώ μῆνας ἐπί χρυσῶν ὀρῶν. {δι.} πόσου δέ τόν πρωκτόν χρόνου ξυνήγαγεν; τῇ πανσελήνῳ; {πρ.} κᾆτ' ἀπῆλθεν οἴκαδε. εἶτ' ἐξένιζε παρετίθει θ' ἡμῖν ὅλους ἐκ κριβάνου βοῦς. {δι.} καί τίς εἶδε πώποτε βοῦς κριβανίτας; τῶν ἀλαζονευμάτων. {πρ.} καί ναί μά δί' ὄρνιν τριπλάσιον κλεωνύμου παρέθηκεν ἡμῖν: ὄνομα δ' ἦν αὐτῷ φέναξ. {δι.} ταῦτ' ἄρ' ἐφενάκιζες σύ δύο δραχμάς φέρων. {πρ.} καί νῦν ἄγοντες ἥκομεν ψευδαρτάβαν, τόν βασιλέως ὀφθαλμόν. {δι.} ἐκκόψειέ γε κόραξ πατάξας, τόν γε σόν τοῦ πρέσβεως. {κη.} ὁ βασιλέως ὀφθαλμός. {δι.} ὦναξ ἡράκλεις. πρός τῶν θεῶν, ἄνθρωπε, ναύφρακτον βλέπεις, ἤ περί ἄκραν κάμπτων νεώσοικον σκοπεῖς; ἄσκωμ' ἔχεις που περί τόν ὀφθαλμόν κάτω; {πρ.} ἄγε δή σύ βασιλεύς ἅττα ς' ἀπέπεμψεν φράσον λέξοντ' ἀθηναίοισιν, ὦ ψευδαρτάβα. {ψευδαρταβασ} ι αρταμανε ξαρξας απιαονα σατρα. {πρ.} ξυνῆκας ὅ λέγει; {δι.} μά τόν ἀπόλλω 'γώ μέν οὔ. {πρ.} πέμψειν βασιλέα φησίν ὑμῖν χρυσίον. λέγε δή σύ μεῖζον καί σαφῶς τό χρυσίον. {ψε.} οὐ ληψι χρυσο, χαυνόπρωκτ' ἰαοναυ. {δι.} οἴμοι κακοδαίμων ὡς σαφῶς. {πρ.} τί δαί λέγει; {δι.} ὅ τι; χαυνοπρώκτους τούς ἰάονας λέγει, εἰ προσδοκῶσι χρυσίον ἐκ τῶν βαρβάρων. {πρ.} οὔκ, ἀλλ' ἀχάνας ὅδε γε χρυσίου λέγει. {δι.} ποίας ἀχάνας; σύ μέν ἀλαζών εἶ μέγας. ἀλλ' ἄπιθ': ἐγώ δέ βασανιῶ τοῦτον μόνος. ἄγε δή σύ φράσον ἐμοί σαφῶς πρός τουτονί, ἵνα μή σε βάψω βάμμα σαρδιανικόν: βασιλεύς ὁ μέγας ἡμῖν ἀποπέμψει χρυσίον; _ ἄλλως ἄρ' ἐξαπατώμεθ' ὑπό τῶν πρέσβεων; _ ἑλληνικόν γ' ἐπένευσαν ἄνδρες οὑτοιί, κοὐκ ἔσθ' ὅπως οὐκ εἰσίν ἐνθένδ' αὐτόθεν. καί τοῖν μέν εὐνούχοιν τόν ἕτερον τουτονί ἐγᾦδ' ὅς ἐστι, κλεισθένης ὁ σιβυρτίου. ὦ θερμόβουλον πρωκτόν ἐξυρημένε. τοιόνδε δ', ὦ πίθηκε, τόν πώγων' ἔχων εὐνοῦχος ἡμῖν ἦλθες ἐσκευασμένος; ὁδί δέ τίς ποτ' ἐστίν; οὐ δήπου στράτων; {κη.} σίγα, κάθιζε. τόν βασιλέως ὀφθαλμόν ἡ βουλή καλεῖ εἰς τό πρυτανεῖον. {δι.} ταῦτα δῆτ' οὐκ ἀγχόνη; κἄπειτ' ἐγώ δῆτ' ἐνθαδί στραγγεύομαι, τούς δέ ξενίζειν οὐδέποτ' ἴσχει γ' ἡ θύρα; ἀλλ' ἐργάσομαί τι δεινόν ἔργον καί μέγα. ἀλλ' ἀμφίθεός μοι ποῦ 'στιν; {αμ.} οὑτοσί πάρα. {δι.} ἐμοί σύ ταυτασί λαβών ὀκτώ δραχμάς σπονδάς πόησαι πρός λακεδαιμονίους μόνῳ καί τοῖσι παιδίοισι καί τῇ πλάτιδι: ὑμεῖς δέ πρεσβεύεσθε καί κεχήνετε. {κη.} προσίτω θέωρος ὁ παρά σιτάλκους. {θεωροσ} ὁδί. {δι.} ἕτερος ἀλαζών οὗτος εἰσκηρύττεται. {θε.} χρόνον μέν οὐκ ἄν ἦμεν ἐν θρᾴκῃ πολύν, _ {δι.} μά δί' οὐκ ἄν, εἰ μισθόν γε μή 'φερες πολύν. {θε.} εἰ μή κατένειψε χιόνι τήν θρᾴκην ὅλην καί τούς ποταμούς ἔπηξ', _ {δι.} ὑπ' αὐτόν τόν χρόνον. ὅτ' ἐνθαδί θέογνις ἠγωνίζετο. {θε.} τοῦτον μετά σιτάλκους ἔπινον τόν χρόνον. καί δῆτα φιλαθήναιος ἦν ὑπερφυῶς ὑμῶν τ' ἐραστής ὡς ἀληθῶς, ὥστε καί ἐν τοῖσι τοίχοις ἔγραφ': «ἀθηναῖοι καλοί». ὁ δ' υἱός, ὅν ἀθηναῖον ἐπεποήμεθα, ἤρα φαγεῖν ἀλλᾶντας ἐξ ἀπατουρίων, καί τόν πατέρ' ἠντεβόλει βοηθεῖν τῇ πάτρᾳ: ὁ δ' ὤμοσε σπένδων βοηθήσειν ἔχων στρατιάν τοσαύτην ὥστ' ἀθηναίους ἐρεῖν: «ὅσον τό χρῆμα παρνόπων προσέρχεται». {δι.} κάκιστ' ἀπολοίμην, εἴ τι τούτων πείθομαι ὧν εἶπας ἐνταυθοῖ σύ πλήν τῶν παρνόπων. {θε.} καί νῦν ὅπερ μαχιμώτατον θρᾳκῶν ἔθνος ἔπεμψεν ὑμῖν. {δι.} τοῦτο μέν γ' ἤδη σαφές. {κη.} οἱ θρᾷκες ἴτε δεῦρ', οὕς θέωρος ἤγαγεν. {δι.} τουτί τί ἐστι τό κακόν; {θε.} ὀδομάντων στρατός. {δι.} ποίων ὀδομάντων; εἰπέ μοι, τουτί τί ἦν; τίς τῶν ὀδομάντων τό πέος ἀποτεθρίακεν; {θε.} τούτοις ἐάν τις δύο δραχμάς μισθόν διδῷ, καταπελτάσονται τήν βοιωτίαν ὅλην. {δι.} τοισδί δύο δραχμάς τοῖς ἀπεψωλημένοις; ὑποστένοι μέντἄν ὁ θρανίτης λεώς, ὁ σωσίπολις. οἴμοι τάλας ἀπόλλυμαι, ὑπό τῶν ὀδομάντων τά σκόροδα πορθούμενος. οὐ καταβαλεῖτε τά σκόροδ'; {θε.} ὦ μόχθηρε σύ, οὐ μή πρόσει τούτοισιν ἐσκοροδισμένοις. {δι.} ταυτί περιείδεθ' οἱ πρυτάνεις πάσχοντά με ἐν τῇ πατρίδι καί ταῦθ' ὑπ' ἀνδρῶν βαρβάρων; ἀλλ' ἀπαγορεύω μή ποεῖν ἐκκλησίαν τοῖς θρᾳξί περί μισθοῦ: λέγω δ' ὑμῖν ὅτι διοσημία 'στί καί ῥανίς βέβληκέ με. {κη.} τούς θρᾷκας ἀπιέναι, παρεῖναι δ' εἰς ἕνην: οἱ γάρ πρυτάνεις λύουσι τήν ἐκκλησίαν. {δι.} οἴμοι τάλας, μυττωτόν ὅσον ἀπώλεσα. ἀλλ' ἐκ λακεδαίμονος γάρ ἀμφίθεος ὁδί. χαῖρ' ἀμφίθεε. {αμ.} μήπω γε πρίν <γ'> ἄν στῶ τρέχων: δεῖ γάρ με φεύγοντ' ἐκφυγεῖν ἀχαρνέας. {δι.} τί δ' ἐστίν; {αμ.} ἐγώ μέν δεῦρό σοι σπονδάς φέρων ἔσπευδον: οἱ δ' ὤσφροντο πρεσβῦταί τινες ἀχαρνικοί, στιπτοί γέροντες, πρίνινοι, ἀτεράμονες, μαραθωνομάχαι, σφενδάμνινοι. ἔπειτ' ἀνέκραγον πάντες: «ὦ μιαρώτατε, σπονδάς φέρεις τῶν ἀμπέλων τετμημένων;» κἀς τούς τρίβωνας ξυνελέγοντο τῶν λίθων: ἐγώ δ' ἔφευγον: οἱ δ' ἐδίωκον κἀβόων. {δι.} οἱ δ' οὖν βοώντων. ἀλλά τάς σπονδάς φέρεις; {αμ.} ἔγωγέ, φημι, τρία γε ταυτί γεύματα. αὗται μέν εἰσι πεντέτεις. γεῦσαι λαβών. {δι.} αἰβοῖ. {αμ.} τί ἐστιν; {δι.} οὐκ ἀρέσκουσίν μ' ὅτι ὄζουσι πίττης καί παρασκευῆς νεῶν. {αμ.} σύ δ' ἀλλά τασδί τάς δεκέτεις γεῦσαι λαβών. {δι.} ὄζουσι χαὖται πρέσβεων εἰς τάς πόλεις ὀξύτατον ὥσπερ διατριβῆς τῶν ξυμμάχων. {αμ.} ἀλλ' αὑταιί τοί σοι τριακοντούτιδες κατά γῆν τε καί θάλατταν. {δι.} ὦ διονύσια, αὗται μέν ὄζους' ἀμβροσίας καί νέκταρος καί μή 'πιτηρεῖν σιτί' ἡμερῶν τριῶν, κἀν τῷ στόματι λέγουσι: «βαῖν' ὅπῃ 'θέλεις». ταύτας δέχομαι καί σπένδομαι κἀκπίομαι, χαίρειν κελεύων πολλά τούς ἀχαρνέας. ἐγώ δέ πολέμου καί κακῶν ἀπαλλαγείς ἄξω τά κατ' ἀγρούς εἰσιών διονύσια. {αμ.} ἐγώ δέ φευξοῦμαί γε τούς ἀχαρνέας. {χοροσ} τῇδε πᾶς ἕπου, δίωκε καί τόν ἄνδρα πυνθάνου {str.} τῶν ὁδοιπόρων ἁπάντων: τῇ πόλει γάρ ἄξιον ξυλλαβεῖν τόν ἄνδρα τοῦτον. ἀλλά μοι μηνύσατε, εἴ τις οἶδ' ὅποι τέτραπται γῆς ὁ τάς σπονδάς φέρων. ἐκπέφευγ', οἴχεται φροῦδος. οἴ μοι τάλας τῶν ἐτῶν τῶν ἐμῶν: οὐκ ἄν ἐπ' ἐμῆς γε νεότητος, ὅτ' ἐ γώ φέρων ἀνθράκων φορτίον ἠκολούθουν φαΰλλῳ τρέχων, ὧδε φαύλως ἄν ὁ σπονδοφόρος οὗτος ὑπ' ἐμοῦ τότε διωκόμενος ἐξέφυγεν οὐδ' ἄν ἐλαφρῶς ἄν ἀπεπλίξατο. νῦν δ' ἐπειδή στερρόν ἤδη τοὐμόν ἀντικνήμιον {ant.} καί παλαιῷ λακρατείδῃ τό σκέλος βαρύνεται, οἴχεται. διωκτέος δέ: μή γάρ ἐγχάνοι ποτέ μηδέ περ γέροντας ὄντας ἐκφυγών ἀχαρνέας, ὅστις, ὦ ζεῦ πάτερ καί θεοί, τοῖσιν ἐχθροῖσιν ἐσπείσατο, οἷσι παρ' ἐμοῦ πόλεμος ἐχθοδοπός αὔξεται τῶν ἐμῶν χωρίων: κοὐκ ἀνήσω πρίν ἄν σχοῖνος αὐτοῖσιν ἀντεμπαγῶ ὀξύς, ὀδυνηρός, <ἐπίω θ' ἅμ'> ἐπίκωπος, ἵνα μήποτε πατῶσιν ἔτι τάς ἐμάς ἀμπέλους. ἀλλά δεῖ ζητεῖν τόν ἄνδρα καί βλέπειν βαλλήναδε καί διώκειν γῆν πρό γῆς, ἕως ἄν εὑρεθῇ ποτέ: ὡς ἐγώ βάλλων ἐκεῖνον οὐκ ἄν ἐμπλῄμην λίθοις. {δι.} εὐφημεῖτε, εὐφημεῖτε. {χο.} σῖγα πᾶς. ἠκούσατ', ἄνδρες, ἆρα τῆς εὐφημίας; οὗτος αὐτός ἐστιν ὅν ζητοῦμεν. ἀλλά δεῦρο πᾶς ἐκποδών: θύσων γάρ ἁνήρ, ὡς ἔοικ', ἐξέρχεται. {δι.} εὐφημεῖτε, εὐφημεῖτε. πρόιθ' εἰς τό πρόσθεν ὀλίγον, ἡ κανηφόρος. ὁ ξανθίας τόν φαλλόν ὀρθόν στησάτω. κατάθου τό κανοῦν, ὦ θύγατερ, ἵν' ἀπαρξώμεθα. {θυγατηρ} ὦ μῆτερ, ἀνάδος δεῦρο τήν ἐτνήρυσιν, ἵν' ἔτνος καταχέω τοὐλατῆρος τουτουί. {δι.} καί μήν καλόν γ' ἔστ'. ὦ διόνυσε δέσποτα, κεχαρισμένως σοι τήνδε τήν πομπήν ἐμέ πέμψαντα καί θύσαντα μετά τῶν οἰκετῶν ἀγαγεῖν τυχηρῶς τά κατ' ἀγρούς διονύσια, στρατιᾶς ἀπαλλαχθέντα, τάς σπονδάς δέ μοι καλῶς ξυνενεγκεῖν τάς τριακοντούτιδας. ἄγ', ὦ θύγατερ, ὅπως τό κανοῦν καλή καλῶς οἴσεις βλέπουσα θυμβροφάγον. ὡς μακάριος ὅστις ς' ὀπύσει κἀκποήσεται γαλᾶς σοῦ μηδέν ἥττους βδεῖν, ἐπειδάν ὄρθρος ᾖ. πρόβαινε, κἀν τὤχλῳ φυλάττεσθαι σφόδρα μή τις λαθών σου περιτράγῃ τά χρυσία. ὦ ξανθία, σφῷν δ' ἐστίν ὀρθός ἑκτέος ὁ φαλλός ἐξόπισθε τῆς κανηφόρου: ἐγώ δ' ἀκολουθῶν ᾄσομαι τό φαλλικόν: σύ δ', ὦ γύναι, θεῶ μ' ἀπό τοῦ τέγους. πρόβα. φαλῆς, ἑταῖρε βακχίου, ξύγκωμε, νυκτοπεριπλάνη τε, μοιχέ, παιδεραστά, ἕκτῳ ς' ἔτει προσεῖπον εἰς τόν δῆμον ἐλθών ἄσμενος, σπονδάς ποησάμενος ἐμαυ τῷ, πραγμάτων τε καί μαχῶν καί λαμάχων ἀπαλλαγείς. πολλῷ γάρ ἐσθ' ἥδιον, ὦ φαλῆς φαλῆς, κλέπτουσαν εὑρόνθ' ὡρικήν ὑληφόρον, τήν στρυμοδώρου θρᾷτταν ἐκ τοῦ φελλέως, μέσην λαβόντ', ἄραντα, κατα βαλόντα καταγιγαρτίσαι. φαλῆς φαλῆς, ἐάν μεθ' ἡμῶν ξυμπίῃς, ἐκ κραιπάλης ἕωθεν εἰρήνης ῥοφήσεις τρύβλιον: ἡ δ' ἀσπίς ἐν τῷ φεψάλῳ κρεμήσεται. {χο.} οὗτος αὐτός ἐστιν, οὗτος: βάλλε, βάλλε, βάλλε, βάλλε, παῖε παῖε τόν μιαρόν. οὐ βαλεῖς, οὐ βαλεῖς; {δι.} ἡράκλεις τουτί τί ἐστι; τήν χύτραν συντρίψετε. {str.} {χο.} σέ μέν οὖν καταλεύσομεν, ὦ μιαρά κεφαλή. {δι.} ἀντί ποίας αἰτίας, ὦχαρνέων γεραίτατοι; {χο.} τοῦτ' ἐρωτᾷς; ἀναίσχυντος εἶ καί βδελυρός, ὦ προδότα τῆς πατρίδος, ὅστις ἡμῶν μόνος σπεισάμενος εἶτα δύνασαι πρός ἔμ' ἀποβλέπειν. {δι.} ἀντί δ' ὧν ἐσπεισάμην ἠκούσατ'; ἀλλ' ἀκούσατε. {χο.} σοῦ γ' ἀκούσωμεν; ἀπολεῖ: κατά σε χώσομεν τοῖς λίθοις. {δι.} μηδαμῶς πρίν ἄν γ' ἀκούσητ': ἀλλ' ἀνάσχεσθ', ὦγαθοί. {χο.} οὐκ ἀνασχήσομαι: μηδέ λέγε μοι σύ λόγον: ὡς μεμίσηκά σε κλέωνος ἔτι μᾶλλον, ὅν κατατεμῶ τοῖσιν ἱππεῦσι καττύματα. σοῦ δ' ἐγώ λόγους λέγοντος οὐκ ἀκούσομαι μακρούς, ὅστις ἐσπείσω λάκωσιν, ἀλλά τιμωρήσομαι. {δι.} ὦγαθοί, τούς μέν λάκωνας ἐκποδών ἐάσατε, τῶν δ' ἐμῶν σπονδῶν ἀκούσατ', εἰ καλῶς ἐσπεισάμην. {χο.} πῶς δ' ἔτ' ἄν καλῶς λέγοις ἄν, εἴπερ ἐσπείσω γ' ἅπαξ οἷσιν οὔτε βωμός οὔτε πίστις οὔθ' ὅρκος μένει; {δι.} οἶδ' ἐγώ καί τούς λάκωνας, οἷς ἄγαν ἐγκείμεθα, οὐχ ἁπάντων ὄντας ἡμῖν αἰτίους τῶν πραγμάτων. {χο.} οὐχ ἁπάντων, ὦ πανοῦργε; ταῦτα δή τολμᾷς λέγειν ἐμφανῶς ἤδη πρός ἡμᾶς; εἶτ' ἐγώ σου φείσομαι; {δι.} οὐχ ἁπάντων, οὐχ ἁπάντων: ἀλλ' ἐγώ λέγων ὁδί πόλλ' ἄν ἀποφήναιμ' ἐκείνους ἔσθ' ἅ κἀδικουμένους. {χο.} τοῦτο τοὔπος δεινόν ἤδη καί ταραξικάρδιον, εἰ σύ τολμήσεις ὑπέρ τῶν πολεμίων ἡμῖν λέγειν. {δι.} κἄν γε μή λέγω δίκαια μηδέ τῷ πλήθει δοκῶ, ὑπέρ ἐπιξήνου 'θελήσω τήν κεφαλήν ἔχων λέγειν. {χο.} εἰπέ μοι, τί φειδόμεσθα τῶν λίθων, ὦ δημόται, μή οὐ καταξαίνειν τόν ἄνδρα τοῦτον εἰς φοινικίδα; {δι.} οἷον αὖ μέλας τις ὑμῖν θυμάλωψ ἐπέζεσεν. οὐκ ἀκούσεσθ', οὐκ ἀκούσεσθ' ἐτεόν, ὦχαρνηίδαι; {χο.} οὐκ ἀκουσόμεσθα δῆτα. {δι.} δεινά τἄρα πείσομαι. {χο.} ἐξολοίμην, ἤν ἀκούσω. {δι.} μηδαμῶς, ὦχαρνικοί. {χο.} ὡς τεθνήξων ἴσθι νυνί. {δι.} δήξομἄρ' ὑμᾶς ἐγώ. ἀνταποκτενῶ γάρ ὑμῶν τῶν φίλων τούς φιλτάτους: ὡς ἔχω γ' ὑμῶν ὁμήρους, οὕς ἀποσφάξω λαβών. {χο.} εἰπέ μοι, τί τοῦτ' ἀπειλεῖ τοὔπος, ἄνδρες δημόται, τοῖς ἀχαρνικοῖσιν ἡμῖν; μῶν ἔχει του παιδίον τῶν παρόντων ἔνδον εἵρξας; ἤ 'πί τῷ θρασύνεται; {δι.} βάλλετ', εἰ βούλεσθ': ἐγώ γάρ τουτονί διαφθερῶ. εἴσομαι δ' ὑμῶν τάχ' ὅστις ἀνθράκων τι κήδεται. {χο.} ὡς ἀπωλόμεσθ': ὁ λάρκος δημότης ὅδ' ἔστ' ἐμός. ἀλλά μή δράσῃς ὅ μέλλεις, μηδαμῶς, ὤ μηδαμῶς. {δι.} ὡς ἀποκτενῶ: κέκραχθ': ἐγώ γάρ οὐκ ἀκούσομαι. {ant.} {χο.} ἀπολεῖς ἄρ' ὁμήλικα τόνδε φιλανθρακέα; {δι.} οὐδ' ἐμοῦ λέγοντος ὑμεῖς ἀρτίως ἠκούσατε. {χο.} ἀλλά νυνί λέγ', ὅ τι σοι δοκεῖ, τόν τε λακε δαιμόνιον αὐτόθεν ὅτῳ τρόπῳ σοὐστί φίλος: ὡς τόδε τό λαρκίδιον οὐ προδώσω ποτέ. {δι.} τούς λίθους νύν μοι χαμᾶζε πρῶτον ἐξεράσατε. {χο.} οὑτοιί σοι χαμαί, καί σύ κατάθου πάλιν τό ξίφος. {δι.} ἀλλ' ὅπως μή 'ν τοῖς τρίβωσιν ἐγκάθηνταί που λίθοι. {χο.} ἐκσέσεισται χαμᾶζ'. οὐχ ὁρᾷς σειόμενον; ἀλλά μή μοι πρόφασιν, ἀλλά κατάθου τό βέλος. ὡς ὅδε γε σειστός ἅμα τῇ στροφῇ γίγνεται. {δι.} ἐμέλλετ' ἆρ' ἅπαντες ἀνασείσειν βοήν, ὀλίγου τ' ἀπέθανον ἄνθρακες παρνήσσιοι, καί ταῦτα διά τήν ἀτοπίαν τῶν δημοτῶν. ὑπό τοῦ δέους δέ τῆς μαρίλης μοι συχνήν ὁ λάρκος ἐνετίλησεν ὥσπερ σηπία. δεινόν γάρ οὕτως ὀμφακίαν πεφυκέναι τόν θυμόν ἀνδρῶν ὥστε βάλλειν καί βοᾶν ἐθέλειν τ' ἀκοῦσαι μηδέν ἴσον ἴσῳ φέρον, ἐμοῦ 'θέλοντος ὑπέρ ἐπιξήνου λέγειν ὑπέρ λακεδαιμονίων ἅπανθ' ὅς' ἄν λέγω: καίτοι φιλῶ γε τήν ἐμήν ψυχήν ἐγώ. {χο.} τί οὖν <οὐ> λέγεις, ἐπίξηνον ἐξενεγκών θύραζ', {str.} ὅ τι ποτ', ὦ σχέτλιε, τό μέγα τοῦτ' ἔχεις; πάνυ γάρ ἐμέ γε πόθος ὅ τι φρονεῖς ἔχει. ἀλλ' ᾗπερ αὐτός τήν δίκην διωρίσω, θείς δεῦρο τοὐπίξηνον ἐγχείρει λέγειν. {δι.} ἰδού θέασαι, τό μέν ἐπίξηνον τοδί, ὁ δ' ἀνήρ ὁ λέξων οὑτοσί τυννουτοσί. ἀμέλει μά τόν δί' οὐκ ἐνασπιδώσομαι, λέξω δ' ὑπέρ λακεδαιμονίων ἅ 'μοί δοκεῖ. καίτοι δέδοικα πολλά: τούς τε γάρ τρόπους τούς τῶν ἀγροίκων οἶδα χαίροντας σφόδρα, ἐάν τις αὐτούς εὐλογῇ καί τήν πόλιν ἀνήρ ἀλαζών καί δίκαια κἄδικα: κἀνταῦθα λανθάνους' ἀπεμπολώμενοι: τῶν τ' αὖ γερόντων οἶδα τάς ψυχάς ὅτι οὐδέν βλέπουσιν ἄλλο πλήν ψηφηδακεῖν. αὐτός τ' ἐμαυτόν ὑπό κλέωνος ἅπαθον ἐπίσταμαι διά τήν πέρυσι κωμῳδίαν. εἰσελκύσας γάρ μ' εἰς τό βουλευτήριον διέβαλλε καί ψευδῆ κατεγλώττιζέ μου κἀκυκλοβόρει κἄπλυνεν, ὥστ' ὀλίγου πάνυ ἀπωλόμην μολυνοπραγμονούμενος. νῦν οὖν με πρῶτον πρίν λέγειν ἐάσατε ἐνσκευάσασθαί μ' οἷον ἀθλιώτατον. {χο.} τί ταῦτα στρέφει τεχνάζεις τε καί πορίζει τριβάς; {ant.} λαβέ δ' ἐμοῦ γ' ἕνεκα παρ' ἱερωνύμου σκοτοδασυπυκνότριχά τιν' ἄιδος κυνῆν, εἶτ' ἐξάνοιγε μηχανάς τάς σισύφου: ὡς σκῆψιν ἁγών οὗτος οὐκ εἰσδέξεται. {δι.} ὥρα 'στίν ἆρα καρτεράν ψυχήν λαβεῖν: καί μοι βαδιστέ' ἐστίν ὡς εὐριπίδην. παῖ παῖ. {θεραπων} τίς οὗτος; {δι.} ἔνδον ἔστ' εὐριπίδης; {θε.} οὐκ ἔνδον ἔνδον ἐστίν, εἰ γνώμην ἔχεις. {δι.} πῶς ἔνδον, εἶτ' οὐκ ἔνδον; {θε.} ὀρθῶς, ὦ γέρον. ὁ νοῦς μέν ἔξω ξυλλέγων ἐπύλλια οὐκ ἔνδον, αὐτός δ' ἔνδον ἀναβάδην ποεῖ τραγῳδίαν. {δι.} ὦ τρισμακάρι' εὐριπίδη, ὅθ' ὁ δοῦλος οὑτωσί σοφῶς ὑποκρίνεται. ἐκκάλεσον αὐτόν. {θε.} ἀλλ' ἀδύνατον. {δι.} ἀλλ' ὅμως: οὐ γάρ ἄν ἀπέλθοιμ'. _ἀλλά κόψω τήν θύραν. εὐριπίδη, εὐριπίδιον, ὑπάκουσον, εἴπερ πώποτ' ἀνθρώπων τινί: δικαιόπολις καλῶ ς' ὁ χολλῄδης ἐγώ. {ευριπιδησ} ἀλλ' οὐ σχολή. {δι.} ἀλλ' ἐκκυκλήθητ'. {ευ.} ἀλλ' ἀδύνατον. {δι.} ἀλλ' ὅμως. {ευ.} ἀλλ' ἐκκυκλήσομαι: καταβαίνειν δ' οὐ σχολή. {δι.} εὐριπίδη. {ευ.} τί λέλακας; {δι.} ἀναβάδην ποεῖς, ἐξόν καταβάδην. οὐκ ἐτός χωλούς ποεῖς. ἀτάρ τί τά ῥάκι' ἐκ τραγῳδίας ἔχεις, ἐσθῆτ' ἐλεινήν; οὐκ ἐτός πτωχούς ποεῖς. ἀλλ' ἀντιβολῶ πρός τῶν γονάτων ς', εὐριπίδη, δός μοι ῥάκιόν τι τοῦ παλαιοῦ δράματος. δεῖ γάρ με λέξαι τῷ χορῷ ῥῆσιν μακράν: αὕτη δέ θάνατον, ἤν κακῶς λέξω, φέρει. {ευ.} τά ποῖα τρύχη; μῶν ἐν οἷς οἰνεύς ὁδί ὁ δύσποτμος γεραιός ἠγωνίζετο; {δι.} οὐκ οἰνέως ἦν, ἀλλ' ἔτ' ἀθλιωτέρου. {ευ.} τά τοῦ τυφλοῦ φοίνικος; {δι.} οὐ φοίνικος, οὔ: ἀλλ' ἕτερος ἦν φοίνικος ἀθλιώτερος. {ευ.} ποίας ποθ' ἁνήρ λακίδας αἰτεῖται πέπλων, ἀλλ' ἦ φιλοκτήτου τά τοῦ πτωχοῦ λέγεις; {δι.} οὔκ, ἀλλά τούτου πολύ πολύ πτωχιστέρου. {ευ.} ἀλλ' ἦ τά δυσπινῆ θέλεις πεπλώματα, ἅ βελλεροφόντης εἶχ' ὁ χωλός οὑτοσί; {δι.} οὐ βελλεροφόντης: ἀλλά κἀκεῖνος μέν ἦν χωλός, προσαιτῶν, στωμύλος, δεινός λέγειν. {ευ.} οἶδ' ἄνδρα, μυσόν τήλεφον. {δι.} ναί, τήλεφον: τούτου δός, ἀντιβολῶ σέ, μοι τά σπάργανα. {ευ.} ὦ παῖ, δός αὐτῷ τηλέφου ῥακώματα. κεῖται δ' ἄνωθεν τῶν θυεστείων ῥακῶν μεταξύ τῶν ἰνοῦς. ἰδού, ταυτί λαβέ. {δι.} ὦ ζεῦ διόπτα καί κατόπτα πανταχῇ, ἐνσκευάσασθαί μ' οἷον ἀθλιώτατον. εὐριπίδη, 'πειδήπερ ἐχαρίσω ταδί, κἀκεῖνά μοι δός τἀκόλουθα τῶν ῥακῶν, τό πιλίδιον περί τήν κεφαλήν τό μύσιον. δεῖ γάρ με δόξαι πτωχόν εἶναι τήμερον, εἶναι μέν ὅσπερ εἰμί, φαίνεσθαι δέ μή: τούς μέν θεατάς εἰδέναι μ' ὅς εἰμ' ἐγώ, τούς δ' αὖ χορευτάς ἠλιθίους παρεστάναι, ὅπως ἄν αὐτούς ῥηματίοις σκιμαλίσω. {ευ.} δώσω: πυκνῇ γάρ λεπτά μηχανᾷ φρενί. {δι.} εὐδαιμονοίης_τηλέφῳ δ' ἁγώ φρονῶ. εὖ γ': οἷον ἤδη ῥηματίων ἐμπίμπλαμαι. ἀτάρ δέομαί γε πτωχικοῦ βακτηρίου. {ευ.} τουτί λαβών ἄπελθε λαΐνων σταθμῶν. {δι.} ὦ θύμ', _ὁρᾷς γάρ ὡς ἀπωθοῦμαι δόμων, πολλῶν δεόμενος σκευαρίων, _νῦν δή γενοῦ γλίσχρος, προσαιτῶν, λιπαρῶν. εὐριπίδη, δός μοι σπυρίδιον διακεκαυμένον λύχνῳ. {ευ.} τί δ', ὦ τάλας, σε τοῦδ' ἔχει πλέκους χρέος; {δι.} χρέος μέν οὐδέν, βούλομαι δ' ὅμως λαβεῖν. {ευ.} λυπηρός ἴσθ' ὤν κἀποχώρησον δόμων. {δι.} φεῦ. εὐδαιμονοίης, ὥσπερ ἡ μήτηρ ποτέ. {ευ.} ἄπελθέ νύν μοι. {δι.} μἀλλά μοι δός ἕν μόνον, κοτυλίσκιον τό χεῖλος ἀποκεκρουμένον. {ευ.} φθείρου λαβών τόδ': ἴσθ' ὀχληρός ὤν δόμοις. {δι.} οὔτοι μά δί' οἶσθ' οἷ' αὐτός ἐργάζει κακά. ἀλλ', ὦ γλυκύτατ' εὐριπίδη, τουτί μόνον, δός μοι χυτρίδιον σπογγίῳ βεβυσμένον. {ευ.} ἄνθρωπ', ἀφαιρήσει με τήν τραγῳδίαν. ἄπελθε ταυτηνί λαβών. {δι.} ἀπέρχομαι. καίτοι τί δράσω; δεῖ γάρ ἑνός οὗ μή τυχών ἀπόλωλ'. ἄκουσον, ὦ γλυκύτατ' εὐριπίδη: τουτί λαβών ἄπειμι κοὐ πρόσειμ' ἔτι: εἰς τό σπυρίδιον ἰσχνά μοι φυλλεῖα δός. {ευ.} ἀπολεῖς μ'. ἰδού σοι. φροῦδά μοι τά δράματα. {δι.} ἀλλ' οὐκέτ', ἀλλ' ἄπειμι. καί γάρ εἰμ' ἄγαν ὀχληρός, οὐ δοκῶν με κοιράνους στυγεῖν. οἴμοι κακοδαίμων, ὡς ἀπόλωλ'. ἐπελαθόμην ἐν ᾧπέρ ἐστι πάντα μοι τά πράγματα. εὐριπίδιον ὦ γλυκύτατον καί φίλτατον, κάκιστ' ἀπολοίμην, εἴ τί ς' αἰτήσαιμ' ἔτι, πλήν ἕν μόνον, τουτί μόνον, τουτί μόνον, σκάνδικά μοι δός μητρόθεν δεδεγμένος. {ευ.} ἁνήρ ὑβρίζει: κλῇε πηκτά δωμάτων. {δι.} ὦ θύμ', ἄνευ σκάνδικος ἐμπορευτέα. ἆρ' οἶσθ' ὅσον τόν ἀγῶν' ἀγωνιεῖ τάχα, μέλλων ὑπέρ λακεδαιμονίων ἀνδρῶν λέγειν; πρόβαινέ νυν, ὦ θυμέ: γραμμή δ' αὑτηί. ἕστηκας; οὐκ εἶ καταπιών εὐριπίδην; ἐπῄνες': ἄγε νυν, ὦ τάλαινα καρδία, ἄπελθ' ἐκεῖσε, κᾆτα τήν κεφαλήν ἐκεῖ παράσχες εἰποῦς' ἅττ' ἄν αὐτῇ σοί δοκῇ. τόλμησον, ἴθι, χώρησον: ἄγαμαι καρδίας. {χο.} τί δράσεις; τί φήσεις; <εὖ> ἴσθι νυν ἀναίσχυντος ὤν σιδηροῦς τ' ἀνήρ, ὅστις παρασχών τῇ πόλει τόν αὐχένα ἅπασι μέλλεις εἷς λέγειν τἀναντία. ἁνήρ οὐ τρέμει τό πρᾶγμ'. εἶά νυν, ἐπειδήπερ αὐτός αἱρεῖ, λέγε. {δι.} μή μοι φθονήσητ', ἄνδρες οἱ θεώμενοι, εἰ πτωχός ὤν ἔπειτ' ἐν ἀθηναίοις λέγειν μέλλω περί τῆς πόλεως, τρυγῳδίαν ποιῶν. τό γάρ δίκαιον οἶδε καί τρυγῳδία. ἐγώ δέ λέξω δεινά μέν, δίκαια δέ. οὐ γάρ με νῦν γε διαβαλεῖ κλέων ὅτι ξένων παρόντων τήν πόλιν κακῶς λέγω. αὐτοί γάρ ἐσμεν οὑπί ληναίῳ τ' ἀγών, κοὔπω ξένοι πάρεισιν: οὔτε γάρ φόροι ἥκουσιν οὔτ' ἐκ τῶν πόλεων οἱ ξύμμαχοι: ἀλλ' ἐσμέν αὐτοί νῦν γε περιεπτισμένοι: τούς γάρ μετοίκους ἄχυρα τῶν ἀστῶν λέγω. ἐγώ δέ μισῶ μέν λακεδαιμονίους σφόδρα, καὐτοῖς ὁ ποσειδῶν, οὑπί ταινάρῳ θεός, σείσας ἅπασιν ἐμβάλοι τάς οἰκίας: κἀμοί γάρ ἐστι τἀμπέλια κεκομμένα. ἀτάρ, φίλοι γάρ οἱ παρόντες ἐν λόγῳ, τί ταῦτα τούς λάκωνας αἰτιώμεθα; ἡμῶν γάρ ἄνδρες, _οὐχί τήν πόλιν λέγω: μέμνησθε τοῦθ', ὅτι οὐχί τήν πόλιν λέγω, _ ἀλλ' ἀνδράρια μοχθηρά, παρακεκομμένα, ἄτιμα καί παράσημα καί παράξενα, ἐσυκοφάντει: «μεγαρέων τά χλανίσκια.» κεἴ που σίκυον ἴδοιεν ἤ λαγῴδιον ἤ χοιρίδιον ἤ σκόροδον ἤ χόνδρους ἅλας, ταῦτ' ἦν μεγαρικά κἀπέπρατ' αὐθημερόν. καί ταῦτα μέν δή σμικρά κἀπιχώρια, πόρνην δέ σιμαίθαν ἰόντες μεγαράδε νεανίαι 'κκλέπτουσι μεθυσοκότταβοι: κᾆθ' οἱ μεγαρῆς ὀδύναις πεφυσιγγωμένοι ἀντεξέκλεψαν ἀσπασίας πόρνα δύο: κἀντεῦθεν ἀρχή τοῦ πολέμου κατερράγη ἕλλησι πᾶσιν ἐκ τριῶν λαικαστριῶν. ἐντεῦθεν ὀργῇ περικλέης οὑλύμπιος ἤστραπτ', ἐβρόντα, ξυνεκύκα τήν ἑλλάδα, ἐτίθει νόμους ὥσπερ σκόλια γεγραμμένους, ὡς χρή μεγαρέας μήτε γῇ μήτ' ἐν ἀγορᾷ μήτ' ἐν θαλάττῃ μήτ' ἐν ἠπείρῳ μένειν. ἐντεῦθεν οἱ μεγαρῆς, ὅτε δή 'πείνων βάδην, λακεδαιμονίων ἐδέοντο τό ψήφισμ' ὅπως μεταστραφείη τό διά τάς λαικαστρίας: οὐκ ἠθέλομεν δ' ἡμεῖς δεομένων πολλάκις. κἀντεῦθεν ἤδη πάταγος ἦν τῶν ἀσπίδων. ἐρεῖ τις: «οὐ χρῆν:» ἀλλά τί ἐχρῆν, εἴπατε. φέρ', εἰ λακεδαιμονίων τις ἐκπλεύσας σκάφει ἀπέδοτο φήνας κυνίδιον σεριφίων, καθῆσθ' ἄν ἐν δόμοισιν; ἦ πολλοῦ γε δεῖ: καί κάρτα μέντἄν εὐθέως καθείλκετε τριακοσίας ναῦς, ἦν δ' ἄν ἡ πόλις πλέα θορύβου στρατιωτῶν, περί τριηράρχου βοῆς, μισθοῦ διδομένου, παλλαδίων χρυσουμένων, στοᾶς στεναχούσης, σιτίων μετρουμένων, ἀσκῶν, τροπωτήρων, κάδους ὠνουμένων, σκορόδων, ἐλαῶν, κρομμύων ἐν δικτύοις, στεφάνων, τριχίδων, αὐλητρίδων, ὑπωπίων: τό νεώριον δ' αὖ κωπέων πλατουμένων, τύλων ψοφούντων, θαλαμιῶν τροπουμένων, αὐλῶν, κελευστῶν, νιγλάρων, συριγμάτων. ταῦτ' οἶδ' ὅτι ἄν ἐδρᾶτε: τόν δέ τήλεφον οὐκ οἰόμεσθα; νοῦς ἄρ' ἡμῖν οὐκ ἔνι. {ημιχοριον αʹ} ἄληθες, ὦπίτριπτε καί μιαρώτατε; ταυτί σύ τολμᾷς πτωχός ὤν ἡμᾶς λέγειν, καί συκοφάντης εἴ τις ἦν ὠνείδισας; {ημιχοριον βʹ} νή τόν ποσειδῶ, καί λέγει γ' ἅπερ λέγει δίκαια πάντα κοὐδέν αὐτῶν ψεύδεται. {αʹ} εἶτ' εἰ δίκαια, τοῦτον εἰπεῖν αὔτ' ἐχρῆν; ἀλλ' οὔτι χαίρων ταῦτα τολμήσει λέγειν. {βʹ} οὗτος σύ, ποῖ θεῖς; οὐ μενεῖς; ὡς εἰ θενεῖς τόν ἄνδρα τοῦτον, αὐτός ἀρθήσει τάχα. {αʹ} ἰώ λάμαχ', ὦ βλέπων ἀστραπάς, βοήθησον, ὦ γοργολόφα, φανείς, ἰώ λάμαχ', ὦ φίλ', ὦ φυλέτα: εἴτ' ἔστι ταξίαρχος ἤ στρατηγός ἤ τειχομάχας ἀνήρ, βοηθησάτω τις ἁνύσας: ἐγώ γάρ ἔχομαι μέσος. {λαμαχοσ} πόθεν βοῆς ἤκουσα πολεμιστηρίας; ποῖ χρή βοηθεῖν; ποῖ κυδοιμόν ἐμβαλεῖν; τίς γοργόν' ἐξήγειρεν ἐκ τοῦ σάγματος; {δι.} ὦ λάμαχ', ἥρως τῶν λόφων καί τῶν λόχων. {χο.} ὦ λάμαχ', οὐ γάρ οὗτος ἅνθρωπος πάλαι ἅπασαν ἡμῶν τήν πόλιν κακορροθεῖ; {λα.} οὗτος, σύ τολμᾷς πτωχός ὤν λέγειν τάδε; {δι.} ὦ λάμαχ' ἥρως, ἀλλά συγγνώμην ἔχε, εἰ πτωχός ὤν εἶπόν τι κἀστωμυλάμην. {λα.} τί δ' εἶπας ἡμᾶς; οὐκ ἐρεῖς; {δι.} οὐκ οἶδά πω: ὑπό τοῦ δέους γάρ τῶν ὅπλων εἰλιγγιῶ. ἀλλ', ἀντιβολῶ ς', ἀπένεγκέ μου τήν μορμόνα. {λα.} ἰδού. {δι.} παράθες νυν ὑπτίαν αὐτήν ἐμοί. {λα.} κεῖται. {δι.} φέρε νυν ἀπό τοῦ κράνους μοι τό πτερόν. {λα.} τουτί πτίλον σοι. {δι.} τῆς κεφαλῆς νύν μου λαβοῦ, ἵν' ἐξεμέσω: βδελύττομαι γάρ τούς λόφους. {λα.} οὗτος, τί δράσεις; τῷ πτίλῳ μέλλεις ἐμεῖν; πτίλον γάρ ἐστιν_ {δι.} εἰπέ μοι, τίνος ποτέ ὄρνιθός ἐστιν; ἆρα κομπολακύθου; {λα.} οἴμ' ὡς τεθνήξεις. {δι.} μηδαμῶς, ὦ λάμαχε: οὐ γάρ κατ' ἰσχύν ἐστιν: εἰ δ' ἰσχυρός εἶ, τί μ' οὐκ ἀπεψώλησας; εὔοπλος γάρ εἶ. {λα.} ταυτί λέγεις σύ τόν στρατηγόν πτωχός ὤν, {δι.} ἐγώ γάρ εἰμι πτωχός; {λα.} ἀλλά τίς γάρ εἶ; {δι.} ὅστις; πολίτης χρηστός, οὐ σπουδαρχίδης, ἀλλ' ἐξ ὅτουπερ ὁ πόλεμος, στρατωνίδης, σύ δ' ἐξ ὅτουπερ ὁ πόλεμος, μισθαρχίδης. {λα.} ἐχειροτόνησαν γάρ με_ {δι.} κόκκυγές γε τρεῖς. ταῦτ' οὖν ἐγώ βδελυττόμενος ἐσπεισάμην, ὁρῶν πολιούς μέν ἄνδρας ἐν ταῖς τάξεσιν, νεανίας δ' οἵους σύ διαδεδρακότας, τούς μέν ἐπί θρᾴκης μισθοφοροῦντας τρεῖς δραχμάς, τεισαμενοφαινίππους πανουργιππαρχίδας, ἑτέρους δέ παρά χάρητι, τούς δ' ἐν χάοσιν, γερητοθεοδώρους διομειαλαζόνας, τούς δ' ἐν καμαρίνῃ κἀν γέλᾳ κἀν καταγέλᾳ. {λα.} ἐχειροτονήθησαν γάρ. {δι.} αἴτιον δέ τί ὑμᾶς μέν ἀεί μισθοφορεῖν ἁμῃγέπῃ, τωνδί δέ μηδέν'; ἐτεόν, ὦ μαριλάδη, ἤδη πεπρέσβευκας σύ πολιός ὤν ἕν; ἤν, ἀνένευσε: καίτοι γ' ἐστί σώφρων κἀργάτης. τί δ' ἀνθράκυλλος ἤ εὐφορίδης ἤ πρινίδης; εἶδέν τις ὑμῶν τἀκβάταν' ἤ τούς χάονας; οὔ φασιν. ἀλλ' ὁ κοισύρας καί λάμαχος, οἷς ὑπ' ἐράνων τε καί χρεῶν πρώην ποτέ, ὥσπερ ἀπόνιπτρον ἐκχέοντες ἑσπέρας, ἅπαντες <ἐξίστω> παρῄνουν οἱ φίλοι. {λα.} ὦ δημοκρατία, ταῦτα δῆτ' ἀνασχετά; {δι.} οὐ δῆτ', ἐάν μή μισθοφορῇ γε λάμαχος. {λα.} ἀλλ' οὖν ἐγώ μέν πᾶσι πελοποννησίοις ἀεί πολεμήσω καί ταράξω πανταχῇ, καί ναυσί καί πεζοῖσι, κατά τό καρτερόν. {δι.} ἐγώ δέ κηρύττω γε πελοποννησίοις ἅπασι καί μεγαρεῦσι καί βοιωτίοις πωλεῖν ἀγοράζειν πρός ἐμέ, λαμάχῳ δέ μή. {χο.} ἁνήρ νικᾷ τοῖσι λόγοισιν, καί τόν δῆμον μεταπείθει περί τῶν σπονδῶν. ἀλλ' ἀποδύντες τοῖς ἀναπαίστοις ἐπίωμεν. ἐξ οὗ γε χοροῖσιν ἐφέστηκεν τρυγικοῖς ὁ διδάσκαλος ἡμῶν, οὔπω παρέβη πρός τό θέατρον λέξων ὡς δεξιός ἐστιν: διαβαλλόμενος δ' ὑπό τῶν ἐχθρῶν ἐν ἀθηναίοις ταχυβούλοις, ὡς κωμῳδεῖ τήν πόλιν ἡμῶν καί τόν δῆμον καθυβρίζει, ἀποκρίνασθαι δεῖται νυνί πρός ἀθηναίους μεταβούλους. φησίν δ' εἶναι πολλῶν ἀγαθῶν αἴτιος ὑμῖν ὁ ποητής, παύσας ὑμᾶς ξενικοῖσι λόγοις μή λίαν ἐξαπατᾶσθαι, μήθ' ἥδεσθαι θωπευομένους, μήτ' εἶναι χαυνοπολίτας. πρότερον δ' ὑμᾶς ἀπό τῶν πόλεων οἱ πρέσβεις ἐξαπατῶντες πρῶτον μέν ἰοστεφάνους ἐκάλουν: κἀπειδή τοῦτό τις εἴποι, εὐθύς διά τούς στεφάνους ἐπ' ἄκρων τῶν πυγιδίων ἐκάθησθε. εἰ δέ τις ὑμᾶς ὑποθωπεύσας <λιπαράς> καλέσειεν ἀθήνας, ηὕρετο πᾶν ἄν διά τάς λιπαράς, ἀφύων τιμήν περιάψας. ταῦτα ποήσας πολλῶν ἀγαθῶν αἴτιος ὑμῖν γεγένηται, καί τούς δήμους ἐν ταῖς πόλεσιν δείξας ὡς δημοκρατοῦνται. τοιγάρτοι νῦν οὑκ τῶν πόλεων τόν φόρον ὑμῖν ἀπάγοντες ἥξουσιν ἰδεῖν ἐπιθυμοῦντες τόν ποιητήν τόν ἄριστον, ὅστις παρεκινδύνευς' ἐν ἀθηναίοις εἰπεῖν τά δίκαια. οὕτω δ' αὐτοῦ περί τῆς τόλμης ἤδη πόρρω κλέος ἥκει, ὅτε καί βασιλεύς λακεδαιμονίων τήν πρεσβείαν βασανίζων ἠρώτησεν πρῶτα μέν αὐτούς πότεροι ταῖς ναυσί κρατοῦσιν, εἶτα δέ τοῦτον τόν ποιητήν ποτέρους εἴποι κακά πολλά: τούτους γάρ ἔφη τούς ἀνθρώπους πολύ βελτίους γεγενῆσθαι καί τῷ πολέμῳ πολύ νικήσειν τοῦτον ξύμβουλον ἔχοντας. διά ταῦθ' ὑμᾶς λακεδαιμόνιοι τήν εἰρήνην προκαλοῦνται καί τήν αἴγιναν ἀπαιτοῦσιν: καί τῆς νήσου μέν ἐκείνης οὐ φροντίζους', ἀλλ' ἵνα τοῦτον τόν ποιητήν ἀφέλωνται. ἀλλ' ὑμεῖς τοι μή ποτ' ἀφῆσθ': ὡς κωμῳδήσει τά δίκαια. φησίν δ' ὑμᾶς πολλά διδάξειν ἀγάθ', ὥστ' εὐδαίμονας εἶναι, οὐ θωπεύων οὐδ' ὑποτείνων μισθούς οὐδ' ἐξαπατύλλων, οὐδέ πανουργῶν οὐδέ κατάρδων, ἀλλά τά βέλτιστα διδάσκων. πρός ταῦτα κλέων καί παλαμάσθω καί πᾶν ἐπ' ἐμοί τεκταινέσθω. τό γάρ εὖ μετ' ἐμοῦ καί τό δίκαιον ξύμμαχον ἔσται, κοὐ μή ποθ' ἁλῶ περί τήν πόλιν ὤν ὥσπερ ἐκεῖνος δειλός καί λακαταπύγων. δεῦρο μοῦς' ἐλθέ φλεγυρά πυρός ἔ {str.} χουσα μένος ἔντονος ἀχαρνική. οἷον ἐξ ἀνθράκων πρινίνων φέψαλος ἀν ήλατ' ἐρεθιζόμενος οὐρίᾳ ῥιπίδι, ἡνίκ' ἄν ἐπανθρακίδες ὦσι παρακείμεναι, οἱ δέ θασίαν ἀνακυκῶσι λιπαράμπυκα, οἱ δέ μάττωσιν, οὕτω σοβαρόν ἐλθέ μέλος εὔτονον, ἀγροικότονον, ὡς ἐμέ λαβοῦσα τόν δημότην. οἱ γέροντες οἱ παλαιοί μεμφόμεσθα τῇ πόλει: οὐ γάρ ἀξίως ἐκείνων ὧν ἐναυμαχήσαμεν γηροβοσκούμεσθ' ὑφ' ὑμῶν, ἀλλά δεινά πάσχομεν, οἵτινες γέροντας ἄνδρας ἐμβαλόντες εἰς γραφάς ὑπό νεανίσκων ἐᾶτε καταγελᾶσθαι ῥητόρων, οὐδέν ὄντας, ἀλλά κωφούς καί παρεξηυλημένους, οἷς ποσειδῶν ἀσφάλειός ἐστιν ἡ βακτηρία: τονθορύζοντες δέ γήρᾳ τῷ λίθῳ προσέσταμεν, οὐχ ὁρῶντες οὐδέν εἰ μή τῆς δίκης τήν ἠλύγην. ὁ δέ νεανίας ἑαυτῷ σπουδάσας ξυνηγορεῖν εἰς τάχος παίει ξυνάπτων στρογγύλοις τοῖς ῥήμασιν: κᾆτ' ἀνελκύσας ἐρωτᾷ σκανδάληθρ' ἱστάς ἐπῶν ἄνδρα τιθωνόν σπαράττων καί ταράττων καί κυκῶν. ὁ δ' ὑπό γήρως μασταρύζει, κᾆτ' ὀφλών ἀπέρχεται: εἶτα λύζει καί δακρύει καί λέγει πρός τούς φίλους: «οὗ μ' ἐχρῆν σορόν πρίασθαι τοῦτ' ὀφλών ἀπέρχομαι.» ταῦτα πῶς εἰκότα, γέροντ' ἀπολέ {ant.} σαι πολιόν ἄνδρα περί κλεψύδραν, πολλά δή ξυμπονήσαντα καί θερμόν ἀπο μορξάμενον ἀνδρικόν ἱδρῶτα δή καί πολύν, ἄνδρ' ἀγαθόν ὄντα μαραθῶνι περί τήν πόλιν; εἶτα μαραθῶνι μέν ὅτ' ἦμεν, ἐδιώκομεν, νῦν δ' ὑπ' ἀνδρῶν πονηρῶν σφόδρα δι ωκόμεθα, κᾆτα πρός ἁλισκόμεθα. πρός τάδε τίς ἀντερεῖ μαρψίας; τῷ γάρ εἰκός ἄνδρα κυφόν, ἡλίκον θουκυδίδην, ἐξολέσθαι συμπλακέντα τῇ σκυθῶν ἐρημίᾳ, τῷδε τῷ κηφισοδήμου, τῷ λάλῳ ξυνηγόρῳ; ὥστ' ἐγώ μέν ἠλέησα κἀπεμορξάμην ἰδών ἄνδρα πρεσβύτην ὑπ' ἀνδρός τοξότου κυκώμενον ὅς μά τήν δήμητρ', ἐκεῖνος ἡνίκ' ἦν θουκυδίδης, οὐδ' ἄν αὐτήν τήν ἀχαίαν ῥᾳδίως ἠνέσχετο, ἀλλά κατεπάλαισε μέν <γ'> ἄν πρῶτον εὐάθλους δέκα, κατεβόησε δ' ἄν κεκραγώς τοξότας τρισχιλίους, περιετόξευσεν δ' ἄν αὐτοῦ τοῦ πατρός τούς ξυγγενεῖς. ἀλλ' ἐπειδή τούς γέροντας οὐκ ἐᾶθ' ὕπνου τυχεῖν, ψηφίσασθε χωρίς εἶναι τάς γραφάς, ὅπως ἄν ᾖ τῷ γέροντι μέν γέρων καί νωδός ὁ ξυνήγορος, τοῖς νέοισι δ' εὐρύπρωκτος καί λάλος χὠ κλεινίου. κἀξελαύνειν χρή τό λοιπόν_κἄν φύγῃ τις ζημιοῦν_ τόν γέροντα τῷ γέροντι, τόν νέον δέ τῷ νέῳ. {δι.} ὅροι μέν ἀγορᾶς εἰσιν οἵδε τῆς ἐμῆς. ἐνταῦθ' ἀγοράζειν πᾶσι πελοποννησίοις ἔξεστι καί μεγαρεῦσι καί βοιωτίοις, ἐφ' ᾧτε πωλεῖν πρός ἐμέ, λαμάχῳ δέ μή. ἀγορανόμους δέ τῆς ἀγορᾶς καθίσταμαι τρεῖς τούς λαχόντας τούσδ' ἱμάντας ἐκ λεπρῶν. ἐνταῦθα μήτε συκοφάντης εἰσίτω μήτ' ἄλλος ὅστις φασιανός ἐστ' ἀνήρ. ἐγώ δέ τήν στήλην καθ' ἥν ἐσπεισάμην μέτειμ', ἵνα στήσω φανεράν ἐν τἀγορᾷ. {μεγαρευσ} ἀγορά 'ν ἀθάναις, χαῖρε, μεγαρεῦσιν φίλα. ἐπόθουν τυ ναί τόν φίλιον ᾇπερ ματέρα. ἀλλ', ὦ πόνηρα κώρι' ἀθλίω πατρός, ἄμβατε ποττάν μᾶδδαν, αἴ χ' εὕρητέ πα. ἀκούετε δή, ποτέχετ' ἐμίν τάν γαστέρα: πότερα πεπρᾶσθαι χρῄδδετ' ἤ πεινῆν κακῶς; {κορα} πεπρᾶσθαι πεπρᾶσθαι. {με.} ἐγώνγα καὐτός φαμι. τίς δ' οὕτως ἄνους ὅς ὑμέ κα πρίαιτο, φανεράν ζαμίαν; ἀλλ' ἔστι γάρ μοι μεγαρικά τις μαχανά: χοίρως γάρ ὑμέ σκευάσας φασῶ φέρειν. περίθεσθε τάσδε τάς ὁπλάς τῶν χοιρίων: ὅπως δέ δοξεῖτ' εἶμεν ἐξ ἀγαθᾶς ὑός: ὡς ναί τόν ἑρμᾶν, αἴπερ εἱξεῖτ' οἴκαδις ἄπρατα, πειρασεῖσθε τᾶς λιμῶ κακῶς. ἀλλ' ἀμφίθεσθε καί ταδί τά ῥυγχία, κἤπειτεν εἰς τόν σάκκον ὧδ' εἰσβαίνετε. ὅπως δέ γρυλλιξεῖτε καί κοΐξετε χἠσεῖτε φωνάν χοιρίων μυστηρικῶν. ἐγών δέ καρυξῶ δικαιόπολιν ὅπα. δικαιόπολι, ἦ λῇς πρίασθαι χοιρία; {δι.} τί; ἀνήρ μεγαρικός; {με.} ἀγορασοῦντες εἵκομες. {δι.} πῶς ἔχετε; {με.} διαπεινᾶμες ἀεί ποττό πῦρ. {δι.} ἀλλ' ἡδύ τοι νή τόν δί', ἤν αὐλός παρῇ. τί δ' ἄλλο πράττεθ' οἱ μεγαρῆς νῦν; {με.} οἷα δή. ὅκα μέν ἐγών τηνῶθεν ἐμπορευόμαν, τὤνδρες πρόβουλοι τοῦτ' ἔπρασσον τᾷ πόλι, ὅπως τάχιστα καί κάκιστ' ἀπολοίμεθα. {δι.} αὐτίκ' ἄρ' ἀπαλλάξεσθε πραγμάτων. {με.} σά μάν; {δι.} τί δ' ἄλλο μεγαροῖ; πῶς ὁ σῖτος ὤνιος; {με.} πάρ ἁμέ πολυτίματος ᾇπερ τοί θεοί. {δι.} ἅλας οὖν φέρεις; {με.} οὐχ ὑμές αὐτῶν ἄρχετε; {δι.} οὐδέ σκόροδα; {με.} ποῖα σκόροδ'; ὑμές τῶν ἀεί, ὅκκ' εἰσβάλητε, τώς ἀρωραῖοι μύες, πάσσακι τάς ἄγλιθας ἐξορύσσετε. {δι.} τί δαί φέρεις; {με.} χοίρως ἐγώνγα μυστικάς. {δι.} καλῶς λέγεις: ἐπίδειξον. {με.} ἀλλά μάν καλαί. ἄντεινον, αἰ λῇς: ὡς παχεῖα καί καλά. {δι.} τουτί τί ἦν τό πρᾶγμα; {με.} χοῖρος ναί δία. {δι.} τί λέγεις σύ; ποδαπή χοῖρος ἥδε; {με.} μεγαρικά. ἤ οὐ χοῖρός ἐσθ' ἅδ'; {δι.} οὐκ ἔμοιγε φαίνεται. {με.} οὐ δεινά; θᾶσθε, τῶδε τᾶς ἀπιστίας: οὔ φατι τάνδε χοῖρον εἶμεν. ἀλλά μάν, αἰ λῇς, περίδου μοι περί θυμιτιδᾶν ἁλῶν, αἰ μή 'στιν οὗτος χοῖρος ἑλλάνων νόμῳ. {δι.} ἀλλ' ἔστιν ἀνθρώπου γε. {με.} ναί τόν διοκλέα, ἐμά γα. τύ δέ νιν εἴμεναι τίνος δοκεῖς; ἦ λῇς ἀκοῦσαι φθεγγομένας; {δι.} νή τούς θεούς ἔγωγε. {με.} φώνει δή ταχέως τι, χοιρίον. οὐ χρῆσθα; σιγῇς, ὦ κάκιστ' ἀπολουμένα; πάλιν τυ ἀποισῶ ναί τόν ἑρμᾶν οἴκαδις. {κορη} κοΐ κοΐ. {με.} αὕτα 'στί χοῖρος; {δι.} νῦν γε χοῖρος φαίνεται. ἀτάρ ἐκτραφείς γε κύσθος ἔσται. {με.} πέντ' ἐτῶν, σάφ' ἴσθι, ποττάν ματέρ' εἰκασθήσεται. {δι.} ἀλλ' οὐχί θύσιμός ἐστιν αὑτηγί. {με.} σά μάν; πᾶ δ' οὐκί θύσιμός ἐστι; {δι.} κέρκον οὐκ ἔχει. {με.} νεαρά γάρ ἐστιν: ἀλλά δελφακουμένα ἑξεῖ μεγάλαν τε καί παχεῖαν κἠρυθράν. ἀλλ' αἰ τράφειν λῇς, ἅδε τοι χοῖρος καλά. {δι.} ὡς ξυγγενής ὁ κύσθος αὐτῆς θἀτέρᾳ. {με.} ὁμοματρία γάρ ἐστι κἠκ τωὐτῶ πατρός. αἰ δ' ἀμπαχυνθῇ κἀναχνοιανθῇ τριχί, κάλλιστος ἔσται χοῖρος ἀφροδίτᾳ θύειν. {δι.} ἀλλ' οὐχί χοῖρος τἀφροδίτῃ θύεται, {με.} οὐ χοῖρος ἀφροδίτᾳ; μόνᾳ γα δαιμόνων. καί γίνεταί γα τᾶνδε τᾶν χοίρων τό κρῆς ἅδιστον ἄν τόν ὀδελόν ἀμπεπαρμένον. {δι.} ἤδη δ' ἄνευ τῆς μητρός ἐσθίοιεν ἄν; {με.} ναί τόν ποτιδᾶ, καί κ' ἄνις γα τῶ πατρός. {δι.} τί δ' ἐσθίει μάλιστα; {με.} πάνθ' ἅ κα διδῷς. αὐτός δ' ἐρώτη. {δι.} χύρρε χύρρε. {κορα} κοΐ κοΐ. {δι.} τρώγοιτ' ἄν ἐρεβίνθους; {κορα} κοΐ κοΐ κοΐ. {δι.} τί δαί; φιβάλεως ἰσχάδας; {κορα} κοΐ κοΐ. [{δι.} τί δαί; σῦκα τρώγοις ἄν αὐτός; {κο.} κοΐ κοΐ] {δι.} ὡς ὀξύ πρός τάς ἰσχάδας κεκράγατον. ἐνεγκάτω τις ἔνδοθεν τῶν ἰσχάδων τοῖς χοιριδίοισιν. ἆρα τρώξονται; βαβαί, οἷον ῥοθιάζους', ὦ πολυτίμηθ' ἡράκλεις. ποδαπά τά χοιρί'; ὡς τραγασαῖα φαίνεται. {με.} ἀλλ' οὐκί πάσας κατέτραγον τάς ἰσχάδας. ἐγών γάρ αὐτᾶν τάνδε μίαν ἀνειλόμαν. {δι.} νή τόν δί', ἀστείω γε τώ βοσκήματε. πόσου πρίωμαί σοι τά χοιρίδια; λέγε. {με.} τό μέν ἅτερον τοῦτο σκορόδων τροπαλίδος, τό δ' ἅτερον, αἰ λῇς, χοίνικος μόνας ἁλῶν. {δι.} ὠνήσομαί σοι: περίμεν' αὐτοῦ. {με.} ταῦτα δή. ἑρμᾶ 'μπολαῖε, τάν γυναῖκα τάν ἐμάν οὕτω μ' ἀποδόσθαι τάν τ' ἐμωυτῶ ματέρα. {συκοφαντησ} ὦνθρωπε, ποδαπός; {με.} χοιροπώλας μεγαρικός. {συ.} τά χοιρίδια τοίνυν ἐγώ φαίνω ταδί πολέμια καί σέ. {με.} τοῦτ' ἐκεῖν': εἵκει πάλιν ὅθενπερ ἀρχά τῶν κακῶν ἁμίν ἔφυ. {συ.} κλάων μεγαριεῖς. οὐκ ἀφήσεις τόν σάκον; {με.} δικαιόπολι δικαιόπολι, φαντάδδομαι. {δι.} ὑπό τοῦ; τίς ὁ φαίνων ς' ἐστίν; ἁγορανόμοι, τούς συκοφάντας οὐ θύραζ' ἐξείρξετε; τί δαί μαθών φαίνεις ἄνευ θρυαλλίδος; {συ.} οὐ γάρ φανῶ τούς πολεμίους; {δι.} κλάων γε σύ, εἰ μή 'τέρωσε συκοφαντήσεις τρέχων. {με.} οἷον τό κακόν ἐν ταῖς ἀθάναις τοῦτ' ἔνι. {δι.} θάρρει, μεγαρίκ': ἀλλ' ἧς τά χοιρίδι' ἀπέδου τιμῆς, λαβέ ταυτί τά σκόροδα καί τούς ἅλας, καί χαῖρε πόλλ': {με.} ἀλλ' ἁμίν οὐκ ἐπιχώριον. {δι.} πολυπραγμοσύνη 'στιν: ἐς κεφαλήν τράποιτ' ἐμοί. {με.} ὦ χοιρίδια, πειρῆσθε κἄνις τῶ πατρός παίειν ἐφ' ἁλί τάν μᾶδδαν, αἴ κά τις διδῷ. {χο.} εὐδαιμονεῖ γ' ἅνθρωπος. οὐκ ἤκουσας οἷ προβαίνει τό πρᾶγμα τοῦ βουλεύματος; καρπώσεται γάρ ἁνήρ ἐν τἀγορᾷ καθήμενος: κἄν εἰσίῃ τις κτησίας ἤ συκοφάντης ἄλλος, οἰ μώζων καθεδεῖται: οὐδ' ἄλλος ἀνθρώπων ὑπο ψωνῶν σε πημανεῖ τι, οὐδ' ἐξομόρξεται πρέπις τήν εὐρυπρωκτίαν σοι, οὐδ' ὠστιεῖ κλεωνύμῳ: χλαῖναν δ' ἔχων φανήν δίει κοὐ ξυντυχών ς' ὑπέρβολος δικῶν ἀναπλήσει: οὐδ' ἐντυχών ἐν τἀγορᾷ πρόσεισί σοι βαδίζων κρατῖνος ἀεί κεκαρμένος μοιχόν μιᾷ μαχαίρᾳ, ὁ περιπόνηρος ἀρτέμων, ὁ ταχύς ἄγαν τήν μουσικήν, ὄζων κακόν τῶν μασχαλῶν πατρός τραγασαίου: οὐδ' αὖθις αὖ σε σκώψεται παύσων ὁ παμπόνηρος λυσίστρατός τ' ἐν τἀγορᾷ, χολαργέων ὄνειδος, ὁ περιαλουργός τοῖς κακοῖς, ῥιγῶν τε καί πεινῶν ἀεί πλεῖν ἤ τριάκονθ' ἡμέρας τοῦ μηνός ἑκάστου. {θηβαιοσ} ἴττω ἡρακλεῖς, ἔκαμόν γα τάν τύλαν κακῶς. κατάθου τύ τάν γλάχων' ἀτρέμας, ἰσμεινία: ὑμές δ', ὅσοι θείβαθεν αὐλειταί πάρα, τοῖς ὀστίνοις φυσεῖτε τόν πρωκτόν κυνός. {δι.} παῦ': ἐς κόρακας. οἱ σφῆκες, οὐκ ἀπό τῶν θυρῶν; πόθεν προσέπτονθ' οἱ κακῶς ἀπολούμενοι ἐπί τήν θύραν μοι χαιριδῆς βομβαύλιοι; {θη.} νεί τόν ἰόλαν ἐπιχαρίτως <τύ> γ', ὦ ξένε: θείβαθε γάρ φυσάντες ἐξόπισθέ μου τἄνθια τᾶς γλάχωνος ἀπέκιξαν χαμαί. ἀλλ' εἴ τι βούλει, πρίασο τῶν ἐγώ φέρω, τῶν ὀρταλίχων ἤ τῶν τετραπτερυλλίδων. {δι.} ὦ χαῖρε, κολλικοφάγε βοιωτίδιον. τί φέρεις; {θη.} ὅς' ἐστίν ἀγαθά βοιωτοῖς ἁπλῶς, ὀρίγανον, γλαχώ, ψιάθως, θρυαλλίδας, νάσσας, κολοιώς, ἀτταγᾶς, φαλαρίδας, τροχίλως, κολύμβως. {δι.} ὡσπερεί χειμών ἄρα ὀρνιθίας εἰς τήν ἀγοράν ἐλήλυθας. {θη.} καί μάν φέρω χᾶνας, λαγώς, ἀλώπεκας, σκάλοπας, ἐχίνως, αἰελώρως, πικτίδας, ἰκτίδας, ἐνύδριας, ἐγχέλιας κωπαΐδας. {δι.} ὦ τερπνότατον σύ τέμαχος ἀνθρώποις φέρων, δός μοι προσειπεῖν, εἰ φέρεις, τάς ἐγχέλεις. {θη.} πρέσβειρα πεντήκοντα κωπᾴδων κορᾶν, ἔκβαθι τῶδε κἠπιχάριτται τῷ ξένῳ. {δι.} ὦ φιλτάτη σύ καί πάλαι ποθουμένη, ἦλθες ποθεινή μέν τρυγῳδικοῖς χοροῖς, φίλη δέ μορύχῳ. δμῶες, ἐξενέγκατε τήν ἐσχάραν μοι δεῦρο καί τήν ῥιπίδα. σκέψασθε, παῖδες, τήν ἀρίστην ἔγχελυν, ἥκουσαν ἕκτῳ μόλις ἔτει ποθουμένην. προσείπατ' αὐτήν, ὦ τέκν': ἄνθρακας δ' ἐγώ ὑμῖν παρέξω τῆσδε τῆς ξένης χάριν. ἀλλ' εἴσφερ' αὐτήν: μηδέ γάρ θανών ποτε σοῦ χωρίς εἴην ἐντετευτλιωμένης. {θη.} ἐμοί δέ τιμά τᾶσδε πᾶ γενείσεται; {δι.} ἀγορᾶς τέλος ταύτην γέ που δώσεις ἐμοί. ἀλλ' εἴ τι πωλεῖς τῶνδε τῶν ἄλλων, λέγε. {θη.} ἰώγα ταῦτα πάντα. {δι.} φέρε, πόσου λέγεις; ἤ φορτί' ἕτερ' ἐνθένδ' ἐκεῖς' ἄξεις ἰών; {θη.} ὅ τι γ' ἔστ' ἀθάνας', ἐν βοιωτοῖσιν δέ μή. {δι.} ἀφύας ἄρ' ἄξεις πριάμενος φαληρικάς ἤ κέραμον. {θη.} ἀφύας εἴ κέραμον; ἀλλ' ἔντ' ἐκεῖ: ἀλλ' ὅ τι πάρ ἁμίν μεί 'στι, τᾶδε δ' αὖ πολύ. {δι.} ἐγᾦδα τοίνυν: συκοφάντην ἔξαγε, ὥσπερ κέραμον ἐνδησάμενος. {θη.} νεί τώ σιώ, λάβοιμι μέντἄν κέρδος ἀγαγών καί πολύ, ἇπερ πίθακον ἀλιτρίας πολλᾶς πλέων. {δι.} καί μήν ὁδί νίκαρχος ἔρχεται φανῶν. {θη.} μικκός γα μᾶκος οὗτος. {δι.} ἀλλά πᾶν κακόν. {νικαρχοσ} ταυτί τίνος τά φορτί' ἐστί; {θη.} τῶδ' ἐμά θείβαθεν, ἴττω δεύς. {νι.} ἐγώ τοίνυν ὁδί φαίνω πολέμια ταῦτα. {θη.} τί δέ κακόν παθών ὀρναπετίοισι πόλεμον ἤρα καί μάχαν; {νι.} καί σέ γε φανῶ πρός τοῖσδε. {θη.} τί ἀδικείμενος; {νι.} ἐγώ φράσω σοι τῶν περιεστώτων χάριν. ἐκ τῶν πολεμίων εἰσάγεις θρυαλλίδα. {δι.} ἔπειτα φαίνεις δῆτα διά θρυαλλίδα; {νι.} αὕτη γάρ ἐμπρήσειεν ἄν τό νεώριον. {δι.} νεώριον θρυαλλίς; {νι.} οἶμαι. {δι.} τίνι τρόπῳ; {νι.} ἐνθείς ἄν εἰς τίφην ἀνήρ βοιώτιος ἅψας ἄν εἰσπέμψειεν εἰς τό νεώριον δι' ὑδρορρόας, βορέαν ἐπιτηρήσας μέγαν. κεἴπερ λάβοιτο τῶν νεῶν τό πῦρ ἅπαξ, σελαγοῖντ' ἄν εὐθύς. {δι.} ὦ κάκιστ' ἀπολούμενε, σελαγοῖντ' ἄν ὑπό τίφης τε καί θρυαλλίδος; {νι.} μαρτύρομαι. {δι.} ξυλλάμβαν' αὐτοῦ τό στόμα: δός μοι φορυτόν, ἵν' αὐτόν ἐνδήσας φέρω ὥσπερ κέραμον, ἵνα μή καταγῇ φερόμενος. {χο.} ἔνδησον, ὦ βέλτιστε, τῷ {str.} ξένῳ καλῶς τήν ἐμπολήν οὕτως ὅπως ἄν μή φέρων κατάξῃ. {δι.} ἐμοί μελήσει ταῦτ', ἐπεί τοι καί ψοφεῖ λάλον τι καί πυρορραγές κἄλλως θεοῖσιν ἐχθρόν. {χο.} τί χρήσεταί ποτ' αὐτῷ; {δι.} πάγχρηστον ἄγγος ἔσται, κρατήρ κακῶν, τριπτήρ δικῶν, φαίνειν ὑπευθύνους λυχνοῦ χος καί κύλιξ τά πράγματ' ἐγκυκᾶσθαι. {χο.} πῶς δ' ἄν πεποιθοίη τις ἀγ {ant.} γείῳ τοιούτῳ χρώμενος κατ' οἰκίαν τοσόνδ' ἀεί ψοφοῦντι; {δι.} ἰσχυρόν ἐστιν, ὦγάθ', ὥστ' οὐκ ἄν καταγείη ποτ', εἴ περ ἐκ ποδῶν κατωκάρα κρέμαιτο. {χο.} ἤδη καλῶς ἔχει σοι. {θη.} μέλλω γά τοι θερίδδειν. {χο.} ἀλλ', ὦ ξένων βέλτιστε, συν θέριζε καί [τοῦτον λαβών] πρόσβαλλ' ὅποι βούλει φέρων πρός πάντα συκοφάντην. {δι.} μόλις γ' ἐνέδησα τόν κακῶς ἀπολούμενον. αἴρου λαβών τόν κέραμον, ὦ βοιώτιε. {θη.} ὑπόκυπτε τάν τύλαν ἰών, ἰσμείνιχε. {δι.} χὤπως κατοίσεις αὐτόν εὐλαβουμένως. πάντως μέν οἴσεις οὐδέν ὑγιές, ἀλλ' ὅμως: κἄν τοῦτο κερδάνῃς ἄγων τό φορτίον, εὐδαιμονήσεις συκοφαντῶν γ' οὕνεκα. {αγγελοσ λαμαχου} δικαιόπολι. {δι.} τί ἐστι; τί με βωστρεῖς; {αγ.} ὅ τι; ἐκέλευε λάμαχός σε ταυτησί δραχμῆς εἰς τούς χοᾶς αὑτῷ μεταδοῦναι τῶν κιχλῶν, τριῶν δραχμῶν δ' ἐκέλευε κωπᾷδ' ἔγχελυν. {δι.} ὁ ποῖος οὗτος λάμαχος τήν ἔγχελυν; {αγ.} ὁ δεινός, ὁ ταλαύρινος, ὅς τήν γοργόνα πάλλει κραδαίνων τρεῖς κατασκίους λόφους. {δι.} οὐκ ἄν μά δί', εἰ δοίη γέ μοι τήν ἀσπίδα: ἀλλ' ἐπί ταρίχει τούς λόφους κραδαινέτω: ἤν δ' ἀπολιγαίνῃ, τούς ἀγορανόμους καλῶ. ἐγώ δ' ἐμαυτῷ τόδε λαβών τό φορτίον εἴσειμ' ὑπαί πτερύγων κιχλᾶν καί κοψίχων. {χο.} εἶδες, ὦ πᾶσα πόλι, τόν φρόνιμον ἄνδρα, τόν ὑπέρσοφον, {str.} οἷ' ἔχει σπεισάμενος ἐμπορικά χρήματα διεμπολᾶν, ὧν τά μέν ἐν οἰκίᾳ χρήσιμα, τά δ' αὖ πρέπει χλιαρά κατεσθίειν. αὐτόματα πάντ' ἀγαθά τῷδέ γε πορίζεται. οὐδέποτ' ἐγώ πόλεμον οἴκαδ' ὑποδέξομαι, οὐδέ παρ' ἐμοί ποτε τόν ἁρμόδιον ᾄσεται ξυγκατακλινείς, ὅτι πάροινος ἁνήρ ἔφυ, ὅστις ἐπί πάντ' ἀγάθ' ἔχοντας ἐπικωμάσας ἠργάσατο πάντα κακά, κἀνέτρεπε κἀξέχει κἀμάχετο καί προσέτι πολλά προκαλουμένου: «πῖνε, κατάκεισο, λαβέ τήνδε φιλοτησίαν,» τάς χάρακας ἧπτε πολύ μᾶλλον ἔτι τῷ πυρί, ἐξέχει θ' ἡμῶν βίᾳ τόν οἶνον ἐκ τῶν ἀμπέλων. ἐπτέρωταί τ' ἐπί τό δεῖπνον ἅμα καί μεγάλα δή φρονεῖ, {ant.} τοῦ βίου δ' ἐξέβαλε δεῖγμα <τάδε> τά πτερά πρό τῶν θυρῶν. ὦ κύπριδι τῇ καλῇ καί χάρισι ταῖς φίλαις ξύντροφε διαλλαγή, ὡς καλόν ἔχουσα τό πρόσωπον ἄρ' ἐλάνθανες. πῶς ἄν ἐμέ καί σέ τις ἔρως ξυναγάγοι λαβών ὥσπερ ὁ γεγραμμένος ἔχων στέφανον ἀνθέμων; ἤ πάνυ γερόντιον ἴσως νενόμικάς με σύ; ἀλλά σε λαβών τρία δοκῶ γ' ἄν ἔτι προσβαλεῖν: πρῶτα μέν ἄν ἀμπελίδος ὄρχον ἐλάσαι μακρόν, εἶτα παρά τόνδε νέα μοσχίδια συκίδων, καί τό τρίτον ἡμερίδος ὄσχον, ὁ γέρων ὁδί, καί περί τό χωρίον ἐλᾷδας ἅπαν ἐν κύκλῳ, ὥστ' ἀλείφεσθαι ς' ἀπ' αὐτῶν κἀμέ ταῖς νουμηνίαις. {κηρυξ} ἀκούετε λεῴ: κατά τά πάτρια τούς χοᾶς πίνειν ὑπό τῆς σάλπιγγος: ὅς δ' ἄν ἐκπίῃ πρώτιστος, ἀσκόν κτησιφῶντος λήψεται. {δι.} ὦ παῖδες, ὦ γυναῖκες, οὐκ ἠκούσατε; τί δρᾶτε; τοῦ κήρυκος οὐκ ἀκούετε; ἀναβράττετ', ἐξοπτᾶτε, τρέπετ', ἀφέλκετε τά λαγῷα ταχέως, τούς στεφάνους ἀνείρετε. φέρε τούς ὀβελίσκους, ἵν' ἀναπείρω τάς κίχλας. {χο.} ζηλῶ σε τῆς εὐβουλίας, {str.} μᾶλλον δέ τῆς εὐωχίας, ἄνθρωπε, τῆς παρούσης. {δι.} τί δῆτ', ἐπειδάν τάς κίχλας ὀπτωμένας ἴδητε; {χο.} οἶμαί σε καί τοῦτ' εὖ λέγειν. {δι.} τό πῦρ ὑποσκάλευε. {χο.} ἤκουσας ὡς μαγειρικῶς κομψῶς τε καί δειπνητικῶς αὑτῷ διακονεῖται; {γεωργοσ} οἴμοι τάλας. {δι.} ὦ ἡράκλεις, τίς οὑτοσί; {γε.} ἀνήρ κακοδαίμων. {δι.} κατά σεαυτόν νυν τρέπου. {γε.} ὦ φίλτατε, σπονδαί γάρ εἰσι σοί μόνῳ, μέτρησον εἰρήνης τί μοι, κἄν πέντ' ἔτη. {δι.} τί δ' ἔπαθες; {γε.} ἐπετρίβην ἀπολέσας τώ βόε. {δι.} πόθεν; {γε.} ἀπό φυλῆς ἔλαβον οἱ βοιώτιοι. {δι.} ὦ τρισκακόδαιμον, εἶτα λευκόν ἀμπέχει; {γε.} καί ταῦτα μέντοι νή δί' ὥπερ μ' ἐτρεφέτην ἐν πᾶσι βολίτοις. {δι.} εἶτα νυνί τοῦ δέει; {γε.} ἀπόλωλα τὠφθαλμώ δακρύων τώ βόε. ἀλλ' εἴ τι κήδει δερκέτου φυλασίου, ὑπάλειψον εἰρήνῃ με τὠφθαλμώ ταχύ. {δι.} ἀλλ', ὦ πόνηρ', οὐ δημοσιεύων τυγχάνω. {γε.} ἴθ' ἀντιβολῶ ς', ἤν πως κομίσωμαι τώ βόε. {δι.} οὐκ ἔστιν, ἀλλά κλᾶε πρός τούς πιττάλου. {γε.} σύ δ' ἀλλά μοι σταλαγμόν εἰρήνης ἕνα εἰς τόν καλαμίσκον ἐνστάλαξον τουτονί. {δι.} οὐδ' ἄν στριβιλικίγξ: ἀλλ' ἀπιών οἴμωζέ ποι. {γε.} οἴμοι κακοδαίμων τοῖν γεωργοῖν βοιδίοιν. {χο.} ἁνήρ ἀνηύρηκέν τι ταῖς {ant.} σπονδαῖσιν ἡδύ, κοὐκ ἔοι κεν οὐδενί μεταδώσειν. {δι.} κατάχει σύ τῆς χορδῆς τό μέλι: τάς σηπίας στάθευε. {χο.} ἤκουσας ὀρθιασμάτων; {δι.} ὀπτᾶτε τἀγχέλεια. {χο.} ἀποκτενεῖς λιμῷ 'μέ καί τούς γείτονας κνίσῃ τε καί φωνῇ τοιαῦτα λάσκων. {δι.} ὀπτᾶτε ταυτί καί καλῶς ξανθίζετε. {παρανυμφοσ} δικαιόπολι, <δικαιόπολι.> {δι.} τίς οὑτοσί; {πα.} ἔπεμψέ τίς σοι νυμφίος ταυτί κρέα ἐκ τῶν γάμων. {δι.} καλῶς γε ποιῶν ὅστις ἦν. {πα.} ἐκέλευε δ' ἐγχέαι σε τῶν κρεῶν χάριν, ἵνα μή στρατεύοιτ', ἀλλά κινοίη μένων, εἰς τόν ἀλάβαστον κύαθον εἰρήνης ἕνα. {δι.} ἀπόφερ', ἀπόφερε τά κρέα καί μή μοι δίδου, ὡς οὐκ ἄν ἐγχέαιμι χιλιῶν δραχμῶν. ἀλλ' αὑτηί τίς ἐστιν; {πα.} ἡ νυμφεύτρια δεῖται παρά τῆς νύμφης τι σοί λέξαι μόνῳ. {δι.} φέρε δή, τί σύ λέγεις; ὡς γέλοιον, ὦ θεοί, τό δέημα τῆς νύμφης, ὅ δεῖταί μου σφόδρα, ὅπως ἄν οἰκουρῇ τό πέος τοῦ νυμφίου. φέρε δεῦρο τάς σπονδάς, ἵν' αὐτῇ δῶ μόνῃ, ὁτιή γυνή 'στι τοῦ πολέμου τ' οὐκ αἰτία. ὕπεχ' ὧδε δεῦρο τοὐξάλειπτρον, ὦ γύναι. οἶσθ' ὡς ποείτω; τοῦτο τῇ νύμφῃ φράσον: ὅταν στρατιώτας καταλέγωσι, τουτῳί νύκτωρ ἀλειφέτω τό πέος τοῦ νυμφίου. ἀπόφερε τάς σπονδάς. φέρε τήν οἰνήρυσιν, ἵν' οἶνον ἐγχέω λαβών εἰς τούς χοᾶς. {χο.} καί μήν ὁδί τις τάς ὀφρῦς ἀνεσπακώς ὥσπερ τι δεινόν ἀγγελῶν ἐπείγεται. {κη.} ἰώ πόνοι τε καί μάχαι καί λάμαχοι. {λα.} τίς ἀμφί χαλκοφάλαρα δώματα κτυπεῖ; {κη.} ἰέναι ς' ἐκέλευον οἱ στρατηγοί τήμερον ταχέως λαβόντα τούς λόχους καί τούς λόφους: κἄπειτα τηρεῖν νειφόμενον τάς εἰσβολάς. ὑπό τούς χοᾶς γάρ καί χύτρους αὐτοῖσί τις ἤγγειλε λῃστάς ἐμβαλεῖν βοιωτίους. {δι.} ἰώ στρατηγοί πλείονες ἤ βελτίονες. {λα.} οὐ δεινά μή 'ξεῖναί με μηδ' ἑορτάσαι; {δι.} ἰώ στράτευμα πολεμολαμαχαϊκόν. {λα.} οἴμοι κακοδαίμων, καταγελᾷς ἤδη σύ μου. {δι.} βούλει μάχεσθαι γηρυόνῃ τετραπτίλῳ; {λα.} αἰαῖ, οἵαν ὁ κῆρυξ ἀγγελίαν ἤγγειλέ μοι. {δι.} αἰαῖ, τίνα δ' αὖ 'μοί προστρέχει τις ἀγγελῶν; {αγ.} δικαιόπολι. {δι.} τί ἐστιν; {αγ.} ἐπί δεῖπνον ταχύ βάδιζε τήν κίστην λαβών καί τόν χοᾶ. ὁ τοῦ διονύσου γάρ ς' ἱερεύς μεταπέμπεται. ἀλλ' ἐγκόνει: δειπνεῖν κατακωλύεις πάλαι. τά δ' ἄλλα πάντ' ἐστίν παρεσκευασμένα, κλῖναι, τράπεζαι, προσκεφάλαια, στρώματα, στέφανοι, μύρον, τραγήμαθ', _αἱ πόρναι πάρα, _ ἄμυλοι, πλακοῦντες, σησαμοῦντες, ἴτρια, ὀρχηστρίδες, τό <φίλταθ' ἁρμόδι' οὐ>, πάλαι. ἀλλ' ὡς τάχιστα σπεῦδε. {λα.} κακοδαίμων ἐγώ. {δι.} καί γάρ σύ μεγάλην ἐπεγράφου τήν γοργόνα. σύγκλειε, καί δεῖπνόν τις ἐνσκευαζέτω. {λα.} παῖ παῖ, φέρ' ἔξω δεῦρο τόν γυλιόν ἐμοί. {δι.} παῖ παῖ, φέρ' ἔξω δεῦρο τήν κίστην ἐμοί. {λα.} ἅλας θυμίτας οἶσε, παῖ, καί κρόμμυα. {δι.} ἐμοί δέ τεμάχη: κρομμύοις γάρ ἄχθομαι. {λα.} θρῖον ταρίχους οἶσε δεῦρο, παῖ, σαπροῦ. {δι.} κἀμοί σύ δή, παῖ, θρῖον: ὀπτήσω δ' ἐκεῖ. {λα.} ἔνεγκε δεῦρο τώ πτερώ τὠκ τοῦ κράνους. {δι.} ἐμοί δέ τάς φάττας γε φέρε καί τάς κίχλας. {λα.} καλόν γε καί λευκόν τό τῆς στρούθου πτερόν. {δι.} καλόν γε καί ξανθόν τό τῆς φάττης κρέας. {λα.} ὦνθρωπε, παῦσαι καταγελῶν μου τῶν ὅπλων. {δι.} ὦνθρωπε, βούλει μή βλέπειν εἰς τάς κίχλας; {λα.} τό λοφεῖον ἐξένεγκε τῶν τριῶν λόφων. {δι.} κἀμοί λεκάνιον τῶν λαγῴων δός κρεῶν. {λα.} ἀλλ' ἦ τριχόβρωτες τούς λόφους μου κατέφαγον; {δι.} ἀλλ' ἦ πρό δείπνου τήν μίμαρκυν κατέδομαι; {λα.} ὦνθρωπε, βούλει μή προσαγορεύειν ἐμέ; {δι.} οὔκ, ἀλλ' ἐγώ χὠ παῖς ἐρίζομεν πάλαι. βούλει περιδόσθαι κἀπιτρέψαι λαμάχῳ, πότερον ἀκρίδες ἥδιόν ἐστιν ἤ κίχλαι; {λα.} οἴμ' ὡς ὑβρίζεις. {δι.} τάς ἀκρίδας κρίνει πολύ. {λα.} παῖ παῖ, καθελών μοι τό δόρυ δεῦρ' ἔξω φέρε. {δι.} παῖ παῖ, σύ δ' ἀφελών δεῦρο τήν χορδήν φέρε. {λα.} φέρε, τοῦ δόρατος ἀφελκύσωμαι τοὔλυτρον. ἔχ', ἀντέχου, παῖ. {δι.} καί σύ, παῖ, τοῦδ' ἀντέχου. {λα.} τούς κιλλίβαντας οἶσε, παῖ, τῆς ἀσπίδος. {δι.} καί τῆς ἐμῆς τούς κριβανίτας ἔκφερε. {λα.} φέρε δεῦρο γοργόνωτον ἀσπίδος κύκλον. {δι.} κἀμοί πλακοῦντος τυρόνωτον δός κύκλον. {λα.} ταῦτ' οὐ κατάγελώς ἐστιν ἀνθρώποις πλατύς; {δι.} ταῦτ' οὐ πλακοῦς δῆτ' ἐστίν ἀνθρώποις γλυκύς; {λα.} κατάχει σύ, παῖ, τοὔλαιον. ἐν τῷ χαλκίῳ ἐνορῶ γέροντα δειλίας φευξούμενον. {δι.} κατάχει σύ τό μέλι. κἀνθάδ' εὔδηλος γέρων κλάειν κελεύων λάμαχον τόν γοργάσου. {λα.} φέρε δεῦρο, παῖ, θώρακα πολεμιστήριον. {δι.} ἔξαιρε, παῖ, θώρακα κἀμοί τόν χοᾶ. {λα.} ἐν τῷδε πρός τούς πολεμίους θωρήξομαι. {δι.} ἐν τῷδε πρός τούς συμπότας θωρήξομαι. {λα.} τά στρώματ', ὦ παῖ, δῆσον ἐκ τῆς ἀσπίδος. {δι.} τό δεῖπνον, ὦ παῖ, δῆσον ἐκ τῆς κιστίδος. {λα.} ἐγώ δ' ἐμαυτῷ τόν γυλιόν οἴσω λαβών. {δι.} ἐγώ δέ θοἰμάτιον λαβών ἐξέρχομαι. {λα.} τήν ἀσπίδ' αἴρου καί βάδιζ', ὦ παῖ, λαβών. νείφει. βαβαιάξ: χειμέρια τά πράγματα. {δι.} αἴρου τό δεῖπνον: συμποτικά τά πράγματα. {χο.} ἴτε δή χαίροντες ἐπί στρατιάν. ὡς ἀνομοίαν ἔρχεσθον ὁδόν: τῷ μέν πίνειν στεφανωσαμένῳ, σοί δέ ῥιγῶν καί προφυλάττειν, τῷ δέ καθεύδειν μετά παιδίσκης ὡραιοτάτης, ἀνατριβομένῳ γε τό δεῖνα. ἀντίμαχον τόν ψακάδος, τόν ξυγγραφῆ, τόν μελέων ποητήν, {str.} ὡς μέν ἁπλῷ λόγῳ κακῶς ἐξολέσειεν ὁ ζεύς: ὅς γ' ἐμέ τόν τλήμονα λήναια χορηγῶν ἀπέλυς' ἄδειπνον. ὅν ἔτ' ἐπίδοιμι τευθίδος δεόμενον, ἡ δ' ὠπτημένη σίζουσα πάραλος ἐπί τραπέζῃ κειμένη ὀκέλλοι: κᾆτα μέλλοντος λαβεῖν αὐτοῦ κύων ἁρπάσασα φεύγοι. τοῦτο μέν αὐτῷ κακόν ἕν, κᾆθ' ἕτερον νυκτερινόν γένοιτο. {ant.} ἠπιαλῶν γάρ οἴκαδ' ἐξ ἱππασίας βαδίζων, εἶτα πατάξειέ τις αὐτοῦ μεθύων τήν κεφαλήν ὀρέστης μαινόμενος: ὁ δέ λίθον λαβεῖν βουλόμενος ἐν σκότῳ λάβοι τῇ χειρί πέλεθον ἀρτίως κεχεσμένον: ἐπᾴξειεν δ' ἔχων τόν μάρμαρον, κἄπειθ' ἁμαρτών βάλοι κρατῖνον. {αγ.} ὦ δμῶες οἵ κατ' οἶκόν ἐστε λαμάχου, ὕδωρ, ὕδωρ ἐν χυτριδίῳ θερμαίνετε: ὀθόνια, κηρωτήν παρασκευάζετε, ἔρι' οἰσυπηρά, λαμπάδιον περί τό σφυρόν. ἁνήρ τέτρωται χάρακι διαπηδῶν τάφρον, καί τό σφυρόν παλίνορρον ἐξεκόκκισεν, καί τῆς κεφαλῆς κατέαγε περί λίθῳ πεσών, καί γοργόν' ἐξήγειρεν ἐκ τῆς ἀσπίδος: πτίλον δέ τό μέγα κομπολακύθου κλάσας πρός ταῖς πέτραισι δεινόν ἐξηύδα μέλος: «ὦ κλεινόν ὄμμα νῦν πανύστατόν ς' ἰδών λείπω φάος τόδ'. οὐκέτ' <οὐδέν> εἰμ' ἐγώ.» τοσαῦτα λέξας εἰς ὑδρορρόαν πεσών ἀνίσταταί τε καί ξυναντᾷ δραπέτας λῃστάς ἐλαύνων καί κατασπέρχων δορί. ὁδί δέ καὐτός. ἀλλ' ἄνοιγε τήν θύραν. {λα.} ἀτταταῖ ἀτταταῖ, στυγερά τάδε γε κρυερά πάθεα: τάλας ἐγώ. διόλλυμαι δορός ὑπό πολεμίου τυπείς. ἐκεῖνο δ' αἰακτόν [οἰμωκτόν] ἄν γένοιτό μοι, δικαιόπολις εἴ μ' ἴδοι τετρωμένον κᾆτ' ἐγχάνοι ταῖς ἐμαῖς τύχαισιν. {δι.} ἀτταταῖ ἀτταταῖ, τῶν τιτθίων, ὡς σκληρά καί κυδώνια. φιλήσατόν με μαλθακῶς, ὦ χρυσίω, τό περιπεταστόν κἀπιμανδαλωτόν. τόν γάρ χοᾶ πρῶτος ἐκπέπωκα. {λα.} ὦ συμφορά τάλαινα τῶν ἐμῶν κακῶν. ἰώ ἰώ τραυμάτων ἐπωδύνων. {δι.} ἰή ἰή, χαῖρε, λαμαχίππιον. {λα.} στυγερός ἐγώ. {δι.} τί με σύ κυνεῖς; {λα.} μογερός ἐγώ. {δι.} τί με σύ δάκνεις; {λα.} τάλας ἐγώ [τῆς ἐν μάχῃ] ξυμβολῆς βαρείας. {δι.} τοῖς χουσί γάρ τις ξυμβολάς ἐπράττετο; {λα.} ἰώ <ἰώ,> παιάν παιάν. {δι.} ἀλλ' οὐχί νυνί τήμερον παιώνια. {λα.} λάβεσθέ μου, λάβεσθε τοῦ σκέλους: παπαῖ, προσλάβεσθ', ὦ φίλοι. {δι.} ἐμοῦ δέ γε σφώ τοῦ πέους ἄμφω μέσου προσλάβεσθ', ὦ φίλαι. {λα.} εἰλιγγιῶ κάρα λίθῳ πεπληγμένος καί σκοτοδινιῶ. {δι.} κἀγώ καθεύδειν βούλομαι καί στύομαι καί σκοτοβινιῶ. {λα.} θύραζέ μ' ἐξενέγκατ' εἰς τοῦ πιττάλου παιωνίαισι χερσίν. {δι.} ὡς τούς κριτάς με φέρετε. ποῦ 'στιν ὁ βασιλεύς; ἀπόδοτέ μοι τόν ἀσκόν. {λα.} λόγχη τις ἐμπέπηγέ μοι δι' ὀστέων ὀδυρτά. {δι.} ὁρᾶτε τουτονί κενόν. τήνελλα καλλίνικος. {χο.} τήνελλα δῆτ', εἴπερ καλεῖς γ', ὦ πρέσβυ, καλλίνικος. {δι.} καί πρός γ' ἄκρατον ἐγχέας ἄμυστιν ἐξέλαψα. {χο.} τήνελλά νυν, ὦ γεννάδα: χώρει λαβών τόν ἀσκόν. {δι.} ἕπεσθέ νυν ᾄδοντες: ὦ τήνελλα καλλίνικος. {χο.} ἀλλ' ἑψόμεσθα σήν χάριν τήνελλα καλλίνικον ᾄ δοντες σέ καί τόν ἀσκόν. [2] {work} {οικετησ αʹ} ἰατταταιάξ τῶν κακῶν, ἰατταταῖ. κακῶς παφλαγόνα τόν νεώνητον κακόν αὐταῖσι βουλαῖς ἀπολέσειαν οἱ θεοί. ἐξ οὗ γάρ εἰσήρρησεν εἰς τήν οἰκίαν πληγάς ἀεί προστρίβεται τοῖς οἰκέταις. {οικετησ βʹ} κάκιστα δῆθ' οὗτός γε πρῶτος παφλαγόνων αὐταῖς διαβολαῖς. {οι. αʹ} ὦ κακόδαιμον, πῶς ἔχεις; {οι. βʹ} κακῶς καθάπερ σύ. {οι. αʹ} δεῦρο δή πρόσελθ', ἵνα ξυναυλίαν κλαύσωμεν οὐλύμπου νόμον. {οι. αʹ βʹ} μυμῦ μυμῦ μυμῦ μυμῦ μυμῦ μυμῦ. {οι. αʹ} τί κινυρόμεθ' ἄλλως; οὐκ ἐχρῆν ζητεῖν τινα σωτηρίαν νῷν, ἀλλά μή κλάειν ἔτι; {οι. βʹ} τίς οὖν γένοιτ' ἄν; {οι. αʹ} λέγε σύ. {οι. βʹ} σύ μέν οὖν μοι λέγε, ἵνα μή μάχωμαι. {οι. αʹ} μά τόν ἀπόλλω 'γώ μέν οὔ. ἀλλ' εἰπέ θαρρῶν, εἶτα κἀγώ σοί φράσω. {οι. βʹ} ἀλλ' οὐκ ἔνι μοι τό θρέττε. πῶς ἄν οὖν ποτε εἴποιμ' ἄν αὐτό δῆτα κομψευριπικῶς; _ πῶς ἄν σύ μοι λέξειας ἁμέ χρή λέγειν; {οι. αʹ} μή μοί γε, μή μοι, μή διασκανδικίσῃς: ἀλλ' εὑρέ τιν' ἀπόκινον ἀπό τοῦ δεσπότου. {οι. βʹ} λέγε δή μο _ λω _ μεν ξυνεχές ὡδί ξυλλαβών. {οι. αʹ} καί δή λέγω: <μολωμεν>. {οι. βʹ} ἐξόπισθέ νυν αὐ _ το φάθι τοῦ μολωμεν. {οι. αʹ} αὐτο. {οι. βʹ} πάνυ καλῶς. ὥσπερ δεφόμενός νυν ἀτρέμα πρῶτον λέγε τό <μολωμεν>, εἶτα δ' <αὐτο>, κᾆτ' ἐπάγων πυκνόν. {οι. αʹ} μολωμεν αὐτο μολωμεν αὐτομολῶμεν. {οι. βʹ} ἤν, οὐχ ἡδύ; {οι. αʹ} νή δία: πλήν γε περί τῷ δέρματι δέδοικα τουτονί τόν οἰωνόν. {οι. βʹ} τί δαί; {οι. αʹ} ὁτιή τό δέρμα δεφομένων ἀπέρχεται. {οι. βʹ} κράτιστα τοίνυν τῶν παρόντων ἐστί νῷν, θεῶν ἰόντε προσπεσεῖν του πρός βρέτας. {οι. αʹ} ποῖον βρέτας; <φέρ'> ἐτεόν ἡγεῖ γάρ θεούς; {οι. βʹ} ἔγωγε. {οι. αʹ} ποίῳ χρώμενος τεκμηρίῳ; {οι. βʹ} ὁτιή θεοῖσιν ἐχθρός εἰμ'. οὐκ εἰκότως; {οι. αʹ} εὖ προσβιβάζεις μ'. ἀλλ' ἑτέρᾳ πῃ σκεπτέον. βούλει τό πρᾶγμα τοῖς θεαταῖσιν φράσω; {οι. βʹ} οὐ χεῖρον: ἕν δ' αὐτούς παραιτησώμεθα, ἐπίδηλον ἡμῖν τοῖς προσώποισιν ποεῖν, ἤν τοῖς ἔπεσι χαίρωσι καί τοῖς πράγμασιν. {οι. αʹ} λέγοιμ' ἄν ἤδη. νῷν γάρ ἐστι δεσπότης ἄγροικος ὀργήν, κυαμοτρώξ, ἀκράχολος, δῆμος πυκνίτης, δύσκολον γερόντιον ὑπόκωφον. οὗτος τῇ προτέρᾳ νουμηνίᾳ ἐπρίατο δοῦλον βυρσοδέψην, παφλαγόνα πανουργότατον καί διαβολώτατόν τινα. οὗτος καταγνούς τοῦ γέροντος τούς τρόπους, ὁ βυρσοπαφλαγών, ὑποπεσών τόν δεσπότην ᾔκαλλ', ἐθώπευ', ἐκολάκευ', ἐξηπάτα κοσκυλματίοις ἄκροισι, τοιαυτί λέγων: «ὦ δῆμε, λοῦσαι πρῶτον ἐκδικάσας μίαν, ἐνθοῦ, ῥόφησον, ἔντραγ', ἔχε τριώβολον. βούλει παραθῶ σοι δόρπον;» εἶτ' ἀναρπάσας ὅ τι ἄν τις ἡμῶν σκευάσῃ τῷ δεσπότῃ παφλαγών κεχάρισται τοῦτο. καί πρώην γ' ἐμοῦ μᾶζαν μεμαχότος ἐν πύλῳ λακωνικήν, πανουργότατά πως παραδραμών ὑφαρπάσας αὐτός παρέθηκε τήν ὑπ' ἐμοῦ μεμαγμένην. ἡμᾶς δ' ἀπελαύνει κοὐκ ἐᾷ τόν δεσπότην ἄλλον θεραπεύειν, ἀλλά βυρσίνην ἔχων δειπνοῦντος ἑστώς ἀποσοβεῖ τούς ῥήτορας. ἄιδει δέ χρησμούς: ὁ δέ γέρων σιβυλλιᾷ. ὁ δ' αὐτόν ὡς ὁρᾷ μεμακκοακότα, τέχνην πεπόηται: τούς γάρ ἔνδον ἄντικρυς ψευδῆ διαβάλλει: κᾆτα μαστιγούμεθα ἡμεῖς: παφλαγών δέ περιθέων τούς οἰκέτας αἰτεῖ, ταράττει, δωροδοκεῖ λέγων τάδε: «ὁρᾶτε τόν ὕλαν δι' ἐμέ μαστιγούμενον; εἰ μή μ' ἀναπείσετ', ἀποθανεῖσθε τήμερον.» ἡμεῖς δέ δίδομεν: εἰ δέ μή, πατούμενοι ὑπό τοῦ γέροντος ὀκταπλάσιον χέζομεν. νῦν οὖν ἁνύσαντε φροντίσωμεν, ὦγαθέ, ποίαν ὁδόν νώ τρεπτέον καί πρός τίνα. {οι. βʹ} κράτιστ' ἐκείνην τήν <μολωμεν>, ὦγαθέ. {οι. αʹ} ἀλλ' οὐχ οἷόν τε τόν παφλαγόν' οὐδέν λαθεῖν: ἐφορᾷ γάρ αὐτός πάντ'. ἔχει γάρ τό σκέλος τό μέν ἐν πύλῳ, τό δ' ἕτερον ἐν τἠκκλησίᾳ. τοσόνδε δ' αὐτοῦ βῆμα διαβεβηκότος ὁ πρωκτός ἐστιν αὐτόχρημ' ἐν χάοσιν, τώ χεῖρ' ἐν αἰτωλοῖς, ὁ νοῦς δ' ἐν κλωπιδῶν. {οι. βʹ} κράτιστον οὖν νῷν ἀποθανεῖν. {οι. αʹ} ἀλλά σκόπει, ὅπως ἄν ἀποθάνοιμεν ἀνδρικώτατα. {οι. βʹ} πῶς δῆτα, πῶς γένοιτ' ἄν ἀνδρικώτατα; βέλτιστον ἡμῖν αἷμα ταύρειον πιεῖν: ὁ θεμιστοκλέους γάρ θάνατος αἱρετώτερος. {οι. αʹ} μά δί' ἀλλ' ἄκρατον οἶνον ἀγαθοῦ δαίμονος. ἴσως γάρ ἄν χρηστόν τι βουλευσαίμεθα. {οι. βʹ} ἰδού γ' ἄκρατον. περί ποτοῦ γοῦν ἐστί σοι. πῶς δ' ἄν μεθύων χρηστόν τι βουλεύσαιτ' ἀνήρ; {οι. αʹ} ἄληθες, οὗτος; κρουνοχυτροληραῖος εἶ. οἶνον σύ τολμᾷς εἰς ἐπίνοιαν λοιδορεῖν; οἴνου γάρ εὕροις ἄν τι πρακτικώτερον; ὁρᾷς, ὅταν πίνωσιν ἄνθρωποι, τότε πλουτοῦσι, διαπράττουσι, νικῶσιν δίκας, εὐδαιμονοῦσιν, ὠφελοῦσι τούς φίλους. ἀλλ' ἐξένεγκέ μοι ταχέως οἴνου χοᾶ, τόν νοῦν ἵν' ἄρδω καί λέγω τι δεξιόν. {οι. βʹ} οἴμοι, τί ποθ' ἡμᾶς ἐργάσει τῷ σῷ ποτῷ; {οι. αʹ} ἀγάθ': ἀλλ' ἔνεγκ': ἐγώ δέ κατακλινήσομαι. ἤν γάρ μεθυσθῶ, πάντα ταυτί καταπάσω βουλευματίων καί γνωμιδίων καί νοιδίων. {οι. βʹ} ὡς εὐτυχῶς ὅτι οὐκ ἐλήφθην ἔνδοθεν κλέπτων τόν οἶνον. {οι. αʹ} εἰπέ μοι, παφλαγών τί δρᾷ; {οι. βʹ} ἐπίπαστα λείξας δημιόπραθ' ὁ βάσκανος ῥέγκει μεθύων ἐν ταῖσι βύρσαις ὕπτιος. {οι. αʹ} ἴθι νυν, ἄκρατον ἐγκάναξόν μοι πολύν σπονδήν. {οι. βʹ} λαβέ δή καί σπεῖσον ἀγαθοῦ δαίμονος. {οι. αʹ} ἕλχ', ἕλκε τήν τοῦ δαίμονος τοῦ πραμνίου. ὦ δαῖμον ἀγαθέ, σόν τό βούλευμ', οὐκ ἐμόν. {οι. βʹ} εἴπ', ἀντιβολῶ, τί ἐστι; {οι. αʹ} τούς χρησμούς ταχύ κλέψας ἔνεγκε τοῦ παφλαγόνος ἔνδοθεν, ἕως καθεύδει. {οι. βʹ} ταῦτ'. ἀτάρ τοῦ δαίμονος δέδοιχ' ὅπως μή τεύξομαι κακοδαίμονος. {οι. αʹ} φέρε νυν, ἐγώ 'μαυτῷ προσαγάγω τόν χοᾶ, τόν νοῦν ἵν' ἄρδω καί λέγω τι δεξιόν. {οι. βʹ} ὡς μεγάλ' ὁ παφλαγών πέρδεται καί ῥέγκεται, ὥστ' ἔλαθον αὐτόν τόν ἱερόν χρησμόν λαβών, ὅνπερ μάλιστ' ἐφύλαττεν. {οι. αʹ} ὦ σοφώτατε. _ φέρ' αὐτόν, ἵν' ἀναγνῶ: σύ δ' ἔγχεον πιεῖν ἁνύσας τι. φέρ' ἴδω, τί ἄρ' ἔνεστιν αὐτόθι; ὦ λόγια. δός μοι, δός τό ποτήριον ταχύ. {οι. βʹ} ἰδού. τί φης' ὁ χρησμός; {οι. αʹ} ἑτέραν ἔγχεον. {οι. βʹ} ἐν τοῖς λογίοις ἔνεστιν: «ἑτέραν ἔγχεον;» {οι. αʹ} ὦ βάκι. {οι. βʹ} τί ἐστι; {οι. αʹ} δός τό ποτήριον ταχύ. {οι. βʹ} πολλῷ γ' ὁ βάκις ἐχρῆτο τῷ ποτηρίῳ. {οι. αʹ} ὦ μιαρέ παφλαγών, ταῦτ' ἄρ' ἐφυλάττου πάλαι, τόν περί σεαυτοῦ χρησμόν ὀρρωδῶν. {οι. βʹ} τιή; {οι. αʹ} ἐνταῦθ' ἔνεστιν, αὐτός ὡς ἀπόλλυται. {οι. βʹ} καί πῶς; {οι. αʹ} ὅπως; ὁ χρησμός ἄντικρυς λέγει ὡς πρῶτα μέν στυππειοπώλης γίγνεται, ὅς πρῶτος ἕξει τῆς πόλεως τά πράγματα. {οι. βʹ} εἷς οὑτοσί πώλης. τί τοὐντεῦθεν; λέγε. {οι. αʹ} μετά τοῦτον αὖθις προβατοπώλης δεύτερος. {οι. βʹ} δύο τώδε πώλα. καί τί τόνδε χρή παθεῖν; {οι. αʹ} κρατεῖν, ἕως ἕτερος ἀνήρ βδελυρώτερος αὐτοῦ γένοιτο: μετά δέ ταῦτ' ἀπόλλυται. ἐπιγίγνεται γάρ βυρσοπώλης ὁ παφλαγών, ἅρπαξ, κεκράκτης, κυκλοβόρου φωνήν ἔχων. {οι. βʹ} τόν προβατοπώλην ἦν ἄρ' ἀπολέσθαι χρεών ὑπό βυρσοπώλου; {οι. αʹ} νή δί'. {οι. βʹ} οἴμοι δείλαιος. πόθεν οὖν ἄν ἔτι γένοιτο πώλης εἷς μόνος; {οι. αʹ} ἔτ' ἔστιν εἷς ὑπερφυᾶ τέχνην ἔχων. {οι. βʹ} εἴπ', ἀντιβολῶ, τίς ἐστιν; {οι. αʹ} εἴπω; {οι. βʹ} νή δία. {οι. αʹ} ἀλλαντοπώλης ἔσθ' ὁ τοῦτον ἐξελῶν. {οι. βʹ} ἀλλαντοπώλης; ὦ πόσειδον, τῆς τέχνης. φέρε, ποῦ τόν ἄνδρα τοῦτον ἐξευρήσομεν; {οι. αʹ} ζητῶμεν αὐτόν. ἀλλ' ὁδί προσέρχεται ὥσπερ κατά θεόν εἰς ἀγοράν. ὦ μακάριε ἀλλαντοπῶλα, δεῦρο δεῦρ', ὦ φίλτατε, ἀνάβαινε σωτήρ τῇ πόλει καί νῷν φανείς. {αλλαντοπωλησ} τί ἐστι; τί με καλεῖτε; {οι. αʹ} δεῦρ' ἔλθ', ἵνα πύθῃ ὡς εὐτυχής εἶ καί μεγάλως εὐδαιμονεῖς. {οι. βʹ} ἴθι δή, κάθελ' αὐτοῦ τοὐλεόν καί τοῦ θεοῦ τόν χρησμόν ἀναδίδαξον αὐτόν ὡς ἔχει: ἐγώ δ' ἰών προσκέψομαι τόν παφλαγόνα. {οι. αʹ} ἄγε δή σύ κατάθου πρῶτα τά σκεύη χαμαί: ἔπειτα τήν γῆν πρόσκυσον καί τούς θεούς. {αλ.} ἰδού: τί ἐστιν; {οι. αʹ} ὦ μακάρι', ὦ πλούσιε, ὦ νῦν μέν οὐδείς, αὔριον δ' ὑπέρμεγας, ὦ τῶν ἀθηνῶν ταγέ τῶν εὐδαιμόνων. {αλ.} τί μ', ὦγάθ', οὐ πλύνειν ἐᾷς τάς κοιλίας πωλεῖν τε τούς ἀλλᾶντας, ἀλλά καταγελᾷς; {οι. αʹ} ὦ μῶρε, ποίας κοιλίας; δευρί βλέπε. τάς στίχας ὁρᾷς τάς τῶνδε τῶν λαῶν; {αλ.} ὁρῶ. {οι. αʹ} τούτων ἁπάντων αὐτός ἀρχέλας ἔσει, καί τῆς ἀγορᾶς καί τῶν λιμένων καί τῆς πυκνός: βουλήν πατήσεις καί στρατηγούς κλαστάσεις, δήσεις, φυλάξεις, ἐν πρυτανείῳ λαικάσεις. {αλ.} ἐγώ; {οι. αʹ} σύ μέντοι: κοὐδέπω γε πάνθ' ὁρᾷς. ἀλλ' ἐπανάβηθι κἀπί τοὐλεόν τοδί καί κάτιδε τάς νήσους ἁπάσας ἐν κύκλῳ. {αλ.} καθορῶ. {οι. αʹ} τί δαί; τἀμπόρια καί τάς ὁλκάδας; {αλ.} ἔγωγε. {οι. αʹ} πῶς οὖν οὐ μεγάλως εὐδαιμονεῖς; ἔτι νυν τόν ὀφθαλμόν παράβαλλ' εἰς καρίαν τόν δεξιόν, τόν δ' ἕτερον εἰς καρχηδόνα. {αλ.} εὐδαιμονήσω δ', εἰ διαστραφήσομαι; {οι. αʹ} οὔκ, ἀλλά διά σοῦ ταῦτα πάντα πέρναται: γίγνει γάρ, ὡς ὁ χρησμός οὑτοσί λέγει, ἀνήρ μέγιστος. {αλ.} εἰπέ μοι, καί πῶς ἐγώ ἀλλαντοπώλης ὤν ἀνήρ γενήσομαι; {οι. αʹ} δι' αὐτό γάρ τοι τοῦτο καί γίγνει μέγας, ὁτιή πονηρός κἀξ ἀγορᾶς εἶ καί θρασύς. {αλ.} οὐκ ἀξιῶ 'γώ 'μαυτόν ἰσχύειν μέγα. {οι. αʹ} οἴμοι, τί ποτ' ἔσθ' ὅτι σαυτόν οὐ φῄς ἄξιον; ξυνειδέναι τί μοι δοκεῖς σαυτῷ καλόν. μῶν ἐκ καλῶν εἶ κἀγαθῶν; {αλ.} μά τούς θεούς, εἰ μή 'κ πονηρῶν γ'. {οι. αʹ} ὦ μακάριε τῆς τύχης, ὅσον πέπονθας ἀγαθόν εἰς τά πράγματα. {αλ.} ἀλλ', ὦγάθ', οὐδέ μουσικήν ἐπίσταμαι πλήν γραμμάτων, καί ταῦτα μέντοι κακά κακῶς. {οι. αʹ} τουτί μόνον ς' ἔβλαψεν, ὅτι καί κακά κακῶς. ἡ δημαγωγία γάρ οὐ πρός μουσικοῦ ἔτ' ἐστίν ἀνδρός οὐδέ χρηστοῦ τούς τρόπους, ἀλλ' εἰς ἀμαθῆ καί βδελυρόν. ἀλλά μή παρῇς ἅ σοι διδόας' ἐν τοῖς λογίοισιν οἱ θεοί. {αλ.} πῶς δῆτά φης' ὁ χρησμός; {οι. αʹ} εὖ νή τούς θεούς καί ποικίλως πως καί σοφῶς ᾐνιγμένος: ἀλλ' ὁπόταν μάρψῃ βυρσαίετος ἀγκυλοχήλης γαμφηλῇσι δράκοντα κοάλεμον αἱματοπώτην, δή τότε παφλαγόνων μέν ἀπόλλυται ἡ σκοροδάλμη, κοιλιοπώλῃσιν δέ θεός μέγα κῦδος ὀπάζει, αἴ κα μή πωλεῖν ἀλλᾶντας μᾶλλον ἕλωνται. {αλ.} πῶς οὖν πρός ἐμέ ταῦτ' ἐστίν; ἀναδίδασκέ με. {οι. αʹ} βυρσαίετος μέν ὁ παφλαγών ἐσθ' οὑτοσί. {αλ.} τί δ' ἀγκυλοχήλης ἐστίν; {οι. αʹ} αὐτό που λέγει, ὅτι ἀγκύλαις ταῖς χερσίν ἁρπάζων φέρει. {αλ.} ὁ δράκων δέ πρός τί; {οι. αʹ} τοῦτο περιφανέστατον. ὁ δράκων γάρ ἐστι μακρόν ὅ τ' ἀλλᾶς αὖ μακρόν: εἶθ' αἱματοπώτης ἔσθ' ὅ τ' ἀλλᾶς χὠ δράκων. τόν οὖν δράκοντά φησι τόν βυρσαίετον ἤδη κρατήσειν, αἴ κα μή θαλφθῇ λόγοις. {αλ.} τά μέν λόγι' αἰκάλλει με: θαυμάζω δ' ὅπως τόν δῆμον οἷός τ' ἐπιτροπεύειν εἴμ' ἐγώ. {οι. αʹ} φαυλότατον ἔργον: ταῦθ' ἅπερ ποεῖς πόει: τάραττε καί χόρδευ' ὁμοῦ τά πράγματα ἅπαντα, καί τόν δῆμον ἀεί προσποιοῦ ὑπογλυκαίνων ῥηματίοις μαγειρικοῖς. τά δ' ἄλλα σοι πρόσεστι δημαγωγικά, φωνή μιαρά, γέγονας κακῶς, ἀγοραῖος εἶ: ἔχεις ἅπαντα πρός πολιτείαν ἅ δεῖ: χρησμοί τε συμβαίνουσι καί τό πυθικόν. ἀλλά στεφανοῦ καί σπένδε τῷ κοαλέμῳ: χὤπως ἀμυνεῖ τόν ἄνδρα. {αλ.} καί τίς ξύμμαχος γενήσεταί μοι; καί γάρ οἵ τε πλούσιοι δεδίασιν αὐτόν ὅ τε πένης βδύλλει λεώς. {οι. αʹ} ἀλλ' εἰσίν ἱππῆς ἄνδρες ἀγαθοί χίλιοι μισοῦντες αὐτόν, οἵ βοηθήσουσί σοι, καί τῶν πολιτῶν οἱ καλοί τε κἀγαθοί. καί τῶν θεατῶν ὅστις ἐστί δεξιός, κἀγώ μετ' αὐτῶν χὠ θεός ξυλλήψεται. καί μή δέδιθ': οὐ γάρ ἐστιν ἐξῃκασμένος: ὑπό τοῦ δέους γάρ αὐτόν οὐδείς ἤθελεν τῶν σκευοποιῶν εἰκάσαι. πάντως γε μήν γνωσθήσεται: τό γάρ θέατρον δεξιόν. {οι. βʹ} οἴμοι κακοδαίμων, ὁ παφλαγών ἐξέρχεται. {παφλαγων} οὔτοι μά τούς δώδεκα θεούς χαιρήσετον, ὁτιή 'πί τῷ δήμῳ ξυνόμνυτον πάλαι. τουτί τί δρᾷ τό χαλκιδικόν ποτήριον; οὐκ ἔσθ' ὅπως οὐ χαλκιδέας ἀφίστατον. ἀπολεῖσθον, ἀποθανεῖσθον, ὦ μιαρωτάτω. {οι. αʹ} οὗτος, τί φεύγεις; οὐ μενεῖς; ὦ γεννάδα ἀλλαντοπῶλα μή προδῷς τά πράγματα. ἄνδρες ἱππῆς, παραγένεσθε: νῦν ὁ καιρός. ὦ σίμων, ὦ παναίτι', οὐκ ἐλᾶτε πρός τό δεξιόν κέρας; ἅνδρες ἐγγύς. ἀλλ' ἀμύνου κἀπαναστρέφου πάλιν. ὁ κονιορτός δῆλος αὐτῶν ὡς ὁμοῦ προσκειμένων. ἀλλ' ἀμύνου καί δίωκε καί τροπήν αὐτοῦ ποιοῦ. {χοροσ ιππεων} παῖε παῖε τόν πανοῦργον καί ταραξιππόστρατον καί τελώνην καί φάραγγα καί χάρυβδιν ἁρπαγῆς, καί πανοῦργον καί πανοῦργον: πολλάκις γάρ αὔτ' ἐρῶ. καί γάρ οὗτος ἦν πανοῦργος πολλάκις τῆς ἡμέρας. ἀλλά παῖε καί δίωκε καί τάραττε καί κύκα καί βδελύττου, καί γάρ ἡμεῖς, κἀπικείμενος βόα: εὐλαβοῦ δέ μή 'κφύγῃ σε: καί γάρ οἶδε τάς ὁδούς, ἅσπερ εὐκράτης ἔφευγεν εὐθύ τῶν κυρηβίων. {πα.} ὦ γέροντες ἡλιασταί, φράτερες τριωβόλου, οὕς ἐγώ βόσκω κεκραγώς καί δίκαια κἄδικα, παραβοηθεῖθ', ὡς ὑπ' ἀνδρῶν τύπτομαι ξυνωμοτῶν. {χο.} ἐν δίκῃ γ', ἐπεί τά κοινά πρίν λαχεῖν κατεσθίεις, κἀποσυκάζεις πιέζων τούς ὑπευθύνους σκοπῶν, ὅστις αὐτῶν ὠμός ἐστιν ἤ πέπων ἤ μή πέπων. καί σκοπεῖς γε τῶν πολιτῶν ὅστις ἐστίν ἀμνοκῶν, πλούσιος καί μή πονηρός καί τρέμων τά πράγματα. κἄν τιν' αὐτῶν γνῷς ἀπράγμον' ὄντα καί κεχηνότα, καταγαγών ἐκ χερρονήσου, διαλαβών ἀγκυρίσας, εἶτ' ἀποστρέψας τόν ὦμον αὐτόν ἐνεκολήβασας. {πα.} ξυνεπίκεισθ' ὑμεῖς; ἐγώ δ', ἄνδρες, δι' ὑμᾶς τύπτομαι, ὅτι λέγειν γνώμην ἔμελλον ὡς δίκαιον ἐν πόλει ἱστάναι μνημεῖον ὑμῶν ἐστιν ἀνδρείας χάριν. {χο.} ὡς δ' ἀλαζών, ὡς δέ μάσθλης. εἶδες οἷ' ὑπέρχεται: ὡσπερεί γέροντας ἡμᾶς ἐκκοβαλικεύεται. {πα.} ὦ πόλις καί δῆμ', ὑφ' οἵων θηρίων γαστρίζομαι. {οι. αʹ} καί κέκραγας, ὥσπερ ἀεί τήν πόλιν καταστρέφει. {αλ.} ἀλλ' ἐάν ταύτῃ γε νικᾷ, ταυτῃί πεπλήξεται: ἤν δ' ὑπεκκλίνῃ γε, δευρί πρός σκέλος κυρηβάσει. {πα.} ἀλλ' ἐγώ σε τῇ βοῇ ταύτῃ γε πρῶτα τρέψομαι. {χο.} ἀλλ' ἐάν μέντοι γε νικᾷς τῇ βοῇ, τήνελλά σοι: ἤν δ' ἀναιδείᾳ παρέλθῃ ς', ἡμέτερος ὁ πυραμοῦς. {πα.} τουτονί τόν ἄνδρ' ἐγώ 'νδείκνυμι, καί φήμ' ἐξάγειν ταῖσι πελοποννησίων τριήρεσι ζωμεύματα. {αλ.} ναί μά δία κἄγωγε τοῦτον, ὅτι κενῇ τῇ κοιλίᾳ εἰσδραμών εἰς τό πρυτανεῖον, εἶτα πάλιν ἐκθεῖ πλέᾳ. {οι. αʹ} νή δί', ἐξάγων γε τἀπόρρηθ', ἅμ' ἄρτον καί κρέας καί τέμαχος, οὗ περικλέης οὐκ ἠξιώθη πώποτε. {πα.} ἀποθανεῖσθον αὐτίκα μάλα. {αλ.} τριπλάσιον κεκράξομαί σου. {πα.} καταβοήσομαι βοῶν σε. {αλ.} κατακεκράξομαί σε κράζων. {πα.} διαβαλῶ ς', ἐάν στρατηγῇς. {αλ.} κυνοκοπήσω σου τό νῶτον. {πα.} περιελῶ ς' ἀλαζονείαις. {αλ.} ὑποτεμοῦμαι τάς ὁδούς σου. {πα.} βλέψον εἴς μ' ἀσκαρδάμυκτος. {αλ.} ἐν ἀγορᾷ κἀγώ τέθραμμαι. {πα.} διαφορήσω ς', εἴ τι γρύξεις. {αλ.} κοπροφορήσω ς', εἰ λαλήσεις. {πα.} ὁμολογῶ κλέπτειν: σύ δ' οὐχί. {αλ.} νή τόν ἑρμῆν τόν ἀγοραῖον. {πα.} κἀπιορκῶ γε βλεπόντων. {αλ.} ἀλλότρια τοίνυν σοφίζει. {πα.} καί φανῶ σε τοῖς πρυτάνεσιν ἀδεκατεύτους τῶν θεῶν ἱε ράς ἔχοντα κοιλίας. {χο.} ὦ μιαρέ καί βδελυρέ κρᾶκτα, τοῦ σοῦ θράσους {str. 1.} πᾶσα μέν γῆ πλέα, πᾶσα δ' ἐκκλησία, καί τέλη καί γραφαί καί δικαστήρι', ὦ βορβοροτάραξι καί τήν πόλιν ἅπασαν ἡ μῶν ἀνατετυρβακώς, ὅστις ἡμῶν τάς ἀθήνας ἐκκεκώφωκας βοῶν κἀπό τῶν πετρῶν ἄνωθεν τούς φόρους θυννοσκοπῶν. {πα.} οἶδ' ἐγώ τό πρᾶγμα τοῦθ' ὅθεν πάλαι καττύεται. {αλ.} εἰ δέ μή σύ γ' οἶσθα κάττυμ', οὐδ' ἐγώ χορδεύματα, ὅστις ὑποτέμνων ἐπώλεις δέρμα μοχθηροῦ βοός τοῖς ἀγροίκοισιν πανούργως, ὥστε φαίνεσθαι παχύ, καί πρίν ἡμέραν φορῆσαι μεῖζον ἦν δυοῖν δοχμαῖν. {οι. αʹ} νή δία κἀμέ τοῦτ' ἔδρασε ταὐτόν, ὥστε κατάγελων πάμπολυν τοῖς δημόταισι καί φίλοις παρασχεθεῖν. πρίν γάρ εἶναι περγασῆσιν ἔνεον ἐν ταῖς ἐμβάσιν. {χο.} ἆρα δῆτ' οὐκ ἀπ' ἀρχῆς ἐδήλους ἀναί {str. 2.} δειαν, ἥπερ μόνη προστατεῖ ῥητόρων; ἧι σύ πιστεύων ἀμέλγει τῶν ξένων τούς καρπίμους, πρῶτος ὤν: ὁ δ' ἱπποδάμου λείβεται θεώμενος. ἀλλ' ἐφάνη γάρ ἀνήρ ἕτερος πολύ σοῦ μιαρώτερος, ὥστε με χαίρειν, ὅς σε παύσει καί πάρεισι, δῆλός ἐστιν, αὐτόθεν πανουργίᾳ τε καί θράσει καί κοβαλικεύμασιν. ἀλλ' ὦ τραφείς ὅθενπέρ εἰσιν ἄνδρες οἵπερ εἰσίν, νῦν δεῖξον ὡς οὐδέν λέγει τό σωφρόνως τραφῆναι. {αλ.} καί μήν ἀκούσαθ' οἷός ἐστιν οὑτοσί πολίτης. {πα.} οὐκ αὖ μ' ἐάσεις; {αλ.} μά δί', ἐπεί κἀγώ πονηρός εἰμι. {οι. αʹ} ἐάν δέ μή ταύτῃ γ' ὑπείκῃ, λέγ' ὅτι κἀκ πονηρῶν. {πα.} οὐκ αὖ μ' ἐάσεις; {αλ.} μά δία. {πα.} ναί μά δία. {αλ.} μά τόν ποσειδῶ, ἀλλ' αὐτό περί τοῦ πρότερος εἰπεῖν πρῶτα διαμαχοῦμαι. {πα.} οἴμοι, διαρραγήσομαι. {αλ.} καί μήν ἐγώ οὐ παρήσω. {οι. αʹ} πάρες πάρες πρός τῶν θεῶν αὐτῷ διαρραγῆναι. {πα.} τῷ καί πεποιθώς ἀξιοῖς ἐμοῦ λέγειν ἔναντα; {αλ.} ὁτιή λέγειν οἷός τε κἀγώ καί καρυκοποιεῖν. {πα.} ἰδού λέγειν. καλῶς γ' ἄν οὖν σύ πρᾶγμα προσπεσόν σοι ὠμοσπάρακτον παραλαβών μεταχειρίσαιο χρηστῶς. ἀλλ' οἶσθ' ὅ μοι πεπονθέναι δοκεῖς; ὅπερ τό πλῆθος. εἴ που δικίδιον εἶπας εὖ κατά ξένου μετοίκου, τήν νύκτα θρυλῶν καί λαλῶν ἐν ταῖς ὁδοῖς σεαυτῷ, ὕδωρ τε πίνων κἀπιδεικνύς τούς φίλους τ' ἀνιῶν, ᾤου δυνατός εἶναι λέγειν. ὦ μῶρε τῆς ἀνοίας. {οι. αʹ} τί δαί σύ πίνων τήν πόλιν πεπόηκας, ὥστε νυνί ὑπό σοῦ μονωτάτου κατεγλωττισμένην σιωπᾶν; {πα.} ἐμοί γάρ ἀντέθηκας ἀνθρώπων τιν'; ὅστις εὐθύς θύννεια θερμά καταφαγών, κᾆτ' ἐπιπιών ἀκράτου οἴνου χοᾶ κασαλβάσω τούς ἐν πύλῳ στρατηγούς. {αλ.} ἐγώ δέ γ' ἤνυστρον βοός καί κοιλίαν ὑείαν καταβροχθίσας κᾆτ' ἐπιπιών τόν ζωμόν ἀναπόνιπτος λαρυγγιῶ τούς ῥήτορας καί νικίαν ταράξω. {οι. αʹ} τά μέν ἄλλα μ' ἤρεσας λέγων: ἕν δ' οὐ προσίεταί με, τῶν πραγμάτων ὁτιή μόνος τόν ζωμόν ἐκροφήσεις. {πα.} ἀλλ' οὐ λάβρακας καταφαγών μιλησίους κλονήσεις. {αλ.} ἀλλά σχελίδας ἐδηδοκώς ὠνήσομαι μέταλλα. {πα.} ἐγώ δ' ἐπεισπηδῶν γε τήν βουλήν βίᾳ κυκήσω. {αλ.} ἐγώ δέ κινήσω γέ σου τόν πρωκτόν ἀντί φύσκης. {πα.} ἐγώ δέ γ' ἐξέλξω σε τῆς πυγῆς θύραζε κῦβδα. {οι. αʹ} νή τόν ποσειδῶ κἀμέ τἄρ', ἤνπερ γε τοῦτον ἕλκῃς. {πα.} οἷόν σε δήσω <'ν> τῷ ξύλῳ. {αλ.} διώξομαί σε δειλίας. {πα.} ἡ βύρσα σου θρανεύσεται. {αλ.} δερῶ σε θύλακον κλοπῆς. {πα.} διαπατταλευθήσει χαμαί. {αλ.} περικόμματ' ἔκ σου σκευάσω. {πα.} τάς βλεφαρίδας σου παρατιλῶ. {αλ.} τόν πρηγορεῶνά σου 'κτεμῶ. {οι. αʹ} καί νή δί' ἐμβαλόντες αὐ τῷ πάτταλον μαγειρικῶς εἰς τό στόμ', εἶτα δ' ἔνδοθεν τήν γλῶτταν ἐξείραντες αὐ τοῦ σκεψόμεσθ' εὖ κἀνδρικῶς κεχηνότος τόν πρωκτόν, εἰ χαλαζᾷ. {χο.} ἦν ἄρα πυρός <γ'> ἕτερα θερμότερα καί λόγων {ant. 1.} ἐν πόλει τῶν ἀναιδῶν ἀναιδέστεροι: καί τό πρᾶγμ' ἦν ἄρ' οὐ φαῦλον ὧδ' <οὐδ' ἐλαφρόν.> ἀλλ' ἔπιθι καί στρόβει, μηδέν ὀλίγον πόει: νῦν γάρ ἔχεται μέσος. ὡς ἐάν νυνί μαλάξῃς αὐτόν ἐν τῇ προσβολῇ, δειλόν εὑρήσεις: ἐγώ γάρ τούς τρόπους ἐπίσταμαι. {οι. αʹ} ἀλλ' ὅμως οὗτος τοιοῦτος ὤν ἅπαντα τόν βίον, κᾆτ' ἀνήρ ἔδοξεν εἶναι, τἀλλότριον ἀμῶν θέρος. νῦν δέ τούς στάχυς ἐκείνους, οὕς ἐκεῖθεν ἤγαγεν, ἐν ξύλῳ δήσας ἀφαύει κἀποδόσθαι βούλεται. {πα.} οὐ δέδοιχ' ὑμᾶς, ἕως ἄν ζῇ τό βουλευτήριον καί τό τοῦ δήμου πρόσωπον μακκοᾷ καθήμενον, {χο.} ὡς δέ πρός πᾶν ἀναιδεύεται κοὐ μεθί {ant. 2.} στησι τοῦ χρώματος τοῦ παρεστηκότος. εἴ σε μή μισῶ, γενοίμην ἐν κρατίνου κῴδιον καί διδασκοίμην προσᾴδειν μορσίμου τραγῳδίᾳ. ὦ περί πάντ' ἐπί πᾶσί τε πράγμασι δωροδόκοισιν ἐπ' ἄνθεσιν ἵζων, εἴθε φαύλως, ὥσπερ ηὗρες, ἐκβάλοις τήν ἔνθεσιν. ἄισαιμι γάρ τότ' ἄν μόνον: «πῖνε πῖν' ἐπί συμφοραῖς». τόν οὐλίου τ' ἄν οἴομαι, γέροντα πυροπίπην, ἡσθέντ' ἰηπαιωνίσαι καί βακχέβακχον ᾆσαι. {πα.} οὔτοί μ' ὑπερβαλεῖσθ' ἀναιδείᾳ μά τόν ποσειδῶ, ἤ μήποτ' ἀγοραίου διός σπλάγχνοισι παραγενοίμην. {αλ.} ἔγωγε, νή τούς κονδύλους, οὕς πολλά δή 'πί πολλοῖς ἠνεσχόμην ἐκ παιδίου, μαχαιρίδων τε πληγάς, ὑπερβαλεῖσθαί ς' οἴομαι τούτοισιν, ἤ μάτην γ' ἄν ἀπομαγδαλιάς σιτούμενος τοσοῦτος ἐκτραφείην. {πα.} ἀπομαγδαλιάς ὥσπερ κύων; ὦ παμπόνηρε, πῶς οὖν κυνός βοράν σιτούμενος μαχεῖ σύ κυνοκεφάλῳ; {αλ.} καί νή δί' ἄλλα γ' ἐστί μου κόβαλα παιδός ὄντος: ἐξηπάτων γάρ τούς μαγείρους <ἄν> λέγων τοιαυτί: «σκέψασθε, παῖδες: οὐχ ὁρᾶθ'; ὥρα νέα, χελιδών.» οἱ δ' ἔβλεπον, κἀγώ 'ν τοσούτῳ τῶν κρεῶν ἔκλεπτον. {οι. αʹ} ὦ δεξιώτατον κρέας, σοφῶς γε προὐνοήσω: ὥσπερ ἀκαλήφας ἐσθίων πρό χελιδόνων ἔκλεπτες. {αλ.} καί ταῦτα δρῶν ἐλάνθανόν <γ'.> εἰ δ' οὖν ἴδοι τις αὐτῶν, ἀποκρυπτόμενος εἰς τώ κοχώνα τούς θεούς ἀπώμνυν: ὥστ' εἶπ' ἀνήρ τῶν ῥητόρων ἰδών με τοῦτο δρῶντα: «οὐκ ἔσθ' ὅπως ὁ παῖς ὅδ' οὐ τόν δῆμον ἐπιτροπεύσει.» {οι. αʹ} εὖ γε ξυνέβαλεν αὔτ': ἀτάρ δῆλόν γ' ἀφ' οὗ ξυνέγνω: ὁτιή 'πιώρκεις θ' ἡρπακώς καί κρέας ὁ πρωκτός εἶχεν. {πα.} ἐγώ σε παύσω τοῦ θράσους, οἶμαι δέ μᾶλλον ἄμφω. ἔξειμι γάρ σοι λαμπρός ἤδη καί μέγας καθιείς, ὁμοῦ ταράττων τήν τε γῆν καί τήν θάλατταν εἰκῇ. {αλ.} ἐγώ δέ συστείλας γε τούς ἀλλᾶντας εἶτ' ἀφήσω κατά κῦμ' ἐμαυτόν οὔριον, κλάειν σε μακρά κελεύσας. {οι. αʹ} κἄγωγ', ἐάν τι παραχαλᾷ, τήν ἀντλίαν φυλάξω. {πα.} οὔτοι μά τήν δήμητρα καταπροίξει τάλαντα πολλά κλέψας ἀθηναίων. {οι. αʹ} ἄθρει καί τοῦ ποδός παρίει: ὡς οὗτος ἤδη καικίας ἤ συκοφαντίας πνεῖ. {αλ.} σέ δ' ἐκ ποτειδαίας ἔχοντ' εὖ οἶδα δέκα τάλαντα. {πα.} τί δῆτα; βούλει τῶν ταλάντων ἕν λαβών σιωπᾶν; {οι. αʹ} ἁνήρ ἄν ἡδέως λάβοι. τούς τερθρίους παρίει: τό πνεῦμ' ἔλαττον γίγνεται. {πα.} φεύξει γραφάς ἑκατονταλάντους τέτταρας. {αλ.} σύ δ' ἀστρατείας γ' εἴκοσιν, κλοπῆς δέ πλεῖν ἤ χιλίας. {πα.} ἐκ τῶν ἀλιτηρίων σέ φη μι γεγονέναι τῶν τῆς θεοῦ. {αλ.} τόν πάππον εἶναι φημί σου τῶν δορυφόρων_ {πα.} ποίων; φράσον. {αλ.} τῶν βυρσίνης τῆς ἱππίου. {πα.} κόβαλος εἶ. {αλ.} πανοῦργος εἶ. {οι. αʹ} παῖ' ἀνδρικῶς. {πα.} ἰού ἰού, τύπτουσί μ' οἱ ξυνωμόται. {οι. αʹ} παῖ' αὐτόν ἀνδρικώτατα καί γάστριζε, καί τοῖς ἐντέροις καί τοῖς κόλοις ὅπως κολᾷ τόν ἄνδρα. {χο.} ὦ γεννικώτατον κρέας ψυχήν τ' ἄριστε πάντων, καί τῇ πόλει σωτήρ φανείς ἡμῖν τε τοῖς πολίταις, ὡς εὖ τόν ἄνδρα ποικίλως τ' ἐπῆλθες ἐν λόγοισιν. πῶς ἄν ς' ἐπαινέσαιμεν οὕτως ὥσπερ ἡδόμεσθα; {πα.} ταυτί μά τήν δήμητρά μ' οὐκ ἐλάνθανεν τεκταινόμενα τά πράγματ', ἀλλ' ἠπιστάμην γομφούμεν' αὐτά πάντα καί κολλώμενα. {αλ.} οὔκουν μ' ἐν ἄργει γ' οἷα πράττεις λανθάνει. πρόφασιν μέν ἀργείους φίλους ἡμῖν ποεῖ, ἰδίᾳ δ' ἐκεῖ λακεδαιμονίοις ξυγγίγνεται. {οι. αʹ} οἴμοι, σύ δ' οὐδέν ἐξ ἁμαξουργοῦ λέγεις; {αλ.} καί ταῦτ' ἐφ' οἷσίν ἐστι συμφυσώμενα ἐγᾦδ': ἐπί γάρ τοῖς δεδεμένοις χαλκεύεται. {οι. αʹ} εὖ γ', εὖ γε: χάλκευ' ἀντί τῶν κολλωμένων. {αλ.} καί ξυγκροτοῦσιν ἄνδρες αὔτ' ἐκεῖθεν αὖ. καί ταῦτά μ' οὔτ' ἀργύριον οὔτε χρυσίον διδούς ἀναπείσεις οὔτε προσπέμπων φίλους, ὅπως ἐγώ ταῦτ' οὐκ ἀθηναίοις φράσω. {πα.} ἐγώ μέν οὖν αὐτίκα μάλ' εἰς βουλήν ἰών ὑμῶν ἁπάντων τάς ξυνωμοσίας ἐρῶ, καί τάς ξυνόδους τάς νυκτερινάς ἐν τῇ πόλει, καί πάνθ' ἅ μήδοις καί βασιλεῖ ξυνόμνυτε, καί τἀκ βοιωτῶν ταῦτα συντυρούμενα. {αλ.} πῶς οὖν ὁ τυρός ἐν βοιωτοῖς ὤνιος; {πα.} ἐγώ σε νή τόν ἡρακλέα παραστορῶ. {οι. αʹ} ἄγε δή σύ τίνα νοῦν ἤ τίνα γνώμην ἔχεις, νυνί διδάξεις, εἴπερ ἀπεκρύψω τότε εἰς τώ κοχώνα τό κρέας, ὡς αὐτός λέγεις. θεύσει γάρ ᾄξας εἰς τό βουλευτήριον, ὡς οὗτος εἰσπεσών ἐκεῖσε διαβαλεῖ ἡμᾶς ἅπαντας καί κράγον κεκράξεται. {αλ.} ἀλλ' εἶμι: πρῶτον δ', ὡς ἔχω, τάς κοιλίας καί τάς μαχαίρας ἐνθαδί καταθήσομαι. {οι. αʹ} ἔχε νυν, ἄλειψον τόν τράχηλον τουτῳί, ἵν' ἐξολισθάνειν δύνῃ τάς διαβολάς. {αλ.} ἀλλ' εὖ λέγεις καί παιδοτριβικῶς ταυταγί. {οι. αʹ} ἔχε νυν, ἐπέγκαψον λαβών ταδί. {αλ.} τί δαί; {οι. αʹ} ἵν' ἄμεινον, ὦ τᾶν, ἐσκοροδισμένος μάχῃ. καί σπεῦδε ταχέως. {αλ.} ταῦτα δρῶ. {οι. αʹ} μέμνησό νυν δάκνειν, διαβάλλειν, τούς λόφους κατεσθίειν, χὤπως τά κάλλαι' ἀποφαγών ἥξεις πάλιν. {χο.} ἀλλ' ἴθι χαίρων, καί πράξειας κατά νοῦν τόν ἐμόν, καί σε φυλάττοι ζεύς ἀγοραῖος: καί νικήσας αὖθις ἐκεῖθεν πάλιν ὡς ἡμᾶς ἔλθοις στεφάνοις κατάπαστος. ὑμεῖς δ' ἡμῖν προσέχετε τόν νοῦν τοῖς ἀναπαίστοις, ὦ παντοίας ἤδη μούσης πειραθέντες καθ' ἑαυτούς. εἰ μέν τις ἀνήρ τῶν ἀρχαίων κωμῳδοδιδάσκαλος ἡμᾶς ἠνάγκαζεν λέξοντας ἔπη πρός τό θέατρον παραβῆναι, οὐκ ἄν φαύλως ἔτυχεν τούτου: νῦν δ' ἄξιός ἐσθ' ὁ ποητής, ὅτι τούς αὐτούς ἡμῖν μισεῖ τολμᾷ τε λέγειν τά δίκαια, καί γενναίως πρός τόν τυφῶ χωρεῖ καί τήν ἐριώλην. ἅ δέ θαυμάζειν ὑμῶν φησιν πολλούς αὐτῷ προσιόντας καί βασανίζειν πῶς οὐχί πάλαι χορόν αἰτοίη καθ' ἑαυτόν, ἡμᾶς ὑμῖν ἐκέλευε φράσαι περί τούτου. φησί γάρ ἁνήρ οὐχ ὑπ' ἀνοίας τοῦτο πεπονθώς διατρίβειν, ἀλλά νομίζων κωμῳδοδιδασκαλίαν εἶναι χαλεπώτατον ἔργον ἁπάντων: πολλῶν γάρ δή πειρασάντων αὐτήν ὀλίγοις χαρίσασθαι: ὑμᾶς τε πάλαι διαγιγνώσκων ἐπετείους τήν φύσιν ὄντας καί τούς προτέρους τῶν ποιητῶν ἅμα τῷ γήρᾳ προδιδόντας: τοῦτο μέν εἰδώς ἅπαθε μάγνης ἅμα ταῖς πολιαῖς κατιούσαις, ὅς πλεῖστα χορῶν τῶν ἀντιπάλων νίκης ἔστησε τροπαῖα: πάσας δ' ὑμῖν φωνάς ἱείς καί ψάλλων καί πτερυγίζων καί λυδίζων καί ψηνίζων καί βαπτόμενος βατραχειοῖς οὐκ ἐξήρκεσεν, ἀλλά τελευτῶν ἐπί γήρως, οὐ γάρ ἐφ' ἥβης, ἐξεβλήθη πρεσβύτης ὤν, ὅτι τοῦ σκώπτειν ἀπελείφθη: εἶτα κρατίνου μεμνημένος, ὅς πολλῷ ῥεύσας ποτ' ἐπαίνῳ διά τῶν ἀφελῶν πεδίων ἔρρει, καί τῆς στάσεως παρασύρων ἐφόρει τάς δρῦς καί τάς πλατάνους καί τούς ἐχθρούς προθελύμνους: ᾆσαι δ' οὐκ ἦν ἐν συμποσίῳ πλήν: <δωροῖ συκοπέδιλε>, καί <τέκτονες εὐπαλάμων ὕμνων>: οὕτως ἤνθησεν ἐκεῖνος. νυνί δ' ὑμεῖς αὐτόν ὁρῶντες παραληροῦντ' οὐκ ἐλεεῖτε, ἐκπιπτουσῶν τῶν ἠλέκτρων καί τοῦ τόνου οὐκέτ' ἐνόντος τῶν θ' ἁρμονιῶν διαχασκουσῶν: ἀλλά γέρων ὤν περιέρρει, ὥσπερ κοννᾶς, στέφανον μέν ἔχων αὗον, δίψῃ δ' ἀπολωλώς, ὅν χρῆν διά τάς προτέρας νίκας πίνειν ἐν τῷ πρυτανείῳ, καί μή ληρεῖν, ἀλλά θεᾶσθαι λιπαρόν παρά τῷ διονύσῳ. οἵας δέ κράτης ὀργάς ὑμῶν ἠνέσχετο καί στυφελιγμούς, ὅς ἀπό σμικρᾶς δαπάνης ὑμᾶς ἀριστίζων ἀπέπεμπεν, ἀπό κραμβοτάτου στόματος μάττων ἀστειοτάτας ἐπινοίας: χοὖτος μέντοι μόνος ἀντήρκει, τοτέ μέν πίπτων, τοτέ δ' οὐχί. ταῦτ' ὀρρωδῶν διέτριβεν ἀεί, καί πρός τούτοισιν ἔφασκεν ἐρέτην χρῆναι πρῶτα γενέσθαι πρίν πηδαλίοις ἐπιχειρεῖν, κᾆτ' ἐντεῦθεν πρῳρατεῦσαι καί τούς ἀνέμους διαθρῆσαι, κᾆτα κυβερνᾶν αὐτόν ἑαυτῷ. τούτων οὖν οὕνεκα πάντων, ὅτι σωφρονικῶς κοὐκ ἀνοήτως εἰσπηδήσας ἐφλυάρει, αἴρεσθ' αὐτῷ πολύ τό ῥόθιον, παραπέμψατ' ἐφ' ἕνδεκα κώπαις, θόρυβον χρηστόν ληναΐτην, ἵν' ὁ ποιητής ἀπίῃ χαίρων κατά νοῦν πράξας, φαιδρός λάμποντι μετώπῳ. ἵππι' ἄναξ πόσειδον, ᾧ {str.} χαλκοκρότων ἵππων κτύπος καί χρεμετισμός ἁνδάνει καί κυανέμβολοι θοαί μισθοφόροι τριήρεις, μειρακίων θ' ἅμιλλα λαμ πρυνομένων ἐν ἅρμασιν καί βαρυδαιμονούντων, δεῦρ' ἔλθ' εἰς χορόν, ὦ χρυσοτρίαιν', ὦ δελφίνων μεδέων σουνιάρατε, ὦ γεραίστιε παῖ κρόνου, φορμίωνί τε φίλτατ' ἐκ τῶν ἄλλων τε θεῶν ἀθη ναίοις πρός τό παρεστός. εὐλογῆσαι βουλόμεσθα τούς πατέρας ἡμῶν, ὅτι ἄνδρες ἦσαν τῆσδε τῆς γῆς ἄξιοι καί τοῦ πέπλου, οἵτινες πεζαῖς μάχαισιν ἔν τε ναυφράκτῳ στρατῷ πανταχοῦ νικῶντες ἀεί τήνδ' ἐκόσμησαν πόλιν: οὐ γάρ οὐδείς πώποτ' αὐτῶν τούς ἐναντίους ἰδών ἠρίθμησεν, ἀλλ' ὁ θυμός εὐθύς ἦν ἀμυνίας: εἰ δέ που πέσοιεν εἰς τόν ὦμον ἐν μάχῃ τινί, τοῦτ' ἀπεψήσαντ' ἄν, εἶτ' ἠρνοῦντο μή πεπτωκέναι, ἀλλά διεπάλαιον αὖθις. καί στρατηγός οὐδ' ἄν εἷς τῶν πρό τοῦ σίτησιν ᾔτης' ἐρόμενος κλεαίνετον: νῦν δ' ἐάν μή προεδρίαν φέρωσι καί τά σιτία, οὐ μαχεῖσθαί φασιν. ἡμεῖς δ' ἀξιοῦμεν τῇ πόλει προῖκα γενναίως ἀμύνειν καί θεοῖς ἐγχωρίοις. καί πρός οὐκ αἰτοῦμεν οὐδέν πλήν τοσουτονί μόνον: ἤν ποτ' εἰρήνη γένηται καί πόνων παυσώμεθα, μή φθονεῖθ' ἡμῖν κομῶσι μηδ' ἀπεστλεγγισμένοις. ὦ πολιοῦχε παλλάς, ὦ {ant.} τῆς ἱερωτάτης ἁπα σῶν πολέμῳ τε καί ποη ταῖς δυνάμει θ' ὑπερφερού σης μεδέουσα χώρας, δεῦρ' ἀφικοῦ λαβοῦσα τήν ἐν στρατιαῖς τε καί μάχαις ἡμετέραν ξυνεργόν νίκην, ἥ χορικῶν ἐστιν ἑταίρα τοῖς τ' ἐχθροῖσι μεθ' ἡμῶν στασιάζει. νῦν οὖν δεῦρο φάνηθι: δεῖ γάρ τοῖς ἀνδράσι τοῖσδε πά σῃ τέχνῃ πορίσαι σε νί κην εἴπερ ποτέ καί νῦν. ἅ ξύνισμεν τοῖσιν ἵπποις, βουλόμεσθ' ἐπαινέσαι. ἄξιοι δ' εἴς' εὐλογεῖσθαι: πολλά γάρ δή πράγματα ξυνδιήνεγκαν μεθ' ἡμῶν, εἰσβολάς τε καί μάχας. ἀλλά τἀν τῇ γῇ μέν αὐτῶν οὐκ ἄγαν θαυμάζομεν, ὡς ὅτ' εἰς τάς ἱππαγωγούς εἰσεπήδων ἀνδρικῶς, πριάμενοι κώθωνας, οἱ δέ καί σκόροδα καί κρόμμυα: εἶτα τάς κώπας λαβόντες ὥσπερ ἡμεῖς οἱ βροτοί ἐμβαλόντες ἀνεφρυάξανθ': «ἱππαπαῖ, τίς ἐμβαλεῖ; ληπτέον μᾶλλον. τί δρῶμεν; οὐκ ἐλᾷς, ὦ σαμφόρα;» ἐξεπήδων τ' εἰς κόρινθον: εἶτα δ' οἱ νεώτατοι ταῖς ὁπλαῖς ὤρυττον εὐνάς καί μετῇσαν βρώματα: ἤσθιον δέ τούς παγούρους ἀντί ποίας μηδικῆς, εἴ τις ἐξέρποι θύραζε κἀκ βυθοῦ θηρώμενοι: ὥστ' ἔφη θέωρος εἰπεῖν καρκίνον κορίνθιον: «δεινά γ', ὦ πόσειδον, εἰ μηδ' ἐν βυθῷ δυνήσομαι μήτε γῇ μήτ' ἐν θαλάττῃ διαφυγεῖν τούς ἱππέας.» {χο.} ὦ φίλτατ' ἀνδρῶν καί νεανικώτατε, ὅσην ἀπών παρέσχες ἡμῖν φροντίδα: καί νῦν ἐπειδή σῶς ἐλήλυθας πάλιν, ἄγγειλον ἡμῖν πῶς τό πρᾶγμ' ἠγωνίσω. {αλ.} τί δ' ἄλλο γ' εἰ μή νικόβουλος ἐγενόμην; {χο.} νῦν ἄρ' ἄξιον πᾶσίν ἐστιν ὀλολῦξαι. {str.} ὦ καλά λέγων, πολύ δ' ἀμείνον' ἔτι τῶν λόγων ἐργασάμεν' εἴθ' ἐπέλ θοις ἅπαντά μοι σαφῶς: ὡς ἐγώ μοι δοκῶ κἄν μακράν ὁδόν διελθεῖν ὥστ' ἀκοῦσαι. πρός τάδ', ὦ βέλ τιστε, θαρρήσας λέγ', ὡς ἅ παντες ἡδόμεσθά σοι. {αλ.} καί μήν ἀκοῦσαί γ' ἄξιον τῶν πραγμάτων. εὐθύς γάρ αὐτοῦ κατόπιν ἐνθένδ' ἱέμην: ὁ δ' ἄρ' ἔνδον ἐλασίβροντ' ἀναρρηγνύς ἔπη τερατευόμενος ἤρειδε κατά τῶν ἱππέων, κρημνούς ἐρείδων καί ξυνωμότας λέγων πιθανώταθ': ἡ βουλή δ' ἅπας' ἀκροωμένη ἐγένεθ' ὑπ' αὐτοῦ ψευδατραφάξυος πλέα, κἄβλεψε νᾶπυ καί τά μέτωπ' ἀνέσπασεν. κἄγωγ' ὅτε δή 'γνων ἐνδεχομένην τούς λόγους καί τοῖς φενακισμοῖσιν ἐξαπατωμένην: «ἄγε δή σκίταλοι καί φένακες, ἦν δ' ἐγώ, βερέσχεθοί τε καί κόβαλοι καί μόθων, ἀγορά τ', ἐν ᾗ παῖς ὤν ἐπαιδεύθην ἐγώ, νῦν μοι θράσος καί γλῶτταν εὔπορον δότε φωνήν τ' ἀναιδῆ». ταῦτα φροντίζοντί μοι ἐκ δεξιᾶς ἐπέπαρδε καταπύγων ἀνήρ. κἀγώ προσέκυσα: κᾆτα τῷ πρωκτῷ θενών τήν κιγκλίδ' ἐξήραξα κἀναχανών μέγα ἀνέκραγον: «ὦ βουλή, λόγους ἀγαθούς φέρων εὐαγγελίσασθαι πρῶτον ὑμῖν βούλομαι: ἐξ οὗ γάρ ἡμῖν ὁ πόλεμος κατερράγη, οὐπώποτ' ἀφύας εἶδον ἀξιωτέρας.» ἡ δ' εὐθέως τά πρόσωπα διεγαλήνισεν: εἶτ' ἐστεφάνουν μ' εὐαγγέλια: κἀγώ 'φρασα αὐτοῖς ἀπόρρητον ποησάμενος ταχύ, ἵνα τάς ἀφύας ὠνοῖντο πολλάς τοὐβολοῦ, τῶν δημιουργῶν ξυλλαβεῖν τά τρύβλια. οἱ δ' ἀνεκρότησαν καί πρός ἔμ' ἐκεχήνεσαν. ὁ δ' ὑπονοήσας, ὁ παφλαγών, εἰδώς ἄρα οἷς ἥδεθ' ἡ βουλή μάλιστα ῥήμασιν, γνώμην ἔλεξεν: «ἄνδρες, ἤδη μοι δοκεῖ ἐπί συμφοραῖς ἀγαθαῖσιν εἰσηγγελμέναις εὐαγγέλια θύειν ἑκατόν βοῦς τῇ θεῷ. ἐπένευσεν εἰς ἐκεῖνον ἡ βουλή πάλιν. κἄγωγ' ὅτε δή 'γνων τοῖς βολίτοις ἡττημένος, διηκοσίῃσι βουσίν ὑπερηκόντισα, τῇ δ' ἀγροτέρᾳ κατά χιλίων παρῄνεσα εὐχήν ποήσασθαι χιμάρων εἰς αὔριον, αἱ τριχίδες εἰ γενοίαθ' ἑκατόν τοὐβολοῦ. ἐκαραδόκησεν εἰς ἔμ' ἡ βουλή πάλιν. ὁ δέ ταῦτ' ἀκούσας ἐκπλαγείς ἐφληνάφα: κᾆθ' εἷλκον αὐτόν οἱ πρυτάνεις χοἰ τοξόται, οἱ δ' ἐθορύβουν περί τῶν ἀφύων ἑστηκότες. ὁ δ' ἠντεβόλει γ' αὐτούς ὀλίγον μεῖναι χρόνον: »ἵν' ἅτθ' ὁ κῆρυξ οὑκ λακεδαίμονος λέγει πύθησθ': ἀφῖκται γάρ περί σπονδῶν«, λέγων. οἱ δ' ἐξ ἑνός στόματος ἅπαντες ἀνέκραγον: »νυνί περί σπονδῶν; ἐπειδή γ', ὦ μέλε, ᾔσθοντο τάς ἀφύας παρ' ἡμῖν ἀξίας. οὐ δεόμεθα σπονδῶν: ὁ πόλεμος ἑρπέτω.« ἐκεκράγεσάν τε τούς πρυτάνεις ἀφιέναι: εἶθ' ὑπερεπήδων τούς δρυφάκτους πανταχῇ. ἐγώ δέ τά κορίανν' ἐπριάμην ὑποδραμών ἅπαντα τά τε γήτει' ὅς' ἦν ἐν τἀγορᾷ: ἔπειτα ταῖς ἀφύαις ἐδίδουν ἡδύσματα ἀποροῦσιν αὐτοῖς προῖκα κἀχαριζόμην. οἱ δ' ὑπερεπῄνουν ὑπερεπύππαζόν τέ με ἅπαντες οὕτως ὥστε τήν βουλήν ὅλην ὀβολοῦ κοριάννοις ἀναλαβών ἐλήλυθα. {χο.} πάντα τοι πέπραγας οἷα χρή τόν εὐτυχοῦντα: {ant.} ηὗρε δ' ὁ πανοῦργος ἕτερον πολύ πανουργίαις μείζοσι κεκασμένον καί δόλοισι ποικίλοις ῥήμασίν θ' αἱμύλοις. ἀλλ' ὅπως ἀγωνιεῖ φρόν τιζε τἀπίλοιπ' ἄριστα: συμμάχους δ' ἡμᾶς ἔχων εὔ νους ἐπίστασαι πάλαι. {αλ.} καί μήν ὁ παφλαγών οὑτοσί προσέρχεται, ὠθῶν κολόκυμα καί ταράττων καί κυκῶν, ὡς δή καταπιόμενός με. μορμώ τοῦ θράσους. {πα.} εἰ μή ς' ἀπολέσαιμ', εἴ τι τῶν αὐτῶν ἐμοί ψευδῶν ἐνείη, διαπέσοιμι πανταχῇ. {αλ.} ἥσθην ἀπειλαῖς, ἐγέλασα ψολοκομπίαις, ἀπεπυδάρισα μόθωνα, περιεκόκκασα. {πα.} οὔτοι μά τήν δήμητρ' ἔτ' εἰ μή ς' ἐκφάγω ἐκ τῆσδε τῆς γῆς, οὐδέποτε βιώσομαι. {αλ.} εἰ μή 'κφάγῃς; ἐγώ δέ γ', εἰ μή ς' ἐκπίω, κἄν ἐκροφήσας αὐτός ἐπιδιαρραγῶ. {πα.} ἀπολῶ σε νή τήν προεδρίαν τήν ἐκ πύλου. {αλ.} ἰδού προεδρίαν: οἷον ὄψομαί ς' ἐγώ ἐκ τῆς προεδρίας ἔσχατον θεώμενον. {πα.} ἐν τῷ ξύλῳ δήσω σε νή τόν οὐρανόν. {αλ.} ὡς ὀξύθυμος. φέρε τί σοι δῶ καταφαγεῖν; ἐπί τῷ φάγοις ἥδιστ' ἄν; ἐπί βαλλαν_τίῳ; {πα.} ἐξαρπάσομαί σου τοῖς ὄνυξι τἄντερα. {αλ.} ἀπονυχιῶ σου τἀν πρυτανείῳ σιτία. {πα.} ἕλξω σε πρός τόν δῆμον, ἵνα δῷς μοι δίκην. {αλ.} κἀγώ δέ ς' ἕλξω καί διαβαλῶ πλείονα. {πα.} ἀλλ', ὦ πόνηρε, σοί μέν οὐδέν πείθεται: ἐγώ δ' ἐκείνου καταγελῶ γ' ὅσον θέλω. {αλ.} ὡς σφόδρα σύ τόν δῆμον σεαυτοῦ νενόμικας. {πα.} ἐπίσταμαι γάρ αὐτόν οἷς ψωμίζεται. {αλ.} κᾆθ' ὥσπερ αἱ τίτθαι γε σιτίζεις κακῶς: μασώμενος γάρ τῷ μέν ὀλίγον ἐντίθης, αὐτός δ' ἐκείνου τριπλάσιον κατέσπακας. {πα.} καί νή δί' ὑπό γε δεξιότητος τῆς ἐμῆς δύναμαι ποεῖν τόν δῆμον εὐρύν καί στενόν. {αλ.} χὠ πρωκτός οὑμός τουτογί σοφίζεται. {πα.} οὐκ, ὦγάθ', ἐν βουλῇ με δόξεις καθυβρίσαι. ἴωμεν εἰς τόν δῆμον. {αλ.} οὐδέν κωλύει, ἰδού: βάδιζε, μηδέν ἡμᾶς ἰσχέτω. {πα.} ὦ δῆμε, δεῦρ' ἔξελθε_ {αλ.} νή δί', ὦ πάτερ, ἔξελθε δῆτ', ὦ δημίδιον, <ὦ> φίλτατον. {πα.} ἔξελθ', ἵν' εἰδῇς οἷα περιυβρίζομαι. {δημοσ} τίνες οἱ βοῶντες; οὐκ ἄπιτ' ἀπό τῆς θύρας; τήν εἰρεσιώνην μου κατεσπαράξατε. τίς, ὦ παφλαγών, ἀδικεῖ σε; {πα.} διά σέ τύπτομαι ὑπό τουτουί καί τῶν νεανίσκων. {δη.} τιή; {πα.} ὁτιή φιλῶ ς', ὦ δῆμ', ἐραστής τ' εἰμί σός. {δη.} σύ δ' εἶ τίς ἐτεόν; {αλ.} ἀντεραστής τουτουί, ἐρῶν πάλαι σου βουλόμενός τέ ς' εὖ ποεῖν, ἄλλοι τε πολλοί καί καλοί τε κἀγαθοί. ἀλλ' οὐχ οἷοί τ' ἐσμέν διά τουτονί. σύ γάρ ὅμοιος εἶ τοῖς παισί τοῖς ἐρωμένοις: τούς μέν καλούς τε κἀγαθούς οὐ προσδέχει, σαυτόν δέ λυχνοπώλαισι καί νευρορράφοις καί σκυτοτόμοις καί βυρσοπώλαισιν δίδως. {πα.} εὖ γάρ ποιῶ τόν δῆμον. {αλ.} εἰπέ μοι, τί δρῶν; {πα.} ὅ τι; τῶν στρατηγῶν ὑποδραμόντων ἐκ πύλου, πλεύσας ἐκεῖσε, τούς λάκωνας ἤγαγον. {αλ.} ἐγώ δέ περιπατῶν γ' ἀπ' ἐργαστηρίου ἕψοντος ἑτέρου τήν χύτραν ὑφειλόμην. {πα.} καί μήν ποήσας αὐτίκα μάλ' ἐκκλησίαν, ὦ δῆμ', ἵν' εἰδῇς ὁπότερος νῷν ἐστί σοι εὐνούστερος, διάκρινον, ἵνα τοῦτον φιλῇς. {αλ.} ναί, ναί, διάκρινον δῆτα, πλήν μή 'ν τῇ πυκνί. {δη.} οὐκ ἄν καθιζοίμην ἐν ἄλλῳ χωρίῳ. ἀλλ' εἰς τό πρόσθε. χρή παρεῖν' εἰς τήν πύκνα. {αλ.} οἴμοι κακοδαίμων, ὡς ἀπόλωλ'. ὁ γάρ γέρων οἴκοι μέν ἀνδρῶν ἐστι δεξιώτατος, ὅταν δ' ἐπί ταυτησί καθῆται τῆς πέτρας, κέχηνεν ὥσπερ ἐμποδίζων ἰσχάδας. {χο.} νῦν δή σε πάντα δεῖ κάλων ἐξιέναι σεαυτοῦ, {str.} καί λῆμα θούριον φορεῖν καί λόγους ἀφύκτους, ὅτοισι τόνδ' ὑπερβαλεῖ. ποικίλος γάρ ἁνήρ κἀκ τῶν ἀμηχάνων πόρους εὐμήχανος πορίζειν. πρός ταῦθ' ὅπως ἔξει πολύς καί λαμπρός εἰς τόν ἄνδρα. ἀλλά φυλάττου καί πρίν ἐκεῖνον προσκεῖσθαί σοι πρότερον σύ τούς δελφῖνας μετεωρίζου καί τήν ἄκατον παραβάλλου. {πα.} τῇ μέν δεσποίνῃ ἀθηναίῃ, τῇ τῆς πόλεως μεδεούσῃ, εὔχομαι, εἰ μέν περί τόν δῆμον τόν ἀθηναίων γεγένημαι βέλτιστος ἀνήρ μετά λυσικλέα καί κύνναν καί σαλαβακχώ, ὥσπερ νυνί μηδέν δράσας δειπνεῖν ἐν τῷ πρυτανείῳ: εἰ δέ σε μισῶ καί μή περί σου μάχομαι μόνος ἀντιβεβηκώς, ἀπολοίμην καί διαπρισθείην κατατμηθείην τε λέπαδνα. {αλ.} κἄγωγ', ὦ δῆμ', εἰ μή σε φιλῶ καί μή στέργω, κατατμηθείς ἑψοίμην ἐν περικομματίοις: κεἰ μή τούτοισι πέποιθας, ἐπί ταυτησί κατακνησθείην ἐν μυττωτῷ μετά τυροῦ καί τῇ κρεάγρᾳ τῶν ὀρχιπέδων ἑλκοίμην εἰς κεραμεικόν. {πα.} καί πῶς ἄν ἐμοῦ μᾶλλόν σε φιλῶν, ὦ δῆμε, γένοιτο πολίτης; ὅς πρῶτα μέν, ἡνίκ' ἐβούλευον, σοί χρήματα πλεῖστ' ἀπέδειξα ἐν τῷ κοινῷ, τούς μέν στρεβλῶν, τούς δ' ἄγχων, τούς δέ μεταιτῶν, οὐ φροντίζων τῶν ἰδιωτῶν οὐδενός, εἰ σοί χαριοίμην. {αλ.} τοῦτο μέν, ὦ δῆμ', οὐδέν σεμνόν: κἀγώ γάρ τοῦτό σε δράσω: ἁρπάζων γάρ τούς ἄρτους σοι τούς ἀλλοτρίους παραθήσω. ὡς δ' οὐχί φιλεῖ ς' οὐδ' ἔστ' εὔνους, τοῦτ' αὐτό σε πρῶτα διδάξω, ἀλλ' ἤ διά τοῦτ' αὔθ' ὁτιή σου τῆς ἀνθρακιᾶς ἀπολαύει. σέ γάρ, ὅς μήδοισι διεξιφίσω περί τῆς χώρας μαραθῶνι, καί νικήσας ἡμῖν μεγάλως ἐγγλωττοτυπεῖν παρέδωκας, ἐπί ταῖσι πέτραις οὐ φροντίζει σκληρῶς σε καθήμενον οὕτως, οὐχ ὥσπερ ἐγώ ῥαψάμενός σοι τουτί φέρω. ἀλλ' ἐπαναίρου, κᾆτα καθίζου μαλακῶς, ἵνα μή τρίβῃς τήν ἐν σαλαμῖνι. {δη.} ἄνθρωπε, τίς εἶ; μῶν ἔγγονος εἶ τῶν ἁρμοδίου τις ἐκείνων; τοῦτό γέ τοί σου τοὔργον ἀληθῶς γενναῖον καί φιλόδημον. {πα.} ὡς ἀπό μικρῶν εὔνους αὐτῷ θωπευματίων γεγένησαι. {αλ.} καί σύ γάρ αὐτόν πολύ μικροτέροις τούτων δελεάσμασιν εἷλες. {πα.} καί μήν εἴ πού τις ἀνήρ ἐφάνη τῷ δήμῳ μᾶλλον ἀμύνων ἤ μᾶλλον ἐμοῦ σε φιλῶν, ἐθέλω περί τῆς κεφαλῆς περιδόσθαι. {αλ.} καί πῶς σύ φιλεῖς, ὅς τοῦτον ὁρῶν οἰκοῦντ' ἐν ταῖς πιθάκναισιν καί γυπαρίοις καί πυργιδίοις ἔτος ὄγδοον οὐκ ἐλεαίρεις, ἀλλά καθείρξας αὐτόν βλίττεις; ἀρχεπτολέμου δέ φέροντος τήν εἰρήνην ἐξεσκέδασας, τάς πρεσβείας τ' ἀπελαύνεις ἐκ τῆς πόλεως ῥαθαπυγίζων, αἵ τάς σπονδάς προκαλοῦνται. {πα.} ἵνα γ' ἑλλήνων ἄρξῃ πάντων. ἔστι γάρ ἐν τοῖς λογίοισιν ὡς τοῦτον δεῖ ποτ' ἐν ἀρκαδίᾳ πεντωβόλου ἡλιάσασθαι, ἤν ἀναμείνῃ: πάντως δ' αὐτόν θρέψω 'γώ καί θεραπεύσω, ἐξευρίσκων εὖ καί μιαρῶς ὁπόθεν τό τριώβολον ἕξει. {αλ.} οὐχ ἵνα γ' ἄρξῃ μά δί' ἀρκαδίας προνοούμενος, ἀλλ' ἵνα μᾶλλον σύ μέν ἁρπάζῃς καί δωροδοκῇς παρά τῶν πόλεων, ὁ δέ δῆμος ὑπό τοῦ πολέμου καί τῆς ὁμίχλης ἅ πανουργεῖς μή καθορᾷ σου, ἀλλ' ὑπ' ἀνάγκης ἅμα καί χρείας καί μισθοῦ πρός σε κεχήνῃ. εἰ δέ ποτ' εἰς ἀγρόν οὗτος ἀπελθών εἰρηναῖος διατρίψῃ, καί χῖδρα φαγών ἀναθαρρήσῃ καί στεμφύλῳ εἰς λόγον ἔλθῃ, γνώσεται οἵων ἀγαθῶν αὐτόν τῇ μισθοφορᾷ παρεκόπτου: εἶθ' ἥξει σοι δριμύς ἄγροικος κατά σου τήν ψῆφον ἰχνεύων. ἅ σύ γιγνώσκων τόνδ' ἐξαπατᾷς καί ὀνειροπολεῖς περί αὐτοῦ. {πα.} οὔκουν δεινόν ταυτί σε λέγειν δῆτ' ἔστ' ἐμέ καί διαβάλλειν πρός ἀθηναίους καί τόν δῆμον, πεποηκότα πλείονα χρηστά νή τήν δήμητρα θεμιστοκλέους πολλῷ περί τήν πόλιν ἤδη; {αλ.} ὦ πόλις ἄργους, κλύεθ' οἷα λέγει. σύ θεμιστοκλεῖ ἀντιφερίζεις; ὅς ἐποίησεν τήν πόλιν ἡμῶν μεστήν εὑρών ἐπιχειλῆ, καί πρός τούτοις ἀριστώσῃ τόν πειραιᾶ προσέμαξεν, ἀφελών τ' οὐδέν τῶν ἀρχαίων ἰχθῦς καινούς παρέθηκεν: σύ δ' ἀθηναίους ἐζήτησας μικροπολίτας ἀποφῆναι διατειχίζων καί χρησμῳδῶν, ὁ θεμιστοκλεῖ ἀντιφερίζων. κἀκεῖνος μέν φεύγει τήν γῆν, σύ δ' ἀχιλλείων ἀπομάττει. {πα.} οὔκουν ταυτί δεινόν ἀκούειν, ὦ δῆμ', ἐστίν μ' ὑπό τούτου, ὁτιή σε φιλῶ; {δη.} <ὤ> παῦ', οὗτος, καί μή σκέρβολλε πονηρά. πολλοῦ δέ πολύν με χρόνον καί νῦν ἐλελήθεις ἐγκρυφιάζων. {αλ.} μιαρώτατος, ὦ δημακίδιον, καί πλεῖστα πανοῦργα δεδρακώς. ὁπόταν χασμᾷ, καί τούς καυλούς τῶν εὐθυνῶν ἐκκαυλίζων καταβροχθίζει, κἀμφοῖν χειροῖν μυστιλᾶται τῶν δημοσίων. {πα.} οὐ χαιρήσεις, ἀλλά σε κλέπτονθ' αἱρήσω 'γώ τρεῖς μυριάδας. {αλ.} τί θαλαττοκοπεῖς καί πλατυγίζεις, μιαρώτατος ὤν περί τόν δῆμον τόν ἀθηναίων; καί ς' ἐπιδείξω νή τήν δήμητρ', ἤ μή ζῴην, δωροδοκήσαντ' ἐκ μυτιλήνης πλεῖν ἤ μνᾶς τετταράκοντα. {χο.} ὦ πᾶσιν ἀνθρώποις φανείς μέγιστον ὠφέλημα, {ant.} ζηλῶ σε τῆς εὐγλωττίας. εἰ γάρ ὧδ' ἐποίσεις, μέγιστος ἑλλήνων ἔσει, καί μόνος καθέξεις τἀν τῇ πόλει τῶν συμμάχων τ' ἄρξεις ἔχων τρίαιναν, ᾗ πολλά χρήματ' ἐργάσει σείων τε καί ταράττων. καί μή μεθῇς τόν ἄνδρ', ἐπειδή σοι λαβήν δέδωκεν: κατεργάσει γάρ ῥᾳδίως πλευράς ἔχων τοιαύτας. {πα.} οὐκ, ὦγαθοί, ταῦτ' ἐστί πω ταύτῃ μά τόν ποσειδῶ. ἐμοί γάρ ἐστ' εἰργασμένον τοιοῦτον ἔργον ὥστε ἁπαξάπαντας τούς ἐμούς ἐχθρούς ἐπιστομίζειν, ἕως ἄν ᾖ τῶν ἀσπίδων τῶν ἐκ πύλου τι λοιπόν. {αλ.} ἐπίσχες ἐν ταῖς ἀσπίσιν: λαβήν γάρ ἐνδέδωκας. οὐ γάρ ς' ἐχρῆν, εἴπερ φιλεῖς τόν δῆμον, ἐκ προνοίας ταύτας ἐᾶν αὐτοῖσι τοῖς πόρπαξιν ἀνατεθῆναι. ἀλλ' ἐστί τοῦτ', ὦ δῆμε, μηχάνημ', ἵν', ἤν σύ βούλῃ τόν ἄνδρα κολάσαι τουτονί, σοί τοῦτο μή 'κγένηται. ὁρᾷς γάρ αὐτῷ στῖφος οἷόν ἐστι βυρσοπωλῶν νεανιῶν: τούτους δέ περιοικοῦσι μελιτοπῶλαι καί τυροπῶλαι: τοῦτο δ' εἰς ἕν ἐστι συγκεκυφός, ὥστ' εἰ σύ βριμήσαιο καί βλέψειας ὀστρακίνδα, νύκτωρ καθαρπάσαντες ἄν τάς ἀσπίδας θέοντες τάς εἰσβολάς τῶν ἀλφίτων ἄν καταλάβοιεν ἡμῶν. {δη.} οἴμοι τάλας: ἔχουσι γάρ πόρπακας; ὦ πόνηρε, ὅσον με παρεκόπτου χρόνον τοιαῦτα κρουσιδημῶν. {πα.} ὦ δαιμόνιε, μή τοῦ λέγοντος ἴσθι, μηδ' οἰηθῇς ἐμοῦ ποθ' εὑρήσειν φίλον βελτίον', ὅστις εἷς ὤν ἔπαυσα τούς ξυνωμότας, καί μ' οὐ λέληθεν οὐδέν ἐν τῇ πόλει ξυνιστάμενον, ἀλλ' εὐθέως κέκραγα. {αλ.} ὅπερ γάρ οἱ τάς ἐγχέλεις θηρώμενοι πέπονθας. ὅταν μέν ἡ λίμνη καταστῇ, λαμβάνουσιν οὐδέν: ἐάν δ' ἄνω τε καί κάτω τόν βόρβορον κυκῶσιν, αἱροῦσι: καί σύ λαμβάνεις, ἤν τήν πόλιν ταράττῃς. ἕν δ' εἰπέ μοι τοσουτονί: σκύτη τοσαῦτα πωλῶν ἔδωκας ἤδη τουτῳί κάττυμα παρά σεαυτοῦ ταῖς ἐμβάσιν φάσκων φιλεῖν; {δη.} οὐ δῆτα μά τόν ἀπόλλω. {αλ.} ἔγνωκας οὖν δῆτ' αὐτόν οἷός ἐστιν; ἀλλ' ἐγώ σοι ζεῦγος πριάμενος ἐμβάδων τουτί φορεῖν δίδωμι. {δη.} κρίνω ς' ὅσων ἐγᾦδα περί τόν δῆμον ἄνδρ' ἄριστον εὐνούστατόν τε τῇ πόλει καί τοῖσι δακτύλοισιν. {πα.} οὐ δεινόν οὖν δῆτ' ἐμβάδας τοσουτονί δύνασθαι, ἐμοῦ δέ μή μνείαν ἔχειν ὅσων πέπονθας; ὅστις ἔπαυσα τούς κινουμένους, τόν γρύττον ἐξαλείψας. {αλ.} οὔκουν σε δῆτα ταῦτα δεινόν ἐστι πρωκτοτηρεῖν παῦσαί τε τούς κινουμένους; κοὐκ ἔσθ' ὅπως ἐκείνους οὐχί φθονῶν ἔπαυσας, ἵνα μή ῥήτορες γένοιντο. τονδί δ' ὁρῶν ἄνευ χιτῶνος ὄντα τηλικοῦτον οὐπώποτ' ἀμφιμασχάλου τόν δῆμον ἠξίωσας χειμῶνος ὄντος: ἀλλ' ἐγώ σοι τουτονί δίδωμι. {δη.} τοιουτονί θεμιστοκλῆς οὐπώποτ' ἐπενόησεν. καίτοι σοφόν κἀκεῖν' ὁ πειραιεύς: ἔμοιγε μέντοι οὐ μεῖζον εἶναι φαίνετ' ἐξεύρημα τοῦ χιτῶνος. {πα.} οἴμοι τάλας, οἵοις πιθηκισμοῖς με περιελαύνεις. {αλ.} οὔκ, ἀλλ' ὅπερ πίνων ἀνήρ πέπονθ' ὅταν χεσείῃ, τοῖσιν τρόποις τοῖς σοῖσιν ὥσπερ βλαυτίοισι χρῶμαι. {πα.} ἀλλ' οὐχ ὑπερβαλεῖ με θωπείαις: ἐγώ γάρ αὐτόν προσαμφιῶ τοδί: σύ δ' οἴμωζ', ὦ πόνηρ'. {δη.} ἰαιβοῖ. οὐκ ἐς κόρακας ἀποφθερεῖ βύρσης κάκιστον ὄζον; {αλ.} καί τοῦτό <γ'> ἐπίτηδές σε περιήμπεσχ', ἵνα ς' ἀποπνίξῃ: καί πρότερον ἐπεβούλευσέ σοι. τόν καυλόν οἶσθ' ἐκεῖνον τόν σιλφίου τόν ἄξιον γενόμενον; {δη.} οἶδα μέντοι. {αλ.} ἐπίτηδες οὗτος αὐτόν ἔσπευς' ἄξιον γενέσθαι, ἵν' ἐσθίοιτ' ὠνούμενοι, κἄπειτ' ἐν ἡλιαίᾳ βδέοντες ἀλλήλους ἀποκτείνειαν οἱ δικασταί. {δη.} νή τόν ποσειδῶ καί πρός ἐμέ τοῦτ' εἶπ' ἀνήρ κόπρειος. {αλ.} οὐ γάρ τόθ' ὑμεῖς βδεόμενοι δήπου 'γένεσθε πυρροί; {δη.} καί νή δί' ἦν γε τοῦτο πυρράνδρου τό μηχάνημα. {πα.} οἵοισί μ', ὦ πανοῦργε, βωμολοχεύμασιν ταράττεις. {αλ.} ἡ γάρ θεός μ' ἐκέλευε νικῆσαί ς' ἀλαζονείαις. {πα.} ἀλλ' οὐχί νικήσεις. ἐγώ γάρ φημί σοι παρέξειν, ὦ δῆμε, μηδέν δρῶντι μισθοῦ τρύβλιον ῥοφῆσαι. {αλ.} ἐγώ δέ κυλίχνιόν γέ σοι καί φάρμακον δίδωμι τἀν τοῖσιν ἀντικνημίοις ἑλκύδρια περιαλείφειν. {πα.} ἐγώ δέ τάς πολιάς γέ σου 'κλέγων νέον ποήσω. {αλ.} ἰδού δέχου κέρκον λαγῶ τὠφθαλμιδίω περιψῆν. {πα.} ἀπομυξάμενος, ὦ δῆμέ, μου πρός τήν κεφαλήν ἀποψῶ. {αλ.} ἐμοῦ μέν οὖν. {πα.} ἐμοῦ μέν οὖν. ἐγώ σε ποιήσω τριη ραρχεῖν, ἀναλίσκοντα τῶν σαυτοῦ, παλαιάν ναῦν ἔχοντ', εἰς ἥν ἀναλῶν οὐκ ἐφέ ξεις οὐδέ ναυπηγούμενος: διαμηχανήσομαί θ' ὅπως ἄν ἱστίον σαπρόν λάβῃς. {αλ.} ἁνήρ παφλάζει, παῦε παῦ', ὑπερζέων: ὑφελκτέον τῶν δαλίων ἀπαρυστέον τε τῶν ἀπειλῶν ταυτῃί. {πα.} δώσεις ἐμοί καλήν δίκην ἰπούμενος ταῖς εἰσφοραῖς. ἐγώ γάρ εἰς τούς πλουσίους σπεύσω ς' ὅπως ἄν ἐγγραφῇς. {αλ.} ἐγώ δ' ἀπειλήσω μέν οὐ δέν, εὔχομαι δέ σοι ταδί: τό μέν τάγηνον τευθίδων ἐφεστάναι σῖζον, σέ δέ γνώμην ἐρεῖν μέλλοντα περί μιλησίων καί κερδανεῖν τάλαντον, ἤν κατεργάσῃ, σπεύδειν ὅπως τῶν τευθίδων ἐμπλήμενος φθαίης ἔτ' εἰς ἐκκλησίαν ἐλθών: ἔπει τα πρίν φαγεῖν ἁνήρ μεθή κοι, καί σύ τό τάλαντον λαβεῖν βουλόμενος ἐ σθίων <ἅμ'> ἀποπνιγείης. {χο.} εὖ γε νή τόν δία καί τόν ἀπόλλω καί τήν δήμητρα. {δη.} κἀμοί δοκεῖ, καί τἄλλα γ' εἶναι καταφανῶς ἀγαθός πολίτης, οἷος οὐδείς πω χρόνου ἀνήρ γεγένηται τοῖσι πολλοῖς τοὐβολοῦ. σύ δ', ὦ παφλαγών, φάσκων φιλεῖν μ' ἐσκορόδισας. καί νῦν ἀπόδος τόν δακτύλιον, ὡς οὐκέτι ἐμοί ταμιεύσεις. {πα.} ἔχε: τοσοῦτον δ' ἴσθ' ὅτι, εἰ μή μ' ἐάσεις ἐπιτροπεύειν, ἕτερος αὖ ἐμοῦ πανουργότερός τις ἀναφανήσεται. {δη.} οὐκ ἔσθ' ὅπως ὁ δακτύλιός ἐσθ' οὑτοσί οὑμός: τό γοῦν σημεῖον ἕτερον φαίνεται. ἀλλ' ἦ οὐ καθορῶ; {αλ.} φέρ' ἴδω, τί σοι σημεῖον ἦν; {δη.} δημοῦ βοείου θρῖον ἐξωπτημένον. {αλ.} οὐ τοῦτ' ἔνεστιν. {δη.} οὐ τό θρῖον; ἀλλά τί; {αλ.} λάρος κεχηνώς ἐπί πέτρας δημηγορῶν. {δη.} αἰβοῖ τάλας. {αλ.} τί ἐστιν; {δη.} ἀπόφερ' ἐκποδών. οὐ τόν ἐμόν εἶχεν, ἀλλά τόν κλεωνύμου. παρ' ἐμοῦ δέ τουτονί λαβών ταμίευέ μοι. {πα.} μή δῆτά πώ γ', ὦ δέσποτ', ἀντιβολῶ ς' ἐγώ, πρίν ἄν γε τῶν χρησμῶν ἀκούσῃς τῶν ἐμῶν. {αλ.} καί τῶν ἐμῶν νυν. {πα.} ἀλλ' ἐάν τούτῳ πίθῃ, μολγόν γενέσθαι δεῖ σε. {αλ.} κἄν γε τουτῳί, ψωλόν γενέσθαι δεῖ σε μέχρι τοῦ μυρρίνου. {πα.} ἀλλ' οἵ γ' ἐμοί λέγουσιν ὡς ἄρξαι σε δεῖ χώρας ἁπάσης ἐστεφανωμένον ῥόδοις. {αλ.} οὑμοί δέ γ' αὖ λέγουσιν ὡς ἁλουργίδα ἔχων κατάπαστον καί στεφάνην ἐφ' ἅρματος χρυσοῦ διώξεις σμικύθην καί κύριον. {δη.} καί μήν ἔνεγκ' αὐτούς ἰών, ἵν' οὑτοσί αὐτῶν ἀκούσῃ. {αλ.} πάνυ γε. {δη.} καί σύ νυν φέρε. {πα.} ἰδού. {αλ.} ἰδού νή τόν δί', οὐδέν κωλύει. {χο.} ἥδιστον φάος ἡμέρας {str.} ἔσται τοῖς <τε> παροῦσι καί τοῖσιν <εἰσ>αφικνουμένοις, ἤν κλέων ἀπόληται. καίτοι πρεσβυτέρων τινῶν οἵων ἀργαλεωτάτων ἐν τῷ δείγματι τῶν δικῶν ἤκους' ἀντιλεγόντων, ὡς εἰ μή 'γένεθ' οὗτος ἐν τῇ πόλει μέγας, οὐκ ἄν ἤ στην σκεύει δύο χρησίμω, δοῖδυξ οὐδέ τορύνη. ἀλλά καί τόδ' ἔγωγε θαυ {ant.} μάζω τῆς ὑομουσίας αὐτοῦ: φασί γάρ αὐτόν οἱ παῖδες οἵ ξυνεφοίτων, τήν δωριστί μόνην <ἄν> ἁρ μόττεσθαι θαμά τήν λύραν, ἄλλην δ' οὐκ ἐθέλειν μαθεῖν: κᾆτα τόν κιθαριστήν ὀργισθέντ' ἀπάγειν κελεύ ειν, ὡς ἁρμονίαν ὁ παῖς οὗτος οὐ δύναται μαθεῖν ἤν μή δωροδοκιστί. {πα.} ἰδού θέασαι, κοὐχ ἅπαντας ἐκφέρω. {αλ.} οἴμ' ὡς χεσείω, κοὐχ ἅπαντας ἐκφέρω. {δη.} ταυτί τί ἐστι; {πα.} λόγια. {δη.} πάντ'; {πα.} ἐθαύμασας; καί νή δί' ἔτι γέ μοὐστί κιβωτός πλέα. {αλ.} ἐμοί δ' ὑπερῷον καί ξυνοικία δύο. {δη.} φέρ' ἴδω, τίνος γάρ εἰσιν οἱ χρησμοί ποτε; {πα.} οὑμοί μέν εἰσι βάκιδος. {δη.} οἱ δέ σοί τίνος; {αλ.} γλάνιδος, ἀδελφοῦ τοῦ βάκιδος γεραιτέρου. {δη.} εἰσίν δέ περί τοῦ; {πα.} περί ἀθηνῶν, περί πύλου, περί σοῦ, περί ἐμοῦ, περί ἁπάντων πραγμάτων. {δη.} οἱ σοί δέ περί τοῦ; {αλ.} περί ἀθηνῶν, περί φακῆς, περί λακεδαιμονίων, περί σκόμβρων νέων, περί τῶν μετρούντων τἄλφιτ' ἐν ἀγορᾷ κακῶς, περί σοῦ, περί ἐμοῦ. _τό πέος οὑτοσί δάκοι. {δη.} ἄγε νυν ὅπως αὐτούς ἀναγνώσεσθέ μοι, καί τόν περί ἐμοῦ 'κεῖνον ᾧπερ ἥδομαι, ὡς <ἐν νεφέλῃσιν αἰετός> γενήσομαι. {πα.} ἄκουε δή νυν καί πρόσεχε τόν νοῦν ἐμοί: φράζευ, ἐρεχθεΐδη, λογίων ὁδόν, ἥν σοι ἀπόλλων ἴαχεν ἐξ ἀδύτοιο διά τριπόδων ἐριτίμων. σῴζεσθαί ς' ἐκέλευ' ἱερόν κύνα καρχαρόδοντα, ὅς πρό σέθεν χάσκων καί ὑπέρ σοῦ δεινά κεκραγώς σοί μισθόν ποριεῖ. κἄν μή δρᾷς ταῦτ', ἀπολεῖται: πολλοί γάρ μίσει σφε κατακρώζουσι κολοιοί. {δη.} ταυτί μά τήν δήμητρ' ἐγώ οὐκ οἶδ' ὅ τι λέγει. τί γάρ ἐστ' ἐρεχθεῖ καί κολοιοῖς καί κυνί; {πα.} ἐγώ μέν εἰμ' ὁ κύων: πρό σοῦ γάρ ἀπύω: σοί δ' εἶπε σῴζεσθαι 'μ' ὁ φοῖβος τόν κύνα. {αλ.} οὐ τοῦτό φης' ὁ χρησμός, ἀλλ' ὁ κύων ὁδί ὥσπερ ἀθάρης σου τῶν λογίων παρεσθίει. ἐμοί γάρ ἐστ' ὀρθῶς περί τούτου τοῦ κυνός. {δη.} λέγε νυν: ἐγώ δέ πρῶτα λήψομαι λίθον, ἵνα μή μ' ὁ χρησμός ὁ περί τοῦ κυνός δάκῃ. {αλ.} φράζευ, ἐρεχθεΐδη, κύνα κέρβερον ἀνδραποδιστήν, ὅς κέρκῳ σαίνων ς', ὁπόταν δειπνῇς, ἐπιτηρῶν ἐξέδεταί σου τοὔψον, ὅταν σύ ποι ἄλλοσε χάσκῃς: ἐσφοιτῶν τ' ἐς τοὐπτάνιον λήσει σε κυνηδόν νύκτωρ τάς λοπάδας καί τάς νήσους διαλείχων. {δη.} νή τόν ποσειδῶ πολύ γ' ἄμεινον, ὦ γλάνι. {πα.} ὦ τᾶν, ἄκουσον, εἶτα διάκρινον, τόδε: ἔστι γυνή, τέξει δέ λέονθ' ἱεραῖς ἐν ἀθήναις, ὅς περί τοῦ δήμου πολλοῖς κώνωψι μαχεῖται ὥς τε περί σκύμνοισι βεβηκώς: τόν σύ φυλάξαι, τεῖχος ποιήσας ξύλινον πύργους τε σιδηροῦς. ταῦτ' οἶσθ' ὅ τι λέγει; {δη.} μά τόν ἀπόλλω 'γώ μέν οὔ. {πα.} ἔφραζεν ὁ θεός σοι σαφῶς σῴζειν ἐμέ: ἐγώ γάρ ἀντί τοῦ λέοντός εἰμί σοι. {δη.} καί πῶς μ' ἐλελήθεις ἀντιλέων γεγενημένος; {αλ.} ἕν οὐκ ἀναδιδάσκει σε τῶν λογίων ἑκών, ὅ τι τό σιδήρου τεῖχός ἐστι καί ξύλων, ἐν ᾧ σε σῴζειν τόνδ' ἐκέλευ' ὁ λοξίας. {δη.} πῶς δῆτα τοῦτ' ἔφραζεν ὁ θεός; {αλ.} τουτονί δῆσαί ς' ἐκέλευ' ἐν πεντεσυρίγγῳ ξύλῳ. {δη.} ταυτί τελεῖσθαι τά λόγι' ἤδη μοι δοκεῖ. {πα.} μή πείθου: φθονεραί γάρ ἐπικρώζουσι κορῶναι. ἀλλ' ἱέρακα φίλει μεμνημένος ἐν φρεσίν, ὅς σοι ἤγαγε συνδήσας λακεδαιμονίων κορακίνους. {αλ.} τοῦτό γέ τοι παφλαγών παρεκινδύνευσε μεθυσθείς. κεκροπίδη κακόβουλε, τί τοῦθ' ἡγεῖ μέγα τοὔργον; καί κε γυνή φέροι ἄχθος, ἐπεί κεν ἀνήρ ἀναθείη: ἀλλ' οὐκ ἄν μαχέσαιτο: χέσαιτο γάρ, εἰ μαχέσαιτο. {πα.} ἀλλά τόδε φράσσαι, πρό πύλου πύλον ἥν σοι ἔφραζεν: ἔστι πύλος πρό πύλοιο_ {δη.} τί τοῦτο λέγει, πρό πύλοιο; {αλ.} τάς πυέλους φησίν καταλήψεσθ' ἐν βαλανείῳ. {δη.} ἐγώ δ' ἄλουτος τήμερον γενήσομαι; {αλ.} οὗτος γάρ ἡμῶν τάς πυέλους ὑφήρπασεν. ἀλλ' οὑτοσί γάρ ἐστι περί τοῦ ναυτικοῦ ὁ χρησμός, ᾧ σε δεῖ προσέχειν τόν νοῦν πάνυ. {δη.} προσέχω: σύ δ' ἀναγίγνωσκε, τοῖς ναύταισί μου ὅπως ὁ μισθός πρῶτον ἀποδοθήσεται. {αλ.} αἰγεΐδη, φράσσαι κυναλώπεκα, μή σε δολώσῃ, λαίθαργον, ταχύπουν, δολίαν κερδώ, πολύιδριν. οἶσθ' ὅ τι ἐστίν τοῦτο; {δη.} φιλόστρατος ἡ κυναλώπηξ. {αλ.} οὐ τοῦτό φησιν, ἀλλά ναῦς ἑκάστοτε αἰτεῖ ταχείας ἀργυρολόγους οὑτοσί: ταύτας ἀπαυδᾷ μή διδόναι ς' ὁ λοξίας. {δη.} πῶς δή τριήρης ἐστί κυναλώπηξ; {αλ.} ὅπως; ὅτι ἡ τριήρης <τ'> ἐστί χὠ κύων ταχύ. {δη.} πῶς οὖν ἀλώπηξ προσετέθη πρός τῷ κυνί; {αλ.} ἀλωπεκίοισι τούς στρατιώτας ᾔκασεν, ὁτιή βότρυς τρώγουσιν ἐν τοῖς χωρίοις. {δη.} εἶἑν. τούτοις ὁ μισθός τοῖς ἀλωπεκίοισι ποῦ; {αλ.} ἐγώ ποριῶ, καί τοῦτον ἡμερῶν τριῶν. ἀλλ' ἔτι τόνδ' ἐπάκουσον, ὅν εἶπέ σοι ἐξαλέασθαι χρησμόν λητοΐδης, κυλλήνην, μή σε δολώσῃ. {δη.} ποίαν κυλλήνην; {αλ.} τήν τούτου χεῖρ' ἐπόησεν κυλλήνην ὀρθῶς, ὁτιή φης': »ἔμβαλε κυλλῇ.« {πα.} οὐκ ὀρθῶς φράζει: τήν κυλλήνην γάρ ὁ φοῖβος ἐς τήν χεῖρ' ὀρθῶς ᾐνίξατο τήν διοπείθους. ἀλλά γάρ ἐστιν ἐμοί χρησμός περί σοῦ πτερυγωτός, αἰετός ὡς γίγνει καί πάσης γῆς βασιλεύεις. {αλ.} καί γάρ ἐμοί: καί γῆς καί τῆς ἐρυθρᾶς γε θαλάσσης, χὤτι γ' ἐν ἐκβατάνοις δικάσεις, λείχων ἐπίπαστα. {πα.} ἀλλ' ἐγώ εἶδον ὄναρ, καί μοὐδόκει ἡ θεός αὐτή τοῦ δήμου καταχεῖν ἀρυταίνῃ πλουθυγίειαν. {αλ.} νή δία καί γάρ ἐγώ: καί μοὐδόκει ἡ θεός αὐτή ἐκ πόλεως ἐλθεῖν καί γλαῦξ αὐτῇ 'πικαθῆσθαι: εἶτα κατασπένδειν κατά τῆς κεφαλῆς ἀρυβάλλῳ ἀμβροσίαν κατά σοῦ, κατά τούτου δέ σκοροδάλμην. {δη.} ἰοῦ ἰοῦ. οὐκ ἦν ἄρ' οὐδείς τοῦ γλάνιδος σοφώτερος. καί νῦν ἐμαυτόν ἐπιτρέπω σοι τουτονί γερονταγωγεῖν κἀναπαιδεύειν πάλιν. {πα.} μήπω γ', ἱκετεύω ς', ἀλλ' ἀνάμεινον, ὡς ἐγώ κριθάς ποριῶ σοι καί βίον καθ' ἡμέραν. {δη.} οὐκ ἀνέχομαι κριθῶν ἀκούων: πολλάκις ἐξηπατήθην ὑπό τε σοῦ καί θουφάνους. {πα.} ἀλλ' ἄλφιτ' ἤδη σοι ποριῶ 'σκευασμένα. {αλ.} ἐγώ δέ μαζίσκας γε διαμεμαγμένας καί τοὔψον ὀπτόν: μηδέν ἄλλ' εἰ μή 'σθιε. {δη.} ἁνύσατέ νυν, ὅ τι περ ποήσεθ': ὡς ἐγώ, ὁπότερος ἄν σφῷν νῦν με μᾶλλον εὖ ποῇ, τούτῳ παραδώσω τῆς πυκνός τάς ἡνίας. {πα.} τρέχοιμ' ἄν εἴσω πρότερος. {αλ.} οὐ δῆτ', ἀλλ' ἐγώ. {χο.} ὦ δῆμε, καλήν γ' ἔχεις {str.} ἀρχήν, ὅτε πάντες ἄν θρωποι δεδίασί ς' ὥσ περ ἄνδρα τύραννον. ἀλλ' εὐπαράγωγος εἶ, θωπευόμενός τε χαί ρεις κἀξαπατώμενος, πρός τόν τε λέγοντ' ἀεί κέχηνας: ὁ νοῦς δέ σου παρών ἀποδημεῖ. {δη.} νοῦς οὐκ ἔνι ταῖς κόμαις ὑμῶν, ὅτε μ' οὐ φρονεῖν νομίζετ': ἐγώ δ' ἑκών ταῦτ' ἠλιθιάζω. αὐτός τε γάρ ἥδομαι βρύλλων τό καθ' ἡμέραν, κλέπτοντά τε βούλομαι τρέφειν ἕνα προστάτην: τοῦτον δ', ὅταν ᾖ πλέως, ἄρας ἐπάταξα. {χο.} οὕτω μέν ἄν εὖ ποιοῖς, {ant.} εἴ σοι πυκνότης ἔνεστ' ἐν τῷ τρόπῳ, ὡς λέγεις, τούτῳ πάνυ πολλή, εἰ τούσδ' ἐπίτηδες ὥσ περ δημοσίους τρέφεις ἐν τῇ πυκνί, κᾆθ' ὅταν μή σοι τύχῃ ὄψον ὄν, τούτων ὅς ἄν ᾖ παχύς, θύσας ἐπιδειπνεῖς. {δη.} σκέψασθε δέ μ', εἰ σοφῶς αὐτούς περιέρχομαι τούς οἰομένους φρονεῖν κἄμ' ἐξαπατύλλειν. τηρῶ γάρ ἑκάστοτ' αὐ τούς οὐδέ δοκῶν ὁρᾶν κλέπτοντας: ἔπειτ' ἀναγ κάζω πάλιν ἐξεμεῖν ἅττ' ἄν κεκλόφωσί μου, κημόν καταμηλῶν. {πα.} ἄπαγ' ἐς μακαρίαν ἐκποδών. {αλ.} σύ γ', ὦ φθόρε. {πα.} ὦ δῆμ', ἐγώ μέντοι παρεσκευασμένος τρίπαλαι κάθημαι βουλόμενός ς' εὐεργετεῖν. {αλ.} ἐγώ δέ δεκάπαλαι γε καί δωδεκάπαλαι καί χιλιόπαλαι καί προπαλαιπαλαίπαλαι. {δη.} ἐγώ δέ προσδοκῶν γε τρισμυριόπαλαι βδελύττομαί σφω καί προπαλαιπαλαίπαλαι. {αλ.} οἶσθ' οὖν ὅ δρᾶσον; {δη.} εἴσομ', ἤν φράσῃς γε σύ. {αλ.} ἄφες ἀπό βαλβίδων ἐμέ τε καί τουτονί, ἵνα ς' εὖ ποιῶμεν ἐξ ἴσου. {δη.} δρᾶν ταῦτα χρή. ἄπιτον. {αλ.} {πα.} ἰδού. {δη.} θέοιτ' ἄν. {αλ.} ὑποθεῖν οὐκ ἐῶ. {δη.} ἀλλ' ἤ μεγάλως εὐδαιμονήσω τήμερον ὑπό τῶν ἐραστῶν, νή δί', ἤ 'γώ θρύψομαι. {πα.} ὁρᾷς, ἐγώ σοι πρότερος ἐκφέρω δίφρον. {αλ.} ἀλλ' οὐ τράπεζαν: ἀλλ' ἐγώ προτεραίτερος. {πα.} ἰδού φέρω σοι τήνδε μαζίσκην ἐγώ ἐκ τῶν ὀλῶν τῶν ἐκ πύλου μεμαγμένην. {αλ.} ἐγώ δέ μυστίλας μεμυστιλημένας ὑπό τῆς θεοῦ τῇ χειρί τἠλεφαντίνῃ. {δη.} ὡς μέγαν ἄρ' εἶχες, ὦ πότνια, τόν δάκτυλον. {πα.} ἐγώ δ' ἔτνος γε πίσινον εὔχρων καί καλόν: ἐτόρυνε δ' αὐτή παλλάς ἡ πυλαιμάχος. {αλ.} ὦ δῆμ', ἐναργῶς ἡ θεός ς' ἐπισκοπεῖ. καί νῦν ὑπερέχει σου χύτραν ζωμοῦ πλέαν. {δη.} οἴει γάρ οἰκεῖσθ' ἄν ἔτι τήνδε τήν πόλιν, εἰ μή φανερῶς ἡμῶν ὑπερεῖχε τήν χύτραν; {πα.} τουτί τέμαχός σοὔδωκεν ἡ φοβεσιστράτη. {αλ.} ἡ δ' ὀβριμοπάτρα γ' ἑφθόν ἐκ ζωμοῦ κρέας καί χόλικος ἠνύστρου τε καί γαστρός τόμον. {δη.} καλῶς γ' ἐπόησε τοῦ πέπλου μεμνημένη. {πα.} ἡ γοργολόφα ς' ἐκέλευε τουτουί φαγεῖν ἐλατῆρος, ἵνα τάς ναῦς ἐλαύνωμεν καλῶς. {αλ.} λαβέ καί ταδί νυν. {δη.} καί τί τούτοις χρήσομαι τοῖς ἐντέροις; {αλ.} ἐπίτηδες αὔτ' ἔπεμψέ σοι εἰς τάς τριήρεις ἐντερόνειαν ἡ θεός: ἐπισκοπεῖ γάρ περιφανῶς τό ναυτικόν. ἔχε καί πιεῖν κεκραμένον τρία καί δύο. {δη.} ὡς ἡδύς, ὦ ζεῦ, καί τά τρία φέρων καλῶς. {αλ.} ἡ τριτογενής γάρ αὐτόν ἐνετριτώνισεν. {πα.} λαβέ νυν πλακοῦντος πίονος παρ' ἐμοῦ τόμον. {αλ.} παρ' ἐμοῦ δ' ὅλον γε τόν πλακοῦντα τουτονί. {πα.} ἀλλ' οὐ λαγῷ' ἕξεις ὁπόθεν δῷς: ἀλλ' ἐγώ. {αλ.} οἴμοι, πόθεν λαγῷά μοι γενήσεται; ὦ θυμέ, νυνί βωμολόχον ἔξευρέ τι. {πα.} ὁρᾷς τάδ', ὦ κακόδαιμον; {αλ.} ὀλίγον μοι μέλει: ἐκεινοιί γάρ ὡς ἔμ' ἔρχονταί τινες πρέσβεις ἔχοντες ἀργυρίου βαλλάντια. {πα.} ποῦ ποῦ; {αλ.} τί δέ σοι τοῦτ'; οὐκ ἐάσεις τούς ξένους; ὦ δημίδιον, ὁρᾷς τά λαγῷ' ἅ σοι φέρω; {πλ.} οἴμοι τάλας, ἀδίκως γε τἄμ' ὑφήρπασας. {αλ.} νή τόν ποσειδῶ, καί σύ γάρ τούς ἐκ πύλου. {δη.} εἴπ', ἀντιβολῶ, πῶς ἐπενόησας ἁρπάσαι; {αλ.} τό μέν νόημα τῆς θεοῦ, τό δέ κλέμμ' ἐμόν. ἐγώ δ' ἐκινδύνευς'. {πα.} ἐγώ δ' ὤπτησά γε. {δη.} ἄπιθ': οὐ γάρ ἀλλά τοῦ παραθέντος ἡ χάρις. {πα.} οἴμοι κακοδαίμων, ὑπεραναιδευθήσομαι. {αλ.} τί οὐ διακρίνεις, δῆμ', ὁπότερός ἐστι νῷν ἀνήρ ἀμείνων περί σέ καί τήν γαστέρα; {δη.} τῷ δῆτ' ἄν ὑμᾶς χρησάμενος τεκμηρίῳ δόξαιμι κρίνειν τοῖς θεαταῖσιν σοφῶς; {αλ.} ἐγώ φράσω σοι. τήν ἐμήν κίστην ἰών ξύλλαβε σιωπῇ καί βασάνισον ἅττ' ἔνι, καί τήν παφλαγόνος: κἀμέλει κρινεῖς καλῶς. {δη.} φέρ' ἴδω, τί οὖν ἔνεστιν; {αλ.} οὐχ ὁρᾷς κενήν, ὦ παππίδιον; ἅπαντα γάρ σοι παρεφόρουν. {δη.} αὕτη μέν ἡ κίστη τά τοῦ δήμου φρονεῖ. {αλ.} βάδιζέ νυν καί δεῦρο πρός τήν παφλαγόνος. ὁρᾷς <τάδ';> {δη.} οἴμοι, τῶν ἀγαθῶν ὅσων πλέα. ὅσον τό χρῆμα τοῦ πλακοῦντος ἀπέθετο: ἐμοί δ' ἔδωκεν ἀποτεμών τυννουτονί. {αλ.} τοιαῦτα μέντοι καί πρότερόν ς' ἠργάζετο: σοί μέν προσεδίδου μικρόν ὧν ἐλάμβανεν, αὐτός δ' ἑαυτῷ παρετίθει τά μείζονα. {δη.} ὦ μιαρέ, κλέπτων δή με ταῦτ' ἐξηπάτας; ἐγώ δέ <τυ ἐστεφάνιξα κἠδωρησάμαν>. {πα.} ἐγώ δ' ἔκλεπτον ἐπ' ἀγαθῷ γε τῇ πόλει. {δη.} κατάθου ταχέως τόν στέφανον, ἵν' ἐγώ τουτῳί αὐτόν περιθῶ. {αλ.} κατάθου ταχέως, μαστιγία. {πα.} οὐ δῆτ', ἐπεί μοι χρησμός ἐστι πυθικός φράζων, ὑφ' οὗ χρεών ἔμ' ἡττᾶσθαι μόνου. {αλ.} τοὐμόν γε φράζων ὄνομα καί λίαν σαφῶς. {πα.} καί μήν ς' ἐλέγξαι βούλομαι τεκμηρίῳ, εἴ τι ξυνοίσεις τοῦ θεοῦ τοῖς θεσφάτοις. καί σου τοσοῦτο πρῶτον ἐκπειράσομαι: παῖς ὤν ἐφοίτας εἰς τίνος διδασκάλου; {αλ.} ἐν ταῖσιν εὔστραις κονδύλοις ἡρμοττόμην. {πα.} πῶς εἶπας; ὥς μοὐ χρησμός ἅπτεται φρενῶν. εἶἑν. ἐν παιδοτρίβου δέ τίνα πάλην ἐμάνθανες; {αλ.} κλέπτων ἐπιορκεῖν καί βλέπειν ἐναντίον. {πα.} ὦ φοῖβ' ἄπολλον λύκιε, τί ποτέ μ' ἐργάσει; τέχνην δέ τίνα ποτ' εἶχες ἐξανδρούμενος; {αλ.} ἠλλαντοπώλουν καί τι καί βινεσκόμην. {πα.} οἴμοι κακοδαίμων: οὐκέτ' οὐδέν εἰμ' ἐγώ. λεπτή τις ἐλπίς ἐστ' ἐφ' ἧς ὀχούμεθα. καί μοι τοσοῦτον εἰπέ: πότερον ἐν ἀγορᾷ ἠλλαντοπώλεις ἐτεόν ἤ 'πί ταῖς πύλαις; {αλ.} ἐπί ταῖς πύλαισιν, οὗ τό τάριχος ὤνιον. {πα.} οἴμοι, πέπρακται τοῦ θεοῦ τό θέσφατον. κυλίνδετ' εἴσω τόνδε τόν δυσδαίμονα. ὦ στέφανε, χαίρων ἄπιθι, καί ς' ἄκων ἐγώ λείπω: σέ δ' ἄλλος τις λαβών κεκτήσεται, κλέπτης μέν οὐκ ἄν μᾶλλον, εὐτυχής δ' ἴσως. {αλ.} ἑλλάνιε ζεῦ, σόν τό νικητήριον. {οι. αʹ} ὦ χαῖρε καλλίνικε: καί μέμνης' ὅτι ἀνήρ γεγένησαι δι' ἐμέ: καί ς' αἰτῶ βραχύ, ὅπως ἔσομαί σοι φανός ὑπογραφεύς δικῶν. {δη.} ἐμοί δέ γ' ὅ τι σοι τοὔνομ' εἴπ'. {αλ.} ἀγοράκριτος: ἐν τἀγορᾷ γάρ κρινόμενος ἐβοσκόμην. {δη.} ἀγορακρίτῳ τοίνυν ἐμαυτόν ἐπιτρέπω καί τόν παφλαγόνα παραδίδωμι τουτονί. {αλ.} καί μήν ἐγώ ς', ὦ δῆμε, θεραπεύσω καλῶς, ὥσθ' ὁμολογεῖν σε μηδέν' ἀνθρώπων ἐμοῦ ἰδεῖν ἀμείνω τῇ κεχηναίων πόλει. {χο.} τί κάλλιον ἀρχομένοι {str.} σιν ἤ καταπαυομένοισιν ἤ θοᾶν ἵππων ἐλατῆρας ἀείδειν μηδέν εἰς λυσίστρατον, μηδέ θούμαντιν τόν ἀνέστιον αὖ λυ πεῖν ἑκούσῃ καρδίᾳ; καί γάρ οὗτος, ὦ φίλ' ἄπολλον, <ἀεί> πεινῇ, θαλεροῖς δακρύοισιν σᾶς ἁπτόμενος φαρέτρας πυθῶνι δίᾳ <μή> κακῶς πένεσθαι. λοιδορῆσαι τούς πονηρούς οὐδέν ἐστ' ἐπίφθονον, ἀλλά τιμή τοῖσι χρηστοῖς, ὅστις εὖ λογίζεται. εἰ μέν οὖν ἅνθρωπος, ὅν δεῖ πόλλ' ἀκοῦσαι καί κακά, αὐτός ἦν ἔνδηλος, οὐκ ἄν ἀνδρός ἐμνήσθην φίλου. νῦν δ' ἀρίγνωτον γάρ οὐδείς ὅστις οὐκ ἐπίσταται, ὅστις ἤ τό λευκόν οἶδεν ἤ τόν ὄρθιον νόμον. ἔστιν οὖν ἀδελφός αὐτῷ τούς τρόπους οὐ συγγενής, ἀριφράδης πονηρός. ἀλλά τοῦτο μέν καί βούλεται: ἐστί δ' οὐ μόνον πονηρός, οὐ γάρ οὐδ' ἄν ᾐσθόμην, οὐδέ παμπόνηρος, ἀλλά καί προσεξηύρηκέ τι. τήν γάρ αὑτοῦ γλῶτταν αἰσχραῖς ἡδοναῖς λυμαίνεται, ἐν κασαυρείοισι λείχων τήν ἀπόπτυστον δρόσον, καί μολύνων τήν ὑπήνην καί κυκῶν τάς ἐσχάρας, καί πολυμνήστεια ποιῶν καί ξυνών οἰωνίχῳ. ὅστις οὖν τοιοῦτον ἄνδρα μή σφόδρα βδελύττεται, οὔποτ' ἐκ ταὐτοῦ μεθ' ἡμῶν πίεται ποτηρίου. ἦ πολλάκις ἐννυχίαι {ant.} σι φροντίσι συγγεγένημαι, καί διεζήτηχ' ὁπόθεν ποτέ φαύλως ἐσθίει κλεώνυμος. φασί γάρ <ποτ'> αὐτόν ἐρεπτόμενον τά τῶν ἐχόντων ἀνέρων οὐκ ἄν ἐξελθεῖν ἀπό τῆς σιπύης: τούς δ' ἀντιβολεῖν ἄν ὁμοίως: ἴθ', ὦ ἄνα, πρός γονάτων, ἔξελθε καί σύγγνωθι τῇ τραπέζῃ. φασίν ἀλλήλαις ξυνελθεῖν τάς τριήρεις εἰς λόγον, καί μίαν λέξαι τιν' αὐτῶν, ἥτις ἦν γεραιτέρα: »οὐδέ πυνθάνεσθε ταῦτ', ὦ παρθένοι, τἀν τῇ πόλει; φασίν αἰτεῖσθαί τιν' ἡμῶν ἑκατόν εἰς καρχηδόνα, ἄνδρα μοχθηρόν πολίτην, ὀξίνην ὑπέρβολον:« ταῖς δέ δόξαι δεινόν εἶναι τοῦτο κοὐκ ἀνασχετόν, καί τιν' εἰπεῖν, ἥτις ἀνδρῶν ἆσσον οὐκ ἐληλύθει: »ἀποτρόπαι', οὐ δῆτ' ἐμοῦ γ' ἄρξει ποτ', ἀλλ' ἐάν με χρῇ, ὑπό τερηδόνων σαπεῖς' ἐνταῦθα καταγηράσομαι.« _ »οὐδέ ναυφάντης γε τῆς ναύσωνος, οὐ δῆτ', ὦ θεοί, εἴπερ ἐκ πεύκης γε κἀγώ καί ξύλων ἐπηγνύμην. ἤν δ' ἀρέσκῃ ταῦτ' ἀθηναίοις, καθῆσθαί μοι δοκῶ εἰς τό θησεῖον πλεούσας ἤ 'πί τῶν σεμνῶν θεῶν. οὐ γάρ ἡμῶν γε στρατηγῶν ἐγχανεῖται τῇ πόλει: ἀλλά πλείτω χωρίς αὐτός ἐς κόρακας, εἰ βούλεται, τάς σκάφας, ἐν αἷς ἐπώλει τούς λύχνους, καθελκύσας.« {αλ.} εὐφημεῖν χρή καί στόμα κλείειν καί μαρτυριῶν ἀπέχεσθαι, καί τά δικαστήρια συγκλείειν, οἷς ἡ πόλις ἥδε γέγηθεν, ἐπί καιναῖσιν δ' εὐτυχίαισιν παιωνίζειν τό θέατρον. {χο.} ὦ ταῖς ἱεραῖς φέγγος ἀθήναις καί ταῖς νήσοις ἐπίκουρε, τίν' ἔχων φήμην ἀγαθήν ἥκεις, ἐφ' ὅτῳ κνισῶμεν ἀγυιάς; {αλ.} τόν δῆμον ἀφεψήσας ὑμῖν καλόν ἐξ αἰσχροῦ πεπόηκα. {χο.} καί ποῦ 'στιν νῦν, ὦ θαυμαστάς ἐξευρίσκων ἐπινοίας; {αλ.} ἐν ταῖσιν ἰοστεφάνοις οἰκεῖ ταῖς ἀρχαίαισιν ἀθήναις. {χο.} πῶς ἄν ἴδοιμεν; ποίαν <τιν'> ἔχει σκευήν; ποῖος γεγένηται; {αλ.} οἷός περ ἀριστείδῃ πρότερον καί μιλτιάδῃ ξυνεσίτει. ὄψεσθε δέ: καί γάρ ἀνοιγνυμένων ψόφος ἤδη τῶν προπυλαίων: ἀλλ' ὀλολύξατε φαινομέναισιν ταῖς ἀρχαίαισιν ἀθήναις καί θαυμασταῖς καί πολυύμνοις, ἵν' ὁ κλεινός δῆμος ἐνοικεῖ. {χο.} ὦ ταί λιπαραί καί ἰοστέφανοι καί ἀριζήλωτοι ἀθῆναι, δείξατε τόν τῆς ἑλλάδος ἡμῖν καί τῆς γῆς τῆσδε μόναρχον. {αλ.} ὅδ' ἐκεῖνος ὁρᾶν τεττιγοφόρος, τἀρχαίῳ σχήματι λαμπρός: οὐ χοιρινῶν ὄζων, ἀλλά σπονδῶν, σμύρνῃ κατάλειπτος. {χο.} χαῖρ', ὦ βασιλεῦ τῶν ἑλλήνων: καί σοι ξυγχαίρομεν ἡμεῖς: τῆς γάρ πόλεως ἄξια πράττεις καί τοῦ 'ν μαραθῶνι τροπαίου. {δη.} ὦ φίλτατ' ἀνδρῶν, ἐλθέ δεῦρ', ἀγοράκριτε. ὅσα με δέδρακας ἀγάθ' ἀφεψήσας. {αλ.} ἐγώ; ἀλλ', ὦ μέλ', οὐκ οἶσθ' οἷος ἦσθ' αὐτός πάρος, οὐδ' οἷ' ἔδρας: ἐμέ γάρ νομίζοις ἄν θεόν. {δη.} τί δ' ἔδρων πρό τοῦ, κάτειπε, καί ποῖός τις ἦν; {αλ.} πρῶτον μέν, ὁπότ' εἴποι τις ἐν τἠκκλησίᾳ: »ὦ δῆμ', ἐραστής εἰμι σός φιλῶ τέ σε καί κήδομαί σου καί προβουλεύω μόνος«, τούτοις ὁπότε χρήσαιτό τις προοιμίοις, ἀνωρτάλιζες κἀκερουτίας. {δη.} ἐγώ; {αλ.} εἶτ' ἐξαπατήσας ς' ἀντί τούτων ᾤχετο. {δη.} τί φῄς; ταυτί μ' ἔδρων, ἐγώ δέ τοῦτ' οὐκ ᾐσθόμην; {αλ.} τά γάρ ὦτά σου, νή <τόν> δί', ἐξεπετάννυτο ὥσπερ σκιάδειον καί πάλιν ξυνήγετο. {δη.} οὕτως ἀνόητος ἐγεγενήμην καί γέρων; {αλ.} καί νή δί' εἴ γε δύο λεγοίτην ῥήτορε, ὁ μέν ποεῖσθαι ναῦς μακράς, ὁ δ' ἕτερος αὖ καταμισθοφορῆσαι τοῦθ', ὁ τόν μισθόν λέγων τόν τάς τριήρεις παραδραμών ἄν ᾤχετο. οὗτος, τί κύπτεις; οὐχί κατά χώραν μενεῖς; {δη.} αἰσχύνομαί τοι ταῖς πρότερον ἁμαρτίαις. {αλ.} ἀλλ' οὐ σύ τούτων αἴτιος, μή φροντίσῃς, ἀλλ' οἵ σε ταῦτ' ἐξηπάτων. νῦν δή φράσον: ἐάν τις εἴπῃ βωμολόχος ξυνήγορος: »οὐκ ἔστιν ὑμῖν τοῖς δικασταῖς ἄλφιτα, εἰ μή καταγνώσεσθε ταύτην τήν δίκην«, τοῦτον τί δράσεις, εἰπέ, τόν ξυνήγορον; {δη.} ἄρας μετέωρον εἰς τό βάραθρον ἐμβαλῶ, ἐκ τοῦ λάρυγγος ἐκκρεμάσας ὑπέρβολον. {αλ.} τουτί μέν ὀρθῶς καί φρονίμως ἤδη λέγεις: τά δ' ἄλλα, φέρ' ἴδω, πῶς πολιτεύσει; φράσον. {δη.} πρῶτον μέν ὁπόσοι ναῦς ἐλαύνουσιν μακράς, καταγομένοις τόν μισθόν ἀποδώσω 'ντελῆ. {αλ.} πολλοῖς γ' ὑπολίσποις πυγιδίοισιν ἐχαρίσω. {δη.} ἔπειθ' ὁπλίτης ἐντεθείς ἐν καταλόγῳ οὐδείς κατά σπουδάς μετεγγραφήσεται, ἀλλ' οὗπερ ἦν τό πρῶτον ἐγγεγράψεται. {αλ.} τοῦτ' ἔδακε τόν πόρπακα τόν κλεωνύμου. {δη.} οὐδ' ἀγοράσει γ' ἀγένειος οὐδείς ἐν ἀγορᾷ. {αλ.} ποῦ δῆτα κλεισθένης ἀγοράσει καί στράτων; {δη.} τά μειράκια ταυτί λέγω τἀν τῷ μύρῳ, ἅ στωμυλεῖται τοιαδί καθήμενα: σοφός γ' ὁ φαίαξ δεξιῶς τ' οὐκ ἀπέθανεν. συνερτικός γάρ ἐστι καί περαντικός, καί γνωμοτυπικός καί σαφής καί κρουστικός, καταληπτικός τ' ἄριστα τοῦ θορυβητικοῦ {αλ.} οὔκουν καταδακτυλικός σύ τοῦ λαλητικοῦ; {δη.} μά δί', ἀλλ' ἀναγκάσω κυνηγετεῖν ἐγώ τούτους ἅπαντας, παυσαμένους ψηφισμάτων. {αλ.} ἔχε νυν ἐπί τούτοις τουτονί τόν ὀκλαδίαν καί παῖδ' ἐνόρχην, ὅσπερ οἴσει τόνδε σοι: κἄν που δοκῇ σοι, τοῦτον ὀκλαδίαν πόει. {δη.} μακάριος εἰς τἀρχαῖα δή καθίσταμαι. {αλ.} φήσεις γ', ἐπειδάν τάς τριακοντούτιδας σπονδάς παραδῶ σοι. δεῦρ' ἴθ', αἱ σπονδαί, ταχύ. {δη.} ὦ ζεῦ πολυτίμηθ', ὡς καλαί. πρός τῶν θεῶν, ἔξεστιν αὐτῶν κατατριακοντουτίσαι; πῶς ἔλαβες αὐτάς ἐτεόν; {αλ.} οὐ γάρ ὁ παφλαγών ἀπέκρυπτε ταύτας ἔνδον, ἵνα σύ μή λάβῃς; νῦν οὖν ἐγώ σοι παραδίδωμ' εἰς τούς ἀγρούς αὐτάς ἰέναι λαβόντα. {δη.} τόν δέ παφλαγόνα, ὅς ταῦτ' ἔδρασεν, εἴφ' ὅ τι ποήσεις κακόν. {αλ.} οὐδέν μέγ' ἀλλ' ἤ τήν ἐμήν ἕξει τέχνην: ἐπί ταῖς πύλαις ἀλλαντοπωλήσει μόνος, τά κύνεια μειγνύς τοῖς ὀνείοις πράγμασιν, μεθύων τε ταῖς πόρναισι λοιδορήσεται, κἀκ τῶν βαλανείων πίεται τό λούτριον. {δη.} εὖ γ' ἐπενόησας οὗπέρ ἐστιν ἄξιος, πόρναισι καί βαλανεῦσι διακεκραγέναι. καί ς' ἀντί τούτων εἰς τό πρυτανεῖον καλῶ εἰς τήν ἕδραν θ', ἵν' ἐκεῖνος ἧσθ' ὁ φαρμακός. ἕπου δέ ταυτηνί λαβών τήν βατραχίδα: κἀκεῖνον ἐκφερέτω τις ὡς ἐπί τήν τέχνην, ἵν' ἴδωσιν αὐτόν, οἷς ἐλωβᾶθ', οἱ ξένοι. [3] {work} {στρεψιαδησ} ἰού ἰού. ὦ ζεῦ βασιλεῦ, τό χρῆμα τῶν νυκτῶν ὅσον. ἀπέραντον. οὐδέποθ' ἡμέρα γενήσεται; καί μήν πάλαι γ' ἀλεκτρυόνος ἤκους' ἐγώ. οἱ δ' οἰκέται ῥέγκουσιν. ἀλλ' οὐκ ἄν πρό τοῦ. ἀπόλοιο δῆτ', ὦ πόλεμε, πολλῶν οὕνεκα, ὅτ' οὐδέ κολάς' ἔξεστί μοι τούς οἰκέτας. ἀλλ' οὐδ' ὁ χρηστός οὑτοσί νεανίας ἐγείρεται τῆς νυκτός, ἀλλά πέρδεται ἐν πέντε σισύραις ἐγκεκορδυλημένος. ἀλλ' εἰ δοκεῖ, ῥέγκωμεν ἐγκεκαλυμμένοι. ἀλλ' οὐ δύναμαι δείλαιος εὕδειν δακνόμενος ὑπό τῆς δαπάνης καί τῆς φάτνης καί τῶν χρεῶν διά τουτονί τόν υἱόν. ὁ δέ κόμην ἔχων ἱππάζεταί τε καί ξυνωρικεύεται ὀνειροπολεῖ θ' ἵππους. ἐγώ δ' ἀπόλλυμαι ὁρῶν ἄγουσαν τήν σελήνην εἰκάδας: οἱ γάρ τόκοι χωροῦσιν. ἅπτε παῖ λύχνον κἄκφερε τό γραμματεῖον, ἵν' ἀναγνῶ λαβών ὁπόσοις ὀφείλω καί λογίσωμαι τούς τόκους. φέρ' ἴδω, τί ὀφείλω; δώδεκα μνᾶς πασίᾳ. τοῦ δώδεκα μνᾶς πασίᾳ; τί ἐχρησάμην; ὅτ' ἐπριάμην τόν κοππατίαν. οἴμοι τάλας, εἴθ' ἐξεκόπην πρότερον τόν ὀφθαλμόν λίθῳ. {φειδιππιδησ} φίλων, ἀδικεῖς. ἔλαυνε τόν σαυτοῦ δρόμον. {στ.} τοῦτ' ἐστί τουτί τό κακόν ὅ μ' ἀπολώλεκεν: ὀνειροπολεῖ γάρ καί καθεύδων ἱππικήν. {φε.} πόσους δρόμους ἐλᾷ τά πολεμιστήρια; {στ.} ἐμέ μέν σύ πολλούς τόν πατέρ' ἐλαύνεις δρόμους. ἀτάρ τί χρέος ἔβα με μετά τόν πασίαν; τρεῖς μναῖ διφρίσκου καί τροχοῖν ἀμεινίᾳ. {φε.} ἄπαγε τόν ἵππον ἐξαλίσας οἴκαδε. {στ.} ἀλλ' ὦ μέλ' ἐξήλικας ἐμέ γ' ἐκ τῶν ἐμῶν, ὅτε καί δίκας ὤφληκα χἄτεροι τόκου ἐνεχυράσεσθαί φασιν. {φε.} ἐτεόν, ὦ πάτερ, τί δυσκολαίνεις καί στρέφει τήν νύχθ' ὅλην; {στ.} δάκνει μέ τις δήμαρχος ἐκ τῶν στρωμάτων. {φε.} ἔασον ὦ δαιμόνιε καταδαρθεῖν τί με. {στ.} σύ δ' οὖν κάθευδε. τά δέ χρέα ταῦτ' ἴσθ' ὅτι εἰς τήν κεφαλήν ἅπαντα τήν σήν τρέψεται. φεῦ. εἴθ' ὤφελ' ἡ προμνήστρι' ἀπολέσθαι κακῶς ἥτις με γῆμ' ἐπῆρε τήν σήν μητέρα. ἐμοί γάρ ἦν ἄγροικος ἥδιστος βίος, εὐρωτιῶν, ἀκόρητος, εἰκῇ κείμενος, βρύων μελίτταις καί προβάτοις καί στεμφύλοις. ἔπειτ' ἔγημα μεγακλέους τοῦ μεγακλέους ἀδελφιδῆν ἄγροικος ὤν ἐξ ἄστεως, σεμνήν, τρυφῶσαν, ἐγκεκοισυρωμένην. ταύτην ὅτ' ἐγάμουν, συγκατεκλινόμην ἐγώ ὄζων τρυγός, τρασιᾶς, ἐρίων, περιουσίας, ἡ δ' αὖ μύρου, κρόκου, καταγλωττισμάτων, δαπάνης, λαφυγμοῦ, κωλιάδος, γενετυλλίδος. οὐ μήν ἐρῶ γ' ὡς ἀργός ἦν, ἀλλ' ἐσπάθα, ἐγώ δ' ἄν αὐτῇ θοἰμάτιον δεικνύς τοδί πρόφασιν ἔφασκον: ὦ γύναι, λίαν σπαθᾷς. {οικετησ} ἔλαιον ἡμῖν οὐκ ἔνεστ' ἐν τῷ λύχνῳ. {στ.} οἴμοι. τί γάρ μοι τόν πότην ἧπτες λύχνον; δεῦρ' ἔλθ' ἵνα κλάῃς. {οἰ.} διά τί δῆτα κλαύσομαι; {στ.} ὅτι τῶν παχειῶν ἐνετίθεις θρυαλλίδων. μετά ταῦθ', ὅπως νῷν ἐγένεθ' υἱός οὑτοσί, ἐμοί τε δή καί τῇ γυναικί τἀγαθῇ, περί τοὐνόματος δή 'ντεῦθεν ἐλοιδορούμεθα. ἡ μέν γάρ ἵππον προσετίθει πρός τοὔνομα, ξάνθιππον ἤ χάριππον ἤ καλλιππίδην, ἐγώ δέ τοῦ πάππου 'τιθέμην φειδωνίδην. τέως μέν οὖν ἐκρινόμεθ': εἶτα τῷ χρόνῳ κοινῇ ξυνέβημεν κἀθέμεθα φειδιππίδην. τοῦτον τόν υἱόν λαμβάνους' ἐκορίζετο: “ὅταν σύ μέγας ὤν ἅρμ' ἐλαύνῃς πρός πόλιν, ὥσπερ μεγακλέης, ξυστίδ' ἔχων_” ἐγώ δ' ἔφην: “ὅταν μέν οὖν τάς αἶγας ἐκ τοῦ φελλέως, ὥσπερ ὁ πατήρ σου, διφθέραν ἐνημμένος_”. ἀλλ' οὐκ ἐπείθετο τοῖς ἐμοῖς οὐδέν λόγοις, ἀλλ' ἵππερόν μου κατέχεεν τῶν χρημάτων. νῦν οὖν ὅλην τήν νύκτα φροντίζων ὁδοῦ μίαν ηὗρον ἀτραπόν δαιμονίως ὑπερφυᾶ, ἥν ἤν ἀναπείσω τουτονί, σωθήσομαι. ἀλλ' ἐξεγεῖραι πρῶτον αὐτόν βούλομαι. πῶς δῆτ' ἄν ἥδιστ' αὐτόν ἐπεγείραιμι; πῶς; φειδιππίδη, φειδιππίδιον. {φε.} τί, ὦ πάτερ; {στ.} κύσον με καί τήν χεῖρα δός τήν δεξιάν. {φε.} ἰδού. τί ἐστιν; {στ.} εἰπέ μοι, φιλεῖς ἐμέ; {φε.} νή τόν ποσειδῶ τουτονί τόν ἵππιον. {στ.} μή μοι γε τοῦτον μηδαμῶς τόν ἵππιον: οὗτος γάρ ὁ θεός αἴτιός μοι τῶν κακῶν. ἀλλ' εἴπερ ἐκ τῆς καρδίας μ' ὄντως φιλεῖς, ὦ παῖ, πιθοῦ. {φε.} τί οὖν πίθωμαι δῆτά σοι; {στ.} ἔκτρεψον ὡς τάχιστα τούς σαυτοῦ τρόπους καί μάνθαν' ἐλθών ἅν ἐγώ παραινέσω. {φε.} λέγε δή, τί κελεύεις; {στ.} καί τι πείσει; {φε.} πείσομαι, νή τόν διόνυσον. {στ.} δεῦρό νυν ἀπόβλεπε. ὁρᾷς τό θύριον τοῦτο καί τοἰκίδιον; {φε.} ὁρῶ. τί οὖν τοῦτ' ἐστίν ἐτεόν, ὦ πάτερ; {στ.} ψυχῶν σοφῶν τοῦτ' ἐστί φροντιστήριον. ἐνταῦθ' ἐνοικοῦς' ἄνδρες οἵ τόν οὐρανόν λέγοντες ἀναπείθουσιν ὡς ἔστιν πνιγεύς, κἄστιν περί ἡμᾶς οὗτος, ἡμεῖς δ' ἅνθρακες. οὗτοι διδάσκους', ἀργύριον ἤν τις διδῷ, λέγοντα νικᾶν καί δίκαια κἄδικα. {φε.} εἰσίν δέ τίνες; {στ.} οὐκ οἶδ' ἀκριβῶς τοὔνομα. μεριμνοφροντισταί καλοί τε κἀγαθοί. {φε.} αἰβοῖ, πονηροί γ', οἶδα. τούς ἀλαζόνας, τούς ὠχριῶντας, τούς ἀνυποδήτους λέγεις, ὧν ὁ κακοδαίμων σωκράτης καί χαιρεφῶν. {στ.} ἤ ἤ, σιώπα. μηδέν εἴπῃς νήπιον. ἀλλ' εἴ τι κήδει τῶν πατρῴων ἀλφίτων, τούτων γενοῦ μοι, σχασάμενος τήν ἱππικήν. {φε.} οὐκ ἄν μά τόν διόνυσον εἰ δοίης γέ μοι τούς φασιανούς οὕς τρέφει λεωγόρας. {στ.} ἴθ', ἀντιβολῶ ς', ὦ φίλτατ' ἀνθρώπων ἐμοί, ἐλθών διδάσκου. {φε.} καί τί σοι μαθήσομαι; {στ.} εἶναι παρ' αὐτοῖς φασίν ἄμφω τώ λόγω, τόν κρείττον', ὅστις ἐστί, καί τόν ἥττονα. τούτοιν τόν ἕτερον τοῖν λόγοιν, τόν ἥττονα, νικᾶν λέγοντά φασι τἀδικώτερα. ἤν οὖν μάθῃς μοι τόν ἄδικον τοῦτον λόγον, ἅ νῦν ὀφείλω διά σέ, τούτων τῶν χρεῶν οὐκ ἄν ἀποδοίην οὐδ' ἄν ὀβολόν οὐδενί. {φε.} οὐκ ἄν πιθοίμην: οὐ γάρ ἄν τλαίην ἰδεῖν τούς ἱππέας τό χρῶμα διακεκναισμένος. {στ.} οὐκ ἄρα μά τήν δήμητρα τῶν γ' ἐμῶν ἔδει οὔτ' αὐτός οὔθ' ὁ ζύγιος οὔθ' ὁ σαμφόρας, ἀλλ' ἐξελῶ ς' εἰς κόρακας ἐκ τῆς οἰκίας. {φε.} ἀλλ' οὐ περιόψεταί μ' ὁ θεῖος μεγακλέης ἄνιππον. ἀλλ' εἴσειμι, σοῦ δ' οὐ φροντιῶ. {στ.} ἀλλ' οὐδ' ἐγώ μέντοι πεσών γε κείσομαι, ἀλλ' εὐξάμενος τοῖσιν θεοῖς διδάξομαι αὐτός βαδίζων εἰς τό φροντιστήριον. πῶς οὖν γέρων ὤν κἀπιλήσμων καί βραδύς λόγων ἀκριβῶν σκινδαλάμους μαθήσομαι; ἰτητέον. τί ταῦτ' ἔχων στραγγεύομαι ἀλλ' οὐχί κόπτω τήν θύραν; παῖ, παιδίον. {μαθητησ} βάλλ' εἰς κόρακας. τίς ἐσθ' ὁ κόψας τήν θύραν; {στ.} φείδωνος υἱός στρεψιάδης κικυννόθεν. {μα.} ἀμαθής γε νή δί', ὅστις οὑτωσί σφόδρα ἀπεριμερίμνως τήν θύραν λελάκτικας καί φροντίδ' ἐξήμβλωκας ἐξηυρημένην. {στ.} σύγγνωθί μοι: τηλοῦ γάρ οἰκῶν τῶν ἀγρῶν. ἀλλ' εἰπέ μοι τό πρᾶγμα τοὐξημβλωμένον. {μα.} ἀλλ' οὐ θέμις πλήν τοῖς μαθηταῖσιν λέγειν. {στ.} λέγε νυν ἐμοί θαρρῶν: ἐγώ γάρ οὑτοσί ἥκω μαθητής εἰς τό φροντιστήριον. {μα.} λέξω, νομίσαι δέ ταῦτα χρή μυστήρια. ἀνήρετ' ἄρτι χαιρεφῶντα σωκράτης ψύλλαν ὁπόσους ἅλλοιτο τούς αὑτῆς πόδας. δακοῦσα γάρ τοῦ χαιρεφῶντος τήν ὀφρῦν ἐπί τήν κεφαλήν τήν σωκράτους ἀφήλατο. {στ.} πῶς δῆτα διεμέτρησε; {μα.} δεξιώτατα. κηρόν διατήξας, εἶτα τήν ψύλλαν λαβών ἐνέβαψεν εἰς τόν κηρόν αὐτῆς τώ πόδε, κᾆτα ψυχείσῃ περιέφυσαν περσικαί. ταύτας ὑπολύσας ἀνεμέτρει τό χωρίον. {στ.} ὦ ζεῦ βασιλεῦ, τῆς λεπτότητος τῶν φρενῶν. {μα.} τί δῆτ' ἄν, ἕτερον εἰ πύθοιο σωκράτους φρόντισμα; {στ.} ποῖον; ἀντιβολῶ, κάτειπέ μοι. {μα.} ἀνήρετ' αὐτόν χαιρεφῶν ὁ σφήττιος ὁπότερα τήν γνώμην ἔχοι, τάς ἐμπίδας κατά τό στόμ' ᾄδειν ἤ κατά τοὐρροπύγιον. {στ.} τί δῆτ' ἐκεῖνος εἶπε περί τῆς ἐμπίδος; {μα.} ἔφασκεν εἶναι τοὔντερον τῆς ἐμπίδος στενόν, διά λεπτοῦ δ' ὄντος αὐτοῦ τήν πνοήν βίᾳ βαδίζειν εὐθύ τοὐρροπυγίου: ἔπειτα κοῖλον πρός στενῷ προσκείμενον τόν πρωκτόν ἠχεῖν ὑπό βίας τοῦ πνεύματος. {στ.} σάλπιγξ ὁ πρωκτός ἐστιν ἄρα τῶν ἐμπίδων. ὦ τρισμακάριος τοῦ διεντερεύματος. ἦ ῥᾳδίως φεύγων ἄν ἀποφύγοι δίκην ὅστις δίοιδε τοὔντερον τῆς ἐμπίδος. {μα.} πρῴην δέ γε γνώμην μεγάλην ἀφῃρέθη ὑπ' ἀσκαλαβώτου. {στ.} τίνα τρόπον; κάτειπέ μοι. {μα.} ζητοῦντος αὐτοῦ τῆς σελήνης τάς ὁδούς καί τάς περιφοράς, εἶτ' ἄνω κεχηνότος ἀπό τῆς ὀροφῆς νύκτωρ γαλεώτης κατέχεσεν. {στ.} ἥσθην γαλεώτῃ καταχέσαντι σωκράτους. {μα.} ἐχθές δέ γ' ἡμῖν δεῖπνον οὐκ ἦν ἑσπέρας. {στ.} εἶἑν. τί οὖν πρός τἄλφιτ' ἐπαλαμήσατο; {μα.} κατά τῆς τραπέζης καταπάσας λεπτήν τέφραν, κάμψας ὀβελίσκον, εἶτα διαβήτην λαβών, ἐκ τῆς παλαίστρας θοἰμάτιον ὑφείλετο. {στ.} τί δῆτ' ἐκεῖνον τόν θαλῆν θαυμάζομεν; ἄνοιγ' ἄνοιγ' ἁνύσας τό φροντιστήριον καί δεῖξον ὡς τάχιστά μοι τόν σωκράτη. μαθητιῶ γάρ. ἀλλ' ἄνοιγε τήν θύραν. ὦ ἡράκλεις, ταυτί ποδαπά τά θηρία; {μα.} τί ἐθαύμασας; τῷ σοι δοκοῦσιν εἰκέναι; {στ.} τοῖς ἐκ πύλου ληφθεῖσι, τοῖς λακωνικοῖς. ἀτάρ τί ποτ' εἰς τήν γῆν βλέπουσιν οὑτοιί; {μα.} ζητοῦσιν οὗτοι τά κατά γῆς. {στ.} βολβούς ἄρα ζητοῦσι. μή νυν τοῦτό γ' ἔτι φροντίζετε: ἐγώ γάρ οἶδ' ἵν' εἰσί μεγάλοι καί καλοί. τί γάρ οἵδε δρῶσιν οἱ σφόδρ' ἐγκεκυφότες; {μα.} οὗτοι δ' ἐρεβοδιφῶσιν ὑπό τόν τάρταρον. {στ.} τί δῆθ' ὁ πρωκτός εἰς τόν οὐρανόν βλέπει; {μα.} αὐτός καθ' αὑτόν ἀστρονομεῖν διδάσκεται. ἀλλ' εἴσιθ', ἵνα μή 'κεῖνος ὑμῖν ἐπιτύχῃ. {στ.} μήπω γε μήπω γ', ἀλλ' ἐπιμεινάντων, ἵνα αὐτοῖσι κοινώσω τι πραγμάτιον ἐμόν. {μα.} ἀλλ' οὐχ οἷόν τ' αὐτοῖσι πρός τόν ἀέρα ἔξω διατρίβειν πολύν ἄγαν ἐστίν χρόνον. {στ.} πρός τῶν θεῶν, τί γάρ τάδ' ἐστίν; εἰπέ μοι. {μα.} ἀστρονομία μέν αὑτηί. {στ.} τουτί δέ τί; {μα.} γεωμετρία. {στ.} τοῦτ' οὖν τί ἐστι χρήσιμον; {μα.} γῆν ἀναμετρεῖσθαι. {στ.} πότερα τήν κληρουχικήν; {μα.} οὔκ, ἀλλά τήν σύμπασαν. {στ.} ἀστεῖον λέγεις: τό γάρ σόφισμα δημοτικόν καί χρήσιμον. {μα.} αὕτη δέ σοι γῆς περίοδος πάσης. ὁρᾷς; αἵδε μέν ἀθῆναι. {στ.} τί σύ λέγεις; οὐ πείθομαι, ἐπεί δικαστάς οὐχ ὁρῶ καθημένους. {μα.} ὡς τοῦτ' ἀληθῶς ἀττικόν τό χωρίον. {στ.} καί ποῦ κικυννῆς εἰσίν, οὑμοί δημόται; {μα.} ἐνταῦθ' ἔνεισιν. ἡ δέ γ' εὔβοι', ὡς ὁρᾷς, ἡδί παρατέταται μακρά πόρρω πάνυ. {στ.} οἶδ': ὑπό γάρ ἡμῶν παρετάθη καί περικλέους. ἀλλ' ἡ λακεδαίμων ποῦ 'στίν; {μα.} ὅπου 'στίν; αὑτηί. {στ.} ὡς ἐγγύς ἡμῶν. τοῦτο μεταφροντίζετε, ταύτην ἀφ' ἡμῶν ἀπαγαγεῖν πόρρω πάνυ. {μα.} ἀλλ' οὐχ οἷόν τε. {στ.} νή δί', οἰμώξεσθ' ἄρα. φέρε τίς γάρ οὗτος οὑπί τῆς κρεμάθρας ἀνήρ; {μα.} αὐτός. {στ.} τίς αὐτός; {μα.} σωκράτης. {στ.} ὦ σωκράτης. ἴθ' οὗτος ἀναβόησον αὐτόν μοι μέγα. {μα.} αὐτός μέν οὖν σύ κάλεσον: οὐ γάρ μοι σχολή. {στ.} ὦ σώκρατες. ὦ σωκρατίδιον. {σωκρατησ} τί με καλεῖς, ὦ 'φήμερε; {στ.} πρῶτον μέν ὅτι δρᾷς, ἀντιβολῶ, κάτειπέ μοι. {σω.} ἀεροβατῶ καί περιφρονῶ τόν ἥλιον. {στ.} ἔπειτ' ἀπό ταρροῦ τούς θεούς ὑπερφρονεῖς, ἀλλ' οὐκ ἀπό τῆς γῆς, εἴπερ; {σω.} οὐ γάρ ἄν ποτε ἐξηῦρον ὀρθῶς τά μετέωρα πράγματα εἰ μή κρεμάσας τό νόημα καί τήν φροντίδα, λεπτήν καταμείξας εἰς τόν ὅμοιον ἀέρα. εἰ δ' ὤν χαμαί τἄνω κάτωθεν ἐσκόπουν, οὐκ ἄν ποθ' ηὗρον: οὐ γάρ ἀλλ' ἡ γῆ βίᾳ ἕλκει πρός αὑτήν τήν ἰκμάδα τῆς φροντίδος. πάσχει δέ ταὐτό τοῦτο καί τά κάρδαμα. {στ.} πῶς φῄς; ἡ φροντίς ἕλκει τήν ἰκμάδ' εἰς τά κάρδαμα; ἴθι νυν κατάβηθ', ὦ σωκρατίδιον, ὡς ἐμέ, ἵνα με διδάξῃς ὧνπερ ἕνεκ' ἐλήλυθα. {σω.} ἦλθες δέ κατά τί; {στ.} βουλόμενος μαθεῖν λέγειν: ὑπό γάρ τόκων χρήστων τε δυσκολωτάτων ἄγομαι, φέρομαι, τά χρήματ' ἐνεχυράζομαι. {σω.} πόθεν δ' ὑπόχρεως σαυτόν ἔλαθες γενόμενος; {στ.} νόσος μ' ἐπέτριψεν ἱππική, δεινή φαγεῖν. ἀλλά με δίδαξον τόν ἕτερον τοῖν σοῖν λόγοιν, τόν μηδέν ἀποδιδόντα. μισθόν δ' ὅντιν' ἄν πράττῃ μ', ὀμοῦμαί σοι καταθήσειν τούς θεούς. {σω.} ποίους θεούς ὀμεῖ σύ; πρῶτον γάρ θεοί ἡμῖν νόμισμ' οὐκ ἔστι. {στ.} τῷ γάρ ὄμνυτε; [ἦ] σιδαρέοισιν, ὥσπερ ἐν βυζαντίῳ; {σω.} βούλει τά θεῖα πράγματ' εἰδέναι σαφῶς ἅττ' ἐστίν ὀρθῶς; {στ.} νή δί', εἴπερ ἐστί γε. {σω.} καί συγγενέσθαι ταῖς νεφέλαισιν εἰς λόγους, ταῖς ἡμετέραισι δαίμοσιν; {στ.} μάλιστά γε. {σω.} κάθιζε τοίνυν ἐπί τόν ἱερόν σκίμποδα. {στ.} ἰδού, κάθημαι. {σω.} τουτονί τοίνυν λαβέ τόν στέφανον. {στ.} ἐπί τί στέφανον; οἴμοι, σώκρατες, ὥσπερ με τόν ἀθάμανθ' ὅπως μή θύσετε. {σω.} οὔκ, ἀλλά ταῦτα πάντα τούς τελουμένους ἡμεῖς ποοῦμεν. {στ.} εἶτα δή τί κερδανῶ; {σω.} λέγειν γενήσει τρῖμμα, κρόταλον, παιπάλη. ἀλλ' ἔχ' ἀτρεμεί. {στ.} μά τόν δί' οὐ ψεύσει γέ με: καταπαττόμενος γάρ παιπάλη γενήσομαι. {σω.} εὐφημεῖν χρή τόν πρεσβύτην καί τῆς εὐχῆς ἐπακούειν. ὦ δέσποτ' ἄναξ, ἀμέτρητ' ἀήρ, ὅς ἔχεις τήν γῆν μετέωρον, λαμπρός τ' αἰθήρ, σεμναί τε θεαί νεφέλαι βροντησικέραυ νοι, ἄρθητε, φάνητ', ὦ δέσποιναι, τῷ φροντιστῇ μετέωροι. {στ.} μήπω, μήπω γε, πρίν ἄν τουτί πτύξωμαι, μή καταβρεχθῶ. τό δέ μηδέ κυνῆν οἴκοθεν ἐλθεῖν ἐμέ τόν κακοδαίμον' ἔχοντα. {σω.} ἔλθετε δῆτ', ὦ πολυτίμητοι νεφέλαι, τῷδ' εἰς ἐπίδειξιν: εἴτ' ἐπ' ὀλύμπου κορυφαῖς ἱεραῖς χιονοβλήτοισι κάθησθε, εἴτ' ὠκεανοῦ πατρός ἐν κήποις ἱερόν χορόν ἵστατε νύμ φαις, εἴτ' ἄρα νείλου προχοαῖς ὑδάτων χρυσέαις ἀρύτεσθε πρόχοισιν, ἤ μαιῶτιν λίμνην ἔχετ' ἤ σκόπελον νιφόεντα μίμαντος: ὑπακούσατε δεξάμεναι θυσίαν καί τοῖς ἱεροῖσι χαρεῖσαι. {χοροσ} ἀέναοι νεφέλαι, {στρ.} ἀρθῶμεν φανεραί δροσεράν φύσιν εὐάγητον πατρός ἀπ' ὠκεανοῦ βαρυαχέος ὑψηλῶν ὀρέων κορυφάς ἔπι δενδροκόμους, ἵνα τηλεφανεῖς σκοπιάς ἀφορώμεθα καρπούς τ' ἀρδομέναν ἱεράν χθόνα καί ποταμῶν ζαθέων κελαδήματα καί πόντον κελάδοντα βαρύβρομον: ὄμμα γάρ αἰθέρος ἀκάματον σελαγεῖται μαρμαρέαισιν αὐγαῖς. ἀλλ' ἀποσεισάμεναι νέφος ὄμβριον ἀθανάτας ἰδέας ἐπιδώμεθα τηλεσκόπῳ ὄμματι γαῖαν. {σω.} ὦ μέγα σεμναί νεφέλαι, φανερῶς ἠκούσατέ μου καλέσαντος. ᾔσθου φωνῆς ἅμα καί βροντῆς μυκησαμένης θεοσέπτου; {στ.} καί σέβομαί γ', ὦ πολυτίμητοι, καί βούλομαι ἀνταπο παρδεῖν πρός τάς βροντάς: οὕτως αὐτάς τετραμαίνω καί πεφόβημαι. κεἰ θέμις ἐστίν, νυνί γ' ἤδη, κεἰ μή θέμις ἐστί, χεσείω. {σω.} οὐ μή σκώψει μηδέ ποήσεις ἅπερ οἱ τρυγοδαίμονες οὗτοι, ἀλλ' εὐφήμει: μέγα γάρ τι θεῶν κινεῖται σμῆνος ἀοιδαῖς. {χο.} παρθένοι ὀμβροφόροι, {ἀντ.} ἔλθωμεν λιπαράν χθόνα παλλάδος, εὔανδρον γᾶν κέκροπος ὀψόμεναι πολυήρατον: οὗ σέβας ἀρρήτων ἱερῶν, ἵνα μυστοδόκος δόμος ἐν τελεταῖς ἁγίαις ἀναδείκνυται: οὐρανίοις τε θεοῖς δωρήματα, ναοί θ' ὑψερεφεῖς καί ἀγάλματα, καί πρόσοδοι μακάρων ἱερώταται εὐστέφανοί τε θεῶν θυσίαι θαλίαι τε παντοδαπαῖσιν ὥραις, ἦρί τ' ἐπερχομένῳ βρομία χάρις εὐκελάδων τε χορῶν ἐρεθίσματα καί μοῦσα βαρύβρομος αὐλῶν. {στ.} πρός τοῦ διός, ἀντιβολῶ σε, φράσον, τίνες εἴς', ὦ σώ κρατες, αὗται αἱ φθεγξάμεναι τοῦτο τό σεμνόν; μῶν ἡρῷναί τινές εἰσιν; {σω.} ἥκιστ', ἀλλ' οὐράνιαι νεφέλαι, μεγάλαι θεαί ἀνδράσιν ἀργοῖς, αἵπερ γνώμην καί διάλεξιν καί νοῦν ἡμῖν παρέχουσιν καί τερατείαν καί περίλεξιν καί κροῦσιν καί κατάληψιν. {στ.} ταῦτ' ἄρ' ἀκούσας' αὐτῶν τό φθέγμ' ἡ ψυχή μου πεπότηται καί λεπτολογεῖν ἤδη ζητεῖ καί περί καπνοῦ στενολεσχεῖν καί γνωμιδίῳ γνώμην νύξας' ἑτέρῳ λόγῳ ἀντιλογῆσαι: ὥστ' εἴ πως ἐστίν, ἰδεῖν αὐτάς ἤδη φανερῶς ἐπιθυμῶ. {σω.} βλέπε νυν δευρί πρός τήν πάρνηθ': ἤδη γάρ ὁρῶ κατιούσας ἡσυχῇ αὐτάς. {στ.} φέρε ποῦ; δεῖξον. {σω.} χωροῦς' αὗται πάνυ πολλαί διά τῶν κοίλων καί τῶν δασέων, αὗται πλάγιαι. {στ.} τί τό χρῆμα; ὡς οὐ καθορῶ. {σω.} παρά τήν εἴσοδον. {στ.} ἤδη νυνί μόλις οὕτως. {σω.} νῦν γέ τοι ἤδη καθορᾷς αὐτάς, εἰ μή λημᾷς κολοκύνταις. {στ.} νή δί' ἔγωγ'. ὦ πολυτίμητοι: πάντα γάρ ἤδη κατέχουσιν. {σω.} ταύτας μέντοι σύ θεάς οὔσας οὐκ ᾔδεις οὐδ' ἐνόμιζες; {στ.} μά δί', ἀλλ' ὁμίχλην καί δρόσον αὐτάς ἡγούμην καί καπνόν εἶναι. {σω.} οὐ γάρ μά δί' οἶσθ' ὁτιή πλείστους αὗται βόσκουσι σοφισ τάς, θουριομάντεις, ἰατροτέχνας, σφραγιδονυχαργοκομήτας: κυκλίων τε χορῶν ᾀσματοκάμπτας, ἄνδρας μετεωροφένα κας, οὐδέν δρῶντας βόσκους' ἀργούς, ὅτι ταύτας μουσοποοῦσιν. {στ.} ταῦτ' ἄρ' ἐποίουν “ὑγρᾶν νεφελᾶν στρεπταίγλαν δάϊον ὁρμάν”, “πλοκάμους θ' ἑκατογκεφάλα τυφῶ” “πρημαινούσας τε θυέλλας”, εἶτ' “ἀερίας διεράς” “γαμψούς τ' οἰωνούς ἀερονηχεῖς” “ὄμβρους θ' ὑδάτων δροσερᾶν νεφελᾶν”: εἶτ' ἀντ' αὐτῶν κατέπινον κεστρᾶν τεμάχη μεγαλᾶν ἀγαθᾶν κρέα τ' ὀρνίθεια κιχηλᾶν. {σω.} διά μέντοι τάσδ'. οὐχί δικαίως; {στ.} λέξον δή μοι, τί παθοῦσαι, εἴπερ νεφέλαι γ' εἰσίν ἀληθῶς, θνηταῖς εἴξασι γυναιξίν; οὐ γάρ ἐκεῖναί γ' εἰσί τοιαῦται. {σω.} φέρε, ποῖαι γάρ τινές εἰσιν; {στ.} οὐκ οἶδα σαφῶς: εἴξασιν δ' οὖν ἐρίοισιν πεπταμένοισιν, κοὐχί γυναιξίν, μά δί', οὐδ' ὁτιοῦν: αὗται δέ ῥῖνας ἔχουσιν. {σω.} ἀπόκριναί νυν ἅττ' ἄν ἔρωμαι. {στ.} λέγε νυν ταχέως ὅτι βούλει. {σω.} ἤδη ποτ' ἀναβλέψας εἶδες νεφέλην κενταύρῳ ὁμοίαν ἤ παρδάλει ἤ λύκῳ ἤ ταύρῳ; {στ.} νή δί' ἔγωγ'. εἶτα τί τοῦτο; {σω.} γίγνονται πάνθ' ὅτι βούλονται: κᾆτ' ἤν μέν ἴδωσι κομήτην ἄγριόν τινα τῶν λασίων τούτων, οἷόνπερ τόν ξενοφάντου, σκώπτουσαι τήν μανίαν αὐτοῦ κενταύροις ᾔκασαν αὑτάς. {στ.} τί γάρ ἤν ἅρπαγα τῶν δημοσίων κατίδωσι σίμωνα, τί δρῶσιν; {σω.} ἀποφαίνουσαι τήν φύσιν αὐτοῦ λύκοι ἐξαίφνης ἐγένοντο. {στ.} ταῦτ' ἄρα, ταῦτα κλεώνυμον αὗται τόν ῥίψασπιν χθές ἰδοῦσαι, ὅτι δειλότατον τοῦτον ἑώρων, ἔλαφοι διά τοῦτ' ἐγένοντο. {σω.} καί νῦν γ' ὅτι κλεισθένη εἶδον, ὁρᾷς, διά τοῦτ' ἐγένοντο γυναῖκες. {στ.} χαίρετε τοίνυν, ὦ δέσποιναι: καί νῦν, εἴπερ τινί κἄλλῳ, οὐρανομήκη ῥήξατε κἀμοί φωνήν, ὦ παμβασίλειαι. {χο.} χαῖρ', ὦ πρεσβῦτα παλαιογενές, θηρατά λόγων φιλομούσων. σύ τε, λεπτοτάτων λήρων ἱερεῦ, φράζε πρός ἡμᾶς ὅτι χρῄ ζεις: οὐ γάρ ἄν ἄλλῳ γ' ὑπακούσαιμεν τῶν νῦν μετεωροσοφιστῶν πλήν ἤ προδίκῳ, τῷ μέν σοφίας καί γνώμης οὕνεκα, σοί δέ ὅτι βρενθύει τ' ἐν ταῖσιν ὁδοῖς καί τὠφθαλμώ παραβάλλεις κἀνυπόδητος κακά πόλλ' ἀνέχει κἀφ' ἡμῖν σεμνοπροσω πεῖς. {στ.} ὦ γῆ, τοῦ φθέγματος, ὡς ἱερόν καί σεμνόν καί τερατῶδες. {σω.} αὗται γάρ τοι μόναι εἰσί θεαί, τἄλλα δέ πάντ' ἐστί φλύαρος. {στ.} ὁ ζεύς δ' ὑμῖν, φέρε, πρός τῆς γῆς, οὑλύμπιος οὐ θεός ἐστιν; {σω.} ποῖος ζεύς; οὐ μή ληρήσεις. οὐδ' ἐστί ζεύς. {στ.} τί λέγεις σύ; ἀλλά τίς ὕει; τουτί γάρ ἔμοιγ' ἀπόφηναι πρῶτον ἁπάντων. {σω.} αὗται δήπου: μεγάλοις δέ ς' ἐγώ σημείοις αὐτό διδάξω. φέρε, ποῦ γάρ πώποτ' ἄνευ νεφελῶν ὕοντ' ἤδη τεθέασαι; καίτοι χρῆν αἰθρίας ὕειν αὐτόν, ταύτας δ' ἀποδημεῖν. {στ.} νή τόν ἀπόλλω, τοῦτό γε τοι τῷ νυνί λόγῳ εὖ προσέφυσας. καίτοι πρότερον τόν δί' ἀληθῶς ᾤμην διά κοσκίνου οὐρεῖν. ἀλλ' ὅστις ὁ βροντῶν ἐστί φράσον, τοῦθ' ὅ με ποιεῖ τετρα μαίνειν. {σω.} αὗται βροντῶσι κυλινδόμεναι. {στ.} τῷ τρόπῳ, ὦ πάντα σύ τολμῶν; {σω.} ὅταν ἐμπλησθῶς' ὕδατος πολλοῦ κἀναγκασθῶσι φέρεσθαι κατακριμνάμεναι πλήρεις ὄμβρου δι' ἀνάγκην, εἶτα βαρεῖαι εἰς ἀλλήλας ἐμπίπτουσαι ῥήγνυνται καί παταγοῦσιν. {στ.} ὁ δ' ἀναγκάζων ἐστί τίς αὐτάς_οὐχ ὁ ζεύς; _ὥστε φέρεσθαι; {σω.} ἥκιστ', ἀλλ' αἰθέριος δῖνος. {στ.} δῖνος; τουτί μ' ἐλελήθει, ὁ ζεύς οὐκ ὤν, ἀλλ' ἀντ' αὐτοῦ δῖνος νυνί βασιλεύων. ἀτάρ οὐδέν πω περί τοῦ πατάγου καί τῆς βροντῆς μ' ἐδί δαξας. {σω.} οὐκ ἤκουσάς μου τάς νεφέλας ὕδατος μεστάς ὅτι φημί ἐμπιπτούσας εἰς ἀλλήλας παταγεῖν διά τήν πυκνότητα; {στ.} φέρε, τουτί τῷ χρή πιστεύειν; {σω.} ἀπό σαυτοῦ 'γώ σε διδάξω. ἤδη ζωμοῦ παναθηναίοις ἐμπλησθείς εἶτ' ἐταράχθης τήν γαστέρα καί κλόνος ἐξαίφνης αὐτήν διεκορκορύγησεν; {στ.} νή τόν ἀπόλλω, καί δεινά ποεῖ γ' εὐθύς μοι καί τετάρακται, χὤσπερ βροντή τό ζωμίδιον παταγεῖ καί δεινά κέκραγεν, ἀτρέμας πρῶτον, παππάξ παππάξ, κἄπειτ' ἐπάγει παπα παππάξ: χὤταν χέζω, κομιδῇ βροντᾷ, παπαπαππάξ, ὥσπερ ἐκεῖναι. {σω.} σκέψαι τοίνυν ἀπό γαστριδίου τυννουτουί οἷα πέπορδας: τόν δ' ἀέρα τόνδ' ὄντ' ἀπέραντον πῶς οὐκ εἰκός μέγα βροντᾶν; ταῦτ' ἄρα καί τὠνόματ' ἀλλήλοιν, “βροντή” καί “πορδή”, ὁμοίω. {στ.} ἀλλ' ὁ κεραυνός πόθεν αὖ φέρεται λάμπων πυρί, τοῦτο δίδαξον, καί καταφρύγει βάλλων ἡμᾶς, τούς δέ ζῶντας περιφλεύει. τοῦτον γάρ δή φανερῶς ὁ ζεύς ἵης' ἐπί τούς ἐπιόρκους. {σω.} καί πῶς, ὦ μῶρε σύ καί κρονίων ὄζων καί βεκκεσέληνε, εἴπερ βάλλει τούς ἐπιόρκους, δῆτ' οὐχί σίμων' ἐνέπρησεν οὐδέ κλεώνυμον οὐδέ θέωρον; καίτοι σφόδρα γ' εἴς' ἐπίορκοι. ἀλλά τόν αὑτοῦ γε νεών βάλλει καί σούνιον, ἄκρον ἀθηνέων, καί τάς δρῦς τάς μεγάλας, τί μαθών; οὐ γάρ δή δρῦς γ' ἐπι ορκεῖ. {στ.} οὐκ οἶδ': ἀτάρ εὖ σύ λέγειν φαίνει. τί γάρ ἐστιν δῆθ' ὁ κεραυνός; {σω.} ὅταν εἰς ταύτας ἄνεμος ξηρός μετεωρισθείς κατακλεισθῇ, ἔνδοθεν αὐτάς ὥσπερ κύστιν φυσᾷ, κἄπειθ' ὑπ' ἀνάγκης ῥήξας αὐτάς ἔξω φέρεται σοβαρός διά τήν πυκνότητα, ὑπό τοῦ ῥοίβδου καί τῆς ῥύμης αὐτός ἑαυτόν κατακάων. {στ.} νή δί' ἐγώ γοῦν ἀτεχνῶς ἔπαθον τουτί ποτε διασίοισιν. ὀπτῶν γαστέρα τοῖς συγγένεσιν κᾆτ' οὐκ ἔσχων ἀμελήσας, ἡ δ' ἄρ' ἐφυσᾶτ', εἶτ' ἐξαίφνης διαλακήσασα πρός αὐτώ τὠφθαλμώ μου προσετίλησεν καί κατέκαυσεν τό πρόσωπον. {χο.} ὦ τῆς μεγάλης ἐπιθυμήσας σοφίας ἄνθρωπε παρ' ἡμῶν, ὡς εὐδαίμων ἐν ἀθηναίοις καί τοῖς ἕλλησι γενήσει εἰ μνήμων εἶ καί φροντιστής καί τό ταλαίπωρον ἔνεστιν ἐν τῇ ψυχῇ καί μή κάμνεις μήθ' ἑστώς μήτε βαδίζων μήτε ῥιγῶν ἄχθει λίαν μήτ' ἀριστᾶν ἐπιθυμεῖς οἴνου τ' ἀπέχει καί γυμνασίων καί τῶν ἄλλων ἀνοήτων καί βέλτιστον τοῦτο νομίζεις, ὅπερ εἰκός δεξιόν ἄνδρα, νικᾶν πράττων καί βουλεύων καί τῇ γλώττῃ πολεμίζων. {στ.} ἀλλ' εἵνεκα γε ψυχῆς στερρᾶς δυσκολοκοίτου τε μερίμνης καί φειδωλοῦ καί τρυσιβίου γαστρός καί θυμβρεπιδείπνου, ἀμέλει, θαρρῶν εἵνεκα τούτων ἐπιχαλκεύειν παρέχοιμ' ἄν. {σω.} ἄλλο τι δῆτ' οὐ νομιεῖς ἤδη θεόν οὐδένα πλήν ἅπερ ἡμεῖς, τό χάος τουτί καί τάς νεφέλας καί τήν γλῶτταν, τρία ταυτί; {στ.} οὐδ' ἄν διαλεχθείην γ' ἀτεχνῶς τοῖς ἄλλοις οὐδ' ἄν ἀπαν τῶν, οὐδ' ἄν θύσαιμ' οὐδ' ἄν σπείσαιμ' οὐδ' ἐπιθείην λιβανωτόν. {χο.} λέγε νυν ἡμῖν ὅτι σοι δρῶμεν θαρρῶν, ὡς οὐκ ἀτυχήσεις ἡμᾶς τιμῶν καί θαυμάζων καί ζητῶν δεξιός εἶναι. {στ.} ὦ δέσποιναι, δέομαι τοίνυν ὑμῶν τουτί πάνυ μικρόν, τῶν ἑλλήνων εἶναί με λέγειν ἑκατόν σταδίοισιν ἄριστον. {χο.} ἀλλ' ἔσται σοι τοῦτο παρ' ἡμῶν, ὥστε τό λοιπόν γ' ἀπό τουδί ἐν τῷ δήμῳ γνώμας οὐδείς νικήσει πλείονας ἤ σύ. {στ.} μή μοι γε λέγειν γνώμας μεγάλας: οὐ γάρ τούτων ἐπιθυμῶ, ἀλλ' ὅς' ἐμαυτῷ στρεψοδικῆσαι καί τούς χρήστας δι ολισθεῖν. {χο.} τεύξει τοίνυν ὧν ἱμείρεις: οὐ γάρ μεγάλων ἐπιθυμεῖς. ἀλλά σεαυτόν παράδος θαρρῶν τοῖς ἡμετέροις προπόλοισιν. {στ.} δράσω ταῦθ' ὑμῖν πιστεύσας: ἡ γάρ ἀνάγκη με πιέζει διά τούς ἵππους τούς κοππατίας καί τόν γάμον ὅς μ' ἐπέ τριψεν. νῦν οὖν [χρήσθων] ἀτεχνῶς ὅτι βούλονται τουτί τό γ' ἐμόν σῶμ' αὐτοῖσιν παρέχω τύπτειν, πεινῆν, διψῆν, αὐχμεῖν, ῥιγῶν, ἀσκόν δείρειν, εἴπερ τά χρέα διαφευξοῦμαι τοῖς τ' ἀνθρώποις εἶναι δόξω θρασύς, εὔγλωττος, τολμηρός, ἴτης, βδελυρός, ψευδῶν συγκολλητής, εὑρησιεπής, περίτριμμα δικῶν, κύρβις, κρόταλον, κίναδος, τρύμη, μάσθλης, εἴρων, γλοιός, ἀλαζών, κέντρων, μιαρός, στρόφις, ἀργαλέος, ματιολοιχός. ταῦτ' εἴ με καλοῦς' ἁπαντῶντες, δρώντων ἀτεχνῶς ὅτι χρῄζουσιν: κεἰ βούλονται, νή τήν δήμητρ' ἔκ μου χορδήν τοῖς φροντισταῖς παραθέντων. {χο.} λῆμα μέν πάρεστι τῷδέ γ' οὐκ ἄτολμον ἀλλ' ἕτοιμον. ἴσθι δ' ὡς ταῦτα μαθών παρ' ἐμοῦ κλέος οὐρανόμηκες ἐν βροτοῖσιν ἕξεις. {στ.} τί πείσομαι; {χο.} τόν πάντα χρόνον μετ' ἐμοῦ ζηλωτότατον βίον ἀν θρώπων διάξεις. {στ.} ἆρά γε τοῦτ' ἄρ' ἐγώ ποτ' ὄψομαι; {χο.} ὥστε γέ σου πολλούς ἐπί ταῖσι θύραις ἀεί καθῆσθαι, βουλομένους ἀνακοινοῦ σθαι τε καί εἰς λόγον ἐλθεῖν πράγματα κἀντιγραφάς πολλῶν ταλάντων, ἄξια σῇ φρενί συμ βουλευσομένους μετά σοῦ. ἀλλ' ἐγχείρει τόν πρεσβύτην ὅτιπερ μέλλεις προδιδάσκειν καί διακίνει τόν νοῦν αὐτοῦ καί τῆς γνώμης ἀποπειρῶ. {σω.} ἄγε δή, κάτειπέ μοι σύ τόν σαυτοῦ τρόπον, ἵν' αὐτόν εἰδώς ὅστις ἐστί μηχανάς ἤδη 'πί τούτοις πρός σέ καινάς προσφέρω. {στ.} τί δέ; τειχομαχεῖν μοι διανοεῖ, πρός τῶν θεῶν; {σω.} οὔκ, ἀλλά βραχέα σου πυθέσθαι βούλομαι, εἰ μνημονικός εἶ. {στ.} δύο τρόπω, νή τόν δία. ἤν μέν γ' ὀφείληταί τι μοι, μνήμων πάνυ, ἐάν δ' ὀφείλω σχέτλιος, ἐπιλήσμων πάνυ. {σω.} ἔνεστι δῆτά σοι λέγειν ἐν τῇ φύσει; {στ.} λέγειν μέν οὐκ ἔνεστ', ἀποστερεῖν δ' ἔνι. {σω.} πῶς οὖν δυνήσει μανθάνειν; {στ.} ἀμέλει, καλῶς. {σω.} ἄγε νυν ὅπως, ὅταν τι προβάλωμαι σοφόν περί τῶν μετεώρων, εὐθέως ὑφαρπάσει. {στ.} τί δαί; κυνηδόν τήν σοφίαν σιτήσομαι; {σω.} ἅνθρωπος ἀμαθής οὑτοσί καί βάρβαρος. δέδοικά ς', ὦ πρεσβῦτα, μή πληγῶν δέει. φέρ' ἴδω, τί δρᾷς ἤν τις σε τύπτῃ; {στ.} τύπτομαι, κἄπειτ' ἐπισχών ὀλίγον ἐπιμαρτύρομαι: εἶτ' αὖθις ἀκαρῆ διαλιπών δικάζομαι. {σω.} ἴθι νυν κατάθου θοἰμάτιον. {στ.} ἠδίκηκά τι; {σω.} οὔκ, ἀλλά γυμνούς εἰσιέναι νομίζεται. {στ.} ἀλλ' οὐχί φωράσων ἔγωγ' εἰσέρχομαι. {σω.} κατάθου. τί ληρεῖς; {στ.} εἰπέ δή νυν μοι τοδί: ἤν ἐπιμελής ὦ καί προθύμως μανθάνω, τῷ τῶν μαθητῶν ἐμφερής γενήσομαι; {σω.} οὐδέν διοίσεις χαιρεφῶντος τήν φύσιν. {στ.} οἴμοι κακοδαίμων, ἡμιθνής γενήσομαι. {σω.} οὐ μή λαλήσεις, ἀλλ' ἀκολουθήσεις ἐμοί ἁνύσας τι δευρί θᾶττον. {στ.} εἰς τώ χεῖρέ νυν δός μοι μελιτοῦτταν πρότερον, ὡς δέδοικ' ἐγώ εἴσω καταβαίνων ὥσπερ εἰς τροφωνίου. {σω.} χώρει. τί κυπτάζεις ἔχων περί τήν θύραν; {χο.} ἀλλ' ἴθι χαίρων τῆς ἀνδρείας εἵνεκα ταύτης. εὐτυχία γένοιτο τἀν θρώπῳ ὅτι προήκων εἰς βαθύ τῆς ἡλικίας νεωτέροις τήν φύσιν αὑ τοῦ πράγμασιν χρωτίζεται καί σοφίαν ἐπασκεῖ. ὦ θεώμενοι, κατερῶ πρός ὑμᾶς ἐλευθέρως τἀληθῆ, νή τόν διόνυσον τόν ἐκθρέψαντά με. οὕτω νικήσαιμί τ' ἐγώ καί νομιζοίμην σοφός ὡς ὑμᾶς ἡγούμενος εἶναι θεατάς δεξιούς καί ταύτην σοφώτατ' ἔχειν τῶν ἐμῶν κωμῳδιῶν πρώτους ἠξίως' ἀναγεῦς' ὑμᾶς, ἥ παρέσχε μοι ἔργον πλεῖστον: εἶτ' ἀνεχώρουν ὑπ' ἀνδρῶν φορτικῶν ἡττηθείς οὐκ ἄξιος ὤν. ταῦτ' οὖν ὑμῖν μέμφομαι τοῖς σοφοῖς, ὧν οὕνεκ' ἐγώ ταῦτ' ἐπραγματευόμην. ἀλλ' οὐδ' ὥς ὑμῶν ποθ' ἑκών προδώσω τούς δεξιούς. ἐξ ὅτου γάρ ἐνθάδ' ὑπ' ἀνδρῶν, οὕς ἡδύ καί λέγειν, ὁ σώφρων τε χὠ καταπύγων ἄριστ' ἠκουσάτην, κἀγώ, παρθένος γάρ ἔτ' ἦν κοὐκ ἐξῆν πώ μοι τεκεῖν, ἐξέθηκα, παῖς δ' ἑτέρα τις λαβοῦς' ἀνείλετο, ὑμεῖς δ' ἐξεθρέψατε γενναίως κἀπαιδεύσατε, ἐκ τούτου μοι πιστά παρ' ὑμῶν γνώμης ἔσθ' ὅρκια. νῦν οὖν ἠλέκτραν κατ' ἐκείνην ἥδ' ἡ κωμῳδία ζητοῦς' ἦλθ', ἤν που 'πιτύχῃ θεαταῖς οὕτω σοφοῖς. γνώσεται γάρ, ἤνπερ ἴδῃ, τἀδελφοῦ τόν βόστρυχον. ὡς δέ σώφρων ἐστί φύσει σκέψασθ', ἥτις πρῶτα μέν οὐδέν ἦλθε ῥαψαμένη σκύτινον καθειμένον ἐρυθρόν ἐξ ἄκρου, παχύ, τοῖς παιδίοις ἵν' ᾖ γέλως: οὐδ' ἔσκωψεν τούς φαλακρούς, οὐδέ κόρδαχ' εἵλκυσεν: οὐδέ πρεσβύτης ὁ λέγων τἄπη τῇ βακτηρίᾳ τύπτει τόν παρόντ', ἀφανίζων πονηρά σκώμματα: οὐδ' εἰσῇξε δᾷδας ἔχους' οὐδ' “ἰού ἰού” βοᾷ: ἀλλ' αὑτῇ καί τοῖς ἔπεσιν πιστεύους' ἐλήλυθεν. κἀγώ μέν τοιοῦτος ἀνήρ ὤν ποητής οὐ κομῶ, οὐδ' ὑμᾶς ζητῶ 'ξαπατᾶν δίς καί τρίς ταὔτ' εἰσάγων, ἀλλ' αἰεί καινάς ἰδέας εἰσφέρων σοφίζομαι οὐδέν ἀλλήλαισιν ὁμοίας καί πάσας δεξιάς: ὅς μέγιστον ὄντα κλέων' ἔπαις' εἰς τήν γαστέρα κοὐκ ἐτόλμης' αὖθις ἐπεμπηδῆς' αὐτῷ κειμένῳ. οὗτοι δ', ὡς ἅπαξ παρέδωκεν λαβήν ὑπέρβολος, τοῦτον δείλαιον κολετρῶς' ἀεί καί τήν μητέρα. εὔπολις μέν τόν μαρικᾶν πρώτιστον παρείλκυσεν ἐκστρέψας τούς ἡμετέρους ἱππέας κακός κακῶς, προσθείς αὐτῷ γραῦν μεθύσην τοῦ κόρδακος οὕνεχ', ἥν φρύνιχος πάλαι πεπόηχ', ἥν τό κῆτος ἤσθιεν. εἶθ' ἕρμιππος αὖθις ἐποίησεν εἰς ὑπέρβολον, ἅλλοι τ' ἤδη πάντες ἐρείδουσιν εἰς ὑπέρβολον, τάς εἰκούς τῶν ἐγχέλεων τάς ἐμάς μιμούμενοι. ὅστις οὖν τούτοισι γελᾷ, τοῖς ἐμοῖς μή χαιρέτω. ἤν δ' ἐμοί καί τοῖσιν ἐμοῖς εὐφραίνησθ' εὑρήμασιν, εἰς τάς ὥρας τάς ἑτέρας εὖ φρονεῖν δοκήσετε. ὑψιμέδοντα μέν θεῶν {στρ.} ζῆνα τύραννον εἰς χορόν πρῶτα μέγαν κικλήσκω: τόν τε μεγασθενῆ τριαίνης ταμίαν, γῆς τε καί ἁλμυρᾶς θαλάσ σης ἄγριον μοχλευτήν: καί μεγαλώνυμον ἡμέτερον πατέρ' αἰθέρα σεμνότατον, βιοθρέμμονα πάντων: τόν θ' ἱππονώμαν, ὅς ὑπερ λάμπροις ἀκτῖσιν κατέχει γῆς πέδον, μέγας ἐν θεοῖς ἐν θνητοῖσί τε δαίμων. ὦ σοφώτατοι θεαταί, δεῦρο τόν νοῦν προσέχετε: ἠδικημέναι γάρ ὑμῖν μεμφόμεσθ' ἐναντίον. πλεῖστα γάρ θεῶν ἁπάντων ὠφελούσαις τήν πόλιν δαιμόνων ἡμῖν μόναις οὐ θύετ' οὐδέ σπένδετε, αἵτινες τηροῦμεν ὑμᾶς. ἤν γάρ ᾖ τις ἔξοδος μηδενί ξύν νῷ, τότ' ἤ βροντῶμεν ἤ ψακάζομεν. εἶτα τόν θεοῖσιν ἐχθρόν βυρσοδέψην παφλαγόνα ἡνίχ' ᾑρεῖσθε στρατηγόν, τάς ὀφρῦς ξυνήγομεν κἀποοῦμεν δεινά, βροντή δ' ἐρράγη δι' ἀστραπῆς. ἡ σελήνη δ' ἐξέλειπεν τάς ὁδούς, ὁ δ' ἥλιος τήν θρυαλλίδ' εἰς ἑαυτόν εὐθέως ξυνελκύσας οὐ φανεῖν ἔφασκεν ὑμῖν εἰ στρατηγήσοι κλέων. ἀλλ' ὅμως εἵλεσθε τοῦτον: φασί γάρ δυσβουλίαν τῇδε τῇ πόλει προσεῖναι, ταῦτα μέντοι τούς θεούς, ἅττ' ἄν ὑμεῖς ἐξαμάρτητ', ἐπί τό βέλτιον τρέπειν. ὡς δέ καί τοῦτο ξυνοίσει, ῥᾳδίως διδάξομεν. ἤν κλέωνα τόν λάρον δώρων ἑλόντες καί κλοπῆς εἶτα φιμώσητε τούτου τῷ ξύλῳ τόν αὐχένα, αὖθις εἰς τἀρχαῖον ὑμῖν, εἴ τι κἀξημάρτετε, ἐπί τό βέλτιον τό πρᾶγμα τῇ πόλει ξυνοίσεται. ἀμφί μοι αὖτε φοῖβ' ἄναξ {ἀντ.} δήλιε, κυνθίαν ἔχων ὑψικέρατα πέτραν: ἥ τ' ἐφέσου μάκαιρα πάγχρυσον ἔχεις οἶκον, ἐν ᾧ κόραι σε λυ δῶν μεγάλως σέβουσιν: ἥ τ' ἐπιχώριος ἡμετέρα θεός αἰγίδος ἡνίοχος, πολιοῦχος ἀθάνα: παρνασσίαν θ' ὅς κατέχων πέτραν σύν πεύκαις σελαγεῖ βάκχαις δελφίσιν ἐμπρέπων κωμαστής διόνυσος. ἡνίχ' ἡμεῖς δεῦρ' ἀφορμᾶσθαι παρεσκευάσμεθα, ἡ σελήνη ξυντυχοῦς' ἡμῖν ἐπέστειλεν φράσαι πρῶτα μέν χαίρειν ἀθηναίοισι καί τοῖς ξυμμάχοις: εἶτα θυμαίνειν ἔφασκε. δεινά γάρ πεπονθέναι ὠφελοῦς' ὑμᾶς ἅπαντας οὐ λόγοις ἀλλ' ἐμφανῶς: πρῶτα μέν τοῦ μηνός εἰς δᾷδ' οὐκ ἔλαττον ἤ δραχμήν, ὥστε καί λέγειν ἅπαντας ἐξιόντας ἑσπέρας “μή πρίῃ, παῖ, δᾷδ', ἐπειδή φῶς σεληναίης καλόν.” ἄλλα τ' εὖ δρᾶν φησίν, ὑμᾶς δ' οὐκ ἄγειν τάς ἡμέρας οὐδέν ὀρθῶς, ἀλλ' ἄνω τε καί κάτω κυδοιδοπᾶν, ὥστ' ἀπειλεῖν φησίν αὐτῇ τούς θεούς ἑκάστοτε, ἡνίκ' ἄν ψευσθῶσι δείπνου κἀπίωσιν οἴκαδε τῆς ἑορτῆς μή τυχόντες κατά λόγον τῶν ἡμερῶν. κᾆθ' ὅταν θύειν δέῃ, στρεβλοῦτε καί δικάζετε, πολλάκις δ' ἡμῶν ἀγόντων τῶν θεῶν ἀπαστίαν, ἡνίκ' ἄν πενθῶμεν ἤ τόν μέμνον' ἤ σαρπηδόνα, σπένδεθ' ὑμεῖς καί γελᾶτ': ἀνθ' ὧν λαχών ὑπέρβολος τῆτες ἱερομνημονεῖν κἄπειθ' ὑφ' ἡμῶν τῶν θεῶν τόν στέφανον ἀφῃρέθη: μᾶλλον γάρ οὕτως εἴσεται κατά σελήνην ὡς ἄγειν χρή τοῦ βίου τάς ἡμέρας. {σω.} μά τήν ἀναπνοήν, μά τό χάος, μά τόν ἀέρα, οὐκ εἶδον οὕτως ἄνδρ' ἄγροικον οὐδαμοῦ οὐδ' ἄπορον οὐδέ σκαιόν οὐδ' ἐπιλήσμονα, ὅστις σκαλαθυρμάτι' ἄττα μικρά μανθάνων ταῦτ' ἐπιλέλησται πρίν μαθεῖν. ὅμως γε μήν αὐτόν καλῶ θύραζε δεῦρο πρός τό φῶς. ποῦ στρεψιάδης; ἔξει τόν ἀσκάντην λαβών; {στ.} ἀλλ' οὐκ ἐῶσί μ' ἐξενεγκεῖν οἱ κόρεις. {σω.} ἁνύσας τι κατάθου καί πρόσεχε τόν νοῦν. {στ.} ἰδού. {σω.} ἄγε δή, τί βούλει πρῶτα νυνί μανθάνειν ὧν οὐκ ἐδιδάχθης πώποτ' οὐδέν; εἰπέ μοι. πότερον περί μέτρων ἤ περί ἐπῶν ἤ ῥυθμῶν; {στ.} περί τῶν μέτρων ἔγωγ': ἔναγχος γάρ ποτε ὑπ' ἀλφιταμοιβοῦ παρεκόπην διχοινίκῳ. {σω.} οὐ τοῦτ' ἐρωτῶ ς', ἀλλ' ὅτι κάλλιστον μέτρον ἡγεῖ, πότερον τό τρίμετρον ἤ τό τετράμετρον; {στ.} ἐγώ μέν οὐδέν πρότερον ἡμιέκτεω. {σω.} οὐδέν λέγεις, ὤνθρωπε. {στ.} περίδου νυν ἐμοί εἰ μή τετράμετρόν ἐστιν ἡμιέκτεων. {σω.} εἰς κόρακας. ὡς ἄγροικος εἶ καί δυσμαθής. ταχύ γ' ἄν δύναιο μανθάνειν περί ῥυθμῶν. {στ.} τί δέ μ' ὠφελήσους' οἱ ῥυθμοί πρός τἄλφιτα; {σω.} πρῶτον μέν εἶναι κομψόν ἐν συνουσίᾳ, ἐπαΐονθ' ὁποῖός ἐστι τῶν ῥυθμῶν κατ' ἐνόπλιον, χὠποῖος αὖ κατά δάκτυλον. {στ.} κατά δάκτυλον; νή τόν δί', ἀλλ' οἶδ'. {σω.} εἰπέ δή. {στ.} [τίς ἄλλος ἀντί τουτουί τοῦ δακτύλου;] πρό τοῦ μέν, ἔτ' ἐμοῦ παιδός ὄντος, οὑτοσί. {σω.} ἀγρεῖος εἶ καί σκαιός. {στ.} οὐ γάρ ᾠζυρέ τούτων ἐπιθυμῶ μανθάνειν οὐδέν. {σω.} τί δαί; {στ.} ἐκεῖν' ἐκεῖνο, τόν ἀδικώτατον λόγον. {σω.} ἀλλ' ἕτερα δεῖ σε πρότερα τούτου μανθάνειν, τῶν τετραπόδων ἅττ' ἐστιν ὀρθῶς ἄρρενα. {στ.} ἀλλ' οἶδ' ἔγωγε τἄρρεν', εἰ μή μαίνομαι: κριός, τράγος, ταῦρος, κύων, ἀλεκτρυών. {σω.} ὁρᾷς ἅ πάσχεις; τήν τε θήλειαν καλεῖς ἀλεκτρυόνα κατά ταὐτό καί τόν ἄρρενα. {στ.} πῶς δή, φέρε; {σω.} πῶς; ἀλεκτρυών κἀλεκτρυών. {στ.} νή τόν ποσειδῶ. νῦν δέ πῶς με χρή καλεῖν; {σω.} ἀλεκτρύαιναν, τόν δ' ἕτερον ἀλέκτορα. {στ.} ἀλεκτρύαιναν; εὖ γε νή τόν ἀέρα: ὥστ' ἀντί τούτου τοῦ διδάγματος μόνου διαλφιτώσω σου κύκλῳ τήν κάρδοπον. {σω.} ἰδού μάλ' αὖθις, τοῦθ' ἕτερον. τήν κάρδοπον ἄρρενα καλεῖς θήλειαν οὖσαν. {στ.} τῷ τρόπῳ; ἄρρενα καλῶ 'γώ κάρδοπον; {σω.} μάλιστά γε, ὥσπερ γε καί κλεώνυμον. {στ.} πῶς δή; φράσον. {σω.} ταὐτόν δύναταί σοι κάρδοπος κλεωνύμῳ. {στ.} ἀλλ' ὦ 'γάθ', οὐδ' ἦν κάρδοπος κλεωνύμῳ, ἀλλ' ἐν θυείᾳ στρογγύλῃ γ' ἀνεμάττετο. ἀτάρ τό λοιπόν πῶς με χρή καλεῖν; {σω.} ὅπως; τήν καρδόπην, ὥσπερ καλεῖς τήν σωστράτην. {στ.} τήν καρδόπην θήλειαν; {σω.} ὀρθῶς γάρ λέγεις. {στ.} ἐκεῖνο † δ' ἦν ἄν †: καρδόπη, κλεωνύμη. {σω.} ἔτι δέ γε περί τῶν ὀνομάτων μαθεῖν σε δεῖ, ἅττ' ἄρρεν' ἐστίν, ἅττα δ' αὐτῶν θήλεα. {στ.} ἀλλ' οἶδ' ἔγωγ' ἅ θήλε' ἐστίν. {σω.} εἰπέ δή. {στ.} λύσιλλα, φίλιννα, κλειταγόρα, δημητρία. {σω.} ἄρρενα δέ ποῖα τῶν ὀνομάτων; {στ.} μυρία. φιλόξενος, μελησίας, ἀμεινίας. {σω.} ἀλλ' ὦ πόνηρε, ταῦτά γ' ἔστ' οὐκ ἄρρενα. {στ.} οὐκ ἄρρεν' ὑμῖν ἐστίν; {σω.} οὐδαμῶς γ', ἐπεί πῶς γ' ἄν καλέσειας ἐντυχών ἀμεινίᾳ; {στ.} ὅπως ἄν; ὡδί: δεῦρο δεῦρ', ἀμεινία. {σω.} ὁρᾷς; γυναῖκα τήν ἀμεινίαν καλεῖς. {στ.} οὔκουν δικαίως, ἥτις οὐ στρατεύεται; ἀτάρ τί ταῦθ' ἅ πάντες ἴσμεν μανθάνω; {σω.} οὐδέν μά δί', ἀλλά κατακλινείς δευρί_ {στ.} τί δρῶ; {σω.} ἐκφρόντισόν τι τῶν σεαυτοῦ πραγμάτων. {στ.} μή δῆθ', ἱκετεύω, 'νταῦθά γ', ἀλλ' εἴπερ γε χρή, χαμαί μ' ἔασον αὐτά ταῦτ' ἐκφροντίσαι. {σω.} οὐκ ἔστι παρά ταῦτ' ἄλλα. {στ.} κακοδαίμων ἐγώ. οἵαν δίκην τοῖς κόρεσι δώσω τήμερον. {χο.} φρόντιζε δή καί διάθρει {στρ.} πάντα τρόπον τε σαυτόν στρόβει πυκνώσας. ταχύς δ', ὅταν εἰς ἄπορον πέσῃς, ἐπ' ἄλλο πήδα νόημα φρενός: ὕπνος δ' ἀπέ στω γλυκύθυμος ὀμμάτων. {στ.} ἀτταταῖ ἀτταταῖ. {χο.} τί πάσχεις; τί κάμνεις; {στ.} ἀπόλλυμαι δείλαιος. ἐκ τοῦ σκίμποδος δάκνουσί μ' ἐξέρποντες οἱ κορίνθιοι, καί τάς πλευράς δαρδάπτουσιν καί τήν ψυχήν ἐκπίνουσιν καί τούς ὄρχεις ἐξέλκουσιν καί τόν πρωκτόν διορύττουσιν, καί μ' ἀπολοῦσιν. {χο.} μή νυν βαρέως ἄλγει λίαν. {στ.} καί πῶς; ὅτε μου φροῦδα τά χρήματα, φρούδη χροιά, φρούδη ψυχή, φρούδη δ' ἐμβάς, καί πρός τούτοις ἔτι τοῖσι κακοῖς φρουρᾶς ᾄδων ὀλίγου φροῦδος γεγένημαι. {σω.} οὗτος τί ποιεῖς; οὐχί φροντίζεις; {στ.} ἐγώ; νή τόν ποσειδῶ. {σω.} καί τί δῆτ' ἐφρόντισας; {στ.} ὑπό τῶν κόρεων εἴ μου τι περιλειφθήσεται. {σω.} ἀπολεῖ κάκιστ'. {στ.} ἀλλ' ὦ 'γάθ' ἀπόλωλ' ἀρτίως. {χο.} οὐ μαλθακιστέ' ἀλλά περικαλυπτέα. ἐξευρετέος γάρ νοῦς ἀποστερητικός κἀπαιόλημ'. {στ.} οἴμοι τίς ἄν δῆτ' ἐπιβάλοι ἐξ ἀρνακίδων γνώμην ἀποστερητρίδα; {σω.} φέρε νυν ἀθρήσω πρῶτον, ὅτι δρᾷ, τουτονί. οὗτος, καθεύδεις; {στ.} μά τόν ἀπόλλω 'γώ μέν οὔ. {σω.} ἔχεις τι; {στ.} μά δί' οὐ δῆτ' ἔγωγ'. {σω.} οὐδέν πάνυ; {στ.} οὐδέν γε πλήν ἤ τό πέος ἐν τῇ δεξιᾷ. {σω.} οὐκ ἐγκαλυψάμενος ταχέως τι φροντιεῖς; {στ.} περί τοῦ; σύ γάρ μοι τοῦτο φράσον, ὦ σώκρατες. {σω.} αὐτός ὅτι βούλει πρῶτος ἐξευρών λέγε. {στ.} ἀκήκοας μυριάκις ἁγώ βούλομαι, περί τῶν τόκων, ὅπως ἄν ἀποδῶ μηδενί. {σω.} ἴθι νυν καλύπτου, καί σχάσας τήν φροντίδα λεπτήν κατά μικρόν περιφρόνει τά πράγματα ὀρθῶς διαιρῶν καί σκοπῶν. {στ.} οἴμοι τάλας. {σω.} ἔχ' ἀτρέμα: κἄν ἀπορῇς τι τῶν νοημάτων, ἀφείς ἄπελθε, κᾆτα τῇ γνώμῃ πάλιν κίνησον αὖθις αὐτό καί ζυγώθρισον. {στ.} ὦ σωκρατίδιον φίλτατον. {σω.} τί, ὦ γέρον; {στ.} ἔχω τόκου γνώμην ἀποστερητικήν. {σω.} ἐπίδειξον αὐτήν. {στ.} εἰπέ δή νυν μοι_ {σω.} τό τί; {στ.} γυναῖκα φαρμακίδ' εἰ πριάμενος θετταλήν καθέλοιμι νύκτωρ τήν σελήνην, εἶτα δή αὐτήν καθείρξαιμ' εἰς λοφεῖον στρογγύλον ὥσπερ κάτροπτον, κᾆτα τηροίην ἔχων. {σω.} τί δῆτα τοῦτ' ἄν ὠφελήσειέν ς'; {στ.} ὅτι εἰ μηκέτ' ἀνατέλλοι σελήνη μηδαμοῦ, οὐκ ἄν ἀποδοίην τούς τόκους. {σω.} ὁτιή τί δή; {στ.} ὁτιή κατά μῆνα τἀργύριον δανείζεται. {σω.} εὖ γ'. ἀλλ' ἕτερον αὖ σοι προβαλῶ τι δεξιόν. εἴ σοι γράφοιτο πεντετάλαντός τις δίκη, ὅπως ἄν αὐτήν ἀφανίσειας εἰπέ μοι. {στ.} ὅπως; ὅπως; οὐκ οἶδ'. ἀτάρ ζητητέον. {σω.} μή νυν περί σαυτόν εἶλλε τήν γνώμην ἀεί, ἀλλ' ἀποχάλα τήν φροντίδ' εἰς τόν ἀέρα λινόδετον ὥσπερ μηλολόνθην τοῦ ποδός. {στ.} ηὕρηκ' ἀφάνισιν τῆς δίκης σοφωτάτην, ὥστ' αὐτόν ὁμολογεῖν σέ μοι. {σω.} ποίαν τινά; {στ.} ἤδη παρά τοῖσι φαρμακοπώλαις τήν λίθον ταύτην ἑόρακας, τήν καλήν, τήν διαφανῆ, ἀφ' ἧς τό πῦρ ἅπτουσι; {σω.} τήν ὕαλον λέγεις; {στ.} ἔγωγε. {[σω.]} φέρε, τί δῆτ' ἄν, {[στ.]} εἰ ταύτην λαβών, ὁπότε γράφοιτο τήν δίκην ὁ γραμματεύς, ἀπωτέρω στάς ὧδε πρός τόν ἥλιον τά γράμματ' ἐκτήξαιμι τῆς ἐμῆς δίκης; {σω.} σοφῶς γε νή τάς χάριτας. {στ.} οἴμ', ὡς ἥδομαι ὅτι πεντετάλαντος διαγέγραπταί μοι δίκη. {σω.} ἄγε δή ταχέως τουτί ξυνάρπασον. {στ.} τό τί; {σω.} ὅπως ἀποστρέψαις ἄν ἀντιδικῶν δίκην, μέλλων ὀφλήσειν, μή παρόντων μαρτύρων. {στ.} φαυλότατα καί ῥᾷστ'. {σω.} εἰπέ δή. {στ.} καί δή λέγω. εἰ πρόσθεν ἔτι μιᾶς: ἐνεστώσης δίκης πρίν τήν ἐμήν καλεῖσθ' ἀπαγξαίμην τρέχων. {σω.} οὐδέν λέγεις. {στ.} νή τούς θεούς ἔγωγ', ἐπεί οὐδείς κατ' ἐμοῦ τεθνεῶτος εἰσάξει δίκην. {σω.} ὑθλεῖς. ἄπερρ'. οὐκ ἄν διδαξαίμην ς' ἔτι. {στ.} ὁτιή τί; ναί, πρός τῶν θεῶν, ὦ σώκρατες. {σω.} ἀλλ' εὐθύς ἐπιλήθει σύ γ' ἅττ' ἄν καί μάθῃς. ἐπεί τί νυνί πρῶτον ἐδιδάχθης; λέγε. {στ.} φέρ' ἴδω, τί μέντοι πρῶτον ἦν; τί πρῶτον ἦν; τίς ἦν ἐν ᾗ ματτόμεθα μέντοι τἄλφιτα; οἴμοι, τίς ἦν; {σω.} οὐκ εἰς κόρακας ἀποφθερεῖ, ἐπιλησμότατον καί σκαιότατον γερόντιον; {στ.} οἴμοι. τί οὖν δῆθ' ὁ κακοδαίμων πείσομαι; ἀπό γάρ ὀλοῦμαι μή μαθών γλωττοστροφεῖν. ἀλλ' ὦ νεφέλαι, χρηστόν τι συμβουλεύσατε. {χο.} ἡμεῖς μέν, ὦ πρεσβῦτα, συμβουλεύομεν, εἴ σοι τις υἱός ἐστιν ἐκτεθραμμένος, πέμπειν ἐκεῖνον ἀντί σαυτοῦ μανθάνειν. {στ.} ἀλλ' ἔστ' ἔμοιγ' υἱός καλός τε κἀγαθός: ἀλλ' οὐκ ἐθέλει γάρ μανθάνειν, τί ἐγώ πάθω; {χο.} σύ δ' ἐπιτρέπεις; {στ.} εὐσωματεῖ γάρ καί σφριγᾷ, κἄστ' ἐκ γυναικῶν εὐπτέρων καί κοισύρας. ἀτάρ μέτειμί γ' αὐτόν: ἤν δέ μή θέλῃ, οὐκ ἔσθ' ὅπως οὐκ ἐξελῶ 'κ τῆς οἰκίας. ἀλλ' ἐπανάμεινόν μ' ὀλίγον εἰσελθών χρόνον. {χο.} ἆρ' αἰσθάνει πλεῖστα δι' ἡ {ἀντ.} μᾶς ἀγάθ' αὐτίχ' ἕξων μόνας θεῶν; ὡς ἕτοιμος ὅδ' ἐστίν ἅπαν τα δρᾶν ὅς' ἄν κελεύῃς. σύ δ' ἀνδρός ἐκπεπληγμένου καί φανερῶς ἐπηρμένου γνούς ἀπολάψεις ὅτι πλεῖστον δύνασαι ταχέως: φιλεῖ γάρ πως τά τοι αῦθ' ἑτέρᾳ τρέπεσθαι. {στ.} οὔτοι μά τήν ὁμίχλην ἔτ' ἐνταυθοῖ μενεῖς, ἀλλ' ἔσθι' ἐλθών τούς μεγακλέους κίονας. {φε.} ὦ δαιμόνιε, τί χρῆμα πάσχεις, ὦ πάτερ; οὐκ εὖ φρονεῖς, μά τόν δία τόν ὀλύμπιον. {στ.} ἰδού γ' ἰδού δί' ὀλύμπιον. τῆς μωρίας: τόν δία νομίζειν ὄντα τηλικουτονί. {φε.} τί δέ τοῦτ' ἐγέλασας ἐτεόν; {στ.} ἐνθυμούμενος ὅτι παιδάριον εἶ καί φρονεῖς ἀρχαιϊκά. ὅμως γε μήν πρόσελθ', ἵν' εἰδῇς πλείονα, καί σοι φράσω τι πρᾶγμ' ὅ [σύ] μαθών ἀνήρ ἔσει. ὅπως δέ τοῦτο μή διδάξεις μηδένα. {φε.} ἰδού. τί ἐστιν; {στ.} ὤμοσας νυνί δία. {φε.} ἔγωγ'. {στ.} ὁρᾷς οὖν ὡς ἀγαθόν τό μανθάνειν; οὐκ ἔστιν, ὦ φειδιππίδη, ζεύς. {φε.} ἀλλά τίς; {στ.} δῖνος βασιλεύει τόν δί' ἐξεληλακώς. {φε.} αἰβοῖ: τί ληρεῖς; {στ.} ἴσθι τοῦθ' οὕτως ἔχον. {φε.} τίς φησι ταῦτα; {στ.} σωκράτης ὁ μήλιος καί χαιρεφῶν, ὅς οἶδε τά ψυλλῶν ἴχνη. {φε.} σύ δ' εἰς τοσοῦτον τῶν μανιῶν ἐλήλυθας ὥστ' ἀνδράσιν πείθει χολῶσιν; {στ.} εὐστόμει καί μηδέν εἴπῃς φλαῦρον ἄνδρας δεξιούς καί νοῦν ἔχοντας, ὧν ὑπό τῆς φειδωλίας ἀπεκείρατ' οὐδείς πώποτ' οὐδ' ἠλείψατο οὐδ' εἰς βαλανεῖον ἦλθε λουσόμενος: σύ δέ ὥσπερ τεθνεῶτος καταλόει μου τόν βίον. ἀλλ' ὡς τάχιστ' ἐλθών ὑπέρ ἐμοῦ μάνθανε. {φε.} τί δ' ἄν παρ' ἐκείνων καί μάθοι χρηστόν τις ἄν; {στ.} ἄληθες; ὅσαπέρ ἐστιν ἀνθρώποις σοφά. γνώσει δέ σαυτόν ὡς ἀμαθής εἶ καί παχύς. ἀλλ' ἐπανάμεινόν μ' ὀλίγον ἐνταυθοῖ χρόνον. {φε.} οἴμοι: τί δράσω παραφρονοῦντος τοῦ πατρός; πότερον παρανοίας αὐτόν εἰσαγαγών ἕλω, ἤ τοῖς σοροπηγοῖς τήν μανίαν αὐτοῦ φράσω; {στ.} φέρ' ἴδω, σύ τοῦτον τίνα νομίζεις; εἰπέ μοι. {φε.} ἀλεκτρυόνα. {στ.} καλῶς γε. ταυτηνί δέ τί; {φε.} ἀλεκτρυόν'. {στ.} ἄμφω ταὐτό; καταγέλαστος εἶ. μή νυν τό λοιπόν, ἀλλά τήνδε μέν καλεῖν ἀλεκτρύαιναν, τουτονί δ' ἀλέκτορα. {φε.} ἀλεκτρύαιναν; ταῦτ' ἔμαθες τά δεξιά εἴσω παρελθών ἄρτι παρά τούς γηγενεῖς; {στ.} χἄτερά γε πόλλ': ἀλλ' ὅτι μάθοιμ' ἑκάστοτε ἐπελανθανόμην ἄν εὐθύς ὑπό πλήθους ἐτῶν. {φε.} διά ταῦτα δή καί θοἰμάτιον ἀπώλεσας; {στ.} ἀλλ' οὐκ ἀπολώλεκ', ἀλλά καταπεφρόντικα. {φε.} τάς δ' ἐμβάδας ποῖ τέτροφας, ὦ 'νόητε σύ; {στ.} ὥσπερ περικλέης, εἰς τό δέον ἀπώλεσα. ἀλλ' ἴθι, βάδιζ', ἴωμεν. εἶτα τῷ πατρί πιθόμενος ἐξάμαρτε. κἀγώ τοι ποτέ οἶδ' ἑξέτει σοι τραυλίσαντι πιθόμενος. ὅν πρῶτον ὀβολόν ἔλαβον ἠλιαστικόν, τούτου 'πριάμην σοι διασίοις ἁμαξίδα. {φε.} ἦ μήν σύ τούτοις τῷ χρόνῳ ποτ' ἀχθέσει. {στ.} εὖ γ' ὅτι ἐπείσθης. δεῦρο δεῦρ' ὦ σώκρατες, ἔξελθ': ἄγω γάρ σοι τόν υἱόν τουτονί ἄκοντ' ἀναπείσας. {σω.} νηπύτιος γάρ ἐστ' ἔτι καί τῶν κρεμαστῶν οὐ τρίβων τῶν ἐνθάδε. {φε.} αὐτός τρίβων εἴης ἄν, εἰ κρέμαιό γε. {στ.} οὐκ εἰς κόρακας; καταρᾷ σύ τῷ διδασκάλῳ; {σω.} ἰδού κρέμαι': ὡς ἠλίθιον ἐφθέγξατο καί τοῖσι χείλεσιν διερρυηκόσιν. πῶς ἄν μάθοι ποθ' οὗτος ἀπόφευξιν δίκης ἤ κλῆσιν ἤ χαύνωσιν ἀναπειστηρίαν; καίτοι ταλάντου τοῦτ' ἔμαθεν ὑπέρβολος. {στ.} ἀμέλει δίδασκε. θυμόσοφός ἐστιν φύσει. εὐθύς γε τοι παιδάριον ὄν τυννουτονί ἔπλαττεν ἔνδον οἰκίας ναῦς τ' ἔγλυφεν ἁμαξίδας τε † σκυτίνας ἠργάζετο κἀκ τῶν σιδίων βατράχους ἐποίει, πῶς δοκεῖς; ὅπως δ' ἐκείνω τώ λόγω μαθήσεται, τόν κρείττον', ὅστις ἐστί, καί τόν ἥττονα, ὅς τἄδικα λέγων ἀνατρέπει τόν κρείττονα: ἐάν δέ μή, τόν γοῦν ἄδικον πάσῃ τέχνῃ. {σω.} αὐτός μαθήσεται παρ' αὐτοῖν τοῖν λόγοιν: ἐγώ δ' ἀπέσομαι. {στ.} τοῦτό νυν μέμνης', ὅπως πρός πάντα τά δίκαι' ἀντιλέγειν δυνήσεται. {ο κρειττων λογοσ} χώρει δευρί: δεῖξον σαυτόν τοῖσι θεαταῖς καίπερ θρασύς ὤν. {ο ηττων λογοσ} ἴθ' ὅποι χρῄζεις: πολύ γάρ μᾶλλόν ς' ἐν τοῖς πολλοῖσι λέγων ἀπολῶ. {κρ.} ἀπολεῖς σύ; τίς ὤν; {ητ.} λόγος. {κρ.} ἥττων γ' ὤν. {ητ.} ἀλλά σε νικῶ τόν ἐμοῦ κρείττω φάσκοντ' εἶναι. {κρ.} τί σοφόν ποιῶν; {ητ.} γνώμας καινάς ἐξευρίσκων. {κρ.} ταῦτα γάρ ἀνθεῖ διά τουτουσί τούς ἀνοήτους. {ητ.} οὔκ, ἀλλά σοφούς. {κρ.} ἀπολῶ σε κακῶς. {ητ.} εἰπέ, τί ποιῶν; {κρ.} τά δίκαια λέγων. {ητ.} ἀλλ' ἀνατρέψω ταῦτ' ἀντιλέγων: οὐδέ γάρ εἶναι πάνυ φημί δίκην. {κρ.} οὐκ εἶναι φῄς; {ητ.} φέρε γάρ, ποῦ 'στίν; {κρ.} παρά τοῖσι θεοῖς. {ητ.} πῶς δῆτα δίκης οὔσης ὁ ζεύς οὐκ ἀπόλωλεν τόν πατέρ' αὑτοῦ δήσας; {κρ.} αἰβοῖ, τουτί καί δή. χωρεῖ τό κακόν. δότε μοι λεκάνην. {ητ.} τυφογέρων εἶ κἀνάρμοστος. {κρ.} καταπύγων εἶ κἀναίσχυντος. {ητ.} ῥόδα μ' εἴρηκας. {κρ.} καί βωμολόχος. {ητ.} κρίνεσι στεφανοῖς. {κρ.} καί πατραλοίας. {ητ.} χρυσῷ πάττων μ' οὐ γιγνώσκεις. {κρ.} οὐ δῆτα πρό τοῦ γ', ἀλλά μολύβδῳ. {ητ.} νῦν δέ γε κόσμος τοῦτ' ἐστίν ἐμοί. {κρ.} θρασύς εἶ πολλοῦ. {ητ.} σύ δέ γ' ἀρχαῖος. {κρ.} διά σέ δέ φοιτᾶν οὐδείς ἐθέλει τῶν μειρακίων. καί γνωσθήσει ποτ' ἀθηναίοις οἷα διδάσκεις τούς ἀνοήτους. {ητ.} αὐχμεῖς αἰσχρῶς. {κρ.} σύ δέ γ' εὖ πράττεις. καίτοι πρότερόν γ' ἐπτώχευες, τήλεφος εἶναι μυσός φάσκων ἐκ πηριδίου γνώμας τρώγων πανδελετείους. {ητ.} ὤμοι σοφίας_ {κρ.} ὤμοι μανίας_ {ητ.} ἧς ἐμνήσθης. {κρ.} τῆς σῆς πόλεως θ' ἥτις σε τρέφει λυμαινόμενον τοῖς μειρακίοις. {ητ.} οὐχί διδάξεις τοῦτον κρόνος ὤν. {κρ.} εἴπερ γ' αὐτόν σωθῆναι χρή καί μή λαλιάν μόνον ἀσκῆσαι. {ητ.} δεῦρ' ἴθι, τοῦτον δ' ἔα μαίνεσθαι. {κρ.} κλαύσει, τήν χεῖρ' ἤν ἐπιβάλλῃς. {χο.} παύσασθε μάχης καί λοιδορίας. ἀλλ' ἐπίδειξαι σύ τε τούς προτέρους ἅττ' ἐδίδασκες, σύ τε τήν καινήν παίδευσιν, ὅπως ἄν ἀκούσας σφῷν ἀντιλεγόντοιν κρίνας φοιτᾷ. {κρ.} δρᾶν ταῦτ' ἐθέλω. {ητ.} κἄγωγ' ἐθέλω. {χο.} φέρε δή, πότερος λέξει πρότερος; {ητ.} τούτῳ δώσω: κᾆτ' ἐκ τούτων ὧν ἄν λέξῃ ῥηματίοισιν καινοῖς αὐτόν καί διανοίαις κατατοξεύσω, τό τελευταῖον δ', ἤν ἀναγρύζῃ, τό πρόσωπον ἅπαν καί τὠφθαλμώ κεντούμενος ὥσπερ ὑπ' ἀνθρηνῶν ὑπό τῶν γνωμῶν ἀπολεῖται. {χο.} νῦν δείξετον τώ πισύνω {στρ.} τοῖς περιδεξίοισιν λόγοισι καί φροντίσι καί γνωμοτύποις μερίμναις ὁπότερος αὐτοῖν ἀμεί νων λέγων φανήσεται. νῦν γάρ ἅπας ἐνθάδε κίν δυνος ἀνεῖται σοφίας, ἧς πέρι τοῖς ἐμοῖς φίλοις ἐστίν ἀγών μέγιστος. ἀλλ' ὦ πολλοῖς τούς πρεσβυτέρους ἤθεσι χρηστοῖς στεφανώ σας, ῥῆξον φωνήν ᾗτινι χαίρεις καί τήν σαυτοῦ φύσιν εἰπέ. {κρ.} λέξω τοίνυν τήν ἀρχαίαν παιδείαν ὡς διέκειτο, ὅτ' ἐγώ τά δίκαια λέγων ἤνθουν καί σωφροσύνη 'νενόμιστο. πρῶτον μέν ἔδει παιδός φωνήν γρύξαντος μηδέν' ἀκοῦσαι: εἶτα βαδίζειν ἐν ταῖσιν ὁδοῖς εὐτάκτως εἰς κιθαριστοῦ τούς κωμήτας γυμνούς ἁθρόους, κεἰ κριμνώδη κατανείφοι. εἶτ' αὖ προμαθεῖν ᾆσμ' ἐδίδασκεν τώ μηρώ μή ξυνέχοντας, ἤ “παλλάδα περσέπολιν δεινάν” ἤ “τηλέπορόν τι βόαμα”, ἐντειναμένους τήν ἁρμονίαν ἥν οἱ πατέρες παρέδωκαν. εἰ δέ τις αὐτῶν βωμολοχεύσαιτ' ἤ κάμψειέν τινα καμπήν οἵας οἱ νῦν, τάς κατά φρῦνιν ταύτας τάς δυσκολοκάμπ τους, ἐπετρίβετο τυπτόμενος πολλάς ὡς τάς μούσας ἀφανίζων. ἐν παιδοτρίβου δέ καθίζοντας τόν μηρόν ἔδει προβαλέσθαι τούς παῖδας, ὅπως τοῖς ἔξωθεν μηδέν δείξειαν ἀπηνές: εἶτ' αὖ πάλιν αὖθις ἀνιστάμενον συμψῆσαι καί προνοεῖσθαι εἴδωλον τοῖσιν ἐρασταῖσιν τῆς ἥβης μή καταλείπειν. ἠλείψατο δ' ἄν τοὐμφαλοῦ οὐδείς παῖς ὑπένερθεν τότ' ἄν, ὥστε τοῖς αἰδοίοισι δρόσος καί χνοῦς ὥσπερ μήλοισιν ἐπήνθει. οὐδ' ἄν μαλακήν φυρασάμενος τήν φωνήν πρός τόν ἐραστήν αὐτός ἑαυτόν προαγωγεύων τοῖν ὀφθαλμοῖν ἐβάδιζεν. οὐδ' ἀνελέσθαι δειπνοῦντ' ἐξῆν κεφάλαιον τῆς ῥαφανῖδος, οὐδ' ἄννηθον τῶν πρεσβυτέρων ἁρπάζειν οὐδέ σέλινον, οὐδ' ὀψοφαγεῖν οὐδέ κιχλίζειν οὐδ' ἴσχειν τώ πόδ' ἐναλλάξ. {ητ.} ἀρχαῖά γε καί διπολιώδη καί τεττίγων ἀνάμεστα καί κηκείδου καί βουφονίων. {κρ.} ἀλλ' οὖν ταῦτ' ἐστίν ἐκεῖνα ἐξ ὧν ἄνδρας μαραθωνομάχας ἡμή παίδευσις ἔθρεψεν. σύ δέ τούς νῦν εὐθύς ἐν ἱματίοισι διδάσκεις ἐντετυλίχθαι, ὥστε μ' ἀπάγχεσθ' ὅταν ὀρχεῖσθαι παναθηναίοις δέον αὐτούς τήν ἀσπίδα τῆς κωλῆς προέχων ἀμελῇ τις τριτογενείης. πρός ταῦτ', ὦ μειράκιον, θαρρῶν ἐμέ τόν κρείττω λόγον αἱροῦ. κἀπιστήσει μισεῖν ἀγοράν καί βαλανείων ἀπέχεσθαι, καί τοῖς αἰσχροῖς αἰσχύνεσθαι κἄν σκώπτῃ τίς σε φλέγεσθαι, καί τῶν θάκων τοῖς πρεσβυτέροις ὑπανίστασθαι προσιοῦσιν, καί μή περί τούς σαυτοῦ γονέας σκαιουργεῖν, ἄλλο τε μηδέν αἰσχρόν ποιεῖν ὅτι τῆς αἰδοῦς μέλλεις τἄγαλμ' † ἀναπλή σειν †: μηδ' εἰς ὀρχηστρίδος εἰσᾴττειν, ἵνα μή πρός ταῦτα κεχηνώς μήλῳ βληθείς ὑπό πορνιδίου τῆς εὐκλείας ἀποθραυσθῇς, μηδ' ἀντειπεῖν τῷ πατρί μηδέν μηδ' ἰαπετόν καλέσαντα μνησικακῆσαι τήν ἡλικίαν ἐξ ἧς ἐνεοττοτροφήθης. {ητ.} εἰ ταῦτ', ὦ μειράκιον, πείσει τούτῳ, νή τόν διόνυσον τοῖς ἱπποκράτους υἱέσιν εἴξεις καί σε καλοῦσι βλιτομάμ μαν. {κρ.} ἀλλ' οὖν λιπαρός γε καί εὐανθής ἐν γυμνασίοις διατρίψεις, οὐ στωμύλλων κατά τήν ἀγοράν τριβολεκτράπελ', οἷάπερ οἱ νῦν, οὐδ' ἑλκόμενος περί πραγματίου γλισχραντιλογεξεπιτρίπτου, ἀλλ' εἰς ἀκαδήμειαν κατιών ὑπό ταῖς μορίαις ἀποθρέξει στεφανωσάμενος καλάμῳ λευκῷ μετά σώφρονος ἡλικιώτου, σμίλακος ὄζων καί ἀπραγμοσύνης καί λεύκης † φυλλο βολούσης †, ἦρος ἐν ὥρᾳ, χαίρων ὁπόταν πλάτανος πτελέᾳ ψιθυρίζῃ. ἤν ταῦτα ποῇς ἁγώ φράζω καί πρός τούτοις προσέχῃς τόν νοῦν ἕξεις αἰεί στῆθος λιπαρόν, χροιάν λαμπράν, ὤμους μεγάλους, γλῶτταν βαιάν, πυγήν μεγάλην, πόσθην μικράν: ἤν δ' ἅπερ οἱ νῦν ἐπιτηδεύῃς, πρῶτα μέν ἕξεις χροιάν ὠχράν, ὤμους μικρούς, στῆθος λεπτόν, γλῶτταν μεγάλην, κωλῆν μικράν, ψήφισμα μακρόν, καί ς' ἀναπείσει τό μέν αἰσχρόν ἅπαν καλόν ἡγεῖσθαι, τό καλόν δ' αἰσχρόν, καί πρός τούτοις τῆς ἀντιμάχου καταπυγοσύνης ἀναπλήσει. {χο.} ὦ καλλίπυργον σοφίαν {ἀντ.} κλεινοτάτην ἐπασκῶν, ὡς ἡδύ σου τοῖσι λόγοις σῶφρον ἔπεστιν ἄνθος. εὐδαίμονες ἄρ' ἦσαν οἱ ζῶντες τότε. πρός τάδε ς', ὦ κομψοπρεπῆ μοῦσαν ἔχων, δεῖ σε λέγειν τι καινόν, ὡς ηὐδοκίμηκεν ἁνήρ. δεινῶν δέ σοι βουλευμάτων ἔοικε δεῖν πρός αὐτόν, εἴπερ τόν ἄνδρ' ὑπερβαλεῖ καί μή γέλωτ' ὀφλήσεις. {ητ.} καί μήν πάλαι 'γώ 'πνιγόμην τά σπλάγχνα κἀπεθύμουν ἅπαντα ταῦτ' ἐναντίαις γνώμαισι συνταράξαι. ἐγώ γάρ ἥττων μέν λόγος δι' αὐτό τοῦτ' ἐκλήθην ἐν τοῖσι φροντισταῖσιν, ὅτι πρώτιστος ἐπενόησα τοῖσιν νόμοις καί ταῖς δίκαις τἀναντί' ἀντιλέξαι. καί τοῦτο πλεῖν ἤ μυρίων ἔστ' ἄξιον στατήρων, αἱρούμενον τούς ἥττονας λόγους ἔπειτα νικᾶν. σκέψαι δέ τήν παίδευσιν ᾗ πέποιθεν, ὡς ἐλέγξω, ὅστις σε θερμῷ φησί λοῦσθαι πρῶτον οὐκ ἐάσειν. καίτοι τίνα γνώμην ἔχων ψέγεις τά θερμά λουτρά; {κρ.} ὁτιή κάκιστόν ἐστι καί δειλόν ποεῖ τόν ἄνδρα. {ητ.} ἐπίσχες: εὐθύς γάρ σε μέσον ἔχω λαβών ἄφυκτον. καί μοι φράσον: τῶν τοῦ διός παίδων τίν' ἄνδρ' ἄριστον ψυχήν νομίζεις, εἰπέ, καί πλείστους πόνους πονῆσαι; {κρ.} ἐγώ μέν οὐδέν' ἡρακλέους βελτίον' ἄνδρα κρίνω. {ητ.} ποῦ ψυχρά δῆτα πώποτ' εἶδες ἡράκλεια λουτρά; καίτοι τίς ἀνδρειότερος ἦν; {κρ.} ταῦτ' ἐστί, ταῦτ', ἐκεῖνα ἅ τῶν νεανίσκων ἀεί δι' ἡμέρας λαλούντων πλῆρες τό βαλανεῖον ποιεῖ κενάς δέ τάς παλαίστρας. {ητ.} εἶτ' ἐν ἀγορᾷ τήν διατριβήν ψέγεις, ἐγώ δ' ἐπαινῶ. εἰ γάρ πονηρόν ἦν, ὅμηρος οὐδέποτ' ἄν ἐποίει τόν νέστορ' ἀγορητήν ἄν, οὐδέ τούς σοφούς ἅπαντας. ἄνειμι δῆτ' ἐντεῦθεν εἰς τήν γλῶτταν, ἥν ὁδί μέν οὔ φησι χρῆναι τούς νέους ἀσκεῖν, ἐγώ δέ φημι. καί σωφρονεῖν αὖ φησί χρῆναι, δύο κακώ μεγίστω. ἐπεί σύ διά τό σωφρονεῖν τῷ πώποτ' εἶδες ἤδη ἀγαθόν τι γενόμενον; φράσον, καί μ' ἐξέλεγξον εἰπών. {κρ.} πολλοῖς. ὁ γοῦν πηλεύς ἔλαβε διά τοῦτο τήν μάχαιραν. {ητ.} μάχαιραν; ἀστεῖόν γε κέρδος ἔλαβεν ὁ κακοδαίμων. ὑπέρβολος δ' οὑκ τῶν λύχνων πλεῖν ἤ τάλαντα πολλά εἴληφε διά πονηρίαν, ἀλλ' οὐ μά δί' οὐ μάχαιραν. {κρ.} καί τήν θέτιν γ' ἔγημε διά τό σωφρονεῖν ὁ πηλεύς. {ητ.} κᾆτ' ἀπολιποῦσά γ' αὐτόν ᾤχετ': οὐ γάρ ἦν ὑβριστής οὐδ' ἡδύς ἐν τοῖς στρώμασιν τήν νύκτα παννυχίζειν: γυνή δέ σιναμωρουμένη χαίρει. σύ δ' εἶ κρόνιππος. σκέψαι γάρ, ὦ μειράκιον, ἐν τῷ σωφρονεῖν ἅπαντα ἅνεστιν, ἡδονῶν θ' ὅσων μέλλεις ἀποστερεῖσθαι: παίδων, γυναικῶν, κοττάβων, ὄψων, πότων, καχασμῶν. καίτοι τί σοι ζῆν ἄξιον, τούτων ἐάν στερηθῇς; εἶἑν. πάρειμ' ἐντεῦθεν εἰς τάς τῆς φύσεως ἀνάγκας. ἥμαρτες, ἠράσθης, ἐμοίχευσάς τι, κᾆτ' ἐλήφθης. ἀπόλωλας: ἀδύνατος γάρ εἶ λέγειν. ἐμοί δ' ὁμιλῶν χρῶ τῇ φύσει, σκίρτα, γέλα, νόμιζε μηδέν αἰσχρόν. μοιχός γάρ ἤν τύχῃς ἁλούς, τάδ' ἀντερεῖς πρός αὐτόν, ὡς οὐδέν ἠδίκηκας: εἶτ' εἰς τόν δί' ἐπανενεγκεῖν, κἀκεῖνος ὡς ἥττων ἔρωτός ἐστι καί γυναικῶν: καίτοι σύ θνητός ὤν θεοῦ πῶς μεῖζον ἄν δύναιο; {κρ.} τί δ' ἤν ῥαφανιδωθῇ πιθόμενός σοι τέφρᾳ τε τιλθῇ; ἕξει τινά γνώμην λέγειν τό μή εὐρύπρωκτος εἶναι; {ητ.} ἤν δ' εὐρύπρωκτος ᾖ, τί πείσεται κακόν; {κρ.} τί μέν οὖν ἄν ἔτι μεῖζον πάθοι τούτου ποτέ; {ητ.} τί δῆτ' ἐρεῖς, ἤν τοῦτο νικηθῇς ἐμοῦ; {κρ.} σιγήσομαι. τί δ' ἄλλο; {ητ.} φέρε δή μοι φράσον, συνηγοροῦσιν ἐκ τίνων; {κρ.} ἐξ εὐρυπρώκτων. {ητ.} πείθομαι. τί δαί; τραγῳδοῦς' ἐκ τίνων; {κρ.} ἐξ εὐρυπρώκτων. {ητ.} εὖ λέγεις. δημηγοροῦσι δ' ἐκ τίνων; {κρ.} ἐξ εὐρυπρώκτων. {ητ.} ἆρα δῆτ' ἔγνωκας ὡς οὐδέν λέγεις; καί τῶν θεατῶν ὁπότεροι πλείους σκόπει. {κρ.} καί δή σκοπῶ. {ητ.} τί δῆθ' ὁρᾷς; {κρ.} πολύ πλείονας, νή τούς θεούς, τούς εὐρυπρώκτους. τουτονί γοῦν οἶδ' ἐγώ κἀκεινονί καί τόν κομήτην τουτονί. {ητ.} τί δῆτ' ἐρεῖς; {κρ.} ἡττήμεθ'. ὦ κινούμενοι, πρός τῶν θεῶν δέξασθέ μου θοἰμάτιον, ὡς ἐξαυτομολῶ πρός ὑμᾶς. {ητ.} τί δῆτα; πότερα τοῦτον ἀπάγεσθαι λαβών βούλει τόν υἱόν, ἤ διδάσκω σοι λέγειν; {στ.} δίδασκε καί κόλαζε καί μέμνης' ὅπως εὖ μοι στομώσεις αὐτόν, ἐπί μέν θάτερα οἷον δικιδίοις, τήν δ' ἑτέραν αὐτοῦ γνάθον στόμωσον οἵαν εἰς τά μείζω πράγματα. {ητ.} ἀμέλει, κομιεῖ τοῦτον σοφιστήν δεξιόν. {φε.} ὠχρόν μέν οὖν οἶμαί γε καί κακοδαίμονα. {χο.} χωρεῖτέ νυν. οἶμαι δέ σοί ταῦτα μεταμελήσειν. τούς κριτάς ἅ κερδανοῦσιν, ἤν τι τόνδε τόν χορόν ὠφελῶς' ἐκ τῶν δικαίων, βουλόμεσθ' ἡμεῖς φράσαι. πρῶτα μέν γάρ, ἤν νεᾶν βούλησθ' ἐν ὥρᾳ τούς ἀγρούς, ὕσομεν πρώτοισιν ὑμῖν, τοῖσι δ' ἄλλοις ὕστερον. εἶτα τόν καρπόν τεκούσας ἀμπέλους φυλάξομεν, ὥστε μήτ' αὐχμόν πιέζειν μήτ' ἄγαν ἐπομβρίαν. ἤν δ' ἀτιμάσῃ τις ἡμᾶς θνητός ὤν οὔσας θεάς, προσεχέτω τόν νοῦν πρός ἡμῶν οἷα πείσεται κακά, λαμβάνων οὔτ' οἶνον οὔτ' ἄλλ' οὐδέν ἐκ τοῦ χωρίου. ἡνίκ' ἄν γάρ αἵ τ' ἐλαῖαι βλαστάνως' αἵ τ' ἄμπελοι, ἀποκεκόψονται: τοιαύταις σφενδόναις παιήσομεν. ἤν δέ πλινθεύοντ' ἴδωμεν, ὕσομεν καί τοῦ τέγους τόν κέραμον αὐτοῦ χαλάζαις στρογγύλαις συντρίψομεν. κἄν γαμῇ ποτ' αὐτός ἤ τῶν ξυγγενῶν ἤ τῶν φίλων, ὕσομεν τήν νύκτα πᾶσαν, ὥστ' ἴσως βουλήσεται κἄν ἐν αἰγύπτῳ τυχεῖν ὤν μᾶλλον ἤ κρῖναι κακῶς. {στ.} πέμπτη, τετράς, τρίτη: μετά ταύτην δευτέρα: εἶθ' ἥν ἐγώ μάλιστα πασῶν ἡμερῶν δέδοικα καί πέφρικα καί βδελύττομαι, εὐθύς μετά ταύτην ἔσθ' ἕνη τε καί νέα. πᾶς γάρ τις ὀμνύς, οἷς ὀφείλων τυγχάνω, θείς μοι πρυτανεῖ' ἀπολεῖν μέ φησι κἀξολεῖν. κἀμοῦ μέτριά τε καί δίκαι' αἰτουμένου, “ὦ δαιμόνιε, τό μέν τι νυνί μή λάβῃς, τό δ' ἀναβαλοῦ μοι, τό δ' ἄφες”, οὔ φασίν ποτε οὕτως ἀπολήψεσθ', ἀλλά λοιδοροῦσί με ὡς ἄδικός εἰμι, καί δικάσεσθαί φασί μοι. νῦν οὖν δικαζέσθων. ὀλίγον γάρ μοι μέλει, εἴπερ μεμάθηκεν εὖ λέγειν φειδιππίδης. τάχα δ' εἴσομαι κόψας τό φροντιστήριον. παῖ, ἠμί, παῖ, παῖ. {σω.} στρεψιάδην ἀσπάζομαι. {στ.} κἄγωγέ ς'. ἀλλά τουτονί πρῶτον λαβέ. χρή γάρ ἐπιθαυμάζειν τι τόν διδάσκαλον. καί μοι τόν υἱόν, εἰ μεμάθηκε τόν λόγον ἐκεῖνον, εἴφ', ὅν ἀρτίως εἰσήγαγες. {σω.} μεμάθηκεν. {στ.} εὖ γ', ὦ παμβασίλει' ἀπαιόλη. {σω.} ὥστ' ἀποφύγοις ἄν ἥντιν' ἄν βούλῃ δίκην. {στ.} κεἰ μάρτυρες παρῆσαν ὅτ' ἐδανειζόμην; {σω.} πολλῷ γε μᾶλλον, κἄν παρῶσι χίλιοι. {στ.} βοάσομαι τἄρα τάν ὑπέρτονον βοάν. ἰώ, κλάετ' ὦ 'βολοστάται, αὐτοί τε καί τἀρχαῖα καί τόκοι τόκων. οὐδέν γάρ ἄν με φλαῦρον ἐργάσαισθ' ἔτι, οἷος ἐμοί τρέφεται τοῖσδ' ἐνί δώμασι παῖς ἀμφήκει γλώττῃ λάμπων, πρόβολος ἐμός, σωτήρ δόμοις, ἐχθροῖς βλάβη, λυσανίας πατρῴων μεγάλων κακῶν: ὅν κάλεσον τρέχων ἔνδοθεν ὡς ἐμέ. ὦ τέκνον, ὦ παῖ, ἔξελθ' οἴκων, ἄϊε σοῦ πατρός. {σω.} ὅδ' ἐκεῖνος ἀνήρ. {στ.} ὦ φίλος, ὦ φίλος. {σω.} ἄπιθι λαβών. {στ.} ἰώ ἰώ, τέκνον. ἰοῦ ἰοῦ. ὡς ἥδομαί σου πρῶτα τήν χροιάν ἰδών. νῦν μέν γ' ἰδεῖν εἶ πρῶτον ἐξαρνητικός κἀντιλογικός, καί τοῦτο τοὐπιχώριον ἀτεχνῶς ἐπανθεῖ, τό “τί λέγεις σύ;” καί δοκεῖν ἀδικοῦντ' ἀδικεῖσθαι, καί κακουργοῦντ', οἶδ' ὅτι. ἐπί τοῦ προσώπου τ' ἐστίν ἀττικόν βλέπος. νῦν οὖν ὅπως σώσεις μ', ἐπεί κἀπώλεσας. {φε.} φοβεῖ δέ δή τί; {στ.} τήν ἕνην τε καί νέαν. {φε.} ἕνη γάρ ἐστι καί νέα τις ἡμέρα; {στ.} εἰς ἥν γε θήσειν τά πρυτανεῖά φασί μοι. {φε.} ἀπολοῦς' ἄρ' αὔθ' οἱ θέντες. οὐ γάρ ἐσθ' ὅπως μί' ἡμέρα γένοιτ' ἄν ἡμέραι δύο. {στ.} οὐκ ἄν γένοιτο; {φε.} πῶς γάρ, εἰ μή περ γ' ἅμα αὑτή γένοιτ' ἄν γραῦς τε καί νέα γυνή. {στ.} καί μήν νενόμισταί γ'. {φε.} οὐ γάρ οἶμαι τόν νόμον ἴσασιν ὀρθῶς ὅτι νοεῖ. {στ.} νοεῖ δέ τί; {φε.} ὁ σόλων ὁ παλαιός ἦν φιλόδημος τήν φύσιν. {στ.} τουτί μέν οὐδέν πω πρός ἕνην τε καί νέαν. {φε.} ἐκεῖνος οὖν τήν κλῆσιν εἰς δύ' ἡμέρας ἔθηκεν, εἴς γε τήν ἕνην τε καί νέαν, ἵν' αἱ θέσεις γίγνοιντο τῇ νουμηνίᾳ. {στ.} ἵνα δή τί τήν ἕνην προσέθηκεν; {φε.} ἵν', ὦ μέλε, παρόντες οἱ φεύγοντες ἡμέρᾳ μιᾷ πρότερον ἀπαλλάττοινθ' ἑκόντες: εἰ δέ μή, ἕωθεν ὑπανιῷντο τῇ νουμηνίᾳ. {στ.} πῶς οὐ δέχονται δῆτα τῇ νουμηνίᾳ ἁρχαί τά πρυτανεῖ', ἀλλ' ἕνῃ τε καί νέᾳ; {φε.} ὅπερ οἱ προτένθαι γάρ δοκοῦσί μοι παθεῖν: ὅπως τάχιστα τά πρυτανεῖ' ὑφελοίατο, διά τοῦτο προυτένθευσαν ἡμέρᾳ μιᾷ. {στ.} εὖ γ'. ὦ κακοδαίμονες, τί κάθησθ' ἀβέλτεροι, ἡμέτερα κέρδη τῶν σοφῶν, ὄντες λίθοι, ἀριθμός, πρόβατ' ἄλλως, ἀμφορῆς νενησμένοι; ὥστ' εἰς ἐμαυτόν καί τόν υἱόν τουτονί ἐπ' εὐτυχίαισιν ᾀστέον μοὐγκώμιον. “μάκαρ ὦ στρεψίαδες αὐτός τ' ἔφυς, ὡς σοφός, χοἶον τόν υἱόν τρέφεις”, φήσουσι δή μ' οἱ φίλοι χοἰ δημόται ζηλοῦντες ἡνίκ' ἄν σύ νι κᾷς λέγων τάς δίκας. ἀλλ' εἰσάγων σε βούλομαι πρῶτον ἑστιᾶσαι. {χρηστησ αʹ} εἶτ' ἄνδρα τῶν αὑτοῦ τι χρή προϊέναι; οὐδέποτέ γ', ἀλλά κρεῖττον εὐθύς ἦν τότε ἀπερυθριᾶσαι μᾶλλον ἤ σχεῖν πράγματα, ὅτε τῶν ἐμαυτοῦ γ' ἕνεκα νυνί χρημάτων ἕλκω σε κλητεύσοντα, καί γενήσομαι ἐχθρός ἔτι πρός τούτοισιν ἀνδρί δημότῃ. ἀτάρ οὐδέποτέ γε τήν πατρίδα καταισχυνῶ ζῶν, ἀλλά καλοῦμαι στρεψιάδην_ {στ.} τίς οὑτοσί; {χρ.} _εἰς τήν ἕνην τε καί νέαν. {στ.} μαρτύρομαι ὅτι εἰς δύ' εἶπεν ἡμέρας. τοῦ χρήματος; {χρ.} τῶν δώδεκα μνῶν, ἅς ἔλαβες ὠνούμενος τόν ψαρόν ἵππον. {στ.} ἵππον; οὐκ ἀκούετε; ὅν πάντες ὑμεῖς ἴστε μισοῦνθ' ἱππικήν. {χρ.} καί νή δί' ἀποδώσειν γ' ἐπώμνυς τούς θεούς. {στ.} μά τόν δί' οὐ γάρ πω τότ' ἐξηπίστατο φειδιππίδης μοι τόν ἀκατάβλητον λόγον. {χρ.} νῦν δέ διά τοῦτ' ἔξαρνος εἶναι διανοεῖ; {στ.} τί γάρ ἄλλ' ἄν ἀπολαύσαιμι τοῦ μαθήματος; {χρ.} καί ταῦτ' ἐθελήσεις ἀπομόσαι μοι τούς θεούς ἵν' ἄν κελεύσω 'γώ σε; {στ.} τούς ποίους θεούς; {χρ.} τόν δία, τόν ἑρμῆν, τόν ποσειδῶ. {στ.} νή δία, κἄν προσκαταθείην γ', ὥστ' ὀμόσαι, τριώβολον. {χρ.} ἀπόλοιο τοίνυν ἕνεκ' ἀναιδείας ἔτι. {στ.} ἁλσίν διασμηχθείς ὄναιτ' ἄν οὑτοσί. {χρ.} οἴμ' ὡς καταγελᾷς. {στ.} ἕξ χοᾶς χωρήσεται. {χρ.} οὔτοι μά τόν δία τόν μέγαν καί τούς θεούς ἐμοῦ καταπροίξει. {στ.} θαυμασίως ἥσθην θεοῖς, καί ζεύς γελοῖος ὀμνύμενος τοῖς εἰδόσιν. {χρ.} ἦ μήν σύ τούτων τῷ χρόνῳ δώσεις δίκην. ἀλλ' εἴτ' ἀποδώσεις μοι τά χρήματ' εἴτε μή, ἀπόπεμψον ἀποκρινάμενος. {στ.} ἔχε νυν ἥσυχος: ἐγώ γάρ αὐτίκ' ἀποκρινοῦμαί σοι σαφῶς. {χρ.} τί σοι δοκεῖ δράσειν; ἀποδώσειν σοι δοκεῖ; {στ.} ποῦ 'σθ' οὗτος ἁπαιτῶν με τἀργύριον; λέγε, τουτί τί ἐστι; {χρ.} τοῦθ' ὅτι ἐστί; κάρδοπος. {στ.} ἔπειτ' ἀπαιτεῖς ἀργύριον τοιοῦτος ὤν; οὐκ ἄν ἀποδοίην οὐδ' ἄν ὀβολόν οὐδενί ὅστις καλέσειε “κάρδοπον” τήν καρδόπην. {χρ.} οὐκ ἄρ' ἀποδώσεις; {στ.} οὐχ ὅσον γ' ἔμ' εἰδέναι. οὔκουν ἁνύσας τι θᾶττον ἀπολιταργιεῖς ἀπό τῆς θύρας; {χρ.} ἄπειμι: καί τοῦτ' ἴσθ', ὅτι θήσω πρυτανεῖ', ἤ μηκέτι ζῴην ἐγώ. {στ.} προσαποβαλεῖς ἄρ' αὐτά πρός ταῖς δώδεκα. καίτοι σε τοῦτό γ' οὐχί βούλομαι παθεῖν ὁτιή 'κάλεσας εὐηθικῶς “τήν κάρδοπον”. {χρηστησ βʹ} ἰώ μοι μοι. {στ.} ἔα: τίς οὑτοσί ποτ' ἔσθ' ὁ θρηνῶν; οὔ τι που τῶν καρκίνου τις δαιμόνων ἐφθέγξατο; {χρ.} τί δ', ὅστις εἰμί, τοῦτο βούλεσθ' εἰδέναι; ἀνήρ κακοδαίμων. {στ.} κατά σεαυτόν νυν τρέπου. {χρ.} ὦ σκληρέ δαῖμον: ὦ τύχαι θραυσάντυγες ἵππων ἐμῶν: ὦ παλλάς, ὥς μ' ἀπώλεσας. {στ.} τί δαί σε τλημπόλεμός ποτ' εἴργασται κακόν; {χρ.} μή σκῶπτέ μ', ὦ τᾶν, ἀλλά μοι τά χρήματα τόν υἱόν ἀποδοῦναι κέλευσον ἅλαβεν, ἄλλως τε μέντοι καί κακῶς πεπραγότι. {στ.} τά ποῖα ταῦτα χρήμαθ'; {χρ.} ἁδανείσατο. {στ.} κακῶς ἄρ' ὄντως εἶχες, ὥς γ' ἐμοί δοκεῖς. {χρ.} ἵππους γ' ἐλαύνων ἐξέπεσον νή τούς θεούς. {στ.} τί δῆτα ληρεῖς ὥσπερ ἀπ' ὄνου καταπεσών; {χρ.} ληρῶ, τά χρήματ' ἀπολαβεῖν εἰ βούλομαι; {στ.} οὐκ ἔσθ' ὅπως σύ γ' αὐτός ὑγιαίνεις. {χρ.} τί δαί; {στ.} τόν ἐγκέφαλον ὥσπερ σεσεῖσθαί μοι δοκεῖς. {χρ.} σύ δέ νή τόν ἑρμῆν προσκεκλήσεσθαί γ' ἐμοί, εἰ μή 'ποδώσεις τἀργύριον. {στ.} κάτειπέ νυν: πότερα νομίζεις καινόν αἰεί τόν δία ὕειν ὕδωρ ἑκάστοτ', ἤ τόν ἥλιον ἕλκειν κάτωθεν ταὐτό τοῦθ' ὕδωρ πάλιν; {χρ.} οὐκ οἶδ' ἔγωγ' ὁπότερον, οὐδέ μοι μέλει. {στ.} πῶς οὖν ἀπολαβεῖν τἀργύριον δίκαιος εἶ, εἰ μηδέν οἶσθα τῶν μετεώρων πραγμάτων; {χρ.} ἀλλ' εἰ † σπανίζεις τἀργυρίου μοι τόν τόκον ἀπόδοτε †. {στ.} τοῦτο δ' ἔσθ', ὁ τόκος, τί θηρίον; {χρ.} τί δ' ἄλλο γ' ἤ κατά μῆνα καί καθ' ἡμέραν πλέον πλέον τἀργύριον αἰεί γίγνεται ὑπορρέοντος τοῦ χρόνου; {στ.} καλῶς λέγεις. τί δῆτα; τήν θάλαττάν ἐσθ' ὅτι πλείονα νυνί νομίζεις ἤ πρό τοῦ; {χρ.} μά δί', ἀλλ' ἴσην. οὐ γάρ δίκαιον πλείον' εἶναι. {στ.} κᾆτα πῶς αὕτη μέν, ὦ κακόδαιμον, οὐδέν γίγνεται ἐπιρρεόντων τῶν ποταμῶν πλείων, σύ δέ ζητεῖς ποῆσαι τἀργύριον πλέον τό σόν; οὐκ ἀποδιώξει σαυτόν ἀπό τῆς οἰκίας; φέρε μοι τό κέντρον. {χρ.} ταῦτ' ἐγώ μαρτύρομαι. {στ.} ὕπαγε. τί μέλλεις; οὐκ ἐλᾷς, ὦ σαμφόρα; {χρ.} ταῦτ' οὐχ ὕβρις δῆτ' ἐστίν; {στ.} ἄξεις; ἐπιαλῶ κεντῶν ὑπό τόν πρωκτόν σε τόν σειραφόρον. φεύγεις; ἔμελλόν ς' ἆρα κινήσειν ἐγώ αὐτοῖς τροχοῖς τοῖς σοῖσι καί ξυνωρίσιν. {χο.} οἷον τό πραγμάτων ἐρᾶν φλαύρων: ὁ γάρ {στρ.} γέρων ὅδ' ἐρασθείς ἀποστερῆσαι βούλεται τά χρήμαθ' ἁδανείσατο. κοὐκ ἔσθ' ὅπως οὐ τήμερον λήψεταί τι πρᾶγμ' ὅ τοῦ τον ποήσει τόν σοφι στήν ὧν πανουργεῖν ἤρξατ' ἐξ αίφνης † τι κακόν λαβεῖν †. οἶμαι γάρ αὐτόν αὐτίχ' εὑρήσειν ὅπερ {ἀντ.} πάλαι ποτ' ἐζήτει, εἶναι τόν υἱόν δεινόν οἱ γνώμας ἐναντίας λέγειν τοῖσιν δικαίοις, ὥστε νι κᾶν ἅπαντας, οἵσπερ ἄν ξυγγένηται, κἄν λέγῃ παμπόνηρ'. ἴσως δ' ἴσως βουλήσεται κἄφωνον αὐτόν εἶναι. {στ.} ἰού ἰού. ὦ γείτονες καί ξυγγενεῖς καί δημόται, ἀμυνάθετέ μοι τυπτομένῳ πάσῃ τέχνῃ. οἴμοι κακοδαίμων τῆς κεφαλῆς καί τῆς γνάθου. ὦ μιαρέ, τύπτεις τόν πατέρα; {φε.} φήμ', ὦ πάτερ. {στ.} ὁρᾶθ' ὁμολογοῦνθ' ὅτι με τύπτει; {φε.} καί μάλα. {στ.} ὦ μιαρέ καί πατραλοῖα καί τοιχωρύχε. {φε.} αὖθίς με ταὐτά ταῦτα καί πλείω λέγε. ἆρ' οἶσθ' ὅτι χαίρω πόλλ' ἀκούων καί κακά; {στ.} ὦ λακκόπρωκτε. {φε.} πάττε πολλοῖς τοῖς ῥόδοις. {στ.} τόν πατέρα τύπτεις; {φε.} κἀποφανῶ γε νή δία ὡς ἐν δίκῃ ς' ἔτυπτον. {στ.} ὦ μιαρώτατε, καί πῶς γένοιτ' ἄν πατέρα τύπτειν ἐν δίκῃ; {φε.} ἔγωγ' ἀποδείξω καί σε νικήσω λέγων. {στ.} τουτί σύ νικήσεις; {φε.} πολύ γε καί ῥᾳδίως. ἑλοῦ δ' ὁπότερον τοῖν λόγοιν βούλει λέγειν. {στ.} ποίοιν λόγοιν; {φε.} τόν κρείττον' ἤ τόν ἥττονα. {στ.} ἐδιδαξάμην μέντοι σε νή δί', ὦ μέλε, τοῖσιν δικαίοις ἀντιλέγειν, εἰ ταῦτά γε μέλλεις ἀναπείσειν, ὡς δίκαιον καί καλόν τόν πατέρα τύπτεσθ' ἐστίν ὑπό τῶν υἱέων. {φε.} ἀλλ' οἴομαι μέντοι ς' ἀναπείσειν, ὥστε γε οὐδ' αὐτός ἀκροασάμενος οὐδέν ἀντερεῖς. {στ.} καί μήν ὅτι καί λέξεις ἀκοῦσαι βούλομαι. {χο.} σόν ἔργον, ὦ πρεσβῦτα, φροντίζειν ὅπῃ {στρ.} τόν ἄνδρα κρατήσεις, ὡς οὗτος, εἰ μή τῳ 'πεποίθειν, οὐκ ἄν ἦν οὕτως ἀκόλαστος. ἀλλ' ἔσθ' ὅτῳ θρασύνεται: δῆλόν <γε τοι> τό λῆμα τἀνθρώπου. ἀλλ' ἐξ ὅτου τό πρῶτον ἤρξαθ' ἡ μάχη γενέσθαι ἤδη λέγειν χρή πρός χορόν: πάντως δέ τοῦτο δράσεις. {στ.} καί μήν ὅθεν γε πρῶτον ἠρξάμεσθα λοιδορεῖσθαι ἐγώ φράσω. 'πειδή γάρ εἱστιώμεθ', ὥσπερ ἴστε, πρῶτον μέν αὐτόν τήν λύραν λαβόντ' ἐγώ 'κέλευσα ᾆσαι σιμωνίδου μέλος, τόν κριόν, ὡς ἐπέχθη. ὁ δ' εὐθέως ἀρχαῖον εἶν' ἔφασκε τό κιθαρίζειν ᾄδειν τε πίνονθ', ὡσπερεί κάχρυς γυναῖκ' ἀλοῦσαν. {φε.} οὐ γάρ τότ' εὐθύς χρῆν ς' ἀράττεσθαί τε καί πατεῖσθαι, ᾄδειν κελεύονθ', ὡσπερεί τέττιγας ἑστιῶντα; {στ.} τοιαῦτα μέντοι καί τότ' ἔλεγεν ἔνδον, οἷάπερ νῦν, καί τόν σιμωνίδην ἔφασκ' εἶναι κακόν ποητήν. κἀγώ μόλις μέν, ἀλλ' ὅμως, ἠνεσχόμην τό πρῶτον. ἔπειτα δ' ἐκέλευς' αὐτόν ἀλλά μυρρίνην λαβόντα τῶν αἰσχύλου λέξαι τί μοι. κᾆθ' οὗτος εὐθύς εἶπεν: “ἐγώ γάρ αἰσχύλον νομίζω πρῶτον ἐν ποηταῖς_ ψόφου πλέων, ἀξύστατον, στόμφακα, κρημνοποιόν.” κἀνταῦθα πῶς οἴεσθέ μου τήν καρδίαν ὀρεχθεῖν; ὅμως δέ τόν θυμόν δακών ἔφην: “σύ δ' ἀλλά τούτων λέξον τι τῶν νεωτέρων, ἅττ' ἐστί τά σοφά ταῦτα.” ὁ δ' εὐθύς ἦγ' εὐριπίδου ῥῆσίν τιν', ὡς ἐκίνει ἁδελφός, ὦ 'λεξίκακε, τήν ὁμομητρίαν ἀδελφήν. κἀγώ οὐκέτ' ἐξηνεσχόμην, ἀλλ' εὐθέως ἀράττω πολλοῖς κακοῖς καἰσχροῖσι. κᾆτ' ἐντεῦθεν, οἷον εἰκός, ἔπος πρός ἔπος ἠρειδόμεσθ': εἶθ' οὗτος ἐπαναπηδᾷ, κἄπειτ' ἔφλα με κἀσπόδει κἄπνιγε κἀπέτριβεν. {φε.} οὔκουν δικαίως, ὅστις οὐκ εὐριπίδην ἐπαινεῖς, σοφώτατον; {στ.} σοφώτατον γ' ἐκεῖνον, ὦ_τί ς' εἴπω; ἀλλ' αὖθις αὖ τυπτήσομαι. {φε.} νή τόν δί', ἐν δίκῃ γ' ἄν. {στ.} καί πῶς δικαίως; ὅστις ὦ 'ναίσχυντέ ς' ἐξέθρεψα αἰσθανόμενός σου πάντα τραυλίζοντος, ὅτι νοοίης. εἰ μέν γε βρῦν εἴποις, ἐγώ γνούς ἄν πιεῖν ἐπέσχον: μαμμᾶν δ' ἄν αἰτήσαντος, ἧκόν σοι φέρων ἄν ἄρτον: κακκᾶν δ' ἄν οὐκ ἔφθης φράσας, κἀγώ λαβών θύραζε ἐξέφερον ἄν καί προυσχόμην σε. σύ δέ με νῦν ἀπάγχων, βοῶντα καί κεκραγόθ' ὅτι χεζητιῴην, οὐκ ἔτλης ἔξω 'ξενεγκεῖν, ὦ μιαρέ, θύραζέ μ', ἀλλά πνιγόμενος αὐτοῦ 'πόησα κακκᾶν. {χο.} οἶμαί γε τῶν νεωτέρων τάς καρδίας {ἀντ.} πηδᾶν ὅτι λέξει. εἰ γάρ τοιαῦτά γ' οὗτος ἐξειργασμένος λαλῶν ἀναπείσει, τό δέρμα τῶν γεραιτέρων λάβοιμεν ἄν ἀλλ' οὐδ' ἐρεβίνθου. σόν ἔργον, ὦ καινῶν ἐπῶν κινητά καί μοχλευτά, πειθώ τινα ζητεῖν, ὅπως δόξεις λέγειν δίκαια. {φε.} ὡς ἡδύ καινοῖς πράγμασιν καί δεξιοῖς ὁμιλεῖν καί τῶν καθεστώτων νόμων ὑπερφρονεῖν δύνασθαι. ἐγώ γάρ ὅτε μέν ἱππικῇ τόν νοῦν μόνῃ προσεῖχον, οὐδ' ἄν τρί' εἰπεῖν ῥήμαθ' οἷός τ' ἦν πρίν ἐξαμαρτεῖν: νυνί δ', ἐπειδή μ' οὑτοσί τούτων ἔπαυσεν αὐτός, γνώμαις δέ λεπταῖς καί λόγοις ξύνειμι καί μερίμναις, οἶμαι διδάξειν ὡς δίκαιον τόν πατέρα κολάζειν. {στ.} ἵππευε τοίνυν νή δί', ὡς ἔμοιγε κρεῖττόν ἐστιν ἵππων τρέφειν τέθριππον ἤ τυπτόμενον ἐπιτριβῆναι. {φε.} ἐκεῖσε δ' ὅθεν ἀπέσχισάς με τοῦ λόγου μέτειμι, καί πρῶτ' ἐρήσομαί σε τουτί: παῖδά μ' ὄντ' ἔτυπτες; {στ.} ἔγωγέ ς', εὐνοῶν τε καί κηδόμενος. {φε.} εἰπέ δή μοι, οὐ κἀμέ σοί δίκαιόν ἐστιν εὐνοεῖν ὁμοίως τύπτειν τ', ἐπειδήπερ γε τοῦτ' ἔστ' εὐνοεῖν, τό τύπτειν; πῶς γάρ τό μέν σόν σῶμα χρή πληγῶν ἀθῷον εἶναι, τοὐμόν δέ μή; καί μήν ἔφυν ἐλεύθερός γε κἀγώ. “κλάουσι παῖδες, πατέρα δ' οὐ κλάειν δοκεῖς;” φήσεις νομίζεσθαι σύ παιδός τοῦτο τοὔργον εἶναι: ἐγώ δέ γ' ἀντείποιμ' ἄν ὡς δίς παῖδες οἱ γέροντες. εἰκός τε μᾶλλον τούς γέροντας ἤ νέους τι κλάειν, ὅσῳπερ ἐξαμαρτάνειν ἧττον δίκαιον αὐτούς. {στ.} ἀλλ' οὐδαμοῦ νομίζεται τόν πατέρα τοῦτο πάσχειν. {φε.} οὔκουν ἀνήρ ὁ τόν νόμον θείς τοῦτον ἦν τό πρῶτον, ὥσπερ σύ κἀγώ, καί λέγων ἔπειθε τούς παλαιούς; ἧττόν τι δῆτ' ἔξεστι κἀμοί καινόν αὖ τό λοιπόν θεῖναι νόμον τοῖς υἱέσιν, τούς πατέρας ἀντιτύπτειν; ὅσας δέ πληγάς εἴχομεν πρίν τόν νόμον τεθῆναι, ἀφίεμεν, καί δίδομεν αὐτοῖς προῖκα συγκεκόφθαι. σκέψαι δέ τούς ἀλεκτρυόνας καί τἄλλα τά βοτά ταυτί, ὡς τούς πατέρας ἀμύνεται: καίτοι τί διαφέρουσιν ἡμῶν ἐκεῖνοι, πλήν γ' ὅτι ψηφίσματ' οὐ γράφουσιν; {στ.} τί δῆτ', ἐπειδή τούς ἀλεκτρυόνας ἅπαντα μιμεῖ, οὐκ ἐσθίεις καί τήν κόπρον κἀπί ξύλου καθεύδεις; {φε.} οὐ ταὐτόν, ὦ τᾶν, ἐστίν, οὐδ' ἄν σωκράτει δοκοίη. {στ.} πρός ταῦτα μή τύπτ': εἰ δέ μή, σαυτόν ποτ' αἰτιάσει. {φε.} καί πῶς; {στ.} ἐπεί σέ μέν δίκαιός εἰμ' ἐγώ κολάζειν, σύ δ', ἤν γένηταί σοι, τόν υἱόν. {φε.} ἤν δέ μή γένηται, μάτην ἐμοί κεκλαύσεται, σύ δ' ἐγχανών τεθνήξεις. {στ.} ἐμοί μέν, ὦνδρες ἥλικες, δοκεῖ λέγειν δίκαια, κἄμοιγε συγχωρεῖν δοκεῖ τούτοισι τἀπιεικῆ: κλάειν γάρ ἡμᾶς εἰκός ἐστ', ἤν μή δίκαια δρῶμεν. {φε.} σκέψαι δέ χἀτέραν ἔτι γνώμην. {στ.} ἀπό γάρ ὀλοῦμαι. {φε.} καί μήν ἴσως γ' οὐκ ἀχθέσει παθών ἅ νῦν πέπονθας. {στ.} πῶς δή; δίδαξον γάρ τί μ' ἐκ τούτων ἐπωφελήσεις. {φε.} τήν μητέρ' ὥσπερ καί σέ τυπτήσω. {στ.} τί φῄς, τί φῄς σύ; τοῦθ' ἕτερον αὖ μεῖζον κακόν. {φε.} τί δ' ἤν ἔχων τόν ἥττω λόγον σε νικήσω λέγων τήν μητέρ' ὡς τύπτειν χρεών; {στ.} τί δ' ἄλλο γ' ἤ, ταῦτ' ἤν ποῇς, οὐδέν σε κωλύσει σεαυτόν ἐμβαλεῖν εἰς τό βάραθρον μετά σωκράτους καί τόν λόγον τόν ἥττω; ταυτί δι' ὑμᾶς, ὦ νεφέλαι, πέπονθ' ἐγώ, ὑμῖν ἀναθείς ἅπαντα τἀμά πράγματα. {χο.} αὐτός μέν οὖν σαυτῷ σύ τούτων αἴτιος, στρέψας σεαυτόν εἰς πονηρά πράγματα. {στ.} τί δῆτα ταῦτ' οὔ μοι τότ' ἠγορεύετε, ἀλλ' ἄνδρ' ἄγροικον καί γέροντ' ἐπήρατε; {χο.} ἡμεῖς ποοῦμεν ταῦθ' ἑκάστοθ', ὅντιν' ἄν γνῶμεν πονηρῶν ὄντ' ἐραστήν πραγμάτων, ἕως ἄν αὐτόν ἐμβάλωμεν εἰς κακόν, ὅπως ἄν εἰδῇ τούς θεούς δεδοικέναι. {στ.} ὤμοι, πονηρά γ', ὦ νεφέλαι, δίκαια δέ: οὐ γάρ με χρῆν τά χρήμαθ' ἁδανεισάμην ἀποστερεῖν. νῦν οὖν ὅπως, ὦ φίλτατε, τόν χαιρεφῶντα τόν μιαρόν καί σωκράτη ἀπολεῖς μετ' ἐμοῦ 'λθών, οἵ σέ κἄμ' ἐξηπάτων. {φε.} ἀλλ' οὐκ ἄν ἀδικήσαιμι τούς διδασκάλους. {στ.} ναί ναί, καταιδέσθητι πατρῷον δία. {φε.} ἰδού γε δία πατρῷον. ὡς ἀρχαῖος εἶ. ζεύς γάρ τις ἐστίν; {στ.} ἐστίν. {φε.} οὐκ ἔστ', οὔκ, ἐπεί δῖνος βασιλεύει, τόν δί' ἐξεληλακώς. {στ.} οὐκ ἐξελήλακ', ἀλλ' ἐγώ τοῦτ' ᾠόμην διά τουτονί τόν δῖνον. ὤμοι δείλαιος, ὅτε καί σέ χυτρεοῦν ὄντα θεόν ἡγησάμην. {φε.} ἐνταῦθα σαυτῷ παραφρόνει καί φληνάφα. {στ.} οἴμοι παρανοίας. ὡς ἐμαινόμην ἄρα ὅτ' ἐξέβαλον καί τούς θεούς διά σωκράτη. ἀλλ' ὦ φίλ' ἑρμῆ, μηδαμῶς θύμαινέ μοι, μηδέ μ' ἐπιτρίψῃς, ἀλλά συγγνώμην ἔχε ἐμοῦ παρανοήσαντος ἀδολεσχίᾳ. καί μοι γενοῦ ξύμβουλος, εἴτ' αὐτούς γραφήν διωκάθω γραψάμενος, εἴθ' ὅτι σοι δοκεῖ. ὀρθῶς παραινεῖς οὐκ ἐῶν δικορραφεῖν ἀλλ' ὡς τάχιστ' ἐμπιμπράναι τήν οἰκίαν τῶν ἀδολεσχῶν. δεῦρο δεῦρ', ὦ ξανθία, κλίμακα λαβών ἔξελθε καί σμινύην φέρων, κἄπειτ' ἐπαναβάς ἐπί τό φροντιστήριον τό τέγος κατάσκαπτ', εἰ φιλεῖς τόν δεσπότην, ἕως ἄν αὐτοῖς ἐμβάλῃς τήν οἰκίαν. ἐμοί δέ δᾷδ' ἐνεγκάτω τις ἡμμένην. κἀγώ τιν' αὐτῶν τήμερον δοῦναι δίκην ἐμοί ποήσω, κεἰ σφόδρ' εἴς' ἀλαζόνες. {μαθητησ αʹ} ἰού ἰού. {στ.} σόν ἔργον, ὦ δᾷς, ἱέναι πολλήν φλόγα. {μα.} ἄνθρωπε, τί ποεῖς; {στ.} ὅτι ποῶ; τί δ' ἄλλο γ' ἤ διαλεπτολογοῦμαι ταῖς δοκοῖς τῆς οἰκίας; {μαθητησ βʹ} οἴμοι: τίς ἡμῶν πυρπολεῖ τήν οἰκίαν; {στ.} ἐκεῖνος οὗπερ θοἰμάτιον εἰλήφατε. {μα.} ἀπολεῖς, ἀπολεῖς. {στ.} τοῦτ' αὐτό γάρ καί βούλομαι, ἤν ἡ σμινύη μοι μή προδῷ τάς ἐλπίδας ἤ 'γώ πρότερόν πως ἐκτραχηλισθῶ πεσών. {σω.} οὗτος, τί ποιεῖς ἐτεόν, οὑπί τοῦ τέγους; {στ.} ἀεροβατῶ καί περιφρονῶ τόν ἥλιον. {σω.} οἴμοι τάλας δείλαιος, ἀποπνιγήσομαι. {μα.} ἐγώ δέ κακοδαίμων γε κατακαυθήσομαι. {στ.} τί γάρ μαθόντες τούς θεούς ὑβρίζετε καί τῆς σελήνης ἐσκοπεῖσθε τήν ἕδραν; δίωκε, παῖε, βάλλε, πολλῶν οὕνεκα, μάλιστα δ' εἰδώς τούς θεούς ὡς ἠδίκουν. {χο.} ἡγεῖσθ' ἔξω: κεχόρευται γάρ μετρίως τό γε τήμερον ἡμῖν. [4] {work} {σωσιασ} οὗτος, τί πάσχεις, ὦ κακόδαιμον ξανθία; {ξανθιασ} φυλακήν καταλύειν νυκτερινήν διδάσκομαι. {σω.} κακόν ἄρα ταῖς πλευραῖς τι προυφείλεις μέγα. ἆρ' οἶσθά γ' οἷον κνώδαλον φυλάττομεν; {ξα.} οἶδ', ἀλλ' ἐπιθυμῶ σμικρόν ἀπομερμηρίσαι. {σω.} σύ δ' οὖν παρακινδύνευ', ἐπεί καὐτοῦ γ' ἐμοῦ κατά τοῖν κόραιν ἤδη τι καταχεῖται γλυκύ. {ξα.} ἀλλ' ἦ παραφρονεῖς ἐτεόν ἤ κορυβαντιᾷς; {σω.} οὔκ, ἀλλ' ὕπνος μ' ἔχει τις ἐκ σαβαζίου. {ξα.} τόν αὐτόν ἄρ' ἐμοί βουκολεῖς σαβάζιον. κἀμοί γάρ ἀρτίως ἐπεστρατεύσατο μῆδός τις ἐπί τά βλέφαρα νυστακτής ὕπνος. καί δῆτ' ὄναρ θαυμαστόν εἶδον ἀρτίως. {σω.} κἄγωγ' ἀληθῶς οἷον οὐδεπώποτε. ἀτάρ σύ λέξον πρότερος. {ξα.} ἐδόκουν αἰετόν καταπτάμενον εἰς τήν ἀγοράν μέγαν πάνυ ἀναρπάσαντα τοῖς ὄνυξιν ἀσπίδα φέρειν ἐπίχαλκον ἀνεκάς εἰς τόν οὐρανόν, κἄπειτα ταύτην ἀποβαλεῖν κλεώνυμον. {σω.} οὐδέν ἄρα γρίφου διαφέρει κλεώνυμος. {ξα.} πῶς δή; {σω.} προερεῖ τις τοῖσι συμπόταις, λέγων ὅτι “ταὐτόν ἐν γῇ τ' ἀπέβαλεν κἀν οὐρανῷ κἀν τῇ θαλάττῃ θηρίον τήν ἀσπίδα.” {ξα.} οἴμοι, τί δῆτά μοι κακόν γενήσεται ἰδόντι τοιοῦτον ἐνύπνιον; {σω.} μή φροντίσῃς: οὐδέν γάρ ἔσται δεινόν, οὐ μά τούς θεούς. {ξα.} δεινόν γέ πού 'στ' ἄνθρωπος ἀποβαλών ὅπλα. ἀτάρ σύ τό σόν αὖ λέξον. {σω.} ἀλλ' ἔστιν μέγα. περί τῆς πόλεως γάρ ἐστι τοῦ σκάφους ὅλου. {ξα.} λέγε νυν ἁνύσας τι τήν τρόπιν τοῦ πράγματος. {σω.} ἔδοξέ μοι περί πρῶτον ὕπνον ἐν τῇ πυκνί ἐκκλησιάζειν πρόβατα συγκαθήμενα, βακτηρίας ἔχοντα καί τριβώνια. κἄπειτα τούτοις τοῖσι προβάτοις μοὐδόκει δημηγορεῖν φάλλαινα πανδοκεύτρια, ἔχουσα φωνήν ἐμπεπρημένης ὑός. {ξα.} αἰβοῖ. {σω.} τί ἐστι; {ξα.} παῦε παῦε, μή λέγε: ὄζει κάκιστον τοὐνύπνιον βύρσης σαπρᾶς. {σω.} εἶθ' ἡ μιαρά φάλλαιν' ἔχουσα τρυτάνην ἵστη βόειον δημόν. {ξα.} οἴμοι δείλαιος: τόν δῆμον ἡμῶν βούλεται διιστάναι. {σω.} ἐδόκει δέ μοι θέωρος αὐτῆς πλησίον χαμαί καθῆσθαι τήν κεφαλήν κόρακος ἔχων. εἶτ' ἀλκιβιάδης εἶπε πρός με τραυλίσας: “ὁλᾷς; θέωλος τήν κεφαλήν κόλακος ἔχει.” {ξα.} ὀρθῶς γε τοῦτ' ἀλκιβιάδης ἐτραύλισεν. {σω.} οὔκουν ἐκεῖν' ἀλλόκοτον, ὁ θέωρος κόραξ γιγνόμενος; {ξα.} ἥκιστ', ἀλλ' ἄριστον. {σω.} πῶς; {ξα.} ὅπως; ἄνθρωπος ὤν εἶτ' ἐγένετ' ἐξαίφνης κόραξ: οὔκουν ἐναργές τοῦτο συμβαλεῖν, ὅτι ἀρθείς ἀφ' ἡμῶν ἐς κόρακας οἰχήσεται; {σω.} εἶτ' οὐκ ἐγώ δούς δύ' ὀβολώ μισθώσομαι οὕτως ὑποκρινόμενον σαφῶς ὀνείρατα; {ξα.} φέρε νυν, κατείπω τοῖς θεαταῖς τόν λόγον, ὀλίγ' ἄτθ' ὑπειπών πρῶτον αὐτοῖσιν ταδί, μηδέν παρ' ἡμῶν προσδοκᾶν λίαν μέγα, μηδ' αὖ γέλωτα μεγαρόθεν κεκλεμμένον. ἡμῖν γάρ οὐκ ἔστ' οὔτε κάρυ' ἐκ φορμίδος δούλω διαρριπτοῦντε τοῖς θεωμένοις, οὔθ' ἡρακλῆς τό δεῖπνον ἐξαπατώμενος, οὐδ' αὖθις ἀνασελγαινόμενος εὐριπίδης: οὐδ' εἰ κλέων γ' ἔλαμψε τῆς τύχης χάριν, αὖθις τόν αὐτόν ἄνδρα μυττωτεύσομεν. ἀλλ' ἔστιν ἡμῖν λογίδιον γνώμην ἔχον, ὑμῶν μέν αὐτῶν οὐχί δεξιώτερον, κωμῳδίας δέ φορτικῆς σοφώτερον. ἔστιν γάρ ἡμῖν δεσπότης ἐκεινοσί ἄνω καθεύδων, ὁ μέγας, οὑπί τοῦ τέγους. οὗτος φυλάττειν τόν πατέρ' ἐπέταξε νῷν, ἔνδον καθείρξας, ἵνα θύραζε μή 'ξίῃ. νόσον γάρ ὁ πατήρ ἀλλόκοτον αὐτοῦ νοσεῖ, ἥν οὐδ' ἄν εἷς γνοίη ποτ' οὐδέ ξυμβάλοι, εἰ μή πύθοιθ' ἡμῶν: ἐπεί τοπάζετε. {σω.} ἀμυνίας μέν ὁ προνάπους φής' οὑτοσί εἶναι φιλόκυβον αὐτόν. {ξα.} ἀλλ' οὐδέν λέγει, μά δί', ἀλλ' ἀφ' αὑτοῦ τήν νόσον τεκμαίρεται. {σω.} . . . . . . . . . . {ξα.} οὔκ, ἀλλά “φιλο_” μέν ἐστιν ἀρχή τοῦ κακοῦ. {σω.} ὁδί δέ φησι σωσίας πρός δερκύλον εἶναι φιλοπότην αὐτόν. {ξα.} οὐδαμῶς γ', ἐπεί αὕτη γε χρηστῶν ἐστιν ἀνδρῶν ἡ νόσος. {σω.} νικόστρατος δ' αὖ φησιν ὁ σκαμβωνίδης εἶναι φιλοθύτην αὐτόν ἤ φιλόξενον. {ξα.} μά τόν κύν', ὦ νικόστρατ', οὐ φιλόξενος, ἐπεί καταπύγων ἐστίν ὅ γε φιλόξενος. ἄλλως φλυαρεῖτ': οὐ γάρ ἐξευρήσετε. εἰ δή 'πιθυμεῖτ' εἰδέναι, σιγᾶτέ νυν: φράσω γάρ ἤδη τήν νόσον τοῦ δεσπότου. φιληλιαστής ἐστιν ὡς οὐδείς ἀνήρ: ἐρᾷ τε τούτου τοῦ δικάζειν, καί στένει ἤν μή 'πί τοῦ πρώτου καθίζηται ξύλου. ὕπνου δ' ὁρᾷ τῆς νυκτός οὐδέ πασπάλην: ἤν δ' οὖν καταμύσῃ κἄν ἄχνην, ὅμως ἐκεῖ ὁ νοῦς πέτεται τήν νύκτα περί τήν κλεψύδραν. ὑπό τοῦ δέ τήν ψῆφόν γ' ἔχειν εἰωθέναι τούς τρεῖς ξυνέχων τῶν δακτύλων ἀνίσταται, ὥσπερ λιβανωτόν ἐπιτιθείς νουμηνίᾳ. καί νή δί' ἤν ἴδῃ γέ που γεγραμμένον υἱόν πυριλάμπους ἐν θύρᾳ δῆμον καλόν, ἰών παρέγραψε πλησίον “κημός καλός”. τόν ἀλεκτρυόνα δ', ὅς ᾖδ' ἀφ' ἑσπέρας, ἔφη ὄψ' ἐξεγείρειν αὐτόν ἀναπεπεισμένον, παρά τῶν ὑπευθύνων ἔχοντα χρήματα: εὐθύς δ' ἀπό δορπηστοῦ κέκραγεν ἐμβάδας, κἄπειτ' ἐκεῖς' ἐλθών προκαθεύδει πρῴ πάνυ, ὥσπερ λεπάς προσεχόμενος τῷ κίονι. ὑπό δυσκολίας δ' ἅπασι τιμῶν τήν μακράν ὥσπερ μέλιττ' ἤ βομβυλιός εἰσέρχεται ὑπό τοῖς ὄνυξι κηρόν ἀναπεπλασμένος. ψήφων δέ δείσας μή δεηθείη ποτέ, ἵν' ἔχοι δικάζειν, αἰγιαλόν ἔνδον τρέφει. τοιαῦτ' ἀλύει: νουθετούμενος δ' ἀεί μᾶλλον δικάζει. τοῦτον οὖν φυλάττομεν μοχλοῖσιν ἐνδήσαντες, ὡς ἄν μή 'ξίῃ. ὁ γάρ υἱός αὐτοῦ τήν νόσον βαρέως φέρει. καί πρῶτα μέν λόγοισι παραμυθούμενος ἀνέπειθεν αὐτόν μή φορεῖν τριβώνιον μηδ' ἐξιέναι θύραζ': ὁ δ' οὐκ ἐπείθετο. εἶτ' αὐτόν ἀπέλου κἀκάθαιρ': ὁ δ' οὐ μάλα. μετά τοῦτ' ἐκορυβάντιζ': ὁ δ' αὐτῷ τυμπάνῳ ᾄξας ἐδίκαζεν εἰς τό καινόν ἐμπεσών. ὅτε δῆτα ταύταις ταῖς τελεταῖς οὐκ ὠφέλει, διέπλευσεν εἰς αἴγιναν: εἶτα ξυλλαβών νύκτωρ κατέκλινεν αὐτόν εἰς ἀσκληπιοῦ: ὁ δ' ἀνεφάνη κνεφαῖος ἐπί τῇ κιγκλίδι. ἐντεῦθεν οὐκέτ' αὐτόν ἐξεφρίομεν: ὁ δ' ἐξεδίδρασκε διά τε τῶν ὑδρορροῶν καί τῶν ὀπῶν: ἡμεῖς δ' ὅς' ἦν τετρημένα ἐνεβύσαμεν ῥακίοισι κἀπακτώσαμεν: ὁ δ' ὡσπερεί κολοιός αὑτῷ παττάλους ἐνέκρουεν εἰς τόν τοῖχον, εἶτ' ἐξήλλετο: ἡμεῖς δέ τήν αὐλήν ἅπασαν δικτύοις καταπετάσαντες ἐν κύκλῳ φυλάττομεν. ἔστιν δ' ὄνομα τῷ μέν γέροντι φιλοκλέων, ναί μά δία, τῷ δ' υἱεῖ γε τῳδί βδελυκλέων, ἔχων τρόπους φρυαγμοσεμνάκους τινάς. {βδελυκλεων} ὦ ξανθία καί σωσία, καθεύδετε; {ξα.} οἴμοι. {σω.} τί ἐστι; {ξα.} βδελυκλέων ἀνίσταται. {βδ.} οὐ περιδραμεῖται σφῷν ταχέως δεῦρ' ἅτερος; ὁ γάρ πατήρ εἰς τόν ἰπνόν ἐξελήλυθεν, καί μυσπολεῖ τι καταδεδυκώς. ἀλλ' ἄθρει κατά τῆς πυέλου τό τρῆμ' ὅπως μή 'κδύσεται. σύ δέ τῇ θύρᾳ πρόσκεισο. {ξα.} ταῦτ', ὦ δέσποτα. {βδ.} ἄναξ πόσειδον, τί ποτ' ἄρ' ἡ κάπνη ψοφεῖ; οὗτος, τίς εἶ σύ; {φιλοκλεων} καπνός ἔγωγ' ἐξέρχομαι. {βδ.} καπνός; φέρ' ἴδω, ξύλου τίνος σύ; {φι.} συκίνου. {βδ.} νή τόν δί', ὅσπερ γ' ἐστί δριμύτατος καπνῶν. ἀτάρ οὐκ ἐσερρήσεις γε; ποῦ 'σθ' ἡ τηλία; δύου πάλιν. φέρ', ἐπαναθῶ σοι καί ξύλον. ἐνταῦθά νυν ζήτει τιν' ἄλλην μηχανήν. ἀτάρ ἄθλιός γ' εἴμ' ὡς ἕτερος οὐδείς ἀνήρ, ὅστις πατρός νυνί καπνίου κεκλήσομαι. {φι.} παῖ. {ξα.} τήν θύραν ὠθεῖ. {βδ.} πίεζέ νυν σφόδρα, εὖ κἀνδρικῶς: κἀγώ γάρ ἐνταῦθ' ἔρχομαι. καί τῆς κατάκλειδος ἐπιμελοῦ καί τοῦ μοχλοῦ, φύλαττέ θ' ὅπως μή τήν βάλανον ἐκτρώξεται. {φι.} τί δράσετ'; οὐκ ἐκφρήσετ', ὦ μιαρώτατοι, δικάσοντά μ', ἀλλ' ἐκφεύξεται δρακοντίδης; {ξα.} σύ δέ τοῦτο βαρέως ἄν φέροις; {φι.} ὁ γάρ θεός μαντευομένῳ μοὔχρησεν ἐν δελφοῖς ποτε, ὅταν τις ἐκφύγῃ μ', ἀποσκλῆναι τότε. {ξα.} ἄπολλον ἀποτρόπαιε, τοῦ μαντεύματος. {φι.} ἴθ', ἀντιβολῶ ς', ἔκφρες με, μή διαρραγῶ. {ξα.} μά τόν ποσειδῶ, φιλοκλέων, οὐδέποτέ γε. {φι.} διατρώξομαι τοίνυν ὀδάξ τό δίκτυον. {ξα.} ἀλλ' οὐκ ἔχεις ὀδόντας. {φι.} οἴμοι δείλαιος. πῶς ἄν ς' ἀποκτείναιμι; πῶς; δότε μοι ξίφος ὅπως τάχιστ', ἤ πινάκιον τιμητικόν. {βδ.} ἅνθρωπος οὗτος μέγα τι δρασείει κακόν. {φι.} μά τόν δί' οὐ δῆτ', ἀλλ' ἀποδόσθαι βούλομαι τόν ὄνον ἄγων αὐτοῖσι τοῖς κανθηλίοις: νουμηνία γάρ ἐστιν. {βδ.} οὔκουν κἄν ἐγώ αὐτόν ἀποδοίμην δῆτ' ἄν; {φι.} οὐχ ὥσπερ γ' ἐγώ. {βδ.} μά δί', ἀλλ' ἄμεινον. {φι.} ἀλλά τόν ὄνον ἔξαγε. {ξα.} οἵαν πρόφασιν καθῆκεν, ὡς εἰρωνικῶς, ἵν' αὐτόν ἐκπέμψειας. {βδ.} ἀλλ' οὐκ ἔσπασεν ταύτῃ γ': ἐγώ γάρ ᾐσθόμην τεχνωμένου. ἀλλ' εἰσιών μοι τόν ὄνον ἐξάγειν δοκῶ, ὅπως ἄν ὁ γέρων μηδέ παρακύψῃ πάλιν. κάνθων, τί κλάεις; ὅτι πεπράσει τήμερον; βάδιζε θᾶττον. τί στένεις, εἰ μή φέρεις ὀδυσσέα τιν'; {ξα.} ἀλλά ναί μά δία φέρει κάτω γε τουτονί τιν' ὑποδεδυκότα. {βδ.} ποῖον; φέρ' ἴδωμαι. {ξα.} τουτονί. {βδ.} τουτί τί ἦν; τίς εἶ ποτ', ὦ 'νθρωπ', ἐτεόν; {φι.} οὖτις, νή δία. {βδ.} οὖτις σύ; ποδαπός; {φι.} ἴθακος ἀποδρασιππίδου. {βδ.} οὖτις μά τόν δί' οὔτι χαιρήσων γε σύ. ὕφελκε θᾶττον αὐτόν. ὤ μιαρώτατος, ἵν' ὑποδέδυκεν: ὥστ' ἔμοιγ' ἰνδάλλεται ὁμοιότατος κλητῆρος εἶναι πωλίῳ. {φι.} εἰ μή μ' ἐάσεθ' ἥσυχον, μαχούμεθα. {βδ.} περί τοῦ μαχεῖ νῷν δῆτα; {φι.} περί ὄνου σκιᾶς. {βδ.} πονηρός εἶ πόρρω τέχνης καί παράβολος. {φι.} ἐγώ πονηρός; οὐ μά δί', ἀλλ' οὐκ οἶσθα σύ νῦν μ' ὄντ' ἄριστον; ἀλλ' ἴσως, ὅταν φάγῃς ὑπογάστριον γέροντος ἠλιαστικοῦ. {βδ.} ὤθει τόν ὄνον καί σαυτόν εἰς τήν οἰκίαν. {φι.} ὦ ξυνδικασταί καί κλέων, ἀμύνατε. {βδ.} ἔνδον κέκραχθι τῆς θύρας κεκλεισμένης. ὤθει σύ πολλούς τῶν λίθων πρός τήν θύραν, καί τήν βάλανον ἔμβαλλε πάλιν εἰς τόν μοχλόν, καί τῇ δοκῷ προσθείς τόν ὅλμον τόν μέγαν ἁνύσας τι προσκύλισον. {ξα.} οἴμοι δείλαιος: πόθεν ποτ' ἐμπέπτωκέ μοι τό βωλίον; {βδ.} ἴσως ἄνωθεν μῦς ἐνέβαλέ σοί ποθεν. {ξα.} μῦς; οὐ μά δί', ἀλλ' ὑποδυόμενός τις οὑτοσί ὑπό τῶν κεραμίδων ἠλιαστής ὀροφίας. {βδ.} οἴμοι κακοδαίμων: στροῦθος ἁνήρ γίγνεται: ἐκπτήσεται. ποῦ ποῦ 'στί μοι τό δίκτυον; σοῦ, σοῦ, πάλιν, σοῦ. νή δί' ἦ μοι κρεῖττον ἦν τηρεῖν σκιώνην ἀντί τούτου τοῦ πατρός. {ξα.} ἄγε νυν, ἐπειδή τουτονί σεσοβήκαμεν, κοὐκ ἔσθ' ὅπως διαδύς ἄν ἡμᾶς ἔτι λάθοι, τί οὐκ ἀπεκοιμήθημεν ὅσον ὅσον στίλην; {βδ.} ἀλλ', ὦ πόνηρ', ἥξουσιν ὀλίγον ὕστερον οἱ ξυνδικασταί παρακαλοῦντες τουτονί τόν πατέρα. {ξα.} τί λέγεις; ἀλλά νῦν γ' ὄρθρος βαθύς. {βδ.} νή τόν δί', ὀψέ γοῦν ἀνεστήκασι νῦν. ὡς ἀπό μέσων νυκτῶν γε παρακαλοῦς' ἀεί, λύχνους ἔχοντες καί μινυρίζοντες μέλη ἀρχαιομελισιδωνοφρυνιχήρατα, οἷς ἐκκαλοῦνται τοῦτον. {ξα.} οὐκοῦν, ἤν δέῃ, ἤδη ποτ' αὐτούς τοῖς λίθοις βαλλήσομεν. {βδ.} ἀλλ', ὦ πόνηρε, τό γένος ἤν τις ὀργίσῃ τό τῶν γερόντων, ἔσθ' ὅμοιον σφηκιᾷ. ἔχουσι γάρ καί κέντρον ἐκ τῆς ὀσφύος ὀξύτατον, ᾧ κεντοῦσι, καί κεκραγότες πηδῶσι καί βάλλουσιν ὥσπερ φέψαλοι. {ξα.} μή φροντίσῃς: ἐάν ἐγώ λίθους ἔχω, πολλῶν δικαστῶν σφηκιάν διασκεδῶ. {χοροσ} χώρει, πρόβαιν' ἐρρωμένως. ὦ κωμία, βραδύνεις. μά τόν δί' οὐ μέντοι πρό τοῦ γ', ἀλλ' ἦσθ' ἱμάς κύνειος: νυνί δέ κρείττων ἐστί σου χαρινάδης βαδίζειν. ὦ στρυμόδωρε κονθυλεῦ, βέλτιστε συνδικαστῶν, εὐεργίδης ἆρ' ἐστί που 'νταῦθ', ἤ χάβης ὁ φλυεύς; πάρεσθ' ὅ δή λοιπόν γ' ἔτ' ἐστίν, ἀππαπαῖ παπαιάξ, ἥβης ἐκείνης, ἡνίκ' ἐν βυζαντίῳ ξυνῆμεν φρουροῦντ' ἐγώ τε καί σύ: κᾆτα περιπατοῦντε νύκτωρ τῆς ἀρτοπώλιδος λαθόντ' ἐκλέψαμεν τόν ὅλμον: κᾆθ' ἥψομεν τοῦ κορκόρου κατασχίσαντες αὐτόν. ἀλλ' ἐγκονῶμεν, ὦ 'νδρες, ὡς ἔσται λάχητι νυνί: σίμβλον δέ φασι χρημάτων ἔχειν ἅπαντες αὐτόν χθές οὖν κλέων ὁ κηδεμών ἡμῖν ἐφεῖτ' ἐν ὥρᾳ ἥκειν ἔχοντας ἡμερῶν ὀργήν τριῶν πονηράν ἐπ' αὐτόν, ὡς κολωμένους ὧν ἠδίκησεν. ἀλλά σπεύσωμεν, ὦ 'νδρες ἥλικες, πρίν ἡμέραν γενέσθαι. χωρῶμεν, ἅμα τε τῷ λύχνῳ πάντῃ διασκοπῶμεν, μή που λίθος τις ἐμποδών ἡμᾶς κακόν τι δράσῃ. {παισ} ὤ. τόν πηλόν, ὦ πάτερ πάτερ, τουτονί φύλαξαι. {χο.} κάρφος χαμᾶθέν νυν λαβών τόν λύχνον πρόβυσον. {πα.} οὔκ, ἀλλά τῳδί μοι δοκῶ τόν λύχνον προβύσειν. {χο.} τί δή μαθών τῷ δακτύλῳ τήν θρυαλλίδ' ὠθεῖς, καί ταῦτα τοῦ 'λαίου σπανίζοντος, ὦ 'νόητε; οὐ γάρ δάκνει ς', ὅταν δέῃ τίμιον πρίασθαι. {πα.} εἰ νή δί' αὖθις κονδύλοις νουθετήσεθ' ἡμᾶς, ἀποσβέσαντες τούς λύχνους ἄπιμεν οἴκαδ' αὐτοί. κἄπειτ' ἴσως ἐν τῷ σκότῳ τουτουί στερηθείς τόν πηλόν ὥσπερ ἀτταγᾶς τυρβάσεις βαδίζων. {χο.} ἦ μήν ἐγώ σου χἀτέρους μείζονας κολάζω. ἀλλ' οὑτοσί μοι βόρβορος φαίνεται πατοῦντι. κοὐκ ἔσθ' ὅπως οὐχ ἡμερῶν τεττάρων τό πλεῖστον ὕδωρ ἀναγκαίως ἔχει τόν θεόν ποιῆσαι. ἔπεισι γοῦν τοῖσιν λύχνοις οὑτοιί μύκητες: φιλεῖ δ', ὅταν τοῦτ' ᾖ, ποιεῖν ὑετόν μάλιστα. δεῖται δέ καί τῶν καρπίμων ἅττα μή 'στι πρῷα ὕδωρ γενέσθαι κἀπιπνεῦσαι βόρειον αὐτοῖς. τί χρῆμ' ἄρ' οὑκ τῆς οἰκίας τῆσδε συνδικαστής πέπονθεν, ὡς οὐ φαίνεται δεῦρο πρός τό πλῆθος; οὐ μήν πρό τοῦ γ' ἐφολκός ἦν, ἀλλά πρῶτος ἡμῶν ἡγεῖτ' ἄν ᾄδων φρυνίχου: καί γάρ ἐστιν ἁνήρ φιλῳδός. ἀλλά μοι δοκεῖ στάντας ἐνθάδ', ὦ 'νδρες, ᾄδοντας αὐτόν ἐκκαλεῖν, ἤν τί πως ἀκούσας τοῦ 'μοῦ μέλους ὑφ' ἡδονῆς ἑρπύσῃ θύραζε. τί ποτ' οὐ πρό θυρῶν φαίνετ' ἄρ' ἡμῖν {στρ.} ὁ γέρων οὐδ' ὑπακούει; μῶν ἀπολώλεκε τάς ἐμβάδας; ἤ προσέκοψ' ἐν τῷ σκότῳ τόν δάκτυλόν που, εἶτ' ἐφλέγμηνεν αὐτοῦ τό σφυρόν γέροντος ὄντος; καί τάχ' ἄν βουβωνιῴη. ἦ μήν πολύ δριμύτατός γ' ἦν τῶν παρ' ἡμῖν, καί μόνος οὐκ ἀνεπείθετ', ἀλλ' ὁπότ' ἀντιβολοίη τις, κάτω κύπτων ἄν οὕτω “λίθον ἕψεις” ἔλεγεν. τάχα δ' ἄν διά τόν χθεσινόν ἄνθρω {ἀντ.} πον, ὅς ἡμᾶς διεδύετ' ἐξαπατῶν καί λέγων ὡς φιλαθήναιος ἦν καί τἀν σάμῳ πρῶτος κατείποι, διά τοῦτ' ὀδυνηθείς εἶτ' ἴσως κεῖται πυρέττων. ἔστι γάρ τοιοῦτος ἁνήρ. ἀλλ', ὦ 'γάθ', ἀνίστασο, μηδ' οὕτω σεαυτόν ἔσθιε, μηδ' ἀγανάκτει. καί γάρ ἀνήρ παχύς ἥκει τῶν προδόντων τἀπί θρᾴκης: ὅν ὅπως ἐγχυτριεῖς. ὕπαγ', ὦ παῖ, ὕπαγε. {πα.} ἐθελήσεις τί μοι οὖν, ὦ {στρ.} πάτερ, ἤν σού τι δεηθῶ; {χο.} πάνυ γ', ὦ παιδίον. ἀλλ' εἰ πέ, τί βούλει με πρίασθαι καλόν; οἶμαι δέ ς' ἐρεῖν ἀσ τραγάλους δήπουθεν, ὦ παῖ. {πα.} μά δί', ἀλλ' ἰσχάδας, ὦ παπία: ἥδιον γάρ_ {χο.} οὐκ ἄν μά δί', εἰ κρέμαισθέ γ' ὑμεῖς. {πα.} μά δί' οὔ τἄρα προπέμψω σε τό λοιπόν. {χο.} ἀπό γάρ τοῦδέ με τοῦ μισθαρίου τρίτον αὐτόν ἔχειν ἄλφιτα δεῖ καί ξύλα κὤψον: σύ δέ σῦκά μ' αἰτεῖς. {πα.} ἄγε νυν, ὦ πάτερ, ἤν μή {ἀντ.} τό δικαστήριον ἅρχων καθίσῃ νῦν, πόθεν ὠνη σόμεθ' ἄριστον; ἔχεις ἐλ πίδα χρηστήν τινα νῷν ἤ πόρον ἕλλας ἱερόν; {χο.} ἀπαπαῖ φεῦ. μά δί' οὐκ ἔγωγε νῷν οἶδ' ὁπόθεν γε δεῖπνον ἔσται. {πα.} τί με δῆτ', ὦ μελέα μῆτερ, ἔτικτες; {χο.} ἵν' ἐμοί πράγματα βόσκειν παρέχῃς. {πα.} ἀνόνητον ἄρα ς', ὦ θυλάκιον, γ' εἶχον ἄγαλμα. ἐέ. πάρα νῷν στενάζειν. {φι.} φίλοι, τήκομαι μέν πάλαι διά τῆς ὀπῆς ὑμῶν ὑπακούων. ἀλλά γάρ οὐχ οἷός τ' εἴμ' ᾄδειν, τί ποιήσω; τηροῦμαι δ' ὑπό τῶνδ', ἐπεί βούλομαί γε πάλαι μεθ' ὑ μῶν ἐλθών ἐπί τούς καδίσ κους κακόν τι ποιῆσαι. ἀλλ', ὦ ζεῦ μεγαβρόντα, ἤ με ποίησον καπνόν ἐξαίφνης ἤ προξενίδην ἤ τόν σέλλου τοῦτον τόν ψευδαμάμαξυν. τόλμησον, ἄναξ, χαρίσασθαί μοι, πάθος οἰκτίρας: ἤ με κεραυνῷ διατινθαλέῳ σπόδισον ταχέως, κἄπειτ' ἀνελών μ' ἀποφυσήσας εἰς ὀξάλμην ἔμβαλε θερμήν: ἤ δῆτα λίθον με ποίησον, ἐφ' οὗ τάς χοιρίνας ἀριθμοῦσιν. {χο.} τίς γάρ ἐσθ' ὁ ταῦτά ς' εἵργων κἀποκλείων {στρ.} τῇ θύρᾳ; λέξον: πρός εὔνους γάρ φράσεις. {φι.} οὑμός υἱός. ἀλλά μή βοᾶτε: καί γάρ τυγχάνει οὑτοσί πρόσθεν καθεύδων. ἀλλ' ὕφεσθε τοῦ τόνου. {χο.} τοῦ δ' ἔφεξιν, ὦ μάταιε, ταῦτα δρᾶν σε βούλεται; τίνα πρόφασιν ἔχων; {φι.} οὐκ ἐᾷ μ', ὦ 'νδρες, δικάζειν οὐδέ δρᾶν οὐδέν κακόν: ἀλλά μ' εὐωχεῖν ἕτοιμός ἐστ', ἐγώ δ' οὐ βούλομαι. {χο.} τοῦτ' ἐτόλμης' ὁ μιαρός χα νεῖν, ὁ δημολογοκλέων, ὅτι λέγεις τι περί τῶν νεῶν ἀληθές; οὐ γάρ ἄν ποθ' οὗτος ἁνήρ τοῦτ' ἐτόλμησεν λέγειν, εἰ μή ξυνωμότης τις ἦν. ἀλλ' ἐκ τούτων ὥρα τινά σοι ζητεῖν καινήν ἐπίνοιαν, ἥτις σε λάθρᾳ τἀνδρός τουδί καταβῆναι δεῦρο ποιήσει. {φι.} τίς ἄν οὖν εἴη; ζητεῖθ' ὑμεῖς, ὡς πᾶν ἄν ἔγωγε ποιοίην: οὕτω κιττῶ διά τῶν σανίδων μετά χοιρίνης περιελθεῖν. {χο.} ἔστιν ὀπή δῆθ' ἥντιν' ἄν ἔνδοθεν οἷός τ' εἴης διορύξαι, εἶτ' ἐκδῦναι ῥάκεσιν κρυφθείς ὥσπερ πολύμητις ὀδυσ σεύς; {φι.} πάντα πέφρακται κοὐκ ἔστιν ὀπῆς οὐδ' εἰ σέρφῳ διαδῦναι. ἀλλ' ἄλλο τι δεῖ ζητεῖν ὑμᾶς: ὀπίαν δ' οὐκ ἔστι γενέσθαι. {χο.} μέμνησαι δῆθ' ὅτ' ἐπί στρατιᾶς κλέψας ποτέ τούς ὀβελί σκους ἵεις σαυτόν κατά τοῦ τείχους ταχέως, ὅτε νάξος ἑάλω; {φι.} οἶδ': ἀλλά τί τοῦτ'; οὐδέν γάρ τοῦτ' ἔστιν ἐκείνῳ προσ όμοιον. ἥβων γάρ, κἀδυνάμην κλέπτειν, ἴσχυόν τ' αὐτός ἐμαυτοῦ, κοὐδείς μ' ἐφύλαττ', ἀλλ' ἐξῆν μοι φεύγειν ἀδεῶς. νῦν δέ ξύν ὅπλοις ἄνδρες ὁπλῖται διαταξάμενοι κατά τάς διόδους σκοπιωροῦνται, τώ δέ δύ' αὐτῶν ἐπί ταῖσι θύραις ὥσπερ με γαλῆν κρέα κλέψασαν τηροῦσιν ἔχοντ' ὀβελίσκους. {χο.} ἀλλά καί νῦν ἐκπόριζε μηχανήν ὅ {ἀντ.} πως τάχισθ': ἕως γάρ, ὦ μελίττιον. {φι.} διατραγεῖν τοίνυν κράτιστόν ἐστί μοι τό δίκτυον. ἡ δέ μοι δίκτυννα συγγνώμην ἔχοι τοῦ δικτύου. {χο.} ταῦτα μέν πρός ἀνδρός ἐστ' ἄνοντος ἐς σωτηρίαν. ἀλλ' ἔπαγε τήν γνάθον. {φι.} διατέτρωκται τοῦτό γ'. ἀλλά μή βοᾶτε μηδαμῶς, ἀλλά τηρώμεσθ' ὅπως μή βδελυκλέων αἰσθήσεται. {χο.} μηδέν, ὦ τᾶν, δέδιθι, μηδέν: ὡς ἐγώ τοῦτόν γ', ἐάν γρύξῃ τι, ποιή σω δακεῖν τήν καρδίαν καί τόν περί ψυχῆς δρόμον δρα μεῖν, ἵν' εἰδῇ μή πατεῖν τά τῶν θεῶν ψηφίσματα. ἀλλ' ἐξάψας διά τῆς θυρίδος τό καλῴδιον εἶτα καθίμα δήσας σαυτόν καί τήν ψυχήν ἐμπλησάμενος διοπείθους. {φι.} ἄγε νυν, ἤν αἰσθομένω τούτω ζητῆτόν μ' ἐσκαλαμᾶσθαι κἀνασπαστόν ποιεῖν εἴσω, τί ποιήσετε; φράζετε νυνί. {χο.} ἀμυνοῦμέν σοι τόν πρινώδη θυμόν ἅπαντες καλέσαντες ὥστ' οὐ δυνατόν ς' εἴργειν ἔσται: τοιαῦτα ποιήσομεν ἡμεῖς. {φι.} δράσω τοίνυν ὑμῖν πίσυνος. καί μανθάνετ', ἤν τι πάθω 'γώ, ἀνελόντες καί κατακλαύσαντες θεῖναί μ' ὑπό τοῖσι δρυφάκ τοις. {χο.} οὐδέν πείσει: μηδέν δείσῃς. ἀλλ', ὦ βέλτιστε, καθίει σαυτόν θαρρῶν κἀπευξάμενος τοῖσι πατρῴοισι θεοῖσιν. {φι.} ὦ λύκε δέσποτα, γείτων ἥρως (σύ γάρ οἷσπερ ἐγώ κεχάρησαι, τοῖς δακρύοισιν τῶν φευγόντων ἀεί καί τοῖς ὀλοφυρμοῖς: ᾤκησας γοῦν ἐπίτηδες ἰών ἐνταῦθ' ἵνα ταῦτ' ἀκροῷο, κἀβουλήθης μόνος ἡρώων παρά τόν κλάοντα καθῆσθαι), ἐλέησον καί σῶσον νυνί τόν σαυτοῦ πλησιόχωρον, κοὐ μή ποτέ σου παρά τάς κάννας οὐρήσω μηδ' ἀπο πάρδω. {βδ.} οὗτος, ἐγείρου. {ξα.} τί τό πρᾶγμ'; {βδ.} ὥσπερ φωνή μέ τις ἐγκεκύκλωται. μῶν ὁ γέρων πῃ διαδύεται αὖ; {ξα.} μά δί' οὐ δῆτ', ἀλλά καθιμᾷ αὑτόν δήσας. {βδ.} ὦ μιαρώτατε, τί ποιεῖς; οὐ μή καταβήσει. ἀνάβαιν' ἁνύσας κατά τήν ἑτέραν καί ταῖσιν φυλλάσι παῖε, ἤν πως πρύμναν ἀνακρούσηται πληγείς ταῖς εἰρεσιώναις. {φι.} οὐ ξυλλήψεσθ', ὁπόσοισι δίκαι τῆτες μέλλουσιν ἔσεσθαι, ὦ σμικυθίων καί τεισιάδη καί χρήμων καί φερέδειπνε; πότε δ', εἰ μή νῦν, ἐπαρήξετέ μοι, πρίν μ' εἴσω μᾶλλον ἄγεσθαι; {χο.} εἰπέ μοι, τί μέλλομεν κινεῖν ἐκείνην τήν χολήν, ἥνπερ ἡνίκ' ἄν τις ἡμῶν ὀργίσῃ τήν σφηκιάν; νῦν ἐκεῖνο νῦν ἐκεῖνο τοὐξύθυμον, ᾧ κολαζό μεσθα, κέντρον ἐντέτατ' ὀξύ. ἀλλά θαἰμάτια λαβόντες ὡς τάχιστα, παιδία, θεῖτε καί βοᾶτε, καί κλέωνι ταῦτ' ἀγγέλλετε, καί κελεύετ' αὐτόν ἥκειν ὡς ἐπ' ἄνδρα μισόπολιν ὄντα κἀπολούμενον, ὅτι τόνδε λόγον εἰσφέρει, μή δικάζειν δίκας. {βδ.} ὦ 'γαθοί, τό πρᾶγμ' ἀκούσατ', ἀλλά μή κεκράγατε. {χο.} νή δί', εἰς τόν οὐρανόν γ'. {βδ.} ὡς τόνδ' ἐγώ οὐ μεθήσομαι. {χο.} ταῦτα δῆτ' οὐ δεινά καί τυραννίς ἐστιν ἐμφανής; ὦ πόλις καί θεώρου θεοισεχθρία, κεἴ τις ἄλλος προέστηκεν ἡμῶν κόλαξ. {ξα.} ἡράκλεις, καί κέντρ' ἔχουσιν. οὐχ ὁρᾷς, ὦ δέσποτα; {βδ.} οἷς γ' ἀπώλεσαν φίλιππον ἐν δίκῃ τόν γοργίου. {χο.} καί σέ γ' αὐτοῖς ἐξολοῦμεν. ἀλλ' ἅπας ἐπίστρεφε δεῦρο κἀξείρας τό κέντρον εἶτ' ἐπ' αὐτόν ἵεσο, ξυσταλείς, εὔτακτος, ὀργῆς καί μένους ἐμπλήμενος, ὡς ἄν εὖ εἰδῇ τό λοιπόν σμῆνος οἷον ὤργισεν. {ξα.} τοῦτο μέντοι δεινόν ἤδη, νή δί', εἰ μαχούμεθα. ὡς ἔγωγ' αὐτῶν ὁρῶν δέδοικα τάς ἐγκεντρίδας. {χο.} ἀλλ' ἀφίει τόν ἄνδρ': εἰ δέ μή, φήμ' ἐγώ τάς χελώνας μακαριεῖν σε τοῦ δέρματος. {φι.} εἶά νυν, ὦ ξυνδικασταί, σφῆκες ὀξυκάρδιοι, οἱ μέν εἰς τόν πρωκτόν αὐτῶν εἰσπέτεσθ' ὠργισμένοι, οἱ δέ τὠφθαλμώ κύκλῳ κεντεῖτε καί τούς δακτύλους. {βδ.} ὦ μίδα καί φρύξ, βοήθει δεῦρο, καί μασυντία, καί λάβεσθε τουτουί καί μή μεθῆσθε μηδενί: εἰ δέ μή, 'ν πέδαις παχείαις οὐδέν ἀριστήσετε, ὡς ἐγώ πολλῶν ἀκούσας οἶδα θρίων τόν ψόφον. {χο.} εἰ δέ μή τοῦτον μεθήσεις, ἔν τί σοι παγήσεται. {φι.} ὦ κέκροψ ἥρως ἄναξ, τά πρός ποδῶν δρακοντίδη, περιορᾷς οὕτω μ' ὑπ' ἀνδρῶν βαρβάρων χειρούμενον, οὕς ἐγώ 'δίδαξα κλάειν τέτταρ' ἐς τήν χοίνικα; {χο.} εἶτα δῆτ' οὐ πόλλ' ἔνεστι δεινά τῷ γήρᾳ κακά; δηλαδή: καί νῦν γε τούτω τόν παλαιόν δεσπότην πρός βίαν χειροῦσιν, οὐδέν τῶν πάλαι μεμνημένοι διφθερῶν κἀξωμίδων, ἅς οὗτος αὐτοῖς ἠμπόλα, καί κυνᾶς: καί τούς πόδας χειμῶνος ὄντος ὠφέλει, ὥστε μή ῥιγῶν γ' ἑκάστοτ': ἀλλά τούτοις γ' οὐκ ἔνι οὐδέν ὀφθαλμοῖσιν αἰδώς τῶν παλαιῶν ἐμβάδων. {φι.} οὐκ ἀφήσεις οὐδέ νυνί μ', ὦ κάκιστον θηρίον, οὐδ' ἀναμνησθείς ὅθ' εὑρών τούς βότρυς κλέπτοντά σε προσαγαγών πρός τήν ἐλάαν ἐξέδειρ' εὖ κἀνδρικῶς, ὥστε σε ζηλωτόν εἶναι; σύ δ' ἀχάριστος ἦσθ' ἄρα. ἀλλ' ἄνες με καί σύ καί σύ, πρίν τόν υἱόν ἐκδραμεῖν. {χο.} ἀλλά τούτων μέν τάχ' ἡμῖν δώσετον καλήν δίκην, οὐκέτ' ἐς μακράν, ἵν' εἰδῆθ' οἷός ἐστ' ἀνδρῶν τρόπος ὀξυθύμων καί δικαίων καί βλεπόντων κάρδαμα. {βδ.} παῖε, παῖ', ὦ ξανθία, τούς σφῆκας ἀπό τῆς οἰκίας. {ξα.} ἀλλά δρῶ τοῦτ'. {βδ.} ἀλλά καί σύ τῦφε πολλῷ τῷ καπνῷ. {ξα.} οὐχί σοῦσθ'; οὐκ ἐς κόρακας; οὐκ ἄπιτε; {βδ.} παῖε τῷ ξύλῳ. καί σύ προσθείς αἰσχίνην ἔντυφε τόν σελλαρτίου. {ξα.} ἆρ' ἐμέλλομέν ποθ' ὑμᾶς ἀποσοβήσειν τῷ χρόνῳ. {βδ.} ἀλλά μά δί' οὐ ῥᾳδίως οὕτως ἄν αὐτούς διέφυγες, εἴπερ ἔτυχον τῶν μελῶν τῶν φιλοκλέους βεβρωκότες. {χο.} ἆρα δῆτ' οὐκ αὐτά δῆλα τοῖς πένησιν, ἡ τυραννίς ὡς λάθρᾳ γ' ἐ λάμβαν' ὑπιοῦσά με, εἰ σύ γ', ὦ πόνῳ πόνηρε καί κομηταμυνία, τῶν νόμων ἡμᾶς ἀπείργεις ὧν ἔθηκεν ἡ πόλις, οὔτε τιν' ἔχων πρόφασιν οὔτε λόγον εὐτράπελον, αὐτός ἄρχων μόνος; {βδ.} ἔσθ' ὅπως ἄνευ μάχης καί τῆς κατοξείας βοῆς ἐς λόγους ἔλθοιμεν ἀλλήλοισι καί διαλλαγάς; {χο.} σοί λόγους, ὦ μισόδημε καί μοναρχίας ἐραστά καί ξυνών βρασίδᾳ καί φορῶν κράσπεδα στεμμάτων τήν θ' ὑπήνην ἄκουρον τρέφων; {βδ.} νή δί' ἦ μοι κρεῖττον ἐκστῆναι τό παράπαν τοῦ πατρός μᾶλλον ἤ κακοῖς τοσούτοις ναυμαχεῖν ὁσημέραι. {χο.} οὐδέ μήν οὐδ' ἐν σελίνῳ σοὐστίν οὐδ' ἐν πηγάνῳ: τοῦτο γάρ παρεμβαλοῦμεν τῶν τριχοινίκων ἐπῶν. ἀλλά νῦν μέν οὐδέν ἀλγεῖς, ἀλλ' ὅταν ξυνήγορος ταὐτά ταῦτά σου καταντλῇ καί ξυνωμότας καλῇ. {βδ.} ἆρ' ἄν, ὦ πρός τῶν θεῶν, ὑμεῖς ἀπαλλαχθεῖτέ μου; ἤ δέδοκται καί δέρεσθαι καί δέρειν δι' ἡμέρας; {χο.} οὐδέποτέ γ', οὔχ, ἕως ἄν τί μου λοιπόν ᾖ_ ὅστις ἡμῶν ἐπί τυραννίδ' ἐξεστάλης. {βδ.} ὡς ἅπανθ' ὑμῖν τυραννίς ἐστι καί ξυνωμόται, ἤν τε μεῖζον ἤν τ' ἔλαττον πρᾶγμά τις κατηγορῇ. ἧς ἐγώ οὐκ ἤκουσα τοὔνομ' οὐδέ πεντήκοντ' ἐτῶν: νῦν δέ πολλῷ τοῦ ταρίχους ἐστίν ἀξιωτέρα, ὥστε καί δή τοὔνομ' αὐτῆς ἐν ἀγορᾷ κυλίνδεται. ἤν μέν ὠνῆταί τις ὀρφῶς, μεμβράδας δέ μή 'θέλῃ, εὐθέως εἴρηχ' ὁ πωλῶν πλησίον τάς μεμβράδας: “οὗτος ὀψωνεῖν ἔοιχ' ἅνθρωπος ἐπί τυραννίδι.” ἤν δέ γήτειον προσαιτῇ ταῖς ἀφύαις ἥδυσμά τι, ἡ λαχανόπωλις παραβλέψασά φησι θἀτέρῳ: “εἰπέ μοι: γήτειον αἰτεῖς: πότερον ἐπί τυραννίδι; ἤ νομίζεις τάς ἀθήνας σοί φέρειν ἡδύσματα;” {ξα.} κἀμέ γ' ἡ πόρνη χθές εἰσελθόντα τῆς μεσημβρίας, ὅτι κελητίσαι 'κέλευον, ὀξυθυμηθεῖσά μοι ἤρετ' εἰ τήν ἱππίου καθίσταμαι τυραννίδα. {βδ.} ταῦτα γάρ τούτοις ἀκούειν ἡδέ', εἰ καί νῦν ἐγώ, τόν πατέρ' ὅτι βούλομαι τούτων ἀπαλλαχθέντα τῶν ὀρθροφοιτοσυκοφαντοδικοταλαιπώρων τρόπων ζῆν βίον γενναῖον ὥσπερ μόρυχος, αἰτίαν ἔχω ταῦτα δρᾶν ξυνωμότης ὤν καί φρονῶν τυραννικά. {φι.} νή δί', ἐν δίκῃ γ': ἐγώ γάρ οὐδ' ἄν ὀρνίθων γάλα ἀντί τοῦ βίου λάβοιμ' ἄν οὗ με νῦν ἀποστερεῖς. οὐδέ χαίρω βατίσιν οὐδ' ἐγχέλεσιν, ἀλλ' ἥδιον ἄν δικίδιον σμικρόν φάγοιμ' ἄν ἐν λοπάδι πεπνιγμένον. {βδ.} νή δί', εἰθίσθης γάρ ἥδεσθαι τοιούτοις πράγμασιν. ἀλλ' ἐάν σιγῶν ἀνάσχῃ καί μάθῃς ἁγώ λέγω, ἀναδιδάξειν οἴομαί ς' ὡς πάντα ταῦθ' ἁμαρτάνεις. {φι.} ἐξαμαρτάνω δικάζων; {βδ.} καταγελώμενος μέν οὖν οὐκ ἐπαΐεις ὑπ' ἀνδρῶν, οὕς σύ μόνον οὐ προσκυνεῖς. ἀλλά δουλεύων λέληθας. {φι.} παῦε δουλείαν λέγων_ ὅστις ἄρχω τῶν ἁπάντων. {βδ.} οὐ σύ γ', ἀλλ' ὑπηρετεῖς οἰόμενος ἄρχειν: ἐπεί δίδαξον ἡμᾶς, ὦ πάτερ, ἥτις ἡ τιμή 'στί σοι καρπουμένῳ τήν ἑλλάδα. {φι.} πάνυ γε: καί τούτοισί γ' ἐπιτρέψαι 'θέλω. {βδ.} καί μήν ἐγώ. ἄφετέ νυν ἅπαντες αὐτόν. {φι.} καί ξίφος γέ μοι δότε: ἤν γάρ ἡττηθῶ λέγων σου, περιπεσοῦμαι τῷ ξίφει. {βδ.} εἰπέ μοι, τί δ', ἤν_τό δεῖνα_τῇ διαίτῃ μή 'μμένῃς; {φι.} μηδέποτε πίοιμ' ἄκρατον μισθόν ἀγαθοῦ δαίμονος. {χο.} νῦν δή τόν ἐκ θἠμετέρου {στρ.} γυμνασίου λέγειν τι δεῖ καινόν, ὅπως φανήσει_ {βδ.} ἐνεγκάτω μοι δεῦρο τήν κίστην τις ὡς τάχιστα. ἀτάρ φανεῖ ποῖός τις ὤν, ἤν ταῦτα παρακελεύῃ; {χο.} _μή κατά τόν νεανίαν τόνδε λέγειν. ὁρᾷς γάρ ὥς σοι μέγας ἐστίν ἁγών καί περί τῶν ἁπάντων, εἴπερ_ὅ μή γένοιτο_ νῦν ἐθέλει κρατῆσαι. {βδ.} καί μήν ὅς' ἄν λέξῃ γ' ἁπλῶς μνημόσυνα γράψομαι 'γώ. {φι.} τί γάρ φαθ' ὑμεῖς, ἤν ὁδί με τῷ λόγῳ κρατήσῃ; {χο.} οὐκέτι πρεσβυτῶν ὄχλος χρήσιμος ἔστ' οὐδ' ἀκαρῆ: σκωπτόμενοι δ' ἐν ταῖς ὁδοῖς θαλλοφόροι καλούμεθ', ἀντωμοσιῶν κελύφη. ἀλλ', ὦ περί τῆς πάσης μέλλων βασιλείας ἀντιλογήσειν τῆς ἡμετέρας, νυνί θαρρῶν πᾶσαν γλῶτταν βασάνιζε. {φι.} καί μήν εὐθύς γ' ἀπό βαλβίδων περί τῆς ἀρχῆς ἀποδείξω τῆς ἡμετέρας ὡς οὐδεμιᾶς ἥττων ἐστίν βασιλείας. τί γάρ εὔδαιμον καί μακαριστόν μᾶλλον νῦν ἐστι δικαστοῦ, ἤ τρυφερώτερον ἤ δεινότερον ζῷον, καί ταῦτα γέροντος; ὅν πρῶτα μέν ἕρποντ' ἐξ εὐνῆς τηροῦς' ἐπί τοῖσι δρυφάκ τοις ἄνδρες μεγάλοι καί τετραπήχεις: κἄπειτ' εὐθύς προσιόντι ἐμβάλλει μοι τήν χεῖρ' ἁπαλήν τῶν δημοσίων κεκλοφυῖαν. ἱκετεύουσίν θ' ὑποκύπτοντες τήν φωνήν οἰκτροχοοῦντες: “οἴκτιρόν μ', ὦ πάτερ, αἰτοῦμαί ς', εἰ καὐτός πώποθ' ὑφείλου ἀρχήν ἄρξας ἤ 'πί στρατιᾶς τοῖς ξυσσίτοις ἀγοράζων.” ὅς ἔμ' οὐδ' ἄν ζῶντ' ᾔδειν, εἰ μή διά τήν προτέραν ἀπό φυξιν. {βδ.} τουτί περί τῶν ἀντιβολούντων ἔστω τό μνημόσυνόν μοι. {φι.} εἶτ' εἰσελθών ἀντιβοληθείς καί τήν ὀργήν ἀπομορχθείς ἔνδον τούτων ὧν ἄν φάσκω πάντων οὐδέν πεποίηκα, ἀλλ' ἀκροῶμαι πάσας φωνάς ἱέντων εἰς ἀπόφευξιν. φέρ' ἴδω, τί γάρ οὐκ ἔστιν ἀκοῦσαι θώπευμ' ἐνταῦθα δικαστῇ; οἱ μέν γ' ἀποκλάονται πενίαν αὑτῶν, καί προστιθέασιν κακά πρός τοῖς οὖσιν, ἕως ἄν ἰών ἀνισώσῃ τοῖσιν ἐμοῖσιν: οἱ δέ λέγουσιν μύθους ἡμῖν, οἱ δ' αἰσώπου τι γέλοιον: οἱ δέ σκώπτους', ἵν' ἐγώ γελάσω καί τόν θυμόν κατα θῶμαι. κἄν μή τούτοις ἀναπειθώμεσθα, τά παιδάρι' εὐθύς ἀνέλκει τάς θηλείας καί τούς υἱεῖς τῆς χειρός, ἐγώ δ' ἀκροῶμαι, τά δέ συγκύψανθ' ἅμα βληχᾶται, κἄπειθ' ὁ πατήρ ὑπέρ αὐτῶν ὥσπερ θεόν ἀντιβολεῖ με τρέμων τῆς εὐθύνης ἀπολῦσαι: “εἰ μέν χαίρεις ἀρνός φωνῇ, παιδός φωνήν ἐλεήσαις:” εἰ δ' αὖ τοῖς χοιριδίοις χαίρω, θυγατρός φωνῇ με πιθέσθαι. χἠμεῖς αὐτῷ τότε τῆς ὀργῆς ὀλίγον τόν κόλλοπ' ἀνεῖμεν. ἆρ' οὐ μεγάλη τοῦτ' ἔστ' ἀρχή καί τοῦ πλούτου καταχήνη; {βδ.} δεύτερον αὖ σου τουτί γράφομαι, τήν τοῦ πλούτου καταχήνην. καί τἀγαθά μοι μέμνης' ἅχεις φάσκων τῆς ἑλλάδος ἄρχειν. {φι.} παίδων τοίνυν δοκιμαζομένων αἰδοῖα πάρεστι θεᾶσθαι. κἄν οἴαγρος εἰσέλθῃ φεύγων, οὐκ ἀποφεύγει πρίν ἄν ἡμῖν ἐκ τῆς νιόβης εἴπῃ ῥῆσιν τήν καλλίστην ἀπολέξας. κἄν αὐλητής γε δίκην νικᾷ, ταύτης ἡμῖν ἐπίχειρα ἐν φορβειᾷ τοῖσι δικασταῖς ἔξοδον ηὔλης' ἀπιοῦσιν. κἄν ἀποθνῄσκων ὁ πατήρ τῳ δῷ καταλείπων παῖδ' ἐπί κληρον, κλαίειν ἡμεῖς μακρά τήν κεφαλήν εἰπόντες τῇ διαθήκῃ καί τῇ κόγχῃ τῇ πάνυ σεμνῶς τοῖς σημείοισιν ἐπούσῃ, ἔδομεν ταύτην ὅστις ἄν ἡμᾶς ἀντιβολήσας ἀναπείσῃ. καί ταῦτ' ἀνυπεύθυνοι δρῶμεν: τῶν δ' ἄλλων οὐδεμί' ἀρχή. {βδ.} τουτί γάρ τοι σεμνόν: τούτων ὧν εἴρηκας μακαρίζω. τῆς δ' ἐπικλήρου τήν διαθήκην ἀδικεῖς ἀνακογχυλιάζων. {φι.} ἔτι δ' ἡ βουλή χὠ δῆμος, ὅταν κρῖναι μέγα πρᾶγμ' ἀπορήσῃ, ἐψήφισται τούς ἀδικοῦντας τοῖσι δικασταῖς παραδοῦναι: εἶτ' εὔαθλος χὠ μέγας οὗτος κολακώνυμος, ἁσπιδαπο βλής, οὐχί προδώσειν ἡμᾶς φασιν, περί τοῦ πλήθους δέ μαχεῖ σθαι. κἀν τῷ δήμῳ γνώμην οὐδείς πώποτ' ἐνίκησεν, ἐάν μή εἴπῃ τά δικαστήρι' ἀφεῖναι πρώτιστα μίαν δικάσαντας. αὐτός δέ κλέων ὁ κεκραξιδάμας μόνον ἡμᾶς οὐ περι τρώγει, ἀλλά φυλάττει διά χειρός ἔχων καί τάς μυίας ἀπαμύνει: σύ δέ τόν πατέρ' οὐδ' ὁτιοῦν τούτων τόν σαυτοῦ πώποτ' ἔδρασας. ἀλλά θέωρος_καίτοὐστίν ἀνήρ εὐφημίου οὐδέν ἐλάτ των_ τόν σπόγγον ἔχων ἐκ τῆς λεκάνης τἀμβάδι' ἡμῶν περι κωνεῖ. σκέψαι μ' ἀπό τῶν ἀγαθῶν οἵων ἀποκλείεις καί κατερύκεις, ἥν δουλείαν οὖσαν ἔφασκες καί ὑπηρεσίαν ἀποδείξειν. {βδ.} ἔμπλησο λέγων: πάντως γάρ τοι παύσει ποτέ, κἀνα φανήσει πρωκτός λουτροῦ περιγιγνόμενος, τῆς ἀρχῆς τῆς περι σέμνου. {φι.} ὅ δέ γ' ἥδιστον τούτων ἐστίν πάντων, οὗ 'γώ 'πελελήσ μην, ὅταν οἴκαδ' ἴω τόν μισθόν ἔχων, κἄπειθ' ἥκονθ' ἅμα πάντες ἀσπάζωνται διά τἀργύριον, καί πρῶτα μέν ἡ θυγάτηρ με ἀπονίζῃ καί τώ πόδ' ἀλείφῃ καί προσκύψασα φιλήσῃ καί παππίζους' ἅμα τῇ γλώττῃ τό τριώβολον ἐκκαλαμᾶται, καί τό γύναιόν μ' ὑποθωπεῦσαν φυστήν μᾶζαν προσ ενέγκῃ, κἄπειτα καθεζομένη παρ' ἐμοί προσαναγκάζῃ: “φάγε τουτί, ἔντραγε τουτί.” τούτοισιν ἐγώ γάνυμαι: κοὐ μή με δεήσῃ εἰς σέ βλέψαι καί τόν ταμίαν, ὁπότ' ἄριστον παραθήσει καταρασάμενος καί τονθορύσας, ἀλλ' ἤν μή μοι ταχύ μάξῃ, τάδε κέκτημαι πρόβλημα κακῶν, “σκευήν βελέων ἀλεω ρήν”. κἄν οἶνόν μοι μή 'γχῇς σύ πιεῖν, τόν ὄνον τόνδ' ἐσκεκό μισμαι οἴνου μεστόν, κᾆτ' ἐγχέομαι κλίνας: οὗτος δέ κεχηνώς βρωμησάμενος τοῦ σοῦ δίνου μέγα καί στράτιον κατέ παρδεν. ἆρ' οὐ μεγάλην ἀρχήν ἄρχω καί τοῦ διός οὐδέν ἐλάττω, ὅστις ἀκούω ταὔθ' ἅπερ ὁ ζεύς; ἤν γοῦν ἡμεῖς θορυβήσωμεν, πᾶς τίς φησιν τῶν παριόντων: “οἷον βροντᾷ τό δικαστήριον, ὦ ζεῦ βασιλεῦ.” κἄν ἀστράψω, ποππύζουσιν κἀγκεχόδασίν μ' οἱ πλουτοῦντες καί πάνυ σεμνοί. καί σύ δέδοικάς με μάλιστ' αὐτός: νή τήν δήμητρα, δέδοικας. ἐγώ δ' ἀπολοίμην εἰ σέ δέδοικα. {χο.} οὐπώποθ' οὕτω καθαρῶς {ἀντ.} οὐδενός ἠκούσαμεν οὐδέ ξυνετῶς λέγοντος. {φι.} οὔκ, ἀλλ' ἐρήμας ᾤεθ' οὕτω ῥᾳδίως τρυγήσειν: καλῶς γάρ ᾔδειν ὡς ἐγώ ταύτῃ κράτιστός εἰμι. {χο.} ὡς δέ πάντ' ἐπελήλυθεν κοὐδέν παρῆλθεν, ὥστ' ἔγωγ' ηὐξανόμην ἀκούων, κἀν μακάρων δικάζειν αὐτός ἔδοξα νήσοις, ἡδόμενος λέγοντι. {φι.} ὥσθ' οὗτος ἤδη σκορδινᾶται κἄστιν οὐκ ἐν αὑτοῦ. ἦ μήν ἐγώ σε τήμερον σκύτη βλέπειν ποιήσω. {χο.} δεῖ δέ σε παντοίας πλέκειν εἰς ἀπόφευξιν παλάμας τήν γάρ ἐμήν ὀργήν πεπᾶναι χαλεπόν μή πρός ἐμοῦ λέγοντι. πρός ταῦτα μύλην ἀγαθήν ὥρα ζητεῖν σοι καί νεόκοπτον, ἤν μή τι λέγῃς, ἥτις δυνατή τόν ἐμόν θυμόν κατερεῖξαι. {βδ.} χαλεπόν μέν καί δεινῆς γνώμης καί μείζονος ἤ 'πί τρυγῳδοῖς ἰάσασθαι νόσον ἀρχαίαν ἐν τῇ πόλει ἐντετοκυῖαν. ἀτάρ, ὦ πάτερ ἡμέτερε κρονίδη_ {φι.} παῦσαι καί μή πατέριζε. εἰ μή γάρ, ὅπως δουλεύω 'γώ, τουτί ταχέως με διδάξεις, οὐκ ἔστιν ὅπως οὐχί τεθνήσει, κἄν χρῇ σπλάγχνων μ' ἀπέχεσθαι. {βδ.} ἀκρόασαί νυν, ὦ παπίδιον, χαλάσας ὀλίγον τό μέτωπον. καί πρῶτον μέν λόγισαι φαύλως, μή ψήφοις ἀλλ' ἀπό χειρός, τόν φόρον ἡμῖν ἀπό τῶν πόλεων συλλήβδην τόν προσιόντα, κἄξω τούτου τά τέλη χωρίς καί τάς πολλάς ἑκατοστάς, πρυτανεῖα, μέταλλ', ἀγοράς, λιμένας, μισθώσεις, δημιό πρατα: τούτων πλήρωμα τάλαντ' ἐγγύς δισχίλια γίγνεται ἡμῖν. ἀπό τούτου νυν κατάθες μισθόν τοῖσι δικασταῖς ἐνιαυ τοῦ, ἕξ χιλιάσιν_“κοὔπω πλείους ἐν τῇ χώρᾳ κατένασθεν”. γίγνεται ἡμῖν ἑκατόν δήπου καί πεντήκοντα τάλαντα. {φι.} οὐδ' ἡ δεκάτη τῶν προσιόντων ἡμῖν ἄρ' ἐγίγνεθ' ὁ μισθός. {βδ.} μά δί' οὐ μέντοι. {φι.} καί ποῖ τρέπεται δή 'πειτα τά χρήματα τἄλλα; {βδ.} ἐς τούτους τούς “οὐχί προδώσω τόν ἀθηναίων κολοσυρτόν, ἀλλά μαχοῦμαι περί τοῦ πλήθους ἀεί”. σύ γάρ, ὦ πάτερ, αὐτούς ἄρχειν αἱρεῖ σαυτοῦ τούτοις τοῖς ῥηματίοις περιπεφθείς. κᾆθ' οὗτοι μέν δωροδοκοῦσιν κατά πεντήκοντα τάλαντα ἀπό τῶν πόλεων ἐπαπειλοῦντες τοιαυτί κἀναφοβοῦντες: “δώσετε τόν φόρον, ἤ βροντήσας τήν πόλιν ὑμῶν ἀνα τρέψω.” σύ δέ τῆς ἀρχῆς ἀγαπᾷς τῆς σῆς τούς ἀργελόφους περι τρώγων. οἱ δέ ξύμμαχοι, ὡς ᾔσθηνται τόν μέν σύρφακα τόν ἄλλον ἐκ κηθαρίου λαγαριζόμενον καί τραγαλίζοντα τό μηδέν, σέ μέν ἡγοῦνται κόννου ψῆφον, τούτοισι δέ δωρο φοροῦσιν ὕρχας, οἶνον, δάπιδας, τυρόν, μέλι, σήσαμα, προσκεφάλαια, φιάλας, χλανίδας, στεφάνους, ὅρμους, ἐκπώματα, πλουθυ γιείαν. σοί δ', ὧν ἄρχεις “πολλά μέν ἐν γῇ, πολλά δ' ἐφ' ὑγρᾷ πιτυλεύσας”, οὐδείς οὐδέ σκορόδου κεφαλήν τοῖς ἑψητοῖσι δίδωσιν. {φι.} μά δί', ἀλλά παρ' εὐχαρίδου καὐτός τρεῖς ἄγλιθας μετέπεμψα. ἀλλ' αὐτήν μοι τήν δουλείαν οὐκ ἀποφαίνων ἀποκναίεις. {βδ.} οὐ γάρ μεγάλη δουλεία 'στίν τούτους μέν ἅπαντας ἐν ἀρχαῖς αὐτούς τ' εἶναι καί τούς κόλακας τούς τούτων μισθο φοροῦντας; σοί δ' ἤν τις δῷ τούς τρεῖς ὀβολούς, ἀγαπᾷς, οὕς αὐτός ἐλαύνων καί πεζομαχῶν καί πολιορκῶν ἐκτήσω πολλά πονήσας. καί πρός τούτοις ἐπιταττόμενος φοιτᾷς, ὅ μάλιστά μ' ἀπάγχει, ὅταν εἰσελθόν μειράκιόν σοι κατάπυγον, χαιρέου υἱός, ὡδί διαβάς, διακινηθείς τῷ σώματι καί τρυφερανθείς, ἥκειν εἴπῃ πρῴ κἀν ὥρᾳ δικάσονθ': “ὡς ὅστις ἄν ὑμῶν ὕστερος ἔλθῃ τοῦ σημείου, τό τριώβολον οὐ κομιεῖται.” αὐτός δέ φέρει τό συνηγορικόν δραχμήν, κἄν ὕστερος ἔλθῃ: καί κοινωνῶν τῶν ἀρχόντων ἑτέρῳ τινί τῶν μεθ' ἑαυτοῦ, ἤν τίς τι διδῷ τῶν φευγόντων, ξυνθέντε τό πρᾶγμα δύ' ὄντε ἐσπουδάκατον, κᾆθ' ὡς πρίονθ' ὁ μέν ἕλκει, ὁ δ' ἀντενέ δωκεν: σύ δέ χασκάζεις τόν κωλακρέτην, τό δέ πραττόμενόν σε λέληθεν. {φι.} ταυτί με ποιοῦς'; οἴμοι, τί λέγεις; ὥς μου τόν θῖνα ταράττεις, καί τόν νοῦν μου προσάγεις μᾶλλον, κοὐκ οἶδ' ὅ τι χρῆμά με ποιεῖς. {βδ.} σκέψαι τοίνυν ὡς ἐξόν σοι πλουτεῖν καί τοῖσιν ἅπασιν ὑπό τῶν ἀεί δημιζόντων οὐκ οἶδ' ὅπῃ ἐγκεκύκλησαι, ὅστις πόλεων ἄρχων πλείστων ἀπό τοῦ πόντου μέχρι σαρδοῦς οὐκ ἀπολαύεις πλήν τοῦθ' ὅ φέρεις ἀκαρῆ: καί τοῦτ' ἐρίῳ σοι ἐνστάζουσιν κατά μικρόν ἀεί τοῦ ζῆν ἕνεχ' ὥσπερ ἔλαιον. βούλονται γάρ σε πένητ' εἶναι, καί τοῦθ' ὧν εἵνεκ' ἐρῶ σοι: ἵνα γιγνώσκῃς τόν τιθασευτήν, κᾆθ' ὅταν οὗτός γ' ἐπισίξῃ ἐπί τῶν ἐχθρῶν τιν' ἐπιρρύξας, ἀγρίως αὐτοῖς ἐπιπηδᾷς. εἰ γάρ ἐβούλοντο βίον πορίσαι τῷ δήμῳ, ῥᾴδιον ἦν ἄν. εἰσίν γε πόλεις χίλιαι αἵ νῦν τόν φόρον ἡμῖν ἀπάγουσιν: τούτων εἴκοσιν ἄνδρας βόσκειν εἴ τις προσέταξεν ἑκάστῃ, δύο μυριάδ' ἄν τῶν δημοτικῶν ἔζων ἐν πᾶσι λαγῴοις καί στεφάνοισιν παντοδαποῖσιν καί πυῷ καί πυριάτῃ, ἄξια τῆς γῆς ἀπολαύοντες καί τοῦ 'ν μαραθῶνι τροπαίου. νῦν δ' ὥσπερ ἐλαολόγοι χωρεῖθ' ἅμα τῷ τόν μισθόν ἔχοντι. {φι.} οἴμοι, τί ποθ' ὥσπερ νάρκη μου κατά τῆς χειρός καταχεῖ ται; καί τό ξίφος οὐ δύναμαι κατέχειν, ἀλλ' ἤδη μαλθακός εἰμι. {βδ.} ἀλλ' ὁπόταν μέν δείσως' αὐτοί, τήν εὔβοιαν διδόασιν ὑμῖν, καί σῖτον ὑφίστανται κατά πεντήκοντα μεδίμνους ποριεῖν. ἔδοσαν δ' οὐπώποτέ σοι: πλήν πρώην πέντε μεδίμνους, καί ταῦτα μόλις ξενίας φεύγων, ἔλαβες κατά χοίνικα κριθῶν. ὧν εἵνεκ' ἐγώ ς' ἀπέκλειον ἀεί βόσκειν ἐθέλων καί μή τούτους ἐγχάσκειν σοι στομφάζοντας. καί νῦν ἀτεχνῶς ἐθέλω παρέχειν ὅ τι βούλει σοι, πλήν κωλακρέτου γάλα πίνειν. {χο.} ἦ που σοφός ἦν ὅστις ἔφασκεν: “πρίν ἄν ἀμφοῖν μῦθον ἀκούσῃς, οὐκ ἄν δικάσαις.” σύ γάρ οὖν νῦν μοι νικᾶν πολλῷ δεδόκησαι: ὥστ' ἤδη τήν ὀργήν χαλάσας τούς σκίπωνας καταβάλλω ἀλλ', ὦ τῆς ἡλικίας ἡμῖν τῆς αὐτῆς συνθιασῶτα, πιθοῦ πιθοῦ λόγοισι, μηδ' ἄφρων γένῃ {στρ.} μηδ' ἀτενής ἄγαν ἀτεράμων τ' ἀνήρ. εἴθ' ὤφελέν μοι κηδεμών ἤ ξυγγενής εἶναί τις ὅστις τοιαῦτ' ἐνουθέτει. σοί δέ νῦν τις θεῶν παρών ἐμφανής ξυλλαμβάνει τοῦ πράγματος, καί δῆλός ἐστιν εὖ ποιῶν: σύ δέ παρών δέχου. {βδ.} καί μήν θρέψω γ' αὐτόν παρέχων ὅσα πρεσβύτῃ ξύμφορα, χόνδρον λείχειν, χλαῖναν μαλακήν, σισύραν, πόρνην, ἥτις τό πέος τρίψει καί τήν ὀσφῦν. ἀλλ' ὅτι σιγᾷ κοὐδέν γρύζει, τοῦτ' οὐ δύναταί με προσέσθαι. {χο.} νενουθέτηκεν αὑτόν ἐς τά πράγμαθ', οἷς {ἀντ.} τότ' ἐπεμαίνετ'. ἔγνωκε γάρ ἀρτίως, λογίζεταί τ' ἐκεῖνα πάνθ' ἁμαρτίας ἅ σοῦ κελεύοντος οὐκ ἐπείθετο. νῦν δ' ἴσως τοῖσι σοῖς λόγοις πείθεται, καί σωφρονεῖ μέντοι μεθιστάς ἐς τό λοιπόν τόν τρόπον πειθόμενός τέ σοι. {φι.} ἰώ μοί μοι. {βδ.} οὗτος, τί βοᾷς; {φι.} μή μοι τούτων μηδέν ὑπισχνοῦ. κείνων ἔραμαι, κεῖθι γενοίμαν, ἵν' ὁ κῆρύξ φησι: “τίς ἀψήφιστος; ἀνιστάσθω.” κἀπισταίην ἐπί τοῖς κημοῖς ψηφιζομένων ὁ τελευταῖος. “σπεῦδ', ὦ ψυχή_”. ποῦ μοι ψυχή; “πάρες, ὦ σκιερά_”. μά τόν ἡρακλέα μή νυν ἔτ' ἐγώ 'ν τοῖσι δικασταῖς κλέπτοντα κλέωνα λάβοιμι. {βδ.} ἴθ', ὦ πάτερ, πρός τῶν θεῶν ἐμοί πιθοῦ. {φι.} τί σοι πίθωμαι; λέγ' ὅ τι βούλει πλήν ἑνός. {βδ.} ποίου; φέρ' ἴδω. {φι.} τοῦ μή δικάζειν. τοῦτο δέ ἅιδης διακρινεῖ πρότερον ἤ 'γώ πείσομαι. {βδ.} σύ δ' οὖν, ἐπειδή τοῦτο κεχάρηκας ποιῶν, ἐκεῖσε μέν μηκέτι βάδιζ', ἀλλ' ἐνθάδε αὐτοῦ μένων δίκαζε τοῖσιν οἰκέταις. {φι.} περί τοῦ; τί ληρεῖς; {βδ.} ταὔθ' ἅπερ ἐκεῖ πράττεται. ὅτι τήν θύραν ἀνέῳξεν ἡ σηκίς λάθρᾳ, ταύτης ἐπιβολήν ψηφιεῖ μίαν μόνην: πάντως δέ κἀκεῖ ταῦτ' ἔδρας ἑκάστοτε. καί ταῦτα μέν νῦν εὐλόγως, ἤν ἐξέχῃ εἴλη κατ' ὄρθρον, ἠλιάσει πρός ἥλιον: ἐάν δέ νείφῃ, πρός τό πῦρ καθήμενος: ὕοντος εἴσει: κἄν ἔγρῃ μεσημβρινός, οὐδείς ς' ἀποκλείσει θεσμοθέτης τῇ κιγκλίδι. {φι.} τουτί μ' ἀρέσκει. {βδ.} πρός δέ τούτοις γ', ἤν δίκην λέγῃ μακράν τις, οὐχί πεινῶν ἀναμενεῖς δάκνων σεαυτόν καί τόν ἀπολογούμενον. {φι.} πῶς οὖν διαγιγνώσκειν καλῶς δυνήσομαι ὥσπερ πρότερον τά πράγματ' ἔτι μασώμενος; {βδ.} πολλῷ γ' ἄμεινον: καί λέγεται γάρ τουτογί, ὡς οἱ δικασταί ψευδομένων τῶν μαρτύρων μόλις τό πρᾶγμ' ἔγνωσαν ἀναμασώμενοι. {φι.} ἀνά τοί με πείθεις. ἀλλ' ἐκεῖν' οὔπω λέγεις, τόν μισθόν ὁπόθεν λήψομαι. {βδ.} παρ' ἐμοῦ. {φι.} καλῶς, ὁτιή κατ' ἐμαυτόν κοὐ μεθ' ἑτέρου λήψομαι. αἴσχιστα γάρ τοί μ' ἠργάσατο λυσίστρατος ὁ σκωπτόλης. δραχμήν μετ' ἐμοῦ πρώην λαβών ἐλθών διεκερματίζετ' ἐν τοῖς ἰχθύσιν, κἄπειτ' ἐνέθηκε τρεῖς λοπίδας μοι κεστρέων, κἀγώ 'νέκαψ': ὀβολούς γάρ ᾠόμην λαβεῖν. κᾆτα βδελυχθείς ὀσφρόμενος ἐξέπτυσα: κᾆθ' εἷλκον αὐτόν. {βδ.} ὁ δέ τί πρός ταῦτ' εἶφ'; {φι.} ὅ τι; ἀλεκτρυόνος μ' ἔφασκε κοιλίαν ἔχειν. “ταχύ γοῦν καθέψεις τἀργύριον,” ἦ δ' ὅς λέγων. {βδ.} ὁρᾷς ὅσον καί τοῦτο δῆτα κερδανεῖς. {φι.} οὐ πάνυ τι μικρόν. ἀλλ' ὅπερ μέλλεις ποίει. {βδ.} ἀνάμενέ νυν: ἐγώ δέ ταῦθ' ἥξω φέρων. {φι.} ὅρα τό χρῆμα, τά λόγι' ὡς περαίνεται. ἠκηκόειν γάρ ὡς ἀθηναῖοί ποτε δικάσοιεν ἐπί ταῖς οἰκίαισι τάς δίκας, κἀν τοῖς προθύροις ἐνοικοδομήσει πᾶς ἀνήρ αὑτῷ δικαστηρίδιον μικρόν πάνυ, ὥσπερ ἑκαταῖον πανταχοῦ πρό τῶν θυρῶν. {βδ.} ἰδού. τί ἔτ' ἐρεῖς; ὡς ἅπαντ' ἐγώ φέρω, ὅσαπέρ γ' ἔφασκον κἄτι πολλῷ πλείονα. ἀμίς μέν, ἤν οὐρητιάσῃς, αὑτηί παρά σοί κρεμήσετ' ἐγγύς ἐπί τοῦ παττάλου. {φι.} σοφόν γε τουτί καί γέροντι πρόσφορον ἐξηῦρες ἀτεχνῶς φάρμακον στραγγουρίας. {βδ.} καί πῦρ γε τουτί: καί προσέστηκεν φακῆ ῥοφεῖν, ἐάν δέῃ τι. {φι.} τοῦτ' αὖ δεξιόν. κἄν γάρ πυρέττω, τόν γε μισθόν λήψομαι: αὐτοῦ μένων γάρ τήν φακῆν ῥοφήσομαι. ἀτάρ τί τόν ὄρνιν ὡς ἔμ' ἐξηνέγκατε; {βδ.} ἵνα γ', ἤν καθεύδῃς ἀπολογουμένου τινός, ᾄδων ἄνωθεν ἐξεγείρῃ ς' οὑτοσί. {φι.} ἕν ἔτι ποθῶ, τά δ' ἄλλ' ἀρέσκει μοι. {βδ.} τό τί; {φι.} θἠρῷον εἴ πως ἐκκομίσαις τό τοῦ λύκου. {βδ.} πάρεστι τουτί, καὐτός ἅναξ οὑτοσί. {φι.} ὦ δέσποθ' ἥρως, ὡς χαλεπόν ἄρ' ἦν ς' ἰδεῖν. {βδ.} οἷόσπερ ἡμῖν φαίνεται κλεώνυμος. {φι.} οὔκουν ἔχει γ' οὐδ' αὐτός ἥρως ὤν ὅπλα. {βδ.} εἰ θᾶττον ἐκαθίζου σύ, θᾶττον ἄν δίκην ἐκάλουν. {φι.} κάλει νυν, ὡς κάθημ' ἐγώ πάλαι. {βδ.} φέρε νυν, τίν' αὐτῷ πρῶτον εἰσαγάγω δίκην; τί τις κακόν δέδρακε τῶν ἐν τῇ οἰκίᾳ; ἡ θρᾷττα προσκαύσασα πρώην τήν χύτραν_ {φι.} ἐπίσχες, οὗτος: ὡς ὀλίγου μ' ἀπώλεσας. ἄνευ δρυφάκτου τήν δίκην μέλλεις καλεῖν, ὅ πρῶτον ἡμῖν τῶν ἱερῶν ἐφαίνετο; {βδ.} μά τόν δί' οὐ πάρεστιν. {φι.} ἀλλ' ἐγώ δραμών αὐτός κομιοῦμαι τό γε παραυτίκ' ἔνδοθεν. {βδ.} τί ποτε τό χρῆμ'; ὡς δεινόν ἡ φιλοχωρία. {ξα.} βάλλ' ἐς κόρακας. τοιουτονί τρέφειν κύνα. {βδ.} τί δ' ἐστίν ἐτεόν; {ξα.} οὐ γάρ ὁ λάβης ἀρτίως, ὁ κύων, παρᾴξας εἰς τόν ἰπνόν ἁρπάσας τροφαλίδα τυροῦ σικελικήν κατεδήδοκεν; {βδ.} τοῦτ' ἆρα πρῶτον τἀδίκημα τῷ πατρί εἰσακτέον μοι. σύ δέ κατηγόρει παρών. {ξα.} μά δί' οὐκ ἔγωγ', ἀλλ' ἅτερός φησιν κύων κατηγορήσειν, ἤν τις εἰσάγῃ γραφήν. {βδ.} ἴθι νυν, ἄγ' αὐτώ δεῦρο. {ξα.} ταῦτα χρή ποιεῖν. {βδ.} τουτί τί ἐστι; {φι.} χοιροκομεῖον ἑστίας. {βδ.} εἶθ' ἱεροσυλήσας φέρεις; {φι.} οὔκ, ἀλλ' ἵνα ἀφ' ἑστίας ἀρχόμενος ἐπιτρίψω τινά. ἀλλ' εἴσαγ' ἁνύσας, ὡς ἐγώ τιμᾶν βλέπω. {βδ.} φέρε νυν, ἐνέγκω τάς σανίδας καί τάς γραφάς. {φι.} οἴμοι, διατρίβεις κἀπολεῖς τριψημερῶν. ἐγώ δ' ἀλοκίζειν ἐδεόμην τό χωρίον. {βδ.} ἰδού. {φι.} κάλει νυν. {βδ.} ταῦτα δή. {φι.} τίς οὑτοσί ὁ πρῶτός ἐστιν; {βδ.} ἐς κόρακας. ὡς ἄχθομαι, ὁτιή 'πελαθόμην τούς καδίσκους ἐκφέρειν. {φι.} οὗτος σύ, ποῖ θεῖς; {βδ.} ἐπί καδίσκους. {φι.} μηδαμῶς: ἐγώ γάρ εἶχον τούσδε τούς ἀρυστίχους. {βδ.} κάλλιστα τοίνυν. πάντα γάρ πάρεστι νῷν ὅσων δεόμεθα_πλήν γε δή τῆς κλεψύδρας. {φι.} ἡδί δέ δή τίς ἐστιν; οὐχί κλεψύδρα; {βδ.} εὖ γ' ἐκπορίζεις αὐτά κἀπιχωρίως. ἀλλ' ὡς τάχιστα πῦρ τις ἐξενεγκάτω καί μυρρίνας καί τόν λιβανωτόν ἔνδοθεν, ὅπως ἄν εὐξώμεσθα πρῶτα τοῖς θεοῖς. {χο.} καί μήν ἡμεῖς ἐπί ταῖς σπονδαῖς καί ταῖς εὐχαῖς φήμην ἀγαθήν λέξομεν ὑμῖν, ὅτι γενναίως ἐκ τοῦ πολέμου καί τοῦ νείκους ξυνέβητον. {βδ.} εὐφημία μέν πρῶτα νῦν ὑπαρχέτω. {χο.} ὦ φοῖβ' ἄπολλον πύθι', ἐπ' ἀγαθῇ τύχῃ τό πρᾶγμ', ὅ μηχανᾶται {στρ.} ἔμπροσθεν οὗτος τῶν θυρῶν, ἅπασιν ἡμῖν ἁρμόσαι παυσαμένοις πλάνων. ἰήιε παιάν. {βδ.} ὦ δέσποτ' ἄναξ γεῖτον ἀγυιεῦ, τοῦ 'μοῦ προθύρου προ πύλαιε, δέξαι τελετήν καινήν, ὦ 'ναξ, ἥν τῷ πατρί καινοτομοῦμεν. παῦσόν τ' αὐτοῦ τουτί τό λίαν στρυφνόν καί πρίνινον ἦθος, ἀντί σιραίου μέλιτος σμικρόν τῷ θυμιδίῳ παραμείξας. ἤδη δ' εἶναι τοῖς ἀνθρώποις ἤπιον αὐτόν, τούς φεύγοντάς τ' ἐλεεῖν μᾶλλον τῶν γραψαμένων, κἀπιδακρύειν ἀντιβολούντων, καί παυσάμενον τῆς δυσκολίας ἀπό τῆς ὀργῆς τήν ἀκαλήφην ἀφελέσθαι. {χο.} ξυνευχόμεσθα ταῦτά σοι κἀπᾴδομεν νέαισιν ἀρχαῖς εἵνεκα τῶν προλελεγμένων. εὖνοι γάρ ἐσμεν ἐξ οὗ {ἀντ.} τόν δῆμον ᾐσθόμεσθά σου φιλοῦντος ὡς οὐδείς ἀνήρ τῶν γε νεωτέρων. {βδ.} εἴ τις θύρασιν ἠλιαστής, εἰσίτω: ὡς ἡνίκ' ἄν λέγωσιν, οὐκ ἐσφρήσομεν. {φι.} τίς ἆρ' ὁ φεύγων οὗτος; ὅσον ἁλώσεται. {βδ.} ἀκούετ' ἤδη τῆς γραφῆς. “ἐγράψατο κύων κυδαθηναιεύς λάβητ' αἰξωνέα τόν τυρόν ἀδικεῖν ὅτι μόνος κατήσθιεν τόν σικελικόν. τίμημα κλῳός σύκινος.” {φι.} θάνατος μέν οὖν κύνειος, ἤν ἅπαξ ἁλῷ. {βδ.} καί μήν ὁ φεύγων οὑτοσί λάβης πάρα. {φι.} ὤ μιαρός οὗτος. ὡς δέ καί κλέπτον βλέπει. οἷον σεσηρώς ἐξαπατήσειν μ' οἴεται. ποῦ δ' ὅ γε διώκων, ὁ κυδαθηναιεύς κύων; {κυων} αὖ αὖ. {βδ.} πάρεστιν. {φι.} ἕτερος οὗτος αὖ λάβης, ἀγαθός γ' ὑλακτεῖν καί διαλείχειν τάς χύτρας. {βδ.} σίγα, κάθιζε. σύ δ' ἀναβάς κατηγόρει. {φι.} φέρε νυν, ἅμα τήνδ' ἐγχεάμενος κἀγώ ῥοφῶ. {κυ.} τῆς μέν γραφῆς ἠκούσαθ' ἥν ἐγραψάμην, ἄνδρες δικασταί, τουτονί. δεινότατα γάρ ἔργων δέδρακε κἀμέ καί τό ῥυππαπαῖ. ἀποδράς γάρ ἐς τήν γωνίαν τυρόν πολύν κατεσικέλιζε κἀνέπλητ' ἐν τῷ σκότῳ. {φι.} νή τόν δί', ἀλλά δῆλός ἐστ': ἔμοιγέ τοι τυροῦ κάκιστον ἀρτίως ἐνήρυγεν ὁ βδελυρός οὗτος. {κυ.} κοὐ μετέδωκ' αἰτοῦντί μοι. καίτοι τίς ὑμᾶς εὖ ποιεῖν δυνήσεται, ἤν μή τι κἀμοί τις προβάλλῃ, τῷ κυνί; {φι.} οὐδέν μετέδωκεν οὐδέ τῷ κοινῷ γ', ἐμοί. θερμός γάρ ἁνήρ οὐδέν ἧττον τῆς φακῆς. {βδ.} πρός τῶν θεῶν, μή προκαταγίγνωσκ', ὦ πάτερ, πρίν ἄν γ' ἀκούσῃς ἀμφοτέρων. {φι.} ἀλλ', ὦ 'γαθέ, τό πρᾶγμα φανερόν ἐστιν: αὐτό γάρ βοᾷ. {κυ.} μή νυν ἀφῆτέ γ' αὐτόν, ὡς ὄντ' αὖ πολύ κυνῶν ἁπάντων ἄνδρα μονοφαγίστατον, ὅστις περιπλεύσας τήν θυείαν ἐν κύκλῳ ἐκ τῶν πόλεων τό σκῖρον ἐξεδήδοκεν. {φι.} ἐμοί δέ γ' οὐκ ἔστ' οὐδέ τήν ὑδρίαν πλάσαι. {κυ.} πρός ταῦτα τοῦτον κολάσατ' (οὐ γάρ ἄν ποτε τρέφειν δύναιτ' ἄν μία λόχμη κλέπτα δύο), ἵνα μή κεκλάγγω διά κενῆς ἄλλως ἐγώ: ἐάν δέ μή, τό λοιπόν οὐ κεκλάγξομαι. {φι.} ἰού ἰού. ὅσας κατηγόρησε τάς πανουργίας. κλέπτον τό χρῆμα τἀνδρός. οὐ καί σοί δοκεῖ, ὦ 'λεκτρυών; νή τόν δί' ἐπιμύει γέ τοι. ὁ θεσμοθέτης: ποῦ 'σθ' οὗτος; ἀμίδα μοι δότω. {βδ.} αὐτός καθελοῦ: τούς μάρτυρας γάρ ἐσκαλῶ. λάβητι μάρτυρας παρεῖναι τρύβλιον, δοίδυκα, τυρόκνηστιν, ἐσχάραν, χύτραν, καί τἄλλα τά σκεύη τά προσκεκαυμένα. ἀλλ' ἔτι σύ γ' οὐρεῖς καί καθίζεις οὐδέπω; {φι.} τοῦτον δέ γ' οἶμ' ἐγώ χεσεῖσθαι τήμερον. {βδ.} οὐκ αὖ σύ παύσει χαλεπός ὤν καί δύσκολος, καί ταῦτα τοῖς φεύγουσιν, ἀλλ' ὀδάξ ἔχει; ἀνάβαιν', ἀπολογοῦ. τί σεσιώπηκας; λέγε. {φι.} ἀλλ' οὐκ ἔχειν οὗτός γ' ἔοικεν ὅ τι λέγῃ. {βδ.} οὔκ, ἀλλ' ἐκεῖνό μοι δοκεῖ πεπονθέναι, ὅπερ ποτέ φεύγων ἔπαθε καί θουκυδίδης: ἀπόπληκτος ἐξαίφνης ἐγένετο τάς γνάθους. πάρεχ' ἐκποδών: ἐγώ γάρ ἀπολογήσομαι. χαλεπόν μέν, ὦ 'νδρες, ἐστί διαβεβλημένου ὑπεραποκρίνεσθαι κυνός, λέξω δ' ὅμως. ἀγαθός γάρ ἐστι καί διώκει τούς λύκους. {φι.} κλέπτης μέν οὖν οὗτός γε καί ξυνωμότης. {βδ.} μά δί', ἀλλ' ἄριστός ἐστι τῶν νυνί κυνῶν, οἷός τε πολλοῖς προβατίοις ἐφεστάναι. {φι.} τί οὖν ὄφελος, τόν τυρόν εἰ κατεσθίει; {βδ.} ὅ τι; σοῦ προμάχεται καί φυλάττει τήν θύραν, καί τἄλλ' ἄριστός ἐστιν. εἰ δ' ὑφείλετο, σύγγνωθι: κιθαρίζειν γάρ οὐκ ἐπίσταται. {φι.} ἐγώ δ' ἐβουλόμην ἄν οὐδέ γράμματα, ἵνα μή κακουργῶν ἐνέγραφ' ἡμῖν τόν λόγον. {βδ.} ἄκουσον, ὦ δαιμόνιε, μου τῶν μαρτύρων. ἀνάβηθι, τυρόκνηστι, καί λέξον μέγα: σύ γάρ ταμιεύους' ἔτυχες. ἀπόκριναι σαφῶς, εἰ μή κατέκνησας τοῖς στρατιώταις ἅλαβες. φησί κατακνῆσαι. {φι.} νή δί', ἀλλά ψεύδεται. {βδ.} ὦ δαιμόνι', ἐλέει τούς ταλαιπωρουμένους. οὗτος γάρ ὁ λάβης καί τραχήλι' ἐσθίει καί τάς ἀκάνθας, κοὐδέποτ' ἐν ταὐτῷ μένει. ὁ δ' ἕτερος οἷός ἐστιν. οἰκουρός μόνον: αὐτοῦ μένων γάρ, ἅττ' ἄν εἴσω τις φέρῃ, τούτων μεταιτεῖ τό μέρος: εἰ δέ μή, δάκνει. {φι.} αἰβοῖ, τί τόδε ποτ' ἔσθ' ὅτῳ μαλάττομαι; κακόν τι περιβαίνει με, κἀναπείθομαι. {βδ.} ἴθ', ἀντιβολῶ ς', οἰκτίρατ' αὐτόν, ὦ πάτερ, καί μή διαφθείρητε. ποῦ τά παιδία; ἀναβαίνετ', ὦ πόνηρα, καί κνυζούμενα αἰτεῖτε κἀντιβολεῖτε καί δακρύετε. {φι.} κατάβα, κατάβα, κατάβα, κατάβα. {βδ.} καταβήσομαι. καίτοι τό “κατάβα” τοῦτο πολλούς δή πάνυ ἐξηπάτηκεν. ἀτάρ ὅμως καταβήσομαι. {φι.} ἐς κόρακας. ὡς οὐκ ἀγαθόν ἐστι τό ῥοφεῖν. ἐγώ γάρ ἀπεδάκρυσα νῦν γνώμην ἐμήν οὐδέν ποτέ γ' ἀλλ' ἤ τῆς φακῆς ἐμπλήμενος. {βδ.} οὔκουν ἀποφεύγει δῆτα; {φι.} χαλεπόν εἰδέναι. {βδ.} ἴθ', ὦ πατρίδιον, ἐπί τά βελτίω τρέπου. τηνδί λαβών τήν ψῆφον ἐπί τόν ὕστερον μύσας παρᾷξον κἀπόλυσον, ὦ πάτερ. {φι.} οὐ δῆτα: κιθαρίζειν γάρ οὐκ ἐπίσταμαι. {βδ.} φέρε νύν σε τῃδί τήν ταχίστην περιάγω. {φι.} ὅδ' ἔσθ' ὁ πρότερος; {βδ.} οὗτος. {φι.} αὕτη 'ντευθενί. {βδ.} ἐξηπάτηται κἀπολέλυκεν οὐχ ἑκών. φέρ' ἐξεράσω. {φι.} πῶς ἄρ' ἠγωνίσμεθα; {βδ.} δείξειν ἔοικεν. ἐκπέφευγας, ὦ λάβης. πάτερ πάτερ, τί πέπονθας; οἴμοι. ποῦ 'σθ' ὕδωρ; ἔπαιρε σαυτόν. {φι.} εἰπέ νυν ἐκεῖνό μοι: ὄντως ἀπέφυγε; {βδ.} νή δί'. {φι.} οὐδέν εἰμ' ἄρα. {βδ.} μή φροντίσῃς, ὦ δαιμόνι', ἀλλ' ἀνίστασο. {φι.} πῶς οὖν ἐμαυτῷ τοῦτ' ἐγώ ξυνείσομαι, φεύγοντ' ἀπολύσας ἄνδρα; τί ποτε πείσομαι; ἀλλ', ὦ πολυτίμητοι θεοί, ξύγγνωτέ μοι: ἄκων γάρ αὔτ' ἔδρασα κοὐ τοῦ 'μοῦ τρόπου. {βδ.} καί μηδέν ἀγανάκτει γ'. ἐγώ γάρ ς', ὦ πάτερ, θρέψω καλῶς, ἄγων μετ' ἐμαυτοῦ πανταχοῖ, ἐπί δεῖπνον, εἰς ξυμπόσιον, ἐπί θεωρίαν, ὥσθ' ἡδέως διάγειν σε τόν λοιπόν χρόνον: κοὐκ ἐγχανεῖταί ς' ἐξαπατῶν ὑπέρβολος. ἀλλ' εἰσίωμεν. {φι.} ταῦτά νυν, εἴπερ δοκεῖ. {χο.} ἀλλ' ἴτε χαίροντες ὅποι βούλεσθ'. ὑμεῖς δέ τέως, ὦ μυριάδες ἀναρίθμητοι, νῦν μέν τά μέλλοντ' εὖ λέγεσ θαι μή πέσῃ φαύλως χαμᾶζ', εὐλαβεῖσθε. τοῦτο γάρ σκαιῶν θεατῶν ἐστι πάσχειν, κοὐ πρός ὑμῶν. νῦν αὖτε, λεῴ, προσέχετε τόν νοῦν, εἴπερ καθαρόν τι φιλεῖτε. μέμψασθαι γάρ τοῖσι θεαταῖς ὁ ποιητής νῦν ἐπιθυμεῖ. ἀδικεῖσθαι γάρ φησιν πρότερος πόλλ' αὐτούς εὖ πεποιη κώς: τά μέν οὐ φανερῶς ἀλλ' ἐπικουρῶν κρύβδην ἑτέροισι ποι ηταῖς, μιμησάμενος τήν εὐρυκλέους μαντείαν καί διάνοιαν, εἰς ἀλλοτρίας γαστέρας ἐνδύς κωμῳδικά πολλά χέασθαι, μετά τοῦτο δέ καί φανερῶς ἤδη κινδυνεύων καθ' ἑαυτόν, οὐκ ἀλλοτρίων ἀλλ' οἰκείων μουσῶν στόμαθ' ἡνιοχήσας. ἀρθείς δέ μέγας καί τιμηθείς ὡς οὐδείς πώποτ' ἐν ὑμῖν, οὐκ ἐκτελέσαι φησίν ἐπαρθείς, οὐδ' ὀγκῶσαι τό φρόνημα, οὐδέ παλαίστρας περικωμάζειν πειρῶν: οὐδ', εἴ τις ἐρα στής κωμῳδεῖσθαι παιδίχ' ἑαυτοῦ μισῶν ἔσπευσε πρός αὐτόν, οὐδενί πώποτέ φησι πιθέσθαι, γνώμην τιν' ἔχων ἐπιεικῆ, ἵνα τάς μούσας αἷσιν χρῆται μή προαγωγούς ἀποφήνῃ: οὐδ', ὅτε πρῶτόν γ' ἦρξε διδάσκειν, ἀνθρώποις φής' ἐπι θέσθαι, ἀλλ' ἡρακλέους ὀργήν τιν' ἔχων τοῖσι μεγίστοις ἐπι χειρεῖν, θρασέως ξυστάς εὐθύς ἀπ' ἀρχῆς αὐτῷ τῷ καρχαρόδοντι, οὗ δεινόταται μέν ἀπ' ὀφθαλμῶν κύννης ἀκτῖνες ἔλαμπον, ἑκατόν δέ κύκλῳ κεφαλαί κολάκων οἰμωξομένων ἐλιχ μῶντο περί τήν κεφαλήν, φωνήν δ' εἶχεν χαράδρας ὄλεθρον τε τοκυίας, φώκης δ' ὀσμήν, λαμίας δ' ὄρχεις ἀπλύτους, πρωκτόν δέ καμήλου. τοιοῦτον ἰδών τέρας οὔ φησιν δείσας καταδωροδοκῆσαι, ἀλλ' ὑπέρ ὑμῶν ἔτι καί νυνί πολεμεῖ. φησίν τε μετ' αὐτοῦ τοῖς ἠπιάλοις ἐπιχειρῆσαι πέρυσιν καί τοῖς πυρετοῖσιν, οἵ τούς πατέρας τ' ἦγχον νύκτωρ καί τούς πάππους ἀπ έπνιγον, κατακλινόμενοί τ' ἐπί ταῖς κοίταις ἐπί τοῖσιν ἀπράγμοσιν ὑμῶν ἀντωμοσίας καί προσκλήσεις καί μαρτυρίας συνεκόλλων, ὥστ' ἀναπηδᾶν δειμαίνοντας πολλούς ὡς τόν πολέμαρχον. τοιόνδ' εὑρόντες ἀλεξίκακον τῆς χώρας τῆσδε καθαρτήν πέρυσιν καταπρούδοτε καινοτάτας σπείραντ' αὐτόν δια νοίας, ἅς ὑπό τοῦ μή γνῶναι καθαρῶς ὑμεῖς ἐποιήσατ' ἀναλδεῖς. καίτοι σπένδων πόλλ' ἐπί πολλοῖς ὄμνυσιν τόν διόνυσον μή πώποτ' ἀμείνον' ἔπη τούτων κωμῳδικά μηδέν' ἀκοῦ σαι. τοῦτο μέν οὖν ἐσθ' ὑμῖν αἰσχρόν τοῖς μή γνοῦσιν παρα χρῆμα: ὁ δέ ποιητής οὐδέν χείρων παρά τοῖσι σοφοῖς νενόμισται, εἰ παρελαύνων τούς ἀντιπάλους τήν ἐπίνοιαν ξυνέτριψεν. ἀλλά τό λοιπόν τῶν ποιητῶν, ὦ δαιμόνιοι, τούς ζητοῦντας καινόν τι λέγειν κἀξευρίσκειν στέργετε μᾶλλον καί θεραπεύετε, καί τά νοήματα σῴζεσθ' αὐτῶν, ἐσβάλλετέ τ' εἰς τάς κιβωτούς μετά τῶν μήλων. κἄν ταῦτα ποιῆθ', ὑμῖν δι' ἔτους τῶν ἱματίων ὀζήσει δεξιότητος. ὤ πάλαι ποτ' ὄντες ἡμεῖς ἄλκιμοι μέν ἐν χοροῖς, {στρ.} ἄλκιμοι δ' ἐν μάχαις, καί κατ' αὐτό τοῦτο μόνον ἄνδρες ἀλκιμώτατοι. πρίν ποτ' ἦν πρίν ταῦτα, νῦν δ' οἴχεται, κύκνου τε πολιώτεραι δή αἵδ' ἐπανθοῦσιν τρίχες. ἀλλά κἀκ τῶν λειψάνων δεῖ τῶνδε ῥώμην νεανικήν σχεῖν: ὡς ἐγώ τοὐμόν νομίζω γῆρας εἶναι κρεῖττον ἤ πολλῶν κικίννους νεανιῶν καί σχῆμα κεὐρυπρωκτίαν. εἴ τις ὑμῶν, ὦ θεαταί, τήν ἐμήν ἰδών φύσιν εἶτα θαυμάζει μ' ὁρῶν μέσον διεσφηκωμένον, ἥτις ἡμῶν ἐστιν ἡ 'πίνοια τῆς ἐγκεντρίδος, ῥᾳδίως ἐγώ διδάξω “κἄν ἄμουσος ᾖ τό πρίν”. ἐσμέν ἡμεῖς, οἷς πρόσεστι τοῦτο τοὐρροπύγιον, ἀττικοί μόνοι δικαίως ἐγγενεῖς αὐτόχθονες, ἀνδρικώτατον γένος καί πλεῖστα τήνδε τήν πόλιν ὠφελῆσαν ἐν μάχαισιν, ἡνίκ' ἦλθ' ὁ βάρβαρος, τῷ καπνῷ τύφων ἅπασαν τήν πόλιν καί πυρπολῶν, ἐξελεῖν ἡμῶν μενοινῶν πρός βίαν τἀνθρήνια. εὐθέως γάρ ἐκδραμόντες “ξύν δορί ξύν ἀσπίδι” ἐμαχόμεσθ' αὐτοῖσι, θυμόν ὀξίνην πεπωκότες, στάς ἀνήρ παρ' ἄνδρ', ὑπ' ὀργῆς τήν χελύνην ἐσθίων. ὑπό δέ τῶν τοξευμάτων οὐκ ἦν ἰδεῖν τόν οὐρανόν. ἀλλ' ὅμως ἐωσάμεσθα ξύν θεοῖς πρός ἑσπέραν: γλαῦξ γάρ ἡμῶν πρίν μάχεσθαι τόν στρατόν διέπτατο. εἶτα δ' εἱπόμεσθα θυννάζοντες εἰς τούς θυλάκους, οἱ δ' ἔφευγον τάς γνάθους καί τάς ὀφρῦς κεντούμενοι, ὥστε παρά τοῖς βαρβάροισι πανταχοῦ καί νῦν ἔτι μηδέν ἀττικοῦ καλεῖσθαι σφηκός ἀνδρικώτερον. ἆρα δεινός ἦ τόθ', ὥστε πάντα μή δεδοικέναι, {ἀντ.} καί κατεστρεψάμην τούς ἐναντίους, πλέων ἐκεῖσε ταῖς τριήρεσιν. οὐ γάρ ἦν ἡμῖν ὅπως ῥῆσιν εὖ λέξειν ἐμέλλομεν τότ' οὐδέ συκοφαντήσειν τινά φροντίς, ἀλλ' ὅστις ἐρέτης ἔσοιτ' ἄριστος. τοιγαροῦν πολλάς πόλεις μήδων ἑλόντες αἰτιώτατοι φέρεσθαι τόν φόρον δεῦρ' ἐσμέν, ὅν κλέπτουσιν οἱ νεώτεροι. πολλαχοῦ σκοποῦντες ἡμᾶς εἰς ἅπανθ' εὑρήσετε τούς τρόπους καί τήν δίαιταν σφηξίν ἐμφερεστάτους. πρῶτα μέν γάρ οὐδέν ἡμῶν ζῷον ἠρεθισμένον μᾶλλον ὀξύθυμόν ἐστιν οὐδέ δυσκολώτερον. εἶτα τἄλλ' ὅμοια πάντα σφηξί μηχανώμεθα. ξυλλεγέντες γάρ καθ' ἑσμούς ὥσπερ εἰς ἀνθρήνια οἱ μέν ἡμῶν οὗπερ ἅρχων, οἱ δέ παρά τούς ἕνδεκα, οἱ δ' ἐν ὠιδείῳ δικάζους', ὧδε πρός τοῖς τειχίοις ξυμβεβυσμένοι πυκνόν, νεύοντες εἰς τήν γῆν, μόλις ὥσπερ οἱ σκώληκες ἐν τοῖς κυττάροις κινούμενοι. ἔς τε τήν ἄλλην δίαιτάν ἐσμεν εὐπορώτατοι: πάντα γάρ κεντοῦμεν ἄνδρα κἀκπορίζομεν βίον. ἀλλά γάρ κηφῆνες ἡμῖν εἰσιν ἐγκαθήμενοι οὐκ ἔχοντες κέντρον, οἵ μένοντες ἡμῶν τοῦ φόρου τόν γόνον κατεσθίουσιν οὐ ταλαιπωρούμενοι. τοῦτο δ' ἔστ' ἄλγιστον ἡμῖν, ἤν τις ἀστράτευτος ὤν ἐκροφῇ τόν μισθόν ἡμῶν, τῆσδε τῆς χώρας ὕπερ μήτε κώπην μήτε λόγχην μήτε φλύκταιναν λαβών. ἀλλά μοι δοκεῖ τό λοιπόν τῶν πολιτῶν ἔμβραχυ ὅστις ἄν μή 'χῃ τό κέντρον μή φέρειν τριώβολον. {φι.} οὔτοι ποτέ ζῶν τοῦτον ἀποδυθήσομαι, ἐπεί μόνος μ' ἔσωσε παρατεταγμένον, ὅθ' ὁ βορέας ὁ μέγας ἐπεστρατεύσατο. {βδ.} ἀγαθόν ἔοικας οὐδέν ἐπιθυμεῖν παθεῖν. {φι.} μά τόν δί', οὐ γάρ οὐδαμῶς μοι ξύμφορον. καί γάρ πρότερον ἐπανθρακίδων ἐμπλήμενος ἀπέδωκ' ὀφείλων τῷ γναφεῖ τριώβολον. {βδ.} ἀλλ' οὖν πεπειράσθω γ', ἐπειδήπερ γ' ἅπαξ ἐμοί σεαυτόν παραδέδωκας εὖ ποιεῖν. {φι.} τί οὖν κελεύεις δρᾶν με; {βδ.} τόν τρίβων' ἄφες, τηνδί δέ χλαῖναν ἀναβαλοῦ τριβωνικῶς. {φι.} ἔπειτα παῖδας χρή φυτεύειν καί τρέφειν, ὅθ' οὑτοσί με νῦν ἀποπνῖξαι βούλεται; {βδ.} ἔχ', ἀναβαλοῦ τηνδί λαβών, καί μή λάλει. {φι.} τουτί τό κακόν τί ἐστι, πρός πάντων θεῶν; {βδ.} οἱ μέν καλοῦσι περσίδ', οἱ δέ καυνάκην. {φι.} ἐγώ δέ σισύραν ᾠόμην θυμαιτίδα. {βδ.} κοὐ θαῦμά γ': ἐς σάρδεις γάρ οὐκ ἐλήλυθας. ἔγνως γάρ ἄν: νῦν δ' οὐχί γιγνώσκεις. {φι.} ἐγώ μά τόν δί' οὐ τοίνυν, ἀτάρ δοκεῖ γέ μοι ἐοικέναι μάλιστα μορύχου σάγματι. {βδ.} οὔκ, ἀλλ' ἐν ἐκβατάνοισι ταῦθ' ὑφαίνεται. {φι.} ἐν ἐκβατάνοισι γίγνεται κρόκης χόλιξ; {βδ.} πόθεν, ὦ 'γάθ'; ἀλλά τοῦτο τοῖσι βαρβάροις ὑφαίνεται πολλαῖς δαπάναις. αὕτη γέ τοι ἐρίων τάλαντον καταπέπωκε ῥᾳδίως. {φι.} οὔκουν ἐριώλην δῆτ' ἐχρῆν αὐτήν καλεῖν δικαιότερόν γ' ἤ καυνάκην; {βδ.} ἔχ', ὦ 'γαθέ, καί στῆθ' ἀναμπισχόμενος. {φι.} οἴμοι δείλαιος. ὡς θερμόν ἡ μιαρά τί μου κατήρυγεν. {βδ.} οὐκ ἀναβαλεῖ; {φι.} μά δί' οὐκ ἔγωγ'. {βδ.} ἀλλ', ὦ 'γαθέ_ {φι.} εἴπερ γ' ἀνάγκη, κρίβανόν μ' ἀμπίσχετε. {βδ.} φέρ', ἀλλ' ἐγώ σε περιβάλω. σύ δ' οὖν ἴθι. {φι.} παράθου γε μέντοι καί κρεάγραν. {βδ.} τιή τί δή; {φι.} ἵν' ἐξέλῃς με πρίν διερρυηκέναι. {βδ.} ἄγε νυν, ὑπολύου τάς καταράτους ἐμβάδας, τασδί δ' ἁνύσας ὑπόδυθι τάς λακωνικάς. {φι.} ἐγώ γάρ ἄν τλαίην ὑποδύσασθαί ποτε ἐχθρῶν παρ' ἀνδρῶν δυσμενῆ καττύματα; {βδ.} ἔνθες ποτ', ὦ τᾶν, κἀπόβαιν' ἐρρωμένως ἐς τήν λακωνικήν ἁνύσας. {φι.} ἀδικεῖς γέ με εἰς τήν πολεμίαν ἀποβιβάζων τόν πόδα. {βδ.} φέρε, καί τόν ἕτερον. {φι.} μηδαμῶς τοῦτόν γ', ἐπεί πάνυ μισολάκων αὐτοῦ 'στιν εἷς τῶν δακτύλων. {βδ.} οὐκ ἔστι παρά ταῦτ' ἄλλα. {φι.} κακοδαίμων ἐγώ, ὅστις ἐπί γήρᾳ χίμετλον οὐδέν λήψομαι. {βδ.} ἅνυσόν ποθ' ὑποδυσάμενος. εἶτα πλουσίως ὡδί προβάς τρυφερόν τι διασαλακώνισον. {φι.} ἰδού. θεῶ τό σχῆμα, καί σκέψαι μ' ὅτῳ μάλιστ' ἔοικα τήν βάδισιν τῶν πλουσίων. {βδ.} ὅτῳ; δοθιῆνι σκόροδον ἠμφιεσμένῳ. {φι.} καί μήν προθυμοῦμαί γε σαυλοπρωκτιᾶν. {βδ.} ἄγε νυν, ἐπιστήσει λόγους σεμνούς λέγειν ἀνδρῶν παρόντων πολυμαθῶν καί δεξιῶν; {φι.} ἔγωγε. {βδ.} τίνα δῆτ' ἄν λέγοις; {φι.} πολλούς πάνυ. πρῶτον μέν ὡς ἡ λάμι' ἁλοῦς' ἐπέρδετο, ἔπειτα δ' ὡς ὁ καρδοπίων τήν μητέρα_ {βδ.} μή 'μοιγε μύθους, ἀλλά τῶν ἀνθρωπίνων, οἵους λέγομεν μάλιστα, τούς κατ' οἰκίαν. {φι.} ἐγᾦδα τοίνυν τῶν γε πάνυ κατ' οἰκίαν ἐκεῖνον ὡς “οὕτω ποτ' ἦν μῦς καί γαλῆ_” {βδ.} ὦ σκαιέ κἀπαίδευτε_θεογένης ἔφη τῷ κοπρολόγῳ, καί ταῦτα λοιδορούμενος: μῦς καί γαλᾶς μέλλεις λέγειν ἐν ἀνδράσιν; {φι.} ποίους τινάς δέ χρή λέγειν; {βδ.} μεγαλοπρεπεῖς: ὡς ξυνεθεώρεις ἀνδροκλεῖ καί κλεισθένει. {φι.} ἐγώ δέ τεθεώρηκα πώποτ'; οὐδαμοῖ, πλήν ἐς πάρον, καί ταῦτα δύ' ὀβολώ φέρων. {βδ.} ἀλλ' οὖν λέγειν χρή ς' ὡς ἐμάχετό γ' αὐτίκα ἐφουδίων παγκράτιον ἀσκώνδᾳ καλῶς, ἤδη γέρων ὤν καί πολιός, ἔχων δέ τοι πλευράν βαθυτάτην καί χέρας καί λαγόνα καί θώρακ' ἄριστον. {φι.} παῦε παῦ', οὐδέν λέγεις. πῶς ἄν μαχέσαιτο παγκράτιον θώρακ' ἔχων; {βδ.} οὕτως διηγεῖσθαι νομίζους' οἱ σοφοί. ἀλλ' ἕτερον εἰπέ μοι: παρ' ἀνδράσι ξένοις πίνων σεαυτοῦ ποῖον ἄν λέξαι δοκεῖς ἐπί νεότητος ἔργον ἀνδρικώτατον; {φι.} ἐκεῖν' ἐκεῖν' ἀνδρειότατόν γε τῶν ἐμῶν, ὅτ' ἐργασίωνος τάς χάρακας ὑφειλόμην. {βδ.} ἀπολεῖς με. ποίας χάρακας; ἀλλ' ὡς ἤ κάπρον ἐδιώκαθές ποτ' ἤ λαγών, ἤ λαμπάδα ἔδραμες, ἀνευρών ὅ τι νεανικώτατον. {φι.} ἐγᾦδα τοίνυν τό γε νεανικώτατον: ὅτε τόν δρομέα φάυλλον ὤν βούπαις ἔτι εἷλον διώκων λοιδορίας ψήφοιν δυοῖν. {βδ.} παῦ': ἀλλά δευρί κατακλινείς προσμάνθανε ξυμποτικός εἶναι καί ξυνουσιαστικός. {φι.} πῶς οὖν κατακλινῶ; φράζ' ἁνύσας. {βδ.} εὐσχημόνως. {φι.} ὡδί κελεύεις κατακλινῆναι; {βδ.} μηδαμῶς. {φι.} πῶς δαί; {βδ.} τά γόνατ' ἔκτεινε, καί γυμναστικῶς ὑγρόν χύτλασον σεαυτόν ἐν τοῖς στρώμασιν. ἔπειτ' ἐπαίνεσόν τι τῶν χαλκωμάτων, ὀροφήν θέασαι, κρεκάδι' αὐλῆς θαύμασον. ὕδωρ κατά χειρός: τάς τραπέζας εἰσφέρειν: δειπνοῦμεν: ἀπονενίμμεθ': ἤδη σπένδομεν. {φι.} πρός τῶν θεῶν, ἐνύπνιον ἑστιώμεθα; {βδ.} αὑλητρίς ἐνεφύσησεν: οἱ δέ συμπόται εἰσίν θέωρος, αἰσχίνης, φᾶνος, κλέων, ξένος τις ἕτερος πρός κεφαλῆς, ἁκέστορος. τούτοις ξυνών τά σκόλι' ὅπως δέξει καλῶς. {φι.} ἄληθες; ὡς οὐδείς γε διακρίων ἐγώ. {βδ.} ἐγώ εἴσομαι. καί δή γάρ εἰμ' ἐγώ κλέων, ᾄδω δέ πρῶτος ἁρμοδίου, δέξει δέ σύ. “οὐδείς πώποτ' ἀνήρ ἔγεντ' ἀθήναις_” {φι.} “_οὐχ οὕτω γε πανοῦργος οὐδέ κλέπτης.” {βδ.} τουτί σύ δράσεις; παραπολεῖ βοώμενος: φήσει γάρ ἐξολεῖν σε καί διαφθερεῖν καί τῆσδε τῆς γῆς ἐξελᾶν. {φι.} ἐγώ δέ γε, ἐάν ἀπειλῇ, νή δί' ἑτέραν ᾄσομαι. “ὦ 'νθρωφ', οὗτος ὁ μαιόμενος τό μέγα κράτος, ἀντρέψεις ἔτι τάν πόλιν: ἁ δ' ἔχεται ῥοπᾶς.” {βδ.} τί δ', ὅταν θέωρος πρός ποδῶν κατακείμενος ᾄδῃ κλέωνος λαβόμενος τῆς δεξιᾶς: “ἀδμήτου λόγον, ὦ 'ταῖρε, μαθών τούς ἀγαθούς φίλει_” τούτῳ τί λέξεις σκόλιον; {φι.} ᾠδικῶς ἐγώ. “οὐκ ἔστιν ἀλωπεκίζειν, οὐδ' ἀμφοτέροισι γίγνεσθαι φίλον.” {βδ.} μετά τοῦτον αἰσχίνης ὁ σέλλου δέξεται, ἀνήρ σοφός καί μουσικός, κᾆτ' ᾄσεται: “χρήματα καί βίαν κλειταγόρᾳ τε κἀ μοί μετά θετταλῶν_” {φι.} “_πολλά δή διεκόμπασας σύ κἀγώ.” {βδ.} τουτί μέν ἐπιεικῶς σύ γ' ἐξεπίστασαι. ὅπως δ' ἐπί δεῖπνον εἰς φιλοκτήμονος ἴμεν. παῖ παῖ: τό δεῖπνον, χρυσέ, συσκεύαζε νῷν _ἵνα καί μεθυσθῶμεν διά χρόνου. {φι.} μηδαμῶς. κακόν τό πίνειν. ἀπό γάρ οἴνου γίγνεται καί θυροκοπῆσαι καί πατάξαι καί βαλεῖν, κἄπειτ' ἀποτίνειν ἀργύριον ἐκ κραιπάλης. {βδ.} οὔκ, ἤν ξυνῇς γ' ἀνδράσι καλοῖς τε κἀγαθοῖς. ἤ γάρ παρῃτήσαντο τόν πεπονθότα, ἤ λόγον ἔλεξας αὐτός ἀστεῖόν τινα, αἰσωπικόν γέλοιον ἤ συβαριτικόν, ὧν ἔμαθες ἐν τῷ συμποσίῳ: κᾆτ' ἐς γέλων τό πρᾶγμ' ἔτρεψας, ὥστ' ἀφείς ς' ἀποίχεται. {φι.} μαθητέον τἄρ' ἐστί πολλούς τῶν λόγων, εἴπερ γ' ἀποτείσω μηδέν, ἤν τι δρῶ κακόν. ἄγε νυν, ἴωμεν: μηδέν ἡμᾶς ἰσχέτω. {χο.} πολλάκις δή 'δοξ' ἐμαυτῷ {στρ.} δεξιός πεφυκέναι καί σκαιός οὐδεπώποτε, ἀλλ' ἀμυνίας ὁ σέλλου μᾶλλον, οὑκ τῶν κρωβύλου, οὗτος ὅν γ' ἐγώ ποτ' εἶδον ἀντί μήλου καί ῥοᾶς δειπ νοῦντα μετά λεωγόρου: πει νῇ γάρ ᾗπερ ἀντιφῶν. ἀλλά πρεσβεύων γάρ ἐς φάρσαλον ᾤχετ': εἶτ' ἐκεῖ μόνος μόνοισι τοῖς πενέσταισι ξυνῆν τοῖς θετταλῶν, αὐτός πενέστης ὤν ἐλάττων οὐδενός. ὦ μακάρι' αὐτόμενες, ὥς σε μακαρίζομεν. παῖδας ἐφύτευσας ὅτι χειροτεχνικωτάτους: πρῶτα μέν ἅπασι φίλον ἄνδρα τε σοφώτατον, τόν κιθαραοιδότατον, ᾧ χάρις ἐφέσπετο: τόν δ' ὑποκριτήν ἕτερον ἀργαλέον ὡς σοφόν: εἶτ' ἀριφράδην πολύ τι θυμοσοφικώτατον, ὅντινά ποτ' ὤμοσε μαθόντα παρά μηδενός [ἀλλ' ἀπό σοφῆς φύσεως αὐτόματον ἐκμαθεῖν] γλωττοποιεῖν εἰς τά πορνεῖ' εἰσιόνθ' ἑκάστοτε. . . . . . . . . . {ἀντ.} εἰσί τινες οἵ μ' ἔλεγον ὡς καταδιηλλάγην, ἡνίκα κλέων μ' ὑπετάραττεν ἐπικείμενος καί με κακίσας ἔκνισε, κᾆθ', ὅτ' ἀπεδειρόμην, οἱ 'κτός ἐγέλων μέγα κεκραγότα θεώμενοι, οὐδέν ἄρ' ἐμοῦ μέλον, ὅσον δέ μόνον εἰδέναι σκωμμάτιον εἴ ποτέ τι θλιβόμενος ἐκβαλῶ. ταῦτα κατιδών ὑπό τι μικρόν ἐπιθήκισα: εἶτα νῦν ἐξηπάτησεν ἡ χάραξ τήν ἄμπελον. {ξα.} ἰώ χελῶναι μακάριαι τοῦ δέρματος [καί τρισμακάριαι τοῦ 'πί ταῖς πλευραῖς]: ὡς εὖ κατηρέψασθε καί νουβυστικῶς κεράμῳ τό νῶτον, ὥστε τάς πλευράς στέγειν. ἐγώ δ' ἀπόλωλα στιζόμενος βακτηρίᾳ. {χο.} τί δ' ἐστίν, ὦ παῖ; παῖδα γάρ, κἄν ᾖ γέρων, καλεῖν δίκαιον ὅστις ἄν πληγάς λάβῃ. {ξα.} οὐ γάρ ὁ γέρων ἀτηρότατον ἄρ' ἦν κακόν καί τῶν ξυνόντων πολύ παροινικώτατος; καίτοι παρῆν ἵππυλλος, ἀντιφῶν, λύκων, λυσίστρατος, θούφραστος, οἱ περί φρύνιχον. τούτων ἁπάντων ἦν ὑβριστότατος μακρῷ. εὐθύς γάρ ὡς ἐνέπλητο πολλῶν κἀγαθῶν, ἀνήλατ', ἐσκίρτα, 'πεπόρδει, κατεγέλα, ὥσπερ καχρύων ὀνίδιον εὐωχημένον: κἄτυπτε δή με νεανικῶς “παῖ παῖ” καλῶν. εἶτ' αὐτόν, ὡς εἶδ', ᾔκασεν λυσίστρατος: “ἔοικας, ὦ πρεσβῦτα, νεοπλούτῳ τρυγί κλητῆρί τ' εἰς ἀχυρόν ἀποδεδρακότι.” ὁ δ' ἀνακραγών ἀντῄκας' αὐτόν πάρνοπι τά θρῖα τοῦ τρίβωνος ἀποβεβληκότι, σθενέλῳ τε τά σκευάρια διακεκαρμένῳ. οἱ δ' ἀνεκρότησαν, πλήν γε θουφράστου μόνου: οὗτος δέ διεμύλλαινεν, ὡς δή δεξιός. ὁ γέρων δέ τόν θούφραστον ἤρετ': “εἰπέ μοι, ἐπί τῷ κομᾷς καί κομψός εἶναι προσποιεῖ, κωμῳδολοιχῶν περί τόν εὖ πράττοντ' ἀεί;” τοιαῦτα περιύβριζεν αὐτούς ἐν μέρει, σκώπτων ἀγροίκως καί προσέτι λόγους λέγων ἀμαθέστατ' οὐδέν εἰκότας τῷ πράγματι. ἔπειτ', ἐπειδή 'μέθυεν, οἴκαδ' ἔρχεται τύπτων ἅπαντας, ἤν τις αὐτῷ ξυντύχῃ. ὁδί δέ καί δή σφαλλόμενος προσέρχεται. ἀλλ' ἐκποδών ἄπειμι πρίν πληγάς λαβεῖν. {φι.} ἄνεχε, πάρεχε. κλαύσεταί τις τῶν ὄπισθεν ἐπακολουθούντων ἐμοί. οἷον, εἰ μή 'ρρήσεθ', ὑμᾶς, ὦ πόνηροι, ταυτῃί τῇ δᾳδί φρυκτούς σκευάσω. {ανηρ} ἦ μήν σύ δώσεις αὔριον τούτων δίκην ἡμῖν ἅπασιν, κεἰ σφόδρ' εἶ νεανίας. ἁθρόοι γάρ ἥξομέν σε προσκαλούμενοι. {φι.} ἰή ἰεῦ, “καλούμενοι”. ἀρχαῖά γ' ὑμῶν. ἆρά γ' ἴσθ' ὡς οὐδ' ἀκούων ἀνέχομαι δικῶν; ἰαιβοῖ αἰβοῖ. τάδε μ' ἀρέσκει: βάλλε κημούς. οὐκ ἄπει; ποῦ 'στ' ἠλιαστής; ἐκποδών. ἀνάβαινε δεῦρο, χρυσομηλολόνθιον, τῇ χειρί τουδί λαβομένη τοῦ σχοινίου. ἔχου: φυλάττου δ', ὡς σαπρόν τό σχοινίον: ὅμως γε μέντοι τριβόμενον οὐκ ἄχθεται. ὁρᾷς ἐγώ ς' ὡς δεξιῶς ὑφειλόμην μέλλουσαν ἤδη λεσβιεῖν τούς ξυμπότας: ὧν εἵνεκ' ἀπόδος τῷ πέει τῳδί χάριν. ἀλλ' οὐκ ἀποδώσεις οὐδ' ἐφιαλεῖς, οἶδ' ὅτι, ἀλλ' ἐξαπατήσεις κἀγχανεῖ τούτῳ μέγα: πολλοῖς γάρ ἤδη χἀτέροις αὔτ' ἠργάσω. ἐάν γένῃ δέ μή κακή νυνί γυνή, ἐγώ ς', ἐπειδάν οὑμός υἱός ἀποθάνῃ, λυσάμενος ἕξω παλλακήν, ὦ χοιρίον. νῦν δ' οὐ κρατῶ 'γώ τῶν ἐμαυτοῦ χρημάτων: νέος γάρ εἰμι. καί φυλάττομαι σφόδρα: τό γάρ ὑίδιον τηρεῖ με, κἄστι δύσκολον κἄλλως κυμινοπριστοκαρδαμογλύφον. ταῦτ' οὖν περί μου δέδοικε μή διαφθαρῶ: πατήρ γάρ οὐδείς ἐστιν αὐτῷ πλήν ἐμοῦ. ὁδί δέ καὐτός. ἐπί σέ κἄμ' ἔοικε θεῖν. ἀλλ' ὡς τάχιστα στῆθι τάσδε τάς δετάς λαβοῦς', ἵν' αὐτόν τωθάσω νεανικῶς, οἵοις ποθ' οὗτος ἐμέ πρό τῶν μυστηρίων. {βδ.} ὦ οὗτος οὗτος, τυφεδανέ καί χοιρόθλιψ, ποθεῖν ἐρᾶν τ' ἔοικας ὡραίας σοροῦ. οὔτοι καταπροίξει μά τόν ἀπόλλω τοῦτο δρῶν. {φι.} ὡς ἡδέως φάγοις ἄν ἐξ ὄξους δίκην. {βδ.} οὐ δεινά τωθάζειν σε τήν αὐλητρίδα τῶν ξυμποτῶν κλέψαντα; {φι.} ποίαν αὐλητρίδα; τί ταῦτα ληρεῖς ὥσπερ ἀπό τύμβου πεσών; {βδ.} νή τόν δί', αὕτη πού 'στί σοί γ' ἡ δαρδανίς. {φι.} οὔκ, ἀλλ' ἐν ἀγορᾷ τοῖς θεοῖς δᾴς κάεται. {βδ.} δᾴς ἥδε; {φι.} δᾴς δῆτ'. οὐχ ὁρᾷς ἐσχισμένην; {βδ.} τί δέ τό μέλαν τοῦτ' ἐστίν αὐτῆς τοὐν μέσῳ; {φι.} ἡ πίττα δήπου καομένης ἐξέρχεται. {βδ.} ὁ δ' ὄπισθεν οὐχί πρωκτός ἐστιν οὑτοσί; {φι.} ὄζος μέν οὖν τῆς δᾳδός οὗτος ἐξέχει. {βδ.} τί λέγεις σύ; ποῖος ὄζος; οὐκ εἶ δεῦρο σύ; {φι.} ἆ ἆ, τί μέλλεις δρᾶν; {βδ.} ἄγειν ταύτην λαβών ἀφελόμενός σε καί νομίσας εἶναι σαπρόν κοὐδέν δύνασθαι δρᾶν. {φι.} ἄκουσόν νυν ἐμοῦ. ὀλυμπίασιν, ἡνίκ' ἐθεώρουν ἐγώ, ἐφουδίων ἐμαχέσατ' ἀσκώνδᾳ καλῶς ἤδη γέρων ὤν: εἶτα τῇ πυγμῇ θενών ὁ πρεσβύτερος κατέβαλε τόν νεώτερον. πρός ταῦτα τηροῦ μή λάβῃς ὑπώπια. {βδ.} νή τόν δί', ἐξέμαθές γε τήν ὀλυμπίαν. {αρτοπωλισ} ἴθι μοι, παράστηθ', ἀντιβολῶ, πρός τῶν θεῶν. ὁδί γάρ ἁνήρ ἐστιν ὅς μ' ἀπώλεσεν τῇ δᾳδί παίων, κἀξέβαλεν ἐντευθενί ἄρτους δέκ' ὀβολῶν κἀπιθήκην τέτταρας. {βδ.} ὁρᾷς ἅ δέδρακας; πράγματ' αὖ δεῖ καί δίκας ἔχειν διά τόν σόν οἶνον. {φι.} οὐδαμῶς γ', ἐπεί λόγοι διαλλάξουσιν αὐτά δεξιοί: ὥστ' οἶδ' ὁτιή ταύτῃ διαλλαχθήσομαι. {αρ.} οὔτοι μά τώ θεώ καταπροίξει μυρτίας τῆς ἀγκυλίωνος θυγατέρος καί σωστράτης οὕτω διαφθείρας ἐμοῦ τά φορτία. {φι.} ἄκουσον, ὦ γύναι: λόγον σοι βούλομαι λέξαι χαρίεντα. {αρ.} μά δία μή 'μοιγ', ὦ μέλε. {φι.} αἴσωπον ἀπό δείπνου βαδίζονθ' ἑσπέρας θρασεῖα καί μεθύση τις ὑλάκτει κύων. κἄπειτ' ἐκεῖνος εἶπεν: “ὦ κύον κύον, εἰ νή δί' ἀντί τῆς κακῆς γλώττης ποθέν πυρούς πρίαιο, σωφρονεῖν ἄν μοι δοκεῖς.” {αρ.} καί καταγελᾷς μου; προσκαλοῦμαί ς', ὅστις εἶ, πρός τούς ἀγορανόμους βλάβης τῶν φορτίων, κλητῆρ' ἔχουσα χαιρεφῶντα τουτονί. {φι.} μά δί', ἀλλ' ἄκουσον, ἤν τί σοι δόξω λέγειν. λᾶσός ποτ' ἀντεδίδασκε καί σιμωνίδης: ἔπειθ' ὁ λᾶσος εἶπεν: “ὀλίγον μοι μέλει.” {αρ.} ἄληθες, οὗτος; {φι.} καί σύ δή μοι, χαιρεφῶν, γυναικί κλητεύεις ἐοικώς θαψίνῃ ἰνοῖ κρεμαμένῃ πρός ποδῶν εὐριπίδου; {βδ.} ὁδί τις ἕτερος, ὡς ἔοικεν, ἔρχεται καλούμενός σε: τόν γέ τοι κλητῆρ' ἔχει. {κατηγοροσ} οἴμοι κακοδαίμων. προσκαλοῦμαί ς', ὦ γέρον, ὕβρεως. {βδ.} ὕβρεως; μή μή καλέσῃς, πρός τῶν θεῶν. ἐγώ γάρ ὑπέρ αὐτοῦ δίκην δίδωμί σοι, ἥν ἄν σύ τάξῃς, καί χάριν προσείσομαι. {φι.} ἐγώ μέν οὖν αὐτῷ διαλλαχθήσομαι ἑκών: ὁμολογῶ γάρ πατάξαι καί βαλεῖν. ἀλλ' ἐλθέ δευρί. πότερον ἐπιτρέπεις ἐμοί ὅ τι χρή μ' ἀποτείσαντ' ἀργύριον τοῦ πράγματος εἶναι φίλον τό λοιπόν, ἤ σύ μοι φράσεις; {κα.} σύ λέγε. δικῶν γάρ οὐ δέομ' οὐδέ πραγμάτων. {φι.} ἀνήρ συβαρίτης ἐξέπεσεν ἐξ ἅρματος, καί πως κατεάγη τῆς κεφαλῆς μέγα σφόδρα: ἐτύγχανεν γάρ οὐ τρίβων ὤν ἱππικῆς. κἄπειτ' ἐπιστάς εἶπ' ἀνήρ αὐτῷ φίλος: “ἔρδοι τις ἥν ἕκαστος εἰδείη τέχνην.” οὕτω δέ καί σύ παράτρεχ' εἰς τά πιττάλου. {βδ.} ὅμοιά σοι καί ταῦτα τοῖς ἄλλοις τρόποις. {κα.} ἀλλ' οὖν σύ μέμνης' αὐτός ἁπεκρίνατο. {φι.} ἄκουε, μή φεῦγ'. ἐν συβάρει γυνή ποτε κατέαξ' ἐχῖνον. {κα.} ταῦτ' ἐγώ μαρτύρομαι. {φι.} οὑχῖνος οὖν ἔχων τιν' ἐπεμαρτύρατο. εἶθ' ἡ συβαρῖτις εἶπεν: “εἰ ναί τάν κόραν τήν μαρτυρίαν ταύτην ἐάσας ἐν τάχει ἐπίδεσμον ἐπρίω, νοῦν ἄν εἶχες πλείονα.” {κα.} ὕβριζ', ἕως ἄν τήν δίκην ἅρχων καλῇ. {βδ.} οὔτοι μά τήν δήμητρ' ἔτ' ἐνταυθοῖ μενεῖς, ἀλλ' ἀράμενος οἴσω σε_ {φι.} τί ποιεῖς; {βδ.} ὅ τι ποιῶ; εἴσω φέρω ς' ἐντεῦθεν: εἰ δέ μή, τάχα κλητῆρες ἐπιλείψουσι τούς καλουμένους. {φι.} αἴσωπον οἱ δελφοί ποτ'_ {βδ.} ὀλίγον μοι μέλει. {φι.} _φιάλην ἐπῃτιῶντο κλέψαι τοῦ θεοῦ. ὁ δ' ἔλεξεν αὐτοῖς ὡς ὁ κάνθαρός ποτε_ {βδ.} οἴμ', ὡς ἀπολεῖς αὐτοῖσι τοῖσι κανθάροις. {χο.} ζηλῶ γε τῆς εὐτυχίας {στρ.} τόν πρέσβυν, οἷ μετέστη ξηρῶν τρόπων καί βιοτῆς. ἕτερα δέ νῦν ἀντιμαθών ἦ μέγα τι μεταπεσεῖται ἐπί τό τρυφῶν καί μαλακόν. τάχα δ' ἄν ἴσως οὐκ ἐθέλοι: τό γάρ ἀποστῆναι χαλεπόν φύσεως, ἥν ἔχοι τις, ἀεί. καίτοι πολλοί ταῦτ' ἔπαθον: ξυνόντες γνώμαις ἑτέρων μετεβάλοντο τούς τρόπους. πολλοῦ δ' ἐπαίνου παρ' ἐμοί {ἀντ.} καί τοῖσιν εὖ φρονοῦσιν τυχών ἄπεισιν διά τήν φιλοπατρίαν καί σοφίαν ὁ παῖς ὁ φιλοκλέωνος. οὐδενί γάρ οὕτως ἀγανῷ ξυνεγενόμην, οὐδέ τρόποις ἐπεμάνην οὐδ' ἐξεχύθην. τί γάρ ἐκεῖνος ἀντιλέγων οὐ κρείττων ἦν, βουλόμενος τόν φύσαντα σεμνοτέροις κατακοσμῆσαι πράγμασιν; {ξα.} νή τόν διόνυσον, ἄπορά γ' ἡμῖν πράγματα δαίμων τις εἰσκεκύκληκεν εἰς τήν οἰκίαν. ὁ γάρ γέρων, ὡς ἔπιε διά πολλοῦ χρόνου ἤκουσέ τ' αὐλοῦ, περιχαρής τῷ πράγματι ὀρχούμενος τῆς νυκτός οὐδέν παύεται τἀρχαῖ' ἐκεῖν' οἷς θέσπις ἠγωνίζετο: καί τούς τραγῳδούς φησιν ἀποδείξειν κρόνους τούς νῦν διορχησάμενος ὀλίγον ὕστερον. {φι.} τίς ἐπ' αὐλείοισι θύραις θάσσει; {ξα.} τουτί καί δή χωρεῖ τό κακόν. {φι.} κλῇθρα χαλάσθω τάδε. καί δή γάρ σχήματος ἀρχή_ {ξα.} μᾶλλον δέ γ' ἴσως μανίας ἀρχή. {φι.} _πλευράν λυγίσαντος ὑπό ῥώμης. οἷον μυκτήρ μυκᾶται καί σφόνδυλος ἀχεῖ {ξα.} πῖθ' ἑλλέβορον. {φι.} πτήσσει φρύνιχος ὥς τις ἀλέκτωρ_ {ξα.} τάχα βαλλήσει. {φι.} _σκέλος οὐρανίαν ἐκλακτίζων. πρωκτός χάσκει: _ {ξα.} κατά σαυτόν ὅρα. {φι.} _νῦν γάρ ἐν ἄρθροις τοῖς ἡμετέροις στρέφεται χαλαρά κοτυληδών. οὐκ εὖ; {ξα.} μά δί' οὐ δῆτ', ἀλλά μανικά πράγματα. {φι.} φέρε νυν, ἀνείπω κἀνταγωνιστάς καλῶ. εἴ τις τραγῳδός φησιν ὀρχεῖσθαι καλῶς, ἐμοί διορχησόμενος ἐνθάδ' εἰσίτω. φησίν τις, ἤ οὐδείς; {ξα.} εἷς γ' ἐκεινοσί μόνος. {φι.} τίς ὁ κακοδαίμων ἐστίν; {ξα.} υἱός καρκίνου ὁ μέσατος. {φι.} ἀλλ' οὗτός γε καταποθήσεται: ἀπολῶ γάρ αὐτόν ἐμμελείᾳ κονδύλου. ἐν τῷ ῥυθμῷ γάρ οὐδέν ἐστ'. {ξα.} ἀλλ', ᾠζυρέ, ἕτερος τραγῳδός καρκινίτης ἔρχεται, ἀδελφός αὐτοῦ. {φι.} νή δί' ὠψώνηκ' ἄρα. {ξα.} μά τόν δί' οὐδέν γ' ἄλλο πλήν γε καρκίνους. προσέρχεται γάρ ἕτερος αὖ τῶν καρκίνου. {φι.} τουτί τί ἦν τό προσέρπον; ὦτος ἤ σφάλαξ; {ξα.} ὁ πινοτήρης οὗτός ἐστι τοῦ γένους, ὁ σμικρότατος, ὅς τήν τραγῳδίαν ποιεῖ. {φι.} ὦ καρκίν', ὦ μακάριε τῆς εὐπαιδίας, ὅσον τό πλῆθος κατέπεσεν τῶν ὀρχίλων. ἀτάρ καταβατέον γ' ἐπ' αὐτούς μοι: σύ δέ ἅλμην κύκα τούτοισιν, ἤν ἐγώ κρατῶ. {χο.} φέρε νυν, ἡμεῖς αὐτοῖς ὀλίγον ξυγχωρήσωμεν ἅπαντες, ἵν' ἐφ' ἡσυχίας ἡμῶν πρόσθεν βεμβικίζωσιν ἑαυτούς. ἄγ', ὦ μεγαλώνυμα τέκνα τοῦ θαλασσίοιο, πηδᾶτε παρά ψάμαθον καί θῖν' ἁλός ἀτρυγέτοιο, καρίδων ἀδελφοί: ταχύν πόδα κυκλοσοβεῖτε, καί τό φρυνίχειον ἐκλακτισάτω τις, ὅπως ἰδόντες ἄνω σκέλος ὤζωσιν οἱ θεαταί. στρόβει: παράβαινε κύκλῳ καί γάστρισον σεαυτόν: ῥῖπτε σκέλος οὐράνιον: βέμβικες ἐγγενέσθων. καὐτός γάρ ὁ ποντομέδων ἄναξ πατήρ προσέρπει ἡσθείς ἐπί τοῖσιν ἑαυτοῦ παισί, τοῖς τριόρχοις. ἀλλ' ἐξάγετ', εἴ τι φιλεῖτ', ὀρχούμενοι θύραζε ἡμᾶς ταχύ: τοῦτο γάρ οὐδείς πω πάρος δέδρακεν, ὀρχούμενος ὅστις ἀπήλλαξεν χορόν τρυγῳδῶν. [5] {work} {οικετησ αʹ} αἶρ' αἶρε μᾶζαν ὡς τάχος τῷ κανθάρῳ. {οικετησ βʹ} ἰδού. δός αὐτῷ, τῷ κάκιστ' ἀπολουμένῳ: καί μήποτ' αὐτῆς μᾶζαν ἡδίω φάγοι. {οι. αʹ} δός μᾶζαν ἑτέραν, ἐξ ὀνίδων πεπλασμένην. {οι. βʹ} ἰδού μάλ' αὖθις. ποῦ γάρ ἥν νυνδή 'φερες; οὐ κατέφαγεν; {οι. αʹ} μά τόν δί', ἀλλ' ἐξαρπάσας ὅλην ἐνέκαψε περικυλίσας τοῖν ποδοῖν. ἀλλ' ὡς τάχιστα τρῖβε πολλάς καί πυκνάς. {οι. βʹ} ἄνδρες κοπρολόγοι, προσλάβεσθε πρός θεῶν, εἰ μή με βούλεσθ' ἀποπνιγέντα περιιδεῖν. {οι. αʹ} ἑτέραν ἑτέραν δός, παιδός ἡταιρηκότος: τετριμμένης γάρ φησιν ἐπιθυμεῖν. {οι. βʹ} ἰδού. ἑνός μέν, ὦνδρες, ἀπολελύσθαι μοι δοκῶ: οὐδείς γάρ ἄν φαίη με μάττοντ' ἐσθίειν. {οι. αʹ} αἰβοῖ: φέρ' ἄλλην χἀτέραν μοι χἀτέραν, καί τρῖβ' <ἔθ'> ἑτέρας. {οι. βʹ} μά τόν ἀπόλλω 'γώ μέν οὔ: οὐ γάρ ἔθ' οἷός τ' εἴμ' ὑπερέχειν τῆς ἀντλίας. {οι. αʹ} αὐτήν ἄρ' οἴσω συλλαβών τήν ἀντλίαν. {οι. βʹ} νή τόν δί' ἐς κόρακάς γε, καί σαυτόν γε πρός. ὑμῶν δέ γ' εἴ τις οἶδέ μοι κατειπάτω πόθεν ἄν πριαίμην ῥῖνα μή τετρημένην. οὐδέν γάρ ἔργον ἦν ἄρ' ἀθλιώτερον ἤ κανθάρῳ μάττοντα παρέχειν ἐσθίειν. ὗς μέν γάρ, ὥσπερ ἄν χέσῃ τις, ἤ κύων φαύλως ἐρείδει τοῦθ': ὁ δ' ὑπό φρονήματος βρενθύεταί τε καί φαγεῖν οὐκ ἀξιοῖ, ἤν μή παραθῶ τρίψας δι' ἡμέρας ὅλης ὥσπερ γυναικί γογγύλην μεμαγμένην. ἀλλ' εἰ πέπαυται τῆς ἐδωδῆς σκέψομαι τῃδί παροίξας τῆς θύρας, ἵνα μή μ' ἴδῃ. ἔρειδε, μή παύσαιο μηδέποτ' ἐσθίων τέως ἕως σαυτόν λάθῃς διαρραγείς. οἷον δέ κύψας ὁ κατάρατος ἐσθίει, ὥσπερ παλαιστής, παραβαλών τούς γομφίους, καί ταῦτα τήν κεφαλήν τε καί τώ χεῖρέ πως ὡδί περιάγων, ὥσπερ οἱ τά σχοινία τά παχέα συμβάλλοντες εἰς τάς ὁλκάδας. μιαρόν τό χρῆμα καί κάκοσμον καί βορόν, χὤτου ποτ' ἐστί δαιμόνων ἡ προσβολή οὐκ οἶδ'. ἀφροδίτης μέν γάρ οὔ μοι φαίνεται, οὐ μήν χαρίτων γε. {οι. αʹ} τοῦ γάρ ἐστ'; {οι. βʹ} οὐκ ἔσθ' ὅπως τοῦτ' ἔστι τό τέρας οὐ διός σκαταιβάτου. {οι. αʹ} οὐκοῦν ἄν ἤδη τῶν θεατῶν τις λέγοι νεανίας δοκησίσοφος: »τόδε πρᾶγμα τί; ὁ κάνθαρος δέ πρός τί;« κᾆτ' αὐτῷ γ' ἀνήρ ἰωνικός τίς φησι παρακαθήμενος: »δοκέω μέν, ἐς κλέωνα τοῦτ' αἰνίσσεται, ὡς κεῖνος ἀναιδέως τήν σπατίλην ἐσθίει.« ἀλλ' εἰσιών τῷ κανθάρῳ δώσω πιεῖν. {οι. βʹ} ἐγώ δέ τόν λόγον γε τοῖσι παιδίοις καί τοῖσιν ἀνδρίοισι καί τοῖς ἀνδράσιν καί τοῖς ὑπερτάτοισιν ἀνδράσιν φράσω καί τοῖς ὑπερηνορέουσιν ἔτι τούτοις μάλα. ὁ δεσπότης μου μαίνεται καινόν τρόπον, οὐχ ὅνπερ ὑμεῖς, ἀλλ' ἕτερον καινόν πάνυ. δι' ἡμέρας γάρ εἰς τόν οὐρανόν βλέπων ὡδί κεχηνώς λοιδορεῖται τῷ διί καί φησιν: »ὦ ζεῦ, τί ποτε βουλεύει ποεῖν; κατάθου τό κόρημα: μή 'κκόρει τήν ἑλλάδα.« ἔα ἔα: σιγήσαθ', ὡς φωνῆς ἀκούειν μοι δοκῶ. {τρυγαιοσ} ὦ ζεῦ, τί δρασείεις ποθ' ἡμῶν τόν λεών; λήσεις σεαυτόν τάς πόλεις ἐκκοκκίσας. {οι. βʹ} τοῦτ' ἔστι τουτί τό κακόν αὔθ' οὑγώ 'λεγον: τό γάρ παράδειγμα τῶν μανιῶν ἀκούετε: ἅ δ' εἶπε πρῶτον ἡνίκ' ἤρχεθ' ἡ χολή πεύσεσθ'. ἔφασκε γάρ πρός αὑτόν ἄν ταδί: »πῶς ἄν ποτ' ἀφικοίμην ἄν εὐθύ τοῦ διός;« ἔπειτα λεπτά κλιμάκια ποιούμενος, πρός ταῦτ' ἀνηρριχᾶτ' ἄν εἰς τόν οὐρανόν, ἕως ξυνετρίβη τῆς κεφαλῆς καταρρυείς. ἐχθές δέ μετά ταῦτ' ἐκφθαρείς οὐκ οἶδ' ὅποι εἰσήγαγ' αἰτναῖον μέγιστον κάνθαρον, κἄπειτα τοῦτον ἱπποκομεῖν μ' ἠνάγκασεν, καὐτός καταψῶν αὐτόν ὥσπερ πωλίον: »ὦ πηγάσειον,« φησί, »γενναῖον πτερόν, ὅπως πετήσει μ' εὐθύ τοῦ διός λαβών.« ἀλλ' ὅ τι ποεῖ τῃδί διακύψας ὄψομαι. οἴμοι τάλας: ἴτε δεῦρο δεῦρ', ὦ γείτονες: ὁ δεσπότης γάρ μου μετέωρος αἴρεται ἱππηδόν εἰς τόν ἀέρ' ἐπί τοῦ κανθάρου. {τρ.} ἥσυχος ἥσυχος, ἠρέμα, κάνθων: μή μοι σοβαρός χώρει λίαν εὐθύς ἀπ' ἀρχῆς, ῥώμῃ πίσυνος, πρίν ἄν ἰδίῃς καί διαλύσῃς ἄρθρων ἶνας πτερύγων ῥύμῃ. καί μή πνεῖ μοι κακόν, ἀντιβολῶ ς': εἰ δέ ποήσεις τοῦτο, κατ' οἴκους αὐτοῦ μεῖνον τούς ἡμετέρους. {οι. βʹ} ὦ δέσποτ' ἄναξ, ὡς παραπαίεις. {τρ.} σίγα σίγα. {οι. βʹ} ποῖ δῆτ' ἄλλως μετεωροκοπεῖς; {τρ.} ὑπέρ ἑλλήνων πάντων πέτομαι τόλμημα νέον παλαμησάμενος. {οι. βʹ} τί πέτει; τί μάτην οὐχ ὑγιαίνεις; {τρ.} εὐφημεῖν χρή καί μή φλαῦρον μηδέν γρύζειν, ἀλλ' ὀλολύζειν: τοῖς τ' ἀνθρώποισι φράσον σιγᾶν, τούς τε κοπρῶνας καί τάς λαύρας καιναῖς πλίνθοισιν ἀποικοδομεῖν καί τούς πρωκτούς ἐπικλείειν. {οι. βʹ} οὐκ ἔσθ' ὅπως σιγήσομ', ἤν μή μοι φράσῃς ὅποι πέτεσθαι διανοεῖ. {τρ.} τί δ' ἄλλο γ' ἤ ὡς τόν δί' εἰς τόν οὐρανόν; {οι. βʹ} τίνα νοῦν ἔχων; {τρ.} ἐρησόμενος ἐκεῖνον ἑλλήνων πέρι ἁπαξαπάντων ὅ τι ποεῖν βουλεύεται. {οι. βʹ} ἐάν δέ μή σοι καταγορεύῃ; {τρ.} γράψομαι μήδοισιν αὐτόν προδιδόναι τήν ἑλλάδα. {οι. βʹ} μά τόν διόνυσον οὐδέποτε ζῶντος γ' ἐμοῦ_ {τρ.} οὐκ ἔστι παρά ταῦτ' ἄλλ'. {οι. βʹ} ἰού ἰού ἰού: ὦ παιδί', ὁ πατήρ ἀπολιπών ἀπέρχεται ὑμᾶς ἐρήμους εἰς τόν οὐρανόν λάθρᾳ. ἀλλ' ἀντιβολεῖτε τόν πατέρ', ὦ κακοδαίμονα. {παιδιον} ὦ πάτερ, ὦ πάτερ, ἆρ' ἔτυμός γε δώμασιν ἡμετέροις φάτις ἥκει, ὡς σύ μετ' ὀρνίθων προλιπών ἐμέ ἐς κόρακας βαδιεῖ μεταμώνιος; ἔστι τι τῶνδ' ἐτύμως; εἴπ', ὦ πάτερ, εἴ τι φιλεῖς με. {τρ.} δοξάσαι ἔστι, κόραι: τό δ' ἐτήτυμον, ἄχθομαι ὑμῖν, ἡνίκ' <ἄν> αἰτίζητ' ἄρτον πάππαν με καλοῦσαι, ἔνδον δ' ἀργυρίου μηδέ ψακάς ᾖ πάνυ πάμπαν. ἤν δ' ἐγώ εὖ πράξας ἔλθω πάλιν, ἕξετ' ἐν ὥρᾳ κολλύραν μεγάλην καί κόνδυλον ὄψον ἐπ' αὐτῇ. {πα.} καί τίς πόρος σοι τῆς ὁδοῦ γενήσεται; ναῦς μέν γάρ οὐκ ἄξει σε ταύτην τήν ὁδόν. {τρ.} πτηνός πορεύσει πῶλος: οὐ ναυσθλώσομαι. {πα.} τίς δ' ἡπίνοιά σοὐστίν ὥστε κάνθαρον ζεύξαντ' ἐλαύνειν εἰς θεούς, ὦ παππία; {τρ.} ἐν τοῖσιν αἰσώπου λόγοις ἐξηυρέθη μόνος πετηνῶν εἰς θεούς ἀφιγμένος. {πα.} ἄπιστον εἶπας μῦθον, ὦ πάτερ πάτερ, ὅπως κάκοσμον ζῷον ἦλθεν εἰς θεούς. {τρ.} ἦλθεν κατ' ἔχθραν αἰετοῦ πάλαι ποτέ, ᾤ' ἐκκυλίνδων κἀντιτιμωρούμενος. {πα.} οὐκοῦν ἐχρῆν σε πηγάσου ζεῦξαι πτερόν, ὅπως ἐφαίνου τοῖς θεοῖς τραγικώτερος. {τρ.} ἀλλ', ὦ μέλ', ἄν μοι σιτίων διπλῶν ἔδει: νῦν δ' ἅττ' ἄν αὐτός καταφάγω τά σιτία, τούτοισι τοῖς αὐτοῖσι τοῦτον χορτάσω. {πα.} τί δ', ἤν ἐς ὑγρόν πόντιον πέσῃ βάθος; πῶς ἐξολισθεῖν πτηνός ὤν δυνήσεται; {τρ.} ἐπίτηδες εἶχον πηδάλιον, ᾧ χρήσομαι: τό δέ πλοῖον ἔσται ναξιουργής κάνθαρος. {πα.} λιμήν δέ τίς σε δέξεται φορούμενον; {τρ.} ἐν πειραιεῖ δήπου 'στί κανθάρου λιμήν. {πα.} ἐκεῖνο τήρει, μή σφαλείς καταρρυῇς ἐντεῦθεν, εἶτα χωλός ὤν εὐριπίδῃ λόγον παράσχῃς καί τραγῳδία γένῃ. {τρ.} ἐμοί μελήσει ταῦτά γ'. ἀλλά χαίρετε. ὑμεῖς δέ γ', ὑπέρ ὧν τούς πόνους ἐγώ πονῶ, μή βδεῖτε μηδέ χέζεθ' ἡμερῶν τριῶν: ὡς εἰ μετέωρος οὗτος ὤν ὀσφρήσεται, κατωκάρα ῥίψας με βουκολήσεται. ἀλλ' ἄγε, πήγασε, χώρει χαίρων, χρυσοχάλινον πάταγον ψαλίων διακινήσας φαιδροῖς ὠσίν. τί ποεῖς, τί ποεῖς; ποῖ παρακλίνεις τούς μυκτῆρας πρός τάς λαύρας; ἵει σαυτόν θαρρῶν ἀπό γῆς, κᾆτα δρομαίαν πτέρυγ' ἐκτείνων ὀρθός χώρει διός εἰς αὐλάς, ἀπό μέν κάκκης τήν ῥῖν' ἀπέχων, ἀπό θ' ἡμερίων σίτων πάντων. ἄνθρωπε, τί δρᾷς, οὗτος ὁ χέζων ἐν πειραιεῖ παρά ταῖς πόρναις; ἀπολεῖς μ', ἀπολεῖς. οὐ κατορύξεις κἀπιφορήσεις τῆς γῆς πολλήν, κἀπιφυτεύσεις ἕρπυλλον ἄνω καί μύρον ἐπιχεῖς; ὡς ἤν τι πεσών ἐνθένδε πάθω, τοὐμοῦ θανάτου πέντε τάλανθ' ἡ πόλις ἡ χίων διά τόν σόν πρωκτόν ὀφλήσει. οἴμ' ὡς δέδοικα, κοὐκέτι σκώπτων λέγω. ὦ μηχανοποιέ, πρόσεχε τόν νοῦν, ὡς ἐμέ ἤδη στρέφει τι πνεῦμα περί τόν ὀμφαλόν, κεἰ μή φυλάξεις, χορτάσω τόν κάνθαρον. ἀτάρ ἐγγύς εἶναι τῶν θεῶν ἐμοί δοκῶ: καί δή καθορῶ τήν οἰκίαν τήν τοῦ διός. τίς ἐν διός θύραισιν; οὐκ ἀνοίξετε; {ερμησ} πόθεν βροτοῦ με προσέβαλ'; ὦναξ ἡράκλεις, τουτί τί ἐστι τό κακόν; {τρ.} ἱπποκάνθαρος. {ερ.} ὦ μιαρέ καί τόλμηρε κἀναίσχυντε σύ καί μιαρέ καί παμμίαρε καί μιαρώτατε, πῶς δεῦρ' ἀνῆλθες, ὦ μιαρῶν μιαρώτατε; τί σοί ποτ' ἔστ' ὄνομ'; οὐκ ἐρεῖς; {τρ.} μιαρώτατος. {ερ.} ποδαπός τό γένος δ' εἶ; φράζε μοι. {τρ.} μιαρώτατος. {ερ.} πατήρ δέ σοι τίς ἐστιν; {τρ.} ἐμοί; μιαρώτατος. {ερ.} οὔτοι μά τήν γῆν ἔσθ' ὅπως οὐκ ἀποθανεῖ, εἰ μή κατερεῖς μοι τοὔνομ' ὅ τι ποτ' ἐστί σοι. {τρ.} τρυγαῖος ἀθμονεύς, ἀμπελουργός δεξιός, οὐ συκοφάντης οὐδ' ἐραστής πραγμάτων. {ερ.} ἥκεις δέ κατά τί; {τρ.} τά κρέα ταυτί σοι φέρων. {ερ.} ὦ δειλακρίων, πῶς ἦλθες; {τρ.} ὦ γλίσχρων, ὁρᾷς ὡς οὐκέτ' εἶναί σοι δοκῶ μιαρώτατος; ἴθι νυν κάλεσόν μοι τόν δί'. {ερ.} ἰή ἰή ἰή, ὅτ' οὐδέ μέλλεις ἐγγύς εἶναι τῶν θεῶν: φροῦδοι γάρ: ἐχθές εἰσιν ἐξῳκισμένοι. {τρ.} ποῖ γῆς; {ερ.} ἰδού γῆς. {τρ.} ἀλλά ποῖ; {ερ.} πόρρω πάνυ, ὑπ' αὐτόν ἀτεχνῶς τοὐρανοῦ τόν κύτταρον. {τρ.} πῶς οὖν σύ δῆτ' ἐνταῦθα κατελείφθης μόνος; {ερ.} τά λοιπά τηρῶ σκευάρια τά τῶν θεῶν, χυτρίδια καί σανίδια κἀμφορείδια. {τρ.} ἐξῳκίσαντο δ' οἱ θεοί τίνος οὕνεκα; {ερ.} ἕλλησιν ὀργισθέντες. εἶτ' ἐνταῦθα μέν ἵν' ἦσαν αὐτοί τόν πόλεμον κατῴκισαν, ὑμᾶς παραδόντες δρᾶν ἀτεχνῶς ὅ τι βούλεται: αὐτοί δ' ἀνῳκίσανθ' ὅπως ἀνωτάτω, ἵνα μή βλέποιεν μαχομένους ὑμᾶς ἔτι μηδ' ἀντιβολούντων μηδέν αἰσθανοίατο. {τρ.} τοῦ δ' εἵνεχ' ἡμᾶς ταῦτ' ἔδρασαν; εἰπέ μοι. {ερ.} ὁτιή πολεμεῖν ᾑρεῖσθ' ἐκείνων πολλάκις σπονδάς ποιούντων: κεἰ μέν οἱ λακωνικοί ὑπερβάλοιντο μικρόν, ἔλεγον ἄν ταδί: »ναί τώ σιώ, νῦν ὡττικίων δωσεῖ δίκαν.« εἰ δ' αὖ τι πράξαιτ' ἀγαθόν, ἁττικωνικοί, κἄλθοιεν οἱ λάκωνες εἰρήνης πέρι, ἐλέγετ' ἄν ὑμεῖς εὐθύς: »ἐξαπατώμεθα, νή τήν ἀθηνᾶν. _νή δί', οὐχί πειστέον. _ ἥξουσι καὖθις, ἤν ἔχωμεν τήν πύλον.« {τρ.} ὁ γοῦν χαρακτήρ ἡμεδαπός τῶν ῥημάτων. {ερ.} ὧν οὕνεκ' οὐκ οἶδ' εἴ ποτ' εἰρήνην ἔτι τό λοιπόν ὄψεσθ'. {τρ.} ἀλλά ποῖ γάρ οἴχεται; {ερ.} ὁ πόλεμος αὐτήν ἐνέβαλ' εἰς ἄντρον βαθύ. {τρ.} εἰς ποῖον; {ερ.} εἰς τουτί τό κάτω. κἄπειθ' ὁρᾷς ὅσους ἄνωθεν ἐπεφόρησε τῶν λίθων, ἵνα μή λάβητε μηδέποτ' αὐτήν. {τρ.} εἰπέ μοι, ἡμᾶς δέ δή τί δρᾶν παρασκευάζεται; {ερ.} οὐκ οἶδα πλήν ἕν, ὅτι θυείαν ἑσπέρας ὑπερφυᾶ τό μέγεθος εἰσηνέγκατο. {τρ.} τί δῆτα ταύτῃ τῇ θυείᾳ χρήσεται; {ερ.} τρίβειν ἐν αὐτῇ τάς πόλεις βουλεύεται. ἀλλ' εἶμι: καί γάρ ἐξιέναι, γνώμην ἐμήν, μέλλει: θορυβεῖ γοῦν ἔνδοθεν. {τρ.} οἴμοι δείλαιος. φέρ' αὐτόν ἀποδρῶ: καί γάρ ὥσπερ ᾐσθόμην καὐτός θυείας φθέγμα πολεμιστηρίας. {πολεμοσ} ἰώ βροτοί βροτοί βροτοί πολυτλήμονες, ὡς αὐτίκα μάλα τάς γνάθους ἀλγήσετε. {τρ.} ὦναξ ἄπολλον, τῆς θυείας τοῦ πλάτους: ὅσον κακόν: καί τοῦ πολέμου τοῦ βλέμματος. ἆρ' οὗτός ἐστ' ἐκεῖνος ὅν καί φεύγομεν, ὁ δεινός, ὁ ταλαύρινος, ὁ κατά τοῖν σκελοῖν; {πο.} ἰώ πρασιαί τρισάθλιαι καί πεντάκις καί πολλοδεκάκις, ὡς ἀπολεῖσθε τήμερον. {τρ.} τουτί μέν, ἄνδρες, οὐδέν ἡμῖν πρᾶγμά πω: τό γάρ κακόν τοῦτ' ἐστί τῆς λακωνικῆς. {πο.} ἰώ μέγαρα μέγαρ', ὡς ἐπιτρίψεσθ' αὐτίκα ἁπαξάπαντα καταμεμυττωτευμένα. {τρ.} βαβαί βαβαιάξ, ὡς μεγάλα καί δριμέα τοῖσι μεγαρεῦσιν ἐνέβαλεν τά κλαύματα. {πο.} ἰώ σικελία, καί σύ δ' ὡς ἀπόλλυσαι. {τρ.} οἵα πόλις τάλαινα διακναισθήσεται. {πο.} φέρ' ἐπιχέω καί τό μέλι τουτί τἀττικόν. {τρ.} οὗτος, παραινῶ σοι μέλιτι χρῆσθἀτέρῳ. τετρώβολον τοῦτ' ἐστί: φείδου τἀττικοῦ. {πο.} παῖ παῖ κυδοιμέ. {κυδοιμοσ} τί με καλεῖς; {πο.} κλαύσει μακρά. ἕστηκας ἀργός; οὑτοσί σοι κόνδυλος. {τρ.} ὡς δριμύς. {κυ.} οἴμοι <μοι> τάλας, ὦ δέσποτα. {τρ.} μῶν τῶν σκορόδων ἐνέβαλεν εἰς τόν κόνδυλον; {πο.} οἴσεις ἀλετρίβανον τρέχων; {κυ.} ἀλλ', ὦ μέλε, οὐκ ἔστιν ἡμῖν: ἐχθές εἰσῳκίσμεθα. {πο.} οὔκουν παρ' ἀθηναίων μεταθρέξει ταχύ <πάνυ>; {κυ.} ἔγωγε νή δί': εἰ δέ μή γε, κλαύσομαι. {τρ.} ἄγε δή, τί δρῶμεν, ὦ πόνηρ' ἀνθρώπια; ὁρᾶτε τόν κίνδυνον ἡμῖν ὡς μέγας: εἴπερ γάρ ἥξει τόν ἀλετρίβανον φέρων, τούτῳ ταράξει τάς πόλεις καθήμενος. ἀλλ' ὦ διόνυς', ἀπόλοιτο καί μή 'λθοι φέρων. {πο.} οὗτος. {κυ.} τί ἐστιν; {πο.} οὐ φέρεις; {κυ.} τό δεῖνα γάρ, ἀπόλωλ' ἀθηναίοισιν ἁλετρίβανος, ὁ βυρσοπώλης, ὅς ἐκύκα τήν ἑλλάδα. {τρ.} εὖ γ', ὦ πότνια δέσποιν' ἀθηναία, ποιῶν ἀπόλωλ' ἐκεῖνος κἀν δέοντι τῇ πόλει, εἰ πρίν γε τόν μυττωτόν ἡμῖν ἐγχέαι. {πο.} οὔκουν ἕτερον δῆτ' ἐκ λακεδαίμονος μέτει ἁνύσας τι; {κυ.} ταῦτ', ὦ δέσποθ'. {πο.} ἧκέ νυν ταχύ. {τρ.} ὦνδρες, τι πεισόμεσθα; νῦν ἀγών μέγας. ἀλλ' εἴ τις ὑμῶν ἐν σαμοθρᾴκῃ τυγχάνει μεμυημένος, νῦν ἐστιν εὔξασθαι καλόν ἀποστραφῆναι τοῦ μετιόντος τώ πόδε. {κυ.} οἴμοι τάλας, οἴμοι γε κἄτ' οἴμοι μάλα. {πο.} τί ἐστι; μῶν οὐκ αὖ φέρεις; {κυ.} ἀπόλωλε γάρ καί τοῖς λακεδαιμονίοισιν ἁλετρίβανος. {πο.} πῶς, ὦ πανοῦργ'; {κυ.} εἰς τἀπί θρᾴκης χωρία χρήσαντες ἑτέροις αὐτόν εἶτ' ἀπώλεσαν. {τρ.} εὖ γ', εὖ γε ποιήσαντες, ὦ διοσκόρω. ἴσως ἄν εὖ γένοιτο: θαρρεῖτ', ὦ βροτοί {πο.} ἀπόφερε τά σκεύη λαβών ταυτί πάλιν: ἐγώ δέ δοίδυκ' εἰσιών ποήσομαι. {τρ.} νῦν, τοῦτ' ἐκεῖν', ἥκει τό δάτιδος μέλος. ὅ δεφόμενός ποτ' ᾖδε τῆς μεσημβρίας: »ὡς ἥδομαι καί χαίρομαι κεὐφραίνομαι.« νῦν ἐστιν ἡμῖν, ὦνδρες ἕλληνες, καλόν ἀπαλλαγεῖσι πραγμάτων τε καί μαχῶν ἐξελκύσαι τήν πᾶσιν εἰρήνην φίλην, πρίν ἕτερον αὖ δοίδυκα κωλῦσαί τινα. ἀλλ', ὦ γεωργοί κἄμποροι καί τέκτονες καί δημιουργοί καί μέτοικοι καί ξένοι καί νησιῶται, δεῦρ' ἴτ', ὦ πάντες λεῴ, ὡς τάχιστ' ἄμας λαβόντες καί μοχλούς καί σχοινία: νῦν γάρ ἡμῖν ἁρπάσαι πάρεστιν ἀγαθοῦ δαίμονος. {χοροσ} δεῦρο πᾶς χώρει προθύμως εὐθύ τῆς σωτηρίας. ὦ πανέλληνες, βοηθήσωμεν, εἴπερ πώποτε, τάξεων ἀπαλλαγέντες καί κακῶν φοινικίδων: ἡμέρα γάρ ἐξέλαμψεν ἥδε μισολάμαχος. πρός τάδ' ἡμῖν, εἴ τι χρή δρᾶν, φράζε κἀρχιτεκτόνει: οὐ γάρ ἔσθ' ὅπως ἀπειπεῖν ἄν δοκῶ μοι τήμερον, πρίν μοχλοῖς καί μηχαναῖσιν εἰς τό φῶς ἀνελκύσαι τήν θεῶν πασῶν μεγίστην καί φιλαμπελωτάτην. {τρ.} οὐ σιωπήσεσθ', ὅπως μή περιχαρεῖς τῷ πράγματι τόν πόλεμον ἐκζωπυρήσετ' ἔνδοθεν κεκραγότες; {χο.} ἀλλ' ἀκούσαντες τοιούτου χαίρομεν κηρύγματος: οὐ γάρ ἦν ἔχοντας ἥκειν σιτί' ἡμερῶν τριῶν. {τρ.} εὐλαβεῖσθέ νυν ἐκεῖνον τόν κάτωθεν κέρβερον, μή παφλάζων <καί> κεκραγώς ὥσπερ ἡνίκ' ἐνθάδ' ἦν, ἐμποδών ἡμῖν γένηται τήν θεόν μή 'ξελκύσαι. {χο.} οὔτι καί νῦν ἔστιν αὐτήν ὅστις ἐξαιρήσεται, ἤν ἅπαξ εἰς χεῖρας ἔλθῃ τάς ἐμάς. ἰοῦ ἰοῦ. {τρ.} ἐξολεῖτέ μ', ὦνδρες, εἰ μή τῆς βοῆς ἀνήσετε: ἐκδραμών γάρ πάντα ταυτί συνταράξει τοῖν ποδοῖν. {χο.} ὡς κυκάτω καί πατείτω πάντα καί ταραττέτω: οὐ γάρ ἄν χαίροντες ἡμεῖς τήμερον παυσαίμεθ' ἄν. {τρ.} τί τό κακόν; τί πάσχετ', ὦνδρες; μηδαμῶς, πρός τῶν θεῶν, πρᾶγμα κάλλιστον διαφθείρητε διά τά σχήματα. {χο.} ἀλλ' ἔγωγ' οὐ σχηματίζειν βούλομ', ἀλλ' ὑφ' ἡδονῆς οὐκ ἐμοῦ κινοῦντος αὐτώ τώ σκέλει χορεύετον. {τρ.} μή τι καί νυνί γ' ἔτ', ἀλλά παῦε παῦ' ὀρχούμενος. {χο.} ἤν ἰδού, καί δή πέπαυμαι. {τρ.} φῄς γε, παύει δ' οὐδέπω. {χο.} ἕν μέν οὖν τουτί μ' ἔασον ἑλκύσαι, καί μηκέτι. {τρ.} τοῦτό νυν, καί μηκέτ' ἄλλο μηδέν ὀρχήσησθέ τι. {χο.} οὐκ ἄν ὀρχησαίμεθ', εἴπερ ὠφελήσαιμέν τί σε. {τρ.} ἀλλ', ὁρᾶτ', οὔπω πέπαυσθε. {χο.} τουτογί νή τόν δία τό σκέλος ῥίψαντες ἤδη λήγομεν τό δεξιόν. {τρ.} ἐπιδίδωμι τοῦτό γ' ὑμῖν, ὥστε μή λυπεῖν ἔτι. {χο.} ἀλλά καί τἀριστερόν τοί μ' ἔστ' ἀναγκαίως ἔχον. ἥδομαι γάρ καί γέγηθα καί πέπορδα καί γελῶ μᾶλλον ἤ τό γῆρας ἐκδύς ἐκφυγών τήν ἀσπίδα. {τρ.} μή τι καί νυνί γε χαίρετ': οὐ γάρ ἴστε πω σαφῶς: ἀλλ' ὅταν λάβωμεν αὐτήν, τηνικαῦτα χαίρετε καί βοᾶτε καί γελᾶτ': ἤ δη γάρ ἐξέσται τόθ' ὑμῖν πλεῖν, μένειν, κινεῖν, καθεύδειν, εἰς πανηγύρεις θεωρεῖν, ἑστιᾶσθαι, κοτταβίζειν, συβαριάζειν, ἰοῦ ἰοῦ κεκραγέναι. {χο.} εἰ γάρ ἐκγένοιτ' ἰδεῖν ταύτην με τήν ἡμέραν [ποτέ]. {str.} πολλά γάρ ἀνεσχόμην πράγματά τε καί στιβάδας ἅς ἔλαχε φορμίων: κοὐκέτ' ἄν μ' εὕροις δικαστήν δριμύν οὐδέ δύσκολον_ {τρ.} οὐδέ τούς τρόπους γε δήπου σκληρόν ὥσπερ καί πρό τοῦ, {χο.} ἀλλ' ἁπαλόν ἄν μ' ἴδοις καί πολύ νεώτερον ἀπ αλλαγέντα πραγμάτων. καί γάρ ἱκανόν χρόνον ἀπ ολλύμεθα καί κατατε τρίμμεθα πλανώμενοι εἰς λύκειον κἀκ λυκείου σύν δόρει σύν ἀσπίδι. ἀλλ' ὅ τι μάλιστα χαρι ούμεθα ποιοῦντες, ἄγε, φράζε: σέ γάρ αὐτοκράτορ' εἵλετ' ἀγαθή τις ἡμῖν τύχη. {τρ.} φέρε δή κατίδω πῇ τούς λίθους ἀφέλξομεν. {ερ.} ὦ μιαρέ καί τόλμηρε, τί ποεῖν διανοεῖ; {τρ.} οὐδέν πονηρόν, ἀλλ' ὅπερ καί κιλλικῶν. {ερ.} ἀπόλωλας, ὦ κακόδαιμον. {τρ.} οὐκοῦν, ἤν λάχω: ἑρμῆς γάρ ὤν κλήρῳ ποήσεις οἶδ' ὅτι. {ερ.} ἀπόλωλας, ἐξόλωλας. {τρ.} εἰς τίν' ἡμέραν; {ερ.} εἰς αὐτίκα μάλ'. {τρ.} ἀλλ' οὐδέν ἠμπόληκά πω, οὔτ' ἄλφιτ' οὔτε τυρόν, ὡς ἀπολούμενος. {ερ.} καί μήν ἐπιτέτριψαί γε. {τρ.} κᾆτα τῷ τρόπῳ οὐκ ᾐσθόμην ἀγαθόν τοσουτονί λαβών; {ερ.} ἆρ' οἶσθα θάνατον ὅτι προεῖφ' ὁ ζεύς ὅς ἄν ταύτην ἀνορύττων εὑρεθῇ; {τρ.} νῦν ἆρά με ἅπας' ἀνάγκη 'στ' ἀποθανεῖν; {ερ.} εὖ ἴσθ' ὅτι. {τρ.} εἰς χοιρίδιόν μοί νυν δάνεισον τρεῖς δραχμάς: δεῖ γάρ μυηθῆναί με πρίν τεθνηκέναι. {ερ.} ὦ ζεῦ κεραυνοβρόντα_ {τρ.} μή, πρός τῶν θεῶν, ἡμῶν κατείπῃς, ἀντιβολῶ σε, δέσποτα. {ερ.} οὐκ ἄν σιωπήσαιμι. {τρ.} ναί, πρός τῶν κρεῶν, ἁγώ προθύμως σοι φέρων ἀφικόμην. {ερ.} ἀλλ', ὦ μέλ', ὑπό τοῦ διός ἀμαλδυνθήσομαι, εἰ μή τετορήσω ταῦτα καί λακήσομαι. {τρ.} μή νυν λακῄσῃς, λίσσομαί ς', ὦρμῄδιον. εἰπέ μοι, τί πάσχετ', ὦνδρες; ἕστατ' ἐκπεπληγμένοι. ὦ πόνηροι, μή σιωπᾶτ': εἰ δέ μή, λακήσεται. {χο.} μηδαμῶς, ὦ δέσποθ' ἑρμῆ, μηδαμῶς, μηδαμῶς, {ant. αʹ} εἴ τι κεχαρισμένον χοιρίδιον οἶσθα παρ' ἐ μοῦ <γε> κατεδηδοκώς, τοῦτο μή φαῦλον νόμιζ' ἐν τῷδε τῷ πράγματι. {τρ.} οὐκ ἀκούεις οἷα θωπεύουσί ς', ὦναξ δέσποτα; {χο.} μή γένῃ παλίγκοτος ἀντιβολοῦσιν ἡμῖν, ὥστε τήνδε μή λαβεῖν: ἀλλά χάρις', ὦ φιλαν θρωπότατε καί μεγαλο δωρότατε δαιμόνων, εἴ τι πεισάνδρου βδελύττει τούς λόφους καί τάς ὀφρῦς. καί σε θυσίαισιν ἱε ραῖσι προσόδοις τε μεγά λαισι διά παντός, ὦ δέσποτ', ἀγαλοῦμεν ἡμεῖς ἀεί. {τρ.} ἴθ', ἀντιβολῶ ς', ἐλέησον αὐτῶν τήν ὄπα, ἐπεί σε καί τιμῶσι μᾶλλον ἤ πρό τοῦ. κλέπται τε γάρ νῦν μᾶλλόν εἰσιν ἤ πρό τοῦ. καί σοι φράσω τι πρᾶγμα δεινόν καί μέγα, ὅ τοῖς θεοῖς ἅπασιν ἐπιβουλεύεται. {ερ.} ἴθι δή, κάτειπ': ἴσως γάρ ἄν πείσαις ἐμέ. {τρ.} ἡ γάρ σελήνη χὠ πανοῦργος ἥλιος ὑμῖν ἐπιβουλεύοντε πολύν ἤδη χρόνον τοῖς βαρβάροισι προδίδοτον τήν ἑλλάδα. {ερ.} ἵνα δή τί τοῦτο δρᾶτον; {τρ.} ὁτιή νή δία ἡμεῖς μέν ὑμῖν θύομεν, τούτοισι δέ οἱ βάρβαροι θύουσι, διά τοῦτ' εἰκότως βούλοιντ' ἄν ἡμᾶς πάντας ἐξολωλέναι, ἵνα τάς τελετάς λάβοιεν αὐτοί τῶν θεῶν. {ερ.} ταῦτ' ἄρα πάλαι τῶν ἡμερῶν παρεκλέπτετον καί τοῦ κύκλου παρέτρωγον ὑφ' ἁρματωλίας. {τρ.} ναί μά δία. πρός ταῦτ', ὦ φίλ' ἑρμῆ, ξύλλαβε ἡμῖν προθύμως, τήνδε καί ξυνανέλκυσον. καί σοί τά μεγάλ' ἡμεῖς παναθήναι' ἄξομεν πάσας τε τάς ἄλλας τελετάς τάς τῶν θεῶν, μυστήρι' ἑρμῇ, διπολίει', ἀδώνια: ἅλλαι τέ σοι πόλεις πεπαυμέναι κακῶν ἀλεξικάκῳ θύσουσιν ἑρμῇ πανταχοῦ. χἄτερ' ἔτι πόλλ' ἕξεις ἀγαθά. πρῶτον δέ σοι δῶρον δίδωμι τήνδ', ἵνα σπένδειν ἔχῃς. {ερ.} οἴμ' ὡς ἐλεήμων εἴμ' ἀεί τῶν χρυσίδων. {τρ.} ὑμέτερον ἐντεῦθεν ἔργον, ὦνδρες. ἀλλά ταῖς ἄμαις εἰσιόντες ὡς τάχιστα τούς λίθους ἀφέλκετε. {χο.} ταῦτα δράσομεν: σύ δ' ἡμῖν, ὦ θεῶν σοφώτατε, ἅττα χρή ποεῖν ἐφεστώς φράζε δημιουργικῶς: τἄλλα δ' εὑρήσεις ὑπουργεῖν ὄντας ἡμᾶς οὐ κακούς. {τρ.} ἄγε δή, σύ ταχέως ὕπεχε τήν φιάλην, ὅπως ἔργῳ 'φιαλοῦμεν εὐξάμενοι τοῖσιν θεοῖς. {ερ.} σπονδή σπονδή: εὐφημεῖτε εὐφημεῖτε. σπένδοντες εὐχόμεσθα τήν νῦν ἡμέραν ἕλλησιν ἄρξαι πᾶσι πολλῶν κἀγαθῶν, χὤστις προθύμως ξυλλάβοι τῶν σχοινίων, τοῦτον τόν ἄνδρα μή λαβεῖν ποτ' ἀσπίδα. {τρ.} μά δί', ἀλλ' ἐν εἰρήνῃ διαγαγεῖν τόν βίον, ἔχονθ' ἑταίραν καί σκαλεύοντ' ἄνθρακας. {ερ.} ὅστις δέ πόλεμον μᾶλλον εἶναι βούλεται, μηδέποτε παύσασθ' αὐτόν, ὦ διόνυς' ἄναξ, _ {τρ.} ἐκ τῶν <γ'> ὀλεκράνων ἀκίδας ἐξαιρούμενον. {ερ.} κεἴ τις ἐπιθυμῶν ταξιαρχεῖν σοί φθονεῖ εἰς φῶς ἀνελθεῖν, ὦ πότνι', ἐν ταῖσιν μάχαις_ {τρ.} πάσχοι γε τοιαῦθ' οἷάπερ κλεώνυμος. {ερ.} κεἴ τις δορυξός ἤ κάπηλος ἀσπίδων, ἵν' ἐμπολᾷ βέλτιον, ἐπιθυμεῖ μαχῶν, _ {τρ.} ληφθείς <γ'> ὑπό λῃστῶν ἐσθίοι κριθάς μόνας. {ερ.} κεἴ τις στρατηγεῖν βουλόμενος μή ξυλλάβοι ἤ δοῦλος αὐτομολεῖν παρεσκευασμένος, _ {τρ.} ἐπί τοῦ τροχοῦ γ' ἕλκοιτο μαστιγούμενος. {ερ.} ἡμῖν δ' ἀγαθά γένοιτ'. ἰή παιών, ἰή. {τρ.} ἄφελε τό <παίειν>, ἀλλ' ἰή μόνον λέγε. {ερ.} ἰή ἰή τοίνυν, <ἰή μόνον> λέγω. {τρ.} ἑρμῇ, χάρισιν, ὥραισιν, ἀφροδίτῃ, πόθῳ. {ερ.} ἄρει δέ μή. {τρ.} μή. {ερ.} μηδ' ἐνυαλίῳ γε. {τρ.} μή. {ερ.} ὑπότεινε δή πᾶς καί κάταγε τοῖσιν κάλῳς. {χο.} ὤ εἶα {str.} {ερ.} εἶα μάλα. {χο.} ὤ εἶα. {ερ.} εἶα ἔτι μάλα. {χο.} ὤ εἶα, ὤ εἶα. {τρ.} ἀλλ' οὐχ ἕλκους' ἅνδρες ὁμοίως. οὐ ξυλλήψεσθ'; οἷ' ὀγκύλλεσθ': οἰμώξεσθ', οἱ βοιωτοί. {ερ.} εἶά νυν. {τρ.} εἶα ὤ. {χο.} <ἀλλ'> ἄγετε ξυνανέλκετε καί σφώ. {τρ.} οὔκουν ἕλκω κἀξαρτῶμαι κἀπεμπίπτω καί σπουδάζω; {χο.} πῶς οὖν οὐ χωρεῖ τοὔργον; {τρ.} ὦ λάμαχ', ἀδικεῖς ἐμποδών καθήμενος. οὐδέν δεόμεθ', ὦνθρωπε, τῆς σῆς μορμόνος. οὐδ' οἵδε γ' εἷλκον οὐδέν ἁργεῖοι πάλαι ἀλλ' ἤ κατεγέλων τῶν ταλαιπωρουμένων, καί ταῦτα διχόθεν μισθοφοροῦντες ἄλφιτα. {ερ.} ἀλλ' οἱ λάκωνες, ὦγάθ', ἕλκους' ἀνδρικῶς. {τρ.} ἆρ' οἶσθ' ὅσοι γ' αὐτῶν ἔχονται τοῦ ξύλου, μόνοι προθυμοῦντ': ἀλλ' ὁ χαλκεύς οὐκ ἐᾷ. {ερ.} οὐδ' οἱ μεγαρῆς δρῶς' οὐδέν: ἕλκουσιν δ' ὅμως γλισχρότατα σαρκάζοντες ὥσπερ κυνίδια_ {τρ.} ὑπό τοῦ γε λιμοῦ νή δί' ἐξολωλότες. {ερ.} οὐδέν ποιοῦμεν, ὦνδρες. ἀλλ' ὁμοθυμαδόν ἅπασιν ἡμῖν αὖθις ἀντιληπτέον. {χο.} ὤ εἶα. {ant.} {ερ.} εἶα μάλα. {χο.} ὤ εἶα. {ερ.} εἶα, νή δία. {χο.} μικρόν γε κινοῦμεν. {τρ.} οὔκουν δεινόν <κἄτοπον, ἡμῶν> τούς μέν τείνειν, τούς δ' ἀντισπᾶν; πληγάς λήψεσθ', ἁργεῖοι. {ερ.} εἶά νυν. {τρ.} εἶα ὤ. {χο.} ὡς κακόνοι τινές εἰσιν ἐν ἡμῖν. {τρ.} ὑμεῖς μέν γοῦν οἱ κιττῶντες τῆς εἰρήνης σπᾶτ' ἀνδρείως. {χο.} ἀλλ' εἴς' οἵ κωλύουσιν. {ερ.} ἄνδρες μεγαρῆς, οὐκ ἐς κόρακας ἐρρήσετε; μισεῖ γάρ ὑμᾶς ἡ θεός μεμνημένη: πρῶτοι γάρ αὐτήν τοῖς σκορόδοις ἠλείψατε. καί τοῖς ἀθηναίοισι παύσασθαι λέγω ἐντεῦθεν ἐχομένοις ὅθεν νῦν ἕλκετε: οὐδέν γάρ ἄλλο δρᾶτε πλήν δικάζετε. ἀλλ' εἴπερ ἐπιθυμεῖτε τήνδ' ἐξελκύσαι, πρός τήν θάλατταν ὀλίγον ὑποχωρήσατε. {χο.} ἄγ', ὦνδρες, αὐτοί δή μόνοι λαβώμεθ' οἱ γεωργοί. {ερ.} χωρεῖ γέ τοι τό πρᾶγμα πολλῷ μᾶλλον, ὦνδρες, ὑμῖν. {χο.} χωρεῖν τό πρᾶγμά φησιν: ἀλλά πᾶς ἀνήρ προθυμοῦ. {τρ.} οἵ τοι γεωργοί τοὔργον ἐξέλκουσι, κἄλλος οὐδείς. {χο.} ἄγε νυν, ἄγε πᾶς. {ερ.} καί μήν ὁμοῦ 'στιν ἤδη. {χο.} μή νυν ἀνῶμεν, ἀλλ' ἐπεν τείνωμεν ἀνδρικώτερον. {ερ.} ἤδη 'στί τοῦτ' ἐκεῖνο. {χο.} ὤ εἶά νυν, ὤ εἶα πᾶς. ὤ εἶα εἶα εἶά <νυν>. ὤ εἶα εἶα εἶα πᾶς. {τρ.} ὦ πότνια βοτρυόδωρε, τί προσείπω ς' ἔπος; πόθεν ἄν λάβοιμι ῥῆμα μυριάμφορον ὅτῳ προσείπω ς'; οὐ γάρ εἶχον οἴκοθεν. ὦ χαῖρ', ὀπώρα, καί σύ δ', ὦ θεωρία: οἷον δ' ἔχεις τό πρόσωπον, ὦ θεωρία: οἷον δέ πνεῖς, ὡς ἡδύ κατά τῆς καρδίας, γλυκύτατον, ὥσπερ ἀστρατείας καί μύρου. {ερ.} μῶν οὖν ὅμοιον καί γυλιοῦ στρατιωτικοῦ; {τρ.} ἀπέπτυς' ἐχθροῦ φωτός ἔχθιστον πλέκος. τοῦ μέν γάρ ὄζει κρομμυοξυρεγμίας, ταύτης δ' ὀπώρας, ὑποδοχῆς, διονυσίων, αὐλῶν, τραγῳδῶν, σοφοκλέους μελῶν, κιχλῶν, ἐπυλλίων εὐριπίδου_ {ερ.} κλαύσἄρα σύ ταύτης καταψευδόμενος: οὐ γάρ ἥδεται αὕτη ποητῇ ῥηματίων δικανικῶν. {τρ.} κιττοῦ, τρυγοίπου, προβατίων βληχωμένων, κόλπου γυναικῶν διατρεχουσῶν εἰς ἀγρόν, δούλης μεθυούσης, ἀνατετραμμένου χοῶς, ἄλλων τε πολλῶν κἀγαθῶν. {ερ.} ἴθι νυν, ἄθρει οἷον πρός ἀλλήλας λαλοῦσιν αἱ πόλεις διαλλαγεῖσαι καί γελῶσιν ἄσμεναι_ {τρ.} καί ταῦτα δαιμονίως ὑπωπιασμέναι ἁπαξάπασαι καί κυάθους προσκείμεναι. {ερ.} καί τῶνδε τοίνυν τῶν θεωμένων σκόπει τά πρόσωφ', ἵνα γνῷς τάς τέχνας. {τρ.} αἰβοῖ τάλας. {ερ.} ἐκεινονί γοῦν τόν λοφοποιόν οὐχ ὁρᾷς τίλλονθ' ἑαυτόν; {τρ.} ὁ δέ γε τάς σμινύας ποιῶν κατέπαρδεν ἄρτι τοῦ ξιφουργοῦ 'κεινουί. {ερ.} ὁ δέ δρεπανουργός οὐχ ὁρᾷς ὡς ἥδεται; {τρ.} καί τόν δορυξόν οἷον ἐσκιμάλισεν. {ερ.} ἴθι νυν, ἄνειπε τούς γεωργούς ἀπιέναι. {τρ.} ἀκούετε λεῴ: τούς γεωργούς ἀπιέναι τά γεωργικά σκεύη λαβόντας εἰς ἀγρόν ὡς τάχιστ' ἄνευ δορατίου καί ξίφους κἀκοντίου: ὡς ἅπαντ' ἤδη 'στί μεστά τἀνθάδ' εἰρήνης σαπρᾶς. ἀλλά πᾶς χώρει πρός ἔργον εἰς ἀγρόν παιωνίσας. {χο.} ὦ ποθεινή τοῖς δικαίοις καί γεωργοῖς ἡμέρα, ἄσμενός <ς'> ἰδών προσειπεῖν βούλομαι τάς ἀμπέλους, τάς τε συκᾶς ἅς ἐγώ 'φύτευον ὤν νεώτερος ἀσπάσασθαι θυμός ἡμῖν ἐστι πολλοστῷ χρόνῳ. {τρ.} νῦν μέν οὖν, ὦνδρες, προσευξώμεσθα πρῶτον τῇ θεῷ, ἥπερ ἡμῶν τούς λόφους ἀφεῖλε καί τάς γοργόνας: εἶθ' ὅπως λιταργιοῦμεν οἴκαδ' εἰς τά χωρία, ἐμπολήσαντές τι χρηστόν εἰς ἀγρόν ταρίχιον. {ερ.} ὦ πόσειδον, ὡς καλόν τό στῖφος αὐτῶν φαίνεται καί πυκνόν καί γοργόν ὥσπερ μᾶζα καί πανδαισία. {τρ.} νή δί', ἡ γάρ σφῦρα λαμπρόν ἦν ἄρ' ἐξωπλισμένη, αἵ τε θρίνακες διαστίλβουσι πρός τόν ἥλιον. ἦ καλῶς αὐτῶν ἀπαλλάξειεν ἄν μετόρχιον. ὥστ' ἔγωγ' ἤδη 'πιθυμῶ καὐτός ἐλθεῖν εἰς ἀγρόν καί τριαινοῦν τῇ δικέλλῃ διά χρόνου τό γῄδιον. ἀλλ' ἀναμνησθέντες, ὦνδρες, τῆς διαίτης τῆς παλαιᾶς, ἥν παρεῖχ' αὕτη ποθ' ἡμῖν, τῶν τε παλασίων ἐκείνων τῶν τε σύκων, τῶν τε μύρτων, τῆς τρυγός τε τῆς γλυκείας τῆς ἰωνιᾶς τε τῆς πρός τῷ φρέατι, τῶν τ' ἐλαῶν, ὧν ποθοῦμεν, ἀντί τούτων τήνδε νυνί τήν θεόν προσείπατε. {χο.} χαῖρε, χαῖρ', ὡς ἀσμένοισιν ἦλθες, ὦ φιλτάτη: {ant. βʹ} σῷ γάρ ἐδάμην πόθῳ, δαιμόνια βουλόμενος εἰς ἀγρόν ἀνερπύσαι. ἦσθα γάρ μέγιστον ἡμῖν κέρδος, ὦ ποθουμένη, πᾶσιν ὁπόσοι γεωργι κόν βίον ἐτρίβομεν: μό νη γάρ ἡμᾶς ὠφέλεις. πολλά γάρ ἐπάσχομεν πρίν ποτ' ἐπί σοῦ γλυκέα κἀδάπανα καί φίλα. τοῖς ἀγροίκοισιν γάρ ἦσθα χῖδρα καί σωτηρία. ὥστε σέ τά τ' ἀμπέλια καί τά νέα συκίδια τἄλλα θ' ὁπός' ἐστί φυτά προσγελάσεται λαβόντ' ἄσμενα. ἀλλά ποῦ ποτ' ἦν ἀφ' ἡμῶν τόν πολύν τοῦτον χρόνον ἥδε, τοῦθ' ἡμᾶς δίδαξον, ὦ θεῶν εὐνούστατε. {ερ.} ὦ σοφώτατοι γεωργοί, τἀμά δή ξυνίετε ῥήματ', εἰ βούλεσθ' ἀκοῦσαι τήνδ' ὅπως ἀπώλετο. πρῶτα μέν γ' ἄτης ὑπῆρξε φειδίας πράξας κακῶς. εἶτα περικλέης φοβηθείς μή μετάσχοι τῆς τύχης, τάς φύσεις ὑμῶν δεδοικώς καί τόν αὐτοδάξ τρόπον, πρίν παθεῖν τι δεινόν αὐτός, ἐξέφλεξε τήν πόλιν ᾗ 'μβαλών σπινθῆρα μικρόν μεγαρικοῦ ψηφίσματος ἐξεφύσησεν τοσοῦτον πόλεμον ὥστε τῷ καπνῷ πάντας ἕλληνας δακρῦσαι, τούς τ' ἐκεῖ τούς τ' ἐνθάδε. ὡς δ' ἅπαξ τό πρῶτον ἄκους' ἐψόφησεν ἄμπελος καί πίθος πληγείς ὑπ' ὀργῆς ἀντελάκτισεν πίθῳ, οὐκέτ' ἦν οὐδείς ὁ παύσων, ἥδε δ' ἠφανίζετο. {τρ.} ταῦτα τοίνυν μά τόν ἀπόλλω 'γώ 'πεπύσμην οὐδενός, οὐδ' ὅπως αὐτῇ προσήκοι φειδίας ἠκηκόη. {χο.} οὐδ' ἔγωγε, πλήν γε νυνί. ταῦτ' ἄρ' εὐπρόσωπος ἦν, οὖσα συγγενής ἐκείνου. πολλά γ' ἡμᾶς λανθάνει. {ερ.} κᾆτ' ἐπειδή 'γνωσαν ὑμᾶς αἱ πόλεις ὧν ἤρχετε ἠγριωμένους ἐπ' ἀλλήλοισι καί σεσηρότας, πάντ' ἐμηχανῶντ' ἐφ' ὑμῖν τούς φόρους φοβούμεναι, κἀνέπειθον τῶν λακώνων τούς μεγίστους χρήμασιν. οἱ δ' ἅτ' ὄντες αἰσχροκερδεῖς καί διειρωνόξενοι τήνδ' ἀπορρίψαντες αἰσχρῶς τόν πόλεμον ἀνήρπασαν: κᾆτα τἀκείνων γε κέρδη τοῖς γεωργοῖς ἦν κακά: αἱ γάρ ἐνθένδ' αὖ τριήρεις ἀντιτιμωρούμεναι οὐδέν αἰτίων ἄν ἀνδρῶν τάς κράδας κατήσθιον. {τρ.} ἐν δίκῃ μέν οὖν, ἐπεί τοι τήν κορώνεών γέ μου ἐξέκοψαν, ἥν ἐγώ 'φύτευσα κἀξεθρεψάμην. {χο.} νή δί', ὦ μέλ', ἐν δίκῃ <γε> δῆτ', ἐπεί κἀμοῦ λίθον ἐμβαλόντες ἑξμέδιμνον κυψέλην ἀπώλεσαν. {ερ.} κἀνθάδ' ὡς ἐκ τῶν ἀγρῶν ξυνῆλθεν οὑργάτης λεώς, τόν τρόπον πωλούμενος τόν αὐτόν οὐκ ἐμάνθανεν, ἀλλ' ἅτ' ὤν ἄνευ γιγάρτων καί φιλῶν τάς ἰσχάδας ἔβλεπεν πρός τούς λέγοντας: οἱ δέ γιγνώσκοντες εὖ τούς πένητας ἀσθενοῦντας κἀποροῦντας ἀλφίτων, τήνδε μέν δικροῖς ἐώθουν τήν θεόν κεκράγμασιν, πολλάκις φανεῖσαν αὐτήν τῆσδε τῆς χώρας πόθῳ, τῶν δέ συμμάχων ἔσειον τούς παχεῖς καί πλουσίους, αἰτίαν ἄν προστιθέντες, ὡς <φρονοῖ τά βρασίδου>. εἶτ' ἄν ὑμεῖς τοῦτον ὥσπερ κυνίδι' ἐσπαράττετε: ἡ πόλις γάρ ὠχριῶσα κἀν φόβῳ καθημένη, ἅττα διαβάλοι τις αὐτῇ, ταῦτ' ἄν ἥδιστ' ἤσθιεν. οἱ δέ τάς πληγάς ὁρῶντες ἅς ἐτύπτονθ', οἱ ξένοι, χρυσίῳ τῶν ταῦτα ποιούντων ἐβύνουν τό στόμα, ὥστ' ἐκείνους μέν ποῆσαι πλουσίους, ἡ δ' ἑλλάς αὖ ἐξερημωθεῖς' ἄν ὑμᾶς ἔλαθε. ταῦτα δ' ἦν ὁ δρῶν βυρσοπώλης. {τρ.} παῦε παῦ', ὦ δέσποθ' ἑρμῆ, μή λέγε, ἀλλ' ἔα τόν ἄνδρ' ἐκεῖνον οὗπέρ ἐστ' εἶναι κάτω: οὐ γάρ ἡμέτερος ἔτ' ἔστ' ἐκεῖνος ἁνήρ, ἀλλά σός. ἅττ' ἄν οὖν λέγῃς ἐκεῖνον, κεἰ πανοῦργος ἦν, ὅτ' ἔζη, καί λάλος καί συκοφάντης καί κύκηθρον καί τάρακτρον, ταῦθ' ἁπαξάπαντα νυνί τούς σεαυτοῦ λοιδορεῖς. ἀλλ' ὅ τι σιωπᾷς, ὦ πότνια, κάτειπέ μοι. {ερ.} ἀλλ' οὐκ ἄν εἴποι πρός γε τούς θεωμένους: ὀργήν γάρ αὐτοῖς ὧν ἔπαθε πολλήν ἔχει. {τρ.} ἡ δ' ἀλλά πρός σέ μικρόν εἰπάτω μόνον. {ερ.} εἴφ' ὅ τι νοεῖς αὐτοῖσι πρός ἔμ', ὦ φιλτάτη. ἴθ' ὦ γυναικῶν μισοπορπακιστάτη. εἶἑν: ἀκούω. ταῦτ' ἐπικαλεῖς; μανθάνω. ἀκούσαθ', ὑμεῖς, ὧν ἕνεκα μομφήν ἔχει. ἐλθοῦσά φησιν αὐτομάτη μετά τἀν πύλῳ σπονδῶν φέρουσα τῇ πόλει κίστην πλέαν ἀποχειροτονηθῆναι τρίς ἐν τἠκκλησίᾳ. {τρ.} ἡμάρτομεν ταῦτ': ἀλλά συγγνώμην ἔχε: ὁ νοῦς γάρ ἡμῶν ἦν τότ' ἐν τοῖς σκύτεσιν. {ερ.} ἴθι νυν, ἄκουσον οἷον ἄρτι μ' ἤρετο: ὅστις κακόνους αὐτῇ μάλιστ' ἦν ἐνθάδε, χὤστις φίλος κἄσπευδεν εἶναι μή μάχας. {τρ.} εὐνούστατος μέν ἦν μακρῷ κλεώνυμος. {ερ.} ποῖός τις οὖν εἶναι δοκεῖ τά πολεμικά ὁ κλεώνυμος; {τρ.} ψυχήν γ' ἄριστος, πλήν γ' ὅτι οὐκ ἦν ἄρ' οὗπέρ φησιν εἶναι τοῦ πατρός. εἰ γάρ ποτ' ἐξέλθοι στρατιώτης, εὐθέως ἀποβολιμαῖος τῶν ὅπλων ἐγίγνετο. {ερ.} ἔτι νυν ἄκουσον οἷον ἄρτι μ' ἤρετο: ὅστις κρατεῖ νῦν τοῦ λίθου τοῦ 'ν τῇ πυκνί. {τρ.} ὑπέρβολος νῦν τοῦτ' ἔχει τό χωρίον. αὕτη, τί ποιεῖς; τήν κεφαλήν ποῖ περιάγεις; {ερ.} ἀποστρέφεται τόν δῆμον ἀχθεσθεῖς' ὅτι οὕτω πονηρόν προστάτην ἐπεγράψατο. {τρ.} ἀλλ' οὐκέτ' αὐτῷ χρησόμεθ' οὐδέν, ἀλλά νῦν ἀπορῶν ὁ δῆμος ἐπιτρόπου καί γυμνός ὤν τοῦτον τέως τόν ἄνδρα περιεζώσατο. {ερ.} πῶς οὖν ξυνοίσει ταῦτ' ἐρωτᾷ τῇ πόλει. {τρ.} εὐβουλότεροι γενησόμεθα. {ερ.} τρόπῳ τίνι; {τρ.} ὅτι τυγχάνει λυχνοποιός ὤν. πρό τοῦ μέν οὖν ἐψηλαφῶμεν ἐν σκότῳ τά πράγματα, νυνί δ' ἅπαντα πρός λύχνον βουλεύσομεν. {ερ.} ὤ ὤ, οἷά μ' ἐκέλευσεν ἀναπυθέσθαι σου. {τρ.} τό τί; {ερ.} πάμπολλα, καί τἀρχαῖ' ἅ κατέλιπεν τότε: πρῶτον δ' ὅ τι πράττει σοφοκλέης ἀνήρετο. {τρ.} εὐδαιμονεῖ: πάσχει δέ θαυμαστόν. {ερ.} τό τί; {τρ.} ἐκ τοῦ σοφοκλέους γίγνεται σιμωνίδης. {ερ.} σιμωνίδης; πῶς; {τρ.} ὅτι γέρων ὤν καί σαπρός κέρδους ἕκατι κἄν ἐπί ῥιπός πλέοι. {ερ.} τί δαί κρατῖνος ὁ σοφός; ἔστιν; {τρ.} ἀπέθανεν, ὅθ' οἱ λάκωνες ἐνέβαλον. {ερ.} τί παθών; {τρ.} ὅ τι; ὡρακιάσας: οὐ γάρ ἐξηνέσχετο ἰδών πίθον καταγνύμενον οἴνου πλέων. χἄτερα πός' ἄττ' οἴει γεγενῆσθ' ἐν τῇ πόλει; ὥστ' οὐδέποτ, ὦ δέσποιν', ἀφησόμεσθά σου. {ερ.} ἴθι νυν, ἐπί τούτοις τήν ὀπώραν λάμβανε γυναῖκα σαυτῷ τήνδε: κᾆτ' ἐν τοῖς ἀγροῖς ταύτῃ ξυνοικῶν ἐκποιοῦ σαυτῷ βότρυς. {τρ.} ὦ φιλτάτη, δεῦρ' ἐλθέ καί δός μοι κύσαι. ἆρ' ἄν βλαβῆναι διά χρόνου τί σοι δοκῶ, ὦ δέσποθ' ἑρμῆ, τῆς ὀπώρας κατελάσας; {ερ.} οὔκ, εἴ γε κυκεῶν' ἐπιπίοις βληχωνίαν. ἀλλ' ὡς τάχιστα τήνδε τήν θεωρίαν ἀπάγαγε τῇ βουλῇ λαβών, ἧσπέρ ποτ' ἦν. {τρ.} ὦ μακαρία βουλή σύ τῆς θεωρίας, ὅσον ῥοφήσεις ζωμόν ἡμερῶν τριῶν, ὅσας δέ κατέδει χόλικας ἑφθάς καί κρέα. ἀλλ', ὦ φίλ' ἑρμῆ, χαῖρε πολλά. {ερ.} καί σύ γε, ὦνθρωπε, χαίρων ἄπιθι καί μέμνησό μου. {τρ.} ὦ κάνθαρ', οἴκαδ' οἴκαδ' ἀποπετώμεθα. {ερ.} οὐκ ἐνθάδ', ὦ τᾶν, ἐστι. {τρ.} ποῖ γάρ οἴχεται; {ερ.} ὑφ' ἅρματ' ἐλθών ζηνός ἀστραπηφορεῖ. {τρ.} πόθεν οὖν ὁ τλήμων ἐνθάδ' ἕξει σιτία; {ερ.} τήν τοῦ γανυμήδους ἀμβροσίαν σιτήσεται. {τρ.} πῶς δῆτ' ἐγώ καταβήσομαι; {ερ.} θάρρει, καλῶς: τῃδί παρ' αὐτήν τήν θεόν. {τρ.} δεῦρ', ὦ κόρα, ἕπεσθον ἅμ' ἐμοί θᾶττον, ὡς πολλοί πάνυ ποθοῦντες ὑμᾶς ἀναμένους' ἐστυκότες. {χο.} ἀλλ' ἴθι χαίρων: ἡμεῖς δέ τέως τάδε τά σκεύη παραδόντες τοῖς ἀκολούθοις δῶμεν σῴζειν, ὡς εἰώθασι μάλιστα περί τάς σκηνάς πλεῖστοι κλέπται κυπτάζειν καί κακοποιεῖν. ἀλλά φυλάττετε ταῦτ' ἀνδρείως: ἡμεῖς δ' αὖ τοῖσι θεαταῖς ἥν ἔχομεν ὁδόν λόγων εἴπωμεν ὅσα τε νοῦς ἔχει. χρῆν μέν τύπτειν τούς ῥαβδούχους, εἴ τις κωμῳδοποητής αὑτόν ἐπῄνει πρός τό θέατρον παραβάς ἐν τοῖς ἀναπαίστοις. εἰ δ' οὖν εἰκός τινα τιμῆσαι, θύγατερ διός, ὅστις ἄριστος κωμῳδοδιδάσκαλος ἀνθρώπων καί κλεινότατος γεγένηται, ἄξιος εἶναί φης' εὐλογίας μεγάλης ὁ διδάσκαλος ἡμῶν. πρῶτον μέν γάρ τούς ἀντιπάλους μόνος ἀνθρώπων κατέπαυσεν εἰς τά ῥάκια σκώπτοντας ἀεί καί τοῖς φθειρσίν πολεμοῦντας: τούς θ' ἡρακλέας τούς μάττοντας καί τούς πεινῶντας ἐκείνους [τούς φεύγοντας κἀξαπατῶντας καί τυπτομένους ἐπίτηδες,] ἐξήλας' ἀτιμώσας πρῶτος, καί τούς δούλους παρέλυσεν οὕς ἐξῆγον κλάοντας ἀεί, καί τούτους οὕνεκα τουδί, ἵν' ὁ σύνδουλος σκώψας αὐτοῦ τάς πληγάς εἶτ' ἀνέροιτο: »ὦ κακόδαιμον, τί τό δέρμ' ἔπαθες; μῶν ὑστριχίς εἰσέβαλέν σοι εἰς τάς πλευράς πολλῇ στρατιᾷ κἀδενδροτόμησε τό νῶτον;« τοιαῦτ' ἀφελών κακά καί φόρτον καί βωμολοχεύματ' ἀγεννῆ ἐπόησε τέχνην μεγάλην ἡμῖν κἀπύργως' οἰκοδομήσας ἔπεσιν μεγάλοις καί διανοίαις καί σκώμμασιν οὐκ ἀγοραίοις, οὐκ ἰδιώτας ἀνθρωπίσκους κωμῳδῶν οὐδέ γυναῖκας, ἀλλ' ἡρακλέους ὀργήν τιν' ἔχων τοῖσι μεγίστοις ἐπεχείρει, διαβάς βυρσῶν ὀσμάς δεινάς κἀπειλάς βορβοροθύμους. καί πρῶτον μέν μάχομαι πάντων αὐτῷ τῷ καρχαρόδοντι, οὗ δεινόταται μέν ἀπ' ὀφθαλμῶν κύννης ἀκτῖνες ἔλαμπον, ἑκατόν δέ κύκλῳ κεφαλαί κολάκων οἰμωξομένων ἐλιχμῶντο περί τήν κεφαλήν, φωνήν δ' εἶχεν χαράδρας ὄλεθρον τετοκυίας, φώκης δ' ὀσμήν, λαμίας <δ'> ὄρχεις ἀπλύτους, πρωκτόν δέ καμήλου. τοιοῦτον ἰδών τέρας οὐ κατέδεις', ἀλλ' ὑπέρ ὑμῶν πολεμίζων ἀντεῖχον ἀεί καί τῶν ἄλλων νήσων. ὧν εἵνεκα νυνί ἀποδοῦναί μοι τήν χάριν ὑμᾶς εἰκός καί μνήμονας εἶναι. καί γάρ πρότερον πράξας κατά νοῦν οὐχί παλαίστρας περινοστῶν παῖδας ἐπείρων, ἀλλ' ἀράμενος τήν σκευήν εὐθύς ἐχώρουν, παῦρ' ἀνιάσας, πόλλ' εὐφράνας, πάντα παρασχών τά δέοντα. πρός ταῦτα χρεών εἶναι μετ' ἐμοῦ καί τούς ἄνδρας καί τούς παῖδας: καί τοῖς φαλακροῖσι παραινοῦμεν ξυσπουδάζειν περί τῆς νίκης. πᾶς γάρ τις ἐρεῖ νικῶντος ἐμοῦ κἀπί τραπέζῃ καί ξυμποσίοις: »φέρε τῷ φαλακρῷ, δός τῷ φαλακρῷ τῶν τρωγαλίων, καί μἀφαίρει γενναιοτάτου τῶν ποιητῶν ἀνδρός τό μέτωπον ἔχοντος«. μοῦσα, σύ μέν πολέμους ἀπ {str.} ωσαμένη μετ' ἐμοῦ τοῦ φίλου χόρευσον, κλείουσα θεῶν τε γάμους ἀνδρῶν τε δαῖτας καί θαλίας μακάρων: σοί γάρ τάδ' ἐξ ἀρχῆς μέλει. ἤν δέ σε καρκίνος ἐλθών ἀντιβολῇ μετά τῶν παίδων χορεῦσαι, μήθ' ὑπάκουε μήτ' ἔλ θῃς συνέριθος αὐτοῖς, ἀλλά νόμιζε πάντας ὄρτυγας οἰκογενεῖς, γυλιαύχενας ὀρχηστάς νανοφυεῖς, σφυράδων ἀποκνήσματα, μηχανοδίφας. καί γάρ ἔφασχ' ὁ πατήρ ὅ παρ' ἐλπίδας εἶχε τό δρᾶμα γαλῆν τῆς ἑσπέρας ἀπάγξαι. τοιάδε χρή χαρίτων δα {ant.} μώματα καλλικόμων τόν σοφόν ποητήν ὑμνεῖν, ὅταν ἠρινά μέν φωνῇ χελιδών ἑζομένη κελαδῇ, χο ρόν δέ μή 'χῃ μόρσιμος μηδέ μελάνθιος, οὗ δή πικροτάτην ὄπα γηρύσαντος ἤκους', ἡνίκα τῶν τραγῳδῶν τόν χορόν εἶχον ἁδελ φός τε καί αὐτός, ἄμφω γοργόνες ὀψοφάγοι, βατιδοσκόποι ἅρπυιαι, γραοσόβαι μιαροί, τραγομάσχαλοι ἰχθυολῦμαι: ὧν καταχρεμψαμένη μέγα καί πλατύ μοῦσα θεά μετ' ἐμοῦ ξύμ παιζε τήν ἑορτήν. {τρ.} ὡς χαλεπόν ἐλθεῖν ἦν ἄρ' εὐθύ τῶν θεῶν. ἔγωγέ τοι πεπόνηκα κομιδῇ τώ σκέλει. μικροί δ' ὁρᾶν ἄνωθεν ἦστ'. ἔμοιγέ τοι ἀπό τοὐρανοῦ 'φαίνεσθε κακοήθεις πάνυ, ἐντευθενί δέ πολύ τι κακοηθέστεροι. {οι.} ὦ δέσποθ', ἥκεις; {τρ.} ὡς ἐγώ 'πυθόμην τινός. {οι.} τί δ' ἔπαθες; {τρ.} ἤλγουν τώ σκέλει μακράν ὁδόν διεληλυθώς. {οι.} ἴθι νυν, κάτειπέ μοι_ {τρ.} τό τί; {οι.} ἄλλον τιν' εἶδες ἄνδρα κατά τόν ἀέρα πλανώμενον πλήν σαυτόν; {τρ.} οὔκ, εἰ μή γέ που ψυχάς δύ' ἤ τρεῖς διθυραμβοδιδασκάλων. {οι.} τί δ' ἔδρων; {τρ.} ξυνελέγοντ' ἀναβολάς ποτώμεναι τάς ἐνδιαεριαυρονηχέτους τινάς. {οι.} οὐκ ἦν ἄρ' οὐδ' ἅ λέγουσι, κατά τόν ἀέρα ὡς ἀστέρες γιγνόμεθ', ὅταν τις ἀποθάνῃ; {τρ.} μάλιστα. {οι.} καί τίς ἐστιν ἀστήρ νῦν ἐκεῖ ἴων ὁ χῖος; {τρ.} ὅνπερ ἐπόησεν πάλαι ἐνθάδε τόν ἀοῖόν ποθ': ὡς δ' ἦλθ', εὐθέως ἀοῖον αὐτόν πάντες ἐκάλουν ἀστέρα. {οι.} τίνες γάρ εἰς' οἱ διατρέχοντες ἀστέρες, οἵ καόμενοι θέουσιν; {τρ.} ἀπό δείπνου τινές τῶν πλουσίων οὗτοι βαδίζους' ἀστέρων ἰπνούς ἔχοντες, ἐν δέ τοῖς ἰπνοῖσι πῦρ. ἀλλ' εἴσαγ' ὡς τάχιστα ταυτηνί λαβών, καί τήν πύελον κατάκλυζε καί θέρμαιν' ὕδωρ, στόρνυ τ' ἐμοί καί τῇδε κουρίδιον λέχος. καί ταῦτα δράσας ἧκε δεῦρ' αὖθις πάλιν: ἐγώ δ' ἀποδώσω τήνδε τῇ βουλῇ τέως. {οι.} πόθεν δ' ἔλαβες ταύτας σύ; {τρ.} πόθεν; ἐκ τοὐρανοῦ. {οι.} οὐκ ἄν ἔτι δοίην τῶν θεῶν τριώβολον, εἰ πορνοβοσκοῦς' ὥσπερ ἡμεῖς οἱ βροτοί. {τρ.} οὔκ, ἀλλά κἀκεῖ ζῶσιν ἀπό τούτων τινές. ἄγε νυν ἴωμεν. {οι.} εἰπέ μοι, δῶ καταφαγεῖν ταύτῃ τι; {τρ.} μηδέν: οὐ γάρ ἐθελήσει φαγεῖν οὔτ' ἄρτον οὔτε μᾶζαν, εἰωθυῖ' ἀεί παρά τοῖς θεοῖσιν ἀμβροσίαν λείχειν ἄνω. {οι.} λείχειν ἄρ' αὐτῇ κἀνθάδε σκευαστέον. {χο.} εὐδαιμονικῶς γ' ὁ πρε {str.} σβύτης, ὅσα γ' ὧδ' ἰδεῖν, τά νῦν τάδε πράττει. {τρ.} τί δῆτ', ἐπειδάν νυμφίον μ' ὁρᾶτε λαμπρόν ὄντα; {χο.} ζηλωτός ἔσει, γέρον, αὖθις νέος ὤν πάλιν, μύρῳ κατάλειπτος. {τρ.} οἶμαι. τί δῆθ', ὅταν ξυνών τῶν τιτθίων ἔχωμαι; {χο.} εὐδαιμονέστερος φανεῖ τῶν καρκίνου στροβίλων. {τρ.} οὔκουν δικαίως; ὅστις εἰς ὄχημα κανθάρου 'πιβάς ἔσωσα τούς ἕλληνας, ὥστ' ἐν τοῖς ἀγροῖς ἅπαντας ὄντας ἀσφαλῶς κινεῖν τε καί καθεύδειν. {οι.} ἡ παῖς λέλουται καί τά τῆς πυγῆς καλά: ὁ πλακοῦς πέπεπται, σησαμῆ ξυμπλάττεται, καί τἄλλ' ἁπαξάπαντα: τοῦ πέους δέ δεῖ. {τρ.} ἴθι νυν ἀποδῶμεν τήνδε τήν θεωρίαν ἁνύσαντε τῇ βουλῇ. {οι.} τίς αὑτηί; τί φῄς; {τρ.} αὑτή θεωρία 'στίν, ἥν ἡμεῖς ποτε ἐπαίομεν βραυρωνάδ' ὑποπεπωκότες, σάφ' ἴσθι, κἀλήφθη γε μόλις. {οι.} ὦ δέσποτα, ὅσην ἔχει τήν πρωκτοπεντετηρίδα. {τρ.} εἶἑν: τίς ἐσθ' ὑμῶν δίκαιος, τίς ποτε; τίς διαφυλάξει τήνδε τῇ βουλῇ λαβών; οὗτος, τί περιγράφεις; {οι.} τό δεῖν', εἰς ἴσθμια σκηνήν ἐμαυτοῦ τῷ πέει καταλαμβάνω. {τρ.} οὔπω λέγεθ' ὑμεῖς τίς ὁ φυλάξων; δεῦρο σύ: καταθήσομαι γάρ αὐτός εἰς μέσους <ς'> ἄγων. {οι.} ἐκεινοσί νεύει. {τρ.} τίς; {οι.} ὅστις; ἀριφράδης, ἄγειν παρ' αὐτόν ἀντιβολῶν. {τρ.} ἀλλ', ὦ μέλε, τόν ζωμόν αὐτῆς προσπεσών ἐκλάψεται. ἄγε δή σύ κατάθου πρῶτα τά σκεύη χαμαί. βουλή, πρυτάνεις, ὁρᾶτε τήν θεωρίαν. σκέψασθ' ὅς' ὑμῖν ἀγαθά παραδώσω φέρων, ὥστ': εὐθέως ἄραντας ὑμᾶς τώ σκέλει ταύτης μετεώρω κᾆτ' ἀγαγεῖν ἀνάρρυσιν. τουτί δ' ὁρᾶτε τοὐπτάνιον. {οι.} οἴμ' ὡς καλόν. διά ταῦτα καί κεκάπνικεν ἆρ': ἐνταῦθα γάρ πρό τοῦ πολέμου τά λάσανα τῇ βουλῇ ποτ' ἦν. {τρ.} ἔπειτ' ἀγῶνά γ' εὐθύς ἐξέσται ποεῖν ταύτην ἔχουσιν αὔριον καλόν πάνυ, [ἐπί γῆς παλαίειν, τετραποδηδόν ἑστάναι,] πλαγίαν καταβάλλειν, εἰς γόνατα κῦβδ' ἱστάναι, καί παγκράτιόν γ' ὑπαλειψαμένοις νεανικῶς παίειν, ὀρύττειν, πύξ ὁμοῦ καί τῷ πέει: τρίτῃ δέ μετά ταῦθ' ἱπποδρομίαν ἄξετε, ἵνα δή κέλης κέλητα παρακελητιεῖ, ἅρματα δ' ἐπ' ἀλλήλοισιν ἀνατετραμμένα φυσῶντα καί πνέοντα προσκινήσεται: ἕτεροι δέ κείσονταί γ' ἀπεψωλημένοι περί ταῖσι καμπαῖς ἡνίοχοι πεπτωκότες. ἀλλ', ὦ πρυτάνεις, δέχεσθε τήν θεωρίαν. θέας' ὡς προθύμως ὁ πρύτανις παρεδέξατο. ἀλλ' οὐκ ἄν, εἴ τι προῖκα προσαγαγεῖν ς' ἔδει, ἀλλ' ηὗρον ἄν ς' ὑπέχοντα τήν ἐκεχειρίαν. {χο.} ἦ χρηστός ἀνήρ πολί {ant.} της ἐστίν ἅπασιν ὅσ τις γ' ἐστί τοιοῦτος. {τρ.} ὅταν τρυγᾶτ', εἴσεσθε πολλῷ μᾶλλον οἷός εἰμι. {χο.} καί νῦν σύ γε δῆλος εἶ: σωτήρ γάρ ἅπασιν ἀν θρώποις γεγένησαι. {τρ.} φήσεις <γ'>, ἐπειδάν ἐκπίῃς οἴνου νέου λεπαστήν. {χο.} καί πλήν γε τῶν θεῶν ἀεί ς' ἡγησόμεσθα πρῶτον. {τρ.} πολλῶν γάρ ὑμῖν ἄξιος τρυγαῖος ἁθμονεύς ἐγώ, δεινῶν ἀπαλλάξας πόνων τόν δημότην ὅμιλον, καί τόν γεωργικόν λεών ὑπέρβολόν τε παύσας. {οι.} ἄγε δή, τί νῷν ἐντευθενί ποητέον; {τρ.} τί δ' ἄλλο γ' ἤ ταύτην χύτραις ἱδρυτέον; {οι.} χύτραισιν, ὥσπερ μεμφόμενον ἑρμῄδιον; {τρ.} τί δαί δοκεῖ; βούλεσθε λαρινῷ βοΐ; {οι.} βοΐ; μηδαμῶς, ἵνα μή βοηθεῖν ποι δέῃ. {τρ.} ἀλλ' ὑί παχείᾳ καί μεγάλῃ; {οι.} μή μή. {τρ.} τιή; {οι.} ἵνα μή γένηται θεογένους ὑηνία. {τρ.} τῷ δαί δοκεῖ σοι δῆτα τῶν λοιπῶν; {οι.} ὀί. {τρ.} ὀί; {οι.} ναί μά δί'. {τρ.} ἀλλά τοῦτό γ' ἔστ' ἰωνικόν τό ῥῆμ'. {οι.} ἐπίτηδές γ', ἵν' <ὅταν> ἐν τἠκκλησίᾳ ὡς χρή πολεμεῖν λέγῃ τις, οἱ καθήμενοι ὑπό τοῦ δέους λέγως' ἰωνικῶς: ὀί_ {τρ.} εὖ τοι λέγεις. {οι.} καί τἄλλα γ' ὦσιν ἤπιοι. ὥστ' ἐσόμεθ' ἀλλήλοισιν ἀμνοί τούς τρόπους καί τοῖσι συμμάχοισι πρᾳότεροι πολύ. {τρ.} ἴθι νυν, ἄγ' ὡς τάχιστα τό πρόβατον λαβών: ἐγώ δέ ποριῶ βωμόν ἐφ' ὅτου θύσομεν. {χο.} ὡς πάνθ' ὅς' ἄν θεός θέλῃ χἠ τύχη, κατορθοῖ. {str.} χωρεῖ κατά νοῦν, ἕτερον δ' ἑτέρῳ τούτων κατά καιρόν ἀπαντᾷ. {τρ.} ὡς ταῦτα δῆλά γ' ἔσθ': ὁ γάρ βωμός θύρασι καί δή. {χο.} <ἄγ'> ἐπείγετέ νυν ἐν ὅσῳ σοβαρά θεόθεν κατέχει πολέμου μετάτροπος αὔρα: νῦν γάρ δαίμων φανερῶς εἰς ἀγαθά μεταβιβάζει. {τρ.} τό κανοῦν πάρεστ' ὀλάς ἔχον καί στέμμα καί μάχαιραν, καί πῦρ γε τουτί, κοὐδέν ἴσχει πλήν τό πρόβατον ὑμᾶς. {χο.} οὔκουν ἁμιλλήσεσθον; ὡς ἤν χαῖρις ὑμᾶς ἴδῃ, πρόσεισιν αὐλήσων ἄκλη τος, κᾆτα τοῦτ' εὖ οἶδ' ὅτι φυσῶντι καί πονουμένῳ προσδώσετε δήπου. {τρ.} ἄγε δή, τό κανοῦν λαβών σύ καί τήν χέρνιβα περίιθι τόν βωμόν ταχέως ἐπιδέξια. {οι.} ἰδού. λέγοις ἄν ἄλλο: περιελήλυθα. {τρ.} φέρε δή, τό δαλίον τόδ' ἐμβάψω λαβών. σείου σύ ταχέως: σύ δέ πρότεινε τῶν ὀλῶν, καὐτός τε χερνίπτου παραδούς ταύτην ἐμοί, καί τοῖς θεαταῖς ῥῖπτε τῶν κριθῶν. {οι.} ἰδού. {τρ.} ἔδωκας ἤδη; {οι.} νή τόν ἑρμῆν, ὥστε γε τούτων ὅσοιπέρ εἰσι τῶν θεωμένων οὐκ ἔστιν οὐδείς ὅστις οὐ κριθήν ἔχει. {τρ.} οὐχ αἱ γυναῖκές γ' ἔλαβον. {οι.} ἀλλ' εἰς ἑσπέραν δώσουσιν αὐταῖς ἅνδρες. {τρ.} ἀλλ' εὐχώμεθα. τίς τῇδε; ποῦ ποτ' εἰσί πολλοί κἀγαθοί; {οι.} τοισδί φέρε δῶ: πολλοί γάρ εἰσι κἀγαθοί. {τρ.} τούτους ἀγαθούς ἐνόμισας; {οι.} οὐ γάρ, οἵτινες ἡμῶν καταχεόντων ὕδωρ τοσουτονί εἰς ταὐτό τοῦθ' ἑστᾶς' ἰόντες χωρίον; {τρ.} ἀλλ' ὡς τάχιστ' εὐχώμεθ'. {οι.} εὐχώμεσθα δή. {τρ.} ὦ σεμνοτάτη βασίλεια θεά, πότνι' εἰρήνη, δέσποινα χορῶν, δέσποινα γάμων, δέξαι θυσίαν τήν ἡμετέραν. {οι.} δέξαι δῆτ', ὦ πολυτιμήτη, νή δία, καί μή ποίει γ' ἅπερ αἱ μοιχευόμεναι δρῶσι γυναῖκες. καί γάρ ἐκεῖναι παρακλίνασαι τῆς αὐλείας παρακύπτουσιν: κἄν τις προσέχῃ τόν νοῦν αὐταῖς ἀναχωροῦσιν: κᾆτ' ἤν ἀπίῃ, παρακύπτουσιν. τούτων σύ πόει μηδέν ἔθ' ἡμῖν. {τρ.} μά δί', ἀλλ' ἀπόφηνον ὅλην σαυτήν γενναιοπρεπῶς τοῖσιν ἐρασταῖς ἡμῖν, οἵ σου τρυχόμεθ' ἤδη τρία καί δέκ' ἔτη: λῦσον δέ μάχας καί κορκορυγάς, ἵνα λυσιμάχην σε καλῶμεν: παῦσον δ' ἡμῶν τάς ὑπονοίας τάς περικόμψους, αἷς στωμυλλόμεθ' εἰς ἀλλήλους: μεῖξον δ' ἡμᾶς τούς ἕλληνας πάλιν ἐξ ἀρχῆς φιλίας χυλῷ καί συγγνώμῃ τινί πρᾳοτέρᾳ κέρασον τόν νοῦν: καί τήν ἀγοράν ἡμῖν ἀγαθῶν ἐμπλησθῆναι, 'κ μεγάρων σκορόδων, σικύων πρῴων, μήλων, ῥοιῶν, δούλοισι χλανισκιδίων μικρῶν: κἀκ βοιωτῶν γε φέροντας ἰδεῖν χῆνας, νήττας, φάττας, τροχίλους: καί κωπᾴδων ἐλθεῖν σπυρίδας, καί περί ταύτας ἡμᾶς ἁθρόους ὀψωνοῦντας τυρβάζεσθαι μορύχῳ, τελέᾳ, γλαυκέτῃ, ἄλλοις τένθαις πολλοῖς: κᾆτα μελάνθιον ἥκειν ὕστερον εἰς τήν ἀγοράν, τάς δέ πεπρᾶσθαι, τόν δ' ὀτοτύζειν, εἶτα μονῳδεῖν ἐκ μηδείας: »ὀλόμαν, ὀλόμαν ἀποχηρωθείς τᾶς ἐν τεύτλοισι λοχευομένας:« τούς δ' ἀνθρώπους ἐπιχαίρειν. ταῦτ', ὦ πολυτίμητ', εὐχομένοις ἡμῖν δίδου. λαβέ τήν μάχαιραν: εἶθ' ὅπως μαγειρικῶς σφάξεις τόν οἶν. {οι.} ἀλλ' οὐ θέμις. {τρ.} τιή τί δή; {οι.} οὐχ ἥδεται δήπουθεν εἰρήνη σφαγαῖς, οὐδ' αἱματοῦται βωμός. {τρ.} ἀλλ' εἴσω φέρων θύσας τά μηρί' ἐξελών δεῦρ' ἔκφερε, χοὔτω τό πρόβατον τῷ χορηγῷ σῴζεται. {χο.} σέ δή θύρασιν <ἐνθαδί> χρή μένοντα τοίνυν {ant.} σχίζας δευρί τιθέναι ταχέως τά τε πρόσφορα πάντ' ἐπί τούτοις. {τρ.} οὔκουν δοκῶ σοι μαντικῶς τό φρύγανον τίθεσθαι; {χο.} πῶς δ' οὐχί; τί γάρ σε πέφευγ' ὅσα χρή σοφόν ἄνδρα; τί δ' οὐ σύ φρονεῖς ὁπόσα χρε ών ἐστιν τόν <γε> σοφῇ δόκιμον φρενί πορίμῳ τε τόλμῃ; {τρ.} ἡ σχίζα γοῦν ἐνημμένη τόν στιλβίδην πιέζει. καί τήν τράπεζαν οἴσομαι, καί παιδός οὐ δεήσει. {χο.} τίς οὖν ἄν οὐκ ἐπαινέσει εν ἄνδρα τοιοῦτον, ὅσ τις πόλλ' ἀνατλάς ἔσω σε τήν ἱεράν πόλιν; ὥστ' οὐχί μή παύσει ποτ' ὤν ζηλωτός ἅπασιν. {τρ.} ταυτί δέδραται. τίθεσο τώ μηρώ λαβών: ἐγώ δ' ἐπί σπλάγχν' εἶμι καί θυλήματα. {οι.} ἐμοί μελήσει ταῦτά γ': {τρ.} ἀλλ' ἥκειν ἐχρῆν. {οι.} ἰδού, πάρειμι. μῶν ἐπισχεῖν σοι δοκῶ; {τρ.} ὄπτα καλῶς νυν αὐτά: καί γάρ οὑτοσί προσέρχεται δάφνῃ τις ἐστεφανωμένος. {οι.} τίς ἄρα ποτ' ἐστίν; {τρ.} ὡς ἀλαζών φαίνεται. {οι.} μάντις τίς ἐστιν; {τρ.} οὐ μά δί', ἀλλ' ἱεροκλέης οὗτός γέ πού 'σθ' ὁ χρησμολόγος οὑξ ὠρεοῦ. {οι.} τί ποτ' ἄρα λέξει; {τρ.} δῆλός ἐσθ' οὗτός γ' ὅτι ἐναντιώσεταί τι ταῖς διαλλαγαῖς. {οι.} οὔκ, ἀλλά κατά τήν κνῖσαν εἰσελήλυθεν. {τρ.} μή νυν ὁρᾶν δοκῶμεν αὐτόν. {οι.} εὖ λέγεις. {ιεροκλησ} τίς ἡ θυσία ποθ' αὑτηί καί τῷ θεῶν; {τρ.} ὄπτα σύ σιγῇ κἄπαγ' ἀπό τῆς ὀσφύος. {ιε.} ὅτῳ δέ θύετ' οὐ φράσεθ'; {τρ.} ἡ κέρκος ποεῖ καλῶς. {οι.} καλῶς δῆτ', ὦ πότνι' εἰρήνη φίλη. {ιε.} ἄγε νυν ἀπάρχου κᾆτα δός τἀπάργματα. {τρ.} ὀπτᾶν ἄμεινον πρῶτον. {ιε.} ἀλλά ταυταγί ἤδη 'στίν ὀπτά. {τρ.} πολλά πράττεις, ὅστις εἶ. κατάτεμνε. {ιε.} ποῦ τράπεζα; {τρ.} τήν σπονδήν φέρε. {ιε.} ἡ γλῶττα χωρίς τέμνεται. {τρ.} μεμνήμεθα. ἀλλ' οἶσθ' ὅ δρᾶσον; {ιε.} ἤν φράσῃς. {τρ.} μή διαλέγου νῷν μηδέν: εἰρήνῃ γάρ ἱερά θύομεν. {ιε.} ὦ μέλεοι θνητοί καί νήπιοι_ {τρ.} ἐς κεφαλήν σοί. {ιε.} οἵτινες ἀφραδίῃσι θεῶν νόον οὐκ ἀίοντες συνθήκας πεπόησθ' ἄνδρες χαροποῖσι πιθήκοις_ {τρ.} αἰβοιβοῖ. {ιε.} τί γελᾷς; {τρ.} ἥσθην χαροποῖσι πιθήκοις. {ιε.} καί κέπφοι τρήρωνες ἀλωπεκιδεῦσι πέπεισθε, ὧν δόλιαι ψυχαί, δόλιαι φρένες. {τρ.} εἴθε σου εἶναι ὤφελεν, ὦλαζών, οὑτωσί θερμός ὁ πλεύμων. {ιε.} εἰ γάρ μή νύμφαι γε θεαί βάκιν ἐξαπάτασκον, μηδέ βάκις θνητούς, μηδ' αὖ νύμφαι βάκιν αὐτόν_ {τρ.} ἐξώλης ἀπόλοι', εἰ μή παύσαιο βακίζων. {ιε.} οὔπω θέσφατον ἦν εἰρήνης δέσμ' ἀναλῦσαι, ἀλλά τόδε πρότερον_ {τρ.} τοῖς ἁλσί γε παστέα ταυτί. {ιε.} οὐ γάρ πω τοῦτ' ἐστί φίλον μακάρεσσι θεοῖσιν, φυλόπιδος λῆξαι, πρίν κεν λύκος οἶν ὑμεναιοῖ. {τρ.} καί πῶς, ὦ κατάρατε, λύκος ποτ' ἄν οἶν ὑμεναιοῖ; {ιε.} ἕως ἡ σφονδύλη φεύγουσα πονηρότατον βδεῖ, χἠ κώδων ἀκαλανθίς ἐπειγομένη τυφλά τίκτει, τουτάκις οὔπω χρῆν τήν εἰρήνην πεποῆσθαι. {τρ.} ἀλλά τί χρῆν ἡμᾶς; οὐ παύσασθαι πολεμοῦντας; ἤ διακαυνιάσαι πότεροι κλαυσούμεθα μεῖζον, ἐξόν σπεισαμένοις κοινῇ τῆς ἑλλάδος ἄρχειν; {ιε.} οὔποτε ποιήσεις τόν καρκίνον ὀρθά βαδίζειν. {τρ.} οὔποτε δειπνήσεις ἔτι τοῦ λοιποῦ 'ν πρυτανείῳ, οὐδ' ἐπί τῷ πραχθέντι ποήσεις ὕστερον οὐδέν. {ιε.} οὐδέποτ' ἄν θείης λεῖον τόν τρηχύν ἐχῖνον. {τρ.} ἆρα φενακίζων ποτ' ἀθηναίους ἔτι παύσει; {ιε.} ποῖον γάρ κατά χρησμόν ἐκαύσατε μῆρα θεοῖσιν; {τρ.} ὅνπερ κάλλιστον δήπου πεπόηκεν ὅμηρος: »ὥς οἱ μέν νέφος ἐχθρόν ἀπωσάμενοι πολέμοιο εἰρήνην εἵλοντο καί ἱδρύσανθ' ἱερείῳ. αὐτάρ ἐπεί κατά μῆρ' ἐκάη καί σπλάγχν' ἐπάσαντο, ἔσπενδον δεπάεσσιν, ἐγώ δ' ὁδόν ἡγεμόνευον:« χρησμολόγῳ δ' οὐδείς ἐδίδου κώθωνα φαεινόν. {ιε.} οὐ μετέχω τούτων: οὐ γάρ ταῦτ' εἶπε σίβυλλα. {τρ.} ἀλλ' ὁ σοφός τοι νή δί' ὅμηρος δεξιόν εἶπεν: »ἀφρήτωρ, ἀθέμιστος, ἀνέστιός ἐστιν ἐκεῖνος, ὅς πολέμου ἔραται ἐπιδημίου ὀκρυόεντος.« {ιε.} φράζεο δή, μή πώς σε δόλῳ φρένας ἐξαπατήσας ἰκτῖνος μάρψῃ_ {τρ.} τουτί μέντοι σύ φυλάττου, ὡς οὗτος φοβερός τοῖς σπλάγχνοις ἐστίν ὁ χρησμός. ἔγχει δή σπονδήν καί τῶν σπλάγχνων φέρε δευρί. {ιε.} ἀλλ' εἰ ταῦτα δοκεῖ, κἀγώ 'μαυτῷ βαλανεύσω. {τρ.} σπονδή σπονδή. {ιε.} ἔγχει δή κἀμοί καί σπλάγχνων μοῖραν ὄρεξον. {τρ.} ἀλλ' οὔπω τοῦτ' ἐστί φίλον μακάρεσσι θεοῖσιν: ἀλλά τόδε πρότερον, σπένδειν ἡμᾶς, σέ δ' ἀπελθεῖν. ὦ πότνι' εἰρήνη, παράμεινον τόν βίον ἡμῖν. {ιε.} πρόσφερε τήν γλῶτταν. {τρ.} σύ δέ τήν σαυτοῦ γ' ἀπένεγκε. {οι.} σπονδή. {τρ.} καί ταυτί μετά τῆς σπονδῆς λαβέ θᾶττον. {ιε.} οὐδείς προσδώσει μοι σπλάγχνων; {τρ.} οὐ γάρ οἷόν τε ἡμῖν προσδιδόναι, πρίν κεν λύκος οἶν ὑμεναιοῖ. {ιε.} ναί πρός τῶν γονάτων. {τρ.} ἄλλως, ὦ τᾶν, ἱκετεύεις: οὐ γάρ ποιήσεις λεῖον τόν τρηχύν ἐχῖνον. ἄγε δή, θεαταί, δεῦρο συσπλαγχνεύετε μετά νῷν. {ιε.} τί δέ δή 'γώ; {τρ.} τήν σίβυλλαν ἔσθιε. {ιε.} οὔτοι μά τήν γῆν ταῦτα κατέδεσθον μόνω, ἀλλ' ἁρπάσομαι σφῷν αὐτά: κεῖται δ' ἐν μέσῳ. {τρ.} ὤ παῖε παῖε τόν βάκιν. {ιε.} μαρτύρομαι. {τρ.} κἄγωγ', ὅτι τένθης εἶ σύ κἀλαζών ἀνήρ. παῖ' αὐτόν ἐπέχων τῷ ξύλῳ, τόν ἀλαζόνα. {οι.} σύ μέν οὖν: ἐγώ δέ τουτονί τῶν κῳδίων, ἁλάμβαν' αὐτός ἐξαπατῶν, ἐκβολβιῶ. {τρ.} οὐ καταβαλεῖς τά κῴδι', ὦ θυηπόλε; ἤκουσας; ὁ κόραξ οἷος ἦλθ' ἐξ ὠρεοῦ. οὐκ ἀποπετήσει θᾶττον εἰς ἐλύμνιον; {χο.} ἥδομαί γ' ἥδομαι {str.} κράνους ἀπηλλαγμένος τυροῦ τε καί κρομμύων. οὐ γάρ φιληδῶ μάχαις, ἀλλά πρός πῦρ διέλ κων μετ' ἀνδρῶν ἑταί ρων φίλων, ἐκκέας, τῶν ξύλων ἅττ' ἄν ᾖ δανότατα τοῦ θέρους ἐκπεπρεμνισμένα κἀνθρακίζων τοὐρεβίνθου τήν τε φηγόν ἐμπυρεύων, χἄμα τήν θρᾷτταν κυνῶν τῆς γυναικός λουμένης. οὐ γάρ ἔσθ' ἥδιον ἤ τυχεῖν μέν ἤδη 'σπαρμένα, τόν θεόν δ' ἐπιψακάζειν, καί τιν' εἰπεῖν γείτονα: »εἰπέ μοι, τί τηνικαῦτα δρῶμεν, ὦ κωμαρχίδη;« _ »ἐμπιεῖν ἔμοιγ' ἀρέσκει τοῦ θεοῦ δρῶντος καλῶς. ἀλλά φαῦσον τῶν φασήλων, ὦ γύναι, τρεῖς χοίνικας, τῶν τε πυρῶν μεῖξον αὐτοῖς, τῶν τε σύκων ἔξελε, τόν τε μανῆν ἡ σύρα βωστρησάτω 'κ τοῦ χωρίου. οὐ γάρ οἷόν τ' ἐστί πάντως οἰναρίζειν τήμερον οὐδέ τυντλάζειν, ἐπειδή παρδακόν τό χωρίον.« _ »κἀξ ἐμοῦ δ' ἐνεγκάτω τις τήν κίχλην καί τώ σπίνω: ἦν δέ καί πυός τις ἔνδον καί λαγῷα τέτταρα, εἴ τι μή 'ξήνεγκεν αὐτῶν ἡ γαλῆ τῆς ἑσπέρας: ἐψόφει γοῦν ἔνδον οὐκ οἶδ' ἅττα κἀκυδοιδόπα: ὧν ἔνεγκ', ὦ παῖ, τρί' ἡμῖν, ἕν δέ δοῦναι τῷ πατρί: μυρρίνας τ' αἴτησον ἐξ αἰσχινάδου τῶν καρπίμων: χἄμα τῆς αὐτῆς ὁδοῦ χαρινάδην τις βωσάτω, ὡς ἄν ἐμπίῃ μεθ' ἡμῶν, εὖ ποιοῦντος κὠφελοῦντος τοῦ θεοῦ τἀρώματα.« ἡνίκ' ἄν δ' ἀχέτας {ant.} ᾄδῃ τόν ἡδύν νόμον, διασκοπῶν ἥδομαι τάς λημνίας ἀμπέλους, εἰ πεπαίνουσιν ἤ δη_τό γάρ φῖτυ πρῷ ον φύσει_τόν τε φή ληχ' ὁρῶν οἰδάνοντ': εἶθ' ὁπόταν ᾖ πέπων, ἐσθίω κἀπέχω χἄμα φήμ': »ὧραι φίλαι:« καί τοῦ θύμου τρίβων κυκῶμαι: κᾆτα γίγνομαι παχύς τηνικαῦτα τοῦ θέρους μᾶλλον ἤ θεοῖσιν ἐχθρόν ταξίαρχον προσβλέπων τρεῖς λόφους ἔχοντα καί φοινικίδ' ὀξεῖαν πάνυ, ἥν ἐκεῖνός φησιν εἶναι βάμμα σαρδιανικόν: ἤν δέ που δέῃ μάχεσθ' ἔχοντα τήν φοινικίδα, τηνικαῦτ' αὐτός βέβαπται βάμμα κυζικηνικόν: κᾆτα φεύγει πρῶτος ὥσπερ ξουθός ἱππαλεκτρυών τούς λόφους σείων: ἐγώ δ' ἕστηκα λινοπτώμενος. ἡνίκ' ἄν δ' οἴκοι γένωνται, δρῶσιν οὐκ ἀνασχετά, τούς μέν ἐγγράφοντες ἡμῶν, τούς δ' ἄνω τε καί κάτω ἐξαλείφοντες δίς ἤ τρίς. »αὔριον δ' ἔσθ' ἥξοδος.« τῷ δέ σιτί' οὐκ ἐώνητ': οὐ γάρ ᾔδειν ἐξιών: εἶτα προσστάς πρός τόν ἀνδριάντα τόν πανδίονος εἶδεν αὑτόν, κἀπορῶν θεῖ τῷ κακῷ βλέπων ὀπόν. ταῦτα δ' ἡμᾶς τούς ἀγροίκους δρῶσι, τούς δ' ἐξ ἄστεως ἧττον, οἱ θεοῖσιν οὗτοι κἀνδράσιν ῥιψάσπιδες. ὧν ἔτ' εὐθύνας ἐμοί δώσουσιν, ἤν θεός θέλῃ. πολλά γάρ δή μ' ἠδίκησαν, ὄντες οἴκοι μέν λέοντες, ἐν μάχῃ δ' ἀλώπεκες. {τρ.} ἰού ἰού. ὅσον τό χρῆμ' ἐπί δεῖπνον ἦλθ' εἰς τούς γάμους. ἔχ', ἀποκάθαιρε τάς τραπέζας ταυτῃί: πάντως γάρ οὐδέν ὄφελός ἐστ' αὐτῆς ἔτι. ἔπειτ' ἐπιφόρει τούς ἀμύλους καί τάς κίχλας καί τῶν λαγῴων πολλά καί τούς κολλάβους. {δρεπανουργοσ} ποῦ ποῦ τρυγαῖός ἐστιν; {τρ.} ἀναβράττω κίχλας. {δρ.} ὦ φίλτατ', ὦ τρυγαῖ', ὅς' ἡμᾶς τἀγαθά δέδρακας εἰρήνην ποήσας: ὡς πρό τοῦ οὐδείς ἐπρίατ' ἄν δρέπανον οὐδέ κολλύβου, νυνί δέ πέντε γ' αὐτά δραχμῶν ἐμπολῶ, ὁδί δέ τριδράχμους τούς κάδους εἰς τούς ἀγρούς. ἀλλ', ὦ τρυγαῖε, τῶν δρεπάνων τε λάμβανε κάδων θ' ὅ τι βούλει προῖκα: καί ταυτί δέχου: ἀφ' ὧν γάρ ἀπεδόμεσθα κἀκερδάναμεν τά δῶρα ταυτί σοι φέρομεν εἰς τούς γάμους. {τρ.} ἴθι νυν, καταθέμενοι παρ' ἐμοί ταῦτ' εἴσιτε ἐπί δεῖπνον ὡς τάχιστα: καί γάρ οὑτοσί ὅπλων κάπηλος ἀχθόμενος προσέρχεται. {οπλων καπηλοσ} οἴμ' ὡς προθέλυμνόν μ', ὦ τρυγαῖ', ἀπώλεσας. {τρ.} τί δ' ἐστίν, ὦ κακόδαιμον; οὔ τί που λοφᾷς; {ο. κ.} ἀπώλεσάς μου τήν τέχνην καί τόν βίον, καί τουτουί καί τοῦ δορυξοῦ 'κεινουί. {τρ.} τί δῆτα τουτοινί καταθῶ σοι τοῖν λόφοιν; {ο. κ.} αὐτός σύ τί δίδως; {τρ.} ὅ τι δίδωμ'; αἰσχύνομαι. ὅμως δ' ὅτι τό σφήκωμ' ἔχει πόνον πολύν, δοίην ἄν αὐτοῖν ἰσχάδων τρεῖς χοίνικας, ἵν' ἀποκαθαίρω τήν τράπεζαν τουτῳί. {ο. κ.} ἔνεγκε τοίνυν εἰσιών τάς ἰσχάδας: κρεῖττον γάρ, ὦ τᾶν, ἐστιν ἤ μηδέν λαβεῖν. {τρ.} ἀπόφερ' ἀπόφερ' ἐς κόρακας ἀπό τῆς οἰκίας. τριχορρυεῖτον, οὐδέν ἐστον τώ λόφω. οὐκ ἄν πριαίμην οὐδ' ἄν ἰσχάδος μιᾶς. {ο. κ.} τί δαί δεκάμνῳ τῷδε θώρακος κύτει ἐνημμένῳ κάλλιστα χρήσομαι τάλας; {τρ.} οὗτος μέν οὐ μή σοι ποήσει ζημίαν. ἀλλ' αἶρέ μοι τοῦτόν γε τῆς ἰσωνίας: ἐναποπατεῖν γάρ ἐστ' ἐπιτήδειος πάνυ_ {ο. κ.} παῦσαί μ' ὑβρίζων τοῖς ἐμοῖσι χρήμασιν. {τρ.} ὡδί, παραθέντι τρεῖς λίθους. οὐ δεξιῶς; {ο. κ.} ποίᾳ δ' ἀποψήσει ποτ', ὦμαθέστατε; {τρ.} τῃδί, διείς τήν χεῖρα διά τῆς θαλαμίας καί τῇδ'. {ο. κ.} ἅμ' ἀμφοῖν δῆτ'; {τρ.} ἔγωγε νή δία, ἵνα μή γ' ἁλῶ τρύπημα κλέπτων τῆς νεώς. {ο. κ.} ἔπειτ' ἐπί δεκάμνῳ χεσεῖ καθήμενος; {τρ.} ἔγωγε νή δί', ὦπίτριπτ'. οἴει γάρ ἄν τόν πρωκτόν ἀποδόσθαι με χιλιῶν δραχμῶν; {ο. κ.} ἴθι δή, 'ξένεγκε τἀργύριον. {τρ.} ἀλλ', ὦγαθέ, θλίβει τόν ὄρρον. ἀπόφερ', οὐκ ὠνήσομαι. {ο. κ.} τί δ' ἆρα τῇ σάλπιγγι τῇδε χρήσομαι, ἥν ἐπριάμην δραχμῶν ποθ' ἑξήκοντ' ἐγώ; {τρ.} μόλυβδον εἰς τουτί τό κοῖλον ἐγχέας ἔπειτ' ἄνωθεν ῥάβδον ἐνθείς ὑπόμακρον, γενήσεταί σοι τῶν κατακτῶν κοττάβων. {ο. κ.} οἴμοι καταγελᾷς. {τρ.} ἀλλ' ἕτερον παραινέσω. τόν μέν μόλυβδον, ὥσπερ εἶπον, ἔγχεον, ἐντευθενί δέ σπαρτίοις ἠρτημένην πλάστιγγα πρόσθες, καὐτό σοι γενήσεται τά σῦκ' ἐν ἀγρῷ τοῖς οἰκέταισιν ἱστάναι. {ο. κ.} ὦ δυσκάθαρτε δαῖμον, ὥς μ' ἀπώλεσας, ὅτ' ἀντέδωκα κἀντί τῶνδε μνᾶν ποτέ. καί νῦν τί δράσω; τίς γάρ αὔτ' ὠνήσεται; {τρ.} πώλει βαδίζων αὐτά τοῖς αἰγυπτίοις: ἔστιν γάρ ἐπιτήδεια συρμαίαν μετρεῖν. {ο. κ.} οἴμ', ὦ κρανοποί', ὡς ἀθλίως πεπράγαμεν. {τρ.} οὗτος μέν οὐ πέπονθεν οὐδέν. {ο. κ.} ἀλλά τί ἔτ' ἐστί τοῖσι κράνεσιν ὅ τι τις χρήσεται; {τρ.} ἐάν τοιαυτασί μάθῃ λαβάς ποεῖν, ἄμεινον ἤ νῦν αὔτ' ἀποδώσεται πολύ. {ο. κ.} ἀπίωμεν, ὦ δορυξέ. {τρ.} μηδαμῶς γ', ἐπεί τούτῳ γ' ἐγώ τά δόρατα ταῦτ' ὠνήσομαι. {ο. κ.} πόσον δίδως δῆτ'; {τρ.} εἰ διαπρισθείη δίχα, λάβοιμ' ἄν αὔτ' εἰς χάρακας ἑκατόν τῆς δραχμῆς. {ο. κ.} ὑβριζόμεθα. χωρῶμεν, ὦ τᾶν, ἐκποδών. {τρ.} νή τόν δί', ὡς τά παιδί' ἤδη 'ξέρχεται οὐρησόμενα τά τῶν ἐπικλήτων δεῦρ', ἵνα ἅττ' ᾄσεται προαναβάληταί, μοι δοκεῖ. ἀλλ' ὅ τι περ ᾄδειν ἐπινοεῖς, ὦ παιδίον, αὐτοῦ παρ' ἐμέ στάν πρότερον ἀναβαλοῦ 'νθαδί. {παιδιον αʹ} νῦν αὖθ' ὁπλοτέρων ἀνδρῶν ἀρχώμεθα_ {τρ.} παῦσαι ὁπλοτέρους ᾄδων, καί ταῦτ', ὦ τρισκακόδαιμον, εἰρήνης οὔσης: ἀμαθές γ' εἶ καί κατάρατον. {π. αʹ} οἱ δ' ὅτε δή σχεδόν ἦσαν ἐπ' ἀλλήλοισιν ἰόντες, σύν ῥ' ἔβαλον ῥινούς τε καί ἀσπίδας ὀμφαλοέσσας. {τρ.} ἀσπίδας; οὐ παύσει μεμνημένος ἀσπίδος ἡμῖν; {π. αʹ} ἔνθα δ' ἅμ' οἰμωγή τε καί εὐχωλή πέλεν ἀνδρῶν. {τρ.} ἀνδρῶν οἰμωγή; κλαύσει νή τόν διόνυσον οἰμωγάς ᾄδων, καί ταύτας ὀμφαλοέσσας. {π. αʹ} ἀλλά τί δῆτ' ᾄδω; σύ γάρ εἰπέ μοι οἷστισι χαίρεις. {τρ.} »ὥς οἱ μέν δαίνυντο βοῶν κρέα,« καί τά τοιαυτί: »ἄριστον προτίθεντο καί ἅσς' ἥδιστα πάσασθαι.« {π. αʹ} ὥς οἱ μέν δαίνυντο βοῶν κρέα, καὐχένας ἵππων ἔκλυον ἱδρώοντας, ἐπεί πολέμου ἐκόρεσθεν. {τρ.} εἶἑν: ἐκόρεσθεν τοῦ πολέμου κᾆτ' ἤσθιον. ταῦτ' ᾆδε, ταῦθ', ὡς ἤσθιον κεκορημένοι. {π. αʹ} θωρήσσοντ' ἄρ' ἔπειτα πεπαυμένοι_ {τρ.} ἄσμενοι, οἶμαι. {π. αʹ} πύργων δ' ἐξεχέοντο, βοή δ' ἄσβεστος ὀρώρει. {τρ.} κάκιστ' ἀπόλοιο, παιδάριον, αὐταῖς μάχαις: οὐδέν γάρ ᾄδεις πλήν πολέμους. τοῦ καί ποτ' εἶ; {π. αʹ} ἐγώ; {τρ.} σύ μέντοι νή δί'. {π. αʹ} υἱός λαμάχου. {τρ.} αἰβοῖ. ἦ γάρ ἐγώ θαύμαζον ἀκούων, εἰ σύ μή εἴης ἀνδρός βουλομάχου καί κλαυσιμάχου τινός υἱός. ἄπερρε καί τοῖς λογχοφόροισιν ᾆδ' ἰών. ποῦ μοι τό τοῦ κλεωνύμου 'στί παιδίον; ἆισον πρίν εἰσιέναι τι: σύ γάρ εὖ οἶδ' ὅτι οὐ πράγματ' ᾄσει: σώφρονος γάρ εἶ πατρός. {παιδιον βʹ} ἀσπίδι μέν σαΐων τις ἀγάλλεται, ἥν παρά θάμνῳ ἔντος ἀμώμητον κάλλιπον οὐκ ἐθέλων_ {τρ.} εἰπέ μοι, ὦ πόσθων, εἰς τόν σαυτοῦ πατέρ' ᾄδεις; {π. βʹ} ψυχήν δ' ἐξεσάωσα_ {τρ.} καταισχυνάς γε τοκῆας. ἀλλ' εἰσίωμεν: εὖ γάρ οἶδ' ἐγώ σαφῶς ὅτι ταῦθ' ὅς' ᾖσας ἄρτι περί τῆς ἀσπίδος οὐ μή 'πιλάθῃ ποτ' ὤν ἐκείνου τοῦ πατρός. ὑμῶν τό λοιπόν ἔργον ἤδη 'νταῦθα τῶν μενόντων φλᾶν ταῦτα πάντα καί σποδεῖν, καί μή κενάς παρέλκειν ἀλλ' ἀνδρικῶς ἐμβάλλετε καί σμώχετ' ἀμφοῖν τοῖν γνάθοιν: οὐδέν γάρ, ὦ πόνηροι, λευκῶν ὀδόντων ἔργον ἔστ', ἤν μή τι καί μασῶνται. {χο.} ἡμῖν μελήσει ταῦτά γ': εὖ ποεῖς δέ καί σύ φράζων. ἀλλ', ὦ πρό τοῦ πεινῶντες, ἐμβάλλεσθε τῶν λαγῴων: ὡς οὐχί πᾶσαν ἡμέραν πλακοῦσιν ἔστιν ἐντυχεῖν πλανωμένοις ἐρήμοις. πρός ταῦτα βρύκετ' ἤ τάχ' ὑμῖν φημι μεταμελήσειν. {τρ.} εὐφημεῖν χρή καί τήν νύμφην ἔξω τινά δεῦρο κομίζειν δᾷδάς τε φέρειν, καί πάντα λεών συγχαίρειν κἀπικελεύειν. καί τά σκεύη πάλιν εἰς τόν ἀγρόν νυνί χρή πάντα κομίζειν ὀρχησαμένους καί σπείσαντας καί ὑπέρβολον ἐξελάσαντας, κἀπευξαμένους τοῖσι θεοῖσιν διδόναι πλοῦτον τοῖς ἕλλησιν, κριθάς τε ποεῖν ἡμᾶς πολλάς πάντας ὁμοίως οἶνόν τε πολύν, σῦκά τε τρώγειν, τάς τε γυναῖκας τίκτειν ἡμῖν, καί τἀγαθά πάνθ' ὅς' ἀπωλέσαμεν συλλέξασθαι πάλιν ἐξ ἀρχῆς, λῆξαί τ' αἴθωνα σίδηρον. δεῦρ', ὦ γύναι, εἰς ἀγρόν, χὤπως μετ' ἐμοῦ καλή καλῶς κατακείσει. ὑμήν, ὑμέναι' ὤ. {χο.} ὦ τρισμάκαρ, ὡς δικαί ως τἀγαθά νῦν ἔχεις. ὑμήν, ὑμέναι' ὤ. ὑμήν, ὑμέναι', ὤ. {τρ.} τί δράσομεν αὐτήν; {χο.} τί δράσομεν αὐτήν; {τρ.} τρυγήσομεν αὐτήν. {χο.} τρυγήσομεν αὐτήν. ἀλλ' ἀράμενοι φέρω μεν οἱ προτεταγμένοι τόν νυμφίον, ὦνδρες. ὑμήν, ὑμέναι', ὤ. ὑμήν, ὑμέναι' ὤ. {τρ.} οἰκήσετε γοῦν καλῶς οὐ πράγματ' ἔχοντες, ἀλ λά συκολογοῦντες. ὑμήν, ὑμέναι', ὤ. ὑμήν, ὑμέναι', ὤ. {χο.} τοῦ μέν μέγα καί παχύ, τῆς δ' ἡδύ τό σῦκον. {τρ.} φήσεις γ' ὅταν ἐσθίῃς οἶνόν τε πίῃς πολύν. ὑμήν, ὑμέναι', ὤ. ὑμήν, ὑμέναι', ὤ. ὦ χαίρετε χαίρετ' ἄν δρες: κἄν ξυνέπησθέ μοι, πλακοῦντας ἔδεσθε. [6] {work} {ευελπιδησ} ὀρθήν κελεύεις, ᾗ τό δένδρον φαίνεται; {πισθεταιροσ} διαρραγείης. ἥδε δ' αὖ κρώζει πάλιν. {ευ.} τί, ὦ πόνηρ', ἄνω κάτω πλανύττομεν; ἀπολούμεθ' ἄλλως τήν ὁδόν προφορουμένω. {πι.} τό δ' ἐμέ κορώνῃ πειθόμενον τόν ἄθλιον ὁδοῦ περιελθεῖν στάδια πλεῖν ἤ χίλια. {ευ.} τό δ' ἐμέ κολοιῷ πειθόμενον τόν δύσμορον ἀποσποδῆσαι τούς ὄνυχας τῶν δακτύλων. {πι.} ἀλλ' οὐδέ ποῦ γῆς ἐσμέν οἶδ' ἔγωγ' ἔτι. {ευ.} ἐντευθενί τήν πατρίδ' ἄν ἐξεύροις σύ που; {πι.} οὐδ' ἄν μά δί' ἐγγετευθενί 'ξηκεστίδης. {ευ.} οἴμοι. {πι.} σύ μέν, ὦ τᾶν, τήν ὁδόν ταύτην ἴθι. {ευ.} ἦ δεινά νώ δέδρακεν οὑκ τῶν ὀρνέων, ὁ πινακοπώλης φιλοκράτης μελαγχολῶν, ὅς τώδ' ἔφασκε νῷν φράσειν τόν τηρέα, τόν ἔποφ', ὅς ὄρνις ἐγένετ', ἐκ τῶν ὀρνέων: κἀπέδοτο τόν μέν θαρραλείδου τουτονί κολοιόν ὀβολοῦ, τηνδεδί τριωβόλου. τώ δ' οὐκ ἄρ' ᾔστην οὐδέν ἄλλο πλήν δάκνειν. καί νῦν τί κέχηνας; ἔσθ' ὅποι κατά τῶν πετρῶν ἡμᾶς ἔτ' ἄξεις; οὐ γάρ ἐστ' ἐνταῦθά τις ὁδός. {πι.} οὐδέ μά δί' ἐνταῦθά γ' ἀτραπός οὐδαμοῦ. {ευ.} τί δ' ἡ κορώνη; τῆς ὁδοῦ τι λέγει πέρι; {πι.} οὐ ταὐτά κρώζει μά δία νῦν τε καί τότε. {ευ.} τί δή λέγει περί τῆς ὁδοῦ; {πι.} τί δ' ἄλλο γ' ἤ βρύκους' ἀπέδεσθαί φησί μου τούς δακτύλους; {ευ.} οὐ δεινόν οὖν δῆτ' ἐστίν ἡμᾶς δεομένους ἐς κόρακας ἐλθεῖν καί παρεσκευασμένους ἔπειτα μή 'ξευρεῖν δύνασθαι τήν ὁδόν; ἡμεῖς γάρ, ὦνδρες οἱ παρόντες ἐν λόγῳ, νόσον νοσοῦμεν τήν ἐναντίαν σάκᾳ: ὁ μέν γάρ ὤν οὐκ ἀστός εἰσβιάζεται, ἡμεῖς δέ φυλῇ καί γένει τιμώμενοι, ἀστοί μετ' ἀστῶν, οὐ σοβοῦντος οὐδενός ἀνεπτόμεθ' ἐκ τῆς πατρίδος ἀμφοῖν τοῖν ποδοῖν, αὐτήν μέν οὐ μισοῦντ' ἐκείνην τήν πόλιν τό μή οὐ μεγάλην εἶναι φύσει κεὐδαίμονα καί πᾶσι κοινήν ἐναποτεῖσαι χρήματα. οἱ μέν γάρ οὖν τέττιγες ἕνα μῆν' ἤ δύο ἐπί τῶν κραδῶν ᾄδους', ἀθηναῖοι δ' ἀεί ἐπί τῶν δικῶν ᾄδουσι πάντα τόν βίον. διά ταῦτα τόνδε τόν βάδον βαδίζομεν, κανοῦν δ' ἔχοντε καί χύτραν καί μυρρίνας πλανώμεθα ζητοῦντε τόπον ἀπράγμονα, ὅποι καθιδρυθέντε διαγενοίμεθ' ἄν. ὁ δέ στόλος νῷν ἐστι παρά τόν τηρέα, τόν ἔποπα, παρ' ἐκείνου πυθέσθαι δεομένω, εἴ που τοιαύτην εἶδε πόλιν ᾗ 'πέπτετο. {πι.} οὗτος. {ευ.} τί ἐστιν; {πι.} ἡ κορώνη μοι πάλαι ἄνω τι φράζει. {ευ.} χὠ κολοιός οὑτοσί ἄνω κέχηνεν ὡσπερεί δεικνύς τί μοι, κοὐκ ἔσθ' ὅπως οὐκ ἔστιν ἐνταῦθ' ὄρνεα. εἰσόμεθα δ' αὐτίκ', ἤν ποήσωμεν ψόφον. {πι.} ἀλλ' οἶσθ' ὅ δρᾶσον; τῷ σκέλει θένε τήν πέτραν. {ευ.} σύ δέ τῇ κεφαλῇ γ', ἵν' ᾖ διπλάσιος ὁ ψόφος. {πι.} σύ δ' οὖν λίθῳ κόψον λαβών. {ευ.} πάνυ γ', εἰ δοκεῖ. παῖ παῖ. {πι.} τί λέγεις, οὗτος; τόν ἔποπα <παῖ> καλεῖς; οὐκ ἀντί τοῦ <παιδός> ς' ἐχρῆν <ἐποποῖ> καλεῖν; {ευ.} ἐποποῖ. ποήσεις τοί με κόπτειν αὖθις αὖ. ἐποποῖ. {θεραπων εποποσ} τίνες οὗτοι; τίς ὁ βοῶν τόν δεσπότην; {πι.} ἄπολλον ἀποτρόπαιε, τοῦ χασμήματος. {θε.} οἴμοι τάλας, ὀρνιθοθήρα τουτωί. {ευ.} οὕτω 'στί δεινόν; οὐδέ κάλλιον λέγειν; {θε.} ἀπολεῖσθον. {ευ.} ἀλλ' οὐκ ἐσμέν ἀνθρώπω. {θε.} τί δαί; {ευ.} ὑποδεδιώς ἔγωγε, λιβυκόν ὄρνεον. {θε.} οὐδέν λέγεις. {ευ.} καί μήν ἐροῦ τά πρός ποδῶν. {θε.} ὁδί δέ δή τίς ἐστιν ὄρνις; οὐκ ἐρεῖς; {πι.} ἐπικεχοδώς ἔγωγε φασιανικός. {ευ.} ἀτάρ σύ τί θηρίον ποτ' εἶ, πρός τῶν θεῶν; {θε.} ὄρνις ἔγωγε δοῦλος. {ευ.} ἡττήθης τινός ἀλεκτρυόνος; {θε.} οὔκ, ἀλλ' ὅτε περ ὁ δεσπότης ἔποψ ἐγένετο, τότε γενέσθαι μ' ηὔξατο ὄρνιν, ἵν' ἀκόλουθον διάκονόν τ' ἔχῃ. {ευ.} δεῖται γάρ ὄρνις καί διακόνου τινός; {θε.} οὗτός γ', ἅτ', οἶμαι, πρότερον ἄνθρωπός ποτ' ὤν. τοτέ μέν ἐρᾷ φαγεῖν ἀφύας φαληρικάς, τρέχω 'π' ἀφύας ἐγώ λαβών τό τρύβλιον: ἔτνους δ' ἐπιθυμεῖ, δεῖ τορύνης καί χύτρας, τρέχω 'πί τορύνην. {ευ.} τροχίλος ὄρνις οὑτοσί. οἶσθ' οὖν ὅ δρᾶσον, ὦ τροχίλε; τόν δεσπότην ἡμῖν κάλεσον. {θε.} ἀλλ' ἀρτίως νή τόν δία εὕδει καταφαγών μύρτα καί σέρφους τινάς. {ευ.} ὅμως ἐπέγειρον αὐτόν. {θε.} οἶδα μέν σαφῶς ὅτι ἀχθέσεται, σφῷν δ' αὐτόν εἵνεκ' ἐπεγερῶ. {πι.} κακῶς σύ γ' ἀπόλοι'. ὥς μ' ἀπέκτεινας δέει. {ευ.} οἴμοι κακοδαίμων, χὠ κολοιός μοἴχεται ὑπό τοῦ δέους. {πι.} ὦ δειλότατον σύ θηρίον, δείσας ἀφῆκας τόν κολοιόν. {ευ.} εἰπέ μοι, σύ δέ τήν κορώνην οὐκ ἀφῆκας καταπεσών; {πι.} μά δί' οὐκ ἔγωγε. {ευ.} ποῦ γάρ ἐστιν; {πι.} ἀπέπτετο. {ευ.} οὐκ ἆρ' ἀφῆκας; ὦγάθ', ὡς ἀνδρεῖος εἶ. {εποψ} ἄνοιγε τήν ὕλην, ἵν' ἐξέλθω ποτέ. {ευ.} ὦ ἡράκλεις, τουτί τί ποτ' ἐστί θηρίον; τίς ἡ πτέρωσις; τίς ὁ τρόπος τῆς τριλοφίας; {επ.} τίνες εἰσί μ' οἱ ζητοῦντες; {ευ.} οἱ δώδεκα θεοί εἴξασιν ἐπιτρῖψαί σε. {επ.} μῶν με σκώπτετον ὁρῶντε τήν πτέρωσιν; ἦν γάρ, ὦ ξένοι, ἄνθρωπος. {ευ.} οὐ σοῦ καταγελῶμεν. {επ.} ἀλλά τοῦ; {ευ.} τό ῥάμφος ἡμῖν σου γέλοιον φαίνεται. {επ.} τοιαῦτα μέντοι σοφοκλέης λυμαίνεται ἐν ταῖς τραγῳδίαισιν ἐμέ, τόν τηρέα. {ευ.} τηρεύς γάρ εἶ σύ; πότερον ὄρνις ἤ ταὧς; {επ.} ὄρνις ἔγωγε. {ευ.} κᾆτά σοι ποῦ τά πτερά; {επ.} ἐξερρύηκε. {ευ.} πότερον ὑπό νόσου τινός; {επ.} οὔκ, ἀλλά τόν χειμῶνα πάντα τὤρνεα πτερορρυεῖ, κᾆτ' αὖθις ἕτερα φύομεν. ἀλλ' εἴπατόν μοι σφώ τίν' ἐστόν; {ευ.} νώ; βροτώ. {επ.} ποδαπώ τό γένος; {ευ.} ὅθεν αἱ τριήρεις αἱ καλαί. {επ.} μῶν ἡλιαστά; {ευ.} μἀλλά θἀτέρου τρόπου, ἀπηλιαστά. {επ.} σπείρεται γάρ τοῦτ' ἐκεῖ τό σπέρμ'; {ευ.} ὀλίγον ζητῶν ἄν ἐξ ἀγροῦ λάβοις. {επ.} πράγους δέ δή τοῦ δεομένω δεῦρ' ἤλθετον; {ευ.} σοί ξυγγενέσθαι βουλομένω. {επ.} τίνος πέρι; {ευ.} ὅτι πρῶτα μέν ἦσθ' ἄνθρωπος ὥσπερ νώ ποτε, κἀργύριον ὠφείλησας ὥσπερ νώ ποτε, κοὐκ ἀποδιδούς ἔχαιρες ὥσπερ νώ ποτε: εἶτ' αὖθις ὀρνίθων μεταλλάξας φύσιν καί γῆν ἐπέπτου καί θάλατταν ἐν κύκλῳ, καί πάνθ' ὅσαπερ ἄνθρωπος ὅσα τ' ὄρνις φρονεῖς. ταῦτ' οὖν ἱκέται νώ πρός σέ δεῦρ' ἀφίγμεθα, εἴ τινα πόλιν φράσειας ἡμῖν εὔερον ὥσπερ σισύραν ἐγκατακλινῆναι μαλθακήν. {επ.} ἔπειτα μείζω τῶν κραναῶν ζητεῖς πόλιν; {ευ.} μείζω μέν οὐδέν, προσφορωτέραν δέ νῷν. {επ.} ἀριστοκρατεῖσθαι δῆλος εἶ ζητῶν. {ευ.} ἐγώ; ἥκιστα: καί τόν σκελλίου βδελύττομαι. {επ.} ποίαν τιν' οὖν ἥδιστ' ἄν οἰκοῖτ' ἄν πόλιν; {ευ.} ὅπου τά μέγιστα πράγματ' εἴη τοιάδε. ἐπί τήν θύραν μου πρῴ τις ἐλθών τῶν φίλων λέγοι ταδί: »πρός τοῦ διός τοὐλυμπίου ὅπως παρέσει μοι καί σύ καί τά παιδία λουσάμενα πρῴ: μέλλω γάρ ἑστιᾶν γάμους: καί μηδαμῶς ἄλλως ποήσῃς: εἰ δέ μή, μή μοι τότ' ἔλθῃς, ὅταν ἐγώ πράττω κακῶς.« {επ.} νή δία ταλαιπώρων γε πραγμάτων ἐρᾷς. τί δαί σύ; {πι.} τοιούτων ἐρῶ κἀγώ. {επ.} τίνων; {πι.} ὅπου ξυναντῶν μοι ταδί τις μέμψεται ὥσπερ ἀδικηθείς παιδός ὡραίου πατήρ: »καλῶς γέ μου τόν υἱόν, ὦ στιλβωνίδη, εὑρών ἀπιόντ' ἀπό γυμνασίου λελουμένον οὐκ ἔκυσας, οὐ προσεῖπας, οὐ προσηγάγου, οὐκ ὠρχιπέδισας, ὤν ἐμοί πατρικός φίλος.« {επ.} ὦ δειλακρίων σύ, τῶν κακῶν οἵων ἐρᾷς. ἀτάρ ἔστι γ' ὁποίαν λέγετον εὐδαίμων πόλις παρά τήν ἐρυθράν θάλατταν. {ευ.} οἴμοι, μηδαμῶς ἡμῖν γε παρά θάλατταν, ἵν' ἀνακύψεται κλητῆρ' ἄγους' ἕωθεν ἡ σαλαμινία. ἑλληνικήν δέ πόλιν ἔχεις ἡμῖν φράσαι; {επ.} τί οὐ τόν ἠλεῖον λέπρεον οἰκίζετον ἐλθόνθ'; {ευ.} ὁτιή νή τούς θεούς ὅς' οὐκ ἰδών βδελύττομαι τόν λέπρεον ἀπό μελανθίου. {επ.} ἀλλ' εἰσίν ἕτεροι τῆς λοκρίδος ὀπούντιοι, ἵνα χρή κατοικεῖν. {ευ.} ἀλλ' ἔγωγ' ὀπούντιος οὐκ ἄν γενοίμην ἐπί ταλάντῳ χρυσίου. οὗτος δέ δή τίς ἐσθ' ὁ μετ' ὀρνίθων βίος; σύ γάρ οἶσθ' ἀκριβῶς. {επ.} οὐκ ἄχαρις εἰς τήν τριβήν: οὗ πρῶτα μέν δεῖ ζῆν ἄνευ βαλλαντίου. {ευ.} πολλήν γ' ἀφεῖλες τοῦ βίου κιβδηλίαν. {επ.} νεμόμεσθα δ' ἐν κήποις τά λευκά σήσαμα καί μύρτα καί μήκωνα καί σισύμβρια. {ευ.} ὑμεῖς μέν ἆρα ζῆτε νυμφίων βίον. {πι.} φεῦ φεῦ: ἦ μέγ' ἐνορῶ βούλευμ' ἐν ὀρνίθων γένει, καί δύναμιν ἥ γένοιτ' ἄν, εἰ πίθοισθέ μοι. {επ.} τί σοι πιθώμεσθ'; {πι.} ὅ τι πίθησθε; πρῶτα μέν μή περιπέτεσθε πανταχῇ κεχηνότες: ὡς τοῦτ' ἄτιμον τοὔργον ἐστίν. αὐτίκα ἐκεῖ παρ' ἡμῖν τούς πετομένους ἤν ἔρῃ: »τίς ὄρνις οὗτος;« ὁ τελέας ἐρεῖ ταδί: »ἄνθρωπος ὄρνις ἀστάθμητος, πετόμενος, ἀτέκμαρτος, οὐδέν οὐδέποτ' ἐν ταὐτῷ μένων.« {επ.} νή τόν διόνυσον εὖ γε μωμᾷ ταυταγί. τί οὖν ποιῶμεν; {πι.} οἰκίσατε μίαν πόλιν. {επ.} ποίαν δ' ἄν οἰκίσαιμεν ὄρνιθες πόλιν; {πι.} ἄληθες, ὦ σκαιότατον εἰρηκώς ἔπος; βλέψον κάτω. {επ.} καί δή βλέπω. {πι.} βλέπε νυν ἄνω. {επ.} βλέπω. {πι.} περίαγε τόν τράχηλον. {επ.} νή δία ἀπολαύσομαί <τί> γ', εἰ διαστραφήσομαι {πι.} εἶδές τι; {επ.} τάς νεφέλας γε καί τόν οὐρανόν. {πι.} οὐχ οὗτος οὖν δήπου 'στίν ὀρνίθων πόλος; {επ.} πόλος; τίνα τρόπον; {πι.} ὥσπερ <ἄν> εἴποι τις τόπος. ὅτι δέ πολεῖται τοῦτο καί διέρχεται ἅπαντα διά τούτου, καλεῖται νῦν πόλος. ἤν δ' οἰκίσητε τοῦτο καί φράξηθ' ἅπαξ, ἐκ τοῦ πόλου τούτου κεκλήσεται πόλις. ὥστ' ἄρξετ' ἀνθρώπων μέν ὥσπερ παρνόπων, τούς δ' αὖ θεούς ἀπολεῖτε λιμῷ μηλίῳ. {επ.} πῶς; {πι.} ἐν μέσῳ δήπουθεν ἀήρ ἐστι γῆς. εἶθ' ὥσπερ ἡμεῖς, ἤν ἰέναι βουλώμεθα πυθώδε, βοιωτούς δίοδον αἰτούμεθα, οὕτως, ὅταν θύωσιν ἄνθρωποι θεοῖς, ἤν μή φόρον φέρωσιν ὑμῖν οἱ θεοί, διά τῆς πόλεως τῆς ἀλλοτρίας καί τοῦ χάους τῶν μηρίων τήν κνῖσαν οὐ διαφρήσετε. {επ.} ἰοῦ ἰοῦ: μά γῆν, μά παγίδας, μά νεφέλας, μά δίκτυα, μή 'γώ νόημα κομψότερον ἤκουσά πω: ὥστ' ἄν κατοικίζοιμι μετά σοῦ τήν πόλιν, εἰ ξυνδοκοίη τοῖσιν ἄλλοις ὀρνέοις. {πι.} τίς ἄν οὖν τό πρᾶγμ' αὐτοῖς διηγήσαιτο; {επ.} σύ. ἐγώ γάρ αὐτούς βαρβάρους ὄντας πρό τοῦ ἐδίδαξα τήν φωνήν, ξυνών πολύν χρόνον. {πι.} πῶς δῆτ' ἄν αὐτούς ξυγκαλέσειας; {επ.} ῥᾳδίως. δευρί γάρ ἐμβάς αὐτίκα μάλ' εἰς τήν λόχμην, ἔπειτ' ἀνεγείρας τήν ἐμήν ἀηδόνα, καλοῦμεν αὐτούς: οἱ δέ νῷν τοῦ φθέγματος ἐάνπερ ἐπακούσωσι θεύσονται δρόμῳ. {πι.} ὦ φίλτατ' ὀρνίθων σύ, μή νυν ἕσταθι: ἀλλ' ἀντιβολῶ ς' ἄγ' ὡς τάχιστ' εἰς τήν λόχμην εἴσβαινε κἀνέγειρε τήν ἀηδόνα. {επ.} ἄγε σύννομέ μοι, παῦσαι μέν ὕπνου, λῦσον δέ νόμους ἱερῶν ὕμνων, οὕς διά θείου στόματος θρηνεῖς τόν ἐμόν καί σόν πολύδακρυν ἴτυν, ἐλελιζομένη διεροῖς μέλεσιν γένυος ξουθῆς. καθαρά χωρεῖ διά φυλλοκόμου μίλακος ἠχώ πρός διός ἕδρας, ἵν' ὁ χρυσοκόμας φοῖβος ἀκούων τοῖς σοῖς ἐλέγοις ἀντιψάλλων ἐλεφαντόδετον φόρμιγγα θεῶν ἵστησι χορούς: διά δ' ἀθανάτων στομάτων χωρεῖ ξύμφωνος ὁμοῦ θεία μακάρων ὀλολυγή. {ευ.} ὦ ζεῦ βασιλεῦ, τοῦ φθέγματος τοὐρνιθίου: οἷον κατεμελίτωσε τήν λόχμην ὅλην. {πι.} οὗτος. {ευ.} τί ἐστιν; {πι.} οὐ σιωπήσει; {ευ.} τί δαί; {πι.} οὕποψ μελῳδεῖν αὖ παρασκευάζεται. {επ.} ἐποποποῖ ποποῖ, ποποποποῖ ποποῖ, ἰώ ἰώ ἴτω ἴτω ἴτω τις ὧδε τῶν ἐμῶν ὁμοπτέρων: ὅσοι τ' εὐσπόρους ἀγροίκων γύας νέμεσθε, φῦλα μυρία κριθοτράγων σπερμολόγων τε γένη ταχύ πετόμενα, μαλθακήν ἱέντα γῆρυν: ὅσα τ' ἐν ἄλοκι θαμά βῶλον ἀμφιτιττυβίζεθ' ὧδε λεπτόν ἡδομένᾳ φωνᾷ: _τιοτιοτιοτιοτιοτιοτιοτιο_ ὅσα θ' ὑμῶν κατά κήπους ἐπί κισσοῦ κλάδεσι νομόν ἔχει, τά τε κατ' ὄρεα τά τε κοτινοτράγα τά τε κομαροφάγα, ἁνύσατε πετόμενα πρός ἐμάν αὐδάν: _τριοτο τριοτο τοτοβριξ: _ οἵ θ' ἑλείας παρ' αὐλῶνας ὀξυστόμους ἐμπίδας κάπτεθ', ὅσα τ' εὐδρόσους γῆς τόπους ἔχετε λειμῶνά τ' ἐρόεντα μαραθῶνος, ὄρ νις <τε> πτεροποίκιλος, ἀτταγᾶς ἀτταγᾶς: ὧν τ' ἐπί πόντιον οἶδμα θαλάσσης φῦλα μετ' ἀλκυόνεσσι ποτῆται, δεῦρ' ἴτε πευσόμενοι τά νεώτερα: πάντα γάρ ἐνθάδε φῦλ' ἁθροΐζομεν οἰωνῶν ταναοδείρων. ἥκει γάρ τις δριμύς πρέσβυς καινός γνώμην καινῶν ἔργων τ' ἐγχειρητής. ἀλλ' ἴτ' εἰς λόγους ἅπαντα, δεῦρο δεῦρο δεῦρο δεῦρο: τοροτοροτοροτοροτιξ, κικκαβαυ κικκαβαυ, τοροτοροτορολιλιλιξ. {πι.} ὁρᾷς τιν' ὄρνιν; {ευ.} μά τόν ἀπόλλω 'γώ μέν οὔ. καίτοι κέχηνά γ' εἰς τόν οὐρανόν βλέπων. {πι.} ἄλλως ἄρ' οὕποψ, ὡς ἔοικ', εἰς τήν λόχμην ἐμβάς ἐπῶζε χαραδριόν μιμούμενος. {ορνισ} τοροτιξ τοροτιξ. {πι.} ὦγάθ', ἀλλ' <οὖν> οὑτοσί καί δή τις ὄρνις ἔρχεται. {ευ.} νή δί' ὄρνις δῆτα. τίς ποτ' ἐστίν; οὐ δήπου ταὧς; {πι.} οὗτος αὐτός νῷν φράσει. τίς ἐστιν ὄρνις οὑτοσί; {επ.} οὗτος οὐ τῶν ἠθάδων τῶνδ' ὧν ὁρᾶθ' ὑμεῖς ἀεί, ἀλλά λιμναῖος. {ευ.} βαβαῖ, καλός γε καί φοινικιοῦς. {επ.} εἰκότως <γε>: καί γάρ ὄνομ' αὐτῷ 'στί φοινικόπτερος. {ευ.} οὗτος, ὦ_σέ τοι. {πι.} τί βωστρεῖς; {ευ.} ἕτερος ὄρνις οὑτοσί. {πι.} νή δί' ἕτερος δῆτα χοὖτος ἔξεδρον χώραν ἔχων. τίς ποτ' ἔσθ' ὁ μουσόμαντις, ἄτοπος ὄρνις, ὀρειβάτης; {επ.} ὄνομα τούτῳ μῆδός ἐστι. {ευ.} μῆδος; ὦναξ ἡράκλεις. εἶτα πῶς ἄνευ καμήλου μῆδος ὤν εἰσέπτετο; {πι.} ἕτερος αὖ λόφον κατειληφώς τις ὄρνις οὑτοσί. {ευ.} τί τό τέρας τουτί ποτ' ἐστίν; οὐ σύ μόνος ἄρ' ἦσθ' ἔποψ, ἀλλά χοὖτος ἕτερος; {επ.} οὑτοσί μέν ἐστι φιλοκλέους ἐξ ἔποπος, ἐγώ δέ τούτου πάππος, ὥσπερ εἰ λέγοις ἱππόνικος καλλίου κἀξ ἱππονίκου καλλίας. {ευ.} καλλίας ἄρ' οὗτος οὕρνις ἐστίν. ὡς πτερορρυεῖ. {πι.} ἅτε γάρ ὤν γενναῖος ὑπό <τε> συκοφαντῶν τίλλεται, αἵ τε θήλειαι πρός ἐκτίλλουσιν αὐτοῦ τά πτερά. {ευ.} ὦ πόσειδον, ἕτερος αὖ τις βαπτός ὄρνις οὑτοσί. τίς ὀνομάζεταί ποθ' οὗτος; {επ.} οὑτοσί κατωφαγᾶς. {ευ.} ἔστι γάρ κατωφαγᾶς τις ἄλλος ἤ κλεώνυμος; {πι.} πῶς ἄν οὖν κλεώνυμός γ' ὤν οὐκ ἀπέβαλε τόν λόφον; {ευ.} ἀλλά μέντοι τίς ποθ' ἡ λόφωσις ἡ τῶν ὀρνέων; ἦ 'πί τόν δίαυλον ἦλθον; {επ.} ὥσπερ οἱ κᾶρες μέν οὖν ἐπί λόφων οἰκοῦσιν, ὦγάθ', ἀσφαλείας οὕνεκα. {πι.} ὦ πόσειδον, οὐχ ὁρᾷς ὅσον συνείλεκται κακόν ὀρνέων; {ευ.} ὦναξ ἄπολλον, τοῦ νέφους. ἰού ἰού, οὐδ' ἰδεῖν ἔτ' ἔσθ' ὑπ' αὐτῶν πετομένων τήν εἴσοδον. {πι.} οὑτοσί πέρδιξ. {ευ.} ἐκεινοσί δέ νή δί' ἀτταγᾶς. {πι.} οὑτοσί δέ πηνέλοψ. {ευ.} ἐκεινηί δέ γ' ἀλκυών. τίς γάρ ἐσθ' οὕπισθεν αὐτῆς; {πι.} ὅστις ἐστί; κειρύλος. {ευ.} κειρύλος γάρ ἐστιν ὄρνις; {πι.} οὐ γάρ ἐστι σποργίλος; {επ.} χαὐτηί γε γλαῦξ. {ευ.} τί φῄς; τίς γλαῦκ' ἀθήναζ' ἤγαγεν; {επ.} κίττα, τρυγών, κορυδός, ἐλεᾶς, ὑποθυμίς, περιστερά, νέρτος, ἱέραξ, φάττα, κόκκυξ, ἐρυθρόπους, κεβλήπυρις, πορφυρίς, κερχνῄς, κολυμβίς, ἀμπελίς, φήνη, δρύοψ. {πι.} ἰού ἰού, τῶν ὀρνέων. {ευ.} ἰού ἰού, τῶν κοψίχων. {πι.} οἷα πιπίζουσι καί τρέχουσι διακεκραγότες. {ευ.} ἆρ' ἀπειλοῦσίν γε νῷν; {πι.} οἴμοι, κεχήνασίν γέ τοι καί βλέπουσιν εἰς σέ κἀμέ. {ευ.} τοῦτο μέν κἀμοί δοκεῖ. {χοροσ} ποποποποποπο ποῦ μ' ὅς ἐκάλεσε; τίνα τόπον ἄρα νέμεται; {επ.} οὑτοσί πάλαι πάρειμι κοὐκ ἀποστατῶ φίλων. {χο.} τιτιτιτιτιτιτι τίνα λόγον ἄρα ποτέ πρός ἐμέ φίλον ἔχων; {επ.} κοινόν, ἀσφαλῆ, δίκαιον, ἡδύν, ὠφελήσιμον. ἄνδρε γάρ λεπτώ λογιστά δεῦρ' ἀφῖχθον ὡς ἐμέ. {χο.} ποῦ; πᾷ; πῶς φῄς; {επ.} φήμ' ἀπ' ἀνθρώπων ἀφῖχθαι δεῦρο πρεσβύτα δύο: ἥκετον δ' ἔχοντε πρέμνον πράγματος πελωρίου. {χο.} ὦ μέγιστον ἐξαμαρτών ἐξ ὅτου 'τράφην ἐγώ, πῶς λέγεις; {επ.} μήπω φοβηθῇς τόν λόγον. {χο.} τί μ' ἠργάσω; {επ.} ἄνδρ' ἐδεξάμην ἐραστά τῆσδε τῆς ξυνουσίας. {χο.} καί δέδρακας τοῦτο τοὔργον; {επ.} καί δεδρακώς γ' ἥδομαι. {χο.} κἀστόν ἤδη που παρ' ἡμῖν; {επ.} εἰ παρ' ὑμῖν εἴμ' ἐγώ. {χο.} ἔα ἔα: {str.} προδεδόμεθ' ἀνόσιά τ' ἐπάθομεν: ὅς γάρ φίλος ἦν ὁμότροφά θ' ἡμῖν ἐνέμετο πεδία παρ' ἡμῖν, παρέβη μέν θεσμούς ἀρχαίους, παρέβη δ' ὅρκους ὀρνίθων. εἰς δέ δόλον ἐκάλεσε, παρέβαλέ τ' ἐμέ παρά γένος ἀνόσιον, ὅπερ ἐξότ' ἐγένετ' ἐπ' ἐμοί πολέμιον ἐτράφη. ἀλλά πρός τοῦτον μέν ἡμῖν ἐστιν ὕστερος λόγος: τώ δέ πρεσβύτα δοκεῖ μοι τώδε δοῦναι τήν δίκην διαφορηθῆναί θ' ὑφ' ἡμῶν. {πι.} ὡς ἀπωλόμεσθ' ἄρα. {ευ.} αἴτιος μέντοι σύ νῷν εἶ τῶν κακῶν τούτων μόνος. ἐπί τί γάρ μ' ἐκεῖθεν ἦγες; {πι.} ἵν' ἀκολουθοίης ἐμοί. {ευ.} ἵνα μέν οὖν κλάοιμι μεγάλα. {πι.} τοῦτο μέν ληρεῖς ἔχων κάρτα: πῶς κλαύσει γάρ, ἤν ἅπαξ γε τὠφθαλμώ 'κκοπῇς; {χο.} ἰώ ἰώ: {ant.} ἔπαγ' ἔπιθ' ἐπίφερε πολέμιον ὁρμάν φονίαν, πτέρυγά τε παντᾷ περίβαλε περί τε κύκλωσαι: ὡς δεῖ τώδ' οἰμώζειν ἄμφω καί δοῦναι ῥύγχει φορβάν. οὔτε γάρ ὄρος σκιερόν οὔτε νέφος αἰθέριον οὔτε πολιόν πέλαγος ἔστιν ὅ τι δέξεται τώδ' ἀποφυγόντε με. ἀλλά μή μέλλωμεν ἤδη τώδε τίλλειν καί δάκνειν. ποῦ 'σθ' ὁ ταξίαρχος; ἐπαγέτω τό δεξιόν κέρας. {ευ.} τοῦτ' ἐκεῖνο. ποῖ φύγω δύστηνος; {πι.} οὗτος, οὐ μενεῖς; {ευ.} ἵν' ὑπό τούτων διαφορηθῶ; {πι.} πῶς γάρ ἄν τούτους δοκεῖς ἐκφυγεῖν; {ευ.} οὐκ οἶδ' ὅπως ἄν. {πι.} ἀλλ' ἐγώ τοι σοι λέγω, ὅτι μένοντε δεῖ μάχεσθαι λαμβάνειν τε τῶν χυτρῶν. {ευ.} τί δέ χύτρα νώ 'πωφελήσει; {πι.} γλαῦξ μέν οὐ πρόσεισι νῷν. {ευ.} τοῖς δέ γαμψώνυξι τοισδί; {πι.} τόν ὀβελίσκον ἁρπάσας εἶτα κατάπηξον πρό σαυτοῦ. {ευ.} τοῖσι δ' ὀφθαλμοῖσι τί; {πι.} ὀξύβαφον ἐντευθενί προθοῦ λαβών ἤ τρύβλιον. {ευ.} ὦ σοφώτατ', εὖ γ' ἀνηῦρες αὐτό καί στρατηγικῶς: ὑπερακοντίζεις σύ γ' ἤδη νικίαν ταῖς μηχαναῖς: {χο.} ἐλελελεῦ: χώρει, κάθες τό ῥύγχος: οὐ μέλλειν ἐχρῆν. ἕλκε, τίλλε, παῖε, δεῖρε: κόπτε πρώτην τήν χύτραν. {επ.} εἰπέ μοι, τί μέλλετ', ὦ πάντων κάκιστα θηρίων, ἀπολέσαι παθόντες οὐδέν ἄνδρε καί διασπάσαι τῆς ἐμῆς γυναικός ὄντε ξυγγενεῖ καί φυλέτα; {χο.} φεισόμεσθα γάρ τι τῶνδε μᾶλλον ἡμεῖς ἤ λύκων; ἤ τίνας τεισαίμεθ' ἄλλους τῶνδ' ἄν ἐχθίους ἔτι; {επ.} εἰ δέ τήν φύσιν μέν ἐχθροί, τόν δέ νοῦν εἰσιν φίλοι, καί διδάξοντές τι δεῦρ' ἥκουσιν ὑμᾶς χρήσιμον; {χο.} πῶς δ' ἄν οἵδ' ἡμᾶς τι χρήσιμον διδάξειάν ποτε ἤ φράσειαν, ὄντες ἐχθροί τοῖσι πάπποις τοῖς ἐμοῖς; {επ.} ἀλλ' ἀπ' ἐχθρῶν δῆτα πολλά μανθάνουσιν οἱ σοφοί. ἡ γάρ εὐλάβεια σῴζει πάντα. παρά μέν οὖν φίλου οὐ μάθοις ἄν τοῦθ', ὁ δ' ἐχθρός εὐθύς ἐξηνάγκασεν. αὐτίχ' αἱ πόλεις παρ' ἀνδρῶν ἔμαθον ἐχθρῶν κοὐ φίλων ἐκπονεῖν θ' ὑψηλά τείχη ναῦς τε κεκτῆσθαι μακράς: τό δέ μάθημα τοῦτο σῴζει παῖδας, οἶκον, χρήματα. {χο.} ἔστι μέν λόγων ἀκοῦσαι πρῶτον, ὡς ἡμῖν δοκεῖ, χρήσιμον: μάθοι γάρ ἄν τις κἀπό τῶν ἐχθρῶν σοφόν. {πι.} οἵδε τῆς ὀργῆς χαλᾶν εἴξασιν. ἄναγ' ἐπί σκέλος. {επ.} καί δίκαιόν γ' ἐστί κἀμοί δεῖ νέμειν ὑμᾶς χάριν. {χο.} ἀλλά μήν οὐδ' ἄλλο σοί πω πρᾶγμ' ἐνηντιώμεθα. {πι.} μᾶλλον εἰρήνην ἄγουσιν. ὥστε τήν χύτραν καθίει: καί τό δόρυ χρή, τόν ὀβελίσκον, περιπατεῖν ἔχοντας ἡμᾶς τῶν ὅπλων ἐντός, παρ' αὐτήν τήν χύτραν ἄκραν ὁρῶντας τἀγγύς: ὡς οὐ φευκτέον νῷν. {ευ.} ἐτεόν ἤν δ' ἄρ' ἀποθάνωμεν, κατορυχησόμεσθα ποῦ γῆς; {πι.} ὁ κεραμεικός δέξεται νώ. δημοσίᾳ γάρ ἵνα ταφῶμεν, φήσομεν πρός τούς στρατηγούς μαχομένω τοῖς πολεμίοισιν ἀποθανεῖν ἐν ὀρνεαῖς. {χο.} ἄναγ' εἰς τάξιν πάλιν εἰς ταὐτόν, καί τόν θυμόν κατάθου κύψας παρά τήν ὀργήν ὥσπερ ὁπλίτης: κἀναπυθώμεθα τούσδε τίνες ποτέ [καί] πόθεν ἔμολον [ἐπί] τίνα τ' ἐπίνοιαν. ἰώ, ἔποψ, σέ τοι καλῶ. {επ.} καλεῖς δέ τοῦ κλύειν θέλων; {χο.} τίνες ποθ' οἵδε καί πόθεν; {επ.} ξένω σοφῆς ἀφ' ἑλλάδος. {χο.} τύχη δέ ποία κομί ζει ποτ' αὐτώ πρός ὄρ νιθας ἐλθεῖν; {επ.} ἔρως βίου διαίτης τέ σου καί ξυνοικεῖν τέ σοι καί ξυνεῖναι τό πᾶν. {χο.} τί φῄς; λέγουσιν δέ δή τίνας λόγους; {επ.} ἄπιστα καί πέρα κλύειν. {χο.} ὁρᾷ τι κέρδος ἐνθάδ' ἄ ξιον μονῆς, ὅτῳ πέποιθ' ἐμοί ξυνών κρατεῖν ἄν ἤ τόν ἐχθρόν ἤ φίλοισιν ὠφελεῖν ἔχειν; {επ.} λέγει μέγαν τιν' ὄλβον οὔ τε λεκτόν οὔτε πιστόν: ὡς σά πάντα καί τό τῇδε καί τό κεῖσε καί τό δεῦρο προσβιβᾷ λέγων. {χο.} πότερα μαινόμενος; {επ.} ἄφατον ὡς φρόνιμος. {χο.} ἔνι σοφόν τι φρενί; {επ.} πυκνότατον κίναδος, σόφισμα, κύρμα, τρῖμμα, παιπάλημ' ὅλον. {χο.} λέγειν λέγειν κέλευέ μοι. κλύων γάρ ὧν σύ μοι λέγεις λόγων ἀνεπτέρωμαι. {επ.} ἄγε δή σύ καί σύ τήν πανοπλίαν μέν πάλιν ταύτην λαβόντε κρεμάσατον τύχἀγαθῇ εἰς τόν ἰπνόν εἴσω πλησίον τοὐπιστάτου: σύ δέ τούσδ' ἐφ' οἷσπερ τοῖς λόγοις ξυνέλεξ' ἐγώ φράσον, δίδαξον. {πι.} μά τόν ἀπόλλω 'γώ μέν οὔ, ἤν μή διάθωνταί γ' οἵδε διαθήκην ἐμοί ἥνπερ ὁ πίθηκος τῇ γυναικί διέθετο, ὁ μαχαιροποιός, μήτε δάκνειν τούτους ἐμέ μήτ' ὀρχίπεδ' ἕλκειν μήτ' ὀρύττειν_ {ευ.} οὔ τί που τόνδ'; {πι.} οὐδαμῶς. οὔκ, ἀλλά τὠφθαλμώ λέγω. {χο.} διατίθεμαι 'γώ. {πι.} κατόμοσόν νυν ταῦτά μοι. {χο.} ὄμνυμ' ἐπί τούτοις, πᾶσι νικᾶν τοῖς κριταῖς καί τοῖς θεαταῖς πᾶσιν, _ {πι.} ἔσται ταυταγί. {χο.} εἰ δέ παραβαίην, ἑνί κριτῇ νικᾶν μόνον. {επ.} ἀκούετε λεῴ: τούς ὁπλίτας νυνμενί ἀνελομένους θὤπλ' ἀπιέναι πάλιν οἴκαδε, σκοπεῖν δ' ὅ τι ἄν προγράφωμεν ἐν τοῖς πινακίοις. {χο.} δολερόν μέν ἀεί κατά πάντα δή τρόπον {str.} πέφυκεν ἄνθρωπος: σύ δ' ὅμως λέγε μοι. τάχα γάρ τύχοις ἄν χρηστόν ἐξειπών ὅ τι μοι παρορᾷς, ἤ δύναμίν τινα μείζω παραλειπομένην ὑπ' ἐμῆς φρενός ἀ ξυνέτου: σύ δέ τοῦθ' οὑρᾷς λέγ' εἰς κοινόν. ὅ γάρ ἄν σύ τύχῃς μοι ἀγαθόν πορίσας, τοῦτο κοινόν ἔσται. ἀλλ' ἐφ' ὅτῳπερ πράγματι τήν σήν ἥκεις γνώμην ἀναπείσας, λέγε θαρρήσας: ὡς τάς σπονδάς οὐ μή πρότερον παραβῶμεν. {πι.} καί μήν ὀργῶ νή τόν δία καί προπεφύραται λόγος εἷς μοι, ὅν διαμάττειν οὐ κωλύει. φέρε, παῖ, στέφανον: καταχεῖσθαι κατά χειρός ὕδωρ φερέτω ταχύ τις. {ευ.} δειπνήσειν μέλλομεν; ἤ τί; {πι.} μά δί' ἀλλά λέγειν ζητῶ τι πάλαι, μέγα καί λαρινόν ἔπος τι, ὅ τι τήν τούτων θραύσει ψυχήν. οὕτως ὑμῶν ὑπεραλγῶ, οἵτινες ὄντες πρότερον βασιλῆς_ {χο.} ἡμεῖς βασιλῆς; τίνος; {πι.} ὑμεῖς πάντων ὁπός' ἔστιν, ἐμοῦ πρῶτον, τουδί, καί τοῦ διός αὐτοῦ, ἀρχαιότεροι πρότεροί τε κρόνου καί τιτάνων ἐγένεσθε, καί γῆς. {χο.} καί γῆς; {πι.} νή τόν ἀπόλλω. {χο.} τουτί μά δί' οὐκ ἐπεπύσμην. {πι.} ἀμαθής γάρ ἔφυς κοὐ πολυπράγμων, οὐδ' αἴσωπον πεπάτηκας, ὅς ἔφασκε λέγων κορυδόν πάντων πρώτην ὄρνιθα γενέσθαι, προτέραν τῆς γῆς, κἄπειτα νόσῳ τόν πατέρ' αὐτῆς ἀποθνῄσκειν: γῆν δ' οὐκ εἶναι, τόν δέ προκεῖσθαι πεμπταῖον: τήν δ' ἀποροῦσαν ὑπ' ἀμηχανίας τόν πατέρ' αὑτῆς ἐν τῇ κεφαλῇ κατορύξαι. {ευ.} ὁ πατήρ ἄρα τῆς κορυδοῦ νυνί κεῖται τεθνεώς κεφαλῆσιν. {πι.} οὔκουν δῆτ' εἰ πρότεροι μέν γῆς, πρότεροι δέ θεῶν ἐγένοντο, ὡς πρεσβυτάτων ὄντων αὐτῶν ὀρθῶς ἐσθ' ἡ βασιλεία; {ευ.} νή τόν ἀπόλλω. πάνυ τοίνυν χρή ῥύγχος βόσκειν σε τό λοιπόν: οὐκ ἀποδώσει ταχέως ὁ ζεύς τό σκῆπτρον τῷ δρυκολάπτῃ. {πι.} ὡς δ' οὐχί θεοί τοίνυν ἦρχον τῶν ἀνθρώπων τό παλαιόν, ἀλλ' ὄρνιθες, κἀβασίλευον, πόλλ' ἐστί τεκμήρια τούτων. αὐτίκα δ' ὑμῖν πρῶτ' ἐπιδείξω τόν ἀλεκτρυόν', ὡς ἐτυράννει ἦρχέ τε περσῶν πρῶτος πάντων δαρείων καί μεγαβάζων, ὥστε καλεῖται περσικός ὄρνις ἀπό τῆς ἀρχῆς ἔτ' ἐκείνης. {ευ.} διά ταῦτ' ἄρ' ἔχων καί νῦν ὥσπερ βασιλεύς ὁ μέγας διαβάσκει ἐπί τῆς κεφαλῆς τήν κυρβασίαν τῶν ὀρνίθων μόνος ὀρθήν. {πι.} οὕτω δ' ἴσχυέ τε καί μέγας ἦν τότε καί πολύς, ὥστ' ἔτι καί νῦν ὑπό τῆς ῥώμης τῆς τότ' ἐκείνης, ὁπόταν μόνον ὄρθριον ᾄσῃ, ἀναπηδῶσιν πάντες ἐπ' ἔργον, χαλκῆς, κεραμῆς, σκυλοδέψαι, σκυτῆς, βαλανῆς, ἀλφιταμοιβοί, τορνευτολυρασπιδοπηγοί: οἱ δέ βαδίζους' ὑποδησάμενοι νύκτωρ. {ευ.} ἐμέ τοῦτό γ' ἐρώτα. χλαῖναν γάρ ἀπώλες' ὁ μοχθηρός φρυγίων ἐρίων διά τοῦτον. εἰς δεκάτην γάρ ποτε παιδαρίου κληθείς ὑπέπινον ἐν ἄστει, κἄρτι καθηῦδον: καί πρίν δειπνεῖν τούς ἄλλους οὗτος ἄρ' ἦσεν: κἀγώ νομίσας ὄρθρον ἐχώρουν ἁλιμουντάδε, κἄρτι προκύπτω ἔξω τείχους καί λωποδύτης παίει ῥοπάλῳ με τό νῶτον: κἀγώ πίπτω μέλλω τε βοᾶν, ὁ δ' ἀπέβλισε θοἰμάτιόν μου. {πι.} ἰκτῖνος δ' οὖν τῶν ἑλλήνων ἦρχεν τότε κἀβασίλευεν. {χο.} τῶν ἑλλήνων; {πι.} καί κατέδειξέν <γ'> οὗτος πρῶτος βασιλεύων προκυλινδεῖσθαι τοῖς ἰκτίνοις. {ευ.} νή τόν διόνυσον, ἐγώ γοῦν ἐκυλινδούμην ἰκτῖνον ἰδών: κᾆθ' ὕπτιος ὤν ἀναχάσκων ὀβολόν κατεβρόχθισα: κᾆτα κενόν τόν θύλακον οἴκαδ' ἀφεῖλκον. {πι.} αἰγύπτου δ' αὖ καί φοινίκης πάσης κόκκυξ βασιλεύς ἦν: χὠπόθ' ὁ κόκκυξ εἴποι »κόκκυ,« τότ' <ἄν> οἱ φοίνικες ἅπαντες τούς πυρούς ἄν καί τάς κριθάς ἐν τοῖς πεδίοις ἐθέριζον. {ευ.} τοῦτ' ἄρ' ἐκεῖν' ἦν τοὔπος ἀληθῶς: »κόκκυ, ψωλοί, πεδίονδε.« {πι.} ἦρχον δ' οὕτω σφόδρα τήν ἀρχήν, ὥστ' εἴ τις καί βασιλεύοι ἐν ταῖς πόλεσιν τῶν ἑλλήνων ἀγαμέμνων ἤ μενέλαος, ἐπί τῶν σκήπτρων ἐκάθητ' ὄρνις μετέχων ὅ τι δωροδοκοίη. {ευ.} τουτί τοίνυν οὐκ ᾔδη 'γώ: καί δῆτά μ' ἐλάμβανε θαῦμα, ὁπότ' ἐξέλθοι πρίαμός τις ἔχων ὄρνιν ἐν τοῖσι τραγῳδοῖς, ὁ δ' ἄρ' εἱστήκει τόν λυσικράτη τηρῶν ὅ τι δωροδοκοίη. {πι.} ὅ δέ δεινότατόν <γ'> ἐστίν ἁπάντων, ὁ ζεύς γάρ ὁ νῦν βασιλεύων αἰετόν ὄρνιν ἕστηκεν ἔχων ἐπί τῆς κεφαλῆς βασιλεύς ὤν, ἡ δ' αὖ θυγάτηρ γλαῦχ', ὁ δ' ἀπόλλων ὥσπερ θεράπων ἱέρακα. {ευ.} νή τήν δήμητρ' εὖ ταῦτα λέγεις. τίνος οὕνεκα ταῦτ' ἄρ' ἔχουσιν; {πι.} ἵν' ὅταν θύων τις ἔπειτ' αὐτοῖς εἰς τήν χεῖρ', ὡς νόμος ἐστίν, τά σπλάγχνα διδῷ, τοῦ διός αὐτοί πρότεροι τά σπλάγχνα λάβωσιν. ὤμνυ τ' οὐδείς τότ' <ἄν> ἀνθρώπων θεόν, ἀλλ' ὄρνιθας ἅπαντες. {ευ.} λάμπων δ' ὄμνυς' ἔτι καί νυνί τόν χῆν', ὅταν ἐξαπατᾷ τι. {πι.} οὕτως ὑμᾶς πάντες πρότερον μεγάλους ἁγίους τ' ἐνόμιζον, νῦν δ' ἀνδράποδ', ἠλιθίους, μανᾶς. ὥσπερ δ' ἤδη τούς μαινομένους βάλλους' ὑμᾶς. κἀν τοῖς ἱεροῖς πᾶς τις ἐφ' ὑμῖν ὀρνιθευτής ἵστησι βρόχους, παγίδας, ῥάβδους, ἕρκη, νεφέλας, δίκτυα, πηκτάς: εἶτα λαβόντες πωλοῦς' ἁθρόους: οἱ δ' ὠνοῦνται βλιμάζοντες: κοὐδ' οὖν, εἴπερ ταῦτα δοκεῖ δρᾶν, ὀπτησάμενοι παρέθενθ' ὑμᾶς, ἀλλ' ἐπικνῶσιν τυρόν, ἔλαιον, σίλφιον, ὄξος, καί τρίψαντες κατάχυσμ' ἕτερον γλυκύ καί λιπαρόν, κἄπειτα κατεσκέδασαν θερμόν τοῦτο καθ' ὑμῶν, αὕων ὥσπερ κενεβρείων. {χο.} πολύ δή πολύ δή χαλεπωτάτους λόγους {ant.} ἤνεγκας, ἄνθρωφ': ὡς ἐδάκρυσά γ' ἐμῶν πατέρων κάκην, οἵ τάσδε τάς τιμάς προγόνων παραδόντων ἐπ' ἐμοί κατέλυσαν. σύ δέ μοι κατά δαίμονα καί <τινα> συν τυχίαν ἀγαθήν ἥκεις ἐμοί σωτήρ. ἀναθείς γάρ ἐγώ σοι τά νεόττια κἀμαυτόν οἰκετεύσω. ἀλλ' ὅ τι χρή δρᾶν, σύ δίδασκε παρών: ὡς ζῆν οὐκ ἄξιον ἡμῖν, εἰ μή κομιούμεθα παντί τρόπῳ τήν ἡμετέραν βασιλείαν. {πι.} καί δή τοίνυν πρῶτα διδάσκω μίαν ὀρνίθων πόλιν εἶναι, κἄπειτα τόν ἀέρα πάντα κύκλῳ καί πᾶν τουτί τό μεταξύ περιτειχίζειν μεγάλαις πλίνθοις ὀπταῖς ὥσπερ βαβυλῶνα. {ευ.} ὦ κεβριόνα καί πορφυρίων, ὡς σμερδαλέον τό πόλισμα. {πι.} κἀπειδάν τοῦτ' ἐπανεστήκῃ, τήν ἀρχήν τόν δί' ἀπαιτεῖν: κἄν μέν μή φῇ μηδ' ἐθελήσῃ μηδ' εὐθύς γνωσιμαχήσῃ, ἱερόν πόλεμον πρωυδᾶν αὐτῷ, καί τοῖσι θεοῖσιν ἀπειπεῖν διά τῆς χώρας τῆς ὑμετέρας ἐστυκόσι μή διαφοιτᾶν, ὥσπερ πρότερον μοιχεύσοντες τάς ἀλκμήνας κατέβαινον καί τάς ἀλόπας καί τάς σεμέλας: ἤνπερ δ' ἐπίως', ἐπιβάλλειν σφραγῖδ' αὐτοῖς ἐπί τήν ψωλήν, ἵνα μή βινῶς' ἔτ' ἐκείνας. τοῖς δ' ἀνθρώποις ὄρνιν ἕτερον πέμψαι κήρυκα κελεύω, ὡς ὀρνίθων βασιλευόντων θύειν ὄρνισι τό λοιπόν, κἄπειτα θεοῖς ὕστερον αὖθις: προσνείμασθαι δέ πρεπόντως τοῖσι θεοῖσιν τῶν ὀρνίθων ὅς ἄν ἁρμόττῃ καθ' ἕκαστον: ἤν ἀφροδίτῃ θύῃ, κριθάς ὄρνιθι φαληρίδι θύειν: ἤν δέ ποσειδῶνί τις οἶν θύῃ, νήττῃ πυρούς καθαγίζειν: ἤν δ' ἡρακλέει θύῃσι, λάρῳ ναστούς θύειν μελιτοῦντας: κἄν διί θύῃ βασιλεῖ κριόν, βασιλεύς ἐστ' ὀρχίλος ὄρνις, ᾧ προτέρῳ δεῖ τοῦ διός αὐτοῦ σέρφον ἐνόρχην σφαγιάζειν. {ευ.} ἥσθην σέρφῳ σφαγιαζομένῳ. βροντάτω νῦν ὁ μέγας ζάν. {χο.} καί πῶς ἡμᾶς νομιοῦσι θεούς ἄνθρωποι κοὐχί κολοιούς, οἵ πετόμεσθα πτέρυγάς τ' ἔχομεν; {πι.} ληρεῖς. καί νή δί' ὅ γ' ἑρμῆς πέτεται θεός ὤν πτέρυγάς τε φορεῖ, κἄλλοι γε θεοί πάνυ πολλοί. αὐτίκα νίκη πέτεται πτερύγοιν χρυσαῖν καί νή δί' ἔρως γε: ἶριν δέ γ' ὅμηρος ἔφασκ' ἰκέλην εἶναι τρήρωνι πελείῃ. {ευ.} ὁ ζεύς δ' ἡμῖν οὐ βροντήσας πέμψει πτερόεντα κεραυνόν; {χο.} ἤν δ' οὖν ἡμᾶς μέν ὑπ' ἀγνοίας εἶναι νομίσωσι τό μηδέν, τούτους δέ θεούς τούς ἐν ὀλύμπῳ; {πι.} τότε χρή στρούθων νέφος ἀρθέν καί σπερμολόγων ἐκ τῶν ἀγρῶν τό σπέρμ' αὐτῶν ἀνακάψαι: κἄπειτ' αὐτοῖς ἡ δημήτηρ πυρούς πεινῶσι μετρείτω. {ευ.} οὐκ ἐθελήσει μά δί', ἀλλ' ὄψει προφάσεις αὐτήν παρέχουσαν. {πι.} οἱ δ' αὖ κόρακες τῶν ζευγαρίων, οἷσιν τήν γῆν καταροῦσιν, καί τῶν προβάτων τούς ὀφθαλμούς ἐκκοψάντων ἐπί πείρᾳ: εἶθ' ἁπόλλων ἰατρός <γ'> ὤν ἰάσθω: μισθοφορεῖ δέ. {ευ.} μή, πρίν γ' ἄν ἐγώ τώ βοιδαρίω τὠμώ πρώτιστ' ἀποδῶμαι. {πι.} ἤν δ' ἡγῶνται σέ θεόν, σέ βίον, σέ δέ γῆν, σέ κρόνον, σέ ποσειδῶ, ἀγάθ' αὐτοῖσιν πάντα παρέσται. {χο.} λέγε δή μοι τῶν ἀγαθῶν ἕν. {πι.} πρῶτα μέν αὐτῶν τάς οἰνάνθας οἱ πάρνοπες οὐ κατέδονται, ἀλλά γλαυκῶν λόχος εἷς αὐτούς καί κερχνῄδων ἐπιτρίψει. εἶθ' οἱ κνῖπες καί ψῆνες ἀεί τάς συκᾶς οὐ κατέδονται, ἀλλ' ἀναλέξει πάντας καθαρῶς αὐτούς ἀγέλη μία κιχλῶν. {χο.} πλουτεῖν δέ πόθεν δώσομεν αὐτοῖς; καί γάρ τούτου σφόδρ' ἐρῶσιν. {πι.} τά μέταλλ' αὐτοῖς μαντευομένοις οὗτοι δώσουσι τά χρηστά, τάς τ' ἐμπορίας τάς κερδαλέας πρός τόν μάντιν κατεροῦσιν, ὥστ' ἀπολεῖται τῶν ναυκλήρων οὐδείς. {χο.} πῶς οὐκ ἀπολεῖται; {πι.} προερεῖ τις ἀεί τῶν ὀρνίθων μαντευομένῳ περί τοῦ πλοῦ: »νυνί μή πλεῖ, χειμών ἔσται.« »νυνί πλεῖ, κέρδος ἐπέσται.« {ευ.} γαῦλον κτῶμαι καί ναυκληρῶ, κοὐκ ἄν μείναιμι παρ' ὑμῖν. {πι.} τούς θησαυτρούς τ' αὐτοῖς δείξους' οὕς οἱ πρότεροι κατέθεντο τῶν ἀργυρίων: οὗτοι γάρ ἴσασι: λέγουσι δέ τοι τάδε πάντες: »οὐδείς οἶδεν τόν θησαυρόν τόν ἐμόν πλήν εἴ τις ἄρ' ὄρνις.« {ευ.} πωλῶ γαῦλον, κτῶμαι σμινύην, καί τάς ὑδρίας ἀνορύττω. {χο.} πῶς δ' ὑγίειαν δώσους' αὐτοῖς, οὖσαν παρά τοῖσι θεοῖσιν; {πι.} ἤν εὖ πράττως', οὐχ ὑγιεία μεγάλη τοῦτ' ἐστί; {ευ.} σάφ' ἴσθι, ὡς ἄνθρωπός γε κακῶς πράττων ἀτεχνῶς οὐδείς ὑγιαίνει. {χο.} πῶς δ' εἰς γῆράς ποτ' ἀφίξονται; καί γάρ τοῦτ' ἔστ' ἐν ὀλύμπῳ. ἤ παιδάρι' ὄντ' ἀποθνῄσκειν δεῖ; {πι.} μά δί' ἀλλά τριακόσι' αὐτοῖς ἔτι προσθήσους' ὄρνιθες ἔτη. {χο.} παρά τοῦ; {πι.} παρά τοῦ; παρ' ἑαυτῶν. οὐκ οἶσθ' ὅτι πέντ' ἀνδρῶν γενεάς ζώει λακέρυζα κορώνη; {ευ.} αἰβοῖ, πολλῷ κρείττους οὗτοι τοῦ διός ἡμῖν βασιλεύειν. {πι.} οὐ γάρ πολλῷ; πρῶτον μέν <γ'> οὐχί νεώς ἡμᾶς οἰκοδομεῖν δεῖ λιθίνους αὐτοῖς, οὐδέ θυρῶσαι χρυσαῖσι θύραις, ἀλλ' ὑπό θάμνοις καί πρινιδίοις οἰκήσουσιν. τοῖς δ' αὖ σεμνοῖς τῶν ὀρνίθων δένδρον ἐλάας ὁ νεώς ἔσται. κοὐκ εἰς δελφούς οὐδ' εἰς ἄμμων' ἐλθόντες ἐκεῖ θύσομεν, ἀλλ' ἐν ταῖσιν κομάροις καί τοῖς κοτίνοις στάντες, ἔχοντες κριθάς, πυρούς εὐξόμεθ' αὐτοῖς ἀνατείνοντες τώ χεῖρ' ἀγαθῶν διδόναι τό μέρος: καί ταῦθ' ἡμῖν παραχρῆμ' ἔσται πυρούς ὀλίγους προβαλοῦσιν. {χο.} ὦ φίλτατ' ἐμοί πολύ πρεσβυτῶν ἐξ ἐχθίστου μεταπίπτων, οὐκ ἔστιν ὅπως ἄν ἐγώ ποθ' ἑκών τῆς σῆς γνώμης ἔτ' ἀφείμην. ἐπαυχήσας δέ τοῖς σοῖς λόγοις ἐπηπείλησα καί κατώμοσα, ἤν σύ παρ' ἐμέ θέμενος ὁμόφρο νας λόγους δίκαιος ἄδολος ὅσιος ἐπί θεούς ἴῃς, ἐμοί φρονῶν ξυνῳδά, μή πολύν χρόνον θεούς ἔτι σκῆπτρα τἀμά τρίψειν. ἀλλ' ὅσα μέν δεῖ ῥώμῃ πράττειν, ἐπί ταῦτα τεταξόμεθ' ἡμεῖς: ὅσα δέ γνώμῃ δεῖ βουλεύειν, ἐπί σοί τάδε πάντ' ἀνάκειται. {επ.} καί μήν μά τόν δί' οὐχί νυστάζειν ἔτι ὥρα 'στίν ἡμῖν οὐδέ μελλονικιᾶν, ἀλλ' ὡς τάχιστα δεῖ τι δρᾶν. πρῶτον δέ τοι εἰσέλθετ' εἰς νεοττιάν τε τήν ἐμήν καί τἀμά κάρφη καί τά παρόντα φρύγανα, καί τοὔνομ' ἡμῖν φράσατον. {πι.} ἀλλά ῥᾴδιον. ἐμοί μέν ὄνομα πισθέταιρος, τῳδεδί εὐελπίδης κριῶθεν. {επ.} ἀλλά χαίρετον ἄμφω. {πι.} δεχόμεθα. {επ.} δεῦρο τοίνυν εἴσιτον. {πι.} ἴωμεν: εἰσηγοῦ σύ λαβών ἡμᾶς. {επ.} ἴθι. {πι.} ἀτάρ, τό δεῖνα, δεῦρ' ἐπανάκρουσαι πάλιν. φέρ' ἴδω, φράσον νῷν, πῶς ἐγώ τε χοὐτοσί ξυνεσόμεθ' ὑμῖν πετομένοις οὐ πετομένω; {επ.} καλῶς. {πι.} ὅρα νυν, ὡς ἐν αἰσώπου λόγοις ἐστίν λεγόμενον δή τι, τήν ἀλώπεχ', ὡς φλαύρως ἐκοινώνησεν αἰετῷ ποτε. {επ.} μηδέν φοβηθῇς: ἔστι γάρ τι ῥιζίον, ὅ διατραγόντ' ἔσεσθον ἐπτερωμένω. {πι.} οὕτω μέν εἰσίωμεν. ἄγε δή, ξανθία καί μανόδωρε, λαμβάνετε τά στρώματα. {χο.} οὗτος, σέ καλῶ, σέ λέγω. {επ.} τί καλεῖς; {χο.} τούτους μέν ἄγων μετά σαυτοῦ ἀρίστισον εὖ: τήν δ' ἡδυμελῆ ξύμφωνον ἀηδόνα μούσαις κατάλειφ' ἡμῖν δεῦρ' ἐκβιβάσας, ἵνα παίσωμεν μετ' ἐκείνης. {πι.} ὤ τοῦτο μέντοι νή δί' αὐτοῖσιν πιθοῦ. ἐκβίβασον ἐκ τοῦ βουτόμου τοὐρνίθιον: ἐκβίβασον αὐτοῦ, πρός θεῶν, αὐτήν, ἵνα καί νώ θεασώμεσθα τήν ἀηδόνα. {επ.} ἀλλ' εἰ δοκεῖ σφῷν, ταῦτα χρή δρᾶν. ἡ πρόκνη, ἔκβαινε καί σαυτήν ἐπιδείκνυ τοῖς ξένοις. {πι.} ὦ ζεῦ πολυτίμηθ', ὡς καλόν τοὐρνίθιον: ὡς δ' ἁπαλόν, ὡς δέ λευκόν. ἆρά γ' οἶσθ' ὅτι ἐγώ διαμηρίζοιμ' ἄν αὐτήν ἡδέως; {ευ.} ὅσον δ' ἔχει τόν χρυσόν, ὥσπερ παρθένος. ἐγώ μέν αὐτήν κἄν φιλῆσαί μοι δοκῶ. {πι.} ἀλλ', ὦ κακόδαιμον, ῥύγχος ὀβελίσκοιν ἔχει. {ευ.} ἀλλ' ὥσπερ ᾠόν νή δί' ἀπολέψαντα χρή ἀπό τῆς κεφαλῆς τό λέμμα κᾆθ' οὕτω φιλεῖν. {επ.} ἴωμεν. {πι.} ἡγοῦ δή σύ νῷν τύχἀγαθῇ. {χο.} ὦ φίλη, ὦ ξουθή, ὦ φίλτατον ὀρνέων, πάντων ξύννομε τῶν ἐμῶν ὕμνων, ξύντροφ' ἀηδοῖ, ἦλθες ἦλθες ὤφθης, ἡδύν φθόγγον ἐμοί φέρους'. ἀλλ', ὦ καλλιβόαν κρέκους' αὐλόν φθέγμασιν ἠρινοῖς, ἄρχου τῶν ἀναπαίστων. ἄγε δή φύσιν ἄνδρες ἀμαυρόβιοι, φύλλων γενεᾷ προσόμοιοι, ὀλιγοδρανέες, πλάσματα πηλοῦ, σκιοειδέα φῦλ' ἀμενηνά, ἀπτῆνες ἐφημέριοι, ταλαοί βροτοί, ἀνέρες εἰκελόνειροι, προσέχετε τόν νοῦν τοῖς ἀθανάτοις ἡμῖν, τοῖς αἰέν ἐοῦσιν, τοῖς αἰθερίοις, τοῖσιν ἀγήρῳς, τοῖς ἄφθιτα μηδομένοισιν, ἵν' ἀκούσαντες πάντα παρ' ἡμῶν ὀρθῶς περί τῶν μετεώρων, φύσιν οἰωνῶν γένεσίν τε θεῶν ποταμῶν τ' ἐρέβους τε χάους τε εἰδότες ὀρθῶς, προδίκῳ παρ' ἐμοῦ κλάειν εἴπητε τό λοιπόν. χάος ἦν καί νύξ ἔρεβός τε μέλαν πρῶτον καί τάρταρος εὐρύς: γῆ δ' οὐδ' ἀήρ οὐδ' οὐρανός ἦν: ἐρέβους δ' ἐν ἀπείροσι κόλποις τίκτει πρώτιστον ὑπηνέμιον νύξ ἡ μελανόπτερος ᾠόν, ἐξ οὗ περιτελλομέναις ὥραις ἔβλαστεν ἔρως ὁ ποθεινός, στίλβων νῶτον πτερύγοιν χρυσαῖν, εἰκώς ἀνεμώκεσι δίναις. οὗτος δέ χάει πτερόεντι μιγείς νύχιος κατά τάρταρον εὐρύν ἐνεόττευσεν γένος ἡμέτερον, καί πρῶτον ἀνήγαγεν εἰς φῶς. πρότερον δ' οὐκ ἦν γένος ἀθανάτων, πρίν ἔρως ξυνέμειξεν ἅπαντα: ξυμμειγνυμένων δ' ἑτέρων ἑτέροις γένετ' οὐρανός ὠκεανός τε καί γῆ πάντων τε θεῶν μακάρων γένος ἄφθιτον. ὧδε μέν ἐσμεν πολύ πρεσβύτατοι πάντων μακάρων ἡμεῖς. ὡς δ' ἐσμέν ἔρωτος πολλοῖς δῆλον: πετόμεσθά <τε> γάρ καί τοῖσιν ἐρῶσι σύνεσμεν: πολλούς δέ καλούς ἀπομωμοκότας παῖδας πρός τέρμασιν ὥρας διά τήν ἰσχύν τήν ἡμετέραν διεμήρισαν ἄνδρες ἐρασταί, ὁ μέν ὄρτυγα δούς, ὁ δέ πορφυρίων', ὁ δέ χῆν', ὁ δέ περσικόν ὄρνιν. πάντα δέ θνητοῖς ἐστιν ἀφ' ἡμῶν τῶν ὀρνίθων τά μέγιστα. πρῶτα μέν ὥρας φαίνομεν ἡμεῖς ἦρος, χειμῶνος, ὀπώρας: σπείρειν μέν, ὅταν γέρανος κρώζους' εἰς τήν λιβύην μεταχωρῇ: καί πηδάλιον τότε ναυκλήρῳ φράζει κρεμάσαντι καθεύδειν, εἶτα δ' ὀρέστῃ χλαῖναν ὑφαίνειν, ἵνα μή ῥιγῶν ἀποδύῃ. ἰκτῖνος <δ'> αὖ μετά ταῦτα φανείς ἑτέραν ὥραν ἀποφαίνει, ἡνίκα πεκτεῖν ὥρα προβάτων πόκον ἠρινόν: εἶτα χελιδών, ὅτε χρή χλαῖναν πωλεῖν ἤδη καί ληδάριόν τι πρίασθαι. ἐσμέν δ' ὑμῖν ἄμμων, δελφοί, δωδώνη, φοῖβος ἀπόλλων. ἐλθόντες γάρ πρῶτον ἐπ' ὄρνις οὕτω πρός ἅπαντα τρέπεσθε, πρός τ' ἐμπορίαν, καί πρός βιότου κτῆσιν, καί πρός γάμον ἀνδρός. ὄρνιν τε νομίζετε πάνθ' ὅσαπερ περί μαντείας διακρίνει: φήμη γ' ὑμῖν ὄρνις ἐστί, πταρμόν τ' ὄρνιθα καλεῖτε, ξύμβολον ὄρνιν, φωνήν ὄρνιν, θεράποντ' ὄρνιν, ὄνον ὄρνιν. ἆρ' οὐ φανερῶς ἡμεῖς ὑμῖν ἐσμέν μαντεῖος ἀπόλλων; ἤν οὖν ἡμᾶς νομίσητε θεούς, ἕξετε χρῆσθαι μάντεσι μούσαις αὔραις, ὥραις, χειμῶνι, θέρει, μετρίῳ πνίγει: κοὐκ ἀποδράντες καθεδούμεθ' ἄνω σεμνυνόμενοι παρά ταῖς νεφέλαις ὥσπερ χὠ ζεύς: ἀλλά παρόντες δώσομεν ὑμῖν αὐτοῖς, παισίν, παίδων παισίν, πλουθυγίειαν, βίον, εἰρήνην, νεότητα, γέλωτα, χορούς, θαλίας γάλα τ' ὀρνίθων. ὥστε παρέσται κοπιᾶν ὑμῖν ὑπό τῶν ἀγαθῶν: οὕτω πλουτήσετε πάντες. μοῦσα λοχμαία, {str.} τιοτιοτιοτιοτιοτιγξ, ποικίλη, μεθ' ἧς ἐγώ νάπαισί <τε καί> κορυφαῖς ἐν ὀρείαις, τιοτιοτιοτιγξ, ἑζόμενος μελίας ἔπι φυλλοκόμου, τιοτιοτιοτιγξ, δι' ἐμῆς γένυος ξουθῆς μελέων πανί νόμους ἱερούς ἀναφαίνω σεμνά τε μητρί χορεύματ' ὀρείᾳ, τοτοτοτοτοτοτοτοτοτιγξ, ἔνθεν ὡσπερεί μέλιττα φρύνιχος ἀμβροσίων μελέων ἀπε βόσκετο καρπόν ἀεί φέ ρων γλυκεῖαν ᾠδάν, τιοτιοτιοτιγξ. εἰ μετ' ὀρνίθων τις ὑμῶν, ὦ θεαταί, βούλεται διαπλέκειν ζῶν ἡδέως τό λοιπόν, ὡς ἡμᾶς ἴτω. ὅσα γάρ ἐνθάδ' ἐστίν αἰσχρά τῷ νόμῳ κρατούμενα, ταῦτα πάντ' ἐστίν παρ' ἡμῖν τοῖσιν ὄρνισιν καλά. εἰ γάρ ἐνθάδ' ἐστίν αἰσχρόν τόν πατέρα τύπτειν νόμῳ, τοῦτ' ἐκεῖ καλόν παρ' ἡμῖν ἐστιν, ἤν τις τῷ πατρί προσδραμών εἴπῃ πατάξας: »αἶρε πλῆκτρον, εἰ μάχει.« εἰ δέ τυγχάνει τις ὑμῶν δραπέτης ἐστιγμένος, ἀτταγᾶς οὗτος παρ' ἡμῖν ποικίλος κεκλήσεται. εἰ δέ τυγχάνει τις ὤν φρύξ μηδέν ἧττον σπινθάρου, φρυγίλος ὄρνις οὗτος ἔσται, τοῦ φιλήμονος γένους. εἰ δέ δοῦλός ἐστι καί κάρ ὥσπερ ἐξηκεστίδης, φυσάτω πάππους παρ' ἡμῖν, καί φανοῦνται φράτερες. εἰ δ' ὁ πεισίου προδοῦναι τοῖς ἀτίμοις τάς πύλας βούλεται, πέρδιξ γενέσθω, τοῦ πατρός νεόττιον: ὡς παρ' ἡμῖν οὐδέν αἰσχρόν ἐστιν ἐκπερδικίσαι. τοιάδε κύκνοι, {ant.} τιοτιοτιοτιο<τιοτιγξ>, συμμιγῆ βοήν ὁμοῦ πτεροῖσι κρέκοντες ἴακχον ἀπόλλω, τιοτιοτιοτιγξ, ὄχθῳ ἐφεζόμενοι παρ' ἕβρον ποταμόν, τιοτιοτιο<τιγξ>, διά δ' αἰθέριον νέφος ἦλθε βοά: πτῆξε δέ φῦλά τε ποικίλα θηρῶν, κύματά τ' ἔσβεσε νήνεμος αἴθρη, τοτοτοτοτοτο<τοτοτο>τιγξ: πᾶς δ' ἐπεκτύπης' ὄλυμπος: εἷλε δέ θάμβος ἄνακτας: ὀλυμπιά δες δέ μέλος χάριτες μοῦ σαί τ' ἐπωλόλυξαν, τιοτιοτιοτιγξ. οὐδέν ἐστ' ἄμεινον οὐδ' ἥδιον ἤ φῦσαι πτερά. αὐτίχ' ὑμῶν τῶν θεατῶν εἴ τις ἦν ὑπόπτερος, εἶτα πεινῶν τοῖς χοροῖσι τῶν τραγῳδῶν ἤχθετο, ἐκπτόμενος ἄν οὗτος ἠρίστησεν ἐλθών οἴκαδε, κᾆτ' ἄν ἐμπλησθείς ἐφ' ἡμᾶς αὖθις αὖ κατέπτετο. εἴ τε πατροκλείδης τις ὑμῶν τυγχάνει χεζητιῶν, οὐκ ἄν ἐξίδισεν εἰς θοἰμάτιον, ἀλλ' ἀνέπτετο, κἀποπαρδών κἀναπνεύσας αὖθις αὖ κατέπτετο. εἴ τε μοιχεύων τις ὑμῶν ἐστιν ὅστις τυγχάνει, κᾆθ' ὁρᾷ τόν ἄνδρα τῆς γυναικός ἐν βουλευτικῷ, οὗτος ἄν πάλιν παρ' ὑμῶν πτερυγίσας ἀνέπτετο, εἶτα βινήσας ἐκεῖθεν αὖθις αὖ κατέπτετο. ἆρ' ὑπόπτερον γενέσθαι παντός ἐστιν ἄξιον; ὡς διειτρέφης γε πυτιναῖα μόνον ἔχων πτερά ᾑρέθη φύλαρχος, εἶθ' ἵππαρχος, εἶτ' ἐξ οὐδενός μεγάλα πράττει κἀστί νυνί ξουθός ἱππαλεκτρυών. {πι.} ταυτί τοιαυτί. {ευ.} μά δί' ἐγώ μέν πρᾶγμά πω γελοιότερον οὐκ εἶδον οὐδεπώποτε. {πι.} ἐπί τῷ γελᾷς; {ευ.} ἐπί τοῖσι σοῖς ὠκυπτέροις. οἶσθ' ᾧ μάλιστ' ἔοικας ἐπτερωμένος; {πι.} εἰς εὐτέλειαν χηνί σύ γε γεγραμμένῳ. {ευ.} σύ δέ κοψίχῳ γε σκάφιον ἀποτετιλμένῳ. {πι.} ταυτί μέν ᾐκάσμεσθα κατά τόν αἰσχύλον »τάδ' οὐχ ὑπ' ἄλλων, ἀλλά τοῖς αὑτῶν πτεροῖς.« {χο.} ἄγε δή τί χρή δρᾶν; {πι.} πρῶτον ὄνομα τῇ πόλει θέσθαι τι μέγα καί κλεινόν, εἶτα τοῖς θεοῖς θῦσαι μετά τοῦτο. {ευ.} ταῦτα κἀμοί συνδοκεῖ. {χο.} φέρ' ἴδω, τί δ' ἡμῖν τοὔνομ' ἔσται τῇ πόλει; {πι.} βούλεσθε τό μέγα τοῦτο τοὐκ λακεδαίμονος σπάρτην ὄνομα καλῶμεν αὐτήν; {ευ.} ἡράκλεις: σπάρτην γάρ ἄν θείμην ἐγώ τἠμῇ πόλει; οὐδ' ἄν χαμεύνῃ πάνυ γε κειρίαν γ' ἔχων. {πι.} τί δῆτ' ὄνομ' αὐτῇ θησόμεσθ'; {ευ.} ἐντευθενί ἐκ τῶν νεφελῶν καί τῶν μετεώρων χωρίων χαῦνόν τι πάνυ. {πι.} βούλει νεφελοκοκκυγίαν; {χο.} ἰοῦ ἰοῦ: καλόν γ' ἀτεχνῶς <σύ> καί μέγ' ηὗρες τοὔνομα. {ευ.} ἆρ' ἐστίν αὑτηγί νεφελοκοκκυγία, ἵνα καί τά θεογένους τά πολλά χρήματα τά τ' αἰσχίνου 'σθ' ἅπαντα; {πι.} καί λῷστον μέν οὖν τό φλέγρας πεδίον, ἵν' οἱ θεοί τούς γηγενεῖς ἀλαζονευόμενοι καθυπερηκόντισαν. {χο.} λιπαρόν τό χρῆμα τῆς πόλεως. τίς δαί θεός πολιοῦχος ἔσται; τῷ ξανοῦμεν τόν πέπλον; {ευ.} τί δ' οὐκ ἀθηναίαν ἐῶμεν πολιάδα; {πι.} καί πῶς ἄν ἔτι γένοιτ' ἄν εὔτακτος πόλις, ὅπου θεός γυνή γεγονυῖα πανοπλίαν ἕστηκ' ἔχουσα, κλεισθένης δέ κερκίδα; {χο.} τίς δαί καθέξει τῆς πόλεως τό πελαργικόν; {πι.} ὄρνις. {χο.} ἀφ' ἡμῶν; τοῦ γένους; {πι.} τοῦ περσικοῦ, ὅσπερ λέγεται δεινότατος εἶναι πανταχοῦ, ἄρεως νεοττός_ {ευ.} ὦ νεοττέ δέσποτα. {πι.} ὡς ὁ θεός ἐπιτήδειος οἰκεῖν ἐπί πετρῶν. ἄγε νυν σύ μέν βάδιζε πρός τόν ἀέρα καί τοῖσι τειχίζουσι παραδιακόνει, χάλικας παραφόρει, πηλόν ἀποδύς ὄργασον, λεκάνην ἀνένεγκε, κατάπες' ἀπό τῆς κλίμακος, φυλακάς κατάστησαι, τό πῦρ ἔγκρυπτ' ἀεί, κωδωνοφορῶν περίτρεχε καί κάθευδ' ἐκεῖ. κήρυκα δέ πέμψον τόν μέν εἰς θεούς ἄνω, ἕτερον δ' ἄνωθεν αὖ παρ' ἀνθρώπους κάτω, κἀκεῖθεν αὖθις παρ' ἐμέ. {ευ.} σύ δέ γ' αὐτοῦ μένων οἴμωζε παρ' ἔμ'. {πι.} ἴθ', ὦγάθ', οἷ πέμπω ς' ἐγώ. οὐδέν γάρ ἄνευ σοῦ τῶνδ' ἅ λέγω πεπράξεται. ἐγώ δ' ἵνα θύσω τοῖσι καινοῖσιν θεοῖς, τόν ἱερέα πέμψοντα τήν πομπήν καλῶ. παῖ παῖ, τό κανοῦν αἴρεσθε καί τήν χέρνιβα. {χο.} ὁμορροθῶ, συνθέλω, {str.} συμπαραινέσας ἔχω προσόδια μεγάλα σεμνά προσιέναι θεοῖ σιν, ἅμα δέ προσέτι χάριτος ἕνε κα προβάτιόν τι θύειν. ἴτω ἴτω ἴτω δέ πυθιάς βοά, συναυλείτω δέ χαῖρις ᾠδᾷ. {πι.} παῦσαι σύ φυσῶν. ἡράκλεις, τουτί τί ἦν; τουτί μά δί' ἐγώ πολλά δή καί δείν' ἰδών οὔπω κόρακ' εἶδον ἐμπεφορβειωμένον. ἱερεῦ, σόν ἔργον, θῦε τοῖς καινοῖς θεοῖς. {ιερευσ} δράσω τάδ'. ἀλλά ποῦ 'στιν ὁ τό κανοῦν ἔχων; εὔχεσθε τῇ ἑστίᾳ τῇ ὀρνιθείῳ καί τῷ ἰκτίνῳ τῷ ἑστιούχῳ καί ὄρνισιν ὀλυμπίοις καί ὀλυμπίῃσι πᾶσι καί πάσῃσιν_ {πι.} ὦ σουνιέρακε, χαῖρ', ἄναξ πελαργικέ. {ιε.} καί κύκνῳ πυθίῳ καί δηλίῳ καί λητοῖ ὀρτυγομή τρᾳ καί ἀρτέμιδι ἀκαλανθίδι_ {πι.} οὐκέτι κολαινίς, ἀλλ' ἀκαλανθίς ἄρτεμις. {ιε.} καί φρυγίλῳ σαβαζίῳ καί στρούθῳ μεγάλῃ μητρί θεῶν καί ἀνθρώπων_ {πι.} δέσποινα κυβέλη, στροῦθε, μῆτερ κλεοκρίτου. {ιε.} διδόναι νεφελοκοκκυγιεῦσιν ὑγίειαν καί σωτηρίαν αὐτοῖσι καί χίοισι_ {πι.} χίοισιν ἥσθην πανταχοῦ προσκειμένοις. {ιε.} καί ἥρωσιν ὄρνισι καί ἡρώων παισί, πορφυρίωνι καί πελεκᾶντι καί πελεκίνῳ καί φλέξιδι καί τέτρακι καί ταὧνι καί ἐλεᾷ καί βασκᾷ καί ἐλασᾷ καί ἐρῳδιῷ καί καταρράκτῃ καί μελαγκορύφῳ καί αἰγιθάλῳ_ {πι.} παῦ': ἐς κόρακας: παῦσαι καλῶν. ἰού ἰού: ἐπί ποῖον, ὦ κακόδαιμον, ἱερεῖον καλεῖς ἁλιαιέτους καί γῦπας; οὐχ ὁρᾷς ὅτι ἰκτῖνος εἷς ἄν τοῦτό γ' οἴχοιθ' ἁρπάσας; ἄπελθ' ἀφ' ἡμῶν καί σύ καί τά στέμματα: ἐγώ γάρ αὐτός τουτογί θύσω μόνος. {χο.} εἶτ' αὖθις αὖ τἄρα σοι {ant.} δεῖ με δεύτερον μέλος χέρνιβι θεοσεβές ὅσιον ἐπιβοᾶν, καλεῖν δέ μάκαρας, ἕνα τινά μόνον, εἴ περ ἱκανόν ἕξετ' ὄψον. τά γάρ παρόντα θύματ' οὐδέν ἄλλο πλήν γένειόν τ' ἐστί καί κέρατα. {πι.} θύοντες εὐξώμεσθα τοῖς πτερίνοις θεοῖς. {ποιητησ} νεφελοκοκκυγίαν τάν εὐδαίμονα κλῇσον, ὦ μοῦσα, τεαῖς ἐν ὕμνων ἀοιδαῖς. {πι.} τουτί τό πρᾶγμα ποδαπόν; εἰπέ μοι, τίς εἶ; {πο.} ἐγώ; μελιγλώσσων ἐπέων ἱείς ἀοιδάν μουσάων θεράπων ὀτρηρός, κατά τόν ὅμηρον. {πι.} ἔπειτα δῆτα δοῦλος ὤν κόμην ἔχεις; {πο.} οὔκ, ἀλλά πάντες ἐσμέν οἱ διδάσκαλοι μουσάων θεράποντες ὀτρηροί, κατά τόν ὅμηρον. {πι.} οὐκ ἐτός ὀτρηρόν καί τό ληδάριον ἔχεις. ἀτάρ, ὦ ποητά, κατά τί δεῦρ' ἀνεφθάρης; {πο.} μέλη πεπόηκ' εἰς τάς νεφελοκοκκυγίας τάς ὑμετέρας κύκλιά τε πολλά καί καλά καί παρθένεια καί κατά τά σιμωνίδου. {πι.} ταυτί σύ πότ' ἐπόησας; ἀπό πόσου χρόνου; {πο.} πάλαι, πάλαι δή τήνδ' ἐγώ κλῄζω πόλιν. {πι.} οὐκ ἄρτι θύω τήν δεκάτην ταύτης ἐγώ, καί τοὔνομ' ὥσπερ παιδίῳ νυνδή 'θέμην; {πο.} ἀλλά τις ὠκεῖα μουσάων φάτις οἷάπερ ἵππων ἀμαρυγά. σύ δέ πάτερ, κτίστορ αἴτνας, ζαθέων ἱερῶν ὁμώνυμε, δός ἐμίν ὅ τι περ τεᾷ κεφαλᾷ θέλεις πρόφρων δόμεν ἐμίν τεῶν. {πι.} τουτί παρέξει τό κακόν ἡμῖν πράγματα, εἰ μή τι τούτῳ δόντες ἀποφευξούμεθα. οὗτος, σύ μέντοι σπολάδα καί χιτῶν' ἔχεις, ἀπόδυθι καί δός τῷ ποητῇ τῷ σοφῷ. ἔχε τήν σπολάδα: πάντως δέ μοι ῥιγῶν δοκεῖς. {πο.} τόδε μέν οὐκ ἀέκουσα φίλα μοῦσα δῶρον δέχεται: τύ δέ τεᾷ φρενί μάθε πινδάρειον ἔπος_ {πι.} ἅνθρωπος ἡμῶν οὐκ ἀπαλλαχθήσεται. {πο.} νομάδεσσι γάρ ἐν σκύθαις ἀλᾶται στρατῶν ὅς ὑφαντοδόνητον ἔσθος οὐ πέπαται. ἀκλεής δ' ἔβα σπολάς ἄνευ χιτῶνος. ξύνες ὅ τοι λέγω. {πι.} ξυνίημ' ὅτι βούλει τόν χιτωνίσκον λαβεῖν. ἀπόδυθι: δεῖ γάρ τόν ποητήν ὠφελεῖν. ἄπελθε τουτονί λαβών. {πο.} ἀπέρχομαι, κἀς τήν πόλιν ἀπελθών ποήσω τοιαδί: »κλῇσον, ὦ χρυσόθρονε, τάν τρομεράν, κρυεράν: νιφόβολα πεδία πολύπορά τ' ἤλυθον. ἀλαλαί.« {πι.} νή τόν δί' ἀλλ' ἤδη πέφευγας ταυταγί τά κρυερά τονδί τόν χιτωνίσκον λαβών. τουτί μά δί' ἐγώ τό κακόν οὐδέποτ' ἤλπισα, οὕτω ταχέως τοῦτον πεπύσθαι τήν πόλιν. αὖθις σύ περιχώρει λαβών τήν χέρνιβα. εὐφημία 'στω. {χρησμολογοσ} μή κατάρξῃ τοῦ τράγου. {πι.} σύ δ' εἶ τίς; {χρ.} ὅστις; χρησμολόγος. {πι.} οἴμωζέ νυν. {χρ.} ὦ δαιμόνιε, τά θεῖα μή φαύλως φέρε: ὡς ἔστι βάκιδος χρησμός ἄντικρυς λέγων εἰς τάς νεφελοκοκκυγίας. {πι.} κἄπειτα πῶς ταῦτ' οὐκ ἐχρησμολόγεις σύ πρίν ἐμέ τήν πόλιν τήνδ' οἰκίσαι; {χρ.} τό θεῖον ἐνεπόδιζέ με. {πι.} ἀλλ' οὐδέν οἷον εἰσακοῦσαι τῶν ἐπῶν. {χρ.} ἀλλ' ὅταν οἰκήσωσι λύκοι πολιαί τε κορῶναι ἐν ταὐτῷ τό μεταξύ κορίνθου καί σικυῶνος, _ {πι.} τί οὖν προσήκει δῆτ' ἐμοί κορινθίων; {χρ.} ἠινίξαθ' ὁ βάκις τοῦτο πρός τόν ἀέρα. πρῶτον πανδώρᾳ θῦσαι λευκότριχα κριόν: ὅς δέ κ' ἐμῶν ἐπέων ἔλθῃ πρώτιστα προφήτης, τῷ δόμεν ἱμάτιον καθαρόν καί καινά πέδιλα_ {πι.} ἔνεστι καί τά πέδιλα; {χρ.} λαβέ τό βιβλίον. καί φιάλην δοῦναι καί σπλάγχνων χεῖρ' ἐνιπλῆσαι, _ {πι.} καί σπλάγχνα διδόν' ἔνεστι; {χρ.} λαβέ τό βιβλίον. κἤν μέν, θέσπιε κοῦρε, ποῇς ταῦθ' ὡς ἐπιτέλλω, αἰετός ἐν νεφέλῃσι γενήσεαι: αἰ δέ κε μή δῷς, οὐκ ἔσε' οὐ τρυγών, οὐ λάιος, οὐ δρυκολάπτης. {πι.} καί ταῦτ' ἔνεστ' ἐνταῦθα; {χρ.} λαβέ τό βιβλίον. {πι.} οὐδέν ἄρ' ὅμοιός ἐσθ' ὁ χρησμός τουτῳί, ὅν ἐγώ παρά τἀπόλλωνος ἐξεγραψάμην: αὐτάρ ἐπήν ἄκλητος ἰών ἄνθρωπος ἀλαζών λυπῇ θύοντας καί σπλαγχνεύειν ἐπιθυμῇ, δή τότε χρή τύπτειν αὐτόν πλευρῶν τό μεταξύ_ {χρ.} οὐδέν λέγειν οἶμαί σε. {πι.} λαβέ τό βιβλίον. καί φείδου μηδέν μηδ' αἰετοῦ ἐν νεφέλῃσιν, μήτ' ἤν λάμπων ᾖ μήτ' ἤν ὁ μέγας διοπείθης. {χρ.} καί ταῦτ' ἔνεστ' ἐνταῦθα; {πι.} λαβέ τό βιβλίον. οὐκ εἶ θύραζ'; ἐς κόρακας. {χρ.} οἴμοι δείλαιος. {πι.} οὔκουν ἑτέρωσε χρησμολογήσεις ἐκτρέχων; {μετων} ἥκω παρ' ὑμᾶς_ {πι.} ἕτερον αὖ τουτί κακόν. τί δαί σύ δράσων; τίς ἰδέα βουλεύματος; τίς ἡπίνοια_τίς ὁ κόθορνος_τῆς ὁδοῦ; {με.} γεωμετρῆσαι βούλομαι τόν ἀέρα ὑμῖν διελεῖν τε κατά γύας. {πι.} πρός τῶν θεῶν, σύ δ' εἶ τίς ἀνδρῶν; {με.} ὅστις εἴμ' ἐγώ; μέτων, ὅν οἶδεν ἑλλάς χὠ κολωνός. {πι.} εἰπέ μοι, ταυτί δέ σοι τί ἐστι; {με.} κανόνες ἀέρος. αὐτίκα γάρ ἀήρ ἐστι τήν ἰδέαν ὅλος κατά πνιγέα μάλιστα. προσθείς οὖν ἐγώ τόν κανόν' ἄνωθεν τουτονί τόν καμπύλον, ἐνθείς διαβήτην_μανθάνεις; {πι.} οὐ μανθάνω. {με.} ὀρθῷ μετρήσω κανόνι προστιθείς, ἵνα ὁ κύκλος γένηταί σοι τετράγωνος κἀν μέσῳ ἀγορά, φέρουσαι δ' ὦσιν εἰς αὐτήν ὁδοί ὀρθαί πρός αὐτό τό μέσον, ὥσπερ δ' ἀστέρος αὐτοῦ κυκλοτεροῦς ὄντος ὀρθαί πανταχῇ ἀκτῖνες ἀπολάμπωσιν. {πι.} ἅνθρωπος θαλῆς. μέτων_ {με.} τί ἐστιν; {πι.} ἴσθ' ὁτιή φιλῶ ς' ἐγώ, κἀμοί πιθόμενος ὑπαποκίνει τῆς ὁδοῦ. {με.} τί δ' ἐστί δεινόν; {πι.} ὥσπερ ἐν λακεδαίμονι ξενηλατοῦνται καί κεκίνηνταί τινες. πληγαί συχναί κατ' ἄστυ. {με.} μῶν στασιάζετε; {πι.} μά τόν δί' οὐ δῆτ'. {με.} ἀλλά πῶς; {πι.} ὁμοθυμαδόν σποδεῖν ἅπαντας τούς ἀλαζόνας δοκεῖ. {με.} ὑπάγοιμι τἄρ' ἄν. {πι.} νή δί', ὡς οὐκ οἶδ' ἄν εἰ φθαίης ἄν: ἐπίκεινται γάρ ἐγγύς αὑταιί. {με.} οἴμοι κακοδαίμων. {πι.} οὐκ ἔλεγον ἐγώ πάλαι; οὐκ ἀναμετρήσει σαυτόν ἀπιών ἀλλαχῇ; {επισκοποσ} ποῦ πρόξενοι; {πι.} τίς ὁ σαρδανάπαλλος οὑτοσί; {επ.} ἐπίσκοπος ἥκω δεῦρο τῷ κυάμῳ λαχών εἰς τάς νεφελοκοκκυγίας. {πι.} ἐπίσκοπος; ἔπεμψε δέ τίς σε δεῦρο; {επ.} φαῦλον βιβλίον τελέου τι. {πι.} βούλει δῆτα τόν μισθόν λαβών μή πράγματ' ἔχειν ἀλλ' ἀπιέναι; {επ.} νή τούς θεούς. ἐκκλησιάσαι γοῦν ἐδεόμην οἴκοι μένων: ἔστιν γάρ ἅ δι' ἐμοῦ πέπρακται φαρνάκῃ. {πι.} ἄπιθι λαβών: ἔστιν δ' ὁ μισθός οὑτοσί. {επ.} τουτί τί ἦν; {πι.} ἐκκλησία περί φαρνάκου. {επ.} μαρτύρομαι τυπτόμενος ὤν ἐπίσκοπος. {πι.} οὐκ ἀποσοβήσεις; οὐκ ἀποίσεις τώ κάδω; οὐ δεινά; καί πέμπουσιν ἤδη 'πισκόπους εἰς τήν πόλιν, πρίν καί τεθύσθαι τοῖς θεοῖς; {ψηφισματοπωλησ} »ἐάν δ' ὁ νεφελοκοκκυγιεύς τόν ἀθηναῖον ἀδικῇ_« {πι.} τουτί τί ἐστιν αὖ κακόν, τό βιβλίον; {ψη.} ψηφισματοπώλης εἰμί καί νόμους νέους ἥκω παρ' ὑμᾶς δεῦρο πωλήσων. {πι.} τό τί; {ψη.} »χρῆσθαι νεφελοκοκκυγιᾶς τοῖς αὐτοῖς μέτροισι καί σταθμοῖσι καί ψηφίσμασι καθάπερ ὀλοφύξιοι.« {πι.} σύ δέ γ' οἷσπερ ὡτοτύξιοι χρήσει τάχα. {ψη.} οὗτος, τί πάσχεις; {πι.} οὐκ ἀποίσεις τούς νόμους; πικρούς ἐγώ σοι τήμερον δείξω νόμους. {επ.} καλοῦμαι πισθέταιρον ὕβρεως εἰς τόν μουνιχιῶνα μῆνα. {πι.} ἄληθες, οὗτος; ἔτι γάρ ἐνταῦθ' ἦσθα σύ; {ψη.} »ἐάν δέ τις ἐξελαύνῃ τούς ἄρχοντας καί μή δέχη ται κατά τήν στήλην_« {πι.} οἴμοι κακοδαίμων, καί σύ γάρ ἐνταῦθ' ἦσθ' ἔτι; {επ.} ἀπολῶ σε καί γράψω σε μυρίας δραχμάς_ {πι.} ἐγώ δέ σοῦ γε τώ κάδω διασκεδῶ. {ψη.} μέμνης' ὅτε τῆς στήλης κατετίλας ἑσπέρας; {πι.} αἰβοῖ: λαβέτω τις αὐτόν. οὗτος, οὐ μενεῖς; ἀπίωμεν ἡμεῖς ὡς τάχιστ' ἐντευθενί θύσοντες εἴσω τοῖς θεοῖσι τόν τράγον. {χο.} ἤδη 'μοί τῷ παντόπτᾳ {str.} καί παντάρχᾳ θνητοί πάντες θύσους' εὐκταίαις εὐχαῖς. πᾶσαν μέν γάρ γᾶν ὀπτεύω, σῴζω δ' εὐθαλεῖς καρπούς κτείνων παμφύλων γένναν θηρῶν, ἅ πάντ' ἐν γαίᾳ ἐκ κάλυκος αὐξανόμενον γένυσι παμφάγοις δένδρεσί τ' ἐφημένα καρπόν ἀποβόσκεται. κτείνω δ' οἵ κήπους εὐώδεις φθείρουσιν λύμαις ἐχθίσταις: ἑρπετά τε καί δάκετα <πάνθ'> ὅσαπερ ἔστιν, ὑπ' ἐμᾶς πτέρυγος ἐν φοναῖς ὄλλυται. τῇδε μέντοι θἠμέρᾳ μάλιστ' ἐπαναγορεύεται: »ἤν ἀποκτείνῃ τις ὑμῶν διαγόραν τόν μήλιον, λαμβάνειν τάλαντον, ἤν τε τῶν τυράννων τίς τινα τῶν τεθνηκότων ἀποκτείνῃ, τάλαντον λαμβάνειν.« βουλόμεσθ' οὖν νῦν ἀνειπεῖν ταῦτα χἠμεῖς ἐνθάδε: »ἤν ἀποκτείνῃ τις ὑμῶν φιλοκράτη τόν στρούθιον, λήψεται τάλαντον, ἤν δέ ζῶντ' ἀπαγάγῃ, τέτταρα, ὅτι συνείρων τούς σπίνους πωλεῖ καθ' ἑπτά τοὐβολοῦ, εἶτα φυσῶν τάς κίχλας δείκνυσι καί λυμαίνεται, τοῖς τε κοψίχοισιν εἰς τάς ῥῖνας ἐγχεῖ τά πτερά, τάς περιστεράς θ' ὁμοίως ξυλλαβών εἵρξας ἔχει, κἀπαναγκάζει παλεύειν δεδεμένας ἐν δικτύῳ.« ταῦτα βουλόμεσθ' ἀνειπεῖν: κεἴ τις ὄρνιθας τρέφει εἱργμένους ὑμῶν ἐν αὐλῇ, φράζομεν μεθιέναι. ἤν δέ μή πείθησθε, συλληφθέντες ὑπό τῶν ὀρνέων αὖθις ὑμεῖς αὖ παρ' ἡμῖν δεδεμένοι παλεύσετε. εὔδαιμον φῦλον πτηνῶν {ant.} οἰωνῶν, οἵ χειμῶνος μέν χλαίνας οὐκ ἀμπισχνοῦνται: οὐδ' αὖ θερμή πνίγους ἡμᾶς ἀκτίς τηλαυγής θάλπει: ἀλλ' ἀνθηρῶν λειμώνων φύλλων <τ'> ἐν κόλποις ναίω, ἡνίκ' ἄν ὁ θεσπέσιος ὀξύ μέλος ἀχέτας θάλπεσι μεσημβρινοῖς ἡλιομανής βοᾷ. χειμάζω δ' ἐν κοίλοις ἄντροις νύμφαις οὐρείαις ξυμπαίζων: ἠρινά τε βοσκόμεθα παρθένια λευκότροφα μύρτα χαρίτων τε κηπεύματα. τοῖς κριταῖς εἰπεῖν τι βουλόμεσθα τῆς νίκης πέρι, ὅς' ἀγάθ', ἤν κρίνωσιν ἡμᾶς, πᾶσιν αὐτοῖς δώσομεν, ὥστε κρείττω δῶρα πολλῷ τῶν ἀλεξάνδρου λαβεῖν. πρῶτα μέν γάρ, οὗ μάλιστα πᾶς κριτής ἐφίεται, γλαῦκες ὑμᾶς οὔποτ' ἐπιλείψουσι λαυρειωτικαί: ἀλλ' ἐνοικήσουσιν ἔνδον, ἔν τε τοῖς βαλλαντίοις ἐννεοττεύσουσι κἀκλέψουσι μικρά κέρματα. εἶτα πρός τούτοισιν ὥσπερ ἐν ἱεροῖς οἰκήσετε: τάς γάρ ὑμῶν οἰκίας ἐρέψομεν πρός αἰετόν: κἄν λαχόντες ἀρχίδιον εἶθ' ἁρπάσαι βούλησθέ τι, ὀξύν ἱερακίσκον εἰς τάς χεῖρας ὑμῖν δώσομεν. ἤν δέ που δειπνῆτε, πρηγορεῶνας ὑμῖν πέμψομεν. ἤν δέ μή κρίνητε, χαλκεύεσθε μηνίσκους φορεῖν ὥσπερ ἁνδριάντες: ὡς ὑμῶν ὅς ἄν μή μῆν' ἔχῃ, ὅταν ἔχητε χλανίδα λευκήν, τότε μάλισθ' οὕτω δίκην δώσεθ' ἡμῖν, πᾶσι τοῖς ὄρνισι κατατιλώμενοι. {πι.} τά μέν ἱέρ' ἡμῖν ἐστιν, ὦρνιθες, καλά. ἀλλ' ὡς ἀπό τοῦ τείχους πάρεστιν ἄγγελος οὐδείς, ὅτου πευσόμεθα τἀκεῖ πράγματα. ἀλλ' οὑτοσί τρέχει τις ἀλφειόν πνέων. {αγγελοσ αʹ} ποῦ ποῦ 'στι, ποῦ ποῦ ποῦ 'στι, ποῦ ποῦ ποῦ 'στι, ποῦ, ποῦ πισθέταιρός ἐστιν ἅρχων; {πι.} οὑτοσί. {αγ. αʹ} ἐξῳκοδόμηταί σοι τό τεῖχος. {πι.} εὖ λέγεις. {αγ. αʹ} κάλλιστον ἔργον καί μεγαλοπρεπέστατον: ὥστ' ἄν ἐπάνω μέν προξενίδης ὁ κομπασεύς καί θεογένης ἐναντίω δύ' ἅρματε, ἵππων ὑπόντων μέγεθος ὅσον ὁ δούριος, ὑπό τοῦ πλάτους ἄν παρελασαίτην. {πι.} ἡράκλεις. {αγ. αʹ} τό δέ μῆκός ἐστι, καί γάρ ἐμέτρης' αὔτ' ἐγώ, ἑκατοντορόγυιον. {πι.} ὦ πόσειδον, τοῦ μάκρους. τίνες ᾠκοδόμησαν αὐτό τηλικουτονί; {αγ. αʹ} ὄρνιθες, οὐδείς ἄλλος, οὐκ αἰγύπτιος πλινθοφόρος, οὐ λιθουργός, οὐ τέκτων παρῆν, ἀλλ' αὐτόχειρες, ὥστε θαυμάζειν ἐμέ. ἐκ μέν γε λιβύης ἧκον ὡς τρισμύριαι γέρανοι θεμελίους καταπεπωκυῖαι λίθους: τούτους δ' ἐτύκιζον αἱ κρέκες τοῖς ῥύγχεσιν. ἕτεροι δ' ἐπλινθούργουν πελαργοί μύριοι: ὕδωρ δ' ἐφόρουν κάτωθεν εἰς τόν ἀέρα οἱ χαραδριοί καί τἄλλα ποτάμι' ὄρνεα. {πι.} ἐπηλοφόρουν δ' αὐτοῖσι τίνες; {αγ. αʹ} ἐρῳδιοί λεκάναισι. {πι.} τόν δέ πηλόν ἐνεβάλλοντο πῶς; {αγ. αʹ} τοῦτ', ὦγάθ', ἐξηύρητο καί σοφώτατα: οἱ χῆνες ὑποτύπτοντες ὥσπερ ταῖς ἄμαις εἰς τάς λεκάνας ἐνέβαλλον αὐτόν τοῖν ποδοῖν. {πι.} τί δῆτα πόδες ἄν οὐκ ἄν ἐργασαίατο; {αγ. αʹ} καί νή δί' αἱ νῆτταί γε περιεζωσμέναι ἐπλινθοφόρουν: ἄνω δέ τόν ὑπαγωγέα ἐπέτοντ' ἔχουσαι κατόπιν ὥσπερ παιδία, τόν πηλόν ἐν τοῖς στόμασιν αἱ χελιδόνες. {πι.} τί δῆτα μισθωτούς ἄν ἔτι μισθοῖτό τις; φέρ' ἴδω, τί δαί; τά ξύλινα τοῦ τείχους τίνες ἀπηργάσαντ'; {αγ. αʹ} ὄρνιθες ἦσαν τέκτονες σοφώτατοι πελεκᾶντες, οἵ τοῖς ῥύγχεσιν ἀπεπελέκησαν τάς πύλας: ἦν δ' ὁ κτύπος αὐτῶν πελεκώντων ὥσπερ ἐν ναυπηγίῳ. καί νῦν ἅπαντ' ἐκεῖνα πεπύλωται πύλαις καί βεβαλάνωται καί φυλάττεται κύκλῳ, ἐφοδεύεται, κωδωνοφορεῖται, πανταχῇ φυλακαί καθεστήκασι καί φρυκτωρίαι ἐν τοῖσι πύργοις. ἀλλ' ἐγώ μέν ἀποτρέχων ἀπονίψομαι: σύ δ' αὐτός ἤδη τἄλλα δρᾶ. {χο.} οὗτος, τί ποιεῖς; ἆρα θαυμάζεις ὅτι οὕτω τό τεῖχος ἐκτετείχισται ταχύ; {πι.} νή τούς θεούς ἔγωγε: καί γάρ ἄξιον: ἴσα γάρ ἀληθῶς φαίνεταί μοι ψεύδεσιν. ἀλλ' ὅδε φύλαξ γάρ τῶν ἐκεῖθεν ἄγγελος εἰσθεῖ πρός ἡμᾶς δεῦρο πυρρίχην βλέπων. {αγγελοσ βʹ} ἰού ἰού, ἰού ἰού, ἰού ἰού. {πι.} τί τό πρᾶγμα τουτί; {αγ. βʹ} δεινότατα πεπόνθαμεν. τῶν γάρ θεῶν τις ἄρτι τῶν παρά τοῦ διός διά τῶν πυλῶν εἰσέπτετ' εἰς τόν ἀέρα, λαθών κολοιούς φύλακας ἡμεροσκόπους. {πι.} ὦ δεινόν ἔργον καί σχέτλιον εἰργασμένος. τίς τῶν θεῶν; {αγ. βʹ} οὐκ ἴσμεν: ὅτι δ' εἶχε πτερά, τοῦτ' ἴσμεν. {πι.} οὔκουν δῆτα περιπόλους ἐχρῆν πέμψαι κατ' αὐτόν εὐθύς; {αγ. βʹ} ἀλλ' ἐπέμψαμεν τρισμυρίους ἱέρακας ἱπποτοξότας: χωρεῖ δέ πᾶς τις ὄνυχας ἠγκυλωμένος, κερχνῄς, τριόρχης, γύψ, κύμινδις, αἰετός: ῥύμῃ τε καί πτεροῖσι καί ῥοιζήμασιν αἰθήρ δονεῖται τοῦ θεοῦ ζητουμένου: κἄστ' οὐ μακράν ἄπωθεν, ἀλλ' ἐνταῦθά που ἤδη 'στίν. {πι.} οὐκοῦν σφενδόνας δεῖ λαμβάνειν καί τόξα. χώρει δεῦρο πᾶς ὑπηρέτης: τόξευε, παῖε: σφενδόνην τίς μοι δότω. {χο.} πόλεμος αἴρεται, πόλεμος οὐ φατός {str.} πρός ἐμέ καί θεούς. ἀλλά φύλαττε πᾶς ἀέρα περινέφελον, ὅν ἔρεβος ἐτέκετο, μή σε λάθῃ θεῶν τις ταύτῃ περῶν. ἄθρει δέ πᾶς κύκλῳ περισκοπούμενος: ὡς ἐγγύς ἤδη δαίμονος πεδαρσίου δίνης πτερωτός φθόγγος ἐξακούεται. {πι.} αὕτη σύ, ποῖ ποῖ ποῖ πέτει; μέν' ἥσυχος, ἔχ' ἀτρέμας αὐτοῦ: στῆθ': ἐπίσχες τοῦ δρόμου. τίς εἶ; ποδαπή; λέγειν ἐχρῆν ὁπόθεν πέτει. {ιρισ} παρά τῶν θεῶν ἔγωγε τῶν ὀλυμπίων. {πι.} ὄνομα δέ σοι τί ἐστι; πλοῖον ἤ κυνῆ; {ιρ.} ἶρις ταχεῖα. {πι.} πάραλος ἤ σαλαμινία; {ιρ.} τί δέ τοῦτο; {πι.} ταυτηνί τις οὐ ξυλλήψεται ἀναπτόμενος τρίορχος; {ιρ.} ἐμέ ξυλλήψεται; τί ποτ' ἐστί τουτί τό κακόν; {πι.} οἰμώξει μακρά. {ιρ.} ἄτοπόν γε τουτί πρᾶγμα. {πι.} κατά ποίας πύλας εἰσῆλθες εἰς τό τεῖχος, ὦ μιαρωτάτη; {ιρ.} οὐκ οἶδα μά δί' ἔγωγε, κατά ποίας πύλας. {πι.} ἤκουσας αὐτῆς οἷον εἰρωνεύεται; πρός τούς κολοιάρχους προσῆλθες; οὐ λέγεις; σφραγῖδ' ἔχεις παρά τῶν πελαργῶν; {ιρ.} τί τό κακόν; {πι.} οὐκ ἔλαβες; {ιρ.} ὑγιαίνεις μέν; {πι.} οὐδέ σύμβολον ἐπέβαλεν ὀρνίθαρχος οὐδείς σοι παρών; {ιρ.} μά δί' οὐκ ἔμοιγ' ἐπέβαλεν οὐδείς, ὦ μέλε. {πι.} κἄπειτα δῆθ' οὕτω σιωπῇ διαπέτει διά τῆς πόλεως τῆς ἀλλοτρίας καί τοῦ χάους; {ιρ.} ποίᾳ γάρ ἄλλῃ χρή πέτεσθαι τούς θεούς; {πι.} οὐκ οἶδα μά δί' ἔγωγε: τῇδε μέν γάρ οὔ. ἀδικεῖς δέ καί νῦν. ἆρά γ' οἶσθα τοῦθ' ὅτι δικαιότατ' ἄν ληφθεῖσα πασῶν ἰρίδων ἀπέθανες, εἰ τῆς ἀξίας ἐτύγχανες; {ιρ.} ἀλλ' ἀθάνατός εἰμ'. {πι.} ἀλλ' ὅμως ἄν ἀπέθανες. δεινότατα γάρ τοι πεισόμεσθ', ἐμοί δοκεῖ, εἰ τῶν μέν ἄλλων ἄρχομεν, ὑμεῖς δ' οἱ θεοί ἀκολαστανεῖτε, κοὐδέπω γνώσεσθ' ὅτι ἀκροατέον ὑμῖν ἐν μέρει τῶν κρειττόνων. φράσον δέ τοί μοι τώ πτέρυγε ποῖ ναυστολεῖς; {ιρ.} ἐγώ; πρός ἀνθρώπους πέτομαι παρά τοῦ πατρός φράσουσα θύειν τοῖς ὀλυμπίοις θεοῖς μηλοσφαγεῖν τε βουθύτοις ἐπ' ἐσχάραις κνισᾶν τ' ἀγυιάς. {πι.} τί σύ λέγεις; ποίοις θεοῖς; {ιρ.} ποίοισιν; ἡμῖν, τοῖς ἐν οὐρανῷ θεοῖς. {πι.} θεοί γάρ ὑμεῖς; {ιρ.} τίς γάρ ἐστ' ἄλλος θεός; {πι.} ὄρνιθες ἀνθρώποισι νῦν εἰσιν θεοί, οἷς θυτέον αὐτοῖς, ἀλλά μά δί' οὐ τῷ διί. {ιρ.} ὦ μῶρε, μῶρε, μή θεῶν κίνει φρένας δεινάς, ὅπως μή σου γένος πανώλεθρον διός μακέλλῃ πᾶν ἀναστρέψῃ δίκη, λιγνύς δέ σῶμα καί δόμων περιπτυχάς καταιθαλώσῃ σου λικυμνίαις βολαῖς. {πι.} ἄκουσον, αὕτη: παῦε τῶν παφλασμάτων: ἔχ' ἀτρέμα. φέρ' ἴδω, πότερα λυδόν ἤ φρύγα ταυτί λέγουσα μορμολύττεσθαι δοκεῖς; ἆρ' οἶσθ' ὅτι ζεύς εἴ με λυπήσει πέρα, μέλαθρα μέν αὐτοῦ καί δόμους ἀμφίονος καταιθαλώσω πυρφόροισιν αἰετοῖς, πέμψω δέ πορφυρίωνας εἰς τόν οὐρανόν ὄρνις ἐπ' αὐτόν παρδαλᾶς ἐνημμένους πλεῖν ἑξακοσίους τόν ἀριθμόν; καί δή ποτε εἷς πορφυρίων αὐτῷ παρέσχε πράγματα. σύ δ' εἴ με λυπήσεις τι, τῆς διακόνου πρώτης ἀνατείνας τώ σκέλει διαμηριῶ τήν ἶριν αὐτήν, ὥστε θαυμάζειν ὅπως οὕτω γέρων ὤν στύομαι τριέμβολον. {ιρ.} διαρραγείης, ὦ μέλ', αὐτοῖς ῥήμασιν. {πι.} οὐκ ἀποσοβήσεις; οὐ ταχέως; εὐράξ, πατάξ. {ιρ.} ἦ μήν σε παύσει τῆς ὕβρεως οὑμός πατήρ. {πι.} οἴμοι τάλας. οὔκουν ἑτέρωσε πετομένη καταιθαλώσεις τῶν νεωτέρων τινά; {χο.} ἀποκεκλῄκαμεν διογενεῖς θεούς {ant.} μηκέτι τήν ἐμήν διαπερᾶν πόλιν, μηδέ τιν' ἱερόθυτον ἀνά δάπεδον <ἕν'> ἔτι τῇδε βροτῶν θεοῖσι πέμπειν καπνόν. {πι.} δεινόν γε τόν κήρυκα τόν παρά τούς βροτούς οἰχόμενον, εἰ μηδέποτε νοστήσει πάλιν. {κηρυξ} ὦ πισθέταιρ', ὦ μακάρι', ὦ σοφώτατε, ὦ κλεινότατ', ὦ σοφώτατ', ὦ γλαφυρώτατε, ὦ τρισμακάρι', ὦ_κατακέλευσον. {πι.} τί σύ λέγεις; {κη.} στεφάνῳ σε χρυσῷ τῷδε σοφίας οὕνεκα στεφανοῦσι καί τιμῶσιν οἱ πάντες λεῴ. {πι.} δέχομαι. τί δ' οὕτως οἱ λεῴ τιμῶσί με; {κη.} ὦ κλεινοτάτην αἰθέριον οἰκίσας πόλιν, οὐκ οἶσθ' ὅσην τιμήν παρ' ἀνθρώποις φέρει, ὅσους τ' ἐραστάς τῆσδε τῆς χώρας ἔχεις. πρίν μέν γάρ οἰκίσαι σε τήνδε τήν πόλιν, ἐλακωνομάνουν ἅπαντες ἄνθρωποι τότε, ἐκόμων, ἐπείνων, ἐρρύπων, ἐσωκράτων, σκυτάλι' ἐφόρουν: νῦν δ' ὑποστρέψαντες αὖ ὀρνιθομανοῦσι, πάντα δ' ὑπό τῆς ἡδονῆς ποιοῦσιν ἅπερ ὄρνιθες ἐκμιμούμενοι. πρῶτον μέν εὐθύς πάντες ἐξ εὐνῆς ἅμα ἐπέτονθ' ἕωθεν ὥσπερ ἡμεῖς ἐπί νομόν: κἀκεῖθεν ἄν κατῇρον εἰς τά βιβλία: εἶτ' ἄν ἐνέμοντ' ἐνταῦθα τά ψηφίσματα. ὠρνιθομάνουν δ' οὕτω περιφανῶς ὥστε καί πολλοῖσιν ὀρνίθων ὀνόματ' ἦν κείμενα. πέρδιξ μέν εἷς κάπηλος ὠνομάζετο χωλός, μενίππῳ δ' ἦν χελιδών τοὔνομα, ὀπουντίῳ δ' ὀφθαλμόν οὐκ ἔχων κόραξ, κορυδός φιλοκλέει, χηναλώπηξ θεογένει, ἶβις λυκούργῳ, χαιρεφῶντι νυκτερίς, συρακοσίῳ δέ κίττα: μειδίας δέ τοι ὄρτυξ ἐκαλεῖτο: καί γάρ ᾔκειν ὄρτυγι ὑπό στυφοκόπου τήν κεφαλήν πεπληγμένῳ. ἦιδον δ' ὑπό φιλορνιθίας πάντες μέλη, ὅπου χελιδών ἦν τις ἐμπεποημένη ἤ πηνέλοψ ἤ χήν τις ἤ περιστερά ἤ πτέρυγες, ἤ πτεροῦ τι καί σμικρόν προσῆν. τοιαῦτα μέν τἀκεῖθεν. ἕν δέ σοι λέγω: ἥξους' ἐκεῖθεν δεῦρο πλεῖν ἤ μυρίοι πτερῶν δεόμενοι καί τρόπων γαμψωνύχων. ὥστε πτερῶν σοι τοῖς ἐποίκοις δεῖ ποθέν. {πι.} οὐ τἄρα μά δί' ἡμῖν ἔτ' ἔργον ἑστάναι. ἀλλ' ὡς τάχιστα σύ μέν ἰών τάς ἀρρίχους καί τούς κοφίνους ἅπαντας ἐμπίμπλη πτερῶν: μανῆς δέ φερέτω μοι θύραζε τά πτερά: ἐγώ δ' ἐκείνων τούς προσιόντας δέξομαι. {χο.} τάχα δή πολυάνορα τάνδε πόλιν {str.} καλεῖ τις ἀνθρώπων: τύχη μόνον προσείη. κατέχουσι δ' ἔρωτες ἐμᾶς πόλεως. {πι.} θᾶττον φέρειν κελεύω. {χο.} τί γάρ οὐκ ἔνι ταύτῃ καλόν ἀνδρί μετοικεῖν; σοφία, πόθος, ἀμβρόσιαι χάριτες τό τε τῆς ἀγανόφρονος ἡσυχίας εὐήμερον πρόσωπον. {πι.} ὡς βλακικῶς διακονεῖς. οὐ θᾶττον ἐγκονήσεις; {χο.} φερέτω κάλαθον ταχύ τις πτερῶν. {ant.} σύ δ' αὖθις ἐξόρμα τύπτων γε τοῦτον ὡδί. πάνυ γάρ βραδύς ἐστί τις ὥσπερ ὄνος. {πι.} μανῆς γάρ ἐστι δειλός. {χο.} σύ δέ τά πτερά πρῶτον διάθες τάδε κόσμῳ: τά τε μουσίχ' ὁμοῦ τά τε μαντικά καί τά θαλάττι'. ἔπειτα δ' ὅπως φρονίμως πρός ἄνδρ' ὁρῶν πτερώσεις. {πι.} οὔ τοι μά τάς κερχνῇδας ἔτι σου σχήσομαι, οὕτως ὁρῶν σε δειλόν ὄντα καί βραδύν. {πατραλοιασ} γενοίμαν αἰετός ὑψιπέτας, ὡς ἄν ποταθείην ὑπέρ ἀτρυγέτου γλαυκᾶς ἐπ' οἶδμα λίμνας. {πι.} ἔοικεν οὐ ψευδαγγελήσειν ἅγγελος: ᾄδων γάρ ὅδε τις αἰετούς προσέρχεται. {πα.} αἰβοῖ. οὐκ ἔστιν οὐδέν τοῦ πέτεσθαι γλυκύτερον. [ἐρῶ δ' ἔγωγε τῶν ἐν ὄρνισιν νόμων.] ὀρνιθομανῶ γάρ καί πέτομαι καί βούλομαι οἰκεῖν μεθ' ὑμῶν κἀπιθυμῶ τῶν νόμων. {πι.} ποίων νόμων; πολλοί γάρ ὀρνίθων νόμοι. {πα.} πάντων: μάλιστα δ' ὅτι καλόν νομίζεται τόν πατέρα τοῖς ὄρνισιν ἄγχειν καί δάκνειν. {πι.} καί νή δί' ἀνδρεῖόν γε πάνυ νομίζομεν, ὅς ἄν πεπλήγῃ τόν πατέρα νεοττός ὤν. {πα.} διά ταῦτα μέντοι δεῦρ' ἀνοικισθείς ἐγώ ἄγχειν ἐπιθυμῶ τόν πατέρα καί πάντ' ἔχειν. {πι.} ἀλλ' ἔστιν ἡμῖν τοῖσιν ὄρνισιν νόμος παλαιός ἐν ταῖς τῶν πελαργῶν κύρβεσιν: »ἐπήν ὁ πατήρ ὁ πελαργός ἐκπετησίμους πάντας ποήσῃ τούς πελαργιδέας τρέφων, δεῖ τούς νεοττούς τόν πατέρα πάλιν τρέφειν.« {πα.} ἀπέλαυσα τἄρα νή δί' ἐλθών ἐνθαδί, εἴπερ γέ μοι καί τόν πατέρα βοσκητέον. {πι.} οὐδέν γ': ἐπειδήπερ γάρ ἦλθες, ὦ μέλε, εὔνους, πτερώσω ς' ὥσπερ ὄρνιν ὀρφανόν. σοί δ', ὦ νεανίσκ', οὐ κακῶς ὑποθήσομαι, ἀλλ' οἷάπερ αὐτός ἔμαθον ὅτε παῖς ἦν. σύ γάρ τόν μέν πατέρα μή τύπτε, ταυτηνδί λαβών τήν πτέρυγα καί τουτί τό πλῆκτρον θἀτέρᾳ, νομίσας ἀλεκτρυόνος ἔχειν τονδί λόφον, φρούρει, στρατεύου, μισθοφορῶν σαυτόν τρέφε. τόν πατέρ' ἔα ζῆν. ἀλλ' ἐπειδή μάχιμος εἶ, εἰς τἀπί θρᾴκης ἀποπέτου κἀκεῖ μάχου. {πα.} νή τόν διόνυσον εὖ γέ μοι δοκεῖς λέγειν, καί πείσομαί σοι. {πι.} νοῦν ἄρ' ἕξεις νή δία. {κινησιασ} ἀναπέτομαι δή πρός ὄλυμπον πτερύγεσσι κούφαις: πέτομαι δ' ὁδόν ἄλλοτ' ἐπ' ἄλλαν μελέων_ {πι.} τουτί τό πρᾶγμα φορτίου δεῖται πτερῶν. {κι.} ἀφόβῳ φρενί σώματί τε νέαν ἐφέπων. {πι.} ἀσπαζόμεσθα φιλύρινον κινησίαν. τί δεῦρο πόδα σύ κυλλόν ἀνά κύκλον κυκλεῖς; {κι.} ὄρνις γενέσθαι βούλομαι λιγύφθογγος ἀηδών. {πι.} παῦσαι μελῳδῶν, ἀλλ' ὅ τι λέγεις εἰπέ μοι. {κι.} ὑπό σοῦ πτερωθείς βούλομαι μετάρσιος ἀναπτόμενος ἐκ τῶν νεφελῶν καινάς λαβεῖν ἀεροδονήτους καί νιφοβόλους ἀναβολάς. {πι.} ἐκ τῶν νεφελῶν γάρ ἄν τις ἀναβολάς λάβοι; {κι.} κρέμαται μέν οὖν ἐντεῦθεν ἡμῶν ἡ τέχνη. τῶν διθυράμβων γάρ τά λαμπρά γίγνεται ἀέρια καί σκοτεινά καί κυαναυγέα καί πτεροδόνητα: σύ δέ κλύων εἴσει τάχα. {πι.} οὐ δῆτ' ἔγωγε. {κι.} νή τόν ἡρακλέα σύ γε. ἅπαντα γάρ δίειμί σοι τόν ἀέρα. εἴδωλα πετηνῶν αἰθεροδρόμων οἰωνῶν ταναοδείρων_ {πι.} ὠόπ. {κι.} τόν ἀλαδρόμον ἀλάμενος ἅμ' ἀνέμων πνοαῖσι βαίην_ {πι.} νή τόν δί' ἦ 'γώ σου καταπαύσω τάς πνοάς. {κι.} τοτέ μέν νοτίαν στείχων πρός ὁδόν, τοτέ δ' αὖ βορέᾳ σῶμα πελάζων ἀλίμενον αἰθέρος αὔλακα τέμνων. χαρίεντά γ', ὦ πρεσβῦτ', ἐσοφίσω καί σοφά. {πι.} οὐ γάρ σύ χαίρεις πτεροδόνητος γενόμενος; {κι.} ταυτί πεπόηκας τόν κυκλιοδιδάσκαλον, ὅς ταῖσι φυλαῖς περιμάχητός εἰμ' ἀεί; {πι.} βούλει διδάσκειν καί παρ' ἡμῖν οὖν μένων λεωτροφίδῃ χορόν πετομένων ὀρνέων κεκροπίδα φυλήν; {κι.} καταγελᾷς μου, δῆλος εἶ. ἀλλ' οὖν ἔγωγ' οὐ παύσομαι, τοῦτ' ἴσθ' ὅτι, πρίν ἄν πτερωθείς διαδράμω τόν ἀέρα. {συκοφαντησ} ὄρνιθες τίνες οἵδ' οὐδέν ἔχοντες πτεροποίκιλοι, τανυσίπτερε ποικίλα χελιδοῖ; {πι.} τουτί τό κακόν οὐ φαῦλον ἐξεγρήγορεν. ὅδ' αὖ μινυρίζων δεῦρό τις προσέρχεται. {συ.} τανυσίπτερε ποικίλα μάλ' αὖθις. {πι.} εἰς θοἰμάτιον τό σκόλιον ᾄδειν μοι δοκεῖ, δεῖσθαι δ' ἔοικεν οὐκ ὀλίγων χελιδόνων. {συ.} τίς ὁ πτερῶν δεῦρ' ἐστί τούς ἀφικνουμένους; {πι.} ὁδί πάρεστιν: ἀλλ' ὅτου δεῖ χρή λέγειν. {συ.} πτερῶν, πτερῶν δεῖ: μή πύθῃ τό δεύτερον. {πι.} μῶν εὐθύ πελλήνης πέτεσθαι διανοεῖ; {συ.} μά δί', ἀλλά κλητήρ εἰμι νησιωτικός καί συκοφάντης_ {πι.} ὦ μακάριε τῆς τέχνης. {συ.} καί πραγματοδίφης. εἶτα δέομαι πτερά λαβών κύκλῳ περισοβεῖν τάς πόλεις καλούμενος. {πι.} ὑπό πτερύγων τι προσκαλεῖ σοφώτερον; {συ.} μά δί', ἀλλ' ἵν' οἱ λῃσταί τε μή λυπῶσί με, μετά τῶν γεράνων τ' ἐκεῖθεν ἀναχωρῶ πάλιν, ἀνθ' ἕρματος πολλάς καταπεπωκώς δίκας. {πι.} τουτί γάρ ἐργάζει σύ τοὔργον; εἰπέ μοι, νεανίας ὤν συκοφαντεῖς τούς ξένους; {συ.} τί γάρ πάθω; σκάπτειν γάρ οὐκ ἐπίσταμαι. {πι.} ἀλλ' ἔστιν ἕτερα νή δί' ἔργα σώφρονα, ἀφ' ὧν διαζῆν ἄνδρα χρῆν τοσουτονί ἐκ τοῦ δικαίου μᾶλλον ἤ δικορραφεῖν. {συ.} ὦ δαιμόνιε, μή νουθέτει μ', ἀλλά πτέρου. {πι.} νῦν τοι λέγων πτερῶ σε. {συ.} καί πῶς ἄν λόγοις ἄνδρα πτερώσειας σύ; {πι.} πάντες τοι λόγοις ἀναπτεροῦνται. {συ.} πάντες; {πι.} οὐκ ἀκήκοας, ὅταν λέγωσιν οἱ πατέρες ἑκάστοτε τό μειράκιον ἐν τοῖσι κουρείοις ταδί; »δεινῶς γέ μου τό μειράκιον διειτρέφης λέγων ἀνεπτέρωκεν ὥσθ' ἱππηλατεῖν.« ὁ δέ τις τόν αὑτοῦ φησιν ἐπί τραγῳδίᾳ ἀνεπτερῶσθαι καί πεποτῆσθαι τάς φρένας. {συ.} λόγοισι τἄρα καί πτεροῦνται; {πι.} φήμ' ἐγώ. ὑπό γάρ λόγων ὁ νοῦς <τε> μετεωρίζεται ἐπαίρεταί τ' ἄνθρωπος. οὕτω καί ς' ἐγώ ἀναπτερώσας βούλομαι χρηστοῖς λόγοις τρέψαι πρός ἔργον νόμιμον. {συ.} ἀλλ' οὐ βούλομαι. {πι.} τί δαί ποήσεις; {συ.} τό γένος οὐ καταισχυνῶ. παππῷος ὁ βίος συκοφαντεῖν ἐστί μοι. ἀλλά πτέρου με ταχέσι καί κούφοις πτεροῖς ἱέρακος ἤ κερχνῇδος, ὡς ἄν τούς ξένους καλεσάμενος κᾆτ' ἐγκεκληκώς ἐνθαδί κατ' αὖ πέτωμαι πάλιν ἐκεῖσε. {πι.} μανθάνω. ὡδί λέγεις: ὅπως ἄν ὠφλήκῃ δίκην ἐνθάδε πρίν ἥκειν ὁ ξένος. {συ.} πάνυ μανθάνεις. {πι.} κἄπειθ' ὁ μέν πλεῖ δεῦρο, σύ δ' ἐκεῖς' αὖ πέτει ἁρπασόμενος τά χρήματ' αὐτοῦ. {συ.} πάντ' ἔχεις. βέμβικος οὐδέν διαφέρειν δεῖ. {πι.} μανθάνω βέμβικα. καί μήν ἔστι μοι νή τόν δία κάλλιστα κορκυραῖα τοιαυτί πτερά. {συ.} οἴμοι τάλας, μάστιγ' ἔχεις. {πι.} πτερώ μέν οὖν, οἷσί σε ποήσω τήμερον βεμβικιᾶν. {συ.} οἴμοι τάλας. {πι.} οὐ πτερυγιεῖς ἐντευθενί; οὐκ ἀπολιβάξεις, ὦ κάκιστ' ἀπολούμενος; πικράν τάχ' ὄψει στρεψοδικοπανουργίαν. ἀπίωμεν ἡμεῖς ξυλλαβόντες τά πτερά. {χο.} πολλά δή καί καινά καί θαυ {str.} μάστ' ἐπεπτόμεσθα καί δεινά πράγματ' εἴδομεν. ἔστι γάρ δένδρον πεφυκός ἔκτοπόν τι, καρδίας ἀ πωτέρω, κλεώνυμος, χρήσιμον μέν οὐδέν, ἄλ λως δέ δειλόν καί μέγα. τοῦτο <τοῦ> μέν ἦρος ἀεί βλαστάνει καί συκοφαντεῖ, τοῦ δέ χειμῶνος πάλιν τάς ἀσπίδας φυλλορροεῖ. ἔστι δ' αὖ χώρα πρός αὐτῷ {ant.} τῷ σκότῳ πόρρω τις ἐν τῇ λύχνων ἐρημίᾳ, ἔνθα τοῖς ἥρωσιν ἄνθρω ποι ξυναριστῶσι καί ξύν εισι πλήν τῆς ἑσπέρας. τηνικαῦτα δ' οὐκέτ' ἦν ἀσφαλές ξυντυγχάνειν. εἰ γάρ ἐντύχοι τις ἥρῳ τῶν βροτῶν νύκτωρ ὀρέστῃ, γυμνός ἦν πληγείς ὑπ' αὐτοῦ πάντα τἀπί δεξιά. {προμηθευσ} οἴμοι τάλας, ὁ ζεύς ὅπως μή μ' ὄψεται. ποῦ πισθέταιρός ἐστιν; {πι.} ἔα, τουτί τί ἦν; τίς ὁ συγκαλυμμός; {πρ.} τῶν θεῶν ὁρᾷς τινα ἐμοῦ κατόπιν ἐνταῦθα; {πι.} μά δί' ἐγώ μέν οὔ. τίς δ' εἶ σύ; {πρ.} πηνίκ' ἐστίν ἄρα τῆς ἡμέρας; {πι.} ὁπηνίκα; σμικρόν τι μετά μεσημβρίαν. ἀλλά σύ τίς εἶ; {πρ.} βουλυτός ἤ περαιτέρω; {πι.} οἴμ' ὡς βδελύττομαί σε. {πρ.} τί γάρ ὁ ζεύς ποεῖ; ἀπαιθριάζει τάς νεφέλας ἤ ξυννέφει; {πι.} οἴμωζε μεγάλ'. {πρ.} οὕτω μέν ἐκκεκαλύψομαι. {πι.} ὦ φίλε προμηθεῦ. {πρ.} παῦε παῦε, μή βόα. {πι.} τί γάρ ἐστι; {πρ.} σίγα, μή κάλει μου τοὔνομα: ἀπό γάρ μ' ὀλεῖς, εἴ μ' ἐνθάδ' ὁ ζεύς ὄψεται. ἀλλ' ἵνα φράσω σοι πάντα τἄνω πράγματα, τουτί λαβών μου τό σκιάδειον ὑπέρεχε, ἄνωθεν ὡς ἄν μή μ' ὁρῶσιν οἱ θεοί. {πι.} ἰοῦ ἰοῦ: εὖ γ' ἐπενόησας αὐτό καί προμηθικῶς. ὑπόδυθι ταχύ δή κᾆτα θαρρήσας λέγε. {πρ.} ἄκουε δή νυν. {πι.} ὡς ἀκούοντος λέγε. {πρ.} ἀπόλωλεν ὁ ζεύς. {πι.} πηνίκ' ἄττ' ἀπώλετο; {πρ.} ἐξ οὗπερ ὑμεῖς ᾠκίσατε τόν ἀέρα. θύει γάρ οὐδείς οὐδέν ἀνθρώπων ἔτι θεοῖσιν, οὐδέ κνῖσα μηρίων ἄπο ἀνῆλθεν ὡς ἡμᾶς ἀπ' ἐκείνου τοῦ χρόνου, ἀλλ' ὡσπερεί θεσμοφορίοις νηστεύομεν ἄνευ θυηλῶν: οἱ δέ βάρβαροι θεοί πεινῶντες ὥσπερ ἰλλυριοί κεκριγότες ἐπιστρατεύσειν φάς' ἄνωθεν τῷ διί, εἰ μή παρέξει τἀμπόρι' ἀνεῳγμένα, ἵν' εἰσάγοιτο σπλάγχνα κατατετμημένα. {πι.} εἰσίν γάρ ἕτεροι βάρβαροι θεοί τινες ἄνωθεν ὑμῶν; {πρ.} οὐ γάρ εἰσι βάρβαροι, ὅθεν ὁ πατρῷός ἐστιν ἐξηκεστίδῃ; {πι.} ὄνομα δέ τούτοις τοῖς θεοῖς τοῖς βαρβάροις τί ἐστιν; {πρ.} ὅ τι ἐστίν; τριβαλλοί. {πι.} μανθάνω. ἐντεῦθεν ἆρα τοὐπιτριβείης ἐγένετο. {πρ.} μάλιστα πάντων. ἕν δέ σοι λέγω σαφές: ἥξουσι πρέσβεις δεῦρο περί διαλλαγῶν παρά τοῦ διός καί τῶν τριβαλλῶν τῶν ἄνω: ὑμεῖς δέ μή σπένδεσθ', ἐάν μή παραδιδῷ τό σκῆπτρον ὁ ζεύς τοῖσιν ὄρνισιν πάλιν, καί τήν βασιλείαν σοί γυναῖκ' ἔχειν διδῷ. {πι.} τίς ἐστιν ἡ βασίλεια; {πρ.} καλλίστη κόρη, ἥπερ ταμιεύει τόν κεραυνόν τοῦ διός καί τἄλλ' ἁπαξάπαντα, τήν εὐβουλίαν, τήν εὐνομίαν, τήν σωφροσύνην, τά νεώρια, τήν λοιδορίαν, τόν κωλακρέτην, τά τριώβολα. {πι.} ἅπαντα τἄρ' αὐτῷ ταμιεύει; {πρ.} φήμ' ἐγώ. ἥν γ' ἤν σύ παρ' ἐκείνου παραλάβῃς, πάντ' ἔχεις. τούτων ἕνεκα δεῦρ' ἦλθον, ἵνα φράσαιμί σοι: ἀεί ποτ' ἀνθρώποις γάρ εὔνους εἴμ' ἐγώ. {πι.} μόνον θεῶν γάρ διά ς' ἀπανθρακίζομεν. {πρ.} μισῶ δ' ἅπαντας τούς θεούς, ὡς οἶσθα σύ_ {πι.} νή τόν δί' ἀεί δῆτα θεομισής ἔφυς. {πρ.} τίμων καθαρός. ἀλλ' ὡς ἄν ἀποτρέχω πάλιν φέρε τό σκιάδειον, ἵνα με κἄν ὁ ζεύς ἴδη ἄνωθεν, ἀκολουθεῖν δοκῶ κανηφόρῳ. {πι.} καί τόν δίφρον γε διφροφόρει τονδί λαβών. {χο.} πρός δέ τοῖς σκιάποσιν λί {str.} μνη τις ἔστ', ἄλουτος οὗ ψυχαγωγεῖ σωκράτης. ἔνθα καί πείσανδρος ἦλθε δεόμενος ψυχήν ἰδεῖν ἥ ζῶντ' ἐκεῖνον προὔλιπε, σφάγι' ἔχων κάμηλον ἀ μνόν τιν', ἧς λαιμούς τεμών ὥσπερ οὑδυσσεύς ἀπῆλθε, κᾆτ' ἀνῆλθ' αὐτῷ κάτωθεν πρός τό λαιμᾶν τῆς καμήλου χαιρεφῶν ἡ νυκτερίς. {ποσειδων} τό μέν πόλισμα τῆς νεφελοκοκκυγίας ὁρᾶν τοδί πάρεστιν, οἷ πρεσβεύομεν. οὗτος, τί δρᾷς; ἐπαρίστερ' οὕτως ἀμπέχει; οὐ μεταβαλεῖς θοἰμάτιον ὧδ' ἐπιδέξια; τί, ὦ κακόδαιμον; λαισποδίας εἶ τήν φύσιν; ὦ δημοκρατία, ποῖ προβιβᾷς ἡμᾶς ποτε, εἰ τουτονί κεχειροτονήκας' οἱ θεοί; ἕξεις ἀτρέμας; οἴμωζε: πολύ γάρ δή ς' ἐγώ ἑόρακα πάντων βαρβαρώτατον θεῶν. ἄγε δή, τί δρῶμεν, ἡράκλεις; {ηρακλησ} ἀκήκοας ἐμοῦ γ' ὅτι τόν ἄνθρωπον ἄγχειν βούλομαι, ὅστις ποτ' ἔσθ' ὁ τούς θεούς ἀποτειχίσας. {πο.} ἀλλ', ὦγάθ', ᾑρήμεσθα περί διαλλαγῶν πρέσβεις. {ηρ.} διπλασίως μᾶλλον ἄγχειν μοι δοκεῖ. {πι.} τήν τυρόκνηστίν τις δότω: φέρε σίλφιον: τυρόν φερέτω τις: πυρπόλει τούς ἄνθρακας. {πο.} τόν ἄνδρα χαίρειν οἱ θεοί κελεύομεν τρεῖς ὄντες ἡμεῖς. {πι.} ἀλλ' ἐπικνῶ τό σίλφιον. {ηρ.} τά δέ κρέα τοῦ ταῦτ' ἐστίν; {πι.} ὄρνιθές τινες ἐπανιστάμενοι τοῖς δημοτικοῖσιν ὀρνέοις ἔδοξαν ἀδικεῖν. {ηρ.} εἶτα δῆτα σίλφιον ἐπικνῇς πρότερον αὐτοῖσιν; {πι.} ὦ χαῖρ', ἡράκλεις. τί ἐστι; {πο.} πρεσβεύοντες ἡμεῖς ἥκομεν παρά τῶν θεῶν περί πολέμου καταλλαγῆς. {πι.} ἔλαιον οὐκ ἔνεστιν ἐν τῇ ληκύθῳ. {ηρ.} καί μήν τά γ' ὀρνίθεια λιπάρ' εἶναι πρέπει. {πο.} ἡμεῖς τε γάρ πολεμοῦντες οὐ κερδαίνομεν, ὑμεῖς τ' ἄν ἡμῖν τοῖς θεοῖς ὄντες φίλοι ὄμβριον ὕδωρ ἄν εἴχετ' ἐν τοῖς τέλμασιν, ἀλκυονίδας τ' ἄν ἤγεθ' ἡμέρας ἀεί. τούτων πέρι πάντων αὐτοκράτορες ἥκομεν. {πι.} ἀλλ' οὔτε πρότερον πώποθ' ἡμεῖς ἤρξαμεν πολέμου πρός ὑμᾶς, νῦν τ' ἐθέλομεν, εἰ δοκεῖ, ἐάν τό δίκαιον ἀλλά νῦν ἐθέλητε δρᾶν, σπονδάς ποεῖσθαι. τά δέ δίκαι' ἐστίν ταδί: τό σκῆπτρον ἡμῖν τοῖσιν ὄρνισιν πάλιν τόν δί' ἀποδοῦναι: κἄν διαλλαττώμεθα ἐπί τοῖσδε, τούς πρέσβεις ἐπ' ἄριστον καλῶ. {ηρ.} ἐμοί μέν ἀπόχρη ταῦτα καί ψηφίζομαι. {πο.} τί, ὦ κακόδαιμον; ἠλίθιος καί γάστρις εἶ. ἀποστερεῖς τόν πατέρα τῆς τυραννίδος; {πι.} ἄληθες; οὐ γάρ μεῖζον ὑμεῖς οἱ θεοί ἰσχύσετ', ἤν ὄρνιθες ἄρξωσιν κάτω; νῦν μέν γ' ὑπό ταῖς νεφέλαισιν ἐγκεκρυμμένοι κύψαντες ἐπιορκοῦσιν ὑμᾶς οἱ βροτοί: ἐάν δέ τούς ὄρνις ἔχητε συμμάχους, ὅταν ὀμνύῃ τις τόν κόρακα καί τόν δία, ὁ κόραξ παρελθών τοὐπιορκοῦντος λάθρᾳ προσπτόμενος ἐκκόψει τόν ὀφθαλμόν θενών. {πο.} νή τόν ποσειδῶ ταῦτά γέ τοι καλῶς λέγεις. {ηρ.} κἀμοί δοκεῖ. {πι.} τί δαί σύ φῄς; {τριβαλλοσ} να βαισατρευ. {ηρ.} ὁρᾷς, ἐπαινεῖ χοὖτος. {πι.} ἕτερόν νυν ἔτι ἀκούσαθ' ὅσον ὑμᾶς ἀγαθόν ποήσομεν. ἐάν τις ἀνθρώπων ἱερεῖόν τῳ θεῶν εὐξάμενοι εἶτα διασοφίζηται λέγων: »μενετοί θεοί«, καί μἀποδιδῷ μισητίᾳ, ἀναπράξομεν καί ταῦτα. {πο.} φέρ' ἴδω τῷ τρόπῳ; {πι.} ὅταν διαριθμῶν ἀργυρίδιον τύχῃ ἅνθρωπος οὗτος, ἤ καθῆται λούμενος, καταπτόμενος ἰκτῖνος ἁρπάσας λάθρᾳ προβάτοιν δυοῖν τιμήν ἀνοίσει τῷ θεῷ. {ηρ.} τό σκῆπτρον ἀποδοῦναι πάλιν ψηφίζομαι τούτοις ἐγώ. {πο.} καί τόν τριβαλλόν νυν ἐροῦ. {ηρ.} ὁ τριβαλλός, οἰμώζειν δοκεῖ σοι; {τρ.} σαυ νακα βακταρι κρουσα. {ηρ.} φησί μ' εὖ λέγειν πάνυ. {πο.} εἴ τοι δοκεῖ σφῷν ταῦτα, κἀμοί συνδοκεῖ. οὗτος, δοκεῖ δρᾶν ταῦτα τοῦ σκήπτρου πέρι. {πι.} καί νή δί' ἕτερόν γ' ἐστίν οὗ 'μνήσθην ἐγώ. τήν μέν γάρ ἥραν παραδίδωμι τῷ διί, τήν δέ βασιλείαν τήν κόρην γυναῖκ' ἐμοί ἐκδοτέον ἐστίν. {πο.} οὐ διαλλαγῶν ἐρᾷς. ἀπίωμεν οἴκαδ' αὖθις. {πι.} ὀλίγον μοι μέλει. μάγειρε, τό κατάχυσμα χρή ποεῖν γλυκύ. {ηρ.} ὦ δαιμόνι' ἀνθρώπων πόσειδον, ποῖ φέρει; ἡμεῖς περί γυναικός μιᾶς πολεμήσομεν; {πο.} τί δαί ποιῶμεν; {ηρ.} ὅ τι; διαλλαττώμεθα. {πο.} τί ᾦζύρ'; οὐκ οἶσθ' ἐξαπατώμενος πάλαι; βλάπτεις δέ τοι σύ σαυτόν. ἤν γάρ ἀποθάνῃ ὁ ζεύς παραδούς τούτοισι τήν τυραννίδα, πένης ἔσει σύ: σοῦ γάρ ἅπαντα γίγνεται τά χρήμαθ', ὅς' ἄν ὁ ζεύς ἀποθνῄσκων καταλίπῃ. {πι.} οἴμοι τάλας, οἷόν σε περισοφίζεται. δεῦρ' ὡς ἔμ' ἀποχώρησον, ἵνα τί σοι φράσω. διαβάλλεταί ς' ὁ θεῖος, ὦ πόνηρε σύ. τῶν γάρ πατρῴων οὐδ' ἀκαρῆ μέτεστί σοι κατά τούς νόμους: νόθος γάρ εἶ κοὐ γνήσιος. {ηρ.} ἐγώ νόθος; τί λέγεις; {πι.} σύ μέντοι νή δία ὤν γε ξένης γυναικός. ἤ πῶς ἄν ποτε ἐπίκληρον εἶναι τήν ἀθηναίαν δοκεῖς, οὖσαν θυγατέρ', ὄντων ἀδελφῶν γνησίων; {ηρ.} τί δ' ἤν ὁ πατήρ ἐμοί διδῷ τά χρήματα νοθεῖ' ἀποθνῄσκων; {πι.} ὁ νόμος αὐτόν οὐκ ἐᾷ. οὗτος ὁ ποσειδῶν πρῶτος, ὅς ἐπαίρει σε νῦν, ἀνθέξεταί σου τῶν πατρῴων χρημάτων φάσκων ἀδελφός αὐτός εἶναι γνήσιος. ἐρῶ δέ δή καί τόν σόλωνός σοι νόμον: »νόθῳ δέ μή εἶναι ἀγχιστείαν παίδων ὄντων γνησίων: ἐάν δέ παῖδες μή ὦσι γνήσιοι, τοῖς ἐγγυτάτω γένους μετεῖ ναι τῶν χρημάτων.« {ηρ.} ἐμοί δ' ἄρ' οὐδέν τῶν πατρῴων χρημάτων μέτεστιν; {πι.} οὐ μέντοι μά δία. λέξον δέ μοι, ἤδη ς' ὁ πατήρ εἰσήγαγ' εἰς τούς φράτερας; {ηρ.} οὐ δῆτ' ἐμέ γε. καί δῆτ' ἐθαύμαζον πάλαι. {πι.} τί δῆτ' ἄνω κέχηνας αἴκειαν βλέπων; ἀλλ' ἤν μεθ' ἡμῶν ᾖς, καταστήσας ς' ἐγώ τύραννον ὀρνίθων παρέξω σοι γάλα. {ηρ.} δίκαι' ἔμοιγε καί πάλαι δοκεῖς λέγειν περί τῆς κόρης, κἄγωγε παραδίδωμί σοι. {πι.} τί δαί σύ φῄς; {πο.} τἀναντία ψηφίζομαι. {πι.} ἐν τῷ τριβαλλῷ πᾶν τό πρᾶγμα. τί σύ λέγεις; {τρ.} καλαν κοραναυ καί μεγαλα βασιλιναυ ὀρνιτο παραδίδωμι. {ηρ.} παραδοῦναι λέγει. {πο.} μά τόν δί' οὐχ οὗτός γε: παραδοῦναι λέγει, εἰ μή βαδίζει γ' ὥσπερ αἱ χελιδόνες. {πι.} οὐκοῦν παραδοῦναι ταῖς χελιδόσιν λέγει. {πο.} σφώ νυν διαλλάττεσθε καί ξυμβαίνετε: ἐγώ δ', ἐπειδή σφῷν δοκεῖ, σιγήσομαι. {ηρ.} ἡμῖν ἅ λέγεις σύ πάντα συγχωρεῖν δοκεῖ. ἀλλ' ἴθι μεθ' ἡμῶν αὐτός εἰς τόν οὐρανόν, ἵνα τήν βασιλείαν καί τά πάντ' ἐκεῖ λάβῃς. {πι.} εἰς καιρόν ἆρα κατεκόπησαν οὑτοιί εἰς τούς γάμους. {ηρ.} βούλεσθε δῆτ' ἐγώ τέως ὀπτῶ τά κρέα ταυτί μένων; ὑμεῖς δ' ἴτε. {πο.} ὀπτᾷς τά κρές; πολλήν γε τενθείαν λέγεις. οὐκ εἶ μεθ' ἡμῶν; {ηρ.} εὖ γε μέντἄν διετέθην. {πι.} ἀλλά γαμικήν χλανίδα δότω τις δεῦρό μοι. {χο.} ἔστι δ' ἐν φαναῖσι πρός τῇ {ant.} κλεψύδρᾳ πανοῦργον ἐγ γλωττογαστόρων γένος, οἵ θερίζουσίν τε καί σπεί ρουσι καί τρυγῶσι ταῖς γλώτ ταισι συκάζουσί τε: βάρβαροι δ' εἰσίν γένους, γοργίαι τε καί φίλιπποι. κἀπό τῶν ἐγγλωττογαστό ρων ἐκείνων τῶν φιλίππων πανταχοῦ τῆς ἀττικῆς ἡ γλῶττα χωρίς τέμνεται. {αγγελοσ} ὦ πάντ' ἀγαθά πράττοντες, ὦ μείζω λόγου, ὦ τρισμακάριον πτηνόν ὀρνίθων γένος, δέχεσθε τόν τύραννον ὀλβίοις δόμοις. προσέρχεται γάρ οἷος οὔτε παμφαής ἀστήρ ἰδεῖν ἔλαμψε χρυσαυγεῖ δόμῳ οὔθ' ἡλίου τηλαυγές ἀκτίνων σέλας τοιοῦτον ἐξέλαμψεν, οἷον ἔρχεται ἔχων γυναικός κάλλος οὐ φατόν λέγειν, πάλλων κεραυνόν, πτεροφόρον διός βέλος. ὀσμή δ' ἀνωνόμαστος εἰς βάθος κύκλου χωρεῖ, _καλόν θέαμα, _θυμιαμάτων δ' αὖραι διαψαίρουσι πλεκτάνην καπνοῦ. ὁδί δέ καὐτός ἐστιν. ἀλλά χρή θεᾶς μούσης ἀνοίγειν ἱερόν εὔφημον στόμα. {χο.} ἄναγε δίεχε πάραγε πάρεχε. {str.} περιπέτεσθε μάκαρα μάκαρι σύν τύχᾳ. ὤ φεῦ φεῦ τῆς ὥρας, τοῦ κάλλους. ὦ μακαριστόν σύ γάμον τῇδε πόλει γήμας. μεγάλαι μεγάλαι κατέχουσι τύχαι γένος ὀρνίθων διά τόνδε τόν ἄνδρ'. ἀλλ' ὑμεναίοις καί νυμφιδίοισι δέχεσθ' ᾠδαῖς αὐτόν καί τήν βασιλείαν. ἥρᾳ ποτ' ὀλυμπίᾳ {str.} τόν ἠλιβάτων θρόνων ἄρχοντα θεαί μέγαν μοῖραι ξυνεκοίμισαν ἐν τοιῷδ' ὑμεναίῳ. ὑμήν ὤ, ὑμέναι' ὤ. ὁ δ' ἀμφιθαλής ἔρως {ant.} χρυσόπτερος ἡνίας ηὔθυνε παλιντόνους, ζηνός πάροχος γάμων τῆς τ' εὐδαίμονος ἥρας. ὑμήν ὤ, ὑμέναι' ὤ. {πι.} ἐχάρην ὕμνοις, ἐχάρην ᾠδαῖς: ἄγαμαι δέ λόγων. ἄγε νυν αὑτοῦ καί τάς χθονίας κλῄσατε βροντάς τάς τε πυρώδεις διός ἀστεροπάς δεινόν τ' ἀργῆτα κεραυνόν. {χο.} ὦ μέγα χρύσεον ἀστεροπῆς φάος, ὦ διός ἄμβροτον ἔγχος πυρφόρον, ὦ χθόνιαι βαρυαχέες ὀμβροφόροι θ' ἅμα βρονταί, αἷς ὅδε νῦν χθόνα σείει, δῖα δέ πάντα κρατήσας καί πάρεδρον βασίλειαν ἔχει διός. ὑμήν ὤ, ὑμέναι' ὤ. {πι.} ἕπεσθέ νυν γαμοῦσιν, ὦ φῦλα πάντα συννόμων πτεροφόρ', ἐπί πέδον διός καί λέχος γαμήλιον. ὄρεξον, ὦ μάκαιρα, σήν χεῖρα καί πτερῶν ἐμῶν λαβοῦσα συγχόρευσον: αἴ ρων δέ κουφιῶ ς' ἐγώ. {χο.} ἀλαλαί, ἰή παιών: τήνελλα καλλίνικος, ὦ δαιμόνων ὑπέρτατε. [7] {work} {λυσιστρατη} ἀλλ' εἴ τις εἰς βακχεῖον αὐτάς ἐκάλεσεν, ἤ 'ς πανός ἤ 'πί κωλιάδ' εἰς γενετυλλίδος, οὐδ' ἄν διελθεῖν ἦν ἄν ὑπό τῶν τυμπάνων. νῦν δ' οὐδεμία πάρεστιν ἐνταυθοῖ γυνή: πλήν ἥ γ' ἐμή κωμῆτις ἥδ' ἐξέρχεται. χαῖρ', ὦ κλεονίκη. {κλεονικη} καί σύ γ', ὦ λυσιστράτη. τί συντετάραξαι; μή σκυθρώπαζ', ὦ τέκνον: οὐ γάρ πρέπει σοι τοξοποιεῖν τάς ὀφρῦς. {λυ.} ἀλλ', ὦ κλεονίκη, κάομαι τήν καρδίαν, καί πόλλ' ὑπέρ ἡμῶν τῶν γυναικῶν ἄχθομαι, ὁτιή παρά μέν τοῖς ἀνδράσιν νενομίσμεθα εἶναι πανοῦργοι_ {κλ.} καί γάρ ἐσμεν νή δία. {λυ.} εἰρημένον δ' αὐταῖς ἀπαντᾶν ἐνθάδε βουλευσομέναισιν οὐ περί φαύλου πράγματος, εὕδουσι κοὐχ ἥκουσιν. {κλ.} ἀλλ', ὦ φιλτάτη, ἥξουσι: χαλεπή τοι γυναικῶν ἔξοδος. ἡ μέν γάρ ἡμῶν περί τόν ἄνδρ' ἐκύπτασεν, ἡ δ' οἰκέτην ἤγειρεν, ἡ δέ παιδίον κατέκλινεν, ἡ δ' ἔλουσεν, ἡ δ' ἐψώμισεν. {λυ.} ἀλλ' ἕτερα τἄρ' ἦν τῶνδε προὐργιαίτερα αὐταῖς. {κλ.} τί δ' ἐστίν, ὦ φίλη λυσιστράτη, ἐφ' ὅ τι ποθ' ἡμᾶς τάς γυναῖκας ξυγκαλεῖς; τί τό πρᾶγμα; πηλίκον τι; {λυ.} μέγα. {κλ.} μῶν καί παχύ; {λυ.} νή δία παχύ <πάνυ>. {κλ.} κᾆτα πῶς οὐχ ἥκομεν; {λυ.} οὐχ οὗτος ὁ τρόπος: ταχύ γάρ ἄν ξυνήλθομεν. ἀλλ' ἔστιν ὑπ' ἐμοῦ πρᾶγμ' ἀνεζητημένον πολλαῖσί τ' ἀγρυπνίαισιν ἐρριπτασμένον. {κλ.} ἦ πού τι λεπτόν ἐστι τοὐρριπτασμένον; {λυ.} οὕτω γε λεπτόν ὥσθ' ὅλης τῆς ἑλλάδος ἐν ταῖς γυναιξίν ἐστιν ἡ σωτηρία. {κλ.} ἐν ταῖς γυναιξίν; ἐπ' ὀλίγου τἄρ' εἴχετο. {λυ.} ὡς ἔστ' ἐν ἡμῖν τῆς πόλεως τά πράγματα, ἤ μηκέτ' εἶναι μήτε πελοποννησίους_ {κλ.} βέλτιστα τοίνυν μηκέτ' εἶναι νή δία. {λυ.} βοιωτίους τε πάντας ἐξολωλέναι. {κλ.} μή δῆτα πάντας γ', ἀλλ' ἄφελε τάς ἐγχέλεις. {λυ.} περί τῶν ἀθηνῶν δ' οὐκ ἐπιγλωττήσομαι τοιοῦτον οὐδέν, ἀλλ' ὑπονόησον σύ μοι. ἤν δέ ξυνέλθως' αἱ γυναῖκες ἐνθάδε, αἵ τ' ἐκ βοιωτῶν αἵ τε πελοποννησίων ἡμεῖς τε, κοινῇ σώσομεν τήν ἑλλάδα. {κλ.} τί δ' ἄν γυναῖκες φρόνιμον ἐργασαίατο ἤ λαμπρόν, αἵ καθήμεθ' ἐξηνθισμέναι, κροκωτοφοροῦσαι καί κεκαλλωπισμέναι καί κιμβερίκ' ὀρθοστάδια καί περιβαρίδας; {λυ.} ταῦτ' αὐτά γάρ τοι κἄσθ' ἅ σώσειν προσδοκῶ, τά κροκωτίδια καί τά μύρα χαἰ περιβαρίδες χἤγχουσα καί τά διαφανῆ χιτώνια. {κλ.} τίνα δή τρόπον ποθ'; {λυ.} ὥστε τῶν νῦν μηδένας ἀνδρῶν ἐπ' ἀλλήλοισιν αἴρεσθαι δόρυ_ {κλ.} κροκωτόν ἄρα νή τώ θεώ 'γώ βάψομαι. {λυ.} μηδ' ἀσπίδα λαβεῖν_ {κλ.} κιμβερικόν ἐνδύσομαι. {λυ.} μηδέ ξιφίδιον. {κλ.} κτήσομαι περιβαρίδας. {λυ.} ἆρ' οὐ παρεῖναι τάς γυναῖκας δῆτ' ἐχρῆν; {κλ.} οὐ γάρ μά δί' ἀλλά πετομένας ἥκειν πάλαι. {λυ.} ἀλλ', ὦ μέλ', ὄψει τοι σφόδρ' αὐτάς ἀττικάς, ἅπαντα δρώσας τοῦ δέοντος ὕστερον. ἀλλ' οὐδέ παράλων οὐδεμία γυνή πάρα, οὐδ' ἐκ σαλαμῖνος. {κλ.} ἀλλ' ἐκεῖναί γ' οἶδ' ὅτι ἐπί τῶν κελήτων διαβεβήκας' ὄρθριαι. {λυ.} οὐδ' ἅς προσεδόκων κἀλογιζόμην ἐγώ πρώτας παρέσεσθαι δεῦρο τάς ἀχαρνέων γυναῖκας, οὐχ ἥκουσιν. {κλ.} ἡ γοῦν θεογένους ὡς δεῦρ' ἰοῦσα τἀκάτειον ᾔρετο. ἀτάρ αἵδε καί δή σοι προσέρχονταί τινες. {λυ.} αἵδ' αὖθ' ἕτεραι χωροῦσί τινες. {κλ.} ἰού ἰού, πόθεν εἰσίν; {λυ.} ἀναγυρουντόθεν. {κλ.} νή τόν δία: ὁ γοῦν ἀνάγυρός μοι κεκινῆσθαι δοκεῖ. {μυρρινη} μῶν ὕστεραι πάρεσμεν, ὦ λυσιστράτη; τί φῄς; τί σιγᾷς; {λυ.} οὔ ς' ἐπαινῶ, μυρρίνη, ἥκουσαν ἄρτι περί τοιούτου πράγματος. {μυ.} μόλις γάρ ηὗρον ἐν σκότῳ τό ζώνιον. ἀλλ' εἴ τι πάνυ δεῖ, ταῖς παρούσαισιν λέγε. {κλ.} μά δί' ἀλλ' ἐπαναμείνωμεν ὀλίγου γ' εἵνεκα τάς τ' ἐκ βοιωτῶν τάς τε πελοποννησίων γυναῖκας ἐλθεῖν. {λυ.} πολύ σύ κάλλιον λέγεις. ἡδί δέ καί δή λαμπιτώ προσέρχεται. ὦ φιλτάτη λάκαινα, χαῖρε, λαμπιτοῖ. οἷον τό κάλλος, γλυκυτάτη, σου φαίνεται. ὡς δ' εὐχροεῖς, ὡς δέ σφριγᾷ τό σῶμά σου. κἄν ταῦρον ἄγχοις. {λαμπιτω} μάλα γ', οἰῶ, ναί τώ σιώ: γυμνάδδομαι γάρ καί ποτί πυγάν ἅλλομαι. {κλ.} ὡς δή καλόν τό χρῆμα τῶν τιτθῶν ἔχεις. {λα.} ἇπερ ἱαρεῖόν τοί μ' ὑποψαλάσσετε. {λυ.} ἡδί δέ ποδαπή 'σθ' ἡ νεᾶνις ἁτέρα; {λα.} πρέσβειρά τοι ναί τώ σιώ βοιωτία ἵκει ποθ' ὑμέ. {λυ.} νή δί' ὡς βοιωτία καλόν γ' ἔχουσα τό πεδίον. {κλ.} καί νή δία κομψότατα τήν βληχώ γε παρατετιλμένη. {λυ.} τίς δ' ἁτέρα παῖς; {λα.} χαἵα ναί τώ σιώ, κορινθία δ' αὖ. {κλ.} χαΐα νή τόν δία δήλη 'στίν οὖσα ταυταγί τἀντευθενί. {λα.} τίς δ' αὖ συναλίαξε τόνδε τόν στόλον τόν τᾶν γυναικῶν; {λυ.} ἥδ' ἐγώ. {λα.} μύσιδδέ τοι ὅ τι λῇς ποθ' ἁμέ. {κλ.} νή δί', ὦ φίλη γύναι, λέγε δῆτα τό σπουδαῖον ὅ τι τοῦτ' ἐστί σοι. {λυ.} λέγοιμ' ἄν ἤδη. πρίν λέγειν <δ'>, ὑμᾶς τοδί ἐπερήσομαί, τι μικρόν. {κλ.} ὅ τι βούλει γε σύ. {λυ.} τούς πατέρας οὐ ποθεῖτε τούς τῶν παιδίων ἐπί στρατιᾶς ἀπόντας; εὖ γάρ οἶδ' ὅτι πάσαισιν ὑμῖν ἐστιν ἀποδημῶν ἀνήρ. {κλ.} ὁ γοῦν ἐμός ἀνήρ πέντε μῆνας, ὦ τάλαν, ἄπεστιν ἐπί θρᾴκης φυλάττων εὐκράτη. {μυ.} ὁ δ' ἐμός γε τελέους ἑπτά μῆνας ἐν πύλῳ. {λα.} ὁ δ' ἐμός γα, καἴ κ' ἐκ τᾶς ταγᾶς ἔλσῃ ποκά, πορπακισάμενος φροῦδος ἀμπτάμενος ἔβα. {λυ.} ἀλλ' οὐδέ μοιχοῦ καταλέλειπται φεψάλυξ. ἐξ οὗ γάρ ἡμᾶς προὔδοσαν μιλήσιοι, οὐκ εἶδον οὐδ' ὄλισβον ὀκτωδάκτυλον, ὅς ἦν ἄν ἡμῖν σκυτίνη 'πικουρία. ἐθέλοιτ' ἄν οὖν, εἰ μηχανήν εὕροιμ' ἐγώ, μετ' ἐμοῦ καταλῦσαι τόν πόλεμον; {κλ.} νή τώ θεώ ἔγωγέ τἄν, κἄν εἴ με χρείη τοὔγκυκλον τουτί καταθεῖσαν ἐκπιεῖν αὐθημερόν. {μυ.} ἐγώ δέ γ' ἄν, κἄν ὡσπερεί ψῆτταν δοκῶ, δοῦναι ἄν ἐμαυτῆς παρατεμοῦσα θἤμισυ. {λα.} ἐγών δέ καί κα ποττό ταΰγετον ἄνω ἔλσοιμ' ὅπα μέλλοιμί γ' εἰράναν ἰδῆν. {λυ.} λέγοιμ' ἄν: οὐ δεῖ γάρ κεκρύφθαι τόν λόγον. ἡμῖν γάρ, ὦ γυναῖκες, εἴπερ μέλλομεν ἀναγκάσειν τούς ἄνδρας εἰρήνην ἄγειν, ἀφεκτέ' ἐστί_ {κλ.} τοῦ; φράσον. {λυ.} ποήσετ' οὖν; {κλ.} ποήσομεν, κἄν ἀποθανεῖν ἡμᾶς δέῃ. {λυ.} ἀφεκτέα τοίνυν ἐστίν ἡμῖν τοῦ πέους. τί μοι μεταστρέφεσθε; ποῖ βαδίζετε; αὗται, τί μοιμυᾶτε κἀνανεύετε; τί χρώς τέτραπται; τί δάκρυον κατείβεται; ποήσετ' ἤ οὐ ποήσετ'; ἤ τί μέλλετε; {κλ.} οὐκ ἄν ποήσαιμ', ἀλλ' ὁ πόλεμος ἑρπέτω. {μυ.} μά δί' οὐδ' ἔγωγ' ἄν, ἀλλ' ὁ πόλεμος ἑρπέτω. {λυ.} ταυτί σύ λέγεις, ὦ ψῆττα; καί μήν ἄρτι γε ἔφησθα σαυτῆς κἄν παρατεμεῖν θἤμισυ. {κλ.} ἄλλ', ἄλλ' ὅ τι βούλει. κἄν με χρῇ, διά τοῦ πυρός ἐθέλω βαδίζειν. τοῦτο μᾶλλον τοῦ πέους: οὐδέν γάρ οἷον, ὦ φίλη λυσιστράτη. {λυ.} τί δαί σύ; {μυ.} κἀγώ βούλομαι διά τοῦ πυρός. {λυ.} ὦ παγκατάπυγον θἠμέτερον ἅπαν γένος. οὐκ ἐτός ἀφ' ἡμῶν εἰσιν αἱ τραγῳδίαι: οὐδέν γάρ ἐσμεν πλήν ποσειδῶν καί σκάφη. ἀλλ', ὦ φίλη λάκαινα, _σύ γάρ ἐάν γένῃ μόνη μετ' ἐμοῦ, τό πρᾶγμ' ἀνασωσαίμεσθ' ἔτ' <ἄν>, _ ξυμψήφισαί μοι. {λα.} χαλεπά μέν ναί τώ σιώ γυναῖκας ὑπνῶν ἐστ' ἄνευ ψωλᾶς μόνας. ὅμως γα μάν: δεῖ τᾶς γάρ εἰράνας μάλ' αὖ. {λυ.} ὦ φιλτάτη σύ καί μόνη τούτων γυνή. {κλ.} εἰ δ' ὡς μάλιστ' ἀπεχοίμεθ' οὗ σύ δή λέγεις, _ ὅ μή γένοιτο, _μᾶλλον ἄν διά τουτογί γένοιτ' ἄν εἰρήνη; {λυ.} πολύ γε νή τώ θεώ. εἰ γάρ καθῄμεθ' ἔνδον ἐντετριμμέναι, κἀν τοῖς χιτωνίοισι τοῖς ἀμοργίονις γυμναί παρίοιμεν δέλτα παρατετιλμέναι, στύοιντο δ' ἅνδρες κἀπιθυμοῖεν σπλεκοῦν, ἡμεῖς δέ μή προσιείμεθ', ἀλλ' ἀπεχοίμεθα, σπονδάς ποήσαιντ' ἄν ταχέως, εὖ οἶδ' ὅτι. {λα.} ὁ γῶν μενέλαος τᾶς ἑλένας τά μᾶλά πα γυμνᾶς παραϊδών ἐξέβαλ', οἰῶ, τό ξίφος. {κλ.} τί δ', ἤν ἀφιῶς' ἅνδρες ἡμᾶς, ὦ μέλε; {λυ.} τό τοῦ φερεκράτους, κύνα δέρειν δεδαρμένην. {κλ.} φλυαρία ταῦτ' ἐστί τά μεμιμημένα. ἐάν λαβόντες δ' εἰς τό δωμάτιον βίᾳ ἕλκωσιν ἡμᾶς; {λυ.} ἀντέχου σύ τῶν θυρῶν. {κλ.} ἐάν δέ τύπτωσιν; {λυ.} παρέχειν χρή κακά κακῶς: οὐ γάρ ἔνι τούτοις ἡδονή τοῖς πρός βίαν. κἄλλως ὀδυνᾶν χρή: κἀμέλει ταχέως πάνυ ἀπεροῦσιν. οὐ γάρ οὐδέποτ' εὐφρανθήσεται ἀνήρ, ἐάν μή τῇ γυναικί συμφέρῃ. {κλ.} εἴ τοι δοκεῖ σφῷν ταῦτα, χἠμῖν ξυνδοκεῖ. {λα.} καί τώς μέν ἁμώς ἄνδρας ἁμές πείσομες παντᾶ δικαίως ἄδολον εἰράναν ἄγην: τόν τῶν ἀσαναίων γα μάν ῥυἅχετον πᾶ κά τις ἀμπείσειεν αὖ μή πλαδδιῆν; {λυ.} ἡμεῖς ἀμέλει σοι τά γε παρ' ἡμῖν πείσομεν. {λα.} οὔχ, ἇς πόδας γ' ἔχωντι ταί τριήρεες καί τὠργύριον τὤβυσσον ᾖ πάρ τᾷ σιῷ. {λυ.} ἀλλ' ἔστι καί τοῦτ' εὖ παρεσκευασμένον: καταληψόμεθα γάρ τήν ἀκρόπολιν τήμερον. ταῖς πρεσβυτάταις γάρ προστέτακται τοῦτο δρᾶν, ἕως ἄν ἡμεῖς ταῦτα συντιθώμεθα, θύειν δοκούσαις καταλαβεῖν τήν ἀκρόπολιν. {λα.} πάντ' εὖ κ' ἔχοι: καί τᾶδε γάρ λέγεις καλῶς. {λυ.} τί δῆτα ταῦτ' οὐχ ὡς τάχιστα, λαμπιτοῖ, ξυνωμόσαμεν, ὅπως ἄν ἀρρήκτως ἔχῃ; {λα.} πάρφαινε μάν τόν ὅρκον, ὡς ὀμιόμεθα. {λυ.} καλῶς λέγεις. ποῦ 'σθ' ἡ σκύθαινα; ποῖ βλέπεις; θές εἰς τό πρόσθεν ὑπτίαν τήν ἀσπίδα, καί μοι δότω τά τόμιά τις. {κλ.} λυσιστράτη, τίν' ὅρκον ὁρκώσεις ποθ' ἡμᾶς; {λυ.} ὅντινα; εἰς ἀσπίδ', ὥσπερ, φασίν, αἰσχύλος ποτέ, μηλοσφαγούσας. {κλ.} μή σύ γ', ὦ λυσιστράτη, εἰς ἀσπίδ' ὀμόσῃς μηδέν εἰρήνης πέρι. {λυ.} τίς ἄν οὖν γένοιτ' ἄν ὅρκος; ἤ λευκόν ποθεν ἵππον λαβοῦσαι τόμιον ἐντεμώμεθα; {κλ.} ποῖ λευκόν ἵππον; {λυ.} ἀλλά πῶς ὀμούμεθα ἡμεῖς; {κλ.} ἐγώ σοι νή δί', ἤν βούλῃ, φράσω. θεῖσαι μέλαιναν κύλικα μεγάλην ὑπτίαν, μηλοσφαγοῦσαι θάσιον οἴνου σταμνίον ὀμόσωμεν εἰς τήν κύλικα μή 'πιχεῖν ὕδωρ. {λα.} φεῦ δᾶ, τόν ὅρκον ἄφατον ὡς ἐπαινίω. {λυ.} φερέτω κύλικά τις ἔνδοθεν καί σταμνίον. {κλ.} ὦ φίλταται γυναῖκες, <ὁ> κεραμών ὅσος. ταύτην μέν ἄν τις εὐθύς ἡσθείη λαβών. {λυ.} καταθεῖσα ταύτην προσλαβοῦ μοι τοῦ κάπρου. δέσποινα πειθοῖ καί κύλιξ φιλοτησία, τά σφάγια δέξαι ταῖς γυναιξίν εὐμενής. {κλ.} εὔχρων γε θαἶμα κἀποπυτίζει καλῶς. {λα.} καί μάν ποτόδδει γ' ἁδύ ναί τόν κάστορα. {κλ.} ἐᾶτε πρώτην μ', ὦ γυναῖκες, ὀμνύναι. {λυ.} μά τήν ἀφροδίτην οὔκ, ἐάν γε μή λάχῃς. λάζυσθε πᾶσαι τῆς κύλικος, ὦ λαμπιτοῖ: λεγέτω δ' ὑπέρ ὑμῶν μί' ἅπερ ἄν κἀγώ λέγω: ὑμεῖς δ' ἐπομεῖσθε ταῦτα κἀμπεδώσετε. οὐκ ἔστιν οὐδείς οὔτε μοιχός οὔτ' ἀνήρ_ {κλ.} οὐκ ἔστιν οὐδείς οὔτε μοιχός οὔτ' ἀνήρ_ {λυ.} ὅστις πρός ἐμέ πρόσεισιν ἐστυκώς. λέγε. {κλ.} ὅστις πρός ἐμέ πρόσεισιν ἐστυκώς. παπαῖ, ὑπολύεταί μου τά γόνατ', ὦ λυσιστράτη. {λυ.} οἴκοι δ' ἀταυρώτη διάξω τόν βίον_ {κλ.} οἴκοι δ' ἀταυρώτη διάξω τόν βίον_ {λυ.} κροκωτοφοροῦσα καί κεκαλλωπισμένη_ {κλ.} κροκωτοφοροῦσα καί κεκαλλωπισμένη_ {λυ.} ὅπως ἄν ἁνήρ ἐπιτυφῇ μάλιστά μου: _ {κλ.} ὅπως ἄν ἁνήρ ἐπιτυφῇ μάλιστά μου: _ {λυ.} κοὐδέποθ' ἑκοῦσα τἀνδρί τὠμῷ πείσομαι. {κλ.} κοὐδέποθ' ἑκοῦσα τἀνδρί τὠμῷ πείσομαι. {λυ.} ἐάν δέ μ' ἄκουσαν βιάζηται βίᾳ_ {κλ.} ἐάν δέ μ' ἄκουσαν βιάζηται βίᾳ_ {λυ.} κακῶς παρέξω κοὐχί προσκινήσομαι. {κλ.} κακῶς παρέξω κοὐχί προσκινήσομαι. {λυ.} οὐ πρός τόν ὄροφον ἀνατενῶ τώ περσικά. {κλ.} οὐ πρός τόν ὄροφον ἀνατενῶ τώ περσικά. {λυ.} οὐ στήσομαι λέαιν' ἐπί τυροκνήστιδος. {κλ.} οὐ στήσομαι λέαιν' ἐπί τυροκνήστιδος. {λυ.} ταῦτ' ἐμπεδοῦσα μέν πίοιμ' ἐντευθενί_ {κλ.} ταῦτ' ἐμπεδοῦσα μέν πίοιμ' ἐντευθενί_ {λυ.} εἰ δέ παραβαίην, ὕδατος ἐμπλῇθ' ἡ κύλιξ. {κλ.} εἰ δέ παραβαίην, ὕδατος ἐμπλῇθ' ἡ κύλιξ. {λυ.} συνεπόμνυθ' ὑμεῖς ταῦτα πᾶσαι; {πασαι} νή δία. {λυ.} φέρ' ἐγώ καθαγίσω τήνδε. {κλ.} τό μέρος γ', ὦ φίλη, ὅπως ἄν ὦμεν εὐθύς ἀλλήλων φίλαι. {λα.} τίς ὡλολυγά; {λυ.} τοῦτ' ἐκεῖν' οὑγώ 'λεγον: αἱ γάρ γυναῖκες τήν ἀκρόπολιν τῆς θεοῦ ἤδη κατειλήφασιν. ἀλλ', ὦ λαμπιτοῖ, σύ μέν βάδιζε καί τά παρ' ὑμῖν εὖ τίθει, τασδί δ' ὁμήρους κατάλιφ' ἡμῖν ἐνθάδε. ἡμεῖς δέ ταῖς ἄλλαισι ταῖσιν ἐν πόλει ξυνεμβάλωμεν εἰσιοῦσαι τούς μοχλούς. {κλ.} οὔκουν ἐφ' ἡμᾶς ξυμβοηθήσειν οἴει τούς ἄνδρας εὐθύς; {λυ.} ὀλίγον αὐτῶν μοι μέλει. οὐ γάρ τοσαύτας οὔτ' ἀπειλάς οὔτε πῦρ ἥξους' ἔχοντες ὥστ' ἀνοῖξαι τάς πύλας ταύτας, ἐάν μή 'φ' οἷσιν ἡμεῖς εἴπομεν. {κλ.} μά τήν ἀφροδίτην οὐδέποτέ γ': ἄλλως γάρ ἄν ἄμαχοι γυναῖκες καί μιαραί κεκλῄμεθ' ἄν. {χοροσ γεροντων} χώρει, δράκης, ἡγοῦ βάδην, εἰ καί τόν ὦμον ἀλγεῖς κορμοῦ τοσουτονί βάρος χλωρᾶς φέρων ἐλάας. ἦ πόλλ' ἄελπτ' ἔνεστιν ἐν τῷ μακρῷ βίῳ, φεῦ, {str.} ἐπεί τίς ἄν ποτ' ἤλπις', ὦ στρυμόδωρ', ἀκοῦσαι γυναῖκας, ἅς ἐβόσκομεν κατ' οἶκον ἐμφανές κακόν, κατά μέν ἅγιον ἔχειν βρέτας κατά τ' ἀκρόπολιν ἐμήν λαβεῖν, μοχλοῖς δέ καί κλῄθροισιν τά προπύλαια πακτοῦν; ἀλλ' ὡς τάχιστα πρός πόλιν σπεύσωμεν, ὦ φιλοῦργε, ὅπως ἄν αὐταῖς ἐν κύκλῳ θέντες τά πρέμνα ταυτί, ὅσαι τό πρᾶγμα τοῦτ' ἐνεστήσαντο καί μετῆλθον, μίαν πυράν νήσαντες ἐμπρήσωμεν αὐτόχειρες πάσας, ἀπό ψήφου μιᾶς, πρώτην δέ τήν λύκωνος. οὐ γάρ μά τήν δήμητρ' ἐμοῦ ζῶντος ἐγχανοῦνται: {ant.} ἐπεί οὐδέ κλεομένης, ὅς αὐτήν κατέσχε πρῶτος, ἀπῆλθεν ἀψάλακτος, ἀλλ' ὅμως λακωνικόν πνέων ᾤχετο θὤπλα παραδούς ἐμοί, σμικρόν ἔχων πάνυ τριβώνιον, πινῶν ῥύπ', ἀπαράτιλτος, ἕξ ἐτῶν ἄλουτος. οὕτως ἐπολιόρκης' ἐγώ τόν ἄνδρ' ἐκεῖνον ὠμῶς ἐφ' ἑπτακαίδεκ' ἀσπίδων πρός ταῖς πύλαις καθεύδων. τασδί δέ τάς εὐριπίδῃ θεοῖς τε πᾶσιν ἐχθράς ἐγώ οὐκ ἄρα σχήσω παρών τολμήματος τοσούτου; μή νυν ἔτ' ἐν <τῇ> τετραπόλει τοὐμόν τροπαῖον εἴη. ἀλλ' αὐτό γάρ μοι τῆς ὁδοῦ {str.} λοιπόν ἐστι χωρίον τό πρός πόλιν τό σιμόν, οἷ σπουδήν ἔχω. χὤπως ποτ' ἐξαμπρεύσομεν τοῦτ' ἄνευ κανθηλίου: ὡς ἐμοῦ γε τώ ξύλω τόν ὦμον ἐξιπώκατον. ἀλλ' ὅμως βαδιστέον, καί τό πῦρ φυσητέον, μή μ' ἀποσβεσθέν λάθῃ πρός τῇ τελευτῇ τῆς ὁδοῦ. φῦ φῦ. ἰού ἰού τοῦ καπνοῦ. ὡς δεινόν, ὦναξ ἡράκλεις, {ant.} προσπεσόν μ' ἐκ τῆς χύτρας ὥσπερ κύων λυττῶσα τὠφθαλμώ δάκνει. κἄστιν γε λήμνιον τό πῦρ τοῦτο πάσῃ μηχανῇ: οὐ γάρ <ἄν> ποθ' ὧδ' ὀδάξ ἔβρυκε τάς λήμας ἐμοῦ. σπεῦδε πρόσθεν εἰς πόλιν καί βοήθει τῇ θεῷ. ἤ πότ' αὐτῇ μᾶλλον ἤ νῦν, ὦ λάχης, ἀρήξομεν; φῦ φῦ. ἰού ἰού τοῦ καπνοῦ. τουτί τό πῦρ ἐγρήγορεν θεῶν ἕκατι καί ζῇ. οὔκουν ἄν, εἰ τώ μέν ξύλω θείμεσθα πρῶτον αὐτοῦ, τῆς ἀμπέλου δ' εἰς τήν χύτραν τόν φανόν ἐγκαθέντες ἅψαντες εἶτ' εἰς τήν θύραν κριηδόν ἐμπέσοιμεν, κἄν μή καλούντων τούς μοχλούς χαλῶσιν αἱ γυναῖκες, ἐμπιμπράναι χρή τάς θύρας καί τῷ καπνῷ πιέζειν. θώμεσθα δή τό φορτίον. φεῦ τοῦ καπνοῦ, βαβαιάξ. τίς ξυλλάβοιτ' ἄν τοῦ ξύλου τῶν ἐν σάμῳ στρατηγῶν; ταυτί μέν ἤδη τήν ῥάχιν θλίβοντά μου πέπαυται. σόν δ' ἔργον ἐστίν, ὦ χύρτα, τόν ἄνθρακ' ἐξεγείρειν, τήν λαμπάδ' ἡμμένην ὅπως παρών ἐμοί προσοίσει. δέσποινα νίκη, ξυγγενοῦ τῶν τ' ἐν πόλει γυναικῶν τοῦ νῦν παρεστῶτος θράσους θέσθαι τροπαῖον ἡμᾶς. {χοροσ γυναικων} λιγνύν δοκῶ μοι καθορᾶν καί καπνόν, ὦ γυναῖκες, ὥσπερ πυρός καομένου: σπευστέον ἐστί θᾶττον. πέτου πέτου, νικοδίκη, {str.} πρίν ἐμπεπρῆσθαι καλύκην τε καί κρίτυλλαν περιφυσήτω ὑπό τ' ἀνέμων ἀργαλέων ὑπό τε γερόντων ὀλέθρων. ἀλλά φοβοῦμαι τόδε: μῶν ὑστερόπους βοηθῶ; νυνδή γάρ ἐμπλησαμένη τήν ὑδρίαν κνεφαία μόλις ἀπό κρήνης ὑπ' ὄχλου καί θορύβου καί πατάγου χυτρείου, δούλαισιν ὠστιζομένη στιγματίαις θ', ἁρπαλέως ἀραμένη, ταῖσιν ἐμαῖς δημότισιν καομέναις φέρους' ὕδωρ βοηθῶ. ἤκουσα γάρ τυφογέρον {ant.} τας ἄνδρας ἔρρειν, στελέχη φέροντας ὥσπερ βαλανεύσοντας εἰς πόλιν ὡς τριτάλαντα βάρος, δεινότατ' ἀπειλοῦντας ἐπῶν ὡς πυρί χρή τάς μυσαράς γυναῖκας ἀνθρακεύειν. ἅς, ὦ θεά, μή ποτ' ἐγώ πιμπραμένας ἴδοιμι, ἀλλά πολέμου καί μανιῶν ῥυσαμένας ἑλλάδα καί πολίτας: ἐφ' οἷσπερ, ὦ χρυσολόφα πολιοῦχε, σάς ἔσχον ἕδρας. καί σε καλῶ ξύμμαχον, ὦ τριτογένει', ἤν τις ἐκεί νας ὑποπιμπρῇσιν ἀνήρ, φέρειν ὕδωρ μεθ' ἡμῶν. ἔασον, ὤ, τουτί τί ἦν; ἄνδρες πονωπονηροί: οὐ γάρ ποτ' ἄν χρηστοί γ' ἔδρων οὐδ' εὐσεβεῖς τάδ' ἄνδρες. {χ. γε.} τουτί τό πρᾶγμ' ἡμῖν ἰδεῖν ἀπροσδόκητον ἥκει: ἑσμός γυναικῶν οὑτοσί θύρασιν αὖ βοηθεῖ. {χ. γυ.} τί βδύλλεθ' ἡμᾶς; οὔ τί που πολλαί δοκοῦμεν εἶναι; καί μήν μέρος γ' ἡμῶν ὁρᾶτ' οὔπω τό μυριοστόν. {χ. γε.} ὦ φαιδρία, ταύτας λαλεῖν ἐάσομεν τοσαυτί; οὐ περικατᾶξαι τό ξύλον τύπτοντ' ἐχρῆν τιν' αὐταῖς; {χ. γυ.} θώμεσθα δή τάς κάλπιδας χἠμεῖς χαμᾶζ', ὅπως ἄν, ἤν προσφέρῃ τήν χεῖρά τις, μή τοῦτό μ' ἐμποδίζῃ. {χ. γε.} εἰ νή δί' ἤδη τάς γνάθους τούτων τις ἤ δίς ἤ τρίς ἔκοψεν ὥσπερ βουπάλου, φωνήν ἄν οὐκ ἄν εἶχον. {χ. γυ.} καί μήν ἰδού: παταξάτω τις. στᾶς' ἐγώ παρέξω, κοὐ μή ποτ' ἄλλη σου κύων τῶν ὄρχεων λάβηται. {χ. γε.} εἰ μή σιωπήσει, θενών σου 'κκοκκιῶ τό γῆρας. {χ. γυ.} ἅψαι μόνον στρατυλλίδος τῷ δακτύλῳ προσελθών. {χ. γε.} τί δ', ἤν σποδῶ τοῖς κονδύλοις; τί μ' ἐργάσει τό δεινόν; {χ. γυ.} βρύκουσά σου τούς πλεύμονας καί τἄντερ' ἐξαμήσω. {χ. γε.} οὐκ ἔστ' ἀνήρ εὐριπίδου σοφώτερος ποητής: οὐδέν γάρ ὧδε θρέμμ' ἀναιδές ἐστιν ὡς γυναῖκες. {χ. γυ.} αἰρώμεθ' ἡμεῖς θοὔδατος τήν κάλπιν, ὦ ῥοδίππη. {χ. γε.} τί δ', ὦ θεοῖς ἐχθρά, σύ δεῦρ' ὕδωρ ἔχους' ἀφίκου; {χ. γυ.} τί δ' αὖ σύ πῦρ, ὦ τύμβ', ἔχων; ὡς σαυτόν ἐμπυρεύσων; {χ. γε.} ἐγώ μέν ἵνα νήσας πυράν τάς σάς φίλας ὑφάψω. {χ. γυ.} ἐγώ δέ γ', ἵνα τήν σήν πυράν τούτῳ κατασβέσαιμι. {χ. γε.} τοὐμόν σύ πῦρ κατασβέσεις; {χ. γυ.} τοὔργον τάχ' αὐτό δείξει. {χ. γε.} οὐκ οἶδά ς' εἰ τῇδ' ὡς ἔχω τῇ λαμπάδι σταθεύσω. {χ. γυ.} εἰ ῥύμμα τυγχάνεις ἔχων, λουτρόν <γ'> ἐγώ παρέξω. {χ. γε.} ἐμοί σύ λουτρόν, ὦ σαπρά; {χ. γυ.} καί ταῦτα νυμφικόν γε. {χ. γε.} ἤκουσας αὐτῆς τοῦ θράσους; {χ. γυ.} ἐλευθέρα γάρ εἰμι. {χ. γε.} σχήσω ς' ἐγώ τῆς νῦν βοῆς. {χ. γυ.} ἀλλ' οὐκέθ' ἡλιάζει. {χ. γε.} ἔμπρησον αὐτῆς τάς κόμας. {χ. γυ.} σόν ἔργον, ὦχελῷε. {χ. γε.} οἴμοι τάλας. {χ. γυ.} μῶν θερμόν ἦν; {χ. γε.} ποῖ θερμόν; οὐ παύσει; τί δρᾷς; {χ. γυ.} ἄρδω ς', ὅπως ἀμβλαστάνῃς. {χ. γε.} ἀλλ' αὗός εἰμ' ἤδη τρέμων. {χ. γυ.} οὐκοῦν, ἐπειδή πῦρ ἔχεις, σύ χλιανεῖς σεαυτόν. {προβουλοσ} ἆρ' ἐξέλαμψε τῶν γυναικῶν ἡ τρυφή χὠ τυμπανισμός χοἰ πυκνοί σαβάζιοι, ὅ τ' ἀδωνιασμός οὗτος οὑπί τῶν τεγῶν, οὗ 'γώ ποτ' ὤν ἤκουον ἐν τἠκκλησίᾳ; ἔλεγεν ὁ μή ὥρασι μέν δημόστρατος πλεῖν εἰς σικελίαν, ἡ γυνή δ' ὀρχουμένη »αἰαῖ ἄδωνιν« φησίν. ὁ δέ δημόστρατος ἔλεγεν ὁπλίτας καταλέγειν ζακυνθίων, ἡ δ' ὑποπεπωκυῖ' ἡ γυνή 'πί τοῦ τέγους »κόπτεσθ' ἄδωνιν« φησίν. ὁ δ' ἐβιάζετο, ὁ θεοῖσιν ἐχθρός καί μιαρός χολοζύγης. τοιαῦτ' ἀπ' αὐτῶν ἐστιν ἀκολαστήματα. {χ. γε.} τί δῆτ' ἄν, εἰ πύθοιο καί τήν τῶνδ' ὕβριν; αἵ τἄλλα θ' ὑβρίκασι κἀκ τῶν καλπίδων ἔλουσαν ἡμᾶς, ὥστε θαἰματίδια σείειν πάρεστιν ὥσπερ ἐνεουρηκότας. {πρ.} νή τόν ποσειδῶ τόν ἁλυκόν δίκαιά γε. ὅταν γάρ αὐτοί ξυμπονηρευώμεθα ταῖσιν γυναιξί καί διδάσκωμεν τρυφᾶν, τοιαῦτ' ἀπ' αὐτῶν βλαστάνει βουλεύματα. οἵ λέγομεν ἐν τῶν δημιουργῶν τοιαδί: »ὦ χρυσοχόε, τόν ὅρμον ὅν ἐπεσκεύασας, ὀρχουμένης μου τῆς γυναικός ἑσπέρας ἡ βάλανος ἐκπέπτωκεν ἐκ τοῦ τρήματος. ἐμοί μέν οὖν ἔστ' εἰς σαλαμῖνα πλευστέα: σύ δ' ἤν σχολάσῃς, πάσῃ τέχνῃ πρός ἑσπέραν ἐλθών ἐκείνῃ τήν βάλανον ἐνάρμοσον.« ἕτερος δέ τις πρός σκυτοτόμον ταδί λέγει νεανίαν καί πέος ἔχοντ' οὐ παιδικόν: »ὦ σκυτοτόμε, μου τῆς γυναικός τοῦ ποδός τό δακτυλίδιον πιέζει τό ζυγόν, ἅθ' ἁπαλόν ὄν: τοῦτ' οὖν σύ τῆς μεσημβρίας ἐλθών χάλασον, ὅπως ἄν εὐρυτέρως ἔχῃ.« τοιαῦτ' ἀπήντηκ' εἰς τοιαυτί πράγματα, ὅτ' ὤν ἐγώ πρόβουλος, ἐκπορίσας ὅπως κωπῆς ἔσονται, τἀργυρίου νυνί δέον, ὑπό τῶν γυναικῶν ἀποκέκλεισμαι τῶν πυλῶν. ἀλλ' οὐδέν ἔργον ἑστάναι. φέρε τούς μοχλούς, ὅπως ἄν αὐτάς τῆς ὕβρεως ἐγώ σχέθω. τί κέχηνας, ὦ δύστηνε; ποῖ δ' αὖ σύ βλέπεις, οὐδέν ποιῶν ἀλλ' ἤ καπηλεῖον σκοπῶν; οὐχ ὑποβαλόντες τούς μοχλούς ὑπό τάς πύλας ἐντεῦθεν ἐκμοχλεύσετ'; ἐνθενδί δ' ἐγώ ξυνεκμοχλεύσω. {λυ.} μηδέν ἐκμοχλεύετε: ἐξέρχομαι γάρ αὐτομάτη. τί δεῖ μοχλῶν; οὐ γάρ μοχλῶν δεῖ μᾶλλον ἤ νοῦ καί φρενῶν. {πρ.} ἄληθες, ὦ μιαρά σύ; ποῦ 'σθ' ὁ τοξότης; ξυλλάμβαν' αὐτήν κὠπίσω τώ χεῖρε δεῖ. {λυ.} εἰ τἄρα νή τήν ἄρτεμιν τήν χεῖρά μοι ἄκραν προσοίσει, δημόσιος ὤν κλαύσεται. {πρ.} ἔδεισας, οὗτος; οὐ ξυναρπάσει μέσην καί σύ μετά τούτου χἀνύσαντε δήσετον; {κλ.} εἰ τἄρα νή τήν πάνδροσον ταύτῃ μόνον τήν χεῖρ' ἐπιβαλεῖς, ἐπιχεσεῖ πατούμενος. {πρ.} ἰδού γ' ἐπιχεσεῖ. ποῦ 'στιν ἕτερος τοξότης; ταύτην προτέραν ξύνδησον, ὁτιή καί λαλεῖ. {μυ.} εἰ τἄρα νή τήν φωσφόρον τήν χεῖρ' ἄκραν ταύτῃ προσοίσεις, κύαθον αἰτήσεις τάχα. {πρ.} τουτί τί ἦν; ποῦ τοξότης; ταύτης ἔχου. παύσω τιν' ὑμῶν τῆσδ' ἐγώ τῆς ἐξόδου. {λυ.} εἰ τἄρα νή τήν ταυροπόλον ταύτῃ πρόσει, ἐγώ 'κποκιῶ σου τάς στενοκωκύτους τρίχας. {πρ.} οἴμοι κακοδαίμων: ἐπιλέλοιφ' ὁ τοξότης. ἀτάρ οὐ γυναικῶν οὐδέποτ' ἔσθ' ἡττητέα ἡμῖν: ὁμόσε χωρῶμεν αὐταῖς, ὦ σκύθαι, ξυνταξάμενοι. {λυ.} νή τώ θεώ γνώσεσθ' ἄρα ὅτι καί παρ' ἡμῖν εἰσι τέτταρες λόχοι μαχίμων γυναικῶν ἔνδον ἐξωπλισμένων. {πρ.} ἀποστρέφετε τάς χεῖρας αὐτῶν, ὦ σκύθαι. {λυ.} ὦ ξύμμαχοι γυναῖκες, ἐκθεῖτ' ἔνδοθεν, ὦ σπερμαγοραιολεκιθολαχανοπώλιδες, ὦ σκοροδοπανδοκευτριαρτοπώλιδες, οὐχ ἕλξετ', οὐ παιήσετ', οὐκ ἀράξετε, οὐ λοιδορήσετ', οὐκ ἀναισχυντήσετε; παύσασθ', ἐπαναχωρεῖτε, μή σκυλεύετε. {πρ.} οἴμ' ὡς κακῶς πέπραγέ μου τό τοξικόν. {λυ.} ἀλλά τί γάρ ᾤου; πότερον ἐπί δούλας τινάς ἥκειν ἐνόμισας, ἤ γυναιξίν οὐκ οἴει χολήν ἐνεῖναι; {πρ.} νή τόν ἀπόλλω καί μάλα πολλήν γ', ἐάνπερ πλησίον κάπηλος ᾖ. {χ. γε.} ὦ πόλλ' ἀναλώσας ἔπη πρόβουλε τῆσδε <τῆς> γῆς, τί τοῖσδε σαυτόν εἰς λόγους τοῖς θηρίοις ξυνάπτεις; οὐκ οἶσθα λουτρόν οἷον αἵδ' ἡμᾶς ἔλουσαν ἄρτι ἐν τοῖσιν ἱματιδίοις, καί ταῦτ' ἄνευ κονίας; {χ. γυ.} ἀλλ', ὦ μέλ', οὐ χρή προσφέρειν τοῖς πλησίοισιν εἰκῇ τήν χεῖρ': ἐάν δέ τοῦτο δρᾷς, κυλοιδιᾶν ἀνάγκη. ἐπεί 'θέλω 'γώ σωφρόνως ὥσπερ κόρη καθῆσθαι, λυποῦσα μηδέν' ἐνθαδί, κινοῦσα μηδέ κάρφος, ἤν μή τις ὥσπερ σφηκιάν βλίττῃ με κἀρεθίζῃ. {χ. γε.} ὦ ζεῦ, τί ποτε χρησόμεθα τοῖσδε κνωδάλοις; {str.} οὐ γάρ ἔτ' ἀνεκτά τάδε γ', ἀλλά βασανιστέον τόδε σοι τό πάθος μετ' ἐμοῦ, ὅ τι βουλόμεναί ποτε τήν κραναάν κατέλαβον, ἐφ' ὅ τι τε μεγαλόπετρον, ἄβατον ἀκρόπολιν, ἱερόν τέμενος. ἀλλ' ἀνερώτα καί μή πείθου καί πρόσφερε πάντας ἐλέγχους: ὡς αἰσχρόν ἀκωδώνιστον ἐᾶν τό τοιοῦτον πρᾶγμα μεθέντας. {πρ.} καί μήν αὐτῶν τοῦτ' ἐπιθυμῶ νή τόν δία πρῶτα πυθέσθαι, ὅ τι βουλόμεναι τήν πόλιν ἡμῶν ἀπεκλείσατε τοῖσι μοχλοῖσιν. {λυ.} ἵνα τἀργύριον σῶν παρέχοιμεν καί μή πολεμοῖτε δι' αὐτό. {πρ.} διά τἀργύριον πολεμοῦμεν γάρ; {λυ.} καί τἄλλα γε πάντ' ἐκυκήθη. ἵνα γάρ πείσανδρος ἔχοι κλέπτειν χοἰ ταῖς ἀρχαῖς ἐπέχοντες ἀεί τινα κορκορυγήν ἐκύκων. οἱ δ' οὖν τοῦδ' οὕνεκα δρώντων ὅ τι βούλονται: τό γάρ ἀργύριον τοῦτ' οὐκέτι μή καθέλωσιν. {πρ.} ἀλλά τί δράσεις; {λυ.} τοῦτό μ' ἐρωτᾷς; ἡμεῖς ταμιεύσομεν αὐτό. {πρ.} ὑμεῖς ταμιεύσετε τἀργύριον; {λυ.} τί <δέ> δεινόν τοῦτο νομίζεις; οὐ καί τἄνδον χρήματα πάντως ἡμεῖς ταμιεύομεν ὑμῖν; {πρ.} ἀλλ' οὐ ταὐτόν. {λυ.} πῶς οὐ ταὐτόν; {πρ.} πολεμητέον ἔστ' ἀπό τούτου {λυ.} ἀλλ' οὐδέν δεῖ πρῶτον πολεμεῖν. {πρ.} πῶς γάρ σωθησόμεθ' ἄλλως; {λυ.} ἡμεῖς ὑμᾶς σώσομεν. {πρ.} ὑμεῖς; {λυ.} ἡμεῖς μέντοι. {πρ.} σχέτλιόν γε. {λυ.} ὡς σωθήσει, κἄν μή βούλῃ. {πρ.} δεινόν <γε> λέγεις. {λυ.} ἀγανακτεῖς, ἀλλά ποητέα ταῦτ' ἐστίν ὅμως. {πρ.} νή τήν δήμητρ' ἄδικόν γε. {λυ.} σωστέον, ὦ τᾶν. {πρ.} κεἰ μή δέομαι; {λυ.} τοῦδ' οὕνεκα καί πολύ μᾶλλον. {πρ.} ὑμῖν δέ πόθεν περί τοῦ πολέμου τῆς τ' εἰρήνης ἐμέλησεν; {λυ.} ἡμεῖς φράσομεν. {πρ.} λέγε δή ταχέως, ἵνα μή κλάῃς. {λυ.} ἀκροῶ δή, καί τάς χεῖρας πειρῶ κατέχειν. {πρ.} ἀλλ' οὐ δύναμαι: χαλεπόν γάρ ὑπό τῆς ὀργῆς αὐτάς ἴσχειν. {κλ.} κλαύσει τοίνυν πολύ μᾶλλον. {πρ.} τοῦτο μέν, ὦ γραῦ, σαυτῇ κρώξαις. σύ δέ μοι λέγε. {λυ.} ταῦτα ποήσω. ἡμεῖς τόν μέν πρότερον πόλεμον καί χρόνον ἠνεσχόμεθ' <ὑμῶν> ὑπό σωφροσύνης τῆς ἡμετέρας τῶν ἀνδρῶν ἅττ' ἐποεῖτε: _οὐ γάρ γρύζειν εἰᾶθ' ἡμᾶς, _καίτοὐκ ἠρέσκετέ γ' ἡμᾶς. ἀλλ' ᾐσθανόμεσθα καλῶς ὑμῶν, καί πολλάκις ἔνδον ἄν οὖσαι ἠκούσαμεν ἄν τι κακῶς ὑμᾶς βουλευσαμένους μέγα πρᾶγμα: εἶτ' ἀλγοῦσαι τἄνδοθεν ὑμᾶς ἐπανηρόμεθ' ἄν γελάσασαι »τί βεβούλευται περί τῶν σπονδῶν ἐν τῇ στήλῃ παραγράψαι ἐν τῷ δήμῳ τήμερον ὑμῖν;« _ »τί δέ σοί τοῦτ';« ἦ δ' ὅς ἄν ἁνήρ: »οὐ σιγήσει;« _κἀγώ 'σίγων. {κλ.} ἀλλ' οὐκ ἄν ἐγώ ποτ' ἐσίγων. {πρ.} κἄν ᾤμωζές γ', εἰ μή 'σίγας. {λυ.} τοιγάρ<τοὔγωγ' ἄν> ἐσίγων. <ἑτέρου δ'> ἕτερόν τι πονηρότερον βούλευμ' ἐπεπύσμεθ' ἄν ὑμῶν: εἶτ' ἠρόμεθ' ἄν: »πῶς ταῦτ', ὦνερ, διαπράττεσθ' ὧδ' ἀνοήτως;« ὁ δέ μ' εὐθύς ὑποβλέψας <ἄν> ἔφασκ', εἰ μή τόν στήμονα νήσω, ὀτοτύξεσθαι μακρά τήν κεφαλήν: »πόλεμος δ' ἄνδρεσσι μελήσει.« {πρ.} ὀρθῶς γε λέγων νή δί' ἐκεῖνος. {λυ.} πῶς ὀρθῶς, ὦ κακόδαιμον, εἰ μηδέ κακῶς βουλευομένοις ἐξῆν ὑμῖν ὑποθέσθαι; ὅτε δή δ' ὑμῶν ἐν ταῖσιν ὁδοῖς φανερῶς ἠκούομεν ἤδη: »οὐκ ἔστιν ἀνήρ ἐν τῇ χώρᾳ.« _ »μά δί' οὐ δῆτ',« εἶφ' ἕτερός τις, _ μετά ταῦθ' ἡμῖν εὐθύς ἔδοξεν σῶσαι τήν ἑλλάδα κοινῇ ταῖσι γυναιξίν συλλεχθείσαις. ποῖ γάρ καί χρῆν ἀναμεῖναι; ἤν οὖν ἡμῶν χρηστά λεγουσῶν ἐθελήσητ' ἀντακροᾶσθαι κἀντισιωπᾶν ὥσπερ χἠμεῖς, ἐπανορθώσαιμεν ἄν ὑμᾶς. {πρ.} ὑμεῖς ἡμᾶς; δεινόν γε λέγεις κοὐ τλητόν ἔμοιγε. {λυ.} σιώπα. {πρ.} σοί γ', ὦ κατάρατε, σιωπῶ 'γώ, καί ταῦτα κάλυμμα φορούσῃ περί τήν κεφαλήν; μή νυν ζῴην. {λυ.} ἀλλ' εἰ τοῦτ' ἐμπόδιόν σοι, παρ' ἐμοῦ τουτί τό κάλυμμα λαβών ἔχε καί περίθου περί τήν κεφαλήν, κᾆτα σιώπα. {κλ.} καί τουτονγί τόν καλαθίσκον. κᾆτα ξαίνειν ξυζωσάμενος κυάμους τρώγων: πόλεμος δέ γυναιξί μελήσει. {χ. γυ.} ἀπαίρετ', ὦ γυναῖκες, ἀπό τῶν καλπίδων, ὅπως ἄν ἐν τῷ μέρει χἠμεῖς τι ταῖς φίλαισι συλλάβωμεν. ἐγώ γάρ οὔποτ' ἄν κάμοιμ' ὀρχουμένη, {ant.} οὐδέ γόνατ' ἄν κόπος ἕλοι με καματήριος. ἐθέλω δ' ἐπί πᾶν ἰέναι μετά τῶνδ' ἀρετῆς ἕνεχ', αἷς ἔνι φύσις, ἔνι χάρις, ἔνι θράσος, ἔνι τό σοφόν, ἔνι <δέ> φιλόπολις ἀρετή φρόνιμος. ἀλλ', ὦ τηθῶν ἀνδρειοτάτη καί μητριδίων ἀκαληφῶν, χωρεῖτ' ὀργῇ καί μή τέγγεσθ': ἔτι γάρ νῦν οὔρια θεῖτε. {λυ.} ἀλλ' ἤνπερ ὅ <τε> γλυκύθυμος ἔρως χἠ κυπρογένει' ἀφροδίτη ἵμερον ἡμῶν κατά τῶν κόλπων καί τῶν μηρῶν καταπνεύσῃ, κᾷτ' ἐντέξῃ τέτανον τερπνόν τοῖς ἀνδράσι καί ῥοπαλισμούς, οἶμαί ποτε λυσιμάχας ἡμᾶς ἐν τοῖς ἕλλησι καλεῖσθαι. {πρ.} τί ποησάσας; {λυ.} ἤν παύσωμεν πρώτιστον μέν ξύν ὅπλοισιν ἀγοράζοντας καί μαινομένους. {κλ.} νή τήν παφίαν ἀφροδίτην. {λυ.} νῦν μέν γάρ δή κἀν ταῖσι χύτραις καί τοῖς λαχάνοισιν ὁμοίως περιέρχονται κατά τήν ἀγοράν ξύν ὅπλοις ὥσπερ κορύβαντες. {πρ.} νή δία: χρή γάρ τούς ἀνδρείους. {λυ.} καί μήν τό γε πρᾶγμα γέλοιον, ὅταν ἀσπίδ' ἔχων καί γοργόνα τις κᾆτ' ὠνῆται κορακίνους. {κλ.} νή δί' ἐγώ γοῦν ἄνδρα κομήτην φυλαρχοῦντ' εἶδον ἐφ' ἵππου εἰς τόν χαλκοῦν ἐμβαλλόμενον πῖλον λέκιθον παρά γραός: ἕτερος δ' αὖ θρᾷξ πέλτην σείων κἀκόντιον ὥσπερ ὁ τηρεύς, ἐδεδίττετο τήν ἰσχαδόπωλιν καί τάς δρυπεπεῖς κατέπινεν. {πρ.} πῶς οὖν ὑμεῖς δυναταί παῦσαι τεταραγμένα πράγματα πολλά ἐν ταῖς χώραις καί διαλῦσαι; {λυ.} φαύλως πάνυ. {πρ.} πῶς; ἀπόδειξον. {λυ.} ὥσπερ κλωστῆρ', ὅταν ἡμῖν ᾖ τεταραγμένος, ὧδε λαβοῦσαι, ὑπενεγκοῦσαι τοῖσιν ἀτράκτοις τό μέν ἐνταυθοῖ, τό δ' ἐκεῖσε, οὕτως καί τόν πόλεμον τοῦτον διαλύσομεν, ἤν τις ἐάσῃ, διενεγκοῦσαι διά πρεσβειῶν τό μέν ἐνταυθοῖ, τό δ' ἐκεῖσε. {πρ.} ἐξ ἐρίων δή καί κλωστήρων καί ἀτράκτων πράγματα δεινά παύσειν οἴεσθ'; ὡς ἀνόητοι. {λυ.} κἄν ὑμῖν γ' εἴ τις ἐνῆν νοῦς, ἐκ τῶν ἐρίων τῶν ἡμετέρων ἐπολιτεύεσθ' ἄν ἅπαντα. {πρ.} πῶς δή; φέρ' ἴδω. {λυ.} πρῶτον μέν χρῆν, ὥσπερ πόκον, ἐν βαλανείῳ ἐκπλύναντας τήν οἰσπώτην ἐκ τῆς πόλεως, ἐπί κλίνης ἐκραβδίζειν τούς μοχθηρούς καί τούς τριβόλους ἀπολέξαι, καί τούς γε συνισταμένους τούτους καί τούς πιλοῦντας ἑαυτούς ἐπί ταῖς ἀρχαῖσι διαξῆναι καί τάς κεφαλάς ἀποτῖλαι: εἶτα ξαίνειν εἰς καλαθίσκον κοινήν εὔνοιαν ἅπαντας καταμειγνύντας: τούς τε μετοίκους κεἴ τις ξένος ᾖ φίλος ὑμῖν, κεἴ τις ὀφείλῃ τῷ δημοσίῳ, καί τούτους ἐγκαταμεῖξαι: καί νή δία τάς γε πόλεις, ὁπόσαι τῆς γῆς τῆσδ' εἰσίν ἄποικοι, διαγιγνώσκειν ὅτι ταῦθ' ἡμῖν ὥσπερ τά κατάγματα κεῖται χωρίς ἕκαστον: κᾆτ' ἀπό τούτων πάντων τό κάταγμα λαβόντας δεῦρο ξυνάγειν καί ξυναθροίζειν εἰς ἕν, κἄπειτα ποῆσαι τολύπην μεγάλην κᾆτ' ἐκ ταύτης τῷ δήμῳ χλαῖναν ὑφῆναι. {πρ.} οὔκουν δεινόν ταυτί ταύτας ῥαβδίζειν καί τολυπεύειν, αἷς οὐδέ μετῆν πάνυ τοῦ πολέμου; {λυ.} καί μήν, ὦ παγκατάρατε, πλεῖν ἤ τό διπλοῦν αὐτοῦ φέρομεν. πρώτιστον μέν γε τεκοῦσαι κἀκπέμψασαι παῖδας ὁπλίτας_ {πρ.} σίγα, μή μνησικακήσῃς. {λυ.} εἶθ' ἡνίκα χρῆν εὐφρανθῆναι καί τῆς ἥβης ἀπολαῦσαι, μονοκοιτοῦμεν διά τάς στρατιάς. καί θἠμέτερον μέν ἐάσω, περί τῶν δέ κορῶν ἐν τοῖς θαλάμοις γηρασκουσῶν ἀνιῶμαι. {πρ.} οὔκουν χἄνδρες γηράσκουσιν; {λυ.} μά δί' ἀλλ' οὐκ εἶπας ὅμοιον. ὁ μέν ἥκων γάρ, κἄν ᾖ πολιός, ταχύ παῖδα κόρην γεγάμηκεν: τῆς δέ γυναικός μικρός ὁ καιρός, κἄν τούτου μή 'πιλάβηται, οὐδείς ἐθέλει γῆμαι ταύτην, ὀττευομένη δέ κάθηται. {πρ.} ἀλλ' ὅστις ἔτι στῦσαι δυνατός_ {λυ.} σύ δέ δή τί μαθών οὐκ ἀποθνῄσκεις; χωρίον ἐστίν: σορόν ὠνήσει: μελιτοῦτταν ἐγώ καί δή μάξω. λαβέ ταυτί καί στεφάνωσαι. {κλ.} καί ταυτασί δέξαι παρ' ἐμοῦ. {μυ.} καί τουτονγί λαβέ τόν στέφανον. {λυ.} τοῦ δεῖ; τί ποθεῖς; χώρει 'ς τήν ναῦν: ὁ χάρων σε καλεῖ, σύ δέ κωλύεις ἀνάγεσθαι. {πρ.} εἶτ' οὐχί δεινόν ταῦτα πάσχειν ἔστ' ἐμέ; νή τόν δί' ἀλλά τοῖς προβούλοις ἄντικρυς ἐμαυτόν ἐπιδείξω βαδίζων ὡς ἔχω. {λυ.} μῶν ἐγκαλεῖς ὅτι οὐχί προὐθέμεσθά σε; ἀλλ' εἰς τρίτην γοῦν ἡμέραν σοι πρῴ πάνυ ἥξει παρ' ἡμῶν τά τρίτ' ἐπεσκευασμένα. {χ. γε.} οὐκέτ' ἔργον ἐγκαθεύδειν ὅστις ἔστ' ἐλεύθερος. {str.} ἀλλ' ἐπαποδυώμεθ', ὦνδρες, τουτῳί τῷ πράγματι. ἤδη γάρ ὄζει ταδί πλειόνων καί μειζόνων πραγμάτων μοι δοκεῖ, καί μάλιστ' ὀσφραίνομαι τῆς ἱππίου τυραννίδος: καί πάνυ δέδοικα μή τῶν λακώνων τινές δεῦρο συνεληλυθότες ἄνδρες εἰς κλεισθένους τάς θεοῖς ἐχθράς γυναῖκας ἐξεπάρωσιν δόλῳ καταλαβεῖν τά χρήμαθ' ἡμῶν τόν τε μισθόν, ἔνθεν ἔζων ἐγώ. δεινά γάρ τοι τάσδε γ' ἤδη τούς πολίτας νουθετεῖν, καί λαλεῖν γυναῖκας οὔσας ἀσπίδος χαλκῆς πέρι, καί διαλλάττειν πρός ἡμᾶς ἀνδράσιν λακωνικοῖς, οἷσι πιστόν οὐδέν εἰ μή περ λύκῳ κεχηνότι. ἀλλά ταῦθ' ὕφηναν ἡμῖν, ὦνδρες, ἐπί τυραννίδι. ἀλλ' ἐμοῦ μέν οὐ τυραννεύσους', ἐπεί φυλάξομαι καί »φορήσω τό ξίφος« τό λοιπόν »ἐν μύρτου κλαδί,« ἀγοράσω τ' ἐν τοῖς ὅπλοις ἑξῆς ἀριστογείτονι, ὧδέ θ' ἑστήξω παρ' αὐτόν: αὐτό γάρ μοι γίγνεται τῆς θεοῖς ἐχθρᾶς πατάξαι τῆσδε γραός τήν γνάθον. {χ. γυ.} οὐκ ἄρ' εἰσιόντα ς' οἴκαδ' ἡ τεκοῦσα γνώσεται. {ant.} ἀλλά θώμεσθ', ὦ φίλαι γρᾶες, ταδί πρῶτον χαμαί. ἡμεῖς γάρ, ὦ πάντες ἀστοί, λόγων κατάρχομεν τῇ πόλει χρησίμων: εἰκότως, ἐπεί χλιδῶσαν ἀγλαῶς ἔθρεψέ με: ἑπτά μέν ἔτη γεγῶς' εὐθύς ἠρρηφόρουν: εἶτ' ἀλετρίς ἦ δεκέτις οὖσα τἀρχηγέτι: κᾆτ' ἔχουσα τόν κροκωτόν ἄρκτος ἦ βραυρωνίοις: κἀκανηφόρουν ποτ' οὖσα παῖς καλή 'χους' ἰσχάδων ὁρμαθόν. ἆρα προὐφείλω τι χρηστόν τῇ πόλει παραινέσαι; εἰ δ' ἐγώ γυνή πέφυκα, τοῦτο μή φθονεῖτέ μοι, ἤν ἀμείνω γ' εἰσενέγκω τῶν παρόντων πραγμάτων. τοὐράνου γάρ μοι μέτεστι: καί γάρ ἄνδρας εἰσφέρω. τοῖς δέ δυστήνοις γέρουσιν οὐ μέτεσθ' ὑμῖν, ἐπεί τόν ἔρανον τόν λεγόμενον παππῷον ἐκ τῶν μηδικῶν εἶτ' ἀναλώσαντες οὐκ ἀντεισφέρετε τάς εἰσφοράς, ἀλλ' ὑφ' ὑμῶν διαλυθῆναι προσέτι κινδυνεύομεν. ἆρα γρυκτόν ἐστιν ὑμῖν; εἰ δέ λυπήσεις τί με, τῷδέ ς' ἀψήκτῳ πατάξω τῷ κοθόρνῳ τήν γνάθον. {χ. γε.} ταῦτ' οὖν οὐχ ὕβρις τά πράγματ' {str.} ἐστί πολλή; κἀπιδώσειν μοι δοκεῖ τό χρῆμα μᾶλλον. ἀλλ' ἀμυντέον τό πρᾶγμ' ὅστις γ' ἐνόρχης ἔστ' ἀνήρ. ἀλλά τήν ἐξωμίδ' ἐκδυώμεθ', ὡς τόν ἄνδρα δεῖ ἀνδρός ὄζειν εὐθύς, ἀλλ' οὐκ ἐντεθριῶσθαι πρέπει. ἀλλ' ἄγετε λευκόποδες, οἵπερ ἐπί λειψύδριον ἤλθομεν ὅτ' ἦμεν ἔτι, νῦν δεῖ, νῦν ἀνηβῆσαι πάλιν κἀναπτερῶσαι πᾶν τό σῶμα κἀποσείσασθαι τό γῆρας τόδε. εἰ γάρ ἐνδώσει τις ἡμῶν ταῖσδε κἄν σμικράν λαβήν, οὐδέν ἐλλείψουσιν αὗται λιπαροῦς χειρουργίας, ἀλλά καί ναῦς τεκτανοῦνται, κἀπιχειρήσους' ἔτι ναυμαχεῖν καί πλεῖν ἐφ' ἡμᾶς, ὥσπερ ἀρτεμισία. ἤν δ' ἐφ' ἱππικήν τράπωνται, διαγράφω τούς ἱππέας: ἱππικώτατον γάρ ἐστι χρῆμα κἄποχον γυνή, κοὐκ ἄν ἀπολίσθοι τρέχοντος. τάς ἀμαζόνας σκόπει, ἅς μίκων ἔγραψ' ἐφ' ἵππων μαχομένας τοῖς ἀνδράσιν. ἀλλά τούτων χρῆν ἁπασῶν εἰς τετρημένον ξύλον ἐγκαθαρμόσαι λαβόντας τουτονί τόν αὐχένα. {χ. γυ.} εἰ νή τώ θεώ με ζωπυ {ant.} ρήσεις, λύσω τήν ἐμαυτῆς ὗν ἐγώ δή, καί ποήσω τήμερον τούς δημότας βωστρεῖν ς' ἐγώ πεκτούμενον. ἀλλά χἠμεῖς, ὦ γυναῖκες, θᾶττον ἐκδυώμεθα, ὡς ἄν ὄζωμεν γυναικῶν αὐτοδάξ ὠργισμένων. νῦν πρός ἔμ' ἴτω τις, ἵνα μήποτε φά γῃ σκόροδα, μηδέ κυάμους μέλανας. ὡς εἰ καί μόνον κακῶς ἐρεῖς, _ὑπερχολῶ γάρ, _ αἰετόν τίκτοντα κάνθαρός σε μαιεύσομαι. οὐ γάρ ὑμῶν φροντίσαιμ' ἄν, ἤν ἐμοί ζῇ λαμπιτώ ἥ τε θηβαία φίλη παῖς εὐγενής ἰσμηνία. οὐ γάρ ἔσται δύναμις, οὐδ' ἤν ἑπτάκις σύ ψηφίσῃ, ὅστις, ὦ δύστην', ἀπήχθου πᾶσι καί τοῖς γείτοσιν. ὥστε κἀχθές θἠκάτῃ ποιοῦσα παιγνίαν ἐγώ ταῖσι παισί τήν ἑταίραν ἐκάλες' ἐκ τῶν γειτόνων, παῖδα χρηστήν κἀγαπητήν ἐκ βοιωτῶν ἔγχελυν, οἱ δέ πέμψειν οὐκ ἔφασκον διά τά σά ψηφίσματα. κοὐχί μή παύσησθε τῶν ψηφισμάτων τούτων, πρίν ἄν τοῦ σκέλους ὑμᾶς λαβών τις ἐκτραχηλίσῃ φέρων. ἄνασσα πράγους τοῦδε καί βουλεύματος, τί μοι σκυθρωπός ἐξελήλυθας δόμων; {λυ.} κακῶν γυναικῶν ἔργα καί θήλεια φρήν ποεῖ μ' ἄθυμον περιπατεῖν ἄνω κάτω. {χ. γυ.} τί φῄς; τί φῄς; {λυ.} ἀληθῆ, ἀληθῆ. {χ. γυ.} τί δ' ἐστί δεινόν; φράζε ταῖς σαυτῆς φίλαις. {λυ.} ἀλλ' αἰσχρόν εἰπεῖν καί σιωπῆσαι βαρύ. {χ. γυ.} μή νύν με κρύψῃς ὅ τι πεπόνθαμεν κακόν. {λυ.} βινητιῶμεν, ᾗ βράχιστον τοῦ λόγου. {χ. γυ.} ἰώ ζεῦ. {λυ.} τί ζῆν' ἀυτεῖς; ταῦτα δ' οὖν οὕτως ἔχει. ἐγώ μέν οὖν αὐτάς ἀποσχεῖν οὐκέτι οἵα τ' ἀπό τῶν ἀνδρῶν: διαδιδράσκουσι γάρ. τήν μέν γε πρώην διαλέγουσαν τήν ὀπήν κατέλαβον ᾗ τοῦ πανός ἐστι ταὐλίον, τήν δ' ἐκ τροχιλείας αὖ κατειλυσπωμένην, τήν δ' αὐτομολοῦσαν: τήν δ' ἐπί στρούθου μίαν ἤδη πέτεσθαι διανοουμένην κάτω εἰς ὀρσιλόχου χθές τῶν τριχῶν κατέσπασα. πάσας τε προφάσεις ὥστ' ἀπελθεῖν οἴκαδε ἕλκουσιν. ἡδί γοῦν τις αὐτῶν ἔρχεται. αὕτη σύ, ποῖ θεῖς; {γυνη αʹ} οἴκαδ' ἐλθεῖν βούλομαι. οἴκοι γάρ ἐστιν ἔριά μοι μιλήσια ὑπό τῶν σέων κατακοπτόμενα. {λυ.} ποίων σέων; οὐκ εἶ πάλιν; {γυ. αʹ} ἀλλ' ἥξω ταχέως νή τώ θεώ ὅσον διαπετάσας' ἐπί τῆς κλίνης μόνον. {λυ.} μή διαπετάννυ, μηδ' ἀπέλθῃς μηδαμῇ. {γυ. αʹ} ἀλλ' ἐῶ 'πολέσθαι τἄρι'; {λυ.} ἤν τούτου δέῃ. {γυνη βʹ} τάλαιν' ἐγώ, τάλαινα τῆς ἀμόργιδος, ἥν ἄλοπον οἴκοι καταλέλοιφ'. {λυ.} αὕτη 'τέρα ἐπί τήν ἄμοργιν τήν ἄλοπον ἐξέρχεται. χώρει πάλιν δεῦρ'. {γυ. βʹ} ἀλλά νή τήν φωσφόρον ἔγωγ' ἀποδείρας' αὐτίκα μάλ' ἀνέρχομαι. {λυ.} μή, μἀποδείρῃς: ἤν γάρ ἄρξῃς τουτουί, ἑτέρα γυνή ταὐτόν ποεῖν βουλήσεται. {γυνη γʹ} ὦ πότνι' ἱλείθυ', ἐπίσχες τοῦ τόκου ἕως ἄν εἰς ὅσιον μόλω 'γώ χωρίον. {λυ.} τί ταῦτα ληρεῖς; {γυ. γʹ} αὐτίκα μάλα τέξομαι. {λυ.} ἀλλ' οὐκ ἐκύεις σύ γ' ἐχθές. {γυ. γʹ} ἀλλά τήμερον. ἀλλ' οἴκαδέ μ' ὡς τήν μαῖαν, ὦ λυσιστράτη, ἀπόπεμψον ὡς τάχιστα. {λυ.} τίνα λόγον λέγεις; τί τοῦτ' ἔχεις τό σκληρόν; {γυ. γʹ} ἄρρεν παιδίον. {λυ.} μά τήν ἀφροδίτην οὐ σύ γ' ἀλλ' ἤ χαλκίον ἔχειν τι φαίνει κοῖλον: εἴσομαι δ' ἐγώ. ὦ καταγέλαστ', ἔχουσα τήνδ' ἱεράν κυνῆν κυεῖν ἔφασκες; {γυ. γʹ} καί κυῶ γε νή δία. {λυ.} τί δῆτα ταύτην εἶχες; {γυ. γʹ} ἵνα μ' εἰ καταλάβοι ὁ τόκος ἔτ' ἐν πόλει, τέκοιμ' εἰς τήν κυνῆν εἰσβᾶσα ταύτην, ὥσπερ αἱ περιστεραί. {λυ.} τί λέγεις; προφασίζει: περιφανῆ τά πράγματα. οὐ τἀμφιδρόμια τῆς κυνῆς αὐτοῦ μενεῖς; {γυ. γʹ} ἀλλ' οὐ δύναμαι 'γωγ' οὐδέ κοιμᾶσθ' ἐν πόλει, ἐξ οὗ τόν ὄφιν εἶδον τόν οἰκουρόν ποτε. {γυ. δʹ} ἐγώ δ' ὑπό τῶν γλαυκῶν γε τάλαιν' ἀπόλλυμαι ταῖς ἀγρυπνίαισι κικκαβαζουσῶν ἀεί. {λυ.} ὦ δαιμόνιαι, παύσασθε τῶν τερατευμάτων. ποθεῖτ' ἴσως τούς ἄνδρας: ἡμᾶς δ' οὐκ οἴει ποθεῖν ἐκείνους; ἀργαλέας γ' εὖ οἶδ' ὅτι ἄγουσι νύκτας. ἀλλ' ἀνάσχεσθ', ὦγαθαί, καί προσταλαιπωρήσατ' ἔτ' ὀλίγον χρόνον: ὡς χρησμός ἡμῖν ἐστιν ἐπικρατεῖν, ἐάν μή στασιάσωμεν. ἔστι δ' ὁ χρησμός οὑτοσί. {γυ. γʹ} λέγ' αὐτόν ἡμῖν ὅ τι λέγει. {λυ.} σιγᾶτε δή. ἀλλ' ὁπόταν πτήξωσι χελιδόνες εἰς ἕνα χῶρον, τούς ἔποπας φεύγουσαι, ἀπόσχωνταί τε φαλήτων, παῦλα κακῶν ἔσται, τά δ' ὑπέρτερα νέρτερα θήσει ζεύς ὑψιβρεμέτης_ {γυ. γʹ} ἐπάνω κατακεισόμεθ' ἡμεῖς; {λυ.} ἤν δέ διαστῶσιν καί ἀνάπτωνται πτερύγεσσιν ἐξ ἱεροῦ ναοῖο χελιδόνες, οὐκέτι δόξει ὄρνεον οὐδ' ὁτιοῦν καταπυγωνέστερον εἶναι. {γυ. γʹ} σαφής γ' ὁ χρησμός νή δί'. ὦ πάντες θεοί. {λυ.} μή νυν ἀπείπωμεν ταλαιπωρούμεναι, ἀλλ' εἰσίωμεν. καί γάρ αἰσχρόν τουτογί, ὦ φίλταται, τόν χρησμόν εἰ προδώσομεν. {χ. γε.} μῦθον βούλομαι λέξαι τιν' ὑμῖν, {str.} ὅν ποτ' ἤκους' αὐτός ἔτι παῖς ὤν. οὕτως ἦν νεανίσκος μελανίων τις, ὅς φεύ γων γάμον ἀφίκετ' ἐς ἐρημίαν, κἀν τοῖς ὄρεσιν ᾤκει: κᾆτ' ἐλαγοθήρει πλεξάμενος ἄρκυς, [καί κύνα τιν' εἶχεν] κοὐκέτι κατῆλθε πάλιν οἴκαδ' ὑπό μίσους. οὕτω τάς γυναῖκας ἐβδελύχθη κεῖνος, ἡμεῖς δ' οὐδέν ἧττον τοῦ μελανίωνος, οἱ σώφρονες. {γε.} βούλομαί σε, γραῦ, κύσαι_ {γυ.} κρομμύων τἄρ' οὔ σε δεῖ. {γε.} κἀνατείνας λακτίσαι. {γυ.} τήν λόχμην πολλήν φορεῖς. {γε.} καί μυρωνίδης γάρ ἦν τραχύς ἐντεῦθεν μελάμπυ γός τε τοῖς ἐχθροῖς ἐπᾴσσειν: ὥς δέ καί φορμίων. {χ. γυ.} κἀγώ βούλομαι μῦθόν τιν' ὑμῖν {ant.} ἀντιλέξαι τῷ μελανίωνι. τίμων ἦν τις ἀίδρυτος ἀβάτοισι τό πρόσ ωπον εὖ σκώλοισι περιειργμένος, ἐ ρινύων ἀπορρώξ. οὗτος οὖν ὁ τίμων ᾤχεθ' ὑπό μίσους πολλά καταρασάμενος ἀνδράσι πονηροῖς. οὕτω κεῖνος ἡμῖν ἀντεμίσει τούς πονηρούς ἄνδρας ἀεί, ταῖσι δέ γυναιξίν ἦν φίλτατος. {γυ.} τήν γνάθον βούλει θένω; {γε.} μηδαμῶς: ἔδεισα γάρ. {γυ.} ἀλλά κρούσω τῷ σκέλει; {γε.} τόν σάκανδρον ἐκφανεῖς. {γυ.} ἀλλ' ὅμως ἄν οὐκ ἴδοις καίπερ οὔσης γραός ὄντ' αὐ τόν κομήτην, ἀλλ' ἀπεψι λωμένον τῷ λύχνῳ. {λυ.} ἰού ἰού, γυναῖκες, ἴτε δεῦρ' ὡς ἐμέ ταχέως. {γυ.} τί δ' ἐστίν; εἰπέ μοι, τίς ἡ βοή; {λυ.} ἄνδρ', <ἄνδρ'> ὁρῶ προσιόντα παραπεπληγμένον, τοῖς τῆς ἀφροδίτης ὀργίοις εἰλημμένον. ὦ πότνια, κύπρου καί κυθήρων καί πάφου μεδέους'. ἴθ' ὀρθήν ἥνπερ ἔρχει τήν ὁδόν. {γυ.} ποῦ δ' ἐστίν, ὅστις ἐστί; {λυ.} παρά τό τῆς χλόης. {γυ.} ὤ νή δί' ἐστί δῆτα. τίς κἀστίν ποτε; {λυ.} ὁρᾶτε. γιγνώσκει τις ὑμῶν; {μυ.} νή δία ἔγωγε: κἄστιν οὑμός ἀνήρ κινησίας. {λυ.} σόν ἔργον ἤδη τοῦτον ὀπτᾶν καί στρέφειν κἀξηπεροπεύειν καί φιλεῖν καί μή φιλεῖν, καί πάνθ' ὑπέχειν πλήν ὧν σύνοιδεν ἡ κύλιξ. {μυ.} ἀμέλει, ποήσω ταῦτ' ἐγώ. {λυ.} καί μήν ἐγώ ξυνηπεροπεύσω <σοί> παραμένους' ἐνθαδί, καί ξυσταθεύσω τοῦτον. ἀλλ' ἀπέλθετε. {κινησιασ} οἴμοι κακοδαίμων, οἷος ὁ σπασμός μ' ἔχει χὠ τέτανος ὥσπερ ἐπί τροχοῦ στρεβλούμενον. {λυ.} τίς οὗτος οὑντός τῶν φυλάκων ἑστώς; {κι.} ἐγώ. {λυ.} ἀνήρ; {κι.} ἀνήρ δῆτ'. {λυ.} οὐκ ἄπει δῆτ' ἐκποδών; {κι.} σύ δ' εἶ τίς ἡκβάλλουσά μ'; {λυ.} ἡμεροσκόπος. {κι.} πρός τῶν θεῶν νυν ἐκκάλεσόν μοι μυρρίνην. {λυ.} ἰδού καλέσω 'γώ μυρρίνην σοι; σύ δέ τίς εἶ; {κι.} ἁνήρ ἐκείνης, παιονίδης κινησίας. {λυ.} ὦ χαῖρε φίλτατ': οὐ γάρ ἀκλεές τοὔνομα τό σόν παρ' ἡμῖν ἐστιν οὐδ' ἀνώνυμον. ἀεί γάρ ἡ γυνή ς' ἔχει διά στόμα. κἄν ᾠόν ἤ μῆλον λάβῃ, »κινησίᾳ τουτί γένοιτο,« φησίν. {κι.} ὤ πρός τῶν θεῶν. {λυ.} νή τήν ἀφροδίτην: κἄν περί ἀνδρῶν γ' ἐμπέσῃ λόγος τις, εἴρηκ' εὐθέως ἡ σή γυνή ὅτι λῆρός ἐστι τἄλλα πρός κινησίαν. {κι.} ἴθι νυν κάλεσον αὐτήν. {λυ.} τί οὖν; δώσεις τί μοι; {κι.} ἔγωγε <τόδε> νή τόν δί', ἤν βούλῃ γε σύ. ἔχω δέ τοῦθ': ὅπερ οὖν ἔχω, δίδωμί σοι. {λυ.} φέρε νυν καλέσω καταβᾶσά σοι. {κι.} ταχύ νυν πάνυ: ὡς οὐδεμίαν ἔχω γε τῷ βίῳ χάριν, ἐξ οὗπερ αὕτη 'ξῆλθεν ἐκ τῆς οἰκίας, ἀλλ' ἄχθομαι μέν εἰσιών, ἔρημα δέ εἶναι δοκεῖ μοι πάντα, τοῖς δέ σιτίοις χάριν οὐδεμίαν οἶδ' ἐσθίων. ἔστυκα γάρ. {μυ.} φιλῶ φιλῶ 'γώ τοῦτον: ἀλλ' οὐ βούλεται ὑπ' ἐμοῦ φιλεῖσθαι. σύ δέ με τούτῳ μή κάλει. {κι.} ὦ γλυκύτατον μυρρινίδιον, τί ταῦτα δρᾷς; κατάβηθι δεῦρο. {μυ.} μά δί' ἐγώ μέν αὐτός' οὔ. {κι.} ἐμοῦ καλοῦντος οὐ καταβήσει μυρρίνη; {μυ.} οὐ γάρ δεόμενος οὐδέν ἐκκαλεῖς ἐμέ. {κι.} ἐγώ οὐ δεόμενος; ἐπιτετριμμένος μέν οὖν. {μυ.} ἄπειμι. {κι.} μή δῆτ', ἀλλά τῷ γοῦν παιδίῳ ὑπάκουσον. οὗτος, οὐ καλεῖς τήν μαμμίαν; {παιδιον} μαμμία, μαμμία, μαμμία. {κι.} αὕτη, τί πάσχεις; οὐδ' ἐλεεῖς τό παιδίον ἄλουτον ὄν κἄθηλον ἕκτην ἡμέραν; {μυ.} ἔγωγ' ἐλεῶ δῆτ': ἀλλ' ἀμελής αὐτῷ πατήρ ἐστιν. {κι.} κατάβηθ', ὦ δαιμονία, τῷ παιδίῳ. {μυ.} οἷον τό τεκεῖν. καταβατέον. τί γάρ πάθω; {κι.} ἐμοί μέν αὕτη καί νεωτέρα δοκεῖ πολλῷ γεγενῆσθαι κἀγανώτερον βλέπειν: χἄ δυσκολαίνει πρός ἐμέ καί βρενθύεται, ταῦτ' αὐτά δή 'σθ' ἅ καί μ' ἐπιτρίβει τῷ πόθῳ. {μυ.} ὦ γλυκύτατον σύ τεκνίδιον κακοῦ πατρός, φέρε σε φιλήσω, γλυκύτατον τῇ μαμμίᾳ. {κι.} τί, ὦ πονήρα, ταῦτα ποιεῖς χἀτέραις πείθει γυναιξί; κἀμέ τ' ἄχθεσθαι ποεῖς αὐτή τε λυπεῖ. {μυ.} μή πρόσαγε τήν χεῖρά μοι. {κι.} τά δ' ἔνδον ὄντα τἀμά καί σά χρήματα χεῖρον διατίθης. {μυ.} ὀλίγον αὐτῶν μοι μέλει. {κι.} ὀλίγον μέλει σοι τῆς κρόκης φορουμένης ὑπό τῶν ἀλεκτρυόνων; {μυ.} ἔμοιγε νή δία. {κι.} τά τῆς ἀφροδίτης ἱέρ' ἀνοργίαστά σοι χρόνον τοσοῦτόν ἐστιν. οὐ βαδιεῖ πάλιν; {μυ.} μά δί' οὐκ ἔγωγ', ἤν μή διαλλαχθῆτέ γε καί τοῦ πολέμου παύσησθε. {κι.} τοιγάρ, ἤν δοκῇ, ποήσομεν καί ταῦτα. {μυ.} τοιγάρ, ἤν δοκῇ, κἄγωγ' ἄπειμ' ἐκεῖσε: νῦν δ' ἀπομώμοκα. {κι.} σύ δ' ἀλλά κατακλίνηθι μετ' ἐμοῦ διά χρόνου. {μυ.} οὐ δῆτα: καίτοι ς' οὐκ ἐρῶ γ' ὡς οὐ φιλῶ. {κι.} φιλεῖς; τί οὖν οὐ κατεκλίνης, ὦ μύρριον; {μυ.} ὦ καταγέλαστ', ἐναντίον τοῦ παιδίου; {κι.} μά δί' ἀλλά τοῦτό γ' οἴκαδ', ὦ μανῆ, φέρε. ἰδού τό μέν σοι παιδίον καί δή 'κποδών: σύ δ' οὐ κατακλινεῖ; {μυ.} ποῦ γάρ ἄν τις καί, τάλαν, δράσειε τοῦθ'; {κι.} ὅπου; τό τοῦ πανός καλόν. {μυ.} καί πῶς ἔθ' ἁγνή δῆτ' ἄν ἔλθοιμ' εἰς πόλιν; {κι.} κάλλιστα δήπου, λουσαμένη τῇ κλεψύδρᾳ. {μυ.} ἔπειτ' ὀμόσασα δῆτ' ἐπιορκήσω, τάλαν; {κι.} εἰς ἐμέ τράποιτο: μηδέν ὅρκου φροντίσῃς. {μυ.} φέρε νυν ἐνέγκω κλινίδιον νῷν. {κι.} μηδαμῶς. ἀρκεῖ χαμαί νῷν. {μυ.} μά τόν ἀπόλλω, μή ς' ἐγώ καίπερ τοιοῦτον ὄντα κατακλινῶ χαμαί. {κι.} ἥ τοι γυνή φιλεῖ με, δήλη 'στίν καλῶς. {μυ.} ἰδού, κατάκεις' ἁνύσας τι, κἀγώ 'κδύομαι. καίτοι, τό δεῖνα, ψίαθός ἐστ' ἐξοιστέα. {κι.} ποία ψίαθος; μή μοί γε. {μυ.} νή τήν ἄρτεμιν, αἰσχρόν γάρ ἐπί τόνου γε. {κι.} δός μοί νυν κύσαι. {μυ.} ἰδού. {κι.} παπαιάξ. ἧκέ νυν ταχέως πάνυ. {μυ.} ἰδού ψίαθος. κατάκεισο, καί δή 'κδύομαι. καίτοι, τό δεῖνα, προσκεφάλαιον οὐκ ἔχεις. {κι.} ἀλλ' οὐ δέομ' οὐδέν ἔγωγε. {μυ.} νή δί' ἀλλ' ἐγώ. {κι.} ἀλλ' ἦ τό πέος τόδ' ἡρακλῆς ξενίζεται; {μυ.} ἀνίστας', ἀναπήδησον. ἤδη πάντ' ἔχω. {κι.} ἅπαντα δῆτα. δεῦρό νυν, ὦ χρυσίον. {μυ.} τό στρόφιον ἤδη λύομαι. μέμνησό νυν: μή μ' ἐξαπατήσῃς τά περί τῶν διαλλαγῶν. {κι.} νή δί' ἀπολοίμην. {μυ.} ἀλλά σισύραν οὐκ ἔχεις. {κι.} μά δί' οὐδέ δέομαί γ', ἀλλά βινεῖν βούλομαι. {μυ.} ἀμέλει, ποήσεις τοῦτο: ταχύ γάρ ἔρχομαι. {κι.} ἅνθρωπος ἐπιτρίψει με διά τά στρώματα. {μυ.} ἔπαιρε σαυτόν. {κι.} ἀλλ' ἐπῆρται τουτογί. {μυ.} βούλει μυρίσω σε; {κι.} μά τόν ἀπόλλω μή μέ γε. {μυ.} νή τήν ἀφροδίτην, ἤν τε βούλῃ γ' ἤν τε μή. {κι.} εἴθ' ἐκχυθείη τό μύρον, ὦ ζεῦ δέσποτα. {μυ.} πρότεινε δή τήν χεῖρα κἀλείφου λαβών. {κι.} οὐχ ἡδύ τό μύρον μά τόν ἀπόλλω τουτογί, εἰ μή διατριπτικόν γε κοὐκ ὄζον γάμων. {μυ.} τάλαιν' ἐγώ, τό ῥόδιον ἤνεγκον μύρον. {κι.} ἀγαθόν: ἔα αὔτ', ὦ δαιμονία. {μυ.} ληρεῖς ἔχων. {κι.} κάκιστ' ἀπόλοιθ' ὁ πρῶτος ἑψήσας μύρον. {μυ.} λαβέ τόνδε τόν ἀλάβαστον. {κι.} ἀλλ' ἕτερον ἔχω. ἀλλ' ᾦζυρά, κατάκεισο καί μή μοι φέρε μηδέν. {μυ.} ποήσω ταῦτα νή τήν ἄρτεμιν. ὑπολύομαι γοῦν. ἀλλ' ὅπως, ὦ φίλτατε, σπονδάς ποεῖσθαι ψηφιεῖ. {κι.} βουλεύσομαι. _ ἀπολώλεκέν με κἀπιτέτριφεν ἡ γυνή τά τ' ἄλλα πάντα κἀποδείρας' οἴχεται. οἴμοι τί πάθω; τίνα βινήσω, τῆς καλλίστης πασῶν ψευσθεία; πῶς ταυτηνί παιδοτροφήσω; ποῦ κυναλώπηξ; μίσθωσόν μοι τήν τίτθην. {χ. γε.} ἐν δεινῷ γ', ὦ δύστηνε, κακῷ τείρει ψυχήν ἐξαπατηθείς. κἄγωγ' οἰκτίρω ς'. αἰαῖ. ποῖος γάρ <ἔτ'> ἄν νέφρος ἀντίσχοι, ποία ψυχή, ποῖοι δ' ὄρχεις, ποία δ' ὀσφύς, ποῖος δ' ὄρρος κατατεινόμενος καί μή βινῶν τούς ὄρθρους; {κι.} ὦ ζεῦ, δεινῶν ἀντισπασμῶν. {χ. γε.} ταυτί μέντοι νυνί ς' ἐπόης' ἡ παμβδελύρα καί παμμυσάρα. {κι.} μά δί' ἀλλά φίλη καί παγγλυκέρα. {χ. γε.} ποία γλυκερά; μιαρά μιαρά δῆτ', ὦ ζεῦ. εἴθ' αὐτήν ὥσπερ τούς θωμούς μεγάλῳ τυφῷ καί πρηστῆρι ξυστρέψας καί ξυγγογγύλας οἴχοιο φέρων, εἶτα μεθείης, ἡ δέ φέροιτ' αὖ πάλιν εἰς τήν γῆν, κᾆτ' ἐξαίφνης περί τήν ψωλήν περιβαίη. {κηρυξ λακεδαιμονιων} πᾶ τᾶν ἀσανᾶν ἐστιν ἁ γερωχία ἤ τοί πρυτάνιες; λῶ τι μυσίξαι νέον. {πρυτανισ} τίς δ' εἶ; πότερον ἄνθρωπος ἤ κονίσαλος; {κη.} κᾶρυξ ἐγών, ὦ κυρσάνιε, ναί τώ σιώ ἔμολον ἀπό σπάρτας περί τᾶν διαλλαγᾶν. {πρυ.} κἄπειτα δόρυ δῆθ' ὑπό μάλης ἥκεις ἔχων; {κη.} οὐ τόν δί' οὐκ ἔγωνγα. {πρυ.} ποῖ μεταστρέφει; τί δή προβάλλει τήν χλαμύδ'; ἦ βουβωνιᾷς ὑπό τῆς ὁδοῦ; {κη.} ἀλεός γα ναί τόν κάστορα ὥνθρωπος. {πρυ.} ἀλλ' ἔστυκας, ὦ μιαρώτατε. {κη.} οὐ τόν δί' οὐκ ἔγωνγα: μηδ' αὖ πλαδδίη, {πρυ.} τί δ' ἐστί σοι τοδί; {κη.} σκυτάλα λακωνικά. {πρυ.} εἴπερ γε, χαὔτη 'στί σκυτάλη λακωνική. ἀλλ' ὡς πρός εἰδότ' ἐμέ σύ τἀληθῆ λέγε. τί τά πράγμαθ' ὑμῖν ἐστι τἀν λακεδαίμονι; {κη.} ὀρσά λακεδαίμων πᾶἁ καί τοί σύμμαχοι ἅπαντες ἐστύκαντι: <τάν> πελλᾶν δέ δεῖ. {πρυ.} ἀπό τοῦ δέ τουτί τό κακόν ὑμῖν ἐνέπεσεν; ἀπό πανός; {κη.} οὔκ, ἀλλ' ἆρχε μέν, οἰῶ, λαμπιτώ, ἔπειτα τἄλλαι ταί κατά σπάρταν ἁμᾶ γυναῖκες ἇπερ ἀπό μιᾶς ὑσπλαγίδος ἀπήλαἁν τώς ἄνδρας ἀπό τῶν ὑσσάκων. {πρυ.} πῶς οὖν ἔχετε; {κη.} μογίομες: ἄν γάρ τάν πόλιν ἇπερ λυχνοφορίοντες ὑποκεκύφαμες. ταί γάρ γυναῖκες οὐδέ τῶ μύρτω σιγῆν ἐῶντι, πρίν χ' ἅπαντες ἐξ ἑνός λόγω σπονδάς ποιηὥμεσθα καττάν ἑλλάδα. {πρυ.} τουτί τό πρᾶγμα πανταχόθεν ξυνομώμοται ὑπό τῶν γυναικῶν: ἄρτι νυνί μανθάνω. ἀλλ' ὡς τάχιστα φράζε περί διαλλαγῶν πρέσβεις ἀποπέμπειν αὐτοκράτορας ἐνθαδί. ἐγώ δ' ἑτέρους ἐνθένδε τῇ βουλῇ φράσω πρέσβεις ἑλέσθαι τό πέος ἐπιδείξας τοδί. {κη.} ποτάὁμαι: κράτιστα γάρ παντᾶ λέγεις. {χ. γε.} οὐδέν ἐστι θηρίον γυναικός ἀμαχώτερον, οὐδέ πῦρ, οὐδ' ὧδ' ἀναιδής οὐδεμία πόρδαλις. {χ. γυ.} ταῦτα μέντοι <σύ> ξυνιείς εἶτα πολεμεῖς ἐμοί, ἐξόν, ὦ πόνηρέ, σοι βέβαιον ἔμ' ἔχειν φίλην; {χ. γε.} ὡς ἐγώ μισῶν γυναῖκας οὐδέποτε παύσομαι. {χ. γυ.} ἀλλ' ὅταν βούλῃ σύ. νῦν δ' οὖν οὔ σε περιόψομαι γυμνόν ὄνθ' οὕτως. ὅρα γάρ ὡς καταγέλαστος εἶ. ἀλλά τήν ἐξωμίδ' ἐνδύσω σε προσιοῦς' ἐγώ. {χ. γε.} τοῦτο μέν μά τόν δί' οὐ πονηρόν ἐποήσατε: ἀλλ' ὑπ' ὀργῆς γάρ πονηρᾶς καί τότ' ἀπέδυν ἐγώ. {χ. γυ.} πρῶτα μέν φαίνει γ' ἀνήρ, εἶτ' οὐ καταγέλαστος εἶ. κεἴ με μή 'λύπεις, ἐγώ σου κἄν τόδε τό θηρίον τοὐπί τὠφθαλμῷ λαβοῦς' ἐξεῖλον ἄν, ὅ νῦν ἔνι. {χ. γε.} τοῦτ' ἄρ' ἦν με τοὐπιτρῖβον. δακτύλιος οὑτοσί: ἐκσκάλευσον αὐτό, κᾆτα δεῖξον ἀφελοῦσά μοι: ὡς τόν ὀφθαλμόν γέ μου νή τόν δία πάλαι δάκνει. {χ. γυ.} ἀλλά δράσω ταῦτα: καίτοι δύσκολος ἔφυς ἀνήρ. ἦ μέγ', ὦ ζεῦ, χρῆμ' ἰδεῖν τῆς ἐμπίδος ἔνεστί σοι. οὐχ ὁρᾷς; οὐκ ἐμπίς ἐστιν ἥδε τρικορυσία; {χ. γε.} νή δί' ὤνησάς γέ μ', ὡς πάλαι γέ μ' ἐφρεωρύχει, ὥστ' ἐπειδή 'ξῃρέθη, ῥεῖ μου τό δάκρυον πολύ. {χ. γυ.} ἀλλ' ἀποψήσω ς' ἐγώ, καίτοι πάνυ πονηρός εἶ, καί φιλήσω. {χ. γε.} μή φιλήσῃς. {χ. γυ.} ἤν τε βούλῃ γ' ἤν τε μή. {χ. γε.} ἀλλά μή ὥρας ἴκοισθ': ὡς ἐστέ θωπικαί φύσει, κἄστ' ἐκεῖνο τοὔπος ὀρθῶς κοὐ κακῶς εἰρημένον, οὔτε σύν πανωλέθροισιν οὔτ' ἄνευ πανωλέθρων. ἀλλά νυνί σπένδομαί σοι, καί τό λοιπόν οὐκέτι οὔτε δράσω φλαῦρον οὐδέν οὔθ' ὑφ' ὑμῶν πείσομαι. ἀλλά κοινῇ συσταλέντες τοῦ μέλους ἀρξώμεθα. {χο.} οὐ παρασκευαζόμεσθα {str. 1.} τῶν πολιτῶν οὐδέν', ὦνδρες, φλαῦρον εἰπεῖν οὐδέ ἕν, ἀλλά πολύ τοὔμπαλιν πάντ' ἀγαθά καί λέγειν καί δρᾶν: ἱκανά γάρ τά κακά καί τά παρακείμενα. ἀλλ' ἐπαγγελλέτω πᾶς ἀνήρ καί γυνή, εἴ τις ἀργυρίδιον δεῖ ται λαβεῖν, μνᾶς ἤ δύ' ἤ τρεῖς: ὡς ἔσω 'στίν κἄχομεν βαλλάντια. κἄν ποτ' εἰρήνη φανῇ, ὅστις ἄν νυνί δανείση ται παρ' ἡμῶν, ἤν λάβῃ μηκέτ' ἀποδῷ. ἑστιᾶν δέ μέλλομεν ξέ {str. 2.} νους τινάς καρυστίους, ἄν δρας καλούς τε κἀγαθούς. κἄστιν ἔτνος τι: καί δελφάκιον ἦν τί μοι, καί τοῦτο τέθυχ', ὥστε γεύσεσθ' ἁπαλά καί καλά. ἥκετ' οὖν εἰς ἐμοῦ τήμερον: πρῴ δέ χρή τοῦτο δρᾶν λελουμένους αὐ τούς τε καί τά παιδί', εἶτ' εἴ σω βαδίζειν, μηδ' ἐρέσθαι μηδένα, ἀλλά χωρεῖν ἄντικρυς ὥσπερ οἴκαδ' εἰς ἑαυτῶν γεννικῶς, ὡς ἡ θύρα κεκλείσεται. καί μήν ἀπό τῆς σπάρτης οἱδί πρέσβεις ἕλκοντες ὑπήνας χωροῦς', ὥσπερ χοιροκομεῖον περί τοῖς μηροῖσιν ἔχοντες. ἄνδρες λάκωνες, πρῶτα μέν μοι χαίρετε, εἶτ' εἴπαθ' ἡμῖν πῶς ἔχοντες ἥκετε. {λακων} τί δεῖ ποθ' ὑμέ πολλά μυσίδδην ἔπη; ὁρῆν γάρ ἔξεσθ' ὡς ἔχοντες ἵκομες. {χο.} βαβαί: νενεύρωται μέν ἥδε συμφορά δεινῶς τεθερμῶσθαί τε χεῖρον φαίνεται. {λα.} ἄφατα. τί κα λέγοι τις; ἀλλ' ὅπα σέλει παντᾶ τις ἐλσών ἁμίν εἰράναν σέτω. {χο.} καί μήν ὁρῶ καί τούσδε τούς αὐτόχθονας ὥσπερ παλαιστάς ἄνδρας ἀπό τῶν γαστέρων θαἰμάτι' ἀποστέλλοντας: ὥστε φαίνεται ἀσκητικόν τό χρῆμα τοῦ νοσήματος. {πρυ.} τίς ἄν φράσειε ποῦ 'στιν ἡ λυσιστράτη; ὡς ἅνδρες ἡμεῖς οὑτοιί τοιουτοιί. {χο.} χαὔτη ξυνᾴδει θἀτέρᾳ ταύτῃ νόσος. ἦ που πρός ὄρθρον σπασμός ὑμᾶς λαμβάνει; {πρυ.} μά δί' ἀλλά ταυτί δρῶντες ἐπιτετρίμμεθα. ὥστ' εἴ τις ἡμᾶς μή διαλλάξει ταχύ, οὐκ ἔσθ' ὅπως οὐ κλεισθένη βινήσομεν. {χο.} εἰ σωφρονεῖτε, θαἰμάτια λήψεσθ', ὅπως τῶν ἑρμοκοπιδῶν μή τις ὑμᾶς ὄψεται. {πρυ.} νή τόν δί' εὖ μέντοι λέγεις. {λα.} ναί τώ σιώ παντᾶ γα. φέρε τό ἔσθος ἀμβαλώμεθα. {πρυ.} ὦ χαίρεθ', οἱ λάκωνες: αἰσχρά γ' ἐπάθομεν. {λα.} ὦ πολυχαρείδα, δεινά γ' αὖ πεπόνθαμες, αἰκ εἶδον ἁμέ τὤνδρες ἀμπεφλασμένως. {πρυ.} ἄγε δή, λάκωνες, αὔθ' ἕκαστα χρή λέγειν. ἐπί τί πάρεστε δεῦρο; {λα.} περί διαλλαγᾶν πρέσβης. {πρυ.} καλῶς δή λέγετε: χἠμεῖς τουτογί. τί οὐ καλοῦμεν δῆτα τήν λυσιστράτην, ἥπερ διαλλάξειεν ἡμᾶς ἄν μόνη; {λα.} ναί τώ σιώ, καἰ λῆτε, τόν λυἵστρατον. {πρυ.} ἀλλ' οὐδέν ἡμᾶς, ὡς ἔοικε, δεῖ καλεῖν: αὐτή γάρ, ὡς ἤκουσεν, ἥδ' ἐξέρχεται. {χο.} χαῖρ', ὦ πασῶν ἀνδρειοτάτη: δεῖ δή νυνί σε γενέσθαι δεινήν <μαλακήν,> ἀγαθήν φαύλην, σεμνήν ἀγανήν, πολύπειρον: ὡς οἱ πρῶτοι τῶν ἑλλήνων τῇ σῇ ληφθέντες ἴυγγι συνεχώρησάν σοι καί κοινῇ τἀγκλήματα πάντ' ἐπέτρεψαν. {λυ.} ἀλλ' οὐχί χαλεπόν τοὔργον, εἰ λάβοι γέ τις ὀργῶντας ἀλλήλων τε μή 'κπειρωμένους. τάχα δ' εἴσομαι 'γώ. ποῦ 'στιν ἡ διαλλαγή; πρόσαγε λαβοῦσα πρῶτα τούς λακωνικούς, καί μή χαλεπῇ τῇ χειρί μηδ' αὐθαδικῇ, μηδ' ὥσπερ ἡμῶν ἄνδρες ἀμαθῶς τοῦτ' ἔδρων, ἀλλ' ὡς γυναῖκας εἰκός, οἰκείως πάνυ. ἤν μή διδῷ τήν χεῖρα, τῆς σάθης ἄγε. ἴθι καί σύ τούτους τούς ἀθηναίους ἄγε: οὗ δ' ἄν διδῶσι, πρόσαγε τούτου λαβομένη. ἄνδρες λάκωνες, στῆτε παρ' ἐμέ πλησίον, ἐνθένδε δ' ὑμεῖς, καί λόγων ἀκούσατε. ἐγώ γυνή μέν εἰμι, νοῦς δ' ἔνεστί μοι. αὐτή δ' ἐμαυτῆς οὐ κακῶς γνώμης ἔχω, τούς δ' ἐκ πατρός τε καί γεραιτέρων λόγους πολλούς ἀκούσας' οὐ μεμούσωμαι κακῶς. λαβοῦσα δ' ὑμᾶς λοιδορῆσαι βούλομαι κοινῇ δικαίως, οἵ μιᾶς ἐκ χέρνιβος βωμούς περιρραίνοντες ὥσπερ ξυγγενεῖς ὀλυμπίασιν, ἐν πύλαις, πυθοῖ_πόσους εἴποιμ' ἄν ἄλλους, εἴ με μηκύνειν δέοι; _ ἐχθρῶν παρόντων βαρβάρῳ στρατεύματι ἕλληνας ἄνδρας καί πόλεις ἀπόλλυτε. εἷς μέν λόγος μοι δεῦρ' ἀεί περαίνεται. {πρυ.} ἐγώ δ' ἀπόλλυμαί γ' ἀπεψωλημένος. {λυ.} εἶτ', ὦ λάκωνες, πρός γάρ ὑμᾶς τρέψομαι, οὐκ ἴσθ' ὅτ' ἐλθών δεῦρο περικλείδας ποτέ ὁ λάκων ἀθηναίων ἱκέτης καθέζετο ἐπί τοῖσι βωμοῖς ὠχρός ἐν φοινικίδι στρατιάν προσαιτῶν; ἡ δέ μεσσήνη τότε ὑμῖν ἐπέκειτο χὠ θεός σείων ἅμα. ἐλθών δέ σύν ὁπλίταισι τετρακισχιλίοις κίμων ὅλην ἔσωσε τήν λακεδαίμονα. ταυτί παθόντες τῶν ἀθηναίων ὕπο δῃοῦτε χώραν, ἧς ὑπ' εὖ πεπόνθατε; {πρυ.} ἀδικοῦσιν οὗτοι νή δί', ὦ λυσιστράτη. {λα.} ἀδικίομες: ἀλλ' ὁ πρωκτός ἄφατον ὡς καλός. {λυ.} ὑμᾶς δ' ἀφήσειν τούς ἀθηναίους <μ'> οἴει; οὐκ ἴσθ' ὅθ' ὑμᾶς οἱ λάκωνες αὖθις αὖ κατωνάκας φοροῦντας ἐλθόντες δορί πολλούς μέν ἄνδρας θετταλῶν ἀπώλεσαν, πολλούς δ' ἑταίρους ἱππίου καί ξυμμάχους, καί ξυμμαχοῦντες τῇ τόθ' ἡμέρᾳ μόνοι ἠλευθέρωσαν κἀντί τῆς κατωνάκης τόν δῆμον ὑμῶν χλαῖναν ἠμπέσχον πάλιν; {λα.} οὔπα γυναῖκ' ὄπωπα χαἱωτέραν. {πρυ.} ἐγώ δέ κύσθον γ' οὐδέπω καλλίονα. {λυ.} τί δῆθ' ὑπηργμένων γε πολλῶν κἀγαθῶν μάχεσθε κοὐ παύεσθε τῆς μοχθηρίας; τί δ' οὐ διηλλάγητε; φέρε, τί τοὐμποδών, {λα.} ἁμές γα λῶμες, αἴ τις ἁμίν τὤγκυκλον λῇ τοῦτ' ἀποδόμεν. {λυ.} ποῖον, ὦ τᾶν; {λα.} τάν πύλον, τᾶσπερ πάλαι δεόμεθα καί βλιμάδδομες. {πρυ.} μά τόν ποσειδῶ τοῦτο μέν γ' οὐ δράσετε. {λυ.} ἄφετ', ὦγάθ', αὐτοῖς. {πρυ.} κᾆτα τίνα κινήσομεν; {λυ.} ἕτερόν γ' ἀπαιτεῖτ' ἀντί τούτου χωρίον. {πρυ.} τό δεῖνα τοίνυν, παράδοθ' ἡμῖν τουτονί πρώτιστα τόν ἐχινοῦντα καί τόν μηλιᾶ κόλπον τόν ὄπισθεν καί τά μεγαρικά σκέλη. {λα.} οὐ τώ σιώ, οὐκί πάντα γ', ὦ λισσάνιε. {λυ.} ἐᾶτε, μηδέν διαφέρου περί σκελοῖν. {πρυ.} ἤδη γεωργεῖν γυμνός ἀποδύς βούλομαι. {λα.} ἐγών δέ κοπραγωγῆν γα πρῴ ναί τώ σιώ. {λυ.} ἐπήν διαλλαγῆτε, ταῦτα δράσετε. ἀλλ' εἰ δοκεῖ δρᾶν ταῦτα, βουλεύσασθε καί τοῖς ξυμμάχοις ἐλθόντες ἀνακοινώσατε. {πρυ.} ποίοισιν, ὦ τᾶν, ξυμμάχοις; ἐστύκαμεν. οὐ ταὐτά δόξει τοῖσι συμμάχοισι νῷν, βινεῖν, ἅπασιν; {λα.} τοῖσι γῶν ναί τώ σιώ ἁμοῖσι. {πρυ.} καί γάρ ναί μά δία καρυστίοις. {λυ.} καλῶς λέγετε. νῦν οὖν ὅπως ἁγνεύσετε, ὅπως ἄν αἱ γυναῖκες ὑμᾶς ἐν πόλει ξενίσωμεν ὧν ἐν ταῖσι κίσταις εἴχομεν. ὅρκους δ' ἐκεῖ καί πίστιν ἀλλήλοις δότε. κἄπειτα τήν αὑτοῦ γυναῖχ' ὑμῶν λαβών ἄπεις' ἕκαστος. {πρυ.} ἀλλ' ἴωμεν ὡς τάχος. {λα.} ἄγ' ὅπα τυ λῇς. {πρυ.} νή τόν δί' ὡς τάχιστ' ἄγε. {χο.} στρωμάτων δέ ποικίλων καί {ant. 1.} χλανιδίων καί ξυστίδων καί χρυσίων, ὅς' ἐστί μοι, οὐ φθόνος ἔνεστί μοι πᾶσι παρέχειν φέρειν τοῖς παισίν, ὁπόταν τε θυγάτηρ τινί κανηφορῇ. πᾶσιν ὑμῖν λέγω λαμβάνειν τῶν ἐμῶν χρημάτων νῦν ἔνδοθεν, καί μηδέν οὕτως εὖ σεσημάν θαι τό μή οὐχί τούς ῥύπους ἀνασπάσαι, χἄττ' <ἄν> ἔνδον ᾖ φορεῖν. ὄψεται δ' οὐδέν σκοπῶν, εἰ μή τις ὑμῶν ὀξύτερον ἐμοῦ βλέπει. εἰ δέ τῳ μή σῖτος ὑμῶν {ant. 2.} ἐστι, βόσκει δ' οἰκέτας καί σμικρά πολλά παιδία, ἔστι παρ' ἐμοῦ λαβεῖν πυρίδια λεπτά μέν, ὁ δ' ἄρτος ἀπό χοίνικος ἰδεῖν μάλα νεανίας. ὅστις οὖν βούλεται τῶν πενήτων ἴτω εἰς ἐμοῦ σάκους ἔχων καί κωρύκους: ὡς λήψεται πυ ρούς. ὁ μανῆς δ' οὑμός αὐτοῖς ἐμβαλεῖ. πρός γε μέντοι τήν θύραν προαγορεύω μή βαδίζειν τήν ἐμήν, ἀλλ' εὐλαβεῖσθαι τήν κύνα. {πρυ.} ἄνοιγε τήν θύραν σύ. παραχωρεῖν ς' ἔδει. ὑμεῖς, τί κάθησθε; μῶν ἐγώ τῇ λαμπάδι ὑμᾶς κατακαύσω; φορτικόν τό χωρίον. οὐκ ἄν ποήσαιμ'. εἰ δέ πάνυ δεῖ τοῦτο δρᾶν, ὑμῖν χαρίζεσθαι ταλαιπωρήσομεν. {αθηναιοσ} χἠμεῖς γε μετά σοῦ ξυνταλαιπωρήσομεν. {πρυ.} οὐκ ἄπιτε; κωκύσεσθε τάς τρίχας μακρά. οὐκ ἄπιθ', ὅπως ἄν οἱ λάκωνες ἔνδοθεν καθ' ἡσυχίαν ἀπίωσιν εὐωχημένοι; {αθ.} οὔπω τοιοῦτον συμπόσιον ὄπωπ' ἐγώ. ἦ καί χαρίεντες ἦσαν οἱ λακωνικοί: ἡμεῖς δ' ἐν οἴνῳ συμπόται σοφώτατοι. {πρυ.} ὀρθῶς γ', ὁτιή νήφοντες οὐχ ὑγιαίνομεν. ἤν τούς ἀθηναίους ἐγώ πείσω λέγων, μεθυόντες ἀεί πανταχοῖ πρεσβεύσομεν. νῦν μέν γάρ ὅταν ἔλθωμεν εἰς λακεδαίμονα νήφοντες, εὐθύς βλέπομεν ὅ τι ταράξομεν: ὥσθ' ὅ τι μέν ἄν λέγωσιν οὐκ ἀκούομεν, ἅ δ' οὐ λέγουσι, ταῦθ' ὑπονενοήκαμεν, ἀγγέλλομεν δ' οὐ ταὐτά τῶν αὐτῶν πέρι. νυνί δ' ἅπαντ' ἤρεσκεν: ὥστ' εἰ μέν γέ τις ᾄδοι τελαμῶνος, κλειταγόρας ᾄδειν δέον, ἐπῃνέσαμεν ἄν καί πρός ἐπιωρκήσαμεν. ἀλλ' οὑτοιί γάρ αὖθις ἔρχονται πάλιν εἰς ταὐτόν. οὐκ ἐρρήσετ', ὦ μαστιγίαι; {αθ.} νή τόν δί': ὡς ἤδη γε χωροῦς' ἔνδοθεν. {λα.} ὦ πολυχαρείδα, λαβέ τά φυἁτήρια, ἵν' ἐγών διποδιάξω τε κἀείὡ καλόν ἐς τώς ἀσαναίως τε χἄμ' ἄεισμ' ἁμᾶ. {πρυ.} λαβέ δῆτα τάς φυσαλλίδας πρός τῶν θεῶν: ὡς ἥδομαί γ' ὑμᾶς ὁρῶν ὀρχουμένους. {λα.} ὅρμαὁν τῷ κυρσανίῳ, μναμόνα, τάν τεάν μῶἁν, ἅτις οἶδεν ἁμέ τώς τ' ἀσαναί ως, ὅκα τοί μέν ἐπ' ἀρταμιτίῳ πρώκροον συείκελοι ποττά κᾶλα τώς μήδως τ' ἐνίκων: ἁμέ δ' αὖ λεωνίδας ἆγεν ἇπερ τώς κάπρως σά γοντας, οἰῶ, τόν ὀδόντα: πολύς δ' ἀμφί τάς γένυας ἀφρός ἤνσεεν, πο λύς δ' ἁμᾶ καττῶν σκελῶν ἵετο. ἦν γάρ τὤνδρες οὐκ ἐλάσσως τᾶς ψάμμας τοί πέρσαι. ἀγροτέρα σηροκτόνε, μόλε δεῦρο, παρσένε σιά, ποττάς σπονδάς, ὡς συνέχῃς πολύν ἁμέ χρόνον. νῦν δ' αὖ φιλία τ' ἀές εὔπορος εἴη ταῖσι συνθήκαισι, καί τᾶν αἱμυλᾶν ἀ λωπέκων παυαἵμεθα. ὤ, δεῦρ' ἴθι, δεῦρο, ὦ κυναγέ παρσένε. {πρυ.} ἄγε νυν ἐπειδή τἄλλα πεπόηται καλῶς, ἀπάγεσθε ταύτας, ὦ λάκωνες, τασδεδί ὑμεῖς: ἀνήρ δέ παρά γυναῖκα καί γυνή στήτω παρ' ἄνδρα, κᾆτ' ἐπ' ἀγαθαῖς ξυμφοραῖς ὀρχησάμενοι θεοῖσιν εὐλαβώμεθα τό λοιπόν αὖθις μή 'ξαμαρτάνειν ἔτι. {χο.} πρόσαγε χορόν, ἔπαγε χάριτας, ἐπί δέ κάλεσον ἄρτεμιν, ἐπί δέ δίδυμον ἀγέχορον ἰήιον εὔφρον', ἐπί δέ νύσιον, ὅς μετά μαινάσιν ὄμμασι δαίεται, δία τε πυρί φλεγόμενον, ἐπί δέ πότνιαν ἄλοχον ὀλβίαν: εἶτα δέ δαίμονας, οἷς ἐπιμάρτυσι χρησόμεθ' οὐκ ἐπιλήσμοσιν ἡσυχίας πέρι τῆς ἀγανόφρονος, ἥν ἐπόησε θεά κύπρις. ἀλαλαί, ἰή παιών. αἴρεσθ' ἄνω, ἰαί, ὡς ἐπί νίκῃ, ἰαί. εὐοῖ, εὐοῖ, εὐαῖ, εὐαῖ. {πρυ.} λάκων, πρόφαινε δή σύ μοῦσαν ἔτι νέαν. {λα.} ταΰγετον αὖτ' ἐραννόν ἐκλιπῶἁ, μῶἁ μόλε, <μόλε,> λάκαινα, πρεπτόν ἁμίν κλέωἁ τόν ἀμύκλαις σιόν καί χαλκίοικον ἄνασσαν, τυνδαρίδας τ' ἀγασώς, τοί δή πάρ εὐρώταν ψιάδδοντι. εἶα μάλ' ἔμβη, ὤ εἶα κοῦφα πᾶλον, ὡς σπάρταν ὑμνίωμες, τᾷ σιῶν χοροί μέλοντι καί ποδῶν κτύπος, <ὅχ'> ἇτε πῶλοι ταί κόραι πάρ τόν εὐρώταν ἀμπαδίοντι, πυκνά ποδοῖν ἀγκονίωαἱ, ταί δέ κόμαι σείονται ἇπερ βακχᾶν θυρσαδδωἇν καί παιδδωἇν. ἁγῆται δ' ἁ λήδας παῖς ἁγνά χοραγός εὐπρεπής. ἀλλ' ἄγε, κόμαν παραμπύκιδδε χερί ποδοῖν τε πάδη ἇ τις ἔλαφος, κρότον δ' ἁμᾶ ποίη χορωφελήταν, καί τάν κρατίσταν παμμάχον, τάν χαλκίοικον ὕμνη. [8] {work} {κηδεστησ} ὦ ζεῦ, χελιδών ἆρά ποτε φανήσεται; ἀπολεῖ μ' ἀλύων ἅνθρωπος ἐξ ἑωθινοῦ. οἷόν τε, πρίν τόν σπλῆνα κομιδῇ μ' ἐκβαλεῖν, παρά σοῦ πυθέσθαι ποῖ μ' ἄγεις, ωὖριπίδη; {ευριπιδησ} ἀλλ' οὐκ ἀκούειν δεῖ σε πάνθ' ὅς' αὐτίκα ὄψει παρεστώς. {κη.} πῶς λέγεις; αὖθις φράσον. οὐ δεῖ μ' ἀκούειν; {ευ.} οὐχ ἅ γ' ἄν μέλλῃς ὁρᾶν. {κη.} οὐδ' ἆρ' ὁρᾶν δεῖ μ'; {ευ.} οὐχ ἅ γ' ἄν ἀκούειν δέῃ. {κη.} πῶς μοι παραινεῖς; δεξιῶς μέντοι λέγεις. οὐ φῄς σύ χρῆναί μ' οὔτ' ἀκούειν οὔθ' ὁρᾶν; {ευ.} χωρίς γάρ αὐτοῖν ἑκατέρου 'στίν ἡ φύσις. {κη.} τοῦ μήτ' ἀκούειν μήθ' ὁρᾶν; {ευ.} εὖ ἴσθ' ὅτι. {κη.} πῶς χωρίς; {ευ.} οὕτω ταῦτα διεκρίθη τότε. αἰθήρ γάρ ὅτε τά πρῶτα διεχωρίζετο καί ζῷ' ἐν αὑτῷ ξυνετέκνου κινούμενα, ᾧ μέν βλέπειν χρή πρῶτ' ἐμηχανήσατο ὀφθαλμόν ἀντίμιμον ἡλίου τροχῷ, ἀκοῇ δέ χοάνην ὦτα διετετρήνατο. {κη.} διά τήν χοάνην οὖν μήτ' ἀκούω μήθ' ὁρῶ; νή τόν δί' ἥδομαί γε τουτί προσμαθών. οἷόν γέ πού 'στιν αἱ σοφαί ξυνουσίαι. {ευ.} πόλλ' ἄν μάθοις τοιαῦτα παρ' ἐμοῦ. {κη.} πῶς ἄν οὖν πρός τοῖς ἀγαθοῖς τούτοισιν ἐξεύροιμ' ὅπως ἔτι προσμάθοιμι χωλός εἶναι τώ σκέλει; {ευ.} βάδιζε δευρί καί πρόσεχε τόν νοῦν. {κη.} ἰδού. {ευ.} ὁρᾷς τό θύριον τοῦτο; {κη.} νή τόν ἡρακλέα οἶμαί γε. {ευ.} σίγα νυν. {κη.} σιωπῶ τό θύριον. {ευ.} ἄκου'. {κη.} ἀκούω καί σιωπῶ τό θύριον. {ευ.} ἐνταῦθ' ἀγάθων ὁ κλεινός οἰκῶν τυγχάνει ὁ τραγῳδοποιός. {κη.} ποῖος οὗτος ἁγάθων; ἔστιν τις ἀγάθων_ μῶν ὁ μέλας, ὁ καρτερός; {ευ.} οὔκ, ἀλλ' ἕτερός τις. {κη.} οὐχ ἑόρακα πώποτε. μῶν ὁ δασυπώγων; {ευ.} οὐχ ἑόρακας πώποτε; {κη.} μά τόν δί' οὔπω γ' ὥστε κἀμέ γ' εἰδέναι. {ευ.} καί μήν βεβίνηκας σύ γ', ἀλλ' οὐκ οἶσθ' ἴσως. ἀλλ' ἐκποδών πτήξωμεν, ὡς ἐξέρχεται θεράπων τις αὐτοῦ πῦρ ἔχων καί μυρρίνας, προθυσόμενος, ἔοικε, τῆς ποήσεως. {θεραπων} εὔφημος πᾶς ἔστω λαός, στόμα συγκλῄσας: ἐπιδημεῖ γάρ θίασος μουσῶν ἔνδον μελάθρων τῶν δεσποσύνων μελοποιῶν. ἐχέτω δέ πνοάς νήνεμος αἰθήρ, κῦμα δέ πόντου μή κελαδείτω γλαυκόν_ {κη.} βομβάξ. {ευ.} σίγα. τί λέγει; {θε.} πτηνῶν τε γένη κατακοιμάσθω, θηρῶν τ' ἀγρίων πόδες ὑλοδρόμων μή λυέσθων: _ {κη.} βομβαλοβομβάξ. {θε.} μέλλει γάρ ὁ καλλιεπής ἀγάθων πρόμος ἡμέτερος_ {κη.} μῶν βινεῖσθαι; {θε.} τίς ὁ φωνήσας; {κη.} νήνεμος αἰθήρ. {θε.} δρυόχους τιθέναι δράματος ἀρχάς. κάμπτει δέ νέας ἁψῖδας ἐπῶν, τά δέ τορνεύει, τά δέ κολλομελεῖ, καί γνωμοτυπεῖ κἀντονομάζει καί κηροχυτεῖ καί γογγύλλει καί χοανεύει_ {κη.} καί λαικάζει. {θε.} τίς ἀγροιώτας πελάθει θριγκοῖς; {κη.} ὅς ἕτοιμος σοῦ τοῦ τε ποητοῦ τοῦ καλλιεποῦς κατά τοῦ θριγκοῦ συγγογγύλας καί συστρέψας τουτί τό πέος χοανεῦσαι. {θε.} ἦ που νέος γ' ὤν ἦσθ' ὑβριστής, ὦ γέρον. {ευ.} ὦ δαιμόνιε, τοῦτον μέν ἔα χαίρειν, σύ δέ ἀγάθωνά μοι δεῦρ' ἐκκάλεσον πάσῃ τέχνῃ. {θε.} μηδέν ἱκέτευ': αὐτός γάρ ἔξεισιν τάχα: καί γάρ μελοποεῖν ἄρχεται. χειμῶνος οὖν ὄντος κατακάμπτειν τάς στροφάς οὐ ῥᾴδιον, ἤν μή προΐῃ θύραζε πρός τόν ἥλιον. {ευ.} τί οὖν ἐγώ δρῶ; {θε.} περίμεν', ὡς ἐξέρχεται. {ευ.} ὦ ζεῦ, τί δρᾶσαι διανοεῖ με τήμερον; {κη.} νή τούς θεούς ἐγώ πυθέσθαι βούλομαι τί τό πρᾶγμα τουτί. τί στένεις; τί δυσφορεῖς; οὐ χρῆν σε κρύπτειν ὄντα κηδεστήν ἐμόν. {ευ.} ἔστιν κακόν μοι μέγα τι προπεφυραμένον. {κη.} ποῖόν τι; {ευ.} τῇδε θἠμέρᾳ κριθήσεται εἴτ' ἔστ' ἔτι ζῶν εἴτ' ἀπόλωλ' εὐριπίδης. {κη.} καί πῶς; ἐπεί νῦν γ' οὔτε τά δικαστήρια μέλλει δικάζειν οὔτε βουλῆς ἐσθ' ἕδρα, ἐπείπερ ἐστί θεσμοφορίων ἡ μέση. {ευ.} τοῦτ' αὐτό γάρ τοι κἀπολεῖν με προσδοκῶ. αἱ γάρ γυναῖκες ἐπιβεβουλεύκασί μοι κἀν θεσμοφόροιν μέλλουσι περί μου τήμερον ἐκκλησιάζειν ἐπ' ὀλέθρῳ. {κη.} τιή τί δή; {ευ.} ὁτιή τραγῳδῶ καί κακῶς αὐτάς λέγω. {κη.} νή τόν ποσειδῶ καί δίκαιά <γ'> ἄν πάθοις. ἀτάρ τίν' ἐκ τούτων σύ μηχανήν ἔχεις; {ευ.} ἀγάθωνα πεῖσαι τόν τραγῳδοδιδάσκαλον εἰς θεσμοφόροιν ἐλθεῖν. {κη.} τί δράσοντ'; εἰπέ μοι. {ευ.} ἐκκλησιάσοντ' ἐν ταῖς γυναιξί χἄν δέῃ λέξονθ' ὑπέρ ἐμοῦ. {κη.} πότερα φανερῶς ἤ λάθρᾳ; {ευ.} λάθρᾳ, στολήν γυναικός ἠμφιεσμένον. {κη.} τό πρᾶγμα κομψόν καί σφόδρ' ἐκ τοῦ σοῦ τρόπου: τοῦ γάρ τεχνάζειν ἡμέτερος ὁ πυραμοῦς. {ευ.} σίγα. {κη.} τί δ' ἐστίν; {ευ.} ἁγάθων ἐξέρχεται. {κη.} καί ποῦ 'σθ'; {ευ.} <ὅπου> 'στίν; οὗτος οὑκκυκλούμενος. {κη.} ἀλλ' ἦ τυφλός μέν εἰμ'; ἐγώ γάρ οὐχ ὁρῶ ἄνδρ' οὐδέν' ἐνθάδ' ὄντα, κυρήνην δ' ὁρῶ. {ευ.} σίγα: μελῳδεῖν γάρ παρασκευάζεται. {κη.} μύρμηκος ἀτραπούς, ἤ τί διαμινυρίζεται; {αγαθων} ἱεράν χθονίαιν δεξάμεναι λαμπάδα, κοῦραι, ξύν ἐλευθέρᾳ πραπίδι χορεύσασθε βοάν. _ {<(ὡς χορός.)>} τίνι δαιμόνων ὁ κῶμος; λέγε νιν. εὐπίστως δέ τοὐμόν δαίμονας ἔχει σεβίσαι. _ ἄγετ' ὦ κλῄζετε, μοῦσαι, χρυσέων ῥύτορα τόξων φοῖβον, ὅς ἱδρύσατο χώρας γύαλα σιμουντίδι γᾷ. _ {<(ὡς χορός.)>} χαῖρε καλλίσταις ἀοιδαῖς, φοῖβ', ἐν εὐμούσοισι τιμαῖς γέρας ἱερόν προφέρων. _ τάν τ' ἐν ὄρεσι δρυογόνοισιν κόραν ἀείσατ' ἄρτεμιν ἀγροτέραν. _ {<(ὡς χορός.)>} ἕπομαι κλῄζουσα σεμνάν γόνον ὀλβίζουσα λατοῦς, ἄρτεμιν ἀπειρολεχῆ. _ λατώ τε κρούματά τ' ἀσιάδος ποδί παράρυθμ' εὔρυθμα, φρυγίων διανεύματα χαρίτων. _ {<(ὡς χορός.)>} σέβομαι λατώ τ' ἄνασσαν κίθαρίν τε ματέρ' ὕμνων ἄρσενι βοᾷ δοκίμων. _ τᾷ φάος ἔσσυτο δαιμονίοις ὄμμασιν, ἁμετέρας τε δι' αἰφνιδί ου ὀπός. ὧν χάριν ἄνακτ' ἄγαλλε φοῖβον. _ {<(ὡς χορός.)>} χαῖρ', ὄλβιε παῖ λατοῦς. {κη.} ὡς ἡδύ τό μέλος, ὦ πότνιαι γενετυλλίδες, καί θηλυδριῶδες καί κατεγλωττισμένον καί μανδαλωτόν, ὥστ' ἐμοῦ γ' ἀκροωμένου ὑπό τήν ἕδραν αὐτήν ὑπῆλθε γάργαλος. καί ς', ὦ νεανίσκ', εἴ τις εἶ, κατ' αἰσχύλον ἐκ τῆς λυκουργείας ἐρέσθαι βούλομαι. ποδαπός ὁ γύννις; τίς πάτρα; τίς ἡ στολή; τίς ἡ τάραξις τοῦ βίου; τί βάρβιτος λαλεῖ κροκωτῷ; τί δέ δορά κεκρυφάλῳ; τί λήκυθος καί στρόφιον; ὡς οὐ ξύμφορα. τίς δαί κατόπτρου καί ξίφους κοινωνία; σύ τ' αὐτός, ὦ παῖ, πότερον ὡς ἀνήρ τρέφει; καί ποῦ πέος; ποῦ χλαῖνα; ποῦ λακωνικαί; ἀλλ' ὡς γυνή δῆτ'; εἶτα ποῦ τά τιτθία; τί φῄς; τί σιγᾷς; ἀλλά δῆτ' ἐκ τοῦ μέλους ζητῶ ς', ἐπειδή γ' αὐτός οὐ βούλει φράσαι; {αγ.} ὦ πρέσβυ πρέσβυ, τοῦ φθόνου μέν τόν ψόγον ἤκουσα, τήν δ' ἄλγησιν οὐ παρεσχόμην: ἐγώ δέ τήν ἐσθῆθ' ἅμα <τῇ> γνώμῃ φορῶ. χρή γάρ ποητήν ἄνδρα πρός τά δράματα ἅ δεῖ ποεῖν, πρός ταῦτα τούς τρόπους ἔχειν. αὐτίκα γυναικεῖ' ἤν ποῇ τις δράματα, μετουσίαν δεῖ τῶν τρόπων τό σῶμ' ἔχειν. {κη.} οὐκοῦν κελητίζεις, ὅταν φαίδραν ποῇς; {αγ.} ἀνδρεῖα δ' ἤν ποῇ τις, ἐν τῷ σώματι ἔνεσθ' ὑπάρχον τοῦθ'. ἅ δ' οὐ κεκτήμεθα, μίμησις ἤδη ταῦτα συνθηρεύεται. {κη.} ὅταν σατύρους τοίνυν ποῇς, καλεῖν ἐμέ, ἵνα συμποιῶ σοὔπισθεν ἐστυκώς ἐγώ. {αγ.} ἄλλως τ' ἄμουσόν ἐστι ποιητήν ἰδεῖν ἀγρεῖον ὄντα καί δασύν. σκέψαι δ' ὅτι ἴβυκος ἐκεῖνος κἀνακρέων ὁ τήιος κἀλκαῖος, οἵπερ ἁρμονίαν ἐχύμισαν, ἐμιτροφόρουν τε κἀχλίδων ἰωνικῶς. καί φρύνιχος, _τοῦτον γάρ οὖν ἀκήκοας, _ αὐτός τε καλός ἦν καί καλῶς ἠμπίσχετο: διά τοῦτ' ἄρ' αὐτοῦ καί κάλ' ἦν τά δράματα. ὅμοια γάρ ποεῖν ἀνάγκη τῇ φύσει. {κη.} ταῦτ' ἄρ' ὁ φιλοκλέης αἰσχρός ὤν αἰσχρῶς ποεῖ, ὁ δέ ξενοκλέης ὤν κακός κακῶς ποεῖ, ὁ δ' αὖ θέογνις ψυχρός ὤν ψυχρῶς ποεῖ. {αγ.} ἅπας' ἀνάγκη. ταῦτα γάρ τοι γνούς ἐγώ ἐμαυτόν ἐθεράπευσα. {κη.} πῶς, πρός τῶν θεῶν; {ευ.} παῦσαι βαΰζων: καί γάρ ἐγώ τοιοῦτος ἦν ὤν τηλικοῦτος, ἡνίκ' ἠρχόμην ποεῖν. {κη.} μά τόν δί', οὐ ζηλῶ σε τῆς παιδεύσεως. {ευ.} ἀλλ' ὧνπερ οὕνεκ' ἦλθον, ἔα μ' εἰπεῖν. {κη.} λέγε. {ευ.} ἀγάθων, »σοφοῦ πρός ἀνδρός, ὅστις ἐν βραχεῖ πολλούς καλῶς οἷός τε συντέμνειν λόγους.« ἐγώ δέ καινῇ ξυμφορᾷ πεπληγμένος ἱκέτης ἀφῖγμαι πρός σέ. {αγ.} τοῦ χρείαν ἔχων; {ευ.} μέλλουσί μ' αἱ γυναῖκες ἀπολεῖν τήμερον τοῖς θεσμοφορίοις, ὅτι κακῶς αὐτάς λέγω. {αγ.} τίς οὖν παρ' ἡμῶν ἐστιν ὠφέλειά σοι; {ευ.} ἡ πᾶς'. ἐάν γάρ ἐγκαθεζόμενος λάθρᾳ ἐν ταῖς γυναιξίν, ὡς δοκῶν εἶναι γυνή, ὑπεραποκρίνῃ μου, σαφῶς σώσεις ἐμέ. μόνος γάρ ἄν λέξειας ἀξίως ἐμοῦ. {αγ.} ἔπειτα πῶς οὐκ αὐτός ἀπολογεῖ παρών; {ευ.} ἐγώ φράσω σοι. πρῶτα μέν γιγνώσκομαι: ἔπειτα πολιός εἰμι καί πώγων' ἔχω, σύ δ' εὐπρόσωπος, λευκός, ἐξυρημένος, γυναικόφωνος, ἁπαλός, εὐπρεπής ἰδεῖν. {αγ.} εὐριπίδη_ {ευ.} τί ἐστιν; {αγ.} ἐπόησάς ποτε: »χαίρεις ὁρῶν φῶς, πατέρα δ' οὐ χαίρειν δοκεῖς;« {ευ.} ἔγωγε. {αγ.} μή νυν ἐλπίσῃς τό σόν κακόν ἡμᾶς ὑφέξειν. καί γάρ ἄν μαινοίμεθ' ἄν. ἀλλ' αὐτός ὅ γε σόν ἐστιν οἰκείως φέρε. τάς συμφοράς γάρ οὐχί τοῖς τεχνάσμασιν φέρειν δίκαιον, ἀλλά τοῖς παθήμασιν. {κη.} καί μήν σύ γ', ὦ κατάπυγον, εὐρύπρωκτος εἶ οὐ τοῖς λόγοισιν, ἀλλά τοῖς παθήμασιν. {ευ.} τί δ' ἐστίν ὅτι δέδοικας ἐλθεῖν αὐτόσε; {αγ.} κάκιον ἀπολοίμην ἄν ἤ σύ. {ευ.} πῶς; {αγ.} ὅπως; δοκῶν γυναικῶν ἔργα νυκτερείσια κλέπτειν ὑφαρπάζειν τε θήλειαν κύπριν. {κη.} ἰδού γε κλέπτειν: νή δία, βινεῖσθαι μέν οὖν. ἀτάρ ἡ πρόφασίς γε νή δί' εἰκότως ἔχει. {ευ.} τί οὖν; ποήσεις ταῦτα; {αγ.} μή δόκει γε σύ. {ευ.} ὦ τρισκακοδαίμων, ὡς ἀπόλωλ'. {κη.} εὐριπίδη, ὦ φίλτατ', ὦ κηδεστά, μή σαυτόν προδῷς. {ευ.} πῶς οὖν ποήσω δῆτα; {κη.} τοῦτον μέν μακρά κλάειν κέλευ', ἐμοί δ' ὅ τι βούλει χρῶ λαβών. {ευ.} ἄγε νυν, ἐπειδή σαυτόν ἐπιδίδως ἐμοί, ἀπόδυθι τουτί θοἰμάτιον. {κη.} καί δή χαμαί. ἀτάρ τί μέλλεις δρᾶν μ'; {ευ.} ἀποξυρεῖν ταδί, τά κάτω δ' ἀφεύειν. {κη.} ἀλλά πρᾶττ', εἴ σοι δοκεῖ: ἤ μή διδόναι γ' ἐμαυτόν ὤφελον τότε. {ευ.} ἀγάθων, σύ μέντοι ξυροφορεῖς ἑκάστοτε, χρῆσόν τί νυν ἡμῖν ξυρόν. {αγ.} αὐτός λάμβανε ἐντεῦθεν ἐκ τῆς ξυροδόκης. {ευ.} γενναῖος εἶ. κάθιζε: φύσα τήν γνάθον τήν δεξιάν. {κη.} οἴμοι. {ευ.} τί κέκραγας; ἐμβαλῶ σοι πάτταλον, ἤν μή σιωπᾷς. {κη.} ἀτταταῖ ἰατταταῖ. {ευ.} οὗτος σύ, ποῖ θεῖς; {κη.} εἰς τό τῶν σεμνῶν θεῶν: οὐ γάρ μά τήν δήμητρ' ἔτ' ἐνταυθοῖ μενῶ τεμνόμενος. {ευ.} οὔκουν καταγέλαστος δῆτ' ἔσει τήν ἡμίκραιραν τήν ἑτέραν ψιλήν ἔχων; {κη.} ὀλίγον μέλει μοι. {ευ.} μηδαμῶς, πρός τῶν θεῶν, προδῷς με. χώρει δεῦρο. {κη.} κακοδαίμων ἐγώ. {ευ.} ἔχ' ἀτρέμα σαυτόν κἀνάκυπτε. ποῖ στρέφει; {κη.} μῦ μῦ. {ευ.} τί μύζεις; πάντα πεπόηται καλῶς. {κη.} οἴμοι κακοδαίμων, ψιλός οὖν στρατεύσομαι. {ευ.} μή φροντίσῃς: ὡς εὐπρεπής φανεῖ πάνυ. βούλει θεᾶσθαι σαυτόν; {κη.} εἰ δοκεῖ, φέρε. {ευ.} ὁρᾷς σεαυτόν; {κη.} οὐ μά δί', ἀλλά κλεισθένη. {ευ.} ἀνίστας', ἵν' ἀφεύσω σε, κἀγκύψας ἔχε. {κη.} οἴμοι κακοδαίμων, δελφάκιον γενήσομαι. {ευ.} ἐνεγκάτω τις ἔνδοθεν δᾷδ' ἤ λύχνον. ἐπίκυπτε: τήν κέρκον φυλάττου νυν ἄκραν. {κη.} ἐμοί μελήσει νή δία, πλήν γ' ὅτι κάομαι. οἴμοι τάλας. ὕδωρ ὕδωρ, ὦ γείτονες, πρίν ἀντιλαβέσθαι τήν τράμιν μου τῆς φλογός. {ευ.} θάρρει. {κη.} τί θαρρῶ καταπεπυρπολημένος; {ευ.} ἀλλ' οὐκέτ' οὐδέν πρᾶγμά σοι: τά πλεῖστα γάρ ἀποπεπόνηκας. {κη.} φῦ, ἰού τῆς ἀσβόλου. αἰθός γεγένημαι πάντα τά περί τήν τράμιν. {ευ.} μή φροντίσῃς: σάτυρος γάρ αὐτά σπογγιεῖ. {κη.} οἰμώξεται τἄρ' εἰ τόν ἐμόν πρωκτόν πλυνεῖ. {ευ.} ἀγάθων, ἐπειδή σαυτόν ἐπιδοῦναι φθονεῖς, ἀλλ' ἱμάτιον γοῦν χρῆσον ἡμῖν τουτῳί καί στρόφιον: οὐ γάρ ταῦτά γ' ὡς οὐκ ἔστ' ἐρεῖς. {αγ.} λαμβάνετε καί χρῆσθ': οὐ φθονῶ. {κη.} τί οὖν λάβω; {ευ.} ὅ τι; τόν κροκωτόν πρῶτον ἐνδύου λαβών. {κη.} νή τήν ἀφροδίτην, ἡδύ γ' ὄζει ποσθίου. σύζωσον ἁνύσας. αἶρέ νυν στρόφιον. {ευ.} ἰδού: {κη.} ἴθι νυν κατάστειλόν με τά περί τώ σκέλει. {ευ.} κεκρυφάλου δεῖ καί μίτρας. {αγ.} ἡδί μέν οὖν κεφαλή περίθετος, ἥν ἐγώ νύκτωρ φορῶ. {ευ.} νή τόν δί', ἀλλά κἀπιτηδεία πάνυ. {κη.} ἆρ' ἁρμόσει μοι; {ευ.} νή δί', ἀλλ' ἄριστ' ἔχει. φέρ' ἔγκυκλόν τι. {αγ.} λάμβαν' ἀπό τῆς κλινίδος. {ευ.} ὑποδημάτων δεῖ. {αγ.} τἀμά ταυτί λάμβανε. {κη.} ἆρ' ἁρμόσει μοι; χαλαρά γ' οὐ χαίρεις φορῶν. {αγ.} σύ τοῦτο γίγνωσκ'. ἀλλ'_ἔχεις γάρ ὧν δέει, _ εἴσω τις ὡς τάχιστά μ' εἰσκυκλησάτω. {ευ.} ἀνήρ μέν ἡμῖν οὑτοσί καί δή γυνή τό γ' εἶδος. ἤν λαλῇς δ', ὅπως τῷ φθέγματι γυναικιεῖς εὖ καί πιθανῶς. {κη.} πειράσομαι. {ευ.} βάδιζε τοίνυν. {κη.} μά τόν ἀπόλλω οὔκ, ἤν γε μή ὀμόσῃς ἐμοί_ {ευ.} τί χρῆμα; {κη.} συσσώσειν ἐμέ πάσαις τέχναις, ἤν μοί τι περιπίπτῃ κακόν. {ευ.} ὄμνυμι τοίνυν αἰθέρ', οἴκησιν διός. {κη.} τί μᾶλλον ἤ τήν ἱπποκράτους ξυνοικίαν; {ευ.} ὄμνυμι τοίνυν πάντας ἄρδην τούς θεούς. {κη.} μέμνησο τοίνυν ταῦθ', ὅτι ἡ φρήν ὤμοσεν, ἡ γλῶττα δ' οὐκ ὀμώμοκ', οὐδ' ὥρκως' ἐγώ. {ευ.} ἔα σπεῦδε ταχέως: ὡς τό τῆς ἐκκλησίας σημεῖον ἐν τῷ θεσμοφορείῳ φαίνεται. ἐγώ δ' ἄπειμι. {κη.} δεῦρό νυν, ὦ θρᾷτθ', ἕπου. ὦ θρᾷττα, θέασαι, καομένων τῶν λαμπάδων ὅσον τό χρῆμ' ἀνέρχεθ' ὑπό τῆς λιγνύος. ἀλλ', ὦ περικαλλεῖ θεσμοφόρω, δέξασθέ με ἀγαθῇ τύχῃ καί δεῦρο <καί> πάλιν οἴκαδε. ὦ θρᾷττα, τήν κίστην κάθελε, κᾆτ' ἔξελε τό πόπανον, ὅπως λαβοῦσα θύσω τοῖν θεοῖν. δέσποινα πολυτίμητε δήμητερ φίλη καί φερρέφαττα, πολλά πολλάκις μέ σοι θύειν ἔχουσαν, εἰ δέ μἀλλά νῦν λαθεῖν. καί τήν θυγατέρ' εὔχοιρον ἀνδρός μοι τυχεῖν πλουτοῦντος, ἄλλως δ' ἠλιθίου κἀβελτέρου, καί πρός σαθίσκον νοῦν ἔχειν μοι καί φρένας. ποῦ ποῦ καθίζωμ' ἐν καλῷ, τῶν ῥητόρων ἵν' ἐξακούω; σύ δ' ἄπιθ', ὦ θρᾷττ', ἐκποδών: δούλοις γάρ οὐκ ἔξεστ' ἀκούειν τῶν λόγων. {γυνη} εὐφημία ἔστω, εὐφημία ἔστω. εὔχεσθε τοῖν θεσ μοφόροιν, καί τῷ πλούτῳ, καί τῇ καλλιγενείᾳ, καί τῇ κουροτρόφῳ, καί τῷ ἑρμῇ, καί <ταῖς> χάρισιν, ἐκκλησίαν τήνδε καί σύνοδον τήν νῦν κάλλιστα καί ἄριστα ποῆσαι, πολυωφελῶς μέν <τῇ> πόλει τῇ ἀθηναίων, τυχηρῶς δ' ὑμῖν αὐταῖς. καί τήν δρῶ σαν καί ἀγορεύουσαν τά βέλτιστα περί τόν δῆμον τόν ἀθηναίων καί τόν τῶν γυναικῶν, ταύτην νικᾶν. ταῦτ' εὔχεσθε, καί ὑμῖν αὐταῖς τἀγαθά. ἰή παιών, ἰή παιών, ἰή παιών. χαίρωμεν. {χο.} δεχόμεθα καί θεῶν γένος λιτόμεθα ταῖσδ' ἐπ' εὐχαῖς φανέντας ἐπιχαρῆναι. ζεῦ μεγαλώνυμε χρυσολύρα τε δῆλον ὅς ἔχεις ἱεράν, καί σύ, παγκρατές κόρα γλαυκ ῶπι χρυσόλογχε πόλιν οἰ κοῦσα περιμάχητον, ἐλθέ δεῦρο: καί πολυώνυμε θηροφόνη, λατοῦς χρυσώπιδος ἔρνος, σύ τε, πόντιε σεμνέ πόσειδον ἁλιμέδον, προλιπών μυχόν ἰχθυόεντα οἰστροδόνητον, νηρέος εἰναλίου τε κόραι νύμφαι τ' ὀρείπλαγκτοι. χρυσέα δέ φόρμιγξ ἰαχήσειεν ἐπ' εὐχαῖς ἡμετέραις: τελέως δ' ἐκ κλησιάσαιμεν ἀθηνῶν εὐγενεῖς γυναῖκες. {γυ.} εὔχεσθε τοῖς θεοῖσι τοῖς ὀλυμπίοις καί ταῖς ὀλυμπίαισι, καί τοῖς πυθίοις καί ταῖσι πυθίαισι, καί τοῖς δηλίοις καί ταῖσι δηλίαισι, τοῖς τ' ἄλλοις θεοῖς. εἴ τις ἐπιβουλεύει τι τῷ δήμῳ κακόν τῷ τῶν γυναικῶν, ἤ 'πικηρυκεύεται εὐριπίδῃ μήδοις <τ'> ἐπί βλάβῃ τινί τῇ τῶν γυναικῶν, ἤ τυραννεῖν ἐπινοεῖ, ἤ τόν τύραννον συγκατάγειν, ἤ παιδίον ὑποβαλλομένης κατεῖπεν, ἤ δούλη τινός προαγωγός οὖς' ἐνετρύλισεν τῷ δεσπότῃ, ἤ πεμπομένη τις ἀγγελίας ψευδεῖς φέρει, ἤ μοιχός εἴ τις ἐξαπατᾷ ψευδῆ λέγων καί μή δίδωσιν ἅν ὑπόσχηταί ποτε, ἤ δῶρά τις δίδωσι μοιχῷ γραῦς γυνή, ἤ καί δέχεται προδιδοῦς' ἑταίρα τόν φίλον, κεἴ τις κάπηλος ἤ καπηλίς τοῦ χοῶς ἤ τῶν κοτυλῶν τό νόμισμα διαλυμαίνεται, κακῶς ἀπολέσθαι τοῦτον αὐτόν κᾠκίαν ἀρᾶσθε, ταῖς δ' ἄλλαισιν ὑμῖν τούς θεούς εὔχεσθε πάσαις πολλά δοῦναι κἀγαθά. {χο.} ξυνευχόμεσθα τέλεα μέν πόλει, τέλεα δέ δήμῳ τάδ' εὔγματ' ἀποτελεῖσθαι, τά δ' ἄρισθ' ὅσαις προσήκει νικᾶν λεγούσαις. ὁπόσαι δ' ἐξαπατῶσιν παραβαίνουσί τε τούς ὅρκους τούς νενομισμένους κερδῶν οὕνεκ' ἐπί βλάβῃ, ἤ ψηφίσματα καί νόμον ζητοῦς' ἀντιμεθιστάναι, τἀπόρρητά τε τοῖσιν ἐ χθροῖς τοῖς ἡμετέροις λέγους', ἤ μήδους ἐπάγουσι τῆς χώρας οὕνεκ' ἐπί βλάβῃ, ἀσεβοῦς' ἀδικοῦσί τε τήν πόλιν. ἀλλ', ὦ παγκρατές ζεῦ, ταῦτα κυρώσειας, ὥσθ' ἡμῖν θεούς παραστατεῖν, καίπερ γυναιξίν οὔσαις. {γυ.} ἄκουε πᾶς'. ἔδοξε τῇ βουλῇ τάδε τῇ τῶν γυναικῶν: τιμόκλει' ἐπεστάτει, λύσιλλ' ἐγραμμάτευεν, εἶπε σωστράτη: ἐκκλησίαν ποεῖν ἕωθεν τῇ μέσῃ τῶν θεσμοφορίων, ᾗ μάλισθ' ἡμῖν σχολή, καί χρηματίζειν πρῶτα περί εὐριπίδου, ὅ τι χρή παθεῖν ἐκεῖνον: ἀδικεῖν γάρ δοκεῖ ἡμῖν ἁπάσαις. τίς ἀγορεύειν βούλεται; {γυνη αʹ} ἐγώ. {γυ.} περίθου νυν τόνδε πρῶτον πρίν λέγειν. {χο.} σίγα, σιώπα, πρόσεχε τόν νοῦν: χρέμπτεται γάρ ἤδη ὅπερ ποιοῦς' οἱ ῥήτορες. μακράν ἔοικε λέξειν. {γυ. αʹ} φιλοτιμίᾳ μέν οὐδεμιᾷ μά τώ θεώ λέξους' ἀνέστην, ὦ γυναῖκες: ἀλλά γάρ βαρέως φέρω τάλαινα πολύν ἤδη χρόνον, προπηλακιζομένας ὁρῶς' ἡμᾶς ὑπό εὐριπίδου τοῦ τῆς λαχανοπωλητρίας καί πολλά καί παντοῖ' ἀκουούσας κακά. τί γάρ οὗτος ἡμᾶς οὐκ ἐπισμῇ τῶν κακῶν; ποῦ δ' οὐχί διαβέβληχ', ὅπουπερ ἔμβραχυ εἰσίν θεαταί καί τραγῳδοί καί χοροί, τάς μοιχοτρόπους, τάς ἀνδρεραστρίας καλῶν, τάς οἰνοπότιδας, τάς προδότιδας, τάς λάλους, τάς οὐδέν ὑγιές, τάς μέγ' ἀνδράσιν κακόν; ὥστ' εὐθύς εἰσιόντες ἀπό τῶν ἰκρίων ὑποβλέπους' ἡμᾶς σκοποῦνταί τ' εὐθέως μή μοιχός ἔνδον ᾖ τις ἀποκεκρυμμένος. δρᾶσαι δ' ἔθ' ἡμῖν οὐδέν ὧνπερ καί πρό τοῦ ἔξεστι: τοιαῦθ' οὗτος ἐδίδαξεν κακά τούς ἄνδρας ἡμῶν. ὥστ' ἐάν τίς <τινα> πλέκῃ γυνή στέφανον, ἐρᾶν δοκεῖ: κἄν ἐκβάλῃ σκεῦός τι κατά τήν οἰκίαν πλανωμένη, ἁνήρ ἐρωτᾷ: »τῷ κατέαγεν ἡ χύτρα; οὐκ ἔσθ' ὅπως οὐ τῷ κορινθίῳ ξένῳ.« κάμνει κόρη τις, εὐθύς ἁδελφός λέγει: »τό χρῶμα τοῦτό μ' οὐκ ἀρέσκει τῆς κόρης.« εἶἑν. γυνή τις ὑποβαλέσθαι βούλεται ἀποροῦσα παίδων, οὐδέ τοῦτ' ἔστιν λαθεῖν. ἅνδρες γάρ ἤδη παρακάθηνται πλησίον: πρός τούς γέροντάς θ' οἵ πρό τοῦ τάς μείρακας ἤγοντο, διαβέβληκεν, ὥστ' οὐδείς γέρων γαμεῖν ἐθέλει γυναῖκα διά τοὔπος τοδί: »δέσποινα γάρ γέροντι νυμφίῳ γυνή.« εἶτα διά τοῦτον ταῖς γυναικωνίτισιν σφραγῖδας ἐπιβάλλουσιν ἤδη καί μοχλούς τηροῦντες ἡμᾶς, καί προσέτι μολοττικούς τρέφουσι μορμολυκεῖα τοῖς μοιχοῖς κύνας. καί ταῦτα μέν ξυγγνώσθ': ἅ δ' ἦν ἡμῖν πρό τοῦ αὐταῖς ταμιεῦσαι καί προαιρούσαις λαβεῖν ἄλφιτον, ἔλαιον, οἶνον, οὐδέ ταῦτ' ἔτι ἔξεστιν. οἱ γάρ ἄνδρες ἤδη κλειδία αὐτοί φοροῦσι κρυπτά, κακοηθέστατα, λακωνίκ' ἄττα, τρεῖς ἔχοντα γομφίους. πρό τοῦ μέν οὖν ἦν ἀλλ' ὑποῖξαι τήν θύραν ποησαμέναισι δακτύλιον τριωβόλου: νῦν δ' οὗτος αὐτούς ᾡκότριψ εὐριπίδης ἐδίδαξε θριπήδεστ' ἔχειν σφραγίδια ἐξαψαμένους. νῦν οὖν ἐμοί τούτῳ δοκεῖ ὄλεθρόν τιν' ἡμᾶς κυρκανᾶν ἁμωσγέπως, ἤ φαρμάκοισιν ἤ μιᾷ γέ τῳ τέχνῃ, ὅπως ἀπολεῖται. ταῦτ' ἐγώ φανερῶς λέγω: τά δ' ἄλλα μετά τῆς γραμματέως συγγράψομαι. {χο.} οὔπω ταύτης ἤκουσα {str.} πολυπλοκωτέρας γυναικός οὐδέ δεινότερον λεγούσης. πάντα γάρ λέγει δίκαια: πάσας δ' ἰδέας ἐξήτασεν, πάντα δ' ἐβάστασε φρενί πυκνῶς τε ποικίλους λόγους ἀνηῦρεν εὖ διεζητημένους. ὥστ' ἄν εἰ λέγοι παρ' αὐτήν ξενοκλέης ὁ καρκίνου, δο κεῖν ἄν αὐτόν, ὡς ἐγᾦμαι, πᾶσιν ὑμῖν ἄντικρυς μηδέν λέγειν. {γυνη βʹ} ὀλίγων ἕνεκα καὐτή παρῆλθον ῥημάτων. τά μέν γάρ ἄλλ' αὕτη κατηγόρηκεν εὖ: ἅ δ' ἐγώ πέπονθα, ταῦτα λέξαι βούλομαι. ἐμοί γάρ ἁνήρ ἀπέθανεν μέν ἐν κύπρῳ παιδάρια πέντε καταλιπών, ἁγώ μόλις στεφανηπλοκοῦς' ἔβοσκον ἐν ταῖς μυρρίναις. τέως μέν οὖν ἀλλ' ἡμικάκως ἐβοσκόμην: νῦν δ' οὗτος ἐν ταῖσιν τραγῳδίαις ποιῶν τούς ἄνδρας ἀναπέπεικεν οὐκ εἶναι θεούς: ὥστ' οὐκέτ' ἐμπολῶμεν οὐδ' εἰς ἥμισυ. νῦν οὖν ἁπάσαισιν παραινῶ καί λέγω τοῦτον κολάσαι τόν ἄνδρα πολλῶν οὕνεκα: ἄγρια γάρ ἡμᾶς, ὦ γυναῖκες, δρᾷ κακά, ἅτ' ἐν ἀγρίοισι τοῖς λαχάνοις αὐτός τραφείς. ἀλλ' εἰς ἀγοράν ἄπειμι: δεῖ γάρ ἀνδράσιν πλέξαι στεφάνους ξυνθηματιαίους εἴκοσιν. {χο.} ἕτερον αὖ τι λῆμα τοῦτο κομψότερον ἔτ' ἤ τό πρότερον ἀναπέφηνεν. οἷα κατεστωμύλατο οὐκ ἄκαιρα, φρένας ἔχουσα καί πολύπλοκον νόημ', οὐδ' ἀσύνετ', ἀλλά πιθανά πάντα. δεῖ δέ ταύτης τῆς ὕβρεως ἡ μῖν τόν ἄνδρα περιφανῶς δοῦναι δίκην. {κη.} τό μέν, ὦ γυναῖκες, ὀξυθυμεῖσθαι σφόδρα εὐριπίδῃ, τοιαῦτ' ἀκουούσας κακά, οὐ θαυμάσιόν ἐστ', οὐδ' ἐπιζεῖν τήν χολήν. καὐτή γάρ ἔγωγ', _οὕτως ὀναίμην τῶν τέκνων, _ μισῶ τόν ἄνδρ' ἐκεῖνον, εἰ μή μαίνομαι. ὅμως δ' ἐν ἀλλήλαισι χρή δοῦναι λόγον: αὐταί γάρ ἐσμεν, κοὐδεμί' ἐκφορά λόγου. τί ταῦτ' ἔχουσαι 'κεῖνον αἰτιώμεθα βαρέως τε φέρομεν, εἰ δύ' ἡμῶν ἤ τρία κακά ξυνειδώς εἶπε δρώσας μυρία; ἐγώ γάρ αὐτή πρῶτον, ἵνα μἄλλην λέγω, ξύνοιδ' ἐμαυτῇ πολλά <δείν':> ἐκεῖνο δ' οὖν δεινότατον, ὅτε νύμφη μέν ἦν τρεῖς ἡμέρας, ὁ δ' ἀνήρ παρ' ἐμοί καθηῦδεν. ἦν δέ μοι φίλος, ὅσπερ με διεκόρησεν οὖσαν ἑπτέτιν. οὗτος πόθῳ μου 'κνυεν ἐλθών τήν θύραν: κᾆτ' εὐθύς ἔγνων: εἶτα καταβαίνω λάθρᾳ. ὁ δ' ἀνήρ ἐρωτᾷ: »ποῖ σύ καταβαίνεις;« »ὅποι; στρόφος μ' ἔχει τήν γαστέρ', ὦνερ, κὠδύνη: εἰς τόν κοπρῶν' οὖν ἔρχομαι.« »βάδιζέ νυν.« κᾆθ' ὁ μέν ἔτριβε κεδρίδας, ἄννηθον, σφάκον: ἐγώ δέ καταχέασα τοῦ στροφέως ὕδωρ ἐξῆλθον ὡς τόν μοιχόν: εἶτ' ἠρειδόμην παρά τόν ἀγυιᾶ κῦβδ', ἐχομένη τῆς δάφνης. ταῦτ' οὐδεπώποτ' εἶφ', ὁρᾶτ', εὐριπίδης: οὐδ' ὡς ὑπό τῶν δούλων τε κὠρεωκόμων σποδούμεθ', ἤν μή 'χωμεν ἕτερον, οὐ λέγει: οὐδ' ὡς ὅταν μάλισθ' ὑπό του ληκώμεθα τήν νύχθ', ἕωθεν σκόροδα διαμασώμεθα, ἵν' ὀσφρόμενος ἁνήρ ἀπό τείχους εἰσιών μηδέν κακόν δρᾶν ὑποτοπῆται. ταῦθ', ὁρᾷς, οὐπώποτ' εἶπεν. εἰ δέ φαίδραν λοιδορεῖ, ἡμῖν τί τοῦτ' ἔστ'; οὐδ' ἐκεῖν' εἴρηκέ πω, ὡς ἡ γυνή δεικνῦσα τἀνδρί τοὔγκυκλον <ἰδεῖν> ὑπ' αὐγάς οἷον, ἐγκεκαλυμμένον τόν μοιχόν ἐξέπεμψεν, οὐκ εἴρηκέ πω. ἑτέραν δ' ἐγᾦδ' ἥ 'φασκεν ὠδίνειν γυνή δέχ' ἡμέρας, ἕως ἐπρίατο παιδίον. ὁ δ' ἀνήρ περιήρχετ' ὠκυτόκι' ὠνούμενος: τό δ' εἰσέφερε γραῦς ἐν χύτρᾳ, τό παιδίον, ἵνα μή βοῴη, κηρίῳ βεβυσμένον. εἶθ' ὡς ἔνευσεν ἡ φέρους', εὐθύς βοᾷ: »ἄπελθ' ἄπελθ', ἤδη γάρ, ὦνέρ, μοι δοκῶ τέξειν.« τό γάρ ἦτρον τῆς χύτρας ἐλάκτισεν. χὠ μέν γεγηθώς ἔτρεχεν, ἡ δ' ἐξέσπασεν ἐκ τοῦ στόματος τοῦ παιδίου, τό δ' ἀνέκραγεν. εἶθ' ἡ μιαρά γραῦς, ἥ 'φερεν τό παιδίον, θεῖ μειδιῶσα πρός τόν ἄνδρα καί λέγει: »λέων λέων σοι γέγονεν, αὐτέκμαγμα σόν, τά τ' ἄλλ' ἁπαξάπαντα καί τό πόσθιον τῷ σῷ προσόμοιον, στρεβλόν ὥσπερ κύτταρον.« ταῦτ' οὐ ποιοῦμεν τά κακά; νή τήν ἄρτεμιν ἡμεῖς γε. κᾆτ' εὐριπίδῃ θυμούμεθα, οὐδέν παθοῦσαι μεῖζον ἤ δεδράκαμεν; {χο.} τουτί μέντοι θαυμαστόν, {ant.} ὁπόθεν ηὑρέθη τό χρῆμα, χἤτις ἐξέθρεψε χώρα τήνδε τήν θρασεῖαν οὕτω. τάδε γάρ εἰπεῖν τήν πανοῦργον κατά τό φανερόν ὧδ' ἀναιδῶς οὐκ ἄν ᾠόμην ἐν ἡμῖν οὐδέ τολμῆσαί ποτ' ἄν. ἀλλά πᾶν γένοιτ' ἄν ἤδη. τήν παροιμίαν δ' ἐπαινῶ τήν παλαιάν: ὑπό λίθῳ γάρ παντί που χρή μή δάκῃ ῥήτωρ ἀθρεῖν. ἀλλ' οὐ γάρ ἐστι τῶν ἀναισχύντων φύσει γυναικῶν οὐδέν κάκιον εἰς ἅπαντα πλήν ἄρ' εἰ γυναῖκες. {γυ. αʹ} οὔ τοι μά τήν ἄγλαυρον, ὦ γυναῖκες, εὖ φρονεῖτε, ἀλλ' ἤ πεφάρμαχθ' ἤ κακόν τι μέγα πεπόνθατ' ἄλλο, ταύτην ἐῶσαι τήν φθόρον τοιαῦτα περιυβρίζειν ἡμᾶς ἁπάσας. εἰ μέν οὖν τις ἔστιν ... _, εἰ δέ μή, ἡμεῖς αὐταί τε καί τά δουλάρια τέφραν ποθέν λαβοῦσαι ταύτης ἀποψιλώσομεν τόν χοῖρον, ἵνα διδαχθῇ γυνή γυναῖκας οὖσα μή κακῶς λέγειν τό λοιπόν. {κη.} μή δῆτα τόν γε χοῖρον, ὦ γυναῖκες. εἰ γάρ οὔσης παρρησίας κἀξόν λέγειν ὅσαι πάρεσμεν ἀσταί, εἶτ' εἶπον ἁγίγνωσκον ὑπέρ εὐριπίδου δίκαια, διά τοῦτο τιλλομένην με δεῖ δοῦναι δίκην ὑφ' ὑμῶν; {γυ. αʹ} οὐ γάρ σε δεῖ δοῦναι δίκην; ἥτις μόνη τέτληκας ὑπέρ ἀνδρός ἀντειπεῖν, ὅς ἡμᾶς πολλά κακά δέδρακεν ἐπίτηδες εὑρίσκων λόγους, ὅπου γυνή πονηρά ἐγένετο, μελανίππας ποιῶν φαίδρας τε: πηνελόπην δέ οὐπώποτ' ἐπόης', ὅτι γυνή σώφρων ἔδοξεν εἶναι. {κη.} ἐγώ γάρ οἶδα ταἴτιον. μίαν γάρ οὐκ ἄν εἴποις τῶν νῦν γυναικῶν πηνελόπην, φαίδρας ἁπαξαπάσας. {γυ. αʹ} ἀκούετ', ὦ γυναῖκες, οἷ' εἴρηκεν ἡ πανοῦργος ἡμᾶς ἁπάσας αὖθις αὖ. {κη.} καί νή δί' οὐδέπω γε εἴρηχ' ὅσα ξύνοιδ': ἐπεί βούλεσθε πλείον' εἴπω; {γυ. αʹ} ἀλλ' οὐκ ἄν ἔτ' ἔχοις: ὅσα γάρ ᾔδησθ' ἐξέχεας ἅπαντα. {κη.} μά δί' οὐδέπω τήν μυριοστήν μοῖραν ὧν ποιοῦμεν. ἐπεί τάδ' οὐκ εἴρηχ', ὁρᾷς, ὡς στλεγγίδας λαβοῦσαι ἔπειτα σιφωνίζομεν τόν οἶνον_ {γυ. αʹ} ἐπιτριβείης. {κη.} ὥς τ' αὖ τά κρέ' ἐξ ἀπατουρίων ταῖς μαστροποῖς διδοῦσαι ἔπειτα τήν γαλῆν φαμεν_ {γυ. αʹ} τάλαιν' ἐγώ: φλυαρεῖς. {κη.} οὐδ' ὡς ἑτέρα τόν ἄνδρα τῷ πελέκει κατεσπόδησεν, οὐκ εἶπον: οὐδ' ὡς φαρμάκοις ἑτέρα τόν ἄνδρ' ἔμηνεν, οὐδ' ὡς ὑπό τῇ πυέλῳ κατώρυξέν ποτ'_ {γυ. αʹ} ἐξόλοιο. {κη.} ἀχαρνική τόν πατέρα. {γυ. αʹ} ταῦτα δῆτ' ἀνέκτ' ἀκούειν; {κη.} οὐδ' ὡς σύ τῆς δούλης τεκούσης ἄρρεν εἶτα σαυτῇ τοῦθ' ὑπεβάλου, τό σόν δέ θυγάτριον παρῆκας αὐτῇ. {γυ. αʹ} οὔ τοι μά τώ θεώ σύ καταπροίξει λέγουσα ταυτί, ἀλλ' ἐκποκιῶ σου τάς ποκάδας. {κη.} οὔ τοι μά δία σύ γ' ἅψει. {γυ. αʹ} καί μήν ἰδού. {κη.} καί μήν ἰδού. {γυ. αʹ} λαβέ θοἰμάτιον, φιλίστη. {κη.} πρόσθιγε μόνον, κἀγώ σε νή τήν ἄρτεμιν_ {γυ. αʹ} τί δράσεις; {κη.} τόν σησαμοῦνθ' ὅν κατέφαγες, τοῦτον χεσεῖν ποήσω. {χο.} παύσασθε λοιδορούμεναι: καί γάρ γυνή τις ἡμῖν ἐσπουδακυῖα προστρέχει. πρίν οὖν ὁμοῦ γενέσθαι, σιγᾶθ', ἵν' αὐτῆς κοσμίως πυθώμεθ' ἅττα λέξει. {κλεισθενησ} φίλαι γυναῖκες, ξυγγενεῖς τοὐμοῦ τρόπου, ὅτι μέν φίλος εἴμ' ὑμῖν, ἐπίδηλος ταῖς γνάθοις. γυναικομανῶ γάρ προξενῶ θ' ὑμῶν ἀεί. καί νῦν ἀκούσας πρᾶγμα περί ὑμῶν μέγα ὀλίγῳ τι πρότερον κατ' ἀγοράν λαλούμενον, ἥκω φράσων τοῦτ' ἀγγελῶν θ' ὑμῖν, ἵνα σκοπῆτε καί τηρῆτε μή καί προσπέσῃ ὑμῖν ἀφράκτοις πρᾶγμα δεινόν καί μέγα. {χο.} τί δ' ἐστίν, ὦ παῖ; παῖδα γάρ ς' εἰκός καλεῖν, ἕως ἄν οὕτως τάς γνάθους ψιλάς ἔχῃς. {κλ.} εὐριπίδην φάς' ἄνδρα κηδεστήν τινα αὑτοῦ γέροντα δεῦρ' ἀναπέμψαι τήμερον. {χο.} πρός ποῖον ἔργον ἤ τίνος γνώμης χάριν; {κλ.} ἵν' ἅττα βουλεύοισθε καί μέλλοιτε δρᾶν, ἐκεῖνος εἴη τῶν λόγων κατάσκοπος. {χο.} καί πῶς λέληθεν ἐν γυναιξίν ὤν ἀνήρ; {κλ.} ἀφηῦσεν αὐτόν κἀπέτιλ' εὐριπίδης καί τἄλλ' ἅπανθ' ὥσπερ γυναῖκ' ἐσκεύασεν. {κη.} πείθεσθε τούτῳ ταῦτα; τίς δ' οὕτως ἀνήρ ἠλίθιος ὅστις τιλλόμενος ἠνείχετο; οὐκ οἴομαι 'γωγ', ὦ πολυτιμήτω θεώ. {κλ.} ληρεῖς. ἐγώ γάρ οὐκ ἄν ἦλθον ἀγγελῶν, εἰ μή 'πεπύσμην ταῦτα τῶν σάφ' εἰδότων. {χο.} τό πρᾶγμα τουτί δεινόν εἰσαγγέλλεται. ἀλλ', ὦ γυναῖκες, οὐκ ἐλινύειν ἐχρῆν, ἀλλά σκοπεῖν τόν ἄνδρα καί ζητεῖν ὅπου λέληθεν ἡμᾶς κρυπτός ἐγκαθήμενος. καί σύ ξυνέξευρ' αὐτόν, ὡς ἄν τήν χάριν ταύτην τε κἀκείνην ἔχῃς, ὦ πρόξενε. {κλ.} φέρ' ἴδω, τίς εἶ πρώτη σύ; {κη.} ποῖ τις τρέψεται; {κλ.} ζητητέαι γάρ ἐστε. {κη.} κακοδαίμων ἐγώ. {γυ. αʹ} ἔμ' ἥτις <εἴμ'> ἤρου; κλεωνύμου γυνή. {κλ.} γιγνώσκεθ' ὑμεῖς ἥτις ἔσθ' ἡδί γυνή; {χο.} γιγνώσκομεν δῆτ': ἀλλά τάς ἄλλας ἄθρει. {κλ.} ἡδί δέ δή τίς ἐστιν, ἡ τό παιδίον ἔχουσα; {γυ. αʹ} τίτθη νή δί' ἐμή. {κη.} διοίχομαι. {κλ.} αὕτη σύ, ποῖ στρέφει; μέν' αὐτοῦ. τί τό κακόν; {κη.} ἔασον οὐρῆσαί μ': ἀναίσχυντός <τις> εἶ. {κλ.} σύ δ' οὖν πόει τοῦτ'. ἀναμενῶ γάρ ἐνθάδε. {χο.} ἀνάμενε δῆτα καί σκόπει γ' αὐτήν σφόδρα: μόνην γάρ αὐτήν, ὦνερ, οὐ γιγνώσκομεν. {κλ.} πολύν γε χρόνον οὐρεῖς σύ. {κη.} νή δί', ὦ μέλε, στραγγουριῶ γάρ: ἐχθές ἔφαγον κάρδαμα. {κλ.} τί καρδαμίζεις; οὐ βαδιεῖ δεῦρ' ὡς ἐμέ; {κη.} τί δῆτά μ' ἕλκεις ἀσθενοῦσαν; {κλ.} εἰπέ μοι, τίς ἐστ' ἀνήρ σοι; {κη.} τόν ἐμόν ἄνδρα πυνθάνει; τόν δεῖνα γιγνώσκεις, τόν ἐκ κοθωκιδῶν; {κλ.} τόν δεῖνα; ποῖον; {κη.} ἔσθ' ὁ δεῖν', ὅς καί ποτε τόν δεῖνα, τόν τοῦ δεῖνα_ {κλ.} ληρεῖν μοι δοκεῖς. ἀνῆλθες ἤδη δεῦρο πρότερον; {κη.} νή δία ὁσέτη γε. {κλ.} καί τίς σοὐστί συσκηνήτρια; {κη.} ἡ δεῖν' ἔμοιγ'. οἴμοι τάλας. {κλ.} οὐδέν λέγεις. {γυ. αʹ} ἄπελθ'. ἐγώ γάρ βασανιῶ ταύτην καλῶς ἐκ τῶν ἱερῶν τῶν πέρυσι. σύ δ' ἀπόστηθί μοι, ἵνα μή 'πακούσῃς ὤν ἀνήρ. σύ δ' εἰπέ μοι ὅ τι πρῶτον ἡμῖν τῶν ἱερῶν ἐδείκνυτο. {κη.} φέρ' ἴδω, τί μέντοι πρῶτον ἦν; ἐπίνομεν. {γυ. αʹ} τί δέ μετά τοῦτο δεύτερον; {κη.} προὐπίνομεν. {γυ. αʹ} ταυτί μέν ἤκουσάς τινος. τί δαί τρίτον; {κη.} σκάφιον ξένυλλ' ᾔτησεν: οὐ γάρ ἦν ἁμίς. {γυ. αʹ} οὐδέν λέγεις. δεῦρ' ἐλθέ, δεῦρ', ὦ κλείσθενες. ὅδ' ἐστίν ἁνήρ ὅν λέγεις. {κλ.} τί οὖν ποιῶ; {γυ. αʹ} ἀπόδυσον αὐτόν: οὐδέν ὑγιές γάρ λέγει. {κη.} κἄπειτ' ἀποδύσετ' ἐννέα παίδων μητέρα; {κλ.} χάλα ταχέως τό στρόφιον, ὦναίσχυντε σύ. {γυ. αʹ} ὡς καί στιβαρά τις φαίνεται καί καρτερά: καί νή δία τιτθούς γ' ὥσπερ ἡμεῖς οὐκ ἔχει. {κη.} στερίφη γάρ εἰμι κοὐκ ἐκύησα πώποτε. {γυ. αʹ} νῦν: τότε δέ μήτηρ ἦσθα παίδων ἐννέα. {κλ.} ἀνίστας' ὀρθός. ποῖ τό πέος ὠθεῖς κάτω; {γυ. αʹ} τοδί διέκυψε καί μάλ' εὔχρων, ὦ τάλαν. {κλ.} καί ποῦ 'στιν; {γυ. αʹ} αὖθις εἰς τό πρόσθεν οἴχεται. {κλ.} οὐκ ἐγγεταυθί. {γυ. αʹ} μἀλλά δεῦρ' ἥκει πάλιν. {κλ.} ἰσθμόν τιν' ἔχεις, ἄνθρωπ': ἄνω τε καί κάτω τό πέος διέλκεις πυκνότερον κορινθίων. {γυ. αʹ} ὦ μιαρός οὗτος. ταῦτ' ἄρ' ὑπέρ εὐριπίδου ἡμῖν ἐλοιδορεῖτο. {κη.} κακοδαίμων ἐγώ, εἰς οἷ' ἐμαυτόν εἰσεκύλισα πράγματα. {γυ. αʹ} ἄγε δή, τί δρῶμεν; {κλ.} τουτονί φυλάττετε καλῶς, ὅπως μή διαφυγών οἰχήσεται: ἐγώ δέ ταῦτα τοῖς πρυτάνεσιν ἀγγελῶ. {χο.} ἡμᾶς τοίνυν μετά τοῦτ' ἤδη τάς λαμπάδας ἁψαμένας χρή ξυζωσαμένας εὖ κἀνδρείως τῶν θ' ἱματίων ἀποδύσας ζητεῖν, εἴ που κἄλλος τις ἀνήρ ἐσελήλυθε, καί περιθρέξαι τήν πύκνα πᾶσαν καί τάς σκηνάς καί τάς διόδους διαθρῆσαι. εἶα δή πρώτιστα μέν χρή κοῦφον ἐξορμᾶν πόδα καί διασκοπεῖν σιωπῇ πανταχῇ. μόνον δέ χρή μή βραδύνειν, ὡς ὁ καιρός ἐστι μή μέλλειν ἔτι. ἀλλά τήν πρώτην τρέχειν χρῆν ὡς τάχιστ' ἤδη κύκλῳ. εἶά νυν ἴχνευε καί μά τευε ταχύ πάντ', εἴ τις ἐν τό ποις ἑδραῖος ἄλλος αὖ λέληθεν ὤν. πανταχῇ δέ ῥῖψον ὄμμα, καί τά τῇδε καί τά δεῦρο πάντ' ἀνασκόπει καλῶς. ἤν γάρ με λάθῃ δράσας ἀνόσια, δώσει τε δίκην καί πρός τούτῳ τοῖς ἄλλοις ἀνδράσιν ἔσται παράδειγμ' ὕβρεως ἀδίκων τ' ἔργων ἀθέων τε τρόπων: φήσει δ' εἶναι τε θεούς φανερῶς, δείξει τ' ἤδη πᾶσιν ἀνθρώποις σεβίζειν δαίμονας δικαίως τ' ἐφέπειν ὅσια καί νόμιμα μηδομένους ποεῖν ὅ τι καλῶς ἔχει. κἄν μή ποιῶσι ταῦτα τοιάδ' ἔσται: αὐτῶν ὅταν ληφθῇ τις ὅσια <μή> δρῶν, μανίαις φλέγων λύσσῃ παράκο πος εἴ τι δρῴη πᾶσιν ἐμφανής ὁρᾶν ἔσται γυναιξί καί βροτοῖς ὅτι τά παράνομα τά τ' ἀνόσια θεός παραχρῆμ' ἀποτίνεται. ἀλλ' ἔοιχ' ἡμῖν ἅπαντά πως διεσκέφθαι καλῶς. οὐχ ὁρῶμεν γοῦν ἔτ' ἄλλον οὐδέν' ἐγκαθήμενον. {γυ. αʹ} ἆ ποῖ σύ φεύγεις; οὗτος οὗτος, οὐ μενεῖς; τάλαιν' ἐγώ, τάλαινα, καί τό παιδίον ἐξαρπάσας μοι φροῦδος ἀπό τοῦ τιτθίου. {κη.} κέκραχθι. τοῦτο δ' οὐδέποτε σύ ψωμιεῖς, ἤν μή μ' ἀφῆτ': ἀλλ' ἐνθάδ' ἐπί τῶν μηρίων πληγέν μαχαίρᾳ τῇδε φοινίας φλέβας καθαιματώσει βωμόν. {γυ. αʹ} ὦ τάλαιν' ἐγώ. γυναῖκες, οὐκ ἀρήξετ'; οὐ πολλήν βοήν στήσεσθε καί τροπαῖον, ἀλλά τοῦ μόνου τέκνου με περιόψεσθ' ἀποστερουμένην; {χο.} ἔα ἔα. ὦ πότνιαι μοῖραι, τί τόδε δέρκομαι νεοχμόν αὖ τέρας; ὡς ἅπαντ' ἄρ' ἐστί τόλμης ἔργα κἀναισχυντίας. οἷον αὖ δέδρακεν ἔργον, οἷον αὖ, φίλαι, τόδε. {κη.} οἷον ὑμῶν ἐξαράξω τήν ἄγαν αὐθαδίαν. {χο.} ταῦτα δῆτ' οὐ δεινά πράγματ' ἐστί καί περαιτέρω; {γυ. αʹ} δεινά δῆθ', ὁτιή γ' ἔχει μου 'ξαρπάσας τό παιδίον. {χο.} τί ἄν οὖν εἴποι πρός ταῦτά τις, ὅτε τοιαῦτα ποιῶν ὅδ' ἀναισχυντεῖ; {κη.} κοὔπω μέντοι γε πέπαυμαι. {χο.} ἀλλ' οὖν ἥκων γ' ὅθεν ἥκεις φαύλως τ' ἀποδράς οὐ λέξεις οἷον δράσας διέδυς ἔργον, λήψει δέ κακόν. {κη.} τοῦτο μέντοι μή γένοιτο μηδαμῶς, ἀπεύχομαι. {χο.} τίς ἄν σοι, τίς ἄν σύμμαχος ἐκ θεῶν ἀθανάτων ἔλθοι ξύν ἀδίκοις ἔργοις; {κη.} μάτην λαλεῖτε: τήνδ' ἐγώ οὐκ ἀφήσω. {χο.} ἀλλ' οὐ μά τώ θεώ τάχ' οὐ χαίρων ἴσως ἐνυβριεῖς λόγους τε λέξεις ἀνοσίους. ἀθέοις ἔργοις γάρ ἀνταμει ψόμεσθά ς', ὥσπερ εἰκός, ἀντί τῶνδε. ταχύ δέ μεταβαλοῦς' ἐπί κακόν ἑτερότρο πος ἐπέχει τύχη. ἀλλά τάσδε μέν λαβεῖν χρῆν ἐκφέρειν τε τῶν ξύλων, καί καταίθειν τόν πανοῦργον πυρπολεῖν θ' ὅσον τάχος. {γυ. αʹ} ἴωμεν ἐπί τάς κληματίδας, ὦ μανία. κἀγώ ς' ἀποδείξω θυμάλωπα τήμερον. {κη.} ὕφαπτε καί κάταιθε: σύ δέ τό κρητικόν ἀπόδυθι ταχέως. τοῦ θανάτου δ', ὦ παιδίον, μόνην γυναικῶν αἰτιῶ τήν μητέρα. τουτί τί ἐστιν; ἀσκός ἐγένεθ' ἡ κόρη οἴνου πλέως καί ταῦτα περσικάς ἔχων. ὦ θερμόταται γυναῖκες, ὦ ποτίσταται κἀκ παντός ὑμεῖς μηχανώμεναι πιεῖν, ὦ μέγα καπήλοις ἀγαθόν, ἡμῖν δ' αὖ κακόν, κακόν δέ καί τοῖς σκευαρίοις καί τῇ κρόκῃ. {γυ. αʹ} παράβαλλε πολλάς κληματίδας, ὦ μανία. {κη.} παράβαλλε δῆτα. σύ δ' ἀπόκριναί μοι τοδί: τουτί τεκεῖν φῄς; {γυ. αʹ} <καί> δέκα μῆνας αὔτ' ἐγώ ἤνεγκον. {κη.} ἤνεγκας σύ; {γυ. αʹ} νή τήν ἄρτεμιν. {κη.} τρικότυλον ἤ πῶς; εἰπέ μοι. {γυ. αʹ} τί μ' ἠργάσω; ἀπέδυσας, ὦναίσχυντέ, μου τό παιδίον τυννοῦτον ὄν. {κη.} τυννοῦτο; μικρόν νή δία. πός' ἔτη δέ γέγονε; τρεῖς χοᾶς ἤ τέτταρας; {γυ. αʹ} σχεδόν τοσοῦτον χὤσον ἐκ διονυσίων. ἀλλ' ἀπόδος αὐτό. {κη.} μά τόν ἀπόλλω τουτονί. {γυ. αʹ} ἐμπρήσομεν τοίνυν σε. {κη.} πάνυ γ': ἐμπίμπρατε. αὕτη δ' ἀποσφαγήσεται μάλ' αὐτίκα. {γυ. αʹ} μή δῆθ', ἱκετεύω ς': ἀλλ' ἔμ' ὅ τι χρῄζεις πόει ὑπέρ γε τούτου. {κη.} φιλότεκνός τις εἶ φύσει. ἀλλ' οὐδέν ἧττον ἥδ' ἀποσφαγήσεται. {γυ. αʹ} οἴμοι, τέκνον. δός τό σφαγεῖον, μανία, ἵν' οὖν τό γ' αἷμα τοῦ τέκνου τοὐμοῦ λάβω. {κη.} ὕπεχ' αὐτό: χαριοῦμαι γάρ ἕν γε τοῦτό σοι. {γυ. αʹ} κακῶς ἀπόλοι'. ὡς φθονερός εἶ καί δυσμενής. {κη.} τουτί τό δέρμα τῆς ἱερείας γίγνεται. {γυ. βʹ} τί τῆς ἱερείας γίγνεται; {κη.} τουτί. λαβέ. {γυ. βʹ} ταλαντάτη μίκα, τίς ἐξεκόρησέ σε; τίς τήν ἀγαπητήν παῖδά σου 'ξηράσατο; {γυ. αʹ} ὁ πανοῦργος οὗτος. ἀλλ' ἐπειδήπερ πάρει, φύλαξον αὐτόν, ἵνα λαβοῦσα κλεισθένη τοῖσιν πρυτάνεσιν ἅ πεπόηχ' οὗτος φράσω. {κη.} ἄγε δή, τίς ἔσται μηχανή σωτηρίας; τίς πεῖρα, τίς ἐπίνοι'; ὁ μέν γάρ αἴτιος κἄμ' εἰσκυλίσας εἰς τοιαυτί πράγματα οὐ φαίνεταί πω. φέρε, τίν' οὖν <ἄν> ἄγγελον πέμψαιμ' ἐπ' αὐτόν; οἶδ' ἐγώ καί δή πόρον ἐκ τοῦ παλαμήδους. ὡς ἐκεῖνος, τάς πλάτας ῥίψω γράφων. [ἀλλ' οὐ πάρεισιν αἱ πλάται.] πόθεν οὖν γένοιντ' ἄν μοι πλάται; [πόθεν; <πόθεν;>] τί δ' ἄν, εἰ ταδί τἀγάλματ' ἀντί τῶν πλατῶν γράφων διαρρίπτοιμι; βέλτιον πολύ. ξύλον γέ τοι καί ταῦτα, κἀκεῖν' ἦν ξύλον. ὦ χεῖρες ἐμαί, <νῦν> ἐγχειρεῖν ἔργῳ πορίμῳ. ἄγε δή, πινάκων ξεστῶν δέλτοι, δέξασθε σμίλης ὁλκούς, κήρυκας ἐμῶν μόχθων. οἴμοι, τουτί τό ῥῶ μοχθηρόν. χωρεῖ, χωρεῖ. ποίαν αὔλακα; βάσκετ', ἐπείγετε πάσας καθ' ὁδούς, κείνᾳ, ταύτᾳ: ταχέως χρή. {χο.} ἡμεῖς τοίνυν ἡμᾶς αὐτάς εὖ λέξωμεν παραβᾶσαι. καίτοι πᾶς τις τό γυναικεῖον φῦλον κακά πόλλ' ἀγορεύει, ὡς πᾶν ἐσμέν κακόν ἀνθρώποις κἀξ ἡμῶν ἐστιν ἅπαντα, ἔριδες, νείκη, στάσις ἀργαλέα, λύπη, πόλεμος. φέρε δή νυν, εἰ κακόν ἐσμεν, τί γαμεῖθ' ἡμᾶς, εἴπερ ἀληθῶς κακόν ἐσμεν, κἀπαγορεύετε μήτ' ἐξελθεῖν μήτ' ἐκκύψασαν ἁλῶναι, ἀλλ' οὑτωσί πολλῇ σπουδῇ τό κακόν βούλεσθε φυλάττειν; κἄν ἐξέλθῃ τό γύναιόν ποι, κᾆθ' εὕρητ' αὐτό θύρασιν, μανίας μαίνεσθ', οὕς χρῆν σπένδειν καί χαίρειν, εἴπερ ἀληθῶς ἔνδοθεν ηὕρετε φροῦδον τό κακόν καί μή κατελαμβάνετ' ἔνδον. κἄν καταδάρθωμεν ἐν ἀλλοτρίων παίζουσαι καί κοπιῶσαι, πᾶς τις τό κακόν τοῦτο ζητεῖ περί τάς κλίνας περινοστῶν. κἄν ἐκ θυρίδος παρακύπτωμεν, τό κακόν ζητεῖτε θεᾶσθαι: κἄν αἰσχυνθεῖς' ἀναχωρήσῃ, πολύ μᾶλλον πᾶς ἐπιθυμεῖ αὖθις τό κακόν παρακύψαν ἰδεῖν. οὕτως ἡμεῖς ἐπιδήλως ὑμῶν ἐσμεν πολύ βελτίους. βάσανος δέ πάρεστιν ἰδέσθαι. βάσανον δῶμεν πότεροι χείρους. ἡμεῖς μέν γάρ φαμεν ὑμᾶς, ὑμεῖς δ' ἡμᾶς. σκεψώμεθα δή κἀντιτιθῶμεν πρός ἕκαστον, παραβάλλουσαι τῆς τε γυναικός καί τἀνδρός τοὔνομ' ἑκάστου. ναυσιμάχης μέν <γ'> ἥττων ἐστίν χαρμῖνος: δῆλα δέ τἄργα. καί μέν δή καί κλεοφῶν χείρων πάντως δήπου σαλαβακχοῦς. πρός ἀριστομάχην δέ χρόνου πολλοῦ, πρός ἐκείνην τήν μαραθῶνι, καί στρατονίκην ὑμῶν οὐδείς οὐδ' ἐγχειρεῖ πολεμίζειν. ἀλλ' εὐβούλης τῶν πέρυσίν τις βουλευτής ἐστιν ἀμείνων παραδούς ἑτέρῳ τήν βουλείαν; οὐδ' ἄνυτος τοῦτό γε φήσει. οὕτως ἡμεῖς πολύ βελτίους τῶν ἀνδρῶν εὐχόμεθ' εἶναι. οὐδ' ἄν κλέψασα γυνή ζεύγει κατά πεντήκοντα τάλαντα εἰς πόλιν ἔλθοι τῶν δημοσίων: ἀλλ' ἤν τά μέγισθ' ὑφέληται, φορμόν πυρῶν τἀνδρός κλέψας', αὐθημερόν ἀνταπέδωκεν. ἀλλ' ἡμεῖς ἄν πολλούς τούτων ἀποδείξαιμεν ταῦτα ποιοῦντας, καί πρός τούτοις γάστριδας ἡμῶν ὄντας μᾶλλον καί λωποδύτας καί βωμολόχους κἀνδραποδιστάς. καί μέν δήπου καί τά πατρῷά γε χείρους ἡμῶν εἰσιν σῴζειν. ἡμῖν μέν γάρ σῶν ἔτι καί νῦν τἀντίον, ὁ κανών, οἱ καλαθίσκοι, τό σκιάδειον: τοῖς δ' ἡμετέροις ἀνδράσι τούτοις ἀπόλωλεν μέν πολλοῖς ὁ κανών ἐκ τῶν οἴκων αὐτῇ λόγχῃ, πολλοῖς δ' ἑτέροις ἀπό τῶν ὤμων ἐν ταῖς στρατιαῖς ἔρριπται τό σκιάδειον. πόλλ' ἄν αἱ γυναῖκες ἡμεῖς ἐν δίκῃ μεμψαίμεθ' ἄν τοῖσιν ἀνδράσιν δικαίως, ἕν δ' ὑπερφυέστατον. χρῆν γάρ, ἡμῶν εἰ τέκοι τις ἄνδρα χρηστόν τῇ πόλει, ταξίαρχον ἤ στρατηγόν, λαμβάνειν τιμήν τινα, προεδρίαν τ' αὐτῇ δίδοσθαι στηνίοισι καί σκίροις ἔν τε ταῖς ἄλλαις ἑορταῖς αἷσιν ἡμεῖς ἤγομεν: εἰ δέ δειλόν καί πονηρόν ἄνδρα τις τέκοι γυνή, ἤ τριήραρχον πονηρόν ἤ κυβερνήτην κακόν, ὑστέραν αὐτήν καθῆσθαι σκάφιον ἀποκεκαρμένην τῆς τόν ἀνδρεῖον τεκούσης. τῷ γάρ εἰκός, ὦ πόλις, τήν ὑπερβόλου καθῆσθαι μητέρ' ἠμφιεσμένην λευκά καί κόμας καθεῖσαν πλησίον τῆς λαμάχου, καί δανείζειν χρήμαθ', ᾗ χρῆν, εἰ δανείσειέν τινι καί τόκον πράττοιτο, διδόναι μηδέν' ἀνθρώπων τόκον, ἀλλ' ἀφαιρεῖσθαι βίᾳ τά χρήματ' εἰπόντας τοδί: »ἀξία γοῦν εἶ τόκου τεκοῦσα τοιοῦτον τόκον.« {κη.} ἰλλός γεγένημαι προσδοκῶν: ὁ δ' οὐδέπω. τί δῆτ' ἄν εἴη τοὐμποδών; οὐκ ἔσθ' ὅπως οὐ τόν παλαμήδη ψυχρόν ὄντ' αἰσχύνεται. τῷ δῆτ' ἄν αὐτόν προσαγαγοίμην δράματι; ἐγᾦδα: τήν καινήν ἑλένην μιμήσομαι. πάντως ὑπάρχει μοι γυναικεία στολή. {γυ. βʹ} τί αὖ σύ κυρκανᾷς; τί κοικύλλεις ἔχων; πικράν ἑλένην ὄψει τάχ', εἰ μή κοσμίως ἕξεις, ἕως ἄν τῶν πρυτάνεών τις φανῇ. {κη.} {<(ὡς ἑλένη.)>} νείλου μέν αἵδε καλλιπάρθενοι ῥοαί, ὅς ἀντί δίας ψακάδος αἰγύπτου πέδον λευκῆς νοτίζει μελανοσυρμαίῳ λεῷ. {γυ. βʹ} πανοῦργος εἶ νή τήν ἑκάτην τήν φωσφόρον. {κη.} ἐμοί δέ γῆ μέν πατρίς οὐκ ἀνώνυμος, σπάρτη, πατήρ δέ τυνδάρεως. {γυ. βʹ} σοί γ', ὦλεθρε, πατήρ ἐκεῖνός ἐστι; φρυνώνδας μέν οὖν. {κη.} ἑλένη δ' ἐκλήθην. {γυ. βʹ} αὖθις αὖ γίγνει γυνή, πρίν τῆς ἑτέρας δοῦναι γυναικίσεως δίκην; {κη.} ψυχαί δέ πολλαί δι' ἔμ' ἐπί σκαμανδρίοις ῥοαῖσιν ἔθανον. {γυ. βʹ} ὤφελες δέ καί σύ γε. {κη.} κἀγώ μέν ἐνθάδ' εἴμ': ὁ δ' ἄθλιος πόσις οὑμός μενέλεως οὐδέπω προσέρχεται. τί οὖν ἔτι ζῶ; {γυ. βʹ} τῶν κοράκων πονηρίᾳ. {κη.} ἀλλ' ὥσπερ αἰκάλλει τι καρδίαν ἐμήν: μή ψεῦσον, ὦ ζεῦ, τῆς ἐπιούσης ἐλπίδος. {ευ.} {<(ὡς μενέλαος.)>} τίς τῶνδ' ἐρυμνῶν δωμάτων ἔχει κράτος, ὅστις ξένους δέξαιτο ποντίῳ σάλῳ καμόντας ἐν χειμῶνι καί ναυαγίαις; {κη.} πρωτέως τάδ' ἐστί μέλαθρα. {γυ. βʹ} ποίου πρωτέως, ὦ τρισκακόδαιμον; ψεύδεται νή τώ θεώ, ἐπεί τέθνηκε πρωτέας ἔτη δέκα. {ευ.} ποίαν δέ χώραν εἰσεκέλσαμεν σκάφει; {κη.} αἴγυπτον. {ευ.} ὦ δύστηνος, οἷ πεπλώκαμεν. {γυ. βʹ} πείθει τι τῷ <κακῷ> κακῶς ἀπολουμένῳ ληροῦντι λῆρον; θεσμοφορεῖον τουτογί. {ευ.} αὐτός δέ πρωτεύς ἔνδον ἔστ' ἤ 'ξώπιος; {γυ. βʹ} οὐκ ἔσθ' ὅπως οὐ ναυτιᾷς ἔτ', ὦ ξένε, ὅστις <γ'> ἀκούσας ὅτι τέθνηκε πρωτέας ἔπειτ' ἐρωτᾷς: »ἔνδον ἔστ' ἤ 'ξώπιος;« {ευ.} αἰαῖ, τέθνηκε. ποῦ δ' ἐτυμβεύθη τάφῳ; {κη.} τόδ' ἐστίν αὐτοῦ σῆμ', ἐφ' ᾧ καθήμεθα. {γυ. βʹ} κακῶς ἄρ' ἐξόλοιο, _κἀξολεῖ γέ τοι, _ ὅστις γε τολμᾷς σῆμα τόν βωμόν καλεῖν. {ευ.} τί δαί σύ θάσσεις τάσδε τυμβήρεις ἕδρας φάρει καλυπτός, ὦ ξένη; {κη.} βιάζομαι γάμοισι πρωτέως παιδί συμμεῖξαι λέχος. {γυ. βʹ} τί, ὦ κακόδαιμον, ἐξαπατᾷς αὖ τόν ξένον; οὗτος πανουργῶν δεῦρ' ἀνῆλθεν, ὦ ξένε, ὡς τάς γυναῖκας ἐπί κλοπῇ τοῦ χρυσίου. {κη.} βάυζε τοὐμόν σῶμα βάλλουσα ψόγῳ. {ευ.} ξένη, τίς ἡ γραῦς ἡ κακορροθοῦσά σε; {κη.} αὕτη θεονόη πρωτέως. {γυ. βʹ} μά τώ θεώ, εἰ μή κρίτυλλά γ' ἀντιθέου γαργηττόθεν. σύ δ' εἶ πανοῦργος. {κη.} ὁπόσα τοι βούλει λέγε. οὐ γάρ γαμοῦμαι σῷ κασιγνήτῳ ποτέ προδοῦσα μενέλεων τόν ἐμόν ἐν τροίᾳ πόσιν. {ευ.} γύναι, τί εἶπας; στρέψον ἀνταυγεῖς κόρας. {κη.} αἰσχύνομαί σε τάς γνάθους ὑβρισμένη. {ευ.} τουτί τί ἐστιν; ἀφασία τίς τοί μ' ἔχει. ὦ θεοί, τίν' ὄψιν εἰσορῶ; τίς εἶ, γύναι; {κη.} σύ δ' εἶ τίς; αὑτός γάρ σέ κἄμ' ἔχει λόγος. {ευ.} ἑλληνίς εἶ τις ἤ 'πιχωρία γυνή; {κη.} ἑλληνίς. ἀλλά καί τό σόν θέλω μαθεῖν. {ευ.} ἑλένῃ ς' ὁμοίαν δή μάλιστ' εἶδον, γύναι. {κη.} ἐγώ δέ μενελέῳ ς', ὅσα γ' ἐκ τῶν ἰφύων. {ευ.} ἔγνως ἄρ' ὀρθῶς ἄνδρα δυστυχέστατον. {κη.} ὦ χρόνιος ἐλθών σῆς δάμαρτος ἐς χέρας, λαβέ με, λαβέ με, πόσι, περίβαλε δέ χέρας. φέρε, σέ κύσω. ἄπαγέ μ' ἄπαγ' ἄπαγ' ἄπαγέ με λαβών ταχύ πάνυ. {γυ. βʹ} κλαύσετ' ἄρα νή τώ θεώ ὅστις ς' ἀπάξει τυπτόμενος τῇ λαμπάδι. {ευ.} σύ τήν ἐμήν γυναῖκα κωλύεις ἐμέ, τήν τυνδάρειον παῖδ', ἐπί σπάρτην ἄγειν; {γυ. βʹ} οἴμ' ὡς πανοῦργος καὐτός εἶναί μοι δοκεῖς καί τοῦδέ τις ξύμβουλος. οὐκ ἐτός πάλαι ᾐγυπτιάζετ'. ἀλλ' ὅδε μέν δώσει δίκην: προσέρχεται γάρ ὁ πρύτανις χὠ τοξότης. {ευ.} τουτί πονηρόν. ἀλλ' ὑπαποκινητέον. {κη.} ἐγώ δ' ὁ κακοδαίμων τί δρῶ; {ευ.} μέν' ἥσυχος. οὐ γάρ προδώσω ς' οὐδέποτ', ἤνπερ ἐμπνέω, ἤν μή προλίπως' αἱ μυρίαι με μηχαναί. {κη.} αὕτη μέν ἡ μήρινθος οὐδέν ἔσπασεν. {πρυτανισ} ὅδ' ἔσθ' ὁ πανοῦργος ὅν ἔλεγ' ἡμῖν κλεισθένης; οὗτος, τί κύπτεις; δῆσον αὐτόν εἰσάγων, ὦ τοξότ', ἐν τῇ σανίδι, κἄπειτ' ἐνθαδί στήσας φύλαττε καί προσιέναι μηδένα ἔα πρός αὐτόν, ἀλλά τήν μάστιγ' ἔχων παῖ', ἤν προσίῃ τις. {γυ. βʹ} νή δί' ὡς νυνδή γ' ἀνήρ ὀλίγου μ' ἀφείλετ' αὐτόν ἱστιορράφος. {κη.} ὦ πρύτανι, πρός τῆς δεξιᾶς, ἥνπερ φιλεῖς κοίλην προτείνειν ἀργύριον ἤν τις διδῷ, χάρισαι βραχύ τί μοι καίπερ ἀποθανουμένῳ. {πρ.} τί σοι χαρίσωμαι; {κη.} γυμνόν ἀποδύσαντά με κέλευε πρός τῇ σανίδι δεῖν τόν τοξότην, ἵνα μή 'ν κροκωτοῖς καί μίτραις γέρων ἀνήρ γέλωτα παρέχω τοῖς κόραξιν ἑστιῶν. {πρ.} ἔχοντα ταῦτ' ἔδοξε τῇ βουλῇ σε δεῖν, ἵνα τοῖς παριοῦσι δῆλος ᾖς πανοῦργος ὤν. {κη.} ἰατταταιάξ. ὦ κροκώθ', οἷ' εἴργασαι. κοὐκ ἔστ' ἔτ' ἐλπίς οὐδεμία σωτηρίας. {χο.} ἄγε νυν ἡμεῖς παίσωμεν ἅπερ νόμος ἐνθάδε ταῖσι γυναιξίν, ὅταν ὄργια σεμνά θεοῖν ἱεραῖς ὥραις ἀνέχωμεν, ἅπερ καί παύσων σέβεται καί νηστεύει, πολλάκις αὐτοῖν ἐκ τῶν ὡρῶν εἰς τάς ὥρας ξυνεπευχόμενος τοιαῦτα μέλειν θάμ' ἑαυτῷ. ὅρμα χώρει, κοῦφα ποσίν, ἄγ' εἰς κύκλον, χερί σύναπτε χέρ', <ἱερᾶς> ῥυθμόν χορείας ὕπαγε πᾶσα. βαῖνε καρπαλίμοιν ποδοῖν. ἐπισκοπεῖν δέ πανταχῇ κυκλοῦσαν ὄμμα χρή χοροῦ κατάστασιν. ἅμα δέ καί {str. αʹ 1.} γένος ὀλυμπίων θεῶν μέλπε καί γέραιρε φωνῇ πᾶσα χορομανεῖ τρόπῳ. εἰ δέ τις {str. αʹ 2.} προσδοκᾷ κακῶς ἐρεῖν ἐν ἱερῷ γυναῖκά μ' οὖσαν ἄνδρας, οὐκ ὀρθῶς φρονεῖ. ἀλλά χρῆν, {str. αʹ 3.} ὥσπερ ἔργον, αὐτίκα πρῶτον εὐκύκλου χορείας εὐφυᾶ στῆσαι βάσιν. πρόβαινε ποσί τόν εὐλύραν {str. βʹ.} μέλπουσα καί τήν τοξοφόρον ἄρτεμιν, ἄνασσαν ἁγνήν. χαῖρ', ὦ ἑκάεργε, ὄπαζε δέ νίκην. ἥραν τε τήν τελείαν μέλψωμεν ὥσπερ εἰκός, ἥ πᾶσι τοῖς χοροῖσι συμπαίζει τε καί κλῇδας γάμου φυλάττει. ἑρμῆν τε νόμιον ἄντομαι {ant. βʹ.} καί πᾶνα καί νύμφας φίλας ἐπιγελάσαι προθύμως ταῖς ἡμετέραισι χαρέντα χορείαις. ἔξαρχε δή προθύμως διπλῆν, χάριν χορείας. παίσωμεν, ὦ γυναῖκες, οἷάπερ νόμος: νηστεύομεν δέ πάντως. ἀλλ' εἶα, πάλλ', ἀνάστρεφ' εὐρύθμῳ ποδί: τόρνευε πᾶσαν ᾠδήν. ἡγοῦ δέ γ' ὧδ' αὐτός, κισσοφόρε βακχεῖε δέσποτ': ἐγώ δέ κώμοις σέ φιλοχόροισι μέλψω. σύ διός, ὦ διόνυσε {str. γʹ.} βρόμιε, καί σεμέλας παῖ, χωρεῖς τερπόμενος κατ' ὄρεα νυμ φᾶν ἐρατοῖσιν ὕμνοις, εὔιον εὔιον, εὐοῖ, <παννύχιος> ἀναχορεύων. ἀμφί δέ συγκτυπεῖται {ant. γʹ.} κιθαιρώνιος ἠχώ, μελάμφυλλά τ' ὄρη δάσκια πετρώ δεις τε νάπαι βρέμονται: κύκλῳ δέ περί σε κισσός εὐπέταλος ἕλικι θάλλει. {τοξοτησ} ἐνταῦτα νῦν οἰμῶξι πρός τήν αἰτρίαν. {κη.} ὦ τοξόθ', ἱκετεύω σε_ {το.} μή μ' ἰκετεῦσι σύ. {κη.} χάλασον τόν ἧλον. {το.} ἀλλά ταῦτα δρᾶς' ἐγώ. {κη.} οἴμοι κακοδαίμων, μᾶλλον ἐπικρούεις σύ γε. {το.} ἔτι μᾶλλο βοῦλις; {κη.} ἀτταταῖ ἰατταταῖ: κακῶς ἀπόλοιο. {το.} σῖγα, κακόδαιμον γέρον. πέρ', ἐγώ 'ξενέγκι πορμός, ἴνα πυλάξι σοι. {κη.} ταυτί τά βέλτιστ' ἀπολέλαυκ' εὐριπίδου. ἔα: θεοί, ζεῦ σῶτερ, εἰσίν ἐλπίδες. ἁνήρ ἔοικεν οὐ προδώσειν, ἀλλά μοι σημεῖον ὑπεδήλωσε περσεύς ἐκδραμών, ὅτι δεῖ με γίγνεσθ' ἀνδρομέδαν. πάντως δέ μοι τά δέσμ' ὑπάρχει. δῆλον οὖν <τοῦτ'> ἔσθ' ὅτι ἥξει με σώσων. οὐ γάρ ἄν παρέπτετο. {<(ὡς ἀνδρομέδα.)>} φίλαι παρθένοι, φίλαι, πῶς ἄν ἀπέλθοιμι καί τόν σκύθην λάθοιμι; κλύεις, ὦ προσᾴδουσα τἄμ' ἐν ἄντροις; κατάνευσον, ἔασον ὡς τήν γυναῖκά μ' ἐλθεῖν. ἄνοικτος ὅς μ' ἔδησε, τόν πολυπονώτατον βροτῶν. μόλις δέ γραῖαν ἀποφυγών σαπράν ἀπωλόμην ὅμως. ὅδε γάρ ὁ σκύθης φύλαξ πάλαι ἐφεστώς ὀλοόν ἄφιλον ἐκρέμασεν κόραξι δεῖπνον. ὁρᾷς, οὐ χοροῖσιν οὐδ' ὑφ' ἡλίκων νεανίδων κημόν ἕστηκ' ἔχους', ἀλλ' ἐν πυκνοῖς δεσμοῖσιν ἐμπεπλεγμένη κήτει βορά γλαυκέτῃ πρόκειμαι. γαμηλίῳ μέν οὐ ξύν παιῶνι, δεσμίῳ δέ γοᾶσθέ μ', ὦ γυναῖκες, ὡς μέλεα μέν πέπονθα μέλεος, _ὦ τάλας ἐγώ, τάλας, _ ἀπό δέ συγγόνων ἄλλ' ἄνομα πάθεα, φῶτα λιτομένα, πολυδάκρυτον ἀίδα γόον φλέγουσα, _αἰαῖ αἰαῖ, _ ὅς ἔμ' ἀπεξύρησε πρῶτον, ὅς ἐμέ κροκόεν τόδ' ἐνέδυσεν: ἐπί δέ τοῖσδε τόδ' ἀνέπεμψεν ἱερόν, ἔνθα γυναῖκες. ἰώ μοίρας ἄτεγκτε δαῖμον. ὦ κατάρατος ἐγώ: τίς ἐμόν οὐκ ἐπόψεται πάθος ἀμέγαρτον ἐπί κακῶν παρουσίᾳ; εἴθε με πυρφόρος αἰθέρος ἀστήρ τόν δύσμορον ἐξολέσειεν. οὐ γάρ ἔτ' ἀθανάταν φλόγα λεύσσειν ἐστίν ἐμοί φίλον, ὡς ἐκρεμάσθην, λαιμότμητ' ἄχη δαιμόνι', αἰόλαν νέκυσιν ἐπί πορείαν. {ευ.} {<(ὡς ἠχώ.)>} χαῖρ', ὦ φίλη παῖ: τόν δέ πατέρα κηφέα ὅς ς' ἐξέθηκεν ἀπολέσειαν οἱ θεοί. {κη.} σύ δ' εἶ τίς ἥτις τοὐμόν ᾤκτιρας πάθος; {ευ.} ἠχώ, λόγων ἀντῳδός ἐπικοκκάστρια, ἥπερ πέρυσιν ἐν τῷδε ταὐτῷ χωρίῳ εὐριπίδῃ καὐτή ξυνηγωνιζόμην. ἀλλ', ὦ τέκνον, σέ μέν τό σαυτῆς χρή ποεῖν, κλάειν ἐλεινῶς. {κη.} σέ δ' ἐπικλάειν ὕστερον. {ευ.} ἐμοί μελήσει ταῦτά γ'. ἀλλ' ἄρχου λόγων. {κη.} ὦ νύξ ἱερά, ὡς μακρόν ἵππευμα διώκεις ἀστεροειδέα νῶτα διφρεύους' αἰθέρος ἱερᾶς τοῦ σεμνοτάτου δι' ὀλύμπου. {ευ.} δι' ὀλύμπου. {κη.} τί ποτ' ἀνδρομέδα περίαλλα κακῶν μέρος ἐξέλαχον; {ευ.} μέρος ἐξέλαχον; {κη.} θανάτου τλήμων_ {ευ.} θανάτου τλήμων. {κη.} ἀπολεῖς μ', ὦ γραῦ, στωμυλλομένη. {ευ.} στωμυλλομένη. {κη.} νή δί' ὀχληρά γ' εἰσήρρηκας λίαν. {ευ.} λίαν. {κη.} ὦγάθ', ἔασόν με μονῳδῆσαι, καί χαριεῖ μοι. παῦσαι. {ευ.} παῦσαι. {κη.} βάλλ' ἐς κόρακας. {ευ.} βάλλ' ἐς κόρακας. {κη.} τί κακόν; {ευ.} τί κακόν; {κη.} ληρεῖς. {ευ.} ληρεῖς. {κη.} οἴμωζ'. {ευ.} οἴμωζ'. {κη.} ὀτότυζ'. {ευ.} ὀτότυζ'. {το.} οὖτος, τί λαλεῖς; {ευ.} οὖτος, τί λαλεῖς; {το.} πρυτάνεις καλέσω. {ευ.} πρυτάνεις καλέσω. {το.} τί κακόν; {ευ.} τί κακόν; {το.} πότε τό πωνή; {ευ.} πότε τό πωνή; {το.} σύ λαλεῖς; {ευ.} σύ λαλεῖς; {το.} κλαῦς' ἄρα. {ευ.} κλαῦς' ἄρα. {το.} κἀγκάσκι μοι; {ευ.} κἀγκάσκι μοι; {κη.} μά δί', ἀλλά γυνή πλησίον αὕτη. {ευ.} πλησίον αὕτη. {το.} ποῦ 'στ' ἠ μιαρά; {κη.} καί δή φεύγει. {το.} ποῖ ποῖ πεύγεις; <{ευ.} ποῖ ποῖ πεύγεις;> {το.} οὐ καιρήσεις. <{ευ.} οὐ καιρήσεις.> {το.} ἔτι γάρ γρύζεις; {ευ.} ἔτι γάρ γρύζεις; {το.} λαβέ τή μιαρά. {ευ.} λαβέ τή μιαρά. {το.} λάλο καί κατάρατο γύναικο. {ευ.} {<(ὡς περσεύς.)>} ὦ θεοί, τίν' ἐς γῆν βαρβάρων ἀφίγμεθα ταχεῖ πεδίλῳ; διά μέσου γάρ αἰθέρος τέμνων κέλευθον πόδα τίθημ' ὑπόπτερον περσεύς πρός ἄργος ναυστολῶν τό γοργόνος κάρα κομίζων. {το.} τί λέγι; γόργονος πέρι τό γραμματέο σύ τή κεπαλή; {ευ.} τήν γοργόνος ἔγωγέ φημι. {το.} γόργο τοι κἀγώ λέγι. {ευ.} ἔα, τιν' ὄχθον τόνδ' ὁρῶ καί παρθένον θεαῖς ὁμοίαν ναῦν ὅπως ὡρμισμένην; {κη.} ὦ ξένε, κατοίκτιρόν με, τήν παναθλίαν: λῦσόν με δεσμῶν. {το.} οὐκί μή λαλῆσι σύ. κατάρατο, τολμᾷς ἀποτανουμένη λαλεῖς; {ευ.} ὦ παρθέν', οἰκτίρω σε κρεμαμένην ὁρῶν. {το.} οὐ παρτέν' ἐστίν, ἀλλ' ἀμαρτωλή γέρων καί κλέπτο καί πανοῦργο. {ευ.} ληρεῖς, ὦ σκύθα. αὕτη γάρ ἐστιν ἀνδρομέδα, παῖς κηφέως. {το.} σκέψαι τό κύστο: μή τι μικκόν παίνεται; {ευ.} φέρε δεῦρό μοι τήν χεῖρ', ἵν' ἅψωμαι, κόρη. φέρε, σκύθ': ἀνθρώποισι γάρ νοσήματα ἅπασίν ἐστιν: ἐμέ δέ καὐτόν τῆς κόρης ταύτης ἔρως εἴληφεν. {το.} οὐ ζηλῶσί σε. ἀτάρ εἰ τό πρωκτό δεῦρο περιεστραμμένον, οὐκ ἐπτόνησά ς' αὐτό πυγίζεις ἄγων. {ευ.} τί δ' οὐκ ἐᾷς λύσαντά μ' αὐτήν, ὦ σκύθα, πεσεῖν ἐς εὐνήν καί γαμήλιον λέχος; {το.} εἰ σπόδρ' ἐπιτυμεῖς τή γέροντο πυγίσο, τή σανίδο τρήσας ἐξόπιστο πρώκτισον. {ευ.} μά δί', ἀλλά λύσω δεσμά. {το.} μαστιγῶς' ἄρα. {ευ.} καί μήν ποήσω τοῦτο. {το.} τό κεπαλή ς' ἄρα τό ξιπομάκαιραν ἀποκεκόψι τουτοΐ. {ευ.} αἰαῖ: τί δράσω; πρός τίνας στρεφθῶ λόγους; ἀλλ' οὐκ ἄν ἐνδέξαιτο βάρβαρος φύσις. σκαιοῖσι γάρ τοι καινά προσφέρων σοφά μάτην ἀναλίσκοις ἄν. ἀλλ' ἄλλην τινά τούτῳ πρέπουσαν μηχανήν προσοιστέον. {το.} μιαρός ἀλώπηξ, οἶον ἐπιτήκιζέ μοι. {κη.} μέμνησο, περσεῦ, μ' ὡς καταλείπεις ἀθλίαν. {το.} ἔτι γάρ σύ τή μάστιγαν ἐπιτυμεῖς λαβεῖν; {χο.} παλλάδα τήν φιλόχορον ἐμοί δεῦρο καλεῖν νόμος εἰς χορόν, παρθένον ἄζυγα κούρην, ἥ πόλιν ἡμετέραν ἔχει {str. αʹ.} καί κράτος φανερόν μόνη κλῃδοῦχός τε καλεῖται. φάνηθ', ὦ τυράννους στυγοῦς', ὥσπερ εἰκός. δῆμός τοί σε καλεῖ γυναι {ant. αʹ.} κῶν: ἔχουσα δέ μοι μόλοις εἰρήνην φιλέορτον. ἥκετ' εὔφρονες, ἵλαοι, {str. βʹ.} πότνιαι, ἄλσος ἐς ὑμέτερον, ἀνδράσιν οὐ θεμίτ' εἰσορᾶν ὄργια σεμνά θεοῖν ἵνα λαμπάσι φαίνετον, ἄμβροτον ὄψιν. μόλετον, ἔλθετον, ἀντόμεθ', ὦ {ant. βʹ.} θεσμοφόρω πολυποτνία. εἰ πρότερόν ποτ' ἐπηκόω ἤλθετον, <καί> νῦν ἀφίκε σθον, ἱκετεύομεν, ἐνθάδ' ἡμῖν. {ευ.} γυναῖκες, εἰ βούλεσθε τόν λοιπόν χρόνον σπονδάς ποήσασθαι πρός ἐμέ, νυνί πάρα, ἐφ' ᾧτ' ἀκοῦσαι μηδέν ὑπ' ἐμοῦ μηδαμά κακόν τό λοιπόν. ταῦτ' ἐπικηρυκεύομαι. {χο.} χρείᾳ δέ ποίᾳ τόνδ' ἐπεισφέρεις λόγον; {ευ.} ὅδ' ἐστίν οὑν τῇ σανίδι κηδεστής ἐμός. ἤν οὖν κομίσωμαι τοῦτον, οὐδέν μή ποτε κακῶς ἀκούσητ': ἤν δέ μή πείθησθέ μοι, ἅ νῦν ὑποικουρεῖτε τοῖσιν ἀνδράσιν ἀπό τῆς στρατιᾶς παροῦσιν ὑμῶν διαβαλῶ. {χο.} τά μέν παρ' ἡμῖν ἴσθι σοι πεπεισμένα: τόν βάρβαρον δέ τοῦτον αὐτός πεῖθε σύ. {ευ.} ἐμόν ἔργον ἐστίν: καί σόν, ὦλάφιον, ἅ σοι καθ' ὁδόν ἔφραζον ταῦτα μεμνῆσθαι ποεῖν. πρῶτον μέν οὖν δίελθε κἀνακάλπασον. σύ δ', ὦ τερηδών, ἐπαναφύσα περσικόν. {το.} τί τό βόμβο τοῦτο; κῶμό τις ἀνεγεῖρί μοι; {ευ.} {<(ὡς γραῦς.)>} ἡ παῖς ἔμελλε προμελετᾶν, ὦ τοξότα. ὀρχησομένη γάρ ἔρχεθ' ὡς ἄνδρας τινάς. {το.} ὀρκῆσι καί μελετῆσι, οὐ κωλῦς' ἐγώ. ὠς ἐλαπρός, ὤσπερ ψύλλο κατά τό κῴδιο. {ευ.} φέρε θοἰμάτιον ἄνωθεν, ὦ τέκνον, τοδί: καθιζομένη δ' ἐπί τοῖσι γόνασι τοῦ σκύθου τώ πόδε πρότεινον, ἵν' ὑπολύσω. {το.} ναίκι, ναί κάτησο, κάτησο, ναίκι, ναίκι, τυγάτριον. οἴμ' ὠς στέριπο τό τιττί', ὤσπερ γογγυλί. {ευ.} αὔλει σύ θᾶττον: ἔτι δέδοικας τόν σκύθην; {το.} καλό γε τό πυγή. κλαῦσι, ἤν μή 'νδον μένῃς. εἶεν: καλή τό σκῆμα περί τό πόστιον. {ευ.} καλῶς ἔχει. λαβέ θοἰμάτιον: ὥρα 'στί νῷν ἤδη βαδίζειν. {το.} οὐκί πιλῆσι πρῶτά με; {ευ.} πάνυ γε: φίλησον αὐτόν. {το.} ὄ <ὄ ὄ,> παπαπαπαῖ, ὠς γλυκερό τό γλῶσς', ὤσπερ ἀττικός μέλις. τί οὐ κατεύδει παρ' ἐμέ; {ευ.} χαῖρε, τοξότα: οὐ γάρ γένοιτ' ἄν τοῦτο. {το.} ναί <ναί,> γρᾴδιον, ἐμοί κάρισο σύ τοῦτο. {ευ.} δώσεις οὖν δραχμήν; {το.} ναί, ναίκι, δῶσι. {ευ.} τἀργύριον τοίνυν φέρε. {το.} ἀλλ' οὐκ ἔκὠδέν. ἀλλά τό συβίνη λαβέ. ἔπειτα κομίσι ς' αὖτις. ἀκολούτει, τέκνον. σύ δέ τοῦτο τήρει τή γέροντο, γρᾴδιο. ὄνομα δέ σοι τί ἐστιν; {ευ.} ἀρτεμισία. {το.} μεμνῆσι τοίνυν τοὔνομ': ἀρταμουξία. {ευ.} ἑρμῆ δόλιε, ταυτί μέν ἔτι καλῶς ποεῖς. σύ μέν οὖν ἀπότρεχε, παιδάριον, τουτί λαβών: ἐγώ δέ λύσω τόνδε. σύ δ' ὅπως ἀνδρικῶς ὅταν λυθῇς τάχιστα φεύξει καί τενεῖς ὡς τήν γυναῖκα καί τά παιδί' οἴκαδε. {κη.} ἐμοί μελήσει ταῦτά γ', ἤν ἅπαξ λυθῶ. {ευ.} λέλυσο. σόν ἔργον, φεῦγε πρίν τόν τοξότην ἥκοντα καταλαβεῖν. {κη.} ἐγώ δή τοῦτο δρῶ. {το.} ὦ γρᾴδι', ὠς καρίεντό σοι τό τυγάτριον κοὐ δύσκολ', ἀλλά πρᾶο. ποῦ τό γρᾴδιο; οἴμ' ὠς ἀπόλωλο. ποῦ τό γέροντ' ἐντευτενί; ὦ γρᾴδι', ὦ γρᾶ'. οὐκ ἐπαινῶ, γρᾴδιο. ἀρταμουξία. διέβαλέ μοὐ γραῦς. ἀπότρεκ' ὠς τάκιστα σύ. ὀρτῶς δέ <σύ> συβίνη: καταβεβίνησο γάρ. οἴμοι, τί δρᾶσι; ποῖ τό γρᾴδι'; ἀρταμουξία. {χο.} τήν γραῦν ἐρωτᾷς ἥ 'φερεν τάς πηκτίδας; {το.} ναί, ναίκι. εἶδες αὐτό; {χο.} ταύτῃ γ' οἴχεται αὐτή τ' ἐκείνη καί γέρων τις εἵπετο. {το.} κροκῶτ' ἔκοντο τή γέροντο; {χο.} φήμ' ἐγώ: ἔτ' ἄν καταλάβοις, εἰ διώκοις ταυτῃί. {το.} ὦ μιαρό γρᾶο. πότερο τρέξι τήν ὀδό; ἀρταμουξία. {χο.} ὀρθήν ἄνω δίωκε. ποῖ θεῖς; οὐ πάλιν τῃδί διώξεις; τοὔμπαλιν τρέχεις σύ γε. {το.} κακόδαιμον. _ἀλλά τρέξι. ἀρταμουξία. {χο.} τρέχε νυν κατά τάχος ἐς κόρακας ἐπουρίσας. ἀλλά πέπαισται μετρίως ἡμῖν: ὥσθ' ὥρα δή 'στι βαδίζειν οἴκαδ' ἑκάστῃ. τώ θεσμοφόρω δ' ἡμῖν ἀγαθήν τούτων χάριν ἀνταποδοῖτον. [9] {work} {ξανθιασ} εἴπω τι τῶν εἰωθότων, ὦ δέσποτα, ἐφ' οἷς ἀεί γελῶσιν οἱ θεώμενοι; {διονυσοσ} νή τόν δί' ὅ τι βούλει γε, πλήν »πιέζομαι.« τοῦτο δέ φύλαξαι: πάνυ γάρ ἐστ' ἤδη χολή. {ξα.} μηδ' ἕτερον ἀστεῖόν τι; {δι.} πλήν γ' »ὡς θλίβομαι.« {ξα.} τί δαί; τό πάνυ γέλοιον εἴπω; {δι.} νή δία θαρρῶν γε: μόνον ἐκεῖν' ὅπως μή 'ρεῖς_ {ξα.} τό τί; {δι.} μεταβαλλόμενος τἀνάφορον ὅτι χεζητιᾷς. {ξα.} μηδ' ὅτι τοσοῦτον ἄχθος ἐπ' ἐμαυτῷ φέρων, εἰ μή καθαιρήσει τις, ἀποπαρδήσομαι; {δι.} μή δῆθ', ἱκετεύω, πλήν γ' ὅταν μέλλω 'ξεμεῖν. {ξα.} τί δῆτ' ἔδει με ταῦτα τά σκεύη φέρειν, εἴπερ ποήσω μηδέν ὧνπερ φρυνίχοις εἴωθε ποιεῖν καί λύκισι κἀμειψίαις σκεύη φέρους' ἑκάστοτ' ἐν κωμῳδίᾳ; {δι.} μή νυν ποήσῃς: ὡς ἐγώ θεώμενος, ὅταν τι τούτων τῶν σοφισμάτων ἴδω, πλεῖν ἤ 'νιαυτῷ πρεσβύτερος ἀπέρχομαι. {ξα.} ὦ τρισκακοδαίμων ἄρ' ὁ τράχηλος οὑτοσί, ὅτι θλίβεται μέν, τό δέ γέλοιον οὐκ ἐρεῖ. {δι.} εἶτ' οὐχ ὕβρις ταῦτ' ἐστί καί πολλή τρυφή, ὅτ' ἐγώ μέν ὤν διόνυσος, υἱός σταμνίου, αὐτός βαδίζω καί πονῶ, τοῦτον δ' ὀχῶ, ἵνα μή ταλαιπωροῖτο μηδ' ἄχθος φέροι; {ξα.} οὐ γάρ φέρω 'γώ; {δι.} πῶς φέρεις γάρ ὅς γ' ὀχεῖ; {ξα.} φέρων γε ταυτί. {δι.} τίνα τρόπον; {ξα.} βαρέως πάνυ. {δι.} οὔκουν τό βάρος τοῦθ' ὅ σύ φέρεις ὄνος φέρει; {ξα.} οὐ δῆθ' ὅ γ' ἔχω 'γώ καί φέρω, μά τόν δί' οὔ. {δι.} πῶς γάρ φέρεις, ὅς γ' αὐτός ὑφ' ἑτέρου φέρει; {ξα.} οὐκ οἶδ': ὁ δ' ὦμος οὑτοσί πιέζεται. {δι.} σύ δ' οὖν ἐπειδή τόν ὄνον οὐ φῄς ς' ὠφελεῖν, ἐν τῷ μέρει σύ τόν ὄνον ἀράμενος φέρε. {ξα.} οἴμοι κακοδαίμων: τί γάρ ἐγώ οὐκ ἐναυμάχουν; ἦ τἄν σε κωκύειν ἄν ἐκέλευον μακρά. {δι.} κατάβα, πανοῦργε. καί γάρ ἐγγύς τῆς θύρας ἤδη βαδίζων εἰμί τῆσδ', οἷ πρῶτά με ἔδει τραπέσθαι. παιδίον, παῖ, ἠμί, παῖ. {ηρακλησ} τίς τήν θύραν ἐπάταξεν; ὡς κενταυρικῶς ἐνήλαθ' ὅστις. εἰπέ μοι, τουτί τί ἦν; {δι.} ὁ παῖς. {ξα.} τί ἐστιν; {δι.} οὐκ ἐνεθυμήθης; {ξα.} τό τί; {δι.} ὡς σφόδρα μ' ἔδεισε. {ξα.} νή δία, μή μαίνοιό γε. {ηρ.} οὔ τοι μά τήν δήμητρα δύναμαι μή γελᾶν. καίτοι δάκνω γ' ἐμαυτόν: ἀλλ' ὅμως γελῶ. {δι.} ὦ δαιμόνιε, πρόσελθε: δέομαι γάρ τί σου. {ηρ.} ἀλλ' οὐχ οἷός τ' εἴμ' ἀποσοβῆσαι τόν γέλων ὁρῶν λεοντῆν ἐπί κροκωτῷ κειμένην. τίς ὁ νοῦς; τί κόθορνος καί ῥόπαλον ξυνηλθέτην; ποῖ γῆς ἀπεδήμεις; {δι.} ἐπεβάτευον κλεισθένει. {ηρ.} κἀναυμάχησας; {δι.} καί κατεδύσαμέν γε ναῦς τῶν πολεμίων ἤ δώδεκ' ἤ τρεισκαίδεκα. {ηρ.} σφώ; {δι.} νή τόν ἀπόλλω. {ξα.} κᾆτ' ἔγωγ' ἐξηγρόμην. {δι.} καί δῆτ' ἐπί τῆς νεώς ἀναγιγνώσκοντί μοι τήν ἀνδρομέδαν πρός ἐμαυτόν ἐξαίφνης πόθος τήν καρδίαν ἐπάταξε πῶς οἴει σφόδρα. {ηρ.} πόθος; πόσος τις; {δι.} σμικρός, ἡλίκος μόλων. {ηρ.} γυναικός; {δι.} οὐ δῆτ'. {ηρ.} ἀλλά παιδός; {δι.} οὐδαμῶς. {ηρ.} ἀλλ' ἀνδρός; {δι.} ἀπαπαῖ. {ηρ.} ξυνεγένου τῷ κλεισθένει; {δι.} μή σκῶπτέ μ', ὦδέλφ': οὐ γάρ ἀλλ' ἔχω κακῶς: τοιοῦτος ἵμερός με διαλυμαίνεται. {ηρ.} ποῖός τις, ὦδελφίδιον; {δι.} οὐκ ἔχω φράσαι. ὅμως γε μέντοι σοι δι' αἰνιγμῶν ἐρῶ. ἤδη ποτ' ἐπεθύμησας ἐξαίφνης ἔτνους; {ηρ.} ἔτνους; βαβαιάξ, μυριάκις γ' ἐν τῷ βίῳ. {δι.} ἆρ' ἐκδιδάσκω τό σαφές ἤ πέρα φράσω; {ηρ.} μή δῆτα περί ἔτνους γε: πάνυ γάρ μανθάνω. {δι.} τοιουτοσί τοίνυν με δαρδάπτει πόθος εὐριπίδου. {ηρ.} καί ταῦτα τοῦ τεθνηκότος; {δι.} κοὐδείς γέ μ' ἄν πείσειεν ἀνθρώπων τό μή οὐκ ἐλθεῖν ἐπ' ἐκεῖνον. {ηρ.} πότερον εἰς ἅιδου κάτω; {δι.} καί νή δί' εἴ τί γ' ἔστιν ἔτι κατωτέρω. {ηρ.} τί βουλόμενος; {δι.} δέομαι ποητοῦ δεξιοῦ. οἱ μέν γάρ οὐκέτ' εἰσίν, οἱ δ' ὄντες κακοί. {ηρ.} τί δ'; οὐκ ἰοφῶν ζῇ; {δι.} τοῦτο γάρ τοι καί μόνον ἔτ' ἐστί λοιπόν ἀγαθόν, εἰ καί τοῦτ' ἄρα: οὐ γάρ σάφ' οἶδ' οὐδ' αὐτό τοῦθ' ὅπως ἔχει. {ηρ.} εἶτ' οὐ σοφοκλέα πρότερον ἀντ' εὐριπίδου μέλλεις ἀνάγειν, εἴπερ <γ'> ἐκεῖθεν δεῖ ς' ἄγειν; {δι.} οὔ, πρίν γ' ἄν ἰοφῶντ', ἀπολαβών αὐτόν μόνον, ἄνευ σοφοκλέους ὅ τι ποεῖ κωδωνίσω. κἄλλως ὁ μέν γ' εὐριπίδης πανοῦργος ὤν κἄν ξυναποδρᾶναι δεῦρ' ἐπιχειρήσειέ μοι: ὁ δ' εὔκολος μέν ἐνθάδ', εὔκολος δ' ἐκεῖ. {ηρ.} ἀγάθων δέ ποῦ 'στιν; {δι.} ἀπολιπών μ' ἀποίχεται, ἀγαθός ποητής καί ποθεινός τοῖς φίλοις. {ηρ.} ποῖ γῆς ὁ τλήμων; {δι.} ἐς μακάρων εὐωχίαν. {ηρ.} ὁ δέ ξενοκλέης; {δι.} ἐξόλοιτο νή δία. {ηρ.} πυθάγγελος δέ; {ξα.} περί ἐμοῦ δ' οὐδείς λόγος ἐπιτριβομένου τόν ὦμον οὑτωσί σφόδρα. {ηρ.} οὔκουν ἕτερ' ἔστ' ἐνταῦθα μειρακύλλια τραγῳδίας ποιοῦντα πλεῖν ἤ μυρία, εὐριπίδου πλεῖν ἤ σταδίῳ λαλίστερα; {δι.} ἐπιφυλλίδες ταῦτ' ἐστί καί στωμύλματα, χελιδόνων μουσεῖα, λωβηταί τέχνης, ἅ φροῦδα θᾶττον, ἤν μόνον χορόν λάβῃ, ἅπαξ προσουρήσαντα τῇ τραγῳδίᾳ. γόνιμον δέ ποιητήν ἄν οὐχ εὕροις ἔτι ζητῶν ἄν, ὅστις ῥῆμα γενναῖον λάκοι. {ηρ.} πῶς γόνιμον; {δι.} ὡδί γόνιμον, ὅστις φθέγξεται τοιουτονί τι παρακεκινδυνευμένον, »αἰθέρα διός δωμάτιον,« ἤ »χρόνου πόδα,« ἤ »φρένα μέν οὐκ ἐθέλουσαν ὀμόσαι καθ' ἱερῶν, γλῶτταν δ' ἐπιορκήσασαν ἰδίᾳ τῆς φρενός.« {ηρ.} σέ δέ ταῦτ' ἀρέσκει; {δι.} μἀλλά πλεῖν ἤ μαίνομαι. {ηρ.} ἦ μήν κόβαλά γ' ἐστίν, ὡς καί σοί δοκεῖ. {δι.} μή τόν ἐμόν οἴκει νοῦν: ἔχεις γάρ οἰκίαν. {ηρ.} καί μήν ἀτεχνῶς γε παμπόνηρα φαίνεται. {δι.} δειπνεῖν με δίδασκε. {ξα.} περί ἐμοῦ δ' οὐδείς λόγος. {δι.} ἀλλ' ὧνπερ ἕνεκα τήνδε τήν σκευήν ἔχων ἦλθον κατά σήν μίμησιν, ἵνα μοι τούς ξένους τούς σούς φράσειας, εἰ δεοίμην, οἷσι σύ ἐχρῶ τόθ', ἡνίκ' ἦλθες ἐπί τόν κέρβερον, τούτους φράσον μοι, λιμένας, ἀρτοπώλια, πορνεῖ', ἀναπαύλας, ἐκτροπάς, κρήνας, ὁδούς, πόλεις, διαίτας, πανδοκευτρίας, ὅπου κόρεις ὀλίγιστοι. {ξα.} περί ἐμοῦ δ' οὐδείς λόγος. {ηρ.} ὦ σχέτλιε, τολμήσεις γάρ ἰέναι; {δι.} καί σύ γε μηδέν ἔτι πρός ταῦτ', ἀλλά φράζε τῶν ὁδῶν ὅπῃ τάχιστ' ἀφιξόμεθ' εἰς ἅιδου κάτω: καί μήτε θερμήν μήτ' ἄγαν ψυχράν φράσῃς. {ηρ.} φέρε δή, τίν' αὐτῶν σοι φράσω πρώτην; τίνα; μία μέν γάρ ἔστιν ἀπό κάλω καί θρανίου, κρεμάσαντι σαυτόν. {δι.} παῦε, πνιγηράν λέγεις. {ηρ.} ἀλλ' ἔστιν ἀτραπός ξύντομος τετριμμένη, ἡ διά θυείας. {δι.} ἆρα κώνειον λέγεις; {ηρ.} μάλιστά γε. {δι.} ψυχράν γε καί δυσχείμερον: εὐθύς γάρ ἀποπήγνυσι τἀντικνήμια. {ηρ.} βούλει ταχεῖαν καί κατάντη σοι φράσω; {δι.} νή τόν δί', ὡς ὄντος γε μή βαδιστικοῦ. {ηρ.} καθέρπυσόν νυν εἰς κεραμεικόν. {δι.} κᾆτα τί; {ηρ.} ἀναβάς ἐπί τόν πύργον τόν ὑψηλόν_ {δι.} τί δρῶ; {ηρ.} ἀφιεμένην τήν λαμπάδ' ἐντεῦθεν θεῶ, κἄπειτ' ἐπειδάν φῶσιν οἱ θεώμενοι »εἷνται,« τόθ' εἷναι καί σύ σαυτόν. {δι.} ποῖ; {ηρ.} κάτω. {δι.} ἀλλ' ἀπολέσαιμ' ἄν ἐγκεφάλου θρίω δύο. οὐκ ἄν βαδίσαιμι τήν ὁδόν ταύτην. {ηρ.} τί δαί; {δι.} ἥνπερ σύ τότε κατῆλθες. {ηρ.} ἀλλ' ὁ πλοῦς πολύς. εὐθύς γάρ ἐπί λίμνην μεγάλην ἥξεις πάνυ ἄβυσσον. {δι.} εἶτα πῶς γε περαιωθήσομαι; {ηρ.} ἐν πλοιαρίῳ τυννουτῳί ς' ἀνήρ γέρων ναύτης διάξει δύ' ὀβολώ μισθόν λαβών. {δι.} φεῦ. ὡς μέγα δύνασθον πανταχοῦ τώ δύ' ὀβολώ. πῶς ἠλθέτην κἀκεῖσε; {ηρ.} θησεύς ἤγαγεν. μετά ταῦτ' ὄφεις καί θηρί' ὄψει μυρία δεινότατα. {δι.} μή μ' ἔκπληττε μηδέ δειμάτου: οὐ γάρ μ' ἀποτρέψεις. {ηρ.} εἶτα βόρβορον πολύν καί σκῶρ ἀείνων: ἐν δέ τούτῳ κειμένους, εἴ που ξένον τις ἠδίκησε πώποτε, ἤ παῖδα κινῶν τἀργύριον ὑφείλετο, ἤ μητέρ' ἠλόησεν, ἤ πατρός γνάθον ἐπάταξεν, ἤ 'πίορκον ὅρκον ὤμοσεν. {δι.} νή τούς θεούς ἐχρῆν γε πρός τούτοισι κεἰ τήν πυρρίχην τις ἔμαθε τήν κινησίου, ἤ μορσίμου τις ῥῆσιν ἐξεγράψατο. {ηρ.} ἐντεῦθεν αὐλῶν τίς σε περίεισιν πνοή, ὄψει τε φῶς κάλλιστον ὥσπερ ἐνθάδε, καί μυρρινῶνας καί θιάσους εὐδαίμονας ἀνδρῶν γυναικῶν καί κρότον χειρῶν πολύν. {δι.} οὗτοι δέ δή τίνες εἰσίν; {ηρ.} οἱ μεμυημένοι_ {ξα.} νή τόν δί' ἐγώ γοῦν ὄνος ἄγω μυστήρια. ἀτάρ οὐ καθέξω ταῦτα τόν πλείω χρόνον. {ηρ.} οἵ σοι φράσους' ἁπαξάπανθ' ὧν ἄν δέῃ. οὗτοι γάρ ἐγγύτατα παρ' αὐτήν τήν ὁδόν ἐπί ταῖσι τοῦ πλούτωνος οἰκοῦσιν θύραις. καί χαῖρε πόλλ', ὦδελφέ. {δι.} νή δία καί σύ γε ὑγίαινε. σύ δέ τά στρώματ' αὖθις λάμβανε. {ξα.} πρίν καί καταθέσθαι; {δι.} καί ταχέως μέντοι πάνυ. {ξα.} μή δῆθ', ἱκετεύω ς', ἀλλά μίσθωσαί τινα τῶν ἐκφερομένων, ὅστις ἐπί τοῦτ' ἔρχεται. {δι.} ἐάν δέ μηὕρω; {ξα.} τότ' ἔμ' ἄγειν. {δι.} καλῶς λέγεις. καί γάρ τιν' ἐκφέρουσι τουτονί νεκρόν. οὗτος, σέ λέγω μέντοι, σέ τόν τεθνηκότα. ἄνθρωπε, βούλει σκευάρι' εἰς ἅιδου φέρειν; {νεκροσ} πός' ἄττα; {δι.} ταυτί. {νε.} δύο δραχμάς μισθόν τελεῖς; {δι.} μά δί', ἀλλ' ἔλαττον. {νε.} ὑπάγεθ' ὑμεῖς τῆς ὁδοῦ. {δι.} ἀνάμεινον, ὦ δαιμόνι', ἐάν ξυμβῶ τί σοι. {νε.} εἰ μή καταθήσεις δύο δραχμάς, μή διαλέγου. {δι.} λάβ' ἐννέ' ὀβολούς. {νε.} ἀναβιοίην νυν πάλιν. {ξα.} ὡς σεμνός ὁ κατάρατος. οὐκ οἰμώξεται; ἐγώ βαδιοῦμαι. {δι.} χρηστός εἶ καί γεννάδας. χωρῶμεν ἐπί τό πλοῖον. {χαρων} ὠόπ, παραβαλοῦ. {ξα.} τουτί τί ἐστι; {δι.} τοῦτο; λίμνη νή δία αὕτη 'στίν ἥν ἔφραζε, καί πλοῖόν γ' ὁρῶ. {ξα.} νή τόν ποσειδῶ κἄστι γ' ὁ χάρων οὑτοσί. {δι.} χαῖρ', ὦ χάρων, χαῖρ', ὦ χάρων, χαῖρ', ὦ χάρων. {χα.} τίς εἰς ἀναπαύλας ἐκ κακῶν καί πραγμάτων; τίς εἰς τό λήθης πεδίον, ἤ 'ς ὀνουπόκας, ἤ 'ς κερβερίους, ἤ 'ς κόρακας, ἤ 'πί ταίναρον; {δι.} ἐγώ. {χα.} ταχέως ἔμβαινέ που. {δι.} σχήσειν δοκεῖς ἐς κόρακας ὄντως; {χα.} ναί μά δία σοῦ γ' οὕνεκα. εἴσβαινε δή. {δι.} παῖ, δεῦρο. {χα.} δοῦλον οὐκ ἄγω, εἰ μή νεναυμάχηκε τήν περί τῶν κρεῶν. {ξα.} μά τόν δί' οὐ γάρ ἀλλ' ἔτυχον ὀφθαλμιῶν. {χα.} οὔκουν περιθρέξει δῆτα τήν λίμνην κύκλῳ; {ξα.} ποῦ δῆτ' ἀναμενῶ; {χα.} παρά τόν αὑαίνου λίθον, ἐπί ταῖς ἀναπαύλαις. {δι.} μανθάνεις; {ξα.} πάνυ μανθάνω. οἴμοι κακοδαίμων, τῷ ξυνέτυχον ἐξιών; {χα.} κάθιζ' ἐπί κώπην. εἴ τις ἔτι πλεῖ, σπευδέτω. οὗτος, τί ποιεῖς; {δι.} ὅ τι ποιῶ; τί δ' ἄλλο γ' ἤ ἵζω 'πί κώπην, οὗπερ ἐκέλευές με σύ; {χα.} οὔκουν καθεδεῖ δῆτ' ἐνθαδί, γάστρων; {δι.} ἰδού. {χα.} οὔκουν προβαλεῖ τώ χεῖρε κἀκτενεῖς; {δι.} ἰδού. {χα.} οὐ μή φλυαρήσεις ἔχων, ἀλλ' ἀντιβάς ἐλᾷς προθύμως. {δι.} κᾆτα πῶς δυνήσομαι ἄπειρος, ἀθαλάττευτος, ἀσαλαμίνιος ὤν εἶτ' ἐλαύνειν; {χα.} ῥᾷστ': ἀκούσει γάρ μέλη κάλλιστ', ἐπειδάν ἐμβάλῃς ἅπαξ. {δι.} τίνων; {χα.} βατράχων κύκνων θαυμαστά. {δι.} κατακέλευε δή. {χα.} ὠοπόπ, ὠοπόπ. {βατραχοι} βρεκεκεκεξ κοαξ κοαξ, βρεκεκεκεξ κοαξ κοαξ. λιμναῖα κρηνῶν τέκνα, ξύναυλον ὕμνων βοάν φθεγξώμεθ', εὔγηρυν ἐμάν ἀοιδάν, κοαξ κοαξ, ἥν ἀμφί νυσήιον διός διώνυσον ἐν λίμναισιν ἰαχήσαμεν, ἡνίχ' ὁ κραιπαλόκωμος τοῖς ἱεροῖσι χύτροισι χωρεῖ κατ' ἐμόν τέμενος λαῶν ὄχλος. βρεκεκεκεξ κοαξ κοαξ. {δι.} ἐγώ δέ γ' ἀλγεῖν ἄρχομαι τόν ὄρρον, ὦ κοαξ κοαξ. {βα.} βρεκεκεκεξ κοαξ κοαξ. {δι.} ὑμῖν δ' ἴσως οὐδέν μέλει. {βα.} βρεκεκεκεξ κοαξ κοαξ. {δι.} ἀλλ' ἐξόλοισθ' αὐτῷ <κοαξ>: οὐδέν γάρ ἐστ' ἀλλ' ἤ <κοαξ>. {βα.} εἰκότως γ', ὦ πολλά πράττων. ἐμέ γάρ ἔστερξαν εὔλυροί τε μοῦσαι καί κεροβάτας πάν, ὁ καλαμόφθογγα παίζων: προσεπιτέρπεται δ' ὁ φορμικτάς ἀπόλλων, ἕνεκα δόνακος, ὅν ὑπολύριον ἔνυδρον ἐν λίμναις τρέφω. βρεκεκεκεξ κοαξ κοαξ. {δι.} ἐγώ δέ φλυκταίνας γ' ἔχω, χὠ πρωκτός ἰδίει πάλαι, κᾆτ' αὐτίκ' ἐκκύψας ἐρεῖ_ {βα.} βρεκεκεκεξ κοαξ κοαξ. {δι.} ἀλλ', ὦ φιλῳδόν γένος, παύσασθε. {βα.} μᾶλλον μέν οὖν φθεγξόμεσθ', εἰ δή ποτ' εὐ ηλίοις ἐν ἁμέραισιν ἡλάμεσθα διά κυπείρου καί φλέω, χαίροντες ᾠδῆς πολυκολύμβοισι μέλεσιν ἤ διός φεύγοντες ὄμβρον ἔνυδρον ἐν βυθῷ χορείαν αἰόλαν ἐφθεγξάμεσθα πομφολυγοπαφλάσμασιν. {δι.} βρεκεκεκεξ κοαξ κοαξ. τουτί παρ' ὑμῶν λαμβάνω. {βα.} δεινά τἄρα πεισόμεσθα. {δι.} δεινότερα δ' ἔγωγ', ἐλαύνων εἰ διαρραγήσομαι. {βα.} βρεκεκεκεξ κοαξ κοαξ. {δι.} οἰμώζετ': οὐ γάρ μοι μέλει. {βα.} ἀλλά μήν κεκραξόμεσθά γ' ὁπόσον ἡ φάρυξ ἄν ἡμῶν χανδάνῃ δι' ἡμέρας_ {δι.} βρεκεκεκεξ κοαξ κοαξ. τούτῳ γάρ οὐ νικήσετε. {βα.} οὐδέ μήν ἡμᾶς σύ πάντως. {δι.} οὐδέ μήν ὑμεῖς γ' ἐμέ. οὐδέποτε: κεκράξομαι γάρ κἄν με δῇ δι' ἡμέρας, ἕως ἄν ὑμῶν ἐπικρατήσω τῷ <κοαξ>, βρεκεκεκεξ κοαξ κοαξ. ἔμελλον ἄρα παύσειν ποθ' ὑμᾶς τοῦ <κοαξ>. {χα.} ὤ παῦε, παῦε, παραβαλοῦ τώ κωπίω. ἔκβαιν', ἀπόδος τόν ναῦλον. {δι.} ἔχε δή τὠβολώ. ὁ ξανθίας. ποῦ ξανθίας; ἤ, ξανθία. {ξα.} ἰαῦ. {δι.} βάδιζε δεῦρο. {ξα.} χαῖρ', ὦ δέσποτα. {δι.} τί ἐστι τἀνταυθοῖ; {ξα.} σκότος καί βόρβορος. {δι.} κατεῖδες οὖν που τούς πατραλοίας αὐτόθι καί τούς ἐπιόρκους, οὕς ἔλεγεν ἡμῖν; {ξα.} σύ δ' οὔ; {δι.} νή τόν ποσειδῶ 'γωγε, καί νυνί γ' ὁρῶ. ἄγε δή, τί δρῶμεν; {ξα.} προϊέναι βέλτιστα νῷν, ὡς οὗτος ὁ τόπος ἐστίν οὗ τά θηρία τά δείν' ἔφασκ' ἐκεῖνος. {δι.} ὡς οἰμώξεται. ἠλαζονεύεθ' ἵνα φοβηθείην ἐγώ, εἰδώς με μάχιμον ὄντα, φιλοτιμούμενος. οὐδέν γάρ οὕτω γαῦρόν ἐσθ' ὡς ἡρακλῆς. ἐγώ δέ γ' εὐξαίμην ἄν ἐντυχεῖν τινι λαβεῖν τ' ἀγώνισμ' ἄξιόν τι τῆς ὁδοῦ. {ξα.} νή τόν δία: καί μήν αἰσθάνομαι ψόφου τινός. {δι.} ποῦ ποῦ 'στιν; {ξα.} ἐξόπισθεν. {δι.} ἐξόπισθ' ἴθι. {ξα.} ἀλλ' ἔστιν ἐν τῷ πρόσθε. {δι.} πρόσθε νυν ἴθι. {ξα.} καί μήν ὁρῶ νή τόν δία θηρίον μέγα. {δι.} ποῖόν τι; {ξα.} δεινόν. παντοδαπόν γοῦν γίγνεται: τοτέ μέν γε βοῦς, νυνί δ' ὀρεύς, τοτέ δ' αὖ γυνή ὡραιοτάτη τις. {δι.} ποῦ 'στι; φέρ' ἐπ' αὐτήν ἴω. {ξα.} ἀλλ' οὐκέτ' αὖ γυνή 'στιν, ἀλλ' ἤδη κύων. {δι.} ἔμπουσα τοίνυν ἐστί. {ξα.} πυρί γοῦν λάμπεται ἅπαν τό πρόσωπον. {δι.} καί σκέλος χαλκοῦν ἔχει; {ξα.} νή τόν ποσειδῶ, καί βολίτινον θἄτερον, σάφ' ἴσθι. {δι.} ποῖ δῆτ' ἄν τραποίμην; {ξα.} ποῖ δ' ἐγώ; {δι.} ἱερεῦ, διαφύλαξόν μ', ἵν' ὦ σοι ξυμπότης. {ξα.} ἀπολούμεθ', ὦναξ ἡράκλεις. {δι.} οὐ μή καλεῖς μ', ὦνθρωφ', ἱκετεύω, μηδέ κατερεῖς τοὔνομα. {ξα.} διόνυσε τοίνυν. {δι.} τοῦτ' ἔθ' ἧττον θἀτέρου. {ξα.} ἴθ' ᾗπερ ἔρχει. δεῦρο δεῦρ', ὦ δέσποτα. {δι.} τί δ' ἐστί; {ξα.} θάρρει: πάντ' ἀγαθά πεπράγαμεν, ἔξεστί θ' ὥσπερ ἡγέλοχος ἡμῖν λέγειν: »ἐκ κυμάτων γάρ αὖθις αὖ γαλῆν ὁρῶ.« ἥμπουσα φρούδη. {δι.} κατόμοσον. {ξα.} νή τόν δία. {δι.} καὖθις κατόμοσον. {ξα.} νή δί'. {δι.} ὄμοσον. {ξα.} νή δία. {δι.} οἴμοι τάλας, ὡς ὠχρίας' αὐτήν ἰδών. {ξα.} ὁδί δέ δείσας ὑπερεπυρρίασέ σου. {δι.} οἴμοι, πόθεν μοι τά κακά ταυτί προσέπεσεν; τίν' αἰτιάσομαι θεῶν μ' ἀπολλύναι; αἰθέρα διός δωμάτιον ἤ χρόνου πόδα; {ξα.} οὗτος. {δι.} τί ἐστιν; {ξα.} οὐ κατήκουσας; {δι.} τίνος; {ξα.} αὐλῶν πνοῆς. {δι.} ἔγωγε, καί δᾴδων γέ με αὔρα τις εἰσέπνευσε μυστικωτάτη. ἀλλ' ἠρεμεί πτήξαντες ἀκροασώμεθα. {χοροσ} ἴακχ', ὦ ἴακχε. ἴακχ', ὦ ἴακχε. {ξα.} τοῦτ' ἔστ' ἐκεῖν', ὦ δέσποθ': οἱ μεμυημένοι ἐνταῦθά που παίζουσιν, οὕς ἔφραζε νῷν. ἄδουσι γοῦν τόν ἴακχον ὅνπερ δι' ἀγορᾶς. {δι.} κἀμοί δοκοῦσιν. ἡσυχίαν τοίνυν ἄγειν βέλτιστόν ἐστιν, ὡς ἄν εἰδῶμεν σαφῶς. {χο.} ἴακχ', ὦ πολυτίμητ' ἐν ἕδραις ἐνθάδε ναίων, {str.} ἴακχ', ὦ ἴακχε, ἐλθέ τόνδ' ἀνά λειμῶνα χορεύσων ὁσίους εἰς θιασώτας, πολύκαρπον μέν τινάσσων περί κρατί σῷ βρύοντα στέφανον μύρτων, θρασεῖ δ' ἐγκατακρούων ποδί τάν ἀκόλαστον φιλοπαίγμονα τιμάν, χαρίτων πλεῖστον ἔχουσαν μέρος, ἁγνήν, ἱεράν ὁσίοις μύσταις χορείαν. {ξα.} ὦ πότνια πολυτίμητε δήμητρος κόρη, ὡς ἡδύ μοι προσέπνευσε χοιρείων κρεῶν. {δι.} οὔκουν ἀτρέμ' ἕξεις, ἤν τι καί χορδῆς λάβῃς; {χο.} ἔγειρε: φλογέας ἐν χερσί γάρ ἥκει τινάσσων, {ant.} ἴακχ', ὦ ἴακχε, νυκτέρου τελετῆς φωσφόρος ἀστήρ. φλογί φέγγεται δέ λειμών: γόνυ πάλλεται γερόντων: ἀποσείονται δέ λύπας χρονίους τ' ἐτῶν παλαιῶν ἐνιαυτούς ἱερᾶς ὑπό τιμῆς. σύ δέ λαμπάδι φέγγων προβάδην ἔξαγ' ἐπ' ἀνθηρόν ἕλειον δάπεδον χοροποιόν, μάκαρ, ἥβαν. εὐφημεῖν χρή κἀξίστασθαι τοῖς ἡμετέροισι χοροῖσιν, ὅστις ἄπειρος τοιῶνδε λόγων ἤ γνώμην μή καθαρεύει, ἤ γενναίων ὄργια μουσῶν μήτ' εἶδεν μήτ' ἐχόρευσεν, μηδέ κρατίνου τοῦ ταυροφάγου γλώττης βακχεῖ' ἐτελέσθη, ἤ βωμολόχοις ἔπεσιν χαίρει μή 'ν καιρῷ τοῦτο ποιοῦσιν, ἤ στάσιν ἐχθράν μή καταλύει μηδ' εὔκολός ἐστι πολίταις, ἀλλ' ἀνεγείρει καί ῥιπίζει κερδῶν ἰδίων ἐπιθυμῶν, ἤ τῆς πόλεως χειμαζομένης ἄρχων καταδωροδοκεῖται, ἤ προδίδωσιν φρούριον ἤ ναῦς, ἤ τἀπόρρητ' ἀποπέμπει ἐξ αἰγίνης θωρυκίων ὤν εἰκοστολόγος κακοδαίμων, ἀσκώματα καί λίνα καί πίτταν διαπέμπων εἰς ἐπίδαυρον, ἤ χρήματα ταῖς τῶν ἀντιπάλων ναυσίν παρέχειν τινά πείθει, ἤ κατατιλᾷ τῶν ἑκατείων κυκλίοισι χοροῖσιν ὑπᾴδων, ἤ τούς μισθούς τῶν ποιητῶν ῥήτωρ ὤν εἶτ' ἀποτρώγει, κωμῳδηθείς ἐν ταῖς πατρίοις τελεταῖς ταῖς τοῦ διονύσου. τούτοις αὐδῶ καὖθις ἐπαυδῶ καὖθις τό τρίτον μάλ' ἐπαυδῶ ἐξίστασθαι μύσταισι χοροῖς: ὑμεῖς δ' ἀνεγείρετε μολπήν καί παννυχίδας τάς ἡμετέρας αἵ τῇδε πρέπουσιν ἑορτῇ. χώρει νυν πᾶς ἀνδρείως εἰς τούς εὐανθεῖς κόλπους λειμώνων ἐγκρούων κἀπισκώπτων καί παίζων καί χλευάζων. ἠρίστηται δ' ἐξαρκούντως. _ ἀλλ' ἔμβα χὤπως ἀρεῖς τήν σώτειραν γενναίως τῇ φωνῇ μολπάζων, ἥ τήν χώραν σῴζειν φής' εἰς τάς ὥρας, κἄν θωρυκίων μή βούληται. ἄγε νυν ἑτέραν ὕμνων ἰδέαν τήν καρποφόρον βασίλειαν, δήμητρα θεάν, ἐπικοσμοῦντες ζαθέαις μολπαῖς κελαδεῖτε. δήμητερ, ἁγνῶν ὀργίων {str.} ἄνασσα, συμπαραστάτει, καί σῷζε τόν σαυτῆς χορόν: καί μ' ἀσφαλῶς πανήμερον παῖσαί τε καί χορεῦσαι. _ καί πολλά μέν γέλοιά μ' εἰ {ant.} πεῖν, πολλά δέ σπουδαῖα, καί τῆς σῆς ἑορτῆς ἀξίως παίσαντα καί σκώψαντα νι κήσαντα ταινιοῦσθαι. ἄγ' εἶά νυν καί τόν ὡραῖον θεόν παρακαλεῖτε δεῦρο ᾠδαῖσι, τόν ξυνέμπορον τῆσδε τῆς χορείας. ἴακχε πολυτίμητε, μέλος ἑορτῆς ἥδιστον εὑρών, δεῦρο συνακολούθει πρός τήν θεόν καί δεῖξον ὡς ἄνευ πόνου πολλήν ὁδόν περαίνεις. ἴακχε φιλοχορευτά, συμπρόπεμπέ με. _ σύ γάρ κατεσχίσω μέν ἐπί γέλωτι κἀπ' εὐτελείᾳ τόδε τό σανδαλίσκον καί τό ῥάκος, κἀξηῦρες ὥστ' ἀζημίους παίζειν τε καί χορεύειν. ἴακχε φιλοχορευτά, συμπρόπεμπέ με. _ καί γάρ παραβλέψας τι μειρακίσκης νυνδή κατεῖδον καί μάλ' εὐπροσώπου, συμπαιστρίας, χιτωνίου παραρραγέν τος τιτθίον προκύψαν. ἴακχε φιλοχορευτά, συμπρόπεμπέ με. {ξα.} ἐγώ δ' ἀεί πως φιλακόλου θός εἰμι καί μετ' αὐτῆς παίζων χορεύειν βούλομαι. {δι.} κἄγωγε πρός. {χο.} βούλεσθε δῆτα κοινῇ σκώψωμεν ἀρχέδημον, ὅς ἑπτέτης ὤν οὐκ ἔφυσε φράτερας; _ νυνί δέ δημαγωγεῖ ἐν τοῖς ἄνω νεκροῖσι, κἄστιν τά πρῶτα τῆς ἐκεῖ μοχθηρίας. _ τόν κλεισθένους δ' ἀκούω ἐν ταῖς ταφαῖσι πρωκτόν τίλλειν ἑαυτοῦ καί σπαράττειν τάς γνάθους. _ κἀκόπτετ' ἐγκεκυφώς, κἄκλαε κἀκεκράγει σεβῖνον ὅστις ἐστίν ἁναφλύστιος. _ καί καλλίαν γέ φασι τοῦτον τόν ἱπποκίνου κύσθου λεοντῆν ναυμαχεῖν ἐνημμένον. {δι.} ἔχοιτ' ἄν οὖν φράσαι νῷν πλούτων' ὅπου 'νθάδ' οἰκεῖ; ξένω γάρ ἐσμεν ἀρτίως ἀφιγμένω. {χο.} μηδέν μακράν ἀπέλθῃς, μηδ' αὖθις ἐπανέρῃ με, ἀλλ' ἴσθ' ἐπ' αὐτήν τήν θύραν ἀφιγμένος. {δι.} αἴροι' ἄν αὖθις, ὦ παῖ. {ξα.} τουτί τί ἦν τό πρᾶγμα; ἀλλ' ἦ διός κόρινθος ἐν τοῖς στρώμασιν; {χο.} χωρεῖτέ νυν ἱερόν ἀνά κύκλον θεᾶς, ἀνθοφόρον ἀν' ἄλσος παίζοντες οἷς μετουσία θεοφιλοῦς ἑορτῆς. ἐγώ δέ σύν ταῖσιν κόραις εἶμι καί γυναιξίν, οὗ παννυχίζουσιν θεᾷ, φέγγος ἱερόν οἴσων. χωρῶμεν εἰς πολυρρόδους λειμῶνας ἀνθεμώδεις, τόν ἡμέτερον τρόπον, τόν καλλιχορώτατον, παίζοντες, ὅν ὄλβιαι μοῖραι ξυνάγουσιν. _ μόνοις γάρ ἡμῖν ἥλιος καί φέγγος ἱλαρόν ἐστιν, ὅσοι μεμυήμεθ' εὐ σεβῆ τε διήγομεν τρόπον περί τούς ξένους καί τούς ἰδιώτας. {δι.} ἄγε δή τίνα τρόπον τήν θύραν κόψω; τίνα; πῶς ἐνθάδ' ἄρα κόπτουσιν οὑπιχώριοι; {ξα.} οὐ μή διατρίψεις, ἀλλά γεῦσαι τῆς θύρας, καθ' ἡρακλέα τό σχῆμα καί τό λῆμ' ἔχων. {δι.} παῖ παῖ. {αιακοσ} τίς οὗτος; {δι.} ἡρακλῆς ὁ καρτερός. {αι.} ὦ βδελυρέ κἀναίσχυντε καί τολμηρέ σύ καί μιαρέ καί παμμίαρε καί μιαρώτατε, ὅς τόν κύν' ἡμῶν ἐξελάσας τόν κέρβερον ἀπῇξας ἄγχων κἀποδράς ᾤχου λαβών, ὅν ἐγώ 'φύλαττον. ἀλλά νῦν ἔχει μέσος: τοία στυγός σε μελανοκάρδιος πέτρα ἀχερόντιός τε σκόπελος αἱματοσταγής φρουροῦσι, κωκυτοῦ τε περίδρομοι κύνες, ἔχιδνά θ' ἑκατογκέφαλος, ἥ τά σπλάγχνα σου διασπαράξει: πλευμόνων τ' ἀνθάψεται ταρτησσία μύραινα, τώ νεφρώ δέ σου αὐτοῖσιν ἐντέροισιν ᾑματωμένω διασπάσονται γοργόνες τειθράσιαι, ἐφ' ἅς ἐγώ δρομαῖον ὁρμήσω πόδα. {ξα.} οὗτος, τί δέδρακας; {δι.} ἐγκέχοδα: κάλει θεόν. {ξα.} ὦ καταγέλαστ', οὔκουν ἀναστήσει ταχύ πρίν τινά ς' ἰδεῖν ἀλλότριον; {δι.} ἀλλ' ὡρακιῶ. ἀλλ' οἶσε πρός τήν καρδίαν μου σπογγιάν. {ξα.} ἰδού λαβέ: προσθοῦ. _ποῦ 'στιν; ὦ χρυσοῖ θεοί, ἐνταῦθ' ἔχεις τήν καρδίαν; {δι.} δείσασα γάρ εἰς τήν κάτω μου κοιλίαν καθείρπυσεν. {ξα.} ὦ δειλότατε θεῶν σύ κἀνθρώπων. {δι.} ἐγώ; πῶς δειλός ὅστις σπογγιάν ᾔτησά σε; οὐ τἄν ἕτερός γ' αὔτ' εἰργάσατ' ἀνήρ. {ξα.} ἀλλά τί; {δι.} κατέκειτ' ἄν ὀσφραινόμενος, εἴπερ δειλός ἦν: ἐγώ δ' ἀνέστην καί προσέτ' ἀπεψησάμην. {ξα.} ἀνδρεῖά γ', ὦ πόσειδον. {δι.} οἶμαι νή δία. σύ δ' οὐκ ἔδεισας τόν ψόφον τῶν ῥημάτων καί τάς ἀπειλάς; {ξα.} οὐ μά δί' οὐδ' ἐφρόντισα. {δι.} ἴθι νυν, ἐπειδή ληματίας κἀνδρεῖος εἶ, σύ μέν γενοῦ 'γώ τό ῥόπαλον τουτί λαβών καί τήν λεοντῆν, εἴπερ ἀφοβόσπλαγχνος εἶ: ἐγώ δ' ἔσομαί σοι σκευοφόρος ἐν τῷ μέρει. {ξα.} φέρε δή ταχέως αὔτ': οὐ γάρ ἀλλά πειστέον. καί βλέψον εἰς τόν ἡρακλειοξανθίαν, εἰ δειλός ἔσομαι καί κατά σέ τό λῆμ' ἔχων. {δι.} μά δί' ἀλλ' ἀληθῶς οὑκ μελίτης μαστιγίας. φέρε νυν, ἐγώ τά στρώματ' αἴρωμαι ταδί. {θεραπαινα} ὦ φίλταθ' ἥκεις ἡράκλεις; δεῦρ' εἴσιθι. ἡ γάρ θεός ς' ὡς ἐπύθεθ' ἥκοντ', εὐθέως ἔπεττεν ἄρτους, ἧψε κατερικτῶν χύτρας ἔτνους δύ' ἤ τρεῖς, βοῦν ἀπηνθράκιζ' ὅλον, πλακοῦντας ὤπτα, κολλάβους. ἀλλ' εἴσιθι. {ξα.} κάλλιστ', ἐπαινῶ. {θε.} μά τόν ἀπόλλω οὐ μή ς' ἐγώ περιόψομἀπελθόντ', ἐπεί τοι καί κρέα ἀνέβραττεν ὀρνίθεια, καί τραγήματα ἔφρυγε, κᾦνον ἀνεκεράννυ γλυκύτατον. ἀλλ' εἴσιθ' ἅμ' ἐμοί. {ξα.} πάνυ καλῶς. {θε.} ληρεῖς ἔχων: οὐ γάρ ς' ἀφήσω. καί γάρ αὐλητρίς τέ σοι ἤδη 'νδον ἔσθ' ὡραιοτάτη κὠρχηστρίδες ἕτεραι δύ' ἤ τρεῖς_ {ξα.} πῶς λέγεις; ὀρχηστρίδες; {θε.} ἡβυλλιῶσαι κἄρτι παρατετιλμέναι. ἀλλ' εἴσιθ', ὡς ὁ μάγειρος ἤδη τά τεμάχη ἔμελλ' ἀφαιρεῖν χἠ τράπεζ' εἰσῄρετο. {ξα.} ἴθι νυν, φράσον πρώτιστα ταῖς ὀρχηστρίσιν ταῖς ἔνδον οὔσαις αὐτός ὅτι εἰσέρχομαι. ὁ παῖς, ἀκολούθει δεῦρο τά σκεύη φέρων. {δι.} ἐπίσχες, οὗτος. οὔ τί που σπουδήν ποεῖ, ὁτιή σε παίζων ἡρακλέα 'νεσκεύασα; οὐ μή φλυαρήσεις ἔχων, ὦ ξανθία, ἀλλ' ἀράμενος οἴσεις πάλιν τά στρώματα. {ξα.} τί δ' ἐστίν; οὔ τί πού μ' ἀφελέσθαι διανοεῖ ἅδωκας αὐτός; {δι.} οὐ τάχ', ἀλλ' ἤδη ποιῶ. κατάθου τό δέρμα. {ξα.} ταῦτ' ἐγώ μαρτύρομαι καί τοῖς θεοῖσιν ἐπιτρέπω. {δι.} ποίοις θεοῖς; τό δέ προσδοκῆσαί ς' οὐκ ἀνόητον καί κενόν ὡς δοῦλος ὤν καί θνητός ἁλκμήνης ἔσει; {ξα.} ἀμέλει, καλῶς: ἔχ' αὔτ'. ἴσως γάρ τοί ποτε ἐμοῦ δεηθείης ἄν, εἰ θεός θέλοι. {χο.} ταῦτα μέν πρός ἀνδρός ἐστι {str.} νοῦν ἔχοντος καί φρένας καί πολλά περιπεπλευκότος, μετακυλίνδειν αὑτόν ἀεί πρός τόν εὖ πράττοντα τοῖχον μᾶλλον ἤ γεγραμμένην εἰκόν' ἑστάναι, λαβόνθ' ἕν σχῆμα: τό δέ μεταστρέφεσθαι πρός τό μαλθακώτερον δεξιοῦ πρός ἀνδρός ἐστι καί φύσει θηραμένους. {δι.} οὐ γάρ ἄν γέλοιον ἦν, εἰ ξανθίας μέν δοῦλος ὤν ἐν στρώμασιν μιλησίοις ἀνατετραμμένος κυνῶν ὀρ χηστρίδ' εἶτ' ᾔτησεν ἁμίδ', ἐ γώ δέ πρός τοῦτον βλέπων τοὐρεβίνθου 'δραττόμην, οὗ τος δ' ἅτ' ὤν αὐτός πανοῦργος εἶδε, κᾆτ' ἐκ τῆς γνάθου πύξ πατάξας μοὐξέκοψε τοῦ χοροῦ τούς προσθίους; {πανδοκευτρια αʹ} πλαθάνη, πλαθάνη, δεῦρ' ἔλθ'. ὁ πανοῦργος οὑτοσί, ὅς εἰς τό πανδοκεῖον εἰσελθών ποτε ἑκκαίδεκ' ἄρτους κατέφαγ' ἡμῶν_ {πανδοκευτρια βʹ} νή δία, ἐκεῖνος αὐτός δῆτα. {ξα.} κακόν ἥκει τινί. {πα. αʹ} καί κρέα γε πρός τούτοισιν ἀνάβραστ' εἴκοσιν ἀνημιωβολιαῖα_ {ξα.} δώσει τις δίκην. {πα. αʹ} καί τά σκόροδα τά πολλά. {δι.} ληρεῖς, ὦ γύναι, κοὐκ οἶσθ' ὅ τι λέγεις. {πα. αʹ} οὐ μέν οὖν με προσεδόκας, ὁτιή κοθόρνους εἶχες, ἄν γνῶναί ς' ἔτι. τί δαί; τό πολύ τάριχος οὐκ εἴρηκά πω. {πα. βʹ} μά δί' οὐδέ τόν τυρόν γε τόν χλωρόν, τάλαν, ὅν οὗτος αὐτοῖς τοῖς ταλάροις κατήσθιεν. {πα. αʹ} κἄπειτ' ἐπειδή τἀργύριον ἐπραττόμην, ἔβλεψεν εἴς με δριμύ κἀμυκᾶτό γε_ {ξα.} τούτου πάνυ τοὔργον: οὗτος ὁ τρόπος πανταχοῦ. {πα. αʹ} καί τό ξίφος γ' ἐσπᾶτο μαίνεσθαι δοκῶν. {πα. βʹ} νή δία, τάλαινα. {πα. αʹ} νώ δέ δεισάσα γέ πω ἐπί τήν κατήλιφ' εὐθύς ἀνεπηδήσαμεν: ὁ δ' ᾤχετ' ἐξᾴξας γε τάς ψιάθους λαβών. {ξα.} καί τοῦτο τούτου τοὔργον. {πα. αʹ} ἀλλ' ἐχρῆν τι δρᾶν. ἴθι δή κάλεσον τόν προστάτην κλέωνά μοι_ {πα. βʹ} σύ δ' ἔμοιγ' ἐάνπερ ἐπιτύχῃς ὑπέρβολον: {πα. αʹ} ἵν' αὐτόν ἐπιτρίψωμεν. ὦ μιαρά φάρυξ, ὡς ἡδέως ἄν σου λίθῳ τούς γομφίους κόπτοιμ' ἄν, οἷς μου κατέφαγες τά φορτία. {ξα.} ἐγώ δέ γ' εἰς τό βάραθρον ἐμβάλοιμί σε. {πα. βʹ} ἐγώ δέ τόν λάρυγγ' ἄν ἐκτέμοιμί σου δρέπανον λαβοῦς', ᾧ τάς χόλικας κατέσπασας. {πα. αʹ} ἀλλ' εἶμ' ἐπί τόν κλέων', ὅς αὐτοῦ τήμερον ἐκπηνιεῖται ταῦτα προσκαλούμενος. {δι.} κάκιστ' ἀπολοίμην, ξανθίαν εἰ μή φιλῶ. {ξα.} οἶδ' οἶδα τόν νοῦν: παῦε παῦε τοῦ λόγου. οὐκ ἄν γενοίμην ἡρακλῆς αὖ. {δι.} μηδαμῶς, ὦ ξανθίδιον. {ξα.} καί πῶς ἄν ἁλκμήνης ἐγώ υἱός γενοίμην δοῦλος ἅμα καί θνητός ὤν; {δι.} οἶδ' οἶδ' ὅτι θυμοῖ, καί δικαίως αὐτό δρᾷς: κἄν εἴ με τύπτοις, οὐκ ἄν ἀντείποιμί σοι. ἀλλ' ἤν σε τοῦ λοιποῦ ποτ' ἀφέλωμαι χρόνου, πρόρριζος αὐτός, ἡ γυνή, τά παιδία, κάκιστ' ἀπολοίμην, κἀρχέδημος ὁ γλάμων. {ξα.} δέχομαι τόν ὅρκον κἀπί τούτοις λαμβάνω. {χο.} νῦν σόν ἔργον ἔστ', ἐπειδή {ant.} τήν στολήν εἴληφας ἥνπερ εἶχες, ἐξ ἀρχῆς πάλιν ἀνανεάζειν <αὖ τό λῆμα> καί βλέπειν αὖθις τό δεινόν, τοῦ θεοῦ μεμνημένον ᾧπερ εἰκάζεις σεαυτόν. ἤν δέ παραληρῶν ἁλῷς ἤ κἀκβάλῃς τι μαλθακόν, αὖθις αἴρεσθαί ς' ἀνάγκη 'σται πάλιν τά στρώματα. {ξα.} οὐ κακῶς, ὦνδρες, παραινεῖτ', ἀλλά καὐτός τυγχάνω ταῦτ' ἄρτι συννοούμενος. ὅδε μέν οὖν, ἤν χρηστόν ᾖ τι, ταῦτ' ἀφαιρεῖσθαι πάλιν πει ράσεταί μ' εὖ οἶδ' ὅτι. ἀλλ' ὅμως ἐγώ παρέξω 'μαυτόν ἀνδρεῖον τό λῆμα καί βλέποντ' ὀρίγανον. δεῖν δ' ἔοικεν, ὡς ἀκούω τῆς θύρας καί δή ψόφον. {αι.} ξυνδεῖτε ταχέως τουτονί τόν κυνοκλόπον, ἵνα δῷ δίκην: ἁνύετον. {δι.} ἥκει τῳ κακόν. {ξα.} οὐκ ἐς κόρακας; μή πρόσιτον. {αι.} εἶἑν, καί μάχει; ὁ διτύλας χὠ σκεβλύας χὠ παρδόκας, χωρεῖτε δευρί καί μάχεσθε τουτῳί. {δι.} εἶτ' οὐχί δεινά ταῦτα, τύπτειν τουτονί κλέπτοντα πρός τἀλλότρια; {αι.} μἀλλ' ὑπερφυᾶ. {δι.} σχέτλια μέν οὖν καί δεινά. {ξα.} καί μήν νή δία, εἰ πώποτ' ἦλθον δεῦρ', ἐθέλω τεθνηκέναι, ἤ 'κλεψα τῶν σῶν ἄξιόν τι καί τριχός. καί σοι ποήσω πρᾶγμα γενναῖον πάνυ: βασάνιζε γάρ τόν παῖδα τουτονί λαβών, κἄν ποτέ μ' ἕλῃς ἀδικοῦντ', ἀπόκτεινόν μ' ἄγων. {αι.} καί πῶς βασανίσω; {ξα.} πάντα τρόπον: ἐν κλίμακι δήσας, κρεμάσας, ὑστριχίδι μαστιγῶν, δέρων, στρεβλῶν, ἔτι δ' εἰς τάς ῥῖνας ὄξος ἐγχέων, πλίνθους ἐπιτιθείς, πάντα τἄλλα, πλήν πράσῳ μή τύπτε τοῦτον μηδέ γητείῳ νέῳ. {αι.} δίκαιος ὁ λόγος: κἄν τι πηρώσω γέ σοι τόν παῖδα τύπτων, τἀργύριόν σοι κείσεται. {ξα.} μή δῆτ' ἔμοιγ'. οὕτω δέ βασάνιζ' ἀπαγαγών. {αι.} αὐτοῦ μέν οὖν, ἵνα σοι κατ' ὀφθαλμούς λέγῃ. κατάθου σύ τά σκεύη ταχέως, χὤπως ἐρεῖς ἐνταῦθα μηδέν ψεῦδος. {δι.} ἀγορεύω τινί ἐμέ μή βασανίζειν ἀθάνατον ὄντ': εἰ δέ μή, αὐτός σεαυτόν αἰτιῶ. {αι.} λέγεις δέ τί; {δι.} ἀθάνατος εἶναί φημι, διόνυσος διός, τοῦτον δέ δοῦλον. {αι.} ταῦτ' ἀκούεις; {ξα.} φήμ' ἐγώ. καί πολύ γε μᾶλλόν ἐστι μαστιγωτέος: εἴπερ θεός γάρ ἐστιν, οὐκ αἰσθήσεται. {δι.} τί δῆτ', ἐπειδή καί σύ φῄς εἶναι θεός, οὐ καί σύ τύπτει τάς ἴσας πληγάς ἐμοί; {ξα.} δίκαιος ὁ λόγος: χὠπότερόν γ' ἄν νῷν ἴδῃς κλαύσαντα πρότερον ἤ προτιμήσαντά τι τυπτόμενον, εἶναι τοῦτον ἡγοῦ μή θεόν. {αι.} οὐκ ἔσθ' ὅπως οὐκ εἶ σύ γεννάδας ἀνήρ: χωρεῖς γάρ εἰς τό δίκαιον. ἀποδύεσθε δή. {ξα.} πῶς οὖν βασανιεῖς νώ δικαίως; {αι.} ῥᾳδίως: πληγήν παρά πληγήν ἑκάτερον. {ξα.} καλῶς λέγεις. ἰδού: σκόπει νυν ἤν μ' ὑποκινήσαντ' ἴδῃς. {αι.} ἤδη 'πάταξά ς'; {ξα.} οὐ μά δί' οὐδαμοῖ δοκεῖς. {αι.} ἀλλ' εἶμ' ἐπί τονδί καί πατάξω. {δι.} πηνίκα; {αι.} καί δή 'πάταξα. {δι.} κᾆτα πῶς οὐκ ἔπταρον; {αι.} οὐκ οἶδα: τουδί δ' αὖθις ἀποπειράσομαι. {ξα.} οὔκουν ἁνύσεις; ἰατταταῖ. {αι.} τί τἀτταταῖ; μῶν ὠδυνήθης; {ξα.} οὐ μά δί' ἀλλ' ἐφρόντισα ὁπόθ' ἡράκλεια τἀν διομείοις γίγνεται. {αι.} ἅνθρωπος ἱερός. δεῦρο πάλιν βαδιστέον. {δι.} ἰού ἰού. {αι.} τί ἐστιν; {δι.} ἱππέας ὁρῶ. {αι.} τί δῆτα κλάεις; {δι.} κρομμύων ὀσφραίνομαι. {αι.} ἐπεί προτιμᾷς γ' οὐδέν; {δι.} οὐδέν μοι μέλει. {αι.} βαδιστέον τἄρ' ἐστίν ἐπί τονδί πάλιν. {ξα.} οἴμοι. {αι.} τί ἐστι; {ξα.} τήν ἄκανθαν ἔξελε. {αι.} τί τό πρᾶγμα τουτί; δεῦρο πάλιν βαδιστέον. {δι.} ἄπολλον, _ὅς που δῆλον ἤ πυθῶν' ἔχεις. {ξα.} ἤλγησεν: οὐκ ἤκουσας; {δι.} οὐκ ἔγωγ', ἐπεί ἴαμβον ἱππώνακτος ἀνεμιμνῃσκόμην. {ξα.} οὐδέν ποεῖς γάρ: ἀλλά τάς λαγόνας σπόδει. {αι.} μά τόν δί', ἀλλ' ἤδη πάρεχε τήν γαστέρα. {δι.} πόσειδον, _ {ξα.} ἤλγησέν τις. {δι.} ἁλός ἐν βένθεσιν ὅς αἰγαίου πρωνός ἤ γλαυκᾶς μέδεις_ {αι.} οὔ τοι μά τήν δήμητρα δύναμαι 'γώ μαθεῖν ὁπότερος ὑμῶν ἐστι θεός. ἀλλ' εἴσιτον: ὁ δεσπότης γάρ αὐτός ὑμᾶς γνώσεται χἠ φερρέφατθ', ἅτ' ὄντε κἀκείνω θεώ. {δι.} ὀρθῶς λέγεις: ἐβουλόμην δ' ἄν τοῦτό σε πρότερον νοῆσαι, πρίν ἐμέ τάς πληγάς λαβεῖν. {χο.} μοῦσα, χορῶν ἱερῶν ἐπίβηθι καί ἔλθ' ἐπί τέρψιν ἀοιδᾶς ἐμᾶς, {str.} τόν πολύν ὀψομένη λαῶν ὄχλον, οὗ σοφίαι μυρίαι κάθηνται φιλοτιμότεραι κλεοφῶντος, ἐφ' οὗ δή χείλεσιν ἀμφιλάλοις δεινόν ἐπιβρέμεται θρηικία χελιδών ἐπί βάρβαρον ἑζομένη πέταλον: τρύζει δ' ἐπίκλαυτον ἀηδόνιον νόμον, ὡς ἀπολεῖται, κἄν ἴσαι γένωνται. τόν ἱερόν χορόν δίκαιόν ἐστι χρηστά τῇ πόλει ξυμπαραινεῖν καί διδάσκειν. πρῶτον οὖν ἡμῖν δοκεῖ ἐξισῶσαι τούς πολίτας κἀφελεῖν τά δείματα. κεἴ τις ἥμαρτε σφαλείς τι φρυνίχου παλαίσμασιν, ἐγγενέσθαι φημί χρῆναι τοῖς ὀλισθοῦσιν τότε αἰτίαν ἐκθεῖσι λῦσαι τάς πρότερον ἁμαρτίας. εἶτ' ἄτιμόν φημι χρῆναι μηδέν' εἶν' ἐν τῇ πόλει. καί γάρ αἰσχρόν ἐστι τούς μέν ναυμαχήσαντας μίαν καί πλαταιᾶς εὐθύς εἶναι κἀντί δούλων δεσπότας. κοὐδέ ταῦτ' ἔγωγ' ἔχοιμ' ἄν μή οὐ καλῶς φάσκειν ἔχειν, ἀλλ' ἐπαινῶ: μόνα γάρ αὐτά νοῦν ἔχοντ' ἐδράσατε. πρός δέ τούτοις εἰκός ὑμᾶς, οἵ μεθ' ὑμῶν πολλά δή χοἰ πατέρες ἐναυμάχησαν καί προσήκουσιν γένει τήν μίαν ταύτην παρεῖναι ξυμφοράν αἰτουμένοις. ἀλλά τῆς ὀργῆς ἀνέντες, ὦ σοφώτατοι φύσει, πάντας ἀνθρώπους ἑκόντες ξυγγενεῖς κτησώμεθα κἀπιτίμους καί πολίτας, ὅστις ἄν ξυνναυμαχῇ. εἰ δέ ταῦτ' ὀγκωσόμεσθα κἀποσεμνυνούμεθα, τήν πόλιν καί ταῦτ' ἔχοντες κυμάτων ἐν ἀγκάλαις, ὑστέρῳ χρόνῳ ποτ' αὖθις εὖ φρονεῖν οὐ δόξομεν. εἰ δ' ἐγώ ὀρθός ἰδεῖν βίον ἀνέρος ἤ τρόπον ὅστις {ant.} ἔτ' οἰμώξεται, οὐ πολύν οὐδ' ὁ πίθηκος οὗτος ὁ νῦν ἐνοχλῶν, κλειγένης ὁ μικρός, ὁ πονηρότατος βαλανεύς ὁπόσοι κρα τοῦσι κυκησίτεφροι ψευδολίτρου τε κονί ας καί κιμωλίας γῆς, χρόνον ἐνδιατρίψει: ἰδών δέ τάδ' οὐκ εἰρηνικός ἔσθ', ἵνα μή ποτε κἀποδυθῇ μεθύων ἄ νευ ξύλου βαδίζων. πολλάκις γ' ἡμῖν ἔδοξεν ἡ πόλις πεπονθέναι ταὐτόν εἴς τε τῶν πολιτῶν τούς καλούς τε κἀγαθούς εἴς τε τἀρχαῖον νόμισμα καί τό καινόν χρυσίον. οὔτε γάρ τούτοισιν οὖσιν οὐ κεκιβδηλευμένοις, ἀλλά καλλίστοις ἁπάντων, ὡς δοκεῖ, νομισμάτων καί μόνοις ὀρθῶς κοπεῖσι καί κεκωδωνισμένοις ἔν τε τοῖς ἕλλησι καί τοῖς βαρβάροισι πανταχοῦ χρώμεθ' οὐδέν, ἀλλά τούτοις τοῖς πονηροῖς χαλκίοις χθές τε καί πρώην κοπεῖσι τῷ κακίστῳ κόμματι. τῶν πολιτῶν θ' οὕς μέν ἴσμεν εὐγενεῖς καί σώφρονας ἄνδρας ὄντας καί δικαίους καί καλούς τε κἀγαθούς καί τραφέντας ἐν παλαίστραις καί χοροῖς καί μουσικῇ, προυσελοῦμεν, τοῖς δέ χαλκοῖς καί ξένοις καί πυρρίαις καί πονηροῖς κἀκ πονηρῶν εἰς ἅπαντα χρώμεθα ὑστάτοις ἀφιγμένοισιν, οἷσιν ἡ πόλις πρό τοῦ οὐδέ φαρμακοῖσιν εἰκῇ ῥᾳδίως ἐχρήσατ' ἄν. ἀλλά καί νῦν, ὦνόητοι, μεταβαλόντες τούς τρόπους χρῆσθε τοῖς χρηστοῖσιν αὖθις: καί κατορθώσασι γάρ εὔλογον, κἄν τι σφαλῆτ', ἐξ ἀξίου γοῦν τοῦ ξύλου, ἤν τι καί πάσχητε, πάσχειν τοῖς σοφοῖς δοκήσετε. {οικετησ} νή τόν δία τόν σωτῆρα, γεννάδας ἀνήρ ὁ δεσπότης σου. {ξα.} πῶς γάρ οὐχί γεννάδας, ὅστις γε πίνειν οἶδε καί βινεῖν μόνον; {οι.} τό δέ μή πατάξαι ς' ἐξελεγχθέντ' ἄντικρυς, ὅτι δοῦλος ὤν ἔφασκες εἶναι δεσπότης. {ξα.} ὤιμωξε μέντἄν. {οι.} τοῦτο μέντοι δουλικόν εὐθύς πεπόηκας, ὅπερ ἐγώ χαίρω ποιῶν. {ξα.} χαίρεις, ἱκετεύω; {οι.} μἀλλ' ἐποπτεύειν δοκῶ, ὅταν καταράσωμαι λάθρᾳ τῷ δεσπότῃ. {ξα.} τί δέ τονθορύζων, ἡνίκ' ἄν πληγάς λαβών πολλάς ἀπίῃς θύραζε; {οι.} καί τοῦθ' ἥδομαι. {ξα.} τί δέ πολλά πράττων; {οι.} ὡς μά δί' οὐδέν οἶδ' ἐγώ. {ξα.} ὁμόγνιε ζεῦ: καί παρακούων δεσποτῶν ἅττ' ἄν λαλῶσι; {οι.} μἀλλά πλεῖν ἤ μαίνομαι. {ξα.} τί δέ τοῖς θύραζε ταῦτα καταλαλῶν; {οι.} ἐγώ; μά δί' ἀλλ' ὅταν δρῶ τοῦτο, κἀκμιαίνομαι. {ξα.} ὦ φοῖβ' ἄπολλον, ἔμβαλέ μοι τήν δεξιάν, καί δός κύσαι καὐτός κύσον, _καί μοι φράσον πρός διός, ὅς ἡμῖν ἐστιν ὁμομαστιγίας, τίς οὗτος οὕνδον ἐστί θόρυβος καί βοή χὠ λοιδορησμός; {οι.} αἰσχύλου κεὐριπίδου. {ξα.} ἆ. {οι.} πρᾶγμα, πρᾶγμα μέγα κεκίνηται, μέγα ἐν τοῖς νεκροῖσι καί στάσις πολλή πάνυ. {ξα.} ἐκ τοῦ; {οι.} νόμος τις ἐνθάδ' ἐστί κείμενος ἀπό τῶν τεχνῶν, ὅσαι μεγάλαι καί δεξιαί, τόν ἄριστον ὄντα τῶν ἑαυτοῦ συντέχνων σίτησιν αὐτόν ἐν πρυτανείῳ λαμβάνειν θρόνον τε τοῦ πλούτωνος ἑξῆς_ {ξα.} μανθάνω. {οι.} ἕως ἀφίκοιτο τήν τέχνην σοφώτερος ἕτερός τις αὐτοῦ: τότε δέ παραχωρεῖν ἔδει. {ξα.} τί δῆτα τουτί τεθορύβηκεν αἰσχύλον; {οι.} ἐκεῖνος εἶχε τόν τραγῳδικόν θρόνον, ὡς ὤν κράτιστος τήν τέχνην. {ξα.} νυνί δέ τίς; {οι.} ὅτε δή κατῆλθ' εὐριπίδης, ἐπεδείκνυτο τοῖς λωποδύταις καί τοῖσι βαλλαντιοτόμοις καί τοῖσι πατραλοίαισι καί τοιχωρύχοις, ὅπερ ἔστ' ἐν ἅιδου πλῆθος, οἱ δ' ἀκροώμενοι τῶν ἀντιλογιῶν καί λυγισμῶν καί στροφῶν ὑπερεμάνησαν κἀνόμισαν σοφώτατον: κἄπειτ' ἐπαρθείς ἀντελάβετο τοῦ θρόνου, ἵν' αἰσχύλος καθῆστο. {ξα.} κοὐκ ἐβάλλετο; {οι.} μά δί', ἀλλ' ὁ δῆμος ἀνεβόα κρίσιν ποεῖν ὁπότερος εἴη τήν τέχνην σοφώτερος. {ξα.} ὁ τῶν πανούργων; {οι.} νή δί', οὐράνιόν γ' ὅσον. {ξα.} μετ' αἰσχύλου δ' οὐκ ἦσαν ἕτεροι σύμμαχοι; {οι.} ὀλίγον τό χρηστόν ἐστιν, ὥσπερ ἐνθάδε. {ξα.} τί δῆθ' ὁ πλούτων δρᾶν παρασκευάζεται; {οι.} ἀγῶνα ποιεῖν αὐτίκα μάλα καί κρίσιν κἄλεγχον αὐτοῖν τῆς τέχνης. {ξα.} κἄπειτα πῶς οὐ καί σοφοκλέης ἀντελάβετο τοῦ θρόνου; {οι.} μά δί' οὐκ ἐκεῖνος, ἀλλ' ἔκυσε μέν αἰσχύλον, ὅτε δή κατῆλθε, κἀνέβαλε τήν δεξιάν κἄνεικος ὑπεχώρησεν αὐτῷ τοῦ θρόνου. νυνί δ' ἔμελλεν, ὡς ἔφη κλειδημίδης, ἔφεδρος καθεδεῖσθαι: κἄν μέν αἰσχύλος κρατῇ, ἕξειν κατά χώραν: εἰ δέ μή, περί τῆς τέχνης διαγωνιεῖσθ' ἔφασκε πρός γ' εὐριπίδην. {ξα.} τό χρῆμ' ἄρ' ἔσται; {οι.} νή δί' ὀλίγον ὕστερον. κἀνταῦθα δή τά δεινά κινηθήσεται. καί γάρ ταλάντῳ μουσική σταθμήσεται_ {ξα.} τί δέ; μειαγωγήσουσι τήν τραγῳδίαν; {οι.} καί κανόνας ἐξοίσουσι καί πήχεις ἐπῶν καί πλαίσια ξύμπηκτα_ {ξα.} πλινθεύσουσι γάρ; {οι.} καί διαμέτρους καί σφῆνας. ὁ γάρ εὐριπίδης κατ' ἔπος βασανιεῖν φησι τάς τραγῳδίας. {ξα.} ἦ που βαρέως οἶμαι τόν αἰσχύλον φέρειν. {οι.} ἔβλεψε γοῦν ταυρηδόν ἐγκύψας κάτω. {ξα.} κρινεῖ δέ δή τίς ταῦτα; {οι.} τοῦτ' ἦν δύσκολον: σοφῶν γάρ ἀνδρῶν ἀπορίαν ηὑρισκέτην. οὔτε γάρ ἀθηναίοισι συνέβαιν' αἰσχύλος_ {ξα.} πολλούς ἴσως ἐνόμιζε τούς τοιχωρύχους. {οι.} λῆρόν τε τἄλλ' ἡγεῖτο τοῦ γνῶναι πέρι φύσεις ποητῶν: εἶτα τῷ σῷ δεσπότῃ ἐπέτρεψαν, ὁτιή τῆς τέχνης ἔμπειρος ἦν. ἀλλ' εἰσίωμεν: ὡς ὅταν γ' οἱ δεσπόται ἐσπουδάκωσι, κλαύμαθ' ἡμῖν γίγνεται. {χο.} ἦ που δεινόν ἐριβρεμέτας χόλον ἔνδοθεν ἕξει, ἡνίκ' ἄν ὀξύλαλόν περ ἴδῃ θήγοντος ὀδόντα ἀντιτέχνου: τότε δή μανίας ὑπό δεινῆς ὄμματα στροβήσεται. ἔσται δ' ἱππολόφων τε λόγων κορυθαίολα νείκη σκινδαλάμων τε παραξόνια σμιλευματοεργοῦ φωτός ἀμυνομένου φρενοτέκτονος ἀνδρός ῥήμαθ' ἱπποβάμονα. φρίξας δ' αὐτοκόμου λοφιᾶς λασιαύχενα χαίταν, δεινόν ἐπισκύνιον ξυνάγων, βρυχώμενος ἥσει ῥήματα γομφοπαγῆ, πινακηδόν ἀποσπῶν γηγενεῖ φυσήματι. ἔνθεν δή στοματουργός, ἐπῶν βασανίστρια, λίσπη γλῶσς', ἀνελισσομένη φθονερούς κινοῦσα χαλινούς, ῥήματα δαιομένη καταλεπτολογήσει πλευμόνων πολύν πόνον. {ευριπιδησ} οὐκ ἄν μεθείμην τοῦ θρόνου, μή νουθέτει: κρείττων γάρ εἶναί φημι τούτου τήν τέχνην. {δι.} αἰσχύλε, τί σιγᾷς; αἰσθάνει γάρ τοῦ λόγου. {ευ.} ἀποσεμνυνεῖται πρῶτον, ἅπερ ἑκάστοτε ἐν ταῖς τραγῳδίαισιν ἐτερατεύετο. {δι.} ὦ δαιμόνι' ἀνδρῶν, μή μεγάλα λίαν λέγε. {ευ.} ἐγᾦδα τοῦτον καί διέσκεμμαι πάλαι, ἄνθρωπον ἀγριοποιόν, αὐθαδόστομον, ἔχοντ' ἀχάλινον, ἀκρατές, ἀπύλωτον στόμα, ἀπεριλάλητον, κομποφακελορρήμονα. {αισχυλοσ} ἄληθες, ὦ παῖ τῆς ἀρουραίας θεοῦ; σύ δή 'μέ ταῦτ', ὦ στωμυλιοσυλλεκτάδη καί πτωχοποιέ καί ῥακιοσυρραπτάδη; ἀλλ' οὔ τι χαίρων αὔτ' ἐρεῖς. {δι.} παῦ', αἰσχύλε, καί μή πρός ὀργήν σπλάγχνα θερμήνῃς κότῳ. {αι.} οὐ δῆτα, πρίν γ' ἄν τοῦτον ἀποφήνω σαφῶς τόν χωλοποιόν οἷος ὤν θρασύνεται. {δι.} ἄρν' ἄρνα μέλανα, παῖδες, ἐξενέγκατε: τυφώς γάρ ἐκβαίνειν παρασκευάζεται. {αι.} ὦ κρητικάς μέν συλλέγων μονῳδίας, γάμους δ' ἀνοσίους εἰσφέρων εἰς τήν τέχνην, _ {δι.} ἐπίσχες οὗτος, ὦ πολυτίμητ' αἰσχύλε. ἀπό τῶν χαλαζῶν δ', ὦ πόνηρ' εὐριπίδη, ἄναγε σεαυτόν ἐκποδών, εἰ σωφρονεῖς, ἵνα μή κεφαλαίῳ τόν κρόταφόν σου ῥήματι θενών ὑπ' ὀργῆς ἐκχέῃ τόν τήλεφον. σύ δέ μή πρός ὀργήν, αἰσχύλ', ἀλλά πραόνως ἔλεγχ', ἐλέγχου: λοιδορεῖσθαι δ' οὐ πρέπει ἄνδρας ποητάς ὥσπερ ἀρτοπώλιδας: σύ δ' εὐθύς ὥσπερ πρῖνος ἐμπρησθείς βοᾷς. {ευ.} ἕτοιμός εἰμ' ἔγωγε, κοὐκ ἀναδύομαι, δάκνειν, δάκνεσθαι πρότερος, εἰ τούτῳ δοκεῖ, τἄπη, τά μέλη, τά νεῦρα τῆς τραγῳδίας, καί νή δία τόν πηλέα γε καί τόν αἴολον καί τόν μελέαγρον κἄτι μάλα τόν τήλεφον. {δι.} σύ δέ <δή> τί βουλεύει ποεῖν; λέγ', αἰσχύλε. {αι.} ἐβουλόμην μέν οὐκ ἐρίζειν ἐνθάδε: οὐκ ἐξ ἴσου γάρ ἐστιν ἁγών νῷν. {δι.} τί δαί; {αι.} ὅτι ἡ πόησις οὐχί συντέθνηκέ μοι, τούτῳ δέ συντέθνηκεν, ὥσθ' ἕξει λέγειν. ὅμως δ' ἐπειδή σοι δοκεῖ, δρᾶν ταῦτα χρή. {δι.} ἴθι νυν λιβανωτόν δεῦρό τις καί πῦρ δότω, ὅπως ἄν εὔξωμαι πρό τῶν σοφισμάτων ἀγῶνα κρῖναι τόνδε μουσικώτατα: ὑμεῖς δέ ταῖς μούσαις τι μέλος ὑπᾴσατε. {χο.} ὦ διός ἐννέα παρθένοι, ἁγναί μοῦσαι, λεπτολόγους ξυνετάς φρένας αἵ καθορᾶτε ἀνδρῶν γνωμοτύπων, ὅταν εἰς ἔριν ὀξυμερίμνοις ἔλθωσι στρεβλοῖσι παλαίσμασιν ἀντιλογοῦντες, ἔλθετ' ἐποψόμεναι δύναμιν δεινοτάτοιν στομάτοιν πορίσασθαι ῥήματα καί παραπρίσματ' ἐπῶν. νῦν γάρ ἀγών σοφίας ὁ μέγας χωρεῖ πρός ἔργον ἤδη. {δι.} εὔχεσθε δή καί σφώ τι πρίν τἄπη λέγειν. {αι.} δήμητερ ἡ θρέψασα τήν ἐμήν φρένα, εἶναί με τῶν σῶν ἄξιον μυστηρίων. {δι.} ἐπίθες λαβών δή καί σύ λιβανωτόν. {ευ.} καλῶς: ἕτεροι γάρ εἰσιν οἷσιν εὔχομαι θεοῖς. {δι.} ἴδιοί τινες σου, κόμμα καινόν; {ευ.} καί μάλα. {δι.} ἴθι δή προσεύχου τοῖσιν ἰδιώταις θεοῖς. {ευ.} αἰθήρ, ἐμόν βόσκημα, καί γλώττης στρόφιγξ καί ξύνεσι καί μυκτῆρες ὀσφραντήριοι, ὀρθῶς μ' ἐλέγχειν ὧν ἄν ἅπτωμαι λόγων. {χο.} καί μήν ἡμεῖς ἐπιθυμοῦμεν {str.} παρά σοφοῖν ἀνδροῖν ἀκοῦσαι, τίνα λόγων ἔπιτε δαΐαν ὁδόν. γλῶσσα μέν γάρ ἠγρίωται, λῆμα δ' οὐκ ἄτολμον ἀμφοῖν, οὐδ' ἀκίνητοι φρένες. προσδοκᾶν οὖν εἰκός ἐστι τόν μέν ἀστεῖόν τι λέξειν καί κατερρινημένον, τόν δ' ἀνασπῶντ' αὐτοπρέμνοις τοῖς λόγοισιν ἐμπεσόντα συσκεδᾶν πολλάς ἀλινδήθρας ἐπῶν. ἀλλ' ὡς τάχιστα χρή λέγειν: οὕτω δ' ὅπως ἐρεῖτον ἀστεῖα καί μήτ' εἰκόνας μήθ' οἷ' ἄν ἄλλος εἴποι. {ευ.} καί μήν ἐμαυτόν μέν γε, τήν πόησιν οἷός εἰμι, ἐν τοῖσιν ὑστάτοις φράσω: τοῦτον δέ πρῶτ' ἐλέγξω, ὡς ἦν ἀλαζών καί φέναξ οἵοις τε τούς θεατάς ἐξηπάτα μώρους λαβών παρά φρυνίχῳ τραφέντας. πρώτιστα μέν γάρ ἕνα τιν' ἄν καθῖσεν ἐγκαλύψας, ἀχιλλέα τιν' ἤ νιόβην, τό πρόσωπον οὐχί δεικνύς, πρόσχημα τῆς τραγῳδίας, γρύζοντας οὐδέ τουτί. {δι.} μά τόν δί' οὐ δῆθ'. {ευ.} ὁ δέ χορός γ' ἤρειδεν ὁρμαθούς ἄν μελῶν ἐφεξῆς τέτταρας ξυνεχῶς ἄν: οἱ δ' ἐσίγων. {δι.} ἐγώ δ' ἔχαιρον τῇ σιωπῇ, καί με τοῦτ' ἔτερπεν οὐχ ἧττον ἤ νῦν οἱ λαλοῦντες. {ευ.} ἠλίθιος γάρ ἦσθα, σάφ' ἴσθι. {δι.} κἀμαυτῷ δοκῶ. τί δέ ταῦτ' ἔδρας' ὁ δεῖνα; {ευ.} ὑπ' ἀλαζονείας, ἵν' ὁ θεατής προσδοκῶν καθῇτο, ὁπόθ' ἡ νιόβη τι φθέγξεται: τό δρᾶμα δ' ἄν διῄει. {δι.} ὦ παμπόνηρος, οἷ' ἄρ' ἐφενακιζόμην ὑπ' αὐτοῦ. τί σκορδινᾷ καί δυσφορεῖς; {ευ.} ὅτι αὐτόν ἐξελέγχω. κἄπειτ' ἐπειδή ταῦτα ληρήσειε καί τό δρᾶμα ἤδη μεσοίη, ῥήματ' ἄν βόεια δώδεκ' εἶπεν, ὀφρῦς ἔχοντα καί λόφους, δείν' ἄττα μορμορωπά, ἄγνωτα τοῖς θεωμένοις. {αι.} οἴμοι τάλας. {δι.} σιώπα. {ευ.} σαφές δ' ἄν εἶπεν οὐδέ ἕν_ {δι.} μή πρῖε τούς ὀδόντας. {ευ.} ἀλλ' ἤ σκαμάνδρους ἤ τάφρους ἤ 'π' ἀσπίδων ἐπόντας γρυπαιέτους χαλκηλάτους καί ῥήμαθ' ἱππόκρημνα, ἅ ξυμβαλεῖν οὐ ῥᾴδι' ἦν. {δι.} νή τούς θεούς, ἐγώ γοῦν ἤδη ποτ' ἐν μακρῷ χρόνῳ νυκτός διηγρύπνησα τόν ξουθόν ἱππαλεκτρυόνα ζητῶν τίς ἐστιν ὄρνις. {αι.} σημεῖον ἐν ταῖς ναυσίν, ὦμαθέστατ', ἐνεγέγραπτο. {δι.} ἐγώ δέ τόν φιλοξένου γ' ᾤμην ἔρυξιν εἶναι. {ευ.} εἶτ' ἐν τραγῳδίαις ἐχρῆν κἀλεκτρυόνα ποῆσαι; {αι.} σύ δ', ὦ θεοῖσιν ἐχθρέ, ποῖ' ἄττ' ἐστίν ἅττ' ἐποίεις; {ευ.} οὐχ ἱππαλεκτρυόνας μά δί' οὐδέ τραγελάφους, ἅπερ σύ, ἅν τοῖσι παραπετάσμασιν τοῖς μηδικοῖς γράφουσιν: ἀλλ' ὡς παρέλαβον τήν τέχνην παρά σοῦ τό πρῶτον εὐθύς οἰδοῦσαν ὑπό κομπασμάτων καί ῥημάτων ἐπαχθῶν, ἴσχνανα μέν πρώτιστον αὐτήν καί τό βάρος ἀφεῖλον ἐπυλλίοις καί περιπάτοις καί τευτλίοισι λευκοῖς, χυλόν διδούς στωμυλμάτων ἀπό βιβλίων ἀπηθῶν: εἶτ' ἀνέτρεφον μονῳδίαις κηφισοφῶντα μειγνύς. εἶτ' οὐκ ἐλήρουν ὅ τι τύχοιμ' οὐδ' ἐμπεσών ἔφυρον, ἀλλ' οὑξιών πρώτιστα μέν μοι τό γένος εἶπ' ἄν εὐθύς τοῦ δράματος. {δι.} κρεῖττον γάρ ἦν σοι νή δί' ἤ τό σαυτοῦ. {ευ.} ἔπειτ' ἀπό τῶν πρώτων ἐπῶν οὐδέν παρῆκ' ἄν ἀργόν, ἀλλ' ἔλεγεν ἡ γυνή τέ μοι χὠ δοῦλος οὐδέν ἧττον, χὠ δεσπότης χἠ παρθένος χἠ γραῦς ἄν. {αι.} εἶτα δῆτα οὐκ ἀποθανεῖν σε ταῦτ' ἐχρῆν τολμῶντα; {ευ.} μά τόν ἀπόλλω: δημοκρατικόν γάρ αὔτ' ἔδρων. {δι.} τοῦτο μέν ἔασον, ὦ τᾶν. οὐ σοί γάρ ἐστι περίπατος κάλλιστα περί γε τούτου. {ευ.} ἔπειτα τουτουσί λαλεῖν ἐδίδαξα_ {αι.} φημί κἀγώ. ὡς πρίν διδάξαι γ' ὤφελες μέσος διαρραγῆναι. {ευ.} λεπτῶν τε κανόνων εἰσβολάς ἐπῶν τε γωνιασμούς, νοεῖν, ὁρᾶν, ξυνιέναι, στρέφειν ἐρᾶν, τεχνάζειν, κάχ' ὑποτοπεῖσθαι, περινοεῖν ἅπαντα_ {αι.} φημί κἀγώ. {ευ.} οἰκεῖα πράγματ' εἰσάγων, οἷς χρώμεθ', οἷς ξύνεσμεν, ἐξ ὧν γ' ἄν ἐξηλεγχόμην: ξυνειδότες γάρ οὗτοι ἤλεγχον ἄν μου τήν τέχνην: ἀλλ' οὐκ ἐκομπολάκουν ἀπό τοῦ φρονεῖν ἀποσπάσας, οὐδ' ἐξέπληττον αὐτούς, κύκνους ποιῶν καί μέμνονας κωδωνοφαλαροπώλους. γνώσει δέ τούς τούτου τε κἀμούς ἑκατέρου μαθητάς. τουτουμενί φορμίσιος μεγαίνετός θ' ὁ μανῆς, σαλπιγγολογχυπηνάδαι, σαρκασμοπιτυοκάμπται, οὑμοί δέ κλειτοφῶν τε καί θηραμένης ὁ κομψός. {δι.} θηραμένης; σοφός γ' ἀνήρ καί δεινός εἰς τά πάντα, ὅς ἤν κακοῖς που περιπέσῃ καί πλησίον παραστῇ, πέπτωκεν ἔξω τῶν κακῶν, οὐ χεῖος, ἀλλά κεῖος. {ευ.} τοιαῦτα μέντοὐγώ φρονεῖν τούτοισιν εἰσηγησάμην, λογισμόν ἐνθείς τῇ τέχνῃ καί σκέψιν, ὥστ' ἤδη νοεῖν ἅπαντα καί διειδέναι τά τ' ἄλλα καί τάς οἰκίας οἰκεῖν ἄμεινον ἤ πρό τοῦ κἀνασκοπεῖν: »πῶς τοῦτ' ἔχει; ποῦ μοι τοδί; τίς τοῦτ' ἔλαβε;« {δι.} νή τούς θεούς, νῦν γοῦν ἀθη ναίων ἅπας τις εἰσιών κέκραγε πρός τούς οἰκέτας ζητεῖ τε: »ποῦ 'στιν ἡ χύτρα; τίς τήν κεφαλήν ἀπεδήδοκεν τῆς μαινίδος; τό τρύβλιον τό περυσινόν τέθνηκέ μοι; ποῦ τό σκόροδον τό χθιζινόν; τίς τῆς ἐλάας παρέτραγεν;« τέως δ' ἀβελτερώτατοι κεχηνότες μαμμάκυθοι, μελιτίδαι καθῆντο. {χο.} τάδε μέν λεύσσεις, φαίδιμ' ἀχιλλεῦ: {ant.} σύ δέ τί, φέρε, πρός ταῦτα λέξεις; μόνον ὅπως μή ς' ὁ θυμός ἁρπάσας ἐκτός οἴσει τῶν ἐλαῶν: δεινά γάρ κατηγόρηκεν. ἀλλ' ὅπως, ὦ γεννάδα, μή πρός ὀργήν ἀντιλέξεις, ἀλλά συστείλας ἄκροισι χρώμενος τοῖς ἱστίοις, εἶτα μᾶλλον μᾶλλον ἄξεις καί φυλάξεις, ἡνίκ' ἄν τό πνεῦμα λεῖον καί καθεστηκός λάβῃς. ἀλλ' ὦ πρῶτος τῶν ἑλλήνων πυργώσας ῥήματα σεμνά καί κοσμήσας τραγικόν λῆρον, θαρρῶν τόν κρουνόν ἀφίει. {αι.} θυμοῦμαι μέν τῇ ξυντυχίᾳ, καί μου τά σπλάγχν' ἀγανακτεῖ, εἰ πρός τοῦτον δεῖ μ' ἀντιλέγειν: ἵνα μή φάσκῃ δ' ἀπορεῖν με, _ ἀπόκριναί μοι, τίνος οὕνεκα χρή θαυμάζειν ἄνδρα ποητήν; {ευ.} δεξιότητος καί νουθεσίας, ὅτι βελτίους τε ποιοῦμεν τούς ἀνθρώπους ἐν ταῖς πόλεσιν. {αι.} ταῦτ' οὖν εἰ μή πεπόηκας, ἀλλ' ἐκ χρηστῶν καί γενναίων μοχθηροτάτους ἀπέδειξας, τί παθεῖν φήσεις ἄξιος εἶναι; {δι.} τεθνάναι: μή τοῦτον ἐρώτα. {αι.} σκέψαι τοίνυν οἵους αὐτούς παρ' ἐμοῦ παρεδέξατο πρῶτον, εἰ γενναίους καί τετραπήχεις, καί μή διαδρασιπολίτας, μηδ' ἀγοραίους μηδέ κοβάλους, ὥσπερ νῦν, μηδέ πανούργους, ἀλλά πνέοντας δόρυ καί λόγχας καί λευκολόφους τρυφαλείας καί πήληκας καί κνημῖδας καί θυμούς ἑπταβοείους. {ευ.} καί δή χωρεῖ τουτί τό κακόν: κρανοποιῶν αὖ μ' ἐπιτρίψει. {δι.} καί τί σύ δράσας οὕτως αὐτούς γενναίους ἐξεδίδαξας; αἰσχύλε, λέξον, μηδ' αὐθάδως σεμνυνόμενος χαλέπαινε. {αι.} δρᾶμα ποήσας ἄρεως μεστόν. {δι.} ποῖον; {αι.} τούς <ἕπτ' ἐπί θήβας>: ὅ θεασάμενος πᾶς ἄν τις ἀνήρ ἠράσθη δάιος εἶναι. {δι.} τουτί μέν σοι κακόν εἴργασται: θηβαίους γάρ πεπόηκας ἀνδρειοτέρους εἰς τόν πόλεμον: καί τούτου γ' οὕνεκα τύπτου. {αι.} ἀλλ' ὑμῖν αὔτ' ἐξῆν ἀσκεῖν, ἀλλ' οὐκ ἐπί τοῦτ' ἐτράπεσθε. εἶτα διδάξας <πέρσας> μετά τοῦτ' ἐπιθυμεῖν ἐξεδίδαξα νικᾶν ἀεί τούς ἀντιπάλους, κοσμήσας ἔργον ἄριστον. {δι.} ἐχάρην γοῦν, ἡνίκ' ἐκώκυσας περί δαρείου τεθνεῶτος, ὁ χορός δ' εὐθύς τώ χεῖρ' ὡδί συγκρούσας εἶπεν: »ἰαυοῖ.« {αι.} ταῦτα γάρ ἄνδρας χρή ποιητάς ἀσκεῖν. σκέψαι γάρ ἀπ' ἀρχῆς ὡς ὠφέλιμοι τῶν ποιητῶν οἱ γενναῖοι γεγένηνται. ὀρφεύς μέν γάρ τελετάς θ' ἡμῖν κατέδειξε φόνων τ' ἀπέχεσθαι, μουσαῖος δ' ἐξακέσεις τε νόσων καί χρησμούς, ἡσίοδος δέ γῆς ἐργασίας, καρπῶν ὥρας, ἀρότους: ὁ δέ θεῖος ὅμηρος ἀπό τοῦ τιμήν καί κλέος ἔσχεν πλήν τοῦδ' ὅτι χρήστ' ἐδίδαξεν, τάξεις, ἀρετάς, ὁπλίσεις ἀνδρῶν; {δι.} καί μήν οὐ παντακλέα γε ἐδίδαξεν ὅμως τόν σκαιότατον. πρώην γοῦν, ἡνίκ' ἔπεμπεν, τό κράνος πρῶτον περιδησάμενος τόν λόφον ἤμελλ' ἐπιδήσειν. {αι.} ἀλλ' ἄλλους τοι πολλούς ἀγαθούς, ὧν ἦν καί λάμαχος ἥρως: ὅθεν ἡμή φρήν ἀπομαξαμένη πολλάς ἀρετάς ἐπόησεν, πατρόκλων, τεύκρων θυμολεόντων, ἵν' ἐπαίροιμ' ἄνδρα πολίτην ἀντεκτείνειν αὑτόν τούτοις, ὁπόταν σάλπιγγος ἀκούσῃ. ἀλλ' οὐ μά δί' οὐ φαίδρας ἐποίουν πόρνας οὐδέ σθενεβοίας, οὐδ' οἶδ' οὐδείς ἥντιν' ἐρῶσαν πώποτ' ἐποίησα γυναῖκα. {ευ.} μά δί', οὐδέ γάρ ἦν τῆς ἀφροδίτης οὐδέν σοι. {αι.} μηδέ γ' ἐπείη: ἀλλ' ἐπί σοί τοι καί τοῖς σοῖσιν πολλή πολλοῦ 'πικαθῆτο, ὥστε γε καὐτόν σε κατ' οὖν ἔβαλεν. {δι.} νή τόν δία τοῦτό γέ τοι δή. ἅ γάρ εἰς τάς ἀλλοτρίας ἐπόεις, αὐτός τούτοισιν ἐπλήγης. {ευ.} καί τί βλάπτους', ὦ σχέτλι' ἀνδρῶν, τήν πόλιν ἁμαί σθενέβοιαι; {αι.} ὅτι γενναίας καί γενναίων ἀνδρῶν ἀλόχους ἀνέπεισας κώνεια πίνειν αἰσχυνθείσας διά τούς σούς βελλεροφόντας. {ευ.} πότερον δ' οὐκ ὄντα λόγον τοῦτον περί τῆς φαίδρας ξυνέθηκα; {αι.} μά δί', ἀλλ' ὄντ': ἀλλ' ἀποκρύπτειν χρή τό πονηρόν τόν γε ποητήν, καί μή παράγειν μηδέ διδάσκειν. τοῖς μέν γάρ παιδαρίοισιν ἐστί διδάσκαλος ὅστις φράζει, τοῖσιν δ' ἡβῶσι ποηταί. πάνυ δή δεῖ χρηστά λέγειν ἡμᾶς. {ευ.} ἤν οὖν σύ λέγῃς λυκαβηττούς καί παρνασσῶν ἡμῖν μεγέθη, τοῦτ' ἐστί τό χρηστά διδάσκειν, ὅν χρῆν φράζειν ἀνθρωπείως; {αι.} ἀλλ', ὦ κακόδαιμον, ἀνάγκη μεγάλων γνωμῶν καί διανοιῶν ἴσα καί τά ῥήματα τίκτειν. κἄλλως εἰκός τούς ἡμιθέους τοῖς ῥήμασι μείζοσι χρῆσθαι: καί γάρ τοῖς ἱματίοις ἡμῶν χρῶνται πολύ σεμνοτέροισιν. ἁμοῦ χρηστῶς καταδείξαντος διελυμήνω σύ. {ευ.} τί δράσας; {αι.} πρῶτον μέν τούς βασιλεύοντας ῥάκι' ἀμπισχών, ἵν' ἐλεινοί τοῖς ἀνθρώποις φαίνοιντ' εἶναι. {ευ.} τοῦτ' οὖν ἔβλαψα τί δράσας; {αι.} οὔκουν ἐθέλει γε τριηραρχεῖν πλουτῶν οὐδείς διά ταῦτα, ἀλλά ῥακίοις περιειλάμενος κλάει καί φησί πένεσθαι. {δι.} νή τήν δήμητρα χιτῶνά γ' ἔχων οὔλων ἐρίων ὑπένερθεν. κἄν ταῦτα λέγων ἐξαπατήσῃ, περί τούς ἰχθῦς ἀνέκυψεν. {αι.} εἶτ' αὖ λαλιάν ἐπιτηδεῦσαι καί στωμυλίαν ἐδίδαξας, ἥ 'ξεκένωσεν τάς τε παλαίστρας καί τάς πυγάς ἐνέτριψεν τῶν μειρακίων στωμυλλομένων, καί τούς παράλους ἀνέπεισεν ἀνταγορεύειν τοῖς ἄρχουσιν. καίτοι τότε γ', ἡνίκ' ἐγώ 'ζων, οὐκ ἠπίσταντ' ἀλλ' ἤ μᾶζαν καλέσαι καί »ῥυππαπαῖ« εἰπεῖν. {δι.} νή τόν ἀπόλλω, καί προσπαρδεῖν γ' εἰς τό στόμα τῷ θαλάμακι, καί μινθῶσαι τόν ξύσσιτον κἀκβάς τινα λωποδυτῆσαι: νῦν δ' ἀντιλέγει κοὐκέτ' ἐλαύνει: πλεῖ δευρί καὖθις ἐκεῖσε. {αι.} ποίων δέ κακῶν οὐκ αἴτιός ἐστ'; οὐ προαγωγούς κατέδειξ' οὗτος, καί τικτούσας ἐν τοῖς ἱεροῖς, καί μειγνυμένας τοῖσιν ἀδελφοῖς, καί φασκούσας οὐ ζῆν τό ζῆν; κᾆτ' ἐκ τούτων ἡ πόλις ἡμῶν ὑπογραμματέων ἀνεμεστώθη καί βωμολόχων δημοπιθήκων ἐξαπατώντων τόν δῆμον ἀεί, λαμπάδα δ' οὐδείς οἷός τε φέρειν ὑπ' ἀγυμνασίας ἔτι νυνί. {δι.} μά δί' οὐ δῆθ', ὥστε γ' ἀφαυάνθην παναθηναίοισι γελῶν, ὅτε δή βραδύς ἄνθρωπός τις ἔθει κύψας λευκός, πίων, ὑπολειπόμενος καί δεινά ποιῶν: κᾆθ' οἱ κεραμῆς ἐν ταῖσι πύλαις παίους' αὐτοῦ γαστέρα, πλευράς, λαγόνας, πυγήν, ὁ δέ τυπτόμενος ταῖσι πλατείαις ὑποπερδόμενος φυσῶν τήν λαμπάδ' ἔφευγεν. {χο.} μέγα τό πρᾶγμα, πολύ τό νεῖκος, ἁδρός ὁ πόλεμος ἔρχεται. {str.} χαλεπόν οὖν ἔργον διαιρεῖν, ὅταν ὁ μέν τείνῃ βιαίως, ὁ δ' ἐπαναστρέφειν δύνηται κἀπερείδεσθαι τορῶς. ἀλλά μή 'ν ταὐτῷ κάθησθον: εἰσβολαί γάρ εἰσι πολλαί χἄτεραι σοφισμάτων. ὅ τι περ οὖν ἔχετον ἐρίζειν, λέγετον, ἔπιτον, ἀνά <δέ> δέρετον τά τε παλαιά καί τά καινά, κἀποκινδυνεύετον λεπτόν τι καί σοφόν λέγειν εἰ δέ τοῦτο καταφοβεῖσθον, μή τις ἀμαθία προσῇ {ant.} τοῖς θεωμένοισιν, ὡς τά λεπτά μή γνῶναι λεγόντοιν, μηδέν ὀρρωδεῖτε τοῦθ': ὡς οὐκέθ' οὕτω ταῦτ' ἔχει. ἐστρατευμένοι γάρ εἰσι, βιβλίον τ' ἔχων ἕκαστος μανθάνει τά δεξιά: αἱ φύσεις τ' ἄλλως κράτισται, νῦν δέ καί παρηκόνηνται. μηδέν οὖν δείσητον, ἀλλά πάντ' ἐπέξιτον, θεατῶν γ' οὕνεχ', ὡς ὄντων σοφῶν. {ευ.} καί μήν ἐπ' αὐτούς τούς προλόγους σοι τρέψομαι, ὅπως τό πρῶτον τῆς τραγῳδίας μέρος πρώτιστον αὐτοῦ βασανιῶ τοῦ δεξιοῦ. ἀσαφής γάρ ἦν ἐν τῇ φράσει τῶν πραγμάτων. {δι.} καί ποῖον αὐτοῦ βασανιεῖς; {ευ.} πολλούς πάνυ. πρῶτον δέ μοι τόν ἐξ <ὀρεστείας> λέγε. {δι.} ἄγε δή σιώπα πᾶς ἀνήρ. λέγ', αἰσχύλε. {αι.} »ἑρμῆ χθόνιε, πατρῷ' ἐποπτεύων κράτη σωτήρ γενοῦ μοι σύμμαχός τ' αἰτουμένῳ. ἥκω γάρ εἰς γῆν τήνδε καί κατέρχομαι« _ {δι.} τούτων ἔχεις ψέγειν τι; {ευ.} πλεῖν ἤ δώδεκα. {δι.} ἀλλ' οὐδέ πάντα ταῦτά γ' ἔστ' ἀλλ' ἤ τρία. {ευ.} ἔχει δ' ἕκαστον εἴκοσίν γ' ἁμαρτίας. {δι.} αἰσχύλε, παραινῶ σοι σιωπᾶν: εἰ δέ μή, πρός τρισίν ἰαμβείοισι προσοφείλων φανεῖ. {αι.} ἐγώ σιωπῶ τῷδ'; {δι.} ἐάν πείθῃ γ' ἐμοί. {ευ.} εὐθύς γάρ ἡμάρτηκεν οὐράνιον ὅσον. {αι.} ὁρᾷς ὅτι ληρεῖς. {ευ.} ἀλλ' ὀλίγον γέ μοι μέλει. {αι.} πῶς φῄς μ' ἁμαρτεῖν; {ευ.} αὖθις ἐξ ἀρχῆς λέγε. {αι.} »ἑρμῆ χθόνιε, πατρῷ' ἐποπτεύων κράτη.« {ευ.} οὔκουν ὀρέστης τοῦτ' ἐπί τῷ τύμβῳ λέγει τῷ τοῦ πατρός τεθνεῶτος; {αι.} οὐκ ἄλλως λέγω. {ευ.} πότερ' οὖν τόν ἑρμῆν, ὡς ὁ πατήρ ἀπώλετο αὐτοῦ βιαίως ἐκ γυναικείας χερός δόλοις λαθραίοις, ταῦτ' <ἐποπτεύειν> ἔφη; {αι.} οὐ δῆτ' ἐκεῖνον, ἀλλά τόν ἐριούνιον ἑρμῆν χθόνιον προσεῖπε, κἀδήλου λέγων ὁτιή πατρῷον τοῦτο κέκτηται γέρας. {ευ.} ἔτι μεῖζον ἐξήμαρτες ἤ 'γώ 'βουλόμην: εἰ γάρ πατρῷον τό χθόνιον ἔχει γέρας_ {δι.} οὕτω γ' ἄν εἴη πρός πατρός τυμβωρύχος. {αι.} διόνυσε, πίνεις οἶνον οὐκ ἀνθοσμίαν. {δι.} λέγ' ἕτερον αὐτῷ: σύ δ' ἐπιτήρει τό βλάβος. {αι.} »σωτήρ γενοῦ μοι σύμμαχός τ' αἰτουμένῳ. ἥκω γάρ εἰς γῆν τήνδε καί κατέρχομαι« _ {ευ.} δίς ταὐτόν ἡμῖν εἶπεν ὁ σοφός αἰσχύλος. {δι.} πῶς δίς; {ευ.} σκόπει τό ῥῆμ': ἐγώ δέ σοι φράσω. »ἥκω γάρ εἰς γῆν,« φησί, »καί κατέρχομαι«: <ἥκειν> δέ ταὐτόν ἐστι τῷ <κατέρχομαι>. {δι.} νή τόν δί', ὥσπερ γ' εἴ τις εἴποι γείτονι: »χρῆσον σύ μάκτραν, εἰ δέ βούλει, κάρδοπον.« {αι.} οὐ δῆτα τοῦτό γ', ὦ κατεστωμυλμένε ἄνθρωπε, ταὔτ' ἔστ', ἀλλ' ἄριστ' ἐπῶν ἔχον. {ευ.} πῶς δή; δίδαξον γάρ με καθ' ὅτι δή λέγεις. {αι.} <ἐλθεῖν> μέν εἰς γῆν ἔσθ' ὅτῳ μετῇ πάτρας: χωρίς γάρ ἄλλης συμφορᾶς ἐλήλυθεν: φεύγων δ' ἀνήρ <ἥκει> τε καί <κατέρχεται>. {δι.} εὖ νή τόν ἀπόλλω. τί σύ λέγεις, εὐριπίδη; {ευ.} οὔ φημι τόν ὀρέστην <κατελθεῖν> οἴκαδε: λάθρᾳ γάρ ἦλθεν οὐ πιθών τούς κυρίους. {δι.} εὖ νή τόν ἑρμῆν: ὅ τι λέγεις δ' οὐ μανθάνω. {ευ.} πέραινε τοίνυν ἕτερον. {δι.} ἴθι πέραινε σύ, αἰσχύλ', ἁνύσας: σύ δ' εἰς τό κακόν ἀπόβλεπε. {αι.} »τύμβου δ' ἐπ' ὄχθῳ τῷδε κηρύσσω πατρί κλύειν, ἀκοῦσαι« _ {ευ.} τοῦθ' ἕτερον αὖθις λέγει, <κλύειν, ἀκοῦσαι>, ταὐτόν ὄν σαφέστατα. {αι.} τεθνηκόσιν γάρ ἔλεγεν, ὦ μόχθηρε σύ, οἷς οὐδέ τρίς λέγοντες ἐξικνούμεθα. σύ δέ πῶς ἐποίεις τούς προλόγους; {ευ.} ἐγώ φράσω. κἄν που δίς εἴπω ταὐτόν, ἤ στοιβήν ἴδῃς ἐνοῦσαν ἔξω τοῦ λόγου, κατάπτυσον. {δι.} ἴθι δή λέγ': οὐ γάρ μοὐστίν ἀλλ' ἀκουστέα τῶν σῶν προλόγων τῆς ὀρθότητος τῶν ἐπῶν. {ευ.} »ἦν οἰδίπους τό πρῶτον εὐδαίμων ἀνήρ,« _ {αι.} μά τόν δί' οὐ δῆτ', ἀλλά κακοδαίμων φύσει. ὅντινά γε, πρίν φῦναι μέν, ἁπόλλων ἔφη ἀποκτενεῖν τόν πατέρα, πρίν καί γεγονέναι, πῶς οὗτος ἦν τό πρῶτον εὐτυχής ἀνήρ; {ευ.} »εἶτ' ἐγένετ' αὖθις ἀθλιώτατος βροτῶν.« {αι.} μά τόν δί' οὐ δῆτ', οὐ μέν οὖν ἐπαύσατο. πῶς γάρ; ὅτε δή πρῶτον μέν αὐτόν γενόμενον χειμῶνος ὄντος ἐξέθεσαν ἐν ὀστράκῳ, ἵνα μή 'κτραφείς γένοιτο τοῦ πατρός φονεύς: εἶθ' ὡς πόλυβον ἤρρησεν οἰδῶν τώ πόδε: ἔπειτα γραῦν ἔγημεν αὐτός ὤν νέος καί πρός γε τούτοις τήν ἑαυτοῦ μητέρα: εἶτ' ἐξετύφλωσεν αὑτόν. {δι.} εὐδαίμων ἄρ' ἦν, εἰ κἀστρατήγησέν γε μετ' ἐρασινίδου. {ευ.} ληρεῖς: ἐγώ δέ τούς προλόγους καλῶς ποιῶ. {αι.} καί μήν μά τόν δί' οὐ κατ' ἔπος γέ σου κνίσω τό ῥῆμ' ἕκαστον, ἀλλά σύν τοῖσιν θεοῖς ἀπό ληκυθίου σου τούς προλόγους διαφθερῶ. {ευ.} ἀπό ληκυθίου σύ τούς ἐμούς; {αι.} ἑνός μόνου. ποεῖς γάρ οὕτως ὥστ' ἐναρμόζειν ἅπαν, καί κῳδάριον καί ληκύθιον καί θυλάκιον, ἐν τοῖς ἰαμβείοισι. δείξω δ' αὐτίκα. {ευ.} ἰδού, σύ δείξεις; {αι.} φημί. {δι.} καί δή χρή λέγειν. {ευ.} »αἴγυπτος, ὡς ὁ πλεῖστος ἔσπαρται λόγος, ξύν παισί πεντήκοντα ναυτίλῳ πλάτῃ ἄργος κατασχών« _ {αι.} ληκύθιον ἀπώλεσεν. {δι.} τουτί τί ἦν τό ληκύθιον; οὐ κλαύσεται; λέγ' ἕτερον αὐτῷ πρόλογον, ἵνα καί γνῶ πάλιν. {ευ.} »διόνυσος, ὅς θύρσοισι καί νεβρῶν δοραῖς καθαπτός ἐν πεύκῃσι παρνασσόν κάτα πηδᾷ χορεύων« _ {αι.} ληκύθιον ἀπώλεσεν. {δι.} οἴμοι πεπλήγμεθ' αὖθις ὑπό τῆς ληκύθου. {ευ.} ἀλλ' οὐδέν ἔσται πρᾶγμα: πρός γάρ τουτονί τόν πρόλογον οὐχ ἕξει προσάψαι λήκυθον. »οὐκ ἔστιν ὅστις πάντ' ἀνήρ εὐδαιμονεῖ: ἤ γάρ πεφυκώς ἐσθλός οὐκ ἔχει βίον, ἤ δυσγενής ὤν« _ {αι.} ληκύθιον ἀπώλεσεν. {δι.} εὐριπίδη, _ {ευ.} τί ἐστιν; {δι.} ὑφέσθαι μοι δοκεῖ. τό ληκύθιον γάρ τοῦτο πνευσεῖται πολύ. {ευ.} οὐδ' ἄν μά τήν δήμητρα φροντίσαιμί γε: νυνί γάρ αὐτοῦ τοῦτό γ' ἐκκεκόψεται. {δι.} ἴθι δή λέγ' ἕτερον κἀπέχου τῆς ληκύθου. {ευ.} »σιδώνιόν ποτ' ἄστυ κάδμος ἐκλιπών ἀγήνορος παῖς« _ {αι.} ληκύθιον ἀπώλεσεν. {δι.} ὦ δαιμόνι' ἀνδρῶν, ἀποπρίω τήν λήκυθον, ἵνα μή διακναίσῃ τούς προλόγους ἡμῶν. {ευ.} τό τί; ἐγώ πρίωμαι τῷδ'; {δι.} ἐάν πείθῃ γ' ἐμοί. {ευ.} οὐ δῆτ', ἐπεί πολλούς προλόγους ἕξω λέγειν ἵν' οὗτος οὐχ ἕξει προσάψαι λήκυθον. »πέλοψ ὁ ταντάλειος εἰς πῖσαν μολών θοαῖσιν ἵπποις« _ {αι.} ληκύθιον ἀπώλεσεν. {δι.} ὁρᾷς, προσῆψεν αὖθις αὖ τήν λήκυθον. ἀλλ', ὦγάθ', ἔτι καί νῦν ἀπόδος πάσῃ τέχνῃ: λήψει γάρ ὀβολοῦ πάνυ καλήν τε κἀγαθήν. {ευ.} μά τόν δί' οὔπω γ': ἔτι γάρ εἰσί μοι συχνοί. »οἰνεύς ποτ' ἐκ γῆς« _ {αι.} ληκύθιον ἀπώλεσεν. {ευ.} ἔασον εἰπεῖν πρῶθ' ὅλον με τόν στίχον. »οἰνεύς ποτ' ἐκ γῆς πολύμετρον λαβών στάχυν θύων ἀπαρχάς« _ {αι.} ληκύθιον ἀπώλεσεν. {δι.} μεταξύ θύων; καί τίς αὔθ' ὑφείλετο; {ευ.} ἔασον, ὦ τᾶν: πρός τοδί γάρ εἰπάτω. »ζεύς, ὡς λέλεκται τῆς ἀληθείας ὕπο« _ {δι.} ἀπολεῖς: ἐρεῖ γάρ »ληκύθιον ἀπώλεσεν.« τό ληκύθιον γάρ τοῦτ' ἐπί τοῖς προλόγοισί σου ὥσπερ τά σῦκ' ἐπί τοῖσιν ὀφθαλμοῖς ἔφυ. ἀλλ' εἰς τά μέλη πρός τῶν θεῶν αὐτοῦ τραποῦ. {ευ.} καί μήν ἔχω γ' οἷς αὐτόν ἀποδείξω κακόν μελοποιόν ὄντα καί ποιοῦντα ταὔτ' ἀεί. {χο.} τί ποτε πρᾶγμα γενήσεται; φροντίζειν γάρ ἔγωγ' ἔχω, τίν' ἄρα μέμψιν ἐποίσει ἀνδρί τῷ πολύ πλεῖστα δή καί κάλλιστα μέλη ποή σαντι τῶν μέχρι νυνί. [θαυμάζω γάρ ἔγωγ' ὅπῃ μέμψεταί ποτε τοῦτον τόν βακχεῖον ἄνακτα, καί δέδοιχ' ὑπέρ αὐτοῦ.] {ευ.} πάνυ γε μέλη θαυμαστά: δείξει δή τάχα. εἰς ἕν γάρ αὐτοῦ πάντα τά μέλη ξυντεμῶ. {δι.} καί μήν λογιοῦμαι ταῦτα τῶν ψήφων λαβών. {ευ.} φθιῶτ' ἀχιλλεῦ, τί ποτ' ἀνδροδάικτον ἀκούων ἰή κόπον οὐ πελάθεις ἐπ' ἀρωγάν; ἑρμᾶν μέν πρόγονον τίομεν γένος οἱ περί λίμναν. ἰή κόπον οὐ πελάθεις ἐπ' ἀρωγάν; {δι.} δύο σοι κόπω, αἰσχύλε, τούτω. {ευ.} κύδιστ' ἀχαιῶν, ἀτρέως πολυκοίρανε μάνθανέ μου παῖ. ἰή κόπον οὐ πελάθεις ἐπ' ἀρωγάν; {δι.} τρίτος, αἰσχύλε, σοι κόπος οὗτος. {ευ.} εὐφαμεῖτε. μελισσονόμοι δόμον ἀρτέμιδος πέλας οἴγειν. ἰή κόπον οὐ πελάθεις ἐπ' ἀρωγάν; κύριός εἰμι θροεῖν ὅδιον κράτος αἴσιον ἀνδρῶν. ἰή κόπον οὐ πελάθεις ἐπ' ἀρωγάν; {δι.} ὦ ζεῦ βασιλεῦ, τό χρῆμα τῶν κόπων ὅσον. ἐγώ μέν οὖν εἰς τό βαλανεῖον βούλομαι: ὑπό τῶν κόπων γάρ τώ νεφρώ βουβωνιῶ. {ευ.} μή, πρίν γ' ἀκούσῃς χἀτέραν στάσιν μελῶν ἐκ τῶν κιθαρῳδικῶν νόμων εἰργασμένην. {δι.} ἴθι δή πέραινε, καί κόπον μή προστίθει. {ευ.} ὅπως ἀχαιῶν δίθρονον κράτος, ἑλλάδος ἥβας, τοφλαττοθρατ τοφλαττοθρατ, σφίγγα, δυσαμεριᾶν πρύτανιν κύνα, πέμπει, τοφλαττοθρατ τοφλαττοθρατ, ξύν δορί καί χερί πράκτορι θούριος ὄρνις, τοφλαττοθρατ τοφλαττοθρατ, κυρεῖν παρασχών ἰταμαῖς κυσίν ἀεροφοίτοις, τοφλαττοθρατ τοφλαττοθρατ, τό συγκλινές τ' ἐπ' αἴαντι, τοφλαττοθρατ τοφλαττοθρατ. {δι.} τί τό <φλαττοθρατ> τοῦτ' ἐστίν; ἐκ μαραθῶνος ἤ πόθεν συνέλεξας ἱμονιοστρόφου μέλη; {αι.} ἀλλ' οὖν ἐγώ μέν εἰς τό καλόν ἐκ τοῦ καλοῦ ἤνεγκον αὔθ', ἵνα μή τόν αὐτόν φρυνίχῳ λειμῶνα μουσῶν ἱερόν ὀφθείην δρέπων: οὗτος δ' ἀπό πάντων μέν φέρει, πορνῳδιῶν, σκολίων μελήτου, καρικῶν αὐλημάτων, θρήνων, χορειῶν. τάχα δέ δηλωθήσεται. ἐνεγκάτω τις τό λύριον. καίτοι τί δεῖ λύρας ἐπί τοῦτον; ποῦ 'στιν ἡ τοῖς ὀστράκοις αὕτη κροτοῦσα; δεῦρο, μοῦς' εὐριπίδου, πρός ἥνπερ ἐπιτήδεια τάδ' ἔστ' ᾄδειν μέλη. {δι.} αὕτη ποθ' ἡ μοῦς' οὐκ ἐλεσβίαζεν, οὔ. {αι.} ἀλκυόνες, αἵ παρ' ἀενάοις θαλάσσης κύμασι στωμύλλετε, τέγγουσαι νοτίοις πτερῶν ῥανίσι χρόα δροσιζόμεναι: αἵ θ' ὑπωρόφιοι κατά γωνίας εἰειειειειειλίσσετε δακτύλοις φάλαγγες ἱστότονα πηνίσματα, κερκίδος ἀοιδοῦ μελέτας, ἵν' ὁ φίλαυλος ἔπαλλε δελ φίς πρῴραις κυανεμβόλοις μαντεῖα καί σταδίους. οἰνάνθας γάνος ἀμπέλου, βότρυος ἕλικα παυσίπονον. περίβαλλ', ὦ τέκνον, ὠλένας. ὁρᾷς τόν πόδα τοῦτον; {ευ.} ὁρῶ. {αι.} τί δέ; τοῦτον ὁρᾷς; {ευ.} ὁρῶ. {αι.} τοιαυτί μέντοι σύ ποιῶν τολμᾷς τἀμά μέλη ψέγειν, ἀνά τό δωδεκαμήχανον κυρήνης μελοποιῶν; τά μέν μέλη σου ταῦτα: βούλομαι δ' ἔτι τόν τῶν μονῳδιῶν διεξελθεῖν τρόπον. ὦ νυκτός κελαινοφαής ὄρφνα, τίνα μοι δύστανον ὄνει ρον πέμπεις ἐξ ἀφανοῦς ἀίδα προμολῶν, ψυχάν ἄψυχον ἔχοντα, μελαίνας νυκτός παῖδα, φρικώδη δεινάν ὄ ψιν, μελανονεκυείμονα, φόνια φόνια δερκόμενον, μεγάλους ὄνυχας ἔχοντα; ἀλλά μοι, ἀμφίπολοι, λύχνον ἅψατε κάλπισί τ' ἐκ ποταμῶν δρόσον ἄρατε, θέρμετε δ' ὕδωρ, ὡς ἄν θεῖον ὄνειρον ἀποκλύσω. ἰώ πόντιε δαῖμον, τοῦτ' ἐκεῖν': ἰώ ξύνοικοι, τάδε τέρα θεάσασθε. τόν ἀλεκτρυόνα μου ξυναρπάσασα φρούδη γλύκη. νύμφαι ὀρεσσίγονοι, ὦ μανία, ξύλλαβε. ἐγώ δ' ἁ τάλαινα προσέχους' ἔτυχον ἐμαυτῆς ἔργοισι, λίνου μεστόν ἄτρακτον εἰειειλίσσουσα χεροῖν κλωστῆρα ποιοῦς', ὅπως κνεφαῖος εἰς ἀγοράν φέρους' ἀποδοίμαν. ὁ δ' ἀνέπτατ' ἀνέπτατ' ἐξ αἰθέρα κουφοτάταις πτερύγων ἀκμαῖς, ἐμοί δ' ἄχε' ἄχεα κατέλιπε, δάκρυα δάκρυά τ' ἀπ' ὀμμάτων ἔβαλον ἔβαλον ἁ τλάμων. ἀλλ', ὦ κρῆτες, ἴδας τέκνα, τά τόξα <τε> λαβόντες ἐπαμύνατε, τά κῶλά τ' ἀμπάλλετε κυκλούμενοι τήν οἰκίαν. ἅμα δέ δίκτυννα παῖς, ἄρτεμις καλά, τάς κυνίσκας ἔχους' ἐλθέτω διά δόμων πανταχῇ. σύ δ', ὦ διός, διπύρους ἀνέχου σα λαμπάδας ὀξυτάτας χεροῖν, ἑκάτα, παράφηνον εἰς γλύκης, ὅπως ἄν εἰσελθοῦσα φωράσω. {δι.} παύσασθον ἤδη τῶν μελῶν. {αι.} κἄμοιγ' ἅλις. ἐπί τόν σταθμόν γάρ αὐτόν ἀγαγεῖν βούλομαι, ὅπερ ἐξελέγξει τήν πόησιν νῷν μόνον: τό γάρ βάρος νώ βασανιεῖ τῶν ῥημάτων. {δι.} ἴτε δεῦρό νυν, εἴπερ γε δεῖ καί τοῦτό με, ἀνδρῶν ποητῶν τυροπωλῆσαι τέχνην. {χο.} ἐπίπονοί γ' οἱ δεξιοί. τόδε γάρ ἕτερον αὖ τέρας νεοχμόν, ἀτοπίας πλέων, ὅ τίς ἄν ἐπενόησεν ἄλλος; μά τόν, ἐγώ μέν οὐκ ἄν εἴ τις ἔλεγέ μοι τῶν ἐπιτυχόντων, ἐπιθόμην, ἀλλ' ᾠόμην ἄν αὐτόν αὐτά ληρεῖν. {δι.} ἴθι δή παρίστασθον παρά τώ πλάστιγγ'. {αι. κ. ευ.} ἰδού. {δι.} καί λαβομένω τό ῥῆμ' ἑκάτερος εἴπατον, καί μή μεθῆσθον, πρίν ἄν ἐγώ σφῷν κοκκύσω. {αι. κ. ευ.} ἐχόμεθα. {δι.} τοὔπος νυν λέγετον εἰς τόν σταθμόν. {ευ.} »εἴθ' ὤφελ' ἀργοῦς μή διαπτάσθαι σκάφος.« {αι.} »σπερχειέ ποταμέ βούνομοί τ' ἐπιστροφαί.« {δι.} κόκκυ. {αι. κ. ευ.} μεθεῖται. {δι.} καί πολύ γε κατωτέρω χωρεῖ τό τοῦδε. {ευ.} καί τί ποτ' ἐστί ταἴτιον; {δι.} ὅ τι; εἰσέθηκε ποταμόν, ἐριοπωλικῶς ὑγρόν ποήσας τοὔπος ὥσπερ τἄρια, σύ δ' εἰσέθηκας τοὔπος ἐπτερωμένον. {ευ.} ἀλλ' ἕτερον εἰπάτω τι κἀντιστησάτω. {δι.} λάβεσθε τοίνυν αὖθις. {αι. κ. ευ.} ἤν ἰδού. {δι.} λέγε. {ευ.} »οὐκ ἔστι πειθοῦς ἱερόν ἄλλο πλήν λόγος.« {αι.} »μόνος θεῶν γάρ θάνατος οὐ δώρων ἐρᾷ.« {δι.} μέθετε. {αι. κ. ευ.} μεθεῖται. {δι.} καί τό τοῦδέ γ' αὖ ῥέπει: θάνατον γάρ εἰσέθηκε, βαρύτατον κακόν. {ευ.} ἐγώ δέ πειθώ γ', ἔπος ἄριστ' εἰρημένον. {δι.} πειθώ δέ κοῦφόν ἐστι καί νοῦν οὐκ ἔχον. ἀλλ' ἕτερον αὖ ζήτει τι τῶν βαρυστάθμων, ὅ τι σοι καθέλξει, καρτερόν τι καί μέγα. {ευ.} φέρε ποῦ τοιοῦτον δῆτα μοὐστί; ποῦ; {δι.} φράσω: »βέβληκ' ἀχιλλεύς δύο κύβω καί τέτταρα.« λέγοιτ' ἄν, ὡς αὕτη 'στί λοιπή σφῷν στάσις. {ευ.} »σιδηροβριθές τ' ἔλαβε δεξιᾷ ξύλον.« {αι.} »ἐφ' ἅρματος γάρ ἅρμα καί νεκρῷ νεκρός.« {δι.} ἐξηπάτηκεν αὖ σε καί νῦν. {ευ.} τῷ τρόπῳ; {δι.} δύ' ἅρματ' εἰσέθηκε καί νεκρώ δύο, οὕς οὐκ ἄν ἄραιντ' οὐδ' ἑκατόν αἰγύπτιοι. {αι.} καί μηκέτ' ἔμοιγε κατ' ἔπος, ἀλλ' εἰς τόν σταθμόν αὐτός, τά παιδί', ἡ γυνή, κηφισοφῶν, ἐμβάς καθήσθω, ξυλλαβών τά βιβλία: ἐγώ δέ δύ' ἔπη τῶν ἐμῶν ἐρῶ μόνον_ {δι.} ἅνδρες φίλοι, κἀγώ μέν αὐτούς οὐ κρινῶ. οὐ γάρ δι' ἔχθρας οὐδετέρῳ γενήσομαι: τόν μέν γάρ ἡγοῦμαι σοφόν, τῷ δ' ἥδομαι. {πλουτων} οὐδέν ἄρα πράξεις ὧνπερ ἦλθες οὕνεκα; {δι.} ἐάν δέ κρίνω τόν ἕτερον; {πλ.} λαβών ἄπει ὁπότερον ἄν κρίνῃς, ἵν' ἔλθῃς μή μάτην. {δι.} εὐδαιμονοίης. φέρε, πύθεσθέ μου ταδί. ἐγώ κατῆλθον ἐπί ποητήν. {ευ.} τοῦ χάριν; {δι.} ἵν' ἡ πόλις σωθεῖσα τούς χορούς ἄγῃ. ὁπότερος οὖν ἄν τῇ πόλει παραινέσειν μέλλῃ τι χρηστόν, τοῦτον ἄξειν μοι δοκῶ. πρῶτον μέν οὖν περί ἀλκιβιάδου τίν' ἔχετον γνώμην ἑκάτερος; ἡ πόλις γάρ δυστοκεῖ. {ευ.} ἔχει δέ περί αὐτοῦ τίνα γνώμην; {δι.} τίνα; ποθεῖ μέν, ἐχθαίρει δέ, βούλεται δ' ἔχειν. ἀλλ' ὅ τι νοεῖτον εἴπατον τούτου πέρι. {ευ.} μισῶ πολίτην, ὅστις ὠφελεῖν πάτραν βραδύς φανεῖται, μεγάλα δέ βλάπτειν ταχύς, καί πόριμον αὑτῷ, τῇ πόλει δ' ἀμήχανον. {δι.} εὖ γ', ὦ πόσειδον. σύ δέ τίνα γνώμην ἔχεις; {αι.} [οὐ χρή λέοντος σκύμνον ἐν πόλει τρέφειν.] μάλιστα μέν λέοντα μή 'ν πόλει τρέφειν: ἤν δ' ἐκτραφῇ τις, τοῖς τρόποις ὑπηρετεῖν. {δι.} νή τόν δία τόν σωτῆρα, δυσκρίτως γ' ἔχω: ὁ μέν σοφῶς γάρ εἶπεν, ὁ δ' ἕτερος σαφῶς. ἀλλ' ἔτι μίαν γνώμην ἑκάτερος εἴπατον περί τῆς πόλεως ἥντιν' ἔχετον σωτηρίαν. {ευ.} εἴ τις πτερώσας κλεόκριτον κινησίᾳ, αἴροιεν αὖραι πελαγίαν ὑπέρ πλάκα_ {δι.} γέλοιον ἄν φαίνοιτο. νοῦν δ' ἔχει τίνα; {ευ.} εἰ ναυμαχοῖεν, κᾆτ' ἔχοντες ὀξίδας ῥαίνοιεν εἰς τά βλέφαρα τῶν ἐναντίων. ἐγώ μέν οἶδα καί θέλω φράζειν. {δι.} λέγε. {ευ.} ὅταν τά νῦν ἄπιστα πίσθ' ἡγώμεθα, τά δ' ὄντα πίστ' ἄπιστα_ {δι.} πῶς; οὐ μανθάνω. ἀμαθέστερόν πως εἰπέ καί σαφέστερον. {ευ.} εἰ τῶν πολιτῶν οἷσι νῦν πιστεύομεν, τούτοις ἀπιστήσαιμεν, οἷς δ' οὐ χρώμεθα, τούτοισι χρησαίμεσθα, σωθείημεν ἄν. εἰ νῦν γε δυστυχοῦμεν ἐν τούτοισι, πῶς τἀναντί' <ἄν> πράττοντες οὐ σῳζοίμεθ' ἄν; {δι.} εὖ γ', ὦ παλάμηδες, ὦ σοφωτάτη φύσις. ταυτί πότερ' αὐτός ηὗρες ἤ κηφισοφῶν; {ευ.} ἐγώ μόνος: τάς δ' ὀξίδας κηφισοφῶν. {δι.} τί δαί σύ; τί λέγεις; {αι.} τήν πόλιν νῦν μοι φράσον πρῶτον τίσι χρῆται: πότερα τοῖς χρηστοῖς; {δι.} πόθεν; μισεῖ κάκιστα, τοῖς πονηροῖς δ' ἥδεται. {αι.} οὐ δῆτ' ἐκείνη γ', ἀλλά χρῆται πρός βίαν. πῶς οὖν τις ἄν σώσειε τοιαύτην πόλιν, ᾗ μήτε χλαῖνα μήτε σισύρα ξυμφέρει; {δι.} εὕρισκε νή δί', εἴπερ ἀναδύσει πάλιν. {αι.} ἐκεῖ φράσαιμ' ἄν, ἐνθαδί δ' οὐ βούλομαι. {δι.} μή δῆτα σύ γ', ἀλλ' ἐνθένδ' ἀνίει τἀγαθά. {αι.} τήν γῆν ὅταν νομίσωσι τήν τῶν πολεμίων εἶναι σφετέραν, τήν δέ σφετέραν τῶν πολεμίων, πόρον δέ τάς ναῦς, ἀπορίαν δέ τόν πόρον. {δι.} εὖ, πλήν γ' ὁ δικαστής αὐτά καταπίνει μόνος. {πλ.} κρίνοις ἄν. {δι.} αὕτη σφῷν κρίσις γενήσεται. αἱρήσομαι γάρ ὅνπερ ἡ ψυχή θέλει. {ευ.} μεμνημένος νυν τῶν θεῶν οὕς ὤμοσας ἦ μήν ἀπάξειν μ' οἴκαδ', αἱροῦ τούς φίλους. {δι.} ἡ γλῶττ' ὀμώμοκ', αἰσχύλον δ' αἱρήσομαι. {ευ.} τί δέδρακας, ὦ μιαρώτατ' ἀνθρώπων; {δι.} ἐγώ; ἔκρινα νικᾶν αἰσχύλον. τιή γάρ οὔ; {ευ.} αἴσχιστον ἔργον προσβλέπεις μ' εἰργασμένος; {δι.} τί δ' αἰσχρόν, ἤν μή τοῖς θεωμένοις δοκῇ; {ευ.} ὦ σχέτλιε, περιόψει με δή τεθνηκότα; {δι.} »τίς δ' οἶδεν εἰ τό ζῆν μέν ἐστι κατθανεῖν«, τό πνεῖν δέ δειπνεῖν, τό δέ καθεύδειν κῴδιον; {πλ.} χωρεῖτε τοίνυν, ὦ διόνυς', εἴσω. {δι.} τί δαί; {πλ.} ἵνα ξενίσω <'γώ> σφω πρίν ἀποπλεῖν. {δι.} εὖ λέγεις νή τόν δί': οὐ γάρ ἄχθομαι τῷ πράγματι. {χο.} μακάριός γ' ἀνήρ ἔχων {str.} ξύνεσιν ἠκριβωμένην. πάρα δέ πολλοῖσιν μαθεῖν. ὅδε γάρ εὖ φρονεῖν δοκήσας πάλιν ἄπεισιν οἴκαδ' αὖθις, ἐπ' ἀγαθῷ μέν τοῖς πολίταις, ἐπ' ἀγαθῷ δέ τοῖς ἑαυτοῦ ξυγγενέσι τε καί φίλοισι, διά τό συνετός εἶναι. χαρίεν οὖν μή σωκράτει {ant.} παρακαθήμενον λαλεῖν, ἀποβαλόντα μουσικήν τά τε μέγιστα παραλιπόντα τῆς τραγῳδικῆς τέχνης. τό δ' ἐπί σεμνοῖσιν λόγοισι καί σκαριφησμοῖσι λήρων διατριβήν ἀργόν ποεῖσθαι, παραφρονοῦντος ἀνδρός. {πλ.} ἄγε δή χαίρων, αἰσχύλε, χώρει, καί σῷζε πόλιν τήν ἡμετέραν γνώμαις ἀγαθαῖς, καί παίδευσον τούς ἀνοήτους: πολλοί δ' εἰσίν: καί δός τουτί κλεοφῶντι φέρων καί τουτί τοῖσι πορισταῖς, μύρμηκί θ' ὁμοῦ καί νικομάχῳ τόδε δ' ἀρχενόμῳ: καί φράζ' αὐτοῖς ταχέως ἥκειν ὡς ἐμέ δευρί καί μή μέλλειν: κἄν μή ταχέως ἥκωσιν, ἐγώ νή τόν ἀπόλλω στίξας αὐτούς καί ξυμποδίσας μετ' ἀδειμάντου τοῦ λευκολόφου κατά γῆς ταχέως ἀποπέμψω. {αι.} ταῦτα ποήσω: σύ δέ τόν θᾶκον τόν ἐμόν παράδος σοφοκλεῖ τηρεῖν καί διασῴζειν, ἤν ἄρ' ἐγώ ποτε δεῦρ' ἀφίκωμαι. τοῦτον γάρ ἐγώ σοφίᾳ κρίνω δεύτερον εἶναι. μέμνησο δ' ὅπως ὁ πανοῦργος ἀνήρ καί ψευδολόγος καί βωμολόχος μηδέποτ' εἰς τόν θᾶκον τόν ἐμόν μηδ' ἄκων ἐγκαθεδεῖται. {πλ.} φαίνετε τοίνυν ὑμεῖς τούτῳ λαμπάδας ἱεράς, χἄμα προπέμπετε τοῖσιν τούτου τοῦτον μέλεσιν καί μολπαῖσιν κελαδοῦντες. {χο.} πρῶτα μέν εὐοδίαν ἀγαθήν ἀπιόντι ποητῇ εἰς φάος ὀρνυμένῳ δότε, δαίμονες οἱ κατά γαίας, τῇ δέ πόλει μεγάλων ἀγαθῶν ἀγαθάς ἐπινοίας. πάγχυ γάρ ἐκ μεγάλων ἀχέων παυσαίμεθ' ἄν οὕτως ἀργαλέων τ' ἐν ὅπλοις ξυνόδων. κλεοφῶν δέ μαχέσθω κἄλλος ὁ βουλόμενος τούτων πατρίοις ἐν ἀρούραις. [10] {work} {πραξαγορα} ὦ λαμπρόν ὄμμα τοῦ τροχηλάτου λύχνου, κάλλιστ' ἐν εὐστόχοισιν ἐξηυρημένον_ γονάς τε γάρ σάς καί τύχας δηλώσομεν: τροχῷ γάρ ἐλαθείς κεραμικῆς ῥύμης ἄπο μυκτῆρσι λαμπράς ἡλίου τιμάς ἔχεις_ ὅρμα φλογός σημεῖα τά ξυγκείμενα. σοί γάρ μόνῳ δηλοῦμεν εἰκότως, ἐπεί κἀν τοῖσι δωματίοισιν ἀφροδίτης τρόπων πειρωμέναισι πλησίον παραστατεῖς, λορδουμένων τε σωμάτων ἐπιστάτην ὀφθαλμόν οὐδείς τόν σόν ἐξείργει δόμων. μόνος δέ μηρῶν εἰς ἀπορρήτους μυχούς λάμπεις ἀφεύων τήν ἐπανθοῦσαν τρίχα: στοάς τε καρποῦ βακχίου τε νάματος πλήρεις ὑποιγνύσαισι συμπαραστατεῖς: καί ταῦτα συνδρῶν οὐ λαλεῖς τοῖς πλησίον. ἀνθ' ὧν συνείσει καί τά νῦν βουλεύματα ὅσα σκίροις ἔδοξε ταῖς ἐμαῖς φίλαις. ἀλλ' οὐδεμία πάρεστιν ἅς ἥκειν ἐχρῆν. καίτοι πρός ὄρθρον γ' ἐστίν, ἡ δ' ἐκκλησία αὐτίκα μάλ' ἔσται: καταλαβεῖν δ' ἡμᾶς ἕδρας δεῖ τάς ἑταίρας κῶλά θ' ἱζομένας λαθεῖν, ἅς φυρόμαχός ποτ' εἶπεν, εἰ μέμνησθ' ἔτι. τί δῆτ' ἄν εἴη; πότερον οὐκ ἐρραμμένους ἔχουσι τούς πώγωνας, οὕς εἴρητ' ἔχειν; ἤ θαἰμάτια τἀνδρεῖα κλεψάσαις λαθεῖν ἦν χαλεπόν αὐταῖς; ἀλλ' ὁρῶ τονδί λύχνον προσιόντα. φέρε νυν ἐπαναχωρήσω πάλιν, μή καί τις ὤν ἀνήρ ὁ προσιών τυγχάνῃ. {γυνη α} ὥρα βαδίζειν, ὡς ὁ κῆρυξ ἀρτίως ἡμῶν προσιόντων δεύτερον κεκόκκυκεν. {πρ.} ἐγώ δέ γ' ὑμᾶς προσδοκῶς' ἐγρηγόρη τήν νύκτα πᾶσαν. ἀλλά φέρε τήν γείτονα τήνδ' ἐκκαλέσωμαι θρυγανῶσα τήν θύραν. δεῖ γάρ τόν ἄνδρ' αὐτῆς λαθεῖν. {γυνη β} ἤκουσά τοι ὑποδουμένη τό κνῦμά σου τῶν δακτύλων, ἅτ' οὐ καταδαρθοῦς'. ὁ γάρ ἀνήρ, ὦ φιλτάτη, σαλαμίνιος γάρ ἐστιν ᾧ ξύνειμ' ἐγώ, τήν νύχθ' ὅλην ἤλαυνέ μ' ἐν τοῖς στρώμασιν, ὥστ' ἄρτι τουτί θοἰμάτιον αὐτοῦ 'λαβον. {πρ.} καί μήν ὁρῶ καί κλειναρέτην καί σωστράτην προσιοῦσαν ἤδη τήνδε καί φιλαινέτην. {γυ. α} οὔκουν ἐπείξεσθ'; ὡς γλύκη κατώμοσεν τήν ὑστάτην ἥκουσαν οἴνου τρεῖς χοᾶς ἡμῶν ἀποτείσειν κἀρεβίνθων χοίνικα. {γυ. β} τήν σμικυθίωνος δ' οὐχ ὁρᾷς μελιστίχην σπεύδουσαν ἐν ταῖς ἐμβάσιν; {γυ. α} καί μοι δοκεῖ κατά σχολήν παρά τἀνδρός ἐξελθεῖν μόνη. {γυ. β} τήν τοῦ καπήλου δ' οὐχ ὁρᾷς γευσιστράτην ἔχουσαν ἐν τῇ δεξιᾷ τήν λαμπάδα; {γυ. α} καί τήν φιλοδωρήτου τε καί χαιρητάδου ὁρῶ προσιούσας χἀτέρας πολλάς πάνυ γυναῖκας, ὅ τι πέρ ἐστ' ὄφελος ἐν τῇ πόλει. {χοροσ} καί πάνυ ταλαιπώρως ἔγωγ', ὦ φιλτάτη, ἐκδρᾶσα παρέδυν. ὁ γάρ ἀνήρ τήν νύχθ' ὅλην ἔβηττε τριχίδων ἑσπέρας ἐμπλήμενος. {πρ.} κάθησθε τοίνυν, ὡς <ἄν> ἀνέρωμαι τάδε ὑμᾶς, ἐπειδή συλλελεγμένας ὁρῶ, ὅσα σκίροις ἔδοξεν εἰ δεδράκατε. {γυ. α} ἔγωγε. πρῶτον μέν γ' ἔχω τάς μασχάλας λόχμης δασυτέρας, καθάπερ ἦν ξυγκείμενον. ἔπειθ' ὁπόθ' ἁνήρ εἰς ἀγοράν οἴχοιτό μου ἀλειψαμένη τό σῶμ' ὅλον δι' ἡμέρας ἐχραινόμην ἑστῶσα πρός τόν ἥλιον. {γυ. β} κἄγωγε: τό ξυρόν δέ γ' ἐκ τῆς οἰκίας ἔρριψα πρῶτον, ἵνα δασυνθείην ὅλη καί μηδέν εἴην ἔτι γυναικί προσφερής. {πρ.} ἔχετε δέ τούς πώγωνας, οὕς εἴρητ' ἔχειν πάσαισιν ὑμῖν, ὁπότε συλλεγοίμεθα; {γυ. α} νή τήν ἑκάτην, καλόν γ' ἔγωγε τουτονί. {γυ. β} κἄγωγ' ἐπικράτους οὐκ ὀλίγῳ καλλίονα. {πρ.} ὑμεῖς δέ τί φατε; {γυ. α} φασί: κατανεύουσι γοῦν. {πρ.} καί μήν τά γ' ἄλλ' ὑμῖν ὁρῶ πεπραγμένα. λακωνικάς γάρ ἔχετε καί βακτηρίας καί θαἰμάτια τἀνδρεῖα, καθάπερ εἴπομεν. {γυ. α} ἔγωγέ τοι τό σκύταλον ἐξηνεγκάμην τό τοῦ λαμίου τουτί καθεύδοντος λάθρᾳ. {γυ. β} τοῦτ' ἔστ' ἐκείνου τό σκύταλον, ὅς πέρδεται. {πρ.} νή τόν δία τόν σωτῆρ' ἐπιτήδειός γ' ἄν ἦν τήν τοῦ πανόπτου διφθέραν ἐνημμένος εἴπερ τις ἄλλος βουκολεῖν τόν δήμιον. ἀλλ' ἄγεθ' ὅπως καί τἀπί τούτοις δράσομεν, ἕως ἔτ' ἐστίν ἄστρα κατά τόν οὐρανόν: ἡκκλησία δ', εἰς ἥν παρεσκευάσμεθα ἡμεῖς βαδίζειν, ἐξ ἕω γενήσεται. {γυ. α} νή τόν δί', ὥστε δεῖ σε καταλαβεῖν ἕδρας ὑπό τῷ λίθῳ τῶν πρυτάνεων καταντικρύ. {γυ. β} ταυτί γέ τοι νή τόν δί' ἐφερόμην, ἵνα πληρουμένης ξαίνοιμι τῆς ἐκκλησίας. {πρ.} πληρουμένης τάλαινα; {γυ. β} νή τήν ἄρτεμιν ἔγωγε. τί γάρ ἄν χεῖρον ἀκροῴμην ἄρα ξαίνουσα; γυμνά δ' ἐστί μου τά παιδία. {πρ.} ἰδού γέ σε ξαίνουσαν, ἥν τοῦ σώματος οὐδέν παραφῆναι τοῖς καθημένοις ἔδει. οὐκοῦν καλά γ' ἄν πάθοιμεν, εἰ πλήρης τύχοι ὁ δῆμος ὤν κἄπειθ' ὑπερβαίνουσά τις ἀναβαλλομένη δείξειε τόν φορμίσιον. ἤν δ' ἐγκαθεζώμεσθα πρότεραι, λήσομεν ξυστειλάμεναι θαἰμάτια: τόν πώγωνά τε ὅταν καθῶμεν ὅν περιδησόμεσθ' ἐκεῖ, τίς οὐκ ἄν ἡμᾶς ἄνδρας ἡγήσαιθ' ὁρῶν; ἀγύρριος γοῦν τόν προνόμου πώγων' ἔχων λέληθε: καίτοι πρότερον ἦν οὗτος γυνή. νυνί δ', ὁρᾷς, πράττει τά μέγιστ' ἐν τῇ πόλει. τούτου γέ τοι, νή τήν ἐπιοῦσαν ἡμέραν, τόλμημα τολμῶμεν τοσοῦτον οὕνεκα, ἤν πως παραλαβεῖν τῆς πόλεως τά πράγματα δυνώμεθ' ὥστ' ἀγαθόν τι πρᾶξαι τήν πόλιν. νῦν μέν γάρ οὔτε θέομεν οὔτ' ἐλαύνομεν. {γυ. α} καί πῶς γυναικῶν θηλύφρων ξυνουσία δημηγορήσει; {πρ.} πολύ μέν οὖν ἄριστά που. λέγουσι γάρ καί τῶν νεανίσκων ὅσοι πλεῖστα σποδοῦνται, δεινοτάτους εἶναι λέγειν. ἡμῖν δ' ὑπάρχει τοῦτο κατά τύχην τινά. {γυ. α} οὐκ οἶδα. δεινόν δ' ἐστίν ἡ μή 'μπειρία. {πρ.} οὔκουν ἐπίτηδες ξυνελέγημεν ἐνθάδε, ὅπως προμελετήσωμεν ἁκεῖ δεῖ λέγειν; οὐκ ἄν φθάνοις τό γένειον ἄν περιδουμένη ἄλλαι θ' ὅσαι λαλεῖν μεμελετήκασί που. {γυ. α} τίς δ' ὦ μέλ' ἡμῶν οὐ λαλεῖν ἐπίσταται; {πρ.} ἴθι δή σύ περιδοῦ καί ταχέως ἀνήρ γενοῦ. ἐγώ δέ θεῖσα τούς στεφάνους περιδήσομαι καὐτή μεθ' ὑμῶν, ἤν τί μοι δόξῃ λέγειν. {γυ. β} δεῦρ' ὦ γλυκυτάτη πραξαγόρα, σκέψαι τάλαν ὡς καί καταγέλαστον τό πρᾶγμα φαίνεται. {πρ.} πῶς καταγέλαστον; {γυ. β} ὥσπερ εἴ τις σηπίαις πώγωνα περιδήσειεν ἐσταθευμέναις. {πρ.} ὁ περιστίαρχος, περιφέρειν χρή τήν γαλῆν. πάριτ' ἐς τό πρόσθεν. ἀρίφραδες, παῦσαι λαλῶν. κάθιζε παριών. τίς ἀγορεύειν βούλεται; {γυ. α} ἐγώ. {πρ.} περίθου δή τόν στέφανον τύχἀγαθῇ. {γυ. α} ἰδού. {πρ.} λέγοις ἄν. {γυ. α} εἶτα πρίν πιεῖν λέγω; {πρ.} ἰδού πιεῖν. {γυ. α} τί γάρ ὦ μέλ' ἐστεφανωσάμην; {πρ.} ἄπιθ' ἐκποδών: τοιαῦτ' ἄν ἡμᾶς ἠργάσω κἀκεῖ. {γυ. α} τί δ'; οὐ πίνουσι κἀν τἠκκλησίᾳ; {πρ.} ἰδού γε σοί πίνουσι. {γυ. α} νή τήν ἄρτεμιν, καί ταῦτά γ' εὔζωρον. τά γοῦν βουλεύματα αὐτῶν, ὅς' ἄν πράξωσιν ἐνθυμουμένοις, ὥσπερ μεθυόντων ἐστί παραπεπληγμένα. καί νή δία σπένδουσί γ': ἤ τίνος χάριν τοσαῦτ' ἄν ηὔχοντ', εἴπερ οἶνος μή παρῆν; καί λοιδοροῦνταί γ' ὥσπερ ἐμπεπωκότες, καί τόν παροινοῦντ' ἐκφέρους' οἱ τοξόται. {πρ.} σύ μέν βάδιζε καί κάθης': οὐδέν γάρ εἶ. {γυ. α} νή τόν δί', ἦ μοι μή γενειᾶν κρεῖττον ἦν: δίψῃ γάρ, ὡς ἔοικ', ἀφαυανθήσομαι. {πρ.} ἔσθ' ἥτις ἑτέρα βούλεται λέγειν; {γυ. β} ἐγώ. {πρ.} ἴθι δή στεφανοῦ: καί γάρ τό χρῆμ' ἐργάζεται. ἄγε νυν ὅπως ἀνδριστί καί καλῶς ἐρεῖς διερεισαμένη τό σχῆμα τῇ βακτηρίᾳ. {γυ. β} ἐβουλόμην μέν ἕτερον ἄν τῶν ἠθάδων λέγειν τά βέλτισθ', ἵν' ἐκαθήμην ἥσυχος. νῦν δ' οὐκ ἐάσω, κατά γε τήν ἐμήν μίαν, ἐν τοῖς καπηλείοισι λάκκους ἐμποιεῖν ὕδατος. ἐμοί μέν οὐ δοκεῖ, μά τώ θεώ. {πρ.} μά τώ θεώ; τάλαινα, ποῦ τόν νοῦν ἔχεις; {γυ. β} τί δ' ἔστιν; οὐ γάρ δή πιεῖν γ' ᾔτησά σε. {πρ.} μά δί' ἀλλ' ἀνήρ ὤν τώ θεώ κατώμοσας, καίτοι τά γ' ἄλλ' εἰποῦσα δεξιώτατα. {γυ. β} ὤ νή τόν ἀπόλλω. {πρ.} παῦε τοίνυν, ὡς ἐγώ ἐκκλησιάσους' οὐκ ἄν προβαίην τόν πόδα τόν ἕτερον, εἰ μή ταῦτ' ἀκριβωθήσεται. {γυ. β} φέρε τόν στέφανον: ἐγώ γάρ αὖ λέξω πάλιν. οἶμαι γάρ ἤδη μεμελετηκέναι καλῶς. ἐμοί γάρ, ὦ γυναῖκες αἱ καθήμεναι, _ {πρ.} γυναῖκας αὖ, δύστηνε, τούς ἄνδρας λέγεις; {γυ. β} δι' ἐπίγονόν γ' ἐκεῖνον: ἐπιβλέψασα γάρ ἐκεῖσε πρός γυναῖκας ᾠόμην λέγειν. {πρ.} ἄπερρε καί σύ καί κάθης' ἐντευθενί. αὐτή γάρ ὑμῶν γ' ἕνεκά μοι λέξειν δοκῶ τονδί λαβοῦσα. τοῖς θεοῖς μέν εὔχομαι τυχεῖν κατορθώσασα τά βεβουλευμένα. ἐμοί δ' ἴσον μέν τῆσδε τῆς χώρας μέτα ὅσονπερ ὑμῖν: ἄχθομαι δέ καί φέρω τά τῆς πόλεως ἅπαντα βαρέως πράγματα. ὁρῶ γάρ αὐτήν προστάταισι χρωμένην ἀεί πονηροῖς. κἄν τις ἡμέραν μίαν χρηστός γένηται, δέκα πονηρός γίγνεται. ἐπέτρεψας ἑτέρῳ: πλείον' ἔτι δράσει κακά. χαλεπόν μέν οὖν ἄνδρας δυσαρέστους νουθετεῖν, οἵ τούς φιλεῖν μέν βουλομένους δεδοίκατε, τούς δ' οὐκ ἐθέλοντας ἀντιβολεῖθ' ἑκάστοτε. ἐκκλησίαισιν ἦν ὅτ' οὐκ ἐχρώμεθα οὐδέν τό παράπαν: ἀλλά τόν γ' ἀγύρριον πονηρόν ἡγούμεσθα. νῦν δέ χρωμένων ὁ μέν λαβών ἀργύριον ὑπερεπῄνεσεν, ὁ δ' οὐ λαβών εἶναι θανάτου φής' ἀξίους τούς μισθοφορεῖν ζητοῦντας ἐν τἠκκλησίᾳ. {γυ. α} νή τήν ἀφροδίτην εὖ γε ταυταγί λέγεις. {πρ.} τάλαιν' ἀφροδίτην ὤμοσας; χαρίεντά γ' ἄν ἔδρασας, εἰ τοῦτ' εἶπας ἐν τἠκκλησίᾳ. {γυ. α} ἀλλ' οὐκ ἄν εἶπον. {πρ.} μηδ' ἐθίζου νῦν λέγειν. τό συμμαχικόν αὖ τοῦθ', ὅτ' ἐσκοπούμεθα, εἰ μή γένοιτ', ἀπολεῖν ἔφασκον τήν πόλιν. ὅτε δή δ' ἐγένετ', ἤχθοντο, τῶν δέ ῥητόρων ὁ τοῦτ' ἀναπείσας εὐθύς ἀποδράς ᾤχετο. ναῦς δεῖ καθέλκειν: τῷ πένητι μέν δοκεῖ, τοῖς πλουσίοις δέ καί γεωργοῖς οὐ δοκεῖ. κορινθίοις ἄχθεσθε, κἀκεῖνοί γέ σοι: νῦν εἰσί χρηστοί, καί σύ νυν χρηστός γενοῦ. ἁργεῖος ἀμαθής, ἀλλ' ἱερώνυμος σοφός. σωτηρία παρέκυψεν, ἀλλ' ὀργίζεται θρασύβουλος αὐτός οὐχί παρακαλούμενος. {γυ. α} ὡς ξυνετός ἁνήρ. {πρ.} νῦν καλῶς ἐπῄνεσας. ὑμεῖς γάρ ἐστ', ὦ δῆμε, τούτων αἴτιοι. τά δημόσια γάρ μισθοφοροῦντες χρήματα ἰδίᾳ σκοπεῖσθ' ἕκαστος ὅ τι τις κερδανεῖ, τό δέ κοινόν ὥσπερ αἴσιμος κυλίνδεται. ἤν οὖν ἐμοί πείθησθε, σωθήσεσθ' ἔτι. ταῖς γάρ γυναιξί φημί χρῆναι τήν πόλιν ἡμᾶς παραδοῦναι. καί γάρ ἐν ταῖς οἰκίαις ταύταις ἐπιτρόποις καί ταμίαισι χρώμεθα. {γυ. α} εὖ γ' εὖ γε νή δί', εὖ γε. {γυ. β} λέγε, λέγ' ὦγαθέ. {πρ.} ὡς δ' εἰσίν ἡμῶν τούς τρόπους βελτίονες ἐγώ διδάξω. πρῶτα μέν γάρ τἄρια βάπτουσι θερμῷ κατά τόν ἀρχαῖον νόμον ἁπαξάπασαι, κοὐχί μεταπειρωμένας ἴδοις ἄν αὐτάς. ἡ δ' ἀθηναίων πόλις, εἰ τοῦτο χρηστῶς εἶχεν, οὐκ ἄν ἐσῴζετο, εἰ μή τι καινόν ἄλλο περιηργάζετο. καθήμεναι φρύγουσιν ὥσπερ καί πρό τοῦ. ἐπί τῆς κεφαλῆς φέρουσιν ὥσπερ καί πρό τοῦ. τά θεσμοφόρι' ἄγουσιν ὥσπερ καί πρό τοῦ. πέττουσι τούς πλακοῦντας ὥσπερ καί πρό τοῦ. τούς ἄνδρας ἐπιτρίβουσιν ὥσπερ καί πρό τοῦ. μοιχούς ἔχουσιν ἔνδον ὥσπερ καί πρό τοῦ. αὑταῖς παροψωνοῦσιν ὥσπερ καί πρό τοῦ. οἶνον φιλοῦς' εὔζωρον ὥσπερ καί πρό τοῦ. βινούμεναι χαίρουσιν ὥσπερ καί πρό τοῦ. ταύταισιν οὖν ὦνδρες παραδόντες τήν πόλιν μή περιλαλῶμεν, μηδέ πυνθανώμεθα τί ποτ' ἄρα δρᾶν μέλλουσιν, ἀλλ' ἁπλῷ τρόπῳ ἐῶμεν ἄρχειν, σκεψάμενοι ταυτί μόνα, ὡς τούς στρατιώτας πρῶτον οὖσαι μητέρες σῴζειν ἐπιθυμήσουσιν: εἶτα σιτία τίς τῆς τεκούσης θᾶττον ἐπιπέμψειεν ἄν; χρήματα πορίζειν εὐπορώτατον γυνή, ἄρχουσά τ' οὐκ ἄν ἐξαπατηθείη ποτέ: αὐταί γάρ εἰσιν ἐξαπατᾶν εἰθισμέναι. τά δ' ἄλλ' ἐάσω. ταῦτ' ἐάν πείθησθέ μοι, εὐδαιμονοῦντες τόν βίον διάξετε. {γυ. α} εὖ γ' ὦ γλυκυτάτη πραξαγόρα καί δεξιῶς. πόθεν, ὦ τάλαινα, ταῦτ' ἔμαθες οὕτω καλῶς; {πρ.} ἐν ταῖς φυγαῖς μετά τἀνδρός ᾤκης' ἐν πυκνί. ἔπειτ' ἀκούους' ἐξέμαθον τῶν ῥητόρων. {γυ. α} οὐκ ἐτός ἄρ' ὦ μέλ' ἦσθα δεινή καί σοφή. καί σε στρατηγόν αἱ γυναῖκες αὐτόθεν αἱρούμεθ', ἤν ταῦθ' ἁπινοεῖς κατεργάσῃ. ἀτάρ ἤν κέφαλός σοι λοιδορῆται προσφθαρείς, πῶς ἀντερεῖς πρός αὐτόν ἐν τἠκκλησίᾳ; {πρ.} φήσω παραφρονεῖν αὐτόν. {γυ. α} ἀλλά τοῦτό γε ἴσασι πάντες. {πρ.} ἀλλά καί μελαγχολᾶν. {γυ. α} καί τοῦτ' ἴσασιν. {πρ.} ἀλλά καί τά τρύβλια κακῶς κεραμεύειν, τήν δέ πόλιν εὖ καί καλῶς. {γυ. β} τί δ' ἤν νεοκλείδης ὁ γλάμων σε λοιδορῇ; {πρ.} τοῦτον μέν εἶπον ἐς κυνός πυγήν ὁρᾶν. {γυ. β} τί δ' ἤν ὑποκρούωσίν σε; {πρ.} προσκινήσομαι ἅτ' οὐκ ἄπειρος οὖσα πολλῶν κρουμάτων. {γυ. α} ἐκεῖνο μόνον ἄσκεπτον, ἤν ς' οἱ τοξόται ἕλκωσιν, ὅ τι δράσεις ποτ'. {πρ.} ἐξαγκωνιῶ ὡδί: μέση γάρ οὐδέποτε ληφθήσομαι. {χο.} ἡμεῖς δέ γ', ἤν αἴρως', ἐᾶν κελεύσομεν. {γυ. α} ταυτί μέν ἡμῖν ἐντεθύμηται καλῶς. ἐκεῖνο δ' οὐ πεφροντίκαμεν, ὅτῳ τρόπῳ τάς χεῖρας αἴρειν μνημονεύσομεν τότε. εἰθισμέναι γάρ ἐσμεν αἴρειν τώ σκέλει. {πρ.} χαλεπόν τό πρᾶγμ': ὅμως δέ χειροτονητέον ἐξωμισάσαις τόν ἕτερον βραχίονα. ἄγε νυν ἀναστέλλεσθ' ἄνω τά χιτώνια: ὑποδεῖσθε δ' ὡς τάχιστα τάς λακωνικάς, ὥσπερ τόν ἄνδρ' ἐθεᾶσθ', ὅτ' εἰς ἐκκλησίαν μέλλοι βαδίζειν ἤ θύραζ' ἑκάστοτε. ἔπειτ' ἐπειδάν ταῦτα πάντ' ἔχῃ καλῶς, περιδεῖσθε τούς πώγωνας. ἡνίκ' ἄν δέ γε τούτους ἀκριβώσητε περιηρμοσμέναι, καί θαἰμάτια τἀνδρεῖ' ἅπερ γ' ἐκλέψατε ἐπαναβάλησθε, κᾆτα ταῖς βακτηρίαις ἐπερειδόμεναι βαδίζετ' ᾄδουσαι μέλος πρεσβυτικόν τι, τόν τρόπον μιμούμεναι τόν τῶν ἀγροίκων. {χο.} εὖ λέγεις. {γυ. α} ἡμεῖς δέ γε προΐωμεν αὐτῶν. καί γάρ ἑτέρας οἴομαι ἐκ τῶν ἀγρῶν ἐς τήν πύκν' ἥξειν ἄντικρυς γυναῖκας. {πρ.} ἀλλά σπεύσαθ' ὡς εἴωθ' ἐκεῖ τοῖς μή παροῦσιν ὀρθρίοις ἐς τήν πύκνα ὑπαποτρέχειν ἔχουσι μηδέ πάτταλον. {χο.} ὥρα προβαίνειν ὦνδρες ἡμῖν ἐστι: τοῦτο γάρ χρή μεμνημένας ἀεί λέγειν, ὡς μήποτ' ἐξολίσθῃ, ἡμᾶς. ὁ κίνδυνος γάρ οὐχί μικρός, ἤν ἁλῶμεν ἐνδυόμεναι κατά σκότον τόλμημα τηλικοῦτον. χωρῶμεν εἰς ἐκκλησίαν ὦνδρες: ἠπείλησε γάρ {[στρ.} ὁ θεσμοθέτης, ὅς ἄν μή πρῴ πάνυ τοῦ κνέφους ἥκῃ κεκονιμένος, στέργων σκοροδάλμῃ βλέπων ὑπότριμμα, μή δώσειν τό τριώβολον. ἀλλ', ὦ χαριτιμίδη καί σμίκυθε καί δράκης, ἕπου κατεπείγων, σαυτῷ προσέχων ὅπως μηδέν παραχορδιεῖς ὧν δεῖ ς' ἀποδεῖξαι: ὅπως δέ τό σύμβολον λαβόντες ἔπειτα πλη σίοι καθεδούμεθ', ὡς ἄν χειροτονῶμεν ἅπανθ' ὁπός' ἄν δέῃ τάς ἡμετέρας φίλας_ καίτοι τί λέγω; φίλους γάρ χρῆν μ' ὀνομάζειν. ὅρα δ' ὅπως ὠθήσομεν τούσδε τούς ἐξ ἄστεως {[ἀντ.} ἥκοντας, ὅσοι πρό τοῦ μέν, ἡνίκ' ἔδει λαβεῖν ἐλθόντ' ὀβολόν μόνον, καθῆντο λαλοῦντες ἐν τοῖς στεφανώμασιν, νυνί δ' ἐνοχλοῦς' ἄγαν. ἀλλ' οὐχί, μυρωνίδης ὅτ' ἦρχεν ὁ γεννάδας, οὐδείς ἄν ἐτόλμα τά τῆς πόλεως διοι κεῖν ἀργύριον φέρων: ἀλλ' ἧκεν ἕκαστος ἐν ἀσκιδίῳ φέρων πιεῖν ἅμα τ' ἄρτον αὑ τῷ καί δύο κρομμύω καί τρεῖς ἄν ἐλάας. νυνί δέ τριώβολον ζητοῦσι λαβεῖν, ὅταν πράττωσί τι κοινόν ὥσ περ πηλοφοροῦντες. {βλεπυροσ} τί τό πρᾶγμα; ποῖ ποθ' ἡ γυνή φρούδη 'στί μοι; ἐπεί πρός ἕω νῦν γ' ἔστιν, ἡ δ' οὐ φαίνεται. ἐγώ δέ κατάκειμαι πάλαι χεζητιῶν, τάς ἐμβάδας ζητῶν λαβεῖν ἐν τῷ σκότῳ καί θοἰμάτιον. ὅτε δή δ' ἐκεῖνο ψηλαφῶν οὐκ ἐδυνάμην εὑρεῖν, ὁ δ' ἤδη τήν θύραν ἐπεῖχε κρούων ὁ κοπρεαῖος, λαμβάνω τουτί τό τῆς γυναικός ἡμιδιπλοίδιον, καί τάς ἐκείνης περσικάς ὑφέλκομαι. ἀλλ' ἐν καθαρῷ ποῦ ποῦ τις ἄν χέσας τύχοι; ἤ πανταχοῦ τοι νυκτός ἐστιν ἐν καλῷ; οὐ γάρ με νῦν χέζοντά γ' οὐδείς ὄψεται. οἴμοι κακοδαίμων, ὅτι γέρων ὤν ἠγόμην γυναῖχ': ὅσας εἴμ' ἄξιος πληγάς λαβεῖν. οὐ γάρ ποθ' ὑγιές οὐδέν ἐξελήλυθεν δράσους'. ὅμως δ' οὖν ἐστιν ἀποπατητέον. {ανηρ} τίς ἔστιν; οὐ δήπου βλέπυρος ὁ γειτνιῶν; {βλ.} νή τόν δί' αὐτός δῆτ' ἐκεῖνος. {αν.} εἰπέ μοι, τί τοῦτό σοι τό πυρρόν ἐστιν; οὔτι που κινησίας σου κατατετίληκέν ποθεν; {βλ.} οὔκ, ἀλλά τῆς γυναικός ἐξελήλυθα τό κροκωτίδιον ἀμπισχόμενος οὑνδύεται. {αν.} τό δ' ἱμάτιόν σου ποῦ 'στιν; {βλ.} οὐκ ἔχω φράσαι. ζητῶν γάρ αὔτ' οὐχ ηὗρον ἐν τοῖς στρώμασιν. {αν.} εἶτ' οὐδέ τήν γυναῖκ' ἐκέλευσάς σοι φράσαι; {βλ.} μά τόν δί' οὐ γάρ ἔνδον οὖσα τυγχάνει, ἀλλ' ἐκτετρύπηκεν λαθοῦσά μ' ἔνδοθεν. ὅ καί δέδοικα μή τι δρᾷ νεώτερον. {αν.} νή τόν ποσειδῶ ταὐτά τοίνυν ἄντικρυς ἐμοί πέπονθας: καί γάρ ᾗ ξύνειμ' ἐγώ φρούδη 'στ' ἔχουσα θοἰμάτιον οὑγώ 'φόρουν. κοὐ τοῦτο λυπεῖ μ', ἀλλά καί τάς ἐμβάδας. οὔκουν λαβεῖν γ' αὐτάς ἐδυνάμην οὐδαμοῦ. {βλ.} μά τόν διόνυσον, οὐδ' ἐγώ γάρ τάς ἐμάς λακωνικάς, ἀλλ' ὡς ἔτυχον χεζητιῶν, ἐς τώ κοθόρνω τώ πόδ' ἐνθείς ἵεμαι, ἵνα μή 'γχέσαιμ' ἐς τήν σισύραν: φανή γάρ ἦν. τί δῆτ' ἄν εἴη; μῶν ἐπ' ἄριστον γυνή κέκληκεν αὐτήν τῶν φίλων; {αν.} γνώμην γ' ἐμήν. οὔκουν πονηρά γ' ἐστίν ὅ τι κἄμ' εἰδέναι. ἀλλά σύ μέν ἱμονιάν τιν' ἀποπατεῖς, ἐμοί <δ'> ὥρα βαδίζειν ἐστίν εἰς ἐκκλησίαν, ἤνπερ λάβω θοἰμάτιον, ὅπερ ἦν μοι μόνον. {βλ.} κἄγωγ', ἐπειδάν ἀποπατήσω: νῦν δέ μοι ἀχράς τις ἐγκλῄσας' ἔχει τά σιτία. {αν.} μῶν ἥν θρασύβουλος εἶπε τοῖς λακωνικοῖς; {βλ.} νή τόν διόνυσον ἐνέχεται γοῦν μοι σφόδρα. ἀτάρ τί δράσω; καί γάρ οὐδέ τοῦτό με μόνον τό λυποῦν ἐστιν, ἀλλ' ὅταν φάγω, ὅποι βαδιεῖταί μοι τό λοιπόν ἡ κόπρος. νῦν μέν γάρ οὗτος βεβαλάνωκε τήν θύραν, ὅστις ποτ' ἔσθ' ἅνθρωπος ἁχραδούσιος. τίς ἄν οὖν ἰατρόν μοι μετέλθοι καί τίνα; τίς τῶν καταπρώκτων δεινός ἐστι τήν τέχνην; ἆρ' οἶδ' ἀμύνων; ἀλλ' ἴσως ἀρνήσεται. ἀντισθένη τις καλεσάτω πάσῃ τέχνῃ: οὗτος γάρ ἁνήρ ἕνεκά γε στεναγμάτων οἶδεν τί πρωκτός βούλεται χεζητιῶν. ὦ πότνι' εἰλείθυια μή με περιίδῃς διαρραγέντα μηδέ βεβαλανωμένον, ἵνα μή γένωμαι σκωραμίς κωμῳδική. {χρεμησ} οὗτος, τί ποιεῖς; οὔτι που χέζεις; {βλ.} ἐγώ; οὐ δῆτ' ἔτι γε μά τόν δί', ἀλλ' ἀνίσταμαι. {χρ.} τό τῆς γυναικός δ' ἀμπέχει χιτώνιον; {βλ.} ἐν τῷ σκότῳ γάρ τοῦτ' ἔτυχον ἔνδον λαβών. ἀτάρ πόθεν ἥκεις ἐτεόν; {χρ.} ἐξ ἐκκλησίας. {βλ.} ἤδη λέλυται γάρ; {χρ.} νή δί' ὄρθριον μέν οὖν. καί δῆτα πολύν ἡ μίλτος, ὦ ζεῦ φίλτατε, γέλων πάρεσχεν, ἥν προσέρραινον κύκλῳ. {βλ.} τό τριώβολον δῆτ' ἔλαβες; {χρ.} εἰ γάρ ὤφελον. ἀλλ' ὕστερος νῦν ἦλθον, ὥστ' αἰσχύνομαι. {βλ.} μά τόν δί' οὐδέν' ἄλλον ἤ τόν θύλακον. τό δ' αἴτιον τί; {χρ.} πλεῖστος ἀνθρώπων ὄχλος, ὅσος οὐδεπώποτ' ἦλθ' ἁθρόος ἐς τήν πύκνα. καί δῆτα πάντας σκυτοτόμοις ᾐκάζομεν ὁρῶντες αὐτούς: οὐ γάρ ἀλλ' ὑπερφυῶς ὡς λευκοπληθής ἦν ἰδεῖν ἡκκλησία. ὥστ' οὐκ ἔλαβον οὔτ' αὐτός οὔτ' ἄλλοι συχνοί. {βλ.} οὐδ' ἄρ' ἄν ἐγώ λάβοιμι νῦν ἐλθών; {χρ.} πόθεν; οὐδ' εἰ μά δία τότ' ἦλθες ὅτε τό δεύτερον ἁλεκτρυών ἐφθέγγετ'. {βλ.} οἴμοι δείλαιος. ἀντίλοχ', ἀποίμωξόν με τοῦ τριωβόλου τόν ζῶντα μᾶλλον: τἀμά γάρ διοίχεται. ἀτάρ τί τό πρᾶγμ' ἦν, ὅτι τοσοῦτον χρῆμ' ὄχλου οὕτως ἐν ὥρᾳ ξυνελέγη; {χρ.} τί δ' ἄλλο γ' ἤ ἔδοξε τοῖς πρυτάνεσι περί σωτηρίας γνώμας καθεῖναι τῆς πόλεως; κᾆτ' εὐθέως πρῶτος νεοκλείδης ὁ γλάμων παρείρπυσεν. κἄπειθ' ὁ δῆμος ἀναβοᾷ πόσον δοκεῖς, “οὐ δεινά τολμᾶν τουτονί δημηγορεῖν, καί ταῦτα περί σωτηρίας προκειμένου, ὅς αὐτός αὑτῷ βλεφαρίδ' οὐκ ἐσώσατο;” ὁ δ' ἀναβοήσας καί περιβλέψας ἔφη “τί δαί με χρή δρᾶν;” {βλ.} “σκόροδ' ὁμοῦ τρίψαντ' ὀπῷ τιθύμαλλον ἐμβαλόντα τοῦ λακωνικοῦ σαυτοῦ παραλείφειν τά βλέφαρα τῆς ἑσπέρας”, ἔγωγ' ἄν εἶπον, εἰ παρών ἐτύγχανον. {χρ.} μετά τοῦτον εὐαίων ὁ δεξιώτατος παρῆλθε γυμνός, ὡς ἐδόκει τοῖς πλείοσιν_ αὐτός γε μέντοὔφασκεν ἱμάτιον ἔχειν_ κἄπειτ' ἔλεξε δημοτικωτάτους λόγους: “ὁρᾶτε μέν με δεόμενον σωτηρίας τετραστατήρου καὐτόν: ἀλλ' ὅμως ἐρῶ ὡς τήν πόλιν καί τούς πολίτας σώσετε. ἤν γάρ παρέχωσι τοῖς δεομένοις οἱ κναφῆς χλαίνας, ἐπειδάν πρῶτον ἥλιος τραπῇ, πλευρῖτις ἡμῶν οὐδέν' ἄν λάβοι ποτέ. ὅσοις δέ κλίνη μή 'στι μηδέ στρώματα, ἰέναι καθευδήσοντας ἀπονενιμμένους ἐς τῶν σκυλοδεψῶν: ἤν δ' ἀποκλῄῃ τῇ θύρᾳ χειμῶνος ὄντος, τρεῖς σισύρας ὀφειλέτω.” {βλ.} νή τόν διόνυσον χρηστά γ'. εἰ δ' ἐκεῖνά γε προσέθηκεν, οὐδείς ἀντεχειροτόνησεν ἄν, τούς ἀλφιταμοιβούς τοῖς ἀπόροις τρεῖς χοίνικας δεῖπνον παρέχειν ἅπασιν ἤ κλάειν μακρά, ἵνα τοῦτ' ἀπέλαυσαν ναυσικύδους τἀγαθόν. {χρ.} μετά τοῦτο τοίνυν εὐπρεπής νεανίας λευκός τις ἀνεπήδης' ὅμοιος νικίᾳ δημηγορήσων, κἀπεχείρησεν λέγειν ὡς χρή παραδοῦναι ταῖς γυναιξί τήν πόλιν. εἶτ' ἐθορύβησαν κἀνέκραγον ὡς εὖ λέγοι, τό σκυτοτομικόν πλῆθος, οἱ δ' ἐκ τῶν ἀγρῶν ἀνεβορβόρυξαν. {βλ.} νοῦν γάρ εἶχον, νή δία. {χρ.} ἀλλ' ἦσαν ἥττους: ὁ δέ κατεῖχε τῇ βοῇ, τάς μέν γυναῖκας πόλλ' ἀγαθά λέγων, σέ δέ πολλά κακά. {βλ.} καί τί εἶπε; {χρ.} πρῶτον μέν ς' ἔφη εἶναι πανοῦργον. {βλ.} καί σέ; {χρ.} μή πω τοῦτ' ἔρῃ. κἄπειτα κλέπτην. {βλ.} ἐμέ μόνον; {χρ.} καί νή δία καί συκοφάντην. {βλ.} ἐμέ μόνον; {χρ.} καί νή δία τωνδί τό πλῆθος. {βλ.} τίς δέ τοῦτ' ἄλλως λέγει; {χρ.} γυναῖκα δ' εἶναι πρᾶγμ' ἔφη νουβυστικόν καί χρηματοποιόν. κοὔτε τἀπόρρητ' ἔφη ἐκ θεσμοφόροιν ἑκάστοτ' αὐτάς ἐκφέρειν, σέ δέ κἀμέ βουλεύοντε τοῦτο δρᾶν ἀεί. {βλ.} καί νή τόν ἑρμῆν τοῦτό γ' οὐκ ἐψεύσατο. {χρ.} ἔπειτα συμβάλλειν πρός ἀλλήλας ἔφη ἱμάτια χρυσί' ἀργύριον ἐκπώματα μόνας μόναις, οὐ μαρτύρων ἐναντίον, καί ταῦτ' ἀποφέρειν πάντα κοὐκ ἀποστερεῖν, ἡμῶν δέ τούς πολλούς ἔφασκε τοῦτο δρᾶν. {βλ.} νή τόν ποσειδῶ μαρτύρων γ' ἐναντίον. {χρ.} ἕτερά τε πλεῖστα τάς γυναῖκας ηὐλόγει: οὐ συκοφαντεῖν, οὐ διώκειν, οὐδέ τόν δῆμον καταλύειν, ἄλλα πολλά κἀγαθά. {βλ.} τί δῆτ' ἔδοξεν; {χρ.} ἐπιτρέπειν γε τήν πόλιν ταύταις: ἐδόκει γάρ τοῦτο μόνον ἐν τῇ πόλει οὔπω γεγενῆσθαι. {βλ.} καί δέδοκται; {χρ.} φήμ' ἐγώ. {βλ.} ἅπαντά τ' αὐταῖς ἐστι προστεταγμένα ἅ τοῖσιν ἀστοῖς ἔμελεν; {χρ.} οὕτω ταῦτ' ἔχει. {βλ.} οὐδ' ἐς δικαστήριον ἄρ' εἶμ', ἀλλ' ἡ γυνή; {χρ.} οὐδ' ἔτι σύ θρέψεις οὕς ἔχεις ἀλλ' ἡ γυνή. {βλ.} οὐδέ στένειν τόν ὄρθρον ἔτι πρᾶγμ' ἆρά μοι; {χρ.} μά δί' ἀλλά ταῖς γυναιξί ταῦτ' ἤδη μέλει: σύ δ' ἀστενακτί περδόμενος οἴκοι μενεῖς. {βλ.} ἐκεῖνο δεινόν τοῖσιν ἡλίκοισι νῷν, μή παραλαβοῦσαι τῆς πόλεως τάς ἡνίας ἔπειτ' ἀναγκάζωσι πρός βίαν_ {χρ.} τί δρᾶν; {βλ.} κινεῖν ἑαυτάς. {χρ.} ἤν δέ μή δυνώμεθα; {βλ.} ἄριστον οὐ δώσουσι. {χρ.} σύ δέ γε νή δία δρᾶ ταῦθ', ἵν' ἀριστᾷς τε καί κινῇς ἅμα. {βλ.} τό πρός βίαν δεινότατον. {χρ.} ἀλλ' εἰ τῇ πόλει τοῦτο ξυνοίσει, ταῦτα χρή πάντ' ἄνδρα δρᾶν. {βλ.} λόγος γέ τοί τις ἔστι τῶν γεραιτέρων, ἀνόηθ' ὅς' ἄν καί μῶρα βουλευσώμεθα, ἅπαντ' ἐπί τό βέλτιον ἡμῖν ξυμφέρειν. {χρ.} καί ξυμφέροι γ', ὦ πότνια παλλάς καί θεοί. ἀλλ' εἶμι: σύ δ' ὑγίαινε. {βλ.} καί σύ γ', ὦ χρέμης. {χο.} ἔμβα χώρει. ἆρ' ἔστι τῶν ἀνδρῶν τις ἡμῖν ὅστις ἐπακολουθεῖ; στρέφου, σκόπει, φύλαττε σαυτήν ἀσφαλῶς, πολλοί γάρ οἱ πανοῦργοι, μή πού τις ἐκ τοὔπισθεν ὤν τό σχῆμα καταφυλάξῃ. ἀλλ' ὡς μάλιστα τοῖν ποδοῖν ἐπικτυπῶν βάδιζε. {[στρ.} ἡμῖν δ' ἄν αἰσχύνην φέροι πάσαισι παρά τοῖς ἀνδράσιν τό πρᾶγμα τοῦτ' ἐλεγχθέν. πρός ταῦτα συστέλλου σεαυ τήν καί περισκοπουμένη <ἄθρει κύκλῳ> κἀκεῖσε καί τἀκ δεξιᾶς, μή συμφορά γενήσεται τό πρᾶγμα. ἀλλ' ἐγκονῶμεν: τοῦ τόπου γάρ ἐγγύς ἐσμεν ἤδη, ὅθενπερ εἰς ἐκκλησίαν ὡρμώμεθ' ἡνίκ' ᾖμεν. τήν δ' οἰκίαν ἔξεσθ' ὁρᾶν, ὅθενπερ ἡ στρατηγός ἔσθ' ἡ τό πρᾶγμ' εὑροῦς' ὅ νῦν ἔδοξε τοῖς πολίταις. ὥστ' εἰκός ἡμᾶς μή βραδύνειν ἔστ' ἐπαναμενούσας {[ἀντ.} πώγωνας ἐξηρτημένας, μή καί τις ὄψεθ' ἡμέρας χἠμῶν ἴσως κατείπῃ. ἀλλ' εἶα δεῦρ' ἐπί σκιᾶς ἐλθοῦσα πρός τό τειχίον, παραβλέπουσα θατέρῳ, πάλιν μετασκεύαζε σαυτήν αὖθις ἥπερ ἦσθα, καί μή βράδυν': ὡς τήνδε καί δή τήν στρατηγόν ἡμῶν χωροῦσαν ἐξ ἐκκλησίας ὁρῶμεν. ἀλλ' ἐπείγου ἅπασα καί μίσει σάκον πρός τοῖν γναθοῖν ἔχουσα: χαὖται γάρ ἄκουσαι πάλαι τό σχῆμα τοῦτ' ἔχουσιν. {πρ.} ταυτί μέν ἡμῖν, ὦ γυναῖκες, εὐτυχῶς τά πράγματ' ἐκβέβηκεν ἁβουλεύσαμεν. ἀλλ' ὡς τάχιστα, πρίν τιν' ἀνθρώπων ἰδεῖν, ῥιπτεῖτε χλαίνας, ἐμβάς ἐκποδών ἴτω_ χάλα συναπτούς ἡνίας λακωνικάς_ βακτηρίας ἄφεσθε. καί μέντοι σύ μέν ταύτας κατευτρέπιζ', ἐγώ δέ βούλομαι, εἴσω παρερπύσασα πρίν τόν ἄνδρα με ἰδεῖν, καταθέσθαι θοἰμάτιον αὐτοῦ πάλιν ὅθενπερ ἔλαβον, τἄλλα θ' ἁξηνεγκάμην. {χο.} κεῖται <καί> δή πάνθ' ἅπερ εἶπας, σόν δ' ἔργον τἄλλα διδάσκειν, ὅ τί σοι δρῶσαι ξύμφορον ἡμεῖς δόξομεν ὀρθῶς ὑπακούειν. οὐδεμιᾷ γάρ δεινοτέρᾳ σου ξυμμείξας' οἶδα γυναικί. {πρ.} περιμείνατέ νυν, ἵνα τῆς ἀρχῆς ἥν ἄρτι κεχειροτόνημαι, ξυμβούλοισιν πάσαις ὑμῖν χρήσωμαι. καί γάρ ἐκεῖ μοι ἐν τῷ θορύβῳ καί τοῖς δεινοῖς ἀνδρειόταται γεγένησθε. {βλ.} αὕτη, πόθεν ἥκεις, πραξαγόρα; {πρ.} τί δ', ὦ μέλε, σοί τοῦθ'; {βλ.} ὅ τί μοι τοῦτ' ἔστιν; ὡς εὐηθικῶς. {πρ.} οὔτοι παρά τοῦ μοιχοῦ γε φήσεις. {βλ.} οὐκ ἴσως ἑνός γε. {πρ.} καί μήν βασανίσαι τουτί γέ σοι ἔξεστι. {βλ.} πῶς; {πρ.} εἰ τῆς κεφαλῆς ὄζω μύρου. {βλ.} τί δ'; οὐχί βινεῖται γυνή κἄνευ μύρου; {πρ.} οὐ δή τάλαιν' ἔγωγε. {βλ.} πῶς οὖν ὄρθριον ᾤχου σιωπῇ θοἰμάτιον λαβοῦσά μου; {πρ.} γυνή μέ τις νύκτωρ ἑταίρα καί φίλη μετεπέμψατ' ὠδίνουσα. {βλ.} κᾆτ' οὐκ ἦν ἐμοί φράσασαν ἰέναι; {πρ.} τῆς λεχοῦς δ' οὐ φροντίσαι οὕτως ἐχούσης, ὦνερ; {βλ.} εἰποῦσάν γέ μοι. ἀλλ' ἔστιν ἐνταῦθά τι κακόν. {πρ.} μά τώ θεώ ἀλλ' ὥσπερ εἶχον ᾠχόμην: ἐδεῖτο δέ ἥπερ μεθῆκέ μ' ἐξιέναι πάσῃ τέχνῃ. {βλ.} εἶτ' οὐ τό σαυτῆς ἱμάτιον ἐχρῆν ς' ἔχειν; ἀλλ' ἔμ' ἀποδύσας' ἐπιβαλοῦσα τοὔγκυκλον ᾤχου καταλιποῦς' ὡσπερεί προκείμενον, μόνον οὐ στεφανώσας' οὐδ' ἐπιθεῖσα λήκυθον. {πρ.} ψῦχος γάρ ἦν, ἐγώ δέ λεπτή κἀσθενής: ἔπειθ' ἵν' ἀλεαίνοιμι τοῦτ' ἠμπεσχόμην. σέ δ' ἐν ἀλέᾳ κατακείμενον καί στρώμασιν κατέλιπον, ὦνερ. {βλ.} αἱ δέ δή λακωνικαί ᾤχοντο μετά σοῦ κατά τί χἠ βακτηρία; {πρ.} ἵνα θοἰμάτιον σώσαιμι, μεθυπεδησάμην μιμουμένη σε καί κτυποῦσα τοῖν ποδοῖν καί τούς λίθους παίουσα τῇ βακτηρίᾳ. {βλ.} οἶσθ' οὖν ἀπολωλεκυῖα πυρῶν ἑκτέα, ὅν χρῆν ἔμ' ἐξ ἐκκλησίας εἰληφέναι; {πρ.} μή φροντίσῃς: ἄρρεν γάρ ἔτεκε παιδίον. {βλ.} ἡκκλησία; {πρ.} μά δί' ἀλλ' ἐφ' ἥν ἐγᾠχόμην. ἀτάρ γεγένηται; {βλ.} ναί μά δί'. οὐκ ᾔδησθά με φράσαντά σοι χθές; {πρ.} ἄρτι γ' ἀναμιμνῄσκομαι. {βλ.} οὐδ' ἄρα τά δόξαντ' οἶσθα; {πρ.} μά δί' ἐγώ μέν οὔ. {βλ.} κάθησο τοίνυν σηπίας μασωμένη. ὑμῖν δέ φασι παραδεδόσθαι τήν πόλιν. {πρ.} τί δρᾶν; ὑφαίνειν; {βλ.} οὐ μά δί' ἀλλ' ἄρχειν. {πρ.} τίνων; {βλ.} ἁπαξαπάντων τῶν κατά πόλιν πραγμάτων. {πρ.} νή τήν ἀφροδίτην μακαρία γ' ἄρ' ἡ πόλις ἔσται τό λοιπόν. {βλ.} κατά τί; {πρ.} πολλῶν οὕνεκα. οὐ γάρ ἔτι τοῖς τολμῶσιν αὐτήν αἰσχρά δρᾶν ἔσται τό λοιπόν. οὐδαμοῦ δέ μαρτυρεῖν, οὐ συκοφαντεῖν_ {βλ.} μηδαμῶς πρός τῶν θεῶν τουτί ποιήσῃς μηδ' ἀφέλῃ μου τόν βίον. {χρ.} ὦ δαιμόνι' ἀνδρῶν, τήν γυναῖκ' ἔα λέγειν. {πρ.} μή λωποδυτῆσαι, μή φθονεῖν τοῖς πλησίον, μή γυμνόν εἶναι μή πένητα μηδένα, μή λοιδορεῖσθαι, μή 'νεχυραζόμενον φέρειν. {χρ.} νή τόν ποσειδῶ μεγάλα γ', εἰ μή ψεύσεται. {πρ.} ἀλλ' ἀποφανῶ τοῦθ', ὥστε σέ τέ μοι μαρτυρεῖν καί τοῦτον αὐτόν μηδέν ἀντειπεῖν ἐμοί. {χο.} νῦν δή δεῖ σε πυκνήν φρένα καί φιλόσοφον ἐγείρειν φροντίδ' ἐπισταμένην ταῖσι φίλαισιν ἀμύνειν. κοινῇ γάρ ἐπ' εὐτυχίαισιν ἔρχεται γλώττης ἐπίνοια πολίτην δῆμον ἐπαγλαϊοῦσα μυρίαισιν ὠφελίαισι βίου: δηλοῦν <δ'> ὅ τί περ δύναται καιρός. δεῖται γάρ τοι σοφοῦ τινος ἐξευρήματος ἡ πόλις ἡμῶν. ἀλλά πέραινε μόνον μήτε δεδραμένα μήτ' εἰρημένα πω πρότερον. μισοῦσι γάρ ἤν τά παλαιά πολλάκις θεῶνται. ἀλλ' οὐ μέλλειν, ἀλλ' ἅπτεσθαι καί δή χρῆν ταῖς διανοίαις, ὡς τό ταχύνειν χαρίτων μετέχει πλεῖστον παρά τοῖσι θεαταῖς. {πρ.} καί μήν ὅτι μέν χρηστά διδάξω πιστεύω: τούς δέ θεατάς, εἰ καινοτομεῖν ἐθελήσουσιν καί μή τοῖς ἠθάσι λίαν τοῖς τ' ἀρχαίοις ἐνδιατρίβειν, τοῦτ' ἔσθ' ὅ μάλιστα δέδοικα. {βλ.} περί μέν τοίνυν τοῦ καινοτομεῖν μή δείσῃς: τοῦτο γάρ ἡμῖν δρᾶν ἀντ' ἄλλης ἀρχῆς ἐστιν, τῶν δ' ἀρχαίων ἀμελῆσαι. {πρ.} μή νυν πρότερον μηδείς ὑμῶν ἀντείπῃ μηδ' ὑποκρούσῃ, πρίν ἐπίστασθαι τήν ἐπίνοιαν καί τοῦ φράζοντος ἀκοῦ σαι. κοινωνεῖν γάρ πάντας φήσω χρῆναι πάντων μετέχον τας κἀκ ταὐτοῦ ζῆν, καί μή τόν μέν πλουτεῖν, τόν δ' ἄθλιον εἶναι, μηδέ γεωργεῖν τόν μέν πολλήν, τῷ δ' εἶναι μηδέ ταφῆναι, μηδ' ἀνδραπόδοις τόν μέν χρῆσθαι πολλοῖς, τόν δ' οὐδ' ἀκολούθῳ. ἀλλ' ἕνα ποιῶ κοινόν πᾶσιν βίοτον, καί τοῦτον ὅμοιον. {βλ.} πῶς οὖν ἔσται κοινός ἅπασιν; {πρ.} κατέδει πέλεθον πρότερός μου. {βλ.} καί τῶν πελέθων κοινωνοῦμεν; {πρ.} μά δί' ἀλλ' ἔφθης μ' ὑποκρούσας. τοῦτο γάρ ἤμελλον ἐγώ λέξειν: τήν γῆν πρώτιστα ποιήσω κοινήν πάντων καί τἀργύριον καί τἄλλ' ὁπός' ἐστίν ἑκάστῳ. εἶτ' ἀπό τούτων κοινῶν ὄντων ἡμεῖς βοσκήσομεν ὑμᾶς ταμιευόμεναι καί φειδόμεναι καί τήν γνώμην προσ έχουσαι. {χρ.} πῶς οὖν ὅστις μή κέκτηται γῆν ἡμῶν, ἀργύριον δέ καί δαρεικούς, ἀφανῆ πλοῦτον; {πρ.} τοῦτ' ἐς τό μέσον καταθήσει. καί μή καταθείς ψευδορκήσει. {βλ.} κἀκτήσατο γάρ διά τοῦτο. {πρ.} ἀλλ' οὐδέν τοι χρήσιμον ἔσται πάντως αὐτῷ. {χρ.} κατά δή τί; {πρ.} οὐδείς οὐδέν πενίᾳ δράσει: πάντα γάρ ἕξουσιν ἅπαντες, ἄρτους, τεμάχη, μάζας, χλαίνας, οἶνον, στεφάνους, ἐρε βίνθους. ὥστε τί κέρδος μή καταθεῖναι; σύ γάρ ἐξευρών ἀπόδειξον. {χρ.} οὔκουν καί νῦν οὗτοι μᾶλλον κλέπτους' οἷς ταῦτα πάρεστιν; {πρ.} πρότερόν γ', ὦταῖρ', ὅτε τοῖσι νόμοις διεχρώμεθα τοῖς προτέροισιν: νῦν δ' ἔσται γάρ βίος ἐκ κοινοῦ, τί τό κέρδος μή κατα θεῖναι; {βλ.} ἤν μείρακ' ἰδών ἐπιθυμήσῃ καί βούληται σκαλαθῦραι, ἕξει τούτων ἀφελών δοῦναι, τῶν ἐκ κοινοῦ δέ μεθέξει ξυγκαταδαρθών. {πρ.} ἀλλ' ἐξέσται προῖκ' αὐτῷ ξυγ καταδαρθεῖν. καί ταύτας γάρ κοινάς ποιῶ τοῖς ἀνδράσι συγκατα κεῖσθαι καί παιδοποιεῖν τῷ βουλομένῳ. {βλ.} πῶς οὖν οὐ πάντες ἴασιν ἐπί τήν ὡραιοτάτην αὐτῶν καί ζητήσουσιν ἐρείδειν; {πρ.} αἱ φαυλότεραι καί σιμότεραι παρά τάς σεμνάς καθ εδοῦνται. κᾆτ' ἤν ταύτης ἐπιθυμήσῃ, τήν αἰσχράν πρῶθ' ὑπο κρούσει. {βλ.} καί πῶς ἡμᾶς τούς πρεσβύτας, ἤν ταῖς αἰσχραῖσι συνῶμεν, οὐκ ἐπιλείψει τό πέος πρότερον πρίν ἐκεῖς' οἷ φῄς ἀφικέσθαι; {πρ.} οὐχί μαχοῦνται περί σοῦ: θάρρει, μή δείσῃς: οὐχί μα χοῦνται. {βλ.} περί τοῦ; {πρ.} τοῦ μή ξυγκαταδαρθεῖν. καί σοί τοιοῦτον ὑπάρχει. {βλ.} τό μέν ὑμέτερον γνώμην τιν' ἔχει: προβεβούλευται γάρ ὅπως ἄν μηδεμιᾶς ᾖ τρύπημα κενόν: τό δέ τῶν ἀνδρῶν τί ποιήσει; φεύξονται γάρ τούς αἰσχίους, ἐπί τούς δέ καλούς βαδι οῦνται. {πρ.} ἀλλά φυλάξους' οἱ φαυλότεροι τούς καλλίους ἀπιόντας ἀπό τοῦ δείπνου καί τηρήσους' ἐπί τοῖσιν δημοσίοισιν. κοὐκ ἐξέσται παρά τοῖσι καλοῖς <καί τοῖς μεγάλοις> καταδαρθεῖν ταῖσι γυναιξίν πρίν τοῖς αἰσχροῖς καί τοῖς μικροῖς χαρίσωνται. {βλ.} ἡ λυσικράτους ἄρα νυνί ῥίς ἴσα τοῖσι καλοῖσι φρονή σει; {πρ.} νή τόν ἀπόλλω καί δημοτική γ' ἡ γνώμη καί καταχήνη τῶν σεμνοτέρων ἔσται πολλή καί τῶν σφραγῖδας ἐχόν των, ὅταν ἐμβάδ' ἔχων εἴπῃ πρότερος, “παραχώρει κᾆτ' ἐπι τήρει, ὅταν ἤδη 'γώ διαπραξάμενος παραδῶ σοι δευτεριάζειν.” {χρ.} πῶς οὖν οὕτω ζώντων ἡμῶν τούς αὑτοῦ παῖδας ἕκαστος ἔσται δυνατός διαγιγνώσκειν; {πρ.} τί δέ δεῖ; πατέρας <γάρ> ἅπαντας τούς πρεσβυτέρους αὑτῶν εἶναι τοῖσι χρόνοισιν νομι οῦσιν. {βλ.} οὐκοῦν ἄγξους' εὖ καί χρηστῶς ἑξῆς τόν πάντα γέροντα διά τήν ἄγνοιαν, ἐπεί καί νῦν γιγνώσκοντες πατέρ' ὄντα ἄγχουσι. τί δῆθ' ὅταν ἀγνώς ᾖ; πῶς οὐ τότε κἀπι χεσοῦνται; {πρ.} ἀλλ' ὁ παρεστώς οὐκ ἐπιτρέψει: τότε δ' αὐτοῖς οὐκ ἔμελ' οὐδέν τῶν ἀλλοτρίων, ὅστις τύπτοι, νῦν δ' ἤν πληγέντος ἀκούσῃ, μή αὐτόν ἐκεῖνον τύπτει δεδιώς τοῖς δρῶσιν τοῦτο μα χεῖται. {βλ.} τά μέν ἄλλα λέγεις οὐδέν σκαιῶς: εἰ δέ προσελθών ἐπίκουρος ἤ λευκόλοφος “πάππαν” με καλεῖ, τοῦτ' ἤδη δεινόν ἀκοῦσαι. {πρ.} πολύ μέντοι δεινότερον τούτου τοῦ πράγματός ἐστι_ {βλ.} τό ποῖον; {πρ.} εἴ σε φιλήσειεν ἀρίστυλλος φάσκων αὑτοῦ πατέρ' εἶναι. {βλ.} οἰμώζοι γ' ἄν καί κωκύοι. {πρ.} σύ δέ γ' ὄζοις ἄν καλα μίνθης. ἀλλ' οὗτος μέν πρότερον γέγονεν πρίν τό ψήφισμα γενέσθαι, ὥστ' οὐχί δέος μή σε φιλήσῃ. {βλ.} δεινόν μέντἄν ἐπε πόνθειν. {χρ.} τήν γῆν δέ τίς ἔσθ' ὁ γεωργήσων; {πρ.} οἱ δοῦλοι. σοί δέ μελήσει, ὅταν ᾖ δεκάπουν τό στοιχεῖον, λιπαρόν χωρεῖν ἐπί δεῖπνον. {χρ.} περί δ' ἱματίων τίς πόρος ἔσται; καί γάρ τοῦτ' ἔστιν ἐρέσθαι. {πρ.} τά μέν ὄνθ' ὑμῖν πρῶτον ὑπάρξει, τά δέ λοίφ' ἡμεῖς ὑφανοῦμεν. {χρ.} ἕν ἔτι ζητῶ. πῶς ἤν τις ὄφλῃ παρά τοῖς ἄρχουσι δίκην τῳ, πόθεν ἐκτείσει ταύτην; οὐ γάρ τῶν κοινῶν γ' ἐστί δίκαιον. {πρ.} ἀλλ' οὐδέ δίκαι πρῶτον ἔσονται. {βλ.} τουτί τοὔπος ς' ἐπιτρίψει. {χρ.} κἀγώ ταύτην γνώμην ἐθέμην. {πρ.} τοῦ γάρ τάλαν οὕνεκ' ἔσονται; {βλ.} πολλῶν οὕνεκα, νή τόν ἀπόλλω: πρῶτον δ' ἑνός οὕνεκα δήπου, ἤν τις ὀφείλων ἐξαρνῆται. {πρ.} πόθεν οὖν ἐδάνεις' ὁ δανείσας, ἐν τῷ κοινῷ πάντων ὄντων; κλέπτων δήπου 'στ' ἐπί δηλος. {χρ.} νή τήν δήμητρ' εὖ γε διδάσκεις. {βλ.} τουτί τοίνυν φρα σάτω μοι, τῆς αἰκείας οἱ τύπτοντες πόθεν ἐκτείσουσιν, ἐπειδάν εὐωχηθέντες ὑβρίζωσιν; τοῦτο γάρ οἶμαί ς' ἀπορήσειν. {πρ.} ἀπό τῆς μάζης ἧς σιτεῖται: ταύτης γάρ ὅταν τις ἀφ αιρῇ, οὐχ ὑβριεῖται φαύλως οὕτως αὖθις τῇ γαστρί κολασθείς. {βλ.} οὐδ' αὖ κλέπτης οὐδείς ἔσται; {πρ.} πῶς γάρ κλέψει μετόν αὐτῷ; {βλ.} οὐδ' ἀποδύσους' ἄρα τῶν νυκτῶν; {πρ.} οὐκ ἤν οἴκοι γε καθεύδῃς: οὐδ' ἤν γε θύραζ' ὥσπερ πρότερον: βίοτος γάρ πᾶσιν ὑπάρξει. ἤν δ' ἀποδύῃ γ' αὐτός δώσει: τί γάρ αὐτῷ πρᾶγμα μά χεσθαι; ἕτερον γάρ ἰών ἐκ τοῦ κοινοῦ κρεῖττον ἐκείνου κομι εῖται. {βλ.} οὐδέ κυβεύσους' ἆρ' ἄνθρωποι; {πρ.} περί τοῦ γάρ τοῦτο ποιήσει; {βλ.} τήν δέ δίαιταν τίνα ποιήσεις; {πρ.} κοινήν πᾶσιν. τό γάρ ἄστυ μίαν οἴκησίν φημι ποιήσειν συρρήξας' εἰς ἕν ἅπαντα, ὥστε βαδίζειν ὡς ἀλλήλους. {βλ.} τό δέ δεῖπνον ποῦ παραθήσεις; {πρ.} τά δικαστήρια καί τάς στοιάς ἀνδρῶνας πάντα ποιήσω. {βλ.} τό δέ βῆμα τί σοι χρήσιμον ἔσται; {πρ.} τούς κρατῆρας καταθήσω καί τάς ὑδρίας, καί ῥαψῳδεῖν ἔσται τοῖς παιδαρίοισιν τούς ἀνδρείους ἐν τῷ πολέμῳ, κεἴ τις δειλός γεγένηται, ἵνα μή δειπνῶς' αἰσχυνόμενοι. {βλ.} νή τόν ἀπόλλω χάριέν γε. τά δέ κληρωτήρια ποῖ τρέψεις; {πρ.} εἰς τήν ἀγοράν καταθήσω. κᾆτα στήσασα παρ' ἁρμοδίῳ κληρώσω πάντας, ἕως ἄν εἰδώς ὁ λαχών ἀπίῃ χαίρων ἐν ὁποίῳ γράμματι δειπνεῖ. καί κηρύξει τούς ἐκ τοῦ βῆτ' ἐπί τήν στοιάν ἀκολουθεῖν τήν βασίλειον δειπνήσοντας, τό δέ θῆτ' ἐς τήν παρά ταύτην, τούς δ' ἐκ τοῦ κάππ' ἐς τήν στοιάν χωρεῖν τήν ἀλφιτόπωλιν. {βλ.} ἵνα κάπτωσιν; {πρ.} μά δί' ἀλλ' ἵν' ἐκεῖ δειπνῶσιν. {βλ.} ὅτῳ δέ τό γράμμα μή 'ξελκυσθῇ καθ' ὅ δειπνήσει, τούτους ἀπελῶσιν ἅπαν τες. {πρ.} ἀλλ' οὐκ ἔσται τοῦτο παρ' ἡμῖν: πᾶσι γάρ ἄφθονα πάντα παρέξομεν, ὥστε μεθυσθείς αὐτῷ στεφάνῳ πᾶς τις ἄπεισιν τήν δᾷδα λαβών. αἱ δέ γυναῖκες κατά τάς διόδους προσπίπτουσαι τοῖς ἀπό δείπνου τάδε λέξουσιν: “δεῦρο παρ' ἡμᾶς, ἐνθάδε μεῖράξ ἐσθ' ὡραία.” “παρ' ἐμοί δ'”, ἑτέρα φήσει τις ἄνωθ' ἐξ ὑπερῴου, “καί καλλίστη καί λευκοτάτη: πρότερον μέντοι δεῖ σε καθεύδειν αὐτῆς παρ' ἐμοί.” τοῖς εὐπρεπέσιν δ' ἀκολουθοῦντες καί μειρακίοις οἱ φαυλότεροι τοιάδ' ἐροῦσιν: “ποῖ θεῖς οὗτος; πάντως οὐδέν δράσεις ἐλθών. τοῖς γάρ σιμοῖς καί τοῖς αἰσχροῖς ἐψήφισται προτέροις βινεῖν, ὑμᾶς δέ τέως θρῖα λαβόντας διφόρου συκῆς ἐν τοῖς προθύροισι δέφεσθαι.” φέρε νυν φράσον μοι, ταῦτ' ἀρέσκει σφῷν; {βλ.} πάνυ. {πρ.} βαδιστέον τἄρ' ἐστίν εἰς ἀγοράν ἐμοί, ἵν' ἀποδέχωμαι τά προσιόντα χρήματα, λαβοῦσα κηρύκαιναν εὔφωνόν τινα. ἐμέ γάρ ἀνάγκη ταῦτα δρᾶν ᾑρημένην ἄρχειν, καταστῆσαί τε τά ξυσσίτια, ὅπως ἄν εὐωχῆσθε πρῶτον τήμερον. {βλ.} ἤδη γάρ εὐωχησόμεσθα; {πρ.} φήμ' ἐγώ. ἔπειτα τάς πόρνας καταπαῦσαι βούλομαι ἁπαξαπάσας. {βλ.} ἵνα τί; {πρ.} δῆλον τουτογί: ἵνα τῶν νέων ἔχωσιν αὗται τάς ἀκμάς. καί τάς γε δούλας οὐχί δεῖ κοσμουμένας τήν τῶν ἐλευθέρων ὑφαρπάζειν κύπριν, ἀλλά παρά τοῖς δούλοισι κοιμᾶσθαι μόνον, κατωνάκην τόν χοῖρον ἀποτετιλμένας. {βλ.} φέρε νυν ἐγώ σοι παρακολουθῶ πλησίον, ἵν' ἀποβλέπωμαι καί λέγωσιν ἐμέ ταδί, “τόν τῆς στρατηγοῦ τοῦτον οὐ θαυμάζετε;” {χρ.} ἐγώ δ' ἵν' εἰς ἀγοράν γε τά σκεύη φέρω, προχειριοῦμαι κἀξετάσω τήν οὐσίαν. χώρει σύ δεῦρο, κιναχύρα, καλή καλῶς τῶν χρημάτων θύραζε πρώτη τῶν ἐμῶν, ὅπως ἄν ἐντετριμμένη κανηφορῇς, πολλούς κάτω δή θυλάκους στρέψας' ἐμούς. ποῦ 'σθ' ἡ διφροφόρος; ἡ χύτρα, δεῦρ' ἔξιθι: νή δία μέλαινά γ': οὐδ' ἄν εἰ τό φάρμακον ἕψους' ἔτυχες ᾧ λυσικράτης μελαίνεται_ ἵστω παρ' αὐτήν: δεῦρ' ἴθ', ἡ κομμώτρια. φέρε δεῦρο ταύτην τήν ὑδρίαν, ὑδριαφόρε, ἐνταῦθα. σύ δέ δεῦρ', ἡ κιθαρῳδός, ἔξιθι, πολλάκις ἀναστήσασά μ' εἰς ἐκκλησίαν ἀωρί νύκτωρ διά τόν ὄρθριον νόμον. ὁ τήν σκάφην λαβών, προΐτω: τά κηρία κόμιζε, τούς θαλλούς καθίστη πλησίον, καί τώ τρίποδ' ἐξένεγκε καί τήν λήκυθον. τά χυτρίδι' ἤδη καί τόν ὄχλον ἀφίετε. {αν.} ἐγώ καταθήσω τἀμά; κακοδαίμων ἄρα ἀνήρ ἔσομαι καί νοῦν ὀλίγον κεκτημένος. μά τόν ποσειδῶ γ' οὐδέποτ', ἀλλά βασανιῶ πρώτιστον αὐτά πολλάκις καί σκέψομαι. οὐ γάρ τόν ἐμόν ἱδρῶτα καί φειδωλίαν οὐδέν πρός ἔπος οὕτως ἀνοήτως ἐκβαλῶ, πρίν ἐκπύθωμαι πᾶν τό πρᾶγμ' ὅπως ἔχει. οὗτος, τί τά σκευάρια ταυτί βούλεται; πότερον μετοικιζόμενος ἐξενήνοχας αὔτ' ἤ φέρεις ἐνέχυρα θήσων; {χρ.} οὐδαμῶς. {αν.} τί δῆτ' ἐπί στοίχου 'στίν οὕτως; οὔ τι μήν ἱέρωνι τῷ κήρυκι πομπήν πέμπετε; {χρ.} μά δί' ἀλλ' ἀποφέρειν αὐτά μέλλω τῇ πόλει ἐς τήν ἀγοράν κατά τούς δεδογμένους νόμους. {αν.} μέλλεις ἀποφέρειν; {χρ.} πάνυ γε. {αν.} κακοδαίμων ἄρ' εἶ, νή τόν δία τόν σωτῆρα. {χρ.} πῶς; {αν.} πῶς; ῥᾳδίως. {χρ.} τί δ'; οὐχί πειθαρχεῖν με τοῖς νόμοισι δεῖ; {αν.} ποίοισιν, ὦ δύστηνε; {χρ.} τοῖς δεδογμένοις. {αν.} δεδογμένοισιν; ὡς ἀνόητος ἦσθ' ἄρα. {χρ.} ἀνόητος; {αν.} οὐ γάρ; ἠλιθιώτατος μέν οὖν ἁπαξαπάντων. {χρ.} ὅτι τό ταττόμενον ποιῶ; {αν.} τό ταττόμενον γάρ δεῖ ποιεῖν τόν σώφρονα; {χρ.} μάλιστα πάντων. {αν.} τόν μέν οὖν ἀβέλτερον. {χρ.} σύ δ' οὐ καταθεῖναι διανοεῖ; {αν.} φυλάξομαι, πρίν ἄν γ' ἴδω τό πλῆθος ὅ τι βουλεύεται. {χρ.} τί γάρ ἄλλο γ' ἤ φέρειν παρεσκευασμένοι τά χρήματ' εἰσίν; {αν.} ἀλλ' ἰδών ἐπειθόμην. {χρ.} λέγουσι γοῦν ἐν ταῖς ὁδοῖς. {αν.} λέξουσι γάρ. {χρ.} καί φασιν οἴσειν ἀράμενοι. {αν.} φήσουσι γάρ. {χρ.} ἀπολεῖς ἀπιστῶν πάντ'. {αν.} ἀπιστήσουσι γάρ. {χρ.} ὁ ζεύς σέ γ' ἐπιτρίψειεν. {αν.} ἐπιτρίψουσι γάρ. οἴσειν δοκεῖς τιν' ὅστις αὐτῶν νοῦν ἔχει; οὐ γάρ πάτριον τοῦτ' ἐστίν, ἀλλά λαμβάνειν ἡμᾶς μόνον δεῖ νή δία: καί γάρ οἱ θεοί. γνώσει δ' ἀπό τῶν χειρῶν γε τῶν ἀγαλμάτων: ὅταν γάρ εὐχώμεσθα διδόναι τἀγαθά, ἕστηκεν ἐκτείνοντα τήν χεῖρ' ὑπτίαν, οὐχ ὥς τι δώσοντ' ἀλλ' ὅπως τι λήψεται. {χρ.} ὦ δαιμόνι' ἀνδρῶν, ἔα με τῶν προὔργου τι δρᾶν. ταυτί γάρ ἐστι συνδετέα. ποῦ μοὔσθ' ἱμάς; {αν.} ὄντως γάρ οἴσεις; {χρ.} ναί μά δία, καί δή μέν οὖν τωδί ξυνάπτω τώ τρίποδε. {αν.} τῆς μωρίας, τό μηδέ περιμείναντα τούς ἄλλους ὅ τι δράσουσιν εἶτα τηνικαῦτ' ἤδη_ {χρ.} τί δρᾶν; {αν.} ἐπαναμένειν, ἔπειτα διατρίβειν ἔτι. {χρ.} ἵνα δή τί; {αν.} σεισμός εἰ γένοιτο πολλάκις, ἤ πῦρ ἀπότροπον, ἤ διᾴξειεν γαλῆ, παύσαιντ' ἄν ἐσφέροντες, ὦμβρόντητε σύ. {χρ.} χαρίεντα γοῦν πάθοιμ' ἄν, εἰ μή 'χοιμ' ὅποι ταῦτα καταθείην. {αν.} μή γάρ οὐ λάβοις ὅποι; θάρρει, καταθήσεις, κἄν ἔνης ἔλθῃς. {χρ.} τιή; {αν.} ἐγᾦδα τούτους χειροτονοῦντας μέν ταχύ, ἅττ' ἄν δέ δόξῃ ταῦτα πάλιν ἀρνουμένους. {χρ.} οἴσουσιν, ὦ τᾶν. {αν.} ἤν δέ μή κομίσωσι, τί; {χρ.} ἀμέλει, κομιοῦσιν. {αν.} ἤν δέ μή κομίσωσι, τί; {χρ.} μαχούμεθ' αὐτοῖς. {αν.} ἤν δέ κρείττους ὦσι, τί; {χρ.} ἄπειμ' ἐάσας. {αν.} ἤν δέ πωλῶς' αὐτά, τί; {χρ.} διαρραγείης. {αν.} ἤν διαρραγῶ δέ, τί; {χρ.} καλῶς ποιήσεις. {αν.} σύ δ' ἐπιθυμήσεις φέρειν; {χρ.} ἔγωγε: καί γάρ τούς ἐμαυτοῦ γείτονας ὁρῶ φέροντας. {αν.} πάνυ γ' ἄν οὖν ἀντισθένης αὔτ' εἰσενέγκοι: πολύ γάρ ἐμμελέστερον πρότερον χέσαι πλεῖν ἤ τριάκονθ' ἡμέρας. {χρ.} οἴμωζε. {αν.} καλλίμαχος δ' ὁ χοροδιδάσκαλος αὐτοῖσιν εἰσοίσει τι; {χρ.} πλείω καλλίου. {αν.} ἅνθρωπος οὗτος ἀποβαλεῖ τήν οὐσίαν. {χρ.} δεινά γε λέγεις. {αν.} τί δεινόν; ὥσπερ οὐχ ὁρῶν ἀεί τοιαῦτα γιγνόμενα ψηφίσματα. οὐκ οἶσθ' ἐκεῖν' οὕδοξε τό περί τῶν ἁλῶν; {χρ.} ἔγωγε. {αν.} τούς χαλκοῦς δ' ἐκείνους ἡνίκα ἐψηφισάμεθ', οὐκ οἶσθα; {χρ.} καί κακόν γέ μοι τό κόμμ' ἐγένετ' ἐκεῖνο. πωλῶν γάρ βότρυς μεστήν ἀπῆρα τήν γνάθον χαλκῶν ἔχων, κἄπειτ' ἐχώρουν εἰς ἀγοράν ἐπ' ἄλφιτα. ἔπειθ' ὑπέχοντος ἄρτι μου τόν θύλακον, ἀνέκραγ' ὁ κῆρυξ μή δέχεσθαι μηδένα χαλκοῦν τό λοιπόν: “ἀργύρῳ γάρ χρώμεθα.” {αν.} τό δ' ἔναγχος οὐχ ἅπαντες ἡμεῖς ὤμνυμεν τάλαντ' ἔσεσθαι πεντακόσια τῇ πόλει τῆς τετταρακοστῆς, ἥν ἐπόρις' εὐριπίδης; κεὐθύς κατεχρύσου πᾶς ἀνήρ εὐριπίδην. ὅτε δή δ' ἀνασκοπουμένοις ἐφαίνετο ὁ διός κόρινθος καί τό πρᾶγμ' οὐκ ἤρκεσεν, πάλιν κατεπίττου πᾶς ἀνήρ εὐριπίδην. {χρ.} οὐ ταὐτόν, ὦ τᾶν. τότε μέν ἡμεῖς ἤρχομεν, νῦν δ' αἱ γυναῖκες. {αν.} ἅς ἐγώ φυλάξομαι, νή τόν ποσειδῶ, μή κατουρήσωσί μου. {χρ.} οὐκ οἶδ' ὅ τι ληρεῖς. φέρε σύ τἀνάφορον, ὁ παῖς. {κηρυξ} ὦ πάντες ἀστοί, νῦν γάρ οὕτω ταῦτ' ἔχει, χωρεῖτ', ἐπείγεσθ' εὐθύ τῆς στρατηγίδος, ὅπως ἄν ὑμῖν ἡ τύχη κληρουμένοις φράσῃ καθ' ἕκαστον ἄνδρ' ὅποι δειπνήσετε. ὡς αἱ τράπεζαί γ' εἰσίν ἐπινενησμέναι ἀγαθῶν ἁπάντων καί παρεσκευασμέναι, κλῖναί τε σισυρῶν καί δαπίδων νενησμέναι: κρατῆρας ἐγκιρνᾶσιν, αἱ μυροπώλιδες ἑστᾶς' ἐφεξῆς: τά τεμάχη ῥιπίζεται, λαγῷ' ἀναπηγνύασι, πόπανα πέττεται, στέφανοι πλέκονται, φρύγεται τραγήματα: χύτρας ἔτνους ἕψουσιν αἱ νεώταται, σμοῖος δ' ἐν αὐταῖς ἱππικήν στολήν ἔχων τά τῶν γυναικῶν διακαθαίρει τρύβλια. γέρων δέ χωρεῖ χλανίδα καί κονίποδα ἔχων, καχάζων μεθ' ἑτέρου νεανίου, ἐμβάς δέ κεῖται καί τρίβων ἐρριμμένος. πρός ταῦτα χωρεῖθ', ὡς ὁ τήν μᾶζαν φέρων ἕστηκεν: ἀλλά τάς γνάθους διοίγνυτε. {αν.} οὐκοῦν βαδιοῦμαι δῆτα. τί γάρ ἕστηκ' ἔχων ἐνταῦθ', ἐπειδή ταῦτα τῇ πόλει δοκεῖ; {χρ.} καί ποῖ βαδιεῖ σύ μή καταθείς τήν οὐσίαν; {αν.} ἐπί δεῖπνον. {χρ.} οὐ δῆτ', ἤν γ' ἐκείναις νοῦς ἐνῇ, πρίν γ' ἄν ἀπενέγκῃς. {αν.} ἀλλ' ἀποίσω. {χρ.} πηνίκα; {αν.} οὐ τοὐμόν, ὦ τᾶν, ἐμποδών ἔσται. {χρ.} τί δή; {αν.} ἑτέρους ἀποίσειν φήμ' ἔθ' ὑστέρους ἐμοῦ. {χρ.} βαδιεῖ δέ δειπνήσων ὅμως; {αν.} τί γάρ πάθω; τά δυνατά γάρ δεῖ τῇ πόλει ξυλλαμβάνειν τούς εὖ φρονοῦντας. {χρ.} ἤν δέ κωλύσωσι, τί; {αν.} ὁμός' εἶμι κύψας. {χρ.} ἤν δέ μαστιγῶσι, τί; {αν.} καλούμεθ' αὐτάς. {χρ.} ἤν δέ καταγελῶσι, τί; {αν.} ἐπί ταῖς θύραις ἕστως_ {χρ.} τί δράσεις; εἰπέ μοι. {αν.} τῶν ἐσφερόντων ἁρπάσομαι τά σιτία. {χρ.} βάδιζε τοίνυν ὕστερος: σύ δ', ὦ σίκων καί παρμένων αἴρεσθε τήν παμπησίαν. {αν.} φέρε νυν ἐγώ σοι ξυμφέρω. {χρ.} μή μηδαμῶς. δέδοικα γάρ μή καί παρά τῇ στρατηγίδι, ὅταν κατατιθῶ, προσποιῇ τῶν χρημάτων. {αν.} νή τόν δία, δεῖ γοῦν μηχανήματός τινος, ὅπως τά μέν ὄντα χρήμαθ' ἕξω, τοῖσδέ τε τῶν ματτομένων κοινῇ μεθέξω πως ἐγώ. ὀρθῶς, ἔμοιγε φαίνεται: βαδιστέον ὁμός' ἐστί δειπνήσοντα κοὐ μελλητέον. {γραυσ α} τί ποθ' ἅνδρες οὐχ ἥκουσιν; ὥρα δ' ἦν πάλαι. ἐγώ δέ καταπεπλασμένη ψιμυθίῳ ἕστηκα καί κροκωτόν ἠμφιεσμένη ἀργός, μινυρομένη τι πρός ἐμαυτήν μέλος, παίζους' ὅπως ἄν περιλάβοιμ' αὐτῶν τινά παριόντα. μοῦσαι, δεῦρ' ἴτ' ἐπί τοὐμόν στόμα, μελύδριον εὑροῦσαί τι τῶν ἰωνικῶν. {νεανισ} νῦν μέν με παρακύψασα προὔφθης, ὦ σαπρά. ᾤου δ' ἐρήμας οὐ παρούσης ἐνθάδε ἐμοῦ τρυγήσειν καί προσάξεσθαί τινα ᾄδους': ἐγώ δ' ἤν τοῦτο δρᾷς ἀντᾴσομαι. κεἰ γάρ δι' ὄχλου τοῦτ' ἐστί τοῖς θεωμένοις, ὅμως ἔχει τερπνόν τι καί κωμῳδικόν. {γρ. α} τούτῳ διαλέγου κἀποχώρησον: σύ δέ, φιλοττάριον αὐλητά, τούς αὐλούς λαβών ἄξιον ἐμοῦ καί σοῦ προσαύλησον μέλος. εἴ τις ἀγαθόν βούλεται πα θεῖν τι, παρ' ἐμοί χρή καθεύδειν. οὐ γάρ ἐν νέαις τό σοφόν ἔν εστιν, ἀλλ' ἐν ταῖς πεπείροις. οὐδέ τοι στέργειν ἄν ἐθέλοι μᾶλλον ἤ 'γώ τόν φίλον ᾧπερ ξυνείην, ἀλλ' ἐφ' ἕτερον ἄν πέτοιτο. {νεις.} μή φθόνει ταῖσιν νέαισι: τό τρυφερόν γάρ ἐμπέφυκε τοῖς ἁπαλοῖσι μηροῖς, κἀπί τοῖς μήλοις ἐπαν θεῖ: σύ δ', ὦ γραῦ, παραλέλεξαι κἀντέτριψαι τῷ θανάτῳ μέλημα. {γρ. α} ἐκπέσοι σου τό τρῆμα τό τ' ἐπίκλιντρον ἀποβάλοις βουλομένη σποδεῖσθαι. κἀπί τῆς κλίνης ὄφιν προσελκύσαιο βουλομένη φιλῆσαι. {νεις.} αἰαῖ, τί ποτε πείσομαι; οὐχ ἥκει μοὐταῖρος μόνη δ' αὐτοῦ λείπομ': ἡ γάρ μοι μήτηρ ἄλλῃ βέβηκεν. καί τἄλλα <μ'> οὐδέν <τά> μετά ταῦτα δεῖ λέγειν. ἀλλ', ὦ μαῖ', ἱκετεύομαι, κά λει τόν ὀρθαγόραν, ὅπως σαυτῆς <ἄν> κατόναι' ἀντιβολῶ σε. {γρ. α} ἤδη τόν ἀπ' ἰωνίας τρόπον, τάλαινα, κνησιᾷς. δοκεῖς δέ μοι καί λάβδα κατά τούς λεσβίους. ἀλλ' οὐκ ἄν ποθ' ὑφαρπάσαιο τἀμά παίγνια: τήν δ' ἐμήν ὥραν οὐκ ἀπολεῖς οὐδ' ἀπολήψει. {νεις.} ᾆδ' ὁπόσα βούλει καί παράκυφθ' ὥσπερ γαλῆ. {γρ. α} οὐδείς γάρ ὡς σέ πρότερον εἴσεις' ἀντ' ἐμοῦ. {νεις.} οὔκουν ἐπ' ἐκφοράν γε: καινόν γ', ὦ σαπρά. {γρ. α} οὐ δῆτα. {νεις.} τί γάρ ἄν γραΐ καινά τις λέγοι; {γρ. α} οὐ τοὐμόν ὀδυνήσει σε γῆρας. {νεις.} ἀλλά τί; ἥγχουσα μᾶλλον καί τό σόν ψιμύθιον; {γρ. α} τί μοι διαλέγει; {νεις.} σύ δέ τί διακύπτεις; {γρ. α} ἐγώ; ᾄδω πρός ἐμαυτήν ἐπιγένει τὠμῷ φίλῳ. {νεις.} σοί γάρ φίλος τίς ἐστιν ἄλλος ἤ γέρης; {γρ. α} δείξει γε καί σοί. τάχα γάρ εἶσιν ὡς ἐμέ. {νεις.} ὁδί γάρ αὐτός ἐστιν. {γρ. α} οὐ σοῦ γ', ὦλεθρε, δεόμενος οὐδέν. {νεις.} νή δί', ὦ φθίνυλλα σύ, δείξει τάχ' αὐτός, ὡς ἔγωγ' ἀπέρχομαι. {γρ. α} κἄγωγ', ἵνα γνῷς ὡς πολύ σου μεῖζον φρονῶ. {νεανιασ} εἴθ' ἐξῆν παρά τῇ νέᾳ καθεύδειν, καί μή 'δει πρότερον διασποδῆσαι ἀνάσιμον ἤ πρεσβυτέραν: οὐ γάρ ἀνασχετόν τοῦτό γ' ἐλευθέρῳ. {γρ. α} οἰμώζων ἄρα, νή δία, σποδήσεις. οὐ γάρ τἀπί χαριξένης τάδ' ἐστίν. κατά τόν νόμον ταῦτα ποιεῖν ἔστι δίκαιον, εἰ δημοκρατούμεθα. ἀλλ' εἶμι τηρήσους' ὅ τι καί δράσεις ποτέ. {νεας.} εἴθ', ὦ θεοί, λάβοιμι τήν καλήν μόνην, ἐφ' ἥν πεπωκώς ἔρχομαι πάλαι ποθῶν. {νεις.} ἐξηπάτησα τό κατάρατον γρᾴδιον. φρούδη γάρ ἐστιν οἰομένη μ' ἔνδον μένειν. ἀλλ' οὑτοσί γάρ αὐτός οὗ 'μεμνήμεθα. δεῦρο δή, δεῦρο δή, φίλον ἐμόν, δεῦρό μοι πρόσελθε καί ξύνευνέ μοι τήν εὐφρόνην ὅπως ἔσει. πάνυ γάρ τις ἔρως με δονεῖ τῶνδε τῶν σῶν βοστρύχων. ἄτοπος δ' ἔγκειταί μοί τις πόθος, ὅς με διακναίσας ἔχει. μέθες, ἱκνοῦμαί ς', ἔρως, καί ποίησον τόνδ' ἐς εὐνήν τήν ἐμήν ἱκέσθαι. {νεας.} δεῦρο δή, δεῦρο δή, φίλον <ἐμόν>, καί σύ μοι καταδραμοῦσα τήν θύραν ἄνοιξον τήνδ': εἰ δέ μή, καταπεσών κείσομαι. ἀλλ' ἐν τῷ σῷ βούλομαι κόλπῳ πληκτίζεσθαι μετά τῆς σῆς πυγῆς. κύπρι, τί μ' ἐκμαίνεις ἐπί ταύτῃ; μέθες, ἱκνοῦμαί ς', ἔρως, καί ποίησον τήνδ' ἐς εὐνήν τήν ἐμήν ἱκέσθαι. καί ταῦτα μέντοι μετρίως πρός τήν ἐμήν ἀνάγκην εἰρημέν' ἐστίν. σύ δέ μοι, φίλτατον, ὤ ἱκετεύω, ἄνοιξον, ἀσπάζου με. διά τοι σέ πόνους ἔχω. ὦ χρυσοδαίδαλτον ἐμόν μέλημα, κύπριδος ἔρνος, μέλιττα μούσης, χαρίτων θρέμμα, τρυφῆς πρόσωπον, ἄνοιξον, ἀσπάζου με. διά τοι σέ πόνους ἔχω. {γρ. α} οὗτος, τί κόπτεις; μῶν ἐμέ ζητεῖς; {νεας.} πόθεν; {γρ. α} καί τήν θύραν γ' ἤραττες. {νεας.} ἀποθάνοιμ' ἄρα. {γρ. α} τοῦ δαί δεόμενος δᾷδ' ἔχων ἐλήλυθας; {νεας.} ἀναφλύστιον ζητῶν τιν' ἄνθρωπον. {γρ. α} τίνα; {νεας.} οὐ τόν σεβῖνον, ὅν σύ προσδοκᾷς ἴσως. {γρ. α} νή τήν ἀφροδίτην, ἤν τε βούλῃ γ' ἤν τε μή. {νεας.} ἀλλ' οὐχί νυνί τάς ὑπερεξηκοντέτεις εἰσάγομεν, ἀλλ' εἰσαῦθις ἀναβεβλήμεθα. τάς ἐντός εἴκοσιν γάρ ἐκδικάζομεν. {γρ. α} ἐπί τῆς προτέρας ἀρχῆς γε ταῦτ' ἦν, ὦ γλύκων: νυνί δέ πρῶτον εἰσάγειν ἡμᾶς δοκεῖ. {νεας.} τῷ βουλομένῳ γε κατά τόν ἐν πεττοῖς νόμον. {γρ. α} ἀλλ' οὐδέ δειπνεῖς κατά τόν ἐν πεττοῖς νόμον. {νεας.} οὐκ οἶδ' ὅ τι λέγεις: τηνδεδί μοι κρουστέον. {γρ. α} ὅταν γε κρούσῃς τήν ἐμήν πρῶτον θύραν. {νεας.} ἀλλ' οὐχί νυνί κρησέραν αἰτούμεθα. {γρ. α} οἶδ' ὅτι φιλοῦμαι: νῦν δέ θαυμάζεις ὅτι θύρασί μ' ηὗρες. ἀλλά πρόσαγε τό στόμα. {νεας.} ἀλλ', ὦ μέλ' ὀρρωδῶ τόν ἐραστήν σου. {γρ. α} τίνα; {νεας.} τόν τῶν γραφέων ἄριστον. {γρ. α} οὗτος δ' ἐστί τίς; {νεας.} ὅς τοῖς νεκροῖσι ζωγραφεῖ τάς ληκύθους. ἀλλ' ἄπιθ', ὅπως μή ς' ἐπί θύραισιν ὄψεται. {γρ. α} οἶδ', οἶδ' ὅ τι βούλει. {νεας.} καί γάρ ἐγώ σε, νή δία. {γρ. α} μά τήν ἀφροδίτην, ἥ μ' ἔλαχε κληρουμένη, μή 'γώ ς' ἀφήσω. {νεας.} παραφρονεῖς, ὦ γρᾴδιον. {γρ. α} ληρεῖς: ἐγώ δ' ἄξω ς' ἐπί τἀμά στρώματα. {νεας.} τί δῆτα κρεάγρας τοῖς κάδοις ὠνούμεθα, ἐξόν καθέντα γρᾴδιον τοιουτονί ἐκ τῶν φρεάτων τούς κάδους ξυλλαμβάνειν; {γρ. α} μή σκῶπτέ μ', ὦ τάλαν, ἀλλ' ἕπου δεῦρ' ὡς ἐμέ. {νεας.} ἀλλ' οὐκ ἀνάγκη μοὐστίν, εἰ μή τῶν ἐμῶν τήν πεντακοσιοστήν κατέθηκας τῇ πόλει. {γρ. α} νή τήν ἀφροδίτην, δεῖ γε μέντοι ς': ὡς ἐγώ τοῖς τηλικούτοις ξυγκαθεύδους' ἥδομαι. {νεας.} ἐγώ δέ ταῖς γε τηλικαύταις ἄχθομαι, κοὐκ ἄν πιθοίμην οὐδέποτ'. {γρ. α} ἀλλά, νή δία, ἀναγκάσει τουτί σε. {νεας.} τοῦτο δ' ἐστί τί; {γρ. α} ψήφισμα, καθ' ὅ σε δεῖ βαδίζειν ὡς ἐμέ. {νεας.} λέγ' αὐτό τί ποτε κἄστι. {γρ. α} καί δή σοι λέγω. ἔδοξε ταῖς γυναιξίν, ἤν ἀνήρ νέος νέας ἐπιθυμῇ, μή σποδεῖν αὐτήν πρίν ἄν τήν γραῦν προκρούσῃ πρῶτον. ἤν δέ μή 'θέλῃ πρότερον προκρούειν, ἀλλ' ἐπιθυμῇ τῆς νέας, ταῖς πρεσβυτέραις γυναιξίν ἔστω τόν νέον ἕλκειν ἀνατεί λαβομένας τοῦ παττάλου. {νεας.} οἴμοι, προκρούστης τήμερον γενήσομαι. {γρ. α} τοῖς γάρ νόμοις τοῖς ἡμετέροισι πειστέον. {νεας.} τί δ' ἤν ἀφαιρῆταί μ' ἀνήρ τῶν δημοτῶν ἤ τῶν φίλων ἐλθών τις; {γρ. α} ἀλλ' οὐ κύριος ὑπέρ μέδιμνόν ἐστ' ἀνήρ οὐδείς ἔτι. {νεας.} ἐξωμοσία δ' οὐκ ἔστιν; {γρ. α} οὐ γάρ δεῖ στροφῆς. {νεας.} ἀλλ' ἔμπορος εἶναι σκήψομαι. {γρ. α} κλάων γε σύ. {νεας.} τί δῆτα χρή δρᾶν; {γρ. α} δεῦρ' ἀκολουθεῖν ὡς ἐμέ. {νεας.} καί ταῦτ' ἀνάγκη μοὐστί; {γρ. α} διομήδειά γε. {νεας.} ὑποστόρεσαί νυν πρῶτα τῆς ὀριγάνου, καί κλήμαθ' ὑπόθου συγκλάσασα τέτταρα, καί ταινίωσαι καί παράθου τάς ληκύθους, ὕδατός τε κατάθου τοὔστρακον πρό τῆς θύρας. {γρ. α} ἦ μήν ἔτ' ὠνήσει σύ καί στεφάνην ἐμοί. {νεας.} νή τόν δί', ἤνπερ ᾖ γέ που τῶν κηρίνων. οἶμαι γάρ ἔνδον διαπεσεῖσθαί ς' αὐτίκα. {νεις.} ποῖ τοῦτον ἕλκεις; {γρ. α} τόνδ' ἐμαυτῆς εἰσάγω. {νεις.} οὐ σωφρονοῦσά γ': οὐ γάρ ἡλικίαν ἔχει παρά σοί καθεύδειν τηλικοῦτος ὤν, ἐπεί μήτηρ ἄν αὐτῷ μᾶλλον εἴης ἤ γυνή. ὥστ' εἰ καταστήσεσθε τοῦτον τόν νόμον, τήν γῆν ἅπασαν οἰδιπόδων ἐμπλήσετε. {γρ. α} ὦ παμβδελυρά, φθονοῦσα τόνδε τόν λόγον ἐξηῦρες: ἀλλ' ἐγώ σε τιμωρήσομαι. {νεας.} νή τόν δία τόν σωτῆρα, κεχάρισαί γέ μοι, ὦ γλυκύτατον, τήν γραῦν ἀπαλλάξασά μου. ὥστ' ἀντί τούτων τῶν ἀγαθῶν εἰς ἑσπέραν μεγάλην ἀποδώσω καί παχεῖάν σοι χάριν. {γραυσ β} αὕτη σύ, ποῖ παραβᾶσα τόνδε τόν νόμον ἕλκεις, παρ' ἐμοί τῶν γραμμάτων εἰρηκότων πρότερον καθεύδειν αὐτόν; {νεας.} οἴμοι δείλαιος. πόθεν ἐξέκυψας, ὦ κάκιστ' ἀπολουμένη; τοῦτο γάρ ἐκείνου τό κακόν ἐξωλέστερον. {γρ. β} βάδιζε δεῦρο. {νεας.} μηδαμῶς με περιίδῃς ἑλκόμενον ὑπό τῆσδ', ἀντιβολῶ ς'. {γρ. β} ἀλλ' οὐκ ἐγώ, ἀλλ' ὁ νόμος ἕλκει ς'. {νεας.} οὐκ ἐμέ γ', ἀλλ' ἔμπουσά τις, ἐξ αἵματος φλύκταιναν ἠμφιεσμένη. {γρ. β} ἕπου, μαλακίων, δεῦρ' ἀνύσας καί μή λάλει. {νεας.} ἴθι νυν ἔασον εἰς ἄφοδον πρώτιστά με ἐλθόντα θαρρῆσαι πρός ἐμαυτόν: εἰ δέ μή, αὐτοῦ τι δρῶντα πυρρόν ὄψει μ' αὐτίκα ὑπό τοῦ δέους. {γρ. β} θάρρει, βάδιζ'. ἔνδον χεσεῖ. {νεας.} δέδοικα κἀγώ μή πλέον γ' ἤ βούλομαι. ἀλλ' ἐγγυητάς σοι καταστήσω δύο ἀξιόχρεως. {γρ. β} μή μοι καθίστη. {γραυσ γ} ποῖ σύ ποῖ χωρεῖς μετά ταύτης; {νεας.} οὐκ ἔγωγ', ἀλλ' ἕλκομαι. ἀτάρ ἥτις εἶ γε, πόλλ' ἀγαθά γένοιτό σοι, ὅτι μ' οὐ περιεῖδες ἐπιτριβέντ'. ὦ ἡράκλεις, ὦ πᾶνες, ὦ κορύβαντες, ὦ διοσκόρω, τοῦτ' αὖ πολύ τούτου τό κακόν ἐξωλέστερον. ἀτάρ τί τό πρᾶγμ' ἔστ', ἀντιβολῶ, τουτί ποτε; πότερον πίθηκος ἀνάπλεως ψιμυθίου, ἤ γραῦς ἀνεστηκυῖα παρά τῶν πλειόνων; {γρ. γ} μή σκῶπτέ μ', ἀλλά δεῦρ' ἕπου. {γρ. β} δευρί μέν οὖν. {γρ. γ} ὡς οὐκ ἀφήσω ς' οὐδέποτ'. {γρ. β} οὐδέ μήν ἐγώ. {νεας.} διασπάσεσθέ μ', ὦ κακῶς ἀπολούμεναι. {γρ. β} ἐμοί γάρ ἀκολουθεῖν ς' ἔδει κατά τόν νόμον. {γρ. γ} οὔκ, ἤν ἑτέρα γε γραῦς ἔτ' αἰσχίων φανῇ. {νεας.} ἤν οὖν ὑφ' ὑμῶν πρῶτον ἀπόλωμαι κακῶς, φέρε πῶς ἐπ' ἐκείνην τήν καλήν ἀφίξομαι; {γρ. γ} αὐτός σκόπει σύ: τάδε δέ σοι ποιητέον. {νεας.} ποτέρας προτέρας οὖν κατελάσας ἀπαλλαγῶ; {γρ. β} οὐκ οἶσθα; βαδιεῖ δεῦρ'. {νεας.} ἀφέτω νύν μ' αὑτηί. {γρ. γ} δευρί μέν οὖν ἴθ' ὡς ἔμ'. {νεας.} ἤν ἡδί μ' ἀφῇ. {γρ. β} ἀλλ' οὐκ ἀφήσω μά δία ς'. {γρ. γ} οὐδέ μήν ἐγώ. {νεας.} χαλεπαί γ' ἄν ἦστε γενόμεναι πορθμῆς. {γρ. β} τιή; {νεας.} ἕλκοντε τούς πλωτῆρας ἄν ἀπεκναίετε. {γρ. β} σιγῇ βάδιζε δεῦρο. {γρ. γ} μά δί' ἀλλ' ὡς ἐμέ. {νεας.} τουτί τό πρᾶγμα κατά τό καννωνοῦ σαφῶς ψήφισμα, βινεῖν δεῖ με διαλελημμένον. πῶς οὖν δικωπεῖν ἀμφοτέρας δυνήσομαι; {γρ. β} καλῶς, ἐπειδάν καταφάγῃς βολβῶν χύτραν. {νεας.} οἴμοι κακοδαίμων: ἐγγύς ἤδη τῆς θύρας ἑλκόμενός εἰμ'_ {γρ. γ} ἀλλ' οὐδέν ἔσται σοι πλέον. ξυνεσπεσοῦμαι γάρ μετά σοῦ. {νεας.} μή πρός θεῶν: ἑνί γάρ ξυνέχεσθαι κρεῖττον ἤ δυοῖν κακοῖν. {γρ. γ} νή τήν ἑκάτην, ἐάν τε βούλῃ γ' ἤν τε μή. {νεας.} ὤ τρισκακοδαίμων, εἰ γυναῖκα δεῖ σαπράν βινεῖν ὁλήν τήν νύκτα καί τήν ἡμέραν, κἄπειτ', ἐπειδάν τῆσδ' ἀπαλλαγῶ, πάλιν φρύνην ἔχουσαν λήκυθον πρός ταῖς γνάθοις. ἆρ' οὐ κακοδαίμων εἰμί; βαρυδαίμων μέν οὖν, νή τόν δία τόν σωτῆρ', ἀνήρ καί δυστυχής, ὅστις τοιούτοις θηρίοις συνείρξομαι. ὅμως δ' ἐάν τι πολλά πολλάκις πάθω ὑπό τοῖνδε τοῖν κασαλβάδοιν δεῦρ' ἐσπλέων, θάψαι μ' ἐπ' αὐτῷ τῷ στόματι τῆς ἐσβολῆς, καί τήνδ' ἄνωθεν ἐπιπολῆς τοῦ σήματος ζῶσαν καταπιττώσαντες εἶτα τώ πόδε μολυβδοχοήσαντες κύκλῳ περί τά σφυρά ἄνω 'πιθεῖναι πρόφασιν ἀντί ληκύθου. {θεραπαινα} ὤ μακάριος μέν δῆμος, εὐδαίμων δ' ἐγώ, αὐτή τέ μοι δέσποινα μακαριωτάτη, ὑμεῖς θ' ὅσαι παρέστατ' ἐπί ταῖσιν θύραις, οἱ γείτονές τε πάντες οἵ τε δημόται, ἐγώ τε πρός τούτοισιν ἡ διάκονος, ἥτις μεμύρισμαι τήν κεφαλήν μυρώμασιν, ἀγαθοῖσιν, ὦ ζεῦ. πολύ δ' ὑπερπέπαικεν αὖ τούτων ἁπάντων τά θάσι' ἀμφορείδια. ἐν τῇ κεφαλῇ γάρ ἐμμένει πολύν χρόνον, τά δ' ἄλλ' ἀπανθήσαντα πάντ' ἀπέπτατο, ὥστ' ἐστί πολύ βέλτιστα, πολύ δῆτ' ὦ θεοί. κέρασον ἄκρατον: εὐφρανεῖ τήν νύχθ' ὅλην ἐκλεγομένας ὅ τι ἄν μάλιστ' ὀσμήν ἔχῃ. ἀλλ', ὦ γυναῖκες, φράσατέ μοι τόν δεσπότην, τόν ἄνδρ', ὅπου 'στί, τῆς ἐμῆς κεκτημένης. {χο.} αὐτοῦ μένους' ἡμῖν γ' ἄν ἐξευρεῖν δοκεῖς. {θε.} μάλισθ': ὁδί γάρ ἐπί τό δεῖπνον ἔρχεται. ὦ δέσποτ', ὦ μακάριε καί τρισόλβιε. {βλ.} ἐγώ; {θε.} σύ μέντοι, νή δί', ὥς γ' οὐδείς ἀνήρ. τίς γάρ γένοιτ' ἄν μᾶλλον ὀλβιώτερος, ὅστις πολιτῶν πλεῖον ἤ τρισμυρίων ὄντων τό πλῆθος οὐ δεδείπνηκας μόνος; {χο.} εὐδαιμονικόν γ' ἄνθρωπον εἴρηκας σαφῶς. {θε.} ποῖ ποῖ βαδίζεις; {βλ.} ἐπί τό δεῖπνον ἔρχομαι. {θε.} νή τήν ἀφροδίτην, πολύ γ' ἁπάντων ὕστατος. ὅμως δ' ἐκέλευε συλλαβοῦσάν μ' ἡ γυνή ἄγειν σε καί τασδί μετά σοῦ τάς μείρακας. οἶνος δέ χῖός ἐστι περιλελειμμένος καί τἄλλ' ἀγαθά. πρός ταῦτα μή βραδύνετε, καί τῶν θεατῶν εἴ τις εὔνους τυγχάνει, καί τῶν κριτῶν εἰ μή τις ἑτέρωσε βλέπει, ἴτω μεθ' ἡμῶν: πάντα γάρ παρέξομεν. {βλ.} οὔκουν ἁπᾶσι δῆτα γενναίως ἐρεῖς καί μή παραλείψεις μηδέν', ἀλλ' ἐλευθέρως καλεῖς γέροντα, μειράκιον, παιδίσκον; ὡς τό δεῖπνον αὐτοῖς ἐστ' ἐπεσκευασμένον ἁπαξάπασιν_ἤν ἀπίωσιν οἴκαδε. ἐγώ δέ πρός τό δεῖπνον ἤδη 'πείξομαι: ἔχω δέ τοι καί δᾷδα ταυτηνί καλῶς. {χο.} τί δῆτα διατρίβεις ἔχων, ἀλλ' οὐκ ἄγεις τασδί λαβών; ἐν ὅσῳ δέ καταβαίνεις, ἐγώ ἐπᾴσομαι μέλος τι μελλοδειπνικόν. σμικρόν δ' ὑποθέσθαι τοῖς κριταῖσι βούλομαι, τοῖς σοφοῖς μέν τῶν σοφῶν μεμνημένοις κρίνειν ἐμέ, τοῖς γελῶσι δ' ἡδέως διά τόν γέλων κρίνειν ἐμέ_ σχεδόν ἅπαντας οὖν κελεύω δηλαδή κρίνειν ἐμέ_ μηδέ τόν κλῆρον γενέσθαι μηδέν ἡμῖν αἴτιον, ὅτι προείληχ': ἀλλά πάντα ταῦτα χρή μεμνημένους μή 'πιορκεῖν, ἀλλά κρίνειν τούς χορούς ὀρθῶς ἀεί, μηδέ ταῖς κακαῖς ἑταίραις τόν τρόπον προσεικέναι, αἵ μόνον μνήμην ἔχουσι τῶν τελευταίων ἀεί. ὦ, ὦ, ὥρα δή, <ὦ> φίλαι γυναῖκες, εἴπερ μέλλομεν τό χρῆμα δρᾶν, ἐπί τό δεῖπνον ὑπανακινεῖν. κρητικῶς οὖν τώ πόδε καί σύ κίνει. {βλ.} τοῦτο δρῶ. {χο.} καί τάσδε νῦν ... ...... λαγαράς τοῖν σκελίσκοιν τόν ῥυθμόν. τάχα γάρ ἔπεισι λοπαδοτεμαχοσελαχογαλεο κρανιολειψανοδριμυποτριμματο σιλφιολιπαρομελιτοκατακεχυμενο κιχλεπικοσσυφοφαττοπεριστερα λεκτρυονοπτοπιφαλλι<δ>οκιγκλοπε λειολαγῳοσιραιοβαφητραγα νοπτερυγών. σύ δέ ταῦτ' ἀκροασάμε νος ταχύ καί ταχέως λαβέ τρύβλιον. εἶτα λαβών κόνισαι λέκιθον, ἵν' ἐπιδειπνῇς. ἀλλά λαιμάττουσί που. αἴρεσθ' ἄνω, ἰαί, εὐαί, δειπνήσομεν, εὐοῖ, εὐαί, εὐαί, ὡς ἐπί νίκῃ. εὐαί, εὐαί, εὐαί, εὐαί. [11] {work} {καριων} ὡς ἀργαλέον πρᾶγμ' ἐστίν, ὦ ζεῦ καί θεοί, δοῦλον γενέσθαι παραφρονοῦντος δεσπότου. ἤν γάρ τά βέλτισθ' ὁ θεράπων λέξας τύχῃ, δόξῃ δέ μή δρᾶν ταῦτα τῷ κεκτημένῳ, μετέχειν ἀνάγκη τόν θεράποντα τῶν κακῶν. τοῦ σώματος γάρ οὐκ ἐᾷ τόν κύριον κρατεῖν ὁ δαίμων, ἀλλά τόν ἐωνημένον. καί ταῦτα μέν δή ταῦτα: τῷ δέ λοξίᾳ, ὅς θεσπιῳδεῖ τρίποδος ἐκ χρυσηλάτου, μέμψιν δικαίαν μέμφομαι ταύτην, ὅτι ἰατρός ὤν καί μάντις, ὥς φασιν, σοφός μελαγχολῶντ' ἀπέπεμψέ μου τόν δεσπότην, ὅστις ἀκολουθεῖ κατόπιν ἀνθρώπου τυφλοῦ, τοὐναντίον δρῶν ἤ προσῆκ' αὐτῷ ποεῖν. οἱ γάρ βλέποντες τοῖς τυφλοῖς ἡγούμεθα, οὗτος δ' ἀκολουθεῖ, κἀμέ προσβιάζεται, καί ταῦτ' ἀποκρινόμενος τό παράπαν οὐδέ γρῦ. ἐγώ μέν οὖν οὐκ ἔσθ' ὅπως σιγήσομαι, ἤν μή φράσῃς ὅ τι τῷδ' ἀκολουθοῦμέν ποτε, ὦ δέσποτ', ἀλλά σοι παρέξω πράγματα. οὐ γάρ με τυπτήσεις στέφανον ἔχοντά γε. {χρεμυλοσ} μά δί' ἀλλ' ἀφελών τόν στέφανον, ἤν λυπῇς τί με, ἵνα μᾶλλον ἀλγῇς. {κα.} λῆρος: οὐ γάρ παύσομαι πρίν ἄν φράσῃς μοι τίς ποτ' ἐστίν οὑτοσί. εὔνους γάρ ὤν σοι πυνθάνομαι πάνυ σφόδρα. {χρ.} ἀλλ' οὔ σε κρύψω: τῶν ἐμῶν γάρ οἰκετῶν πιστότατον ἡγοῦμαί σε καί κλεπτίστατον. ἐγώ θεοσεβής καί δίκαιος ὤν ἀνήρ κακῶς ἔπραττον καί πένης ἦν. {κα.} οἶδά τοι. {χρ.} ἕτεροι δ' ἐπλούτουν. ἱερόσυλοι, ῥήτορες καί συκοφάνται καί πονηροί. {κα.} πείθομαι. {χρ.} ἐπερησόμενος οὖν ᾠχόμην ὡς τόν θεόν, τόν ἐμόν μέν αὐτοῦ τοῦ ταλαιπώρου σχεδόν ἤδη νομίζων ἐκτετοξεῦσθαι βίον, τόν δ' υἱόν, ὅσπερ ὤν μόνος μοι τυγχάνει, πευσόμενος εἰ χρή μεταβαλόντα τούς τρόπους εἶναι πανοῦργον, ἄδικον, ὑγιές μηδέ ἕν, ὡς τῷ βίῳ τοῦτ' αὐτό νομίσας ξυμφέρειν. {κα.} »τί δῆτα φοῖβος ἔλακεν ἐκ τῶν στεμμάτων;« {χρ.} πεύσει. σαφῶς γάρ ὁ θεός εἶπέ μοι ταδί: ὅτῳ ξυναντήσαιμι πρῶτον ἐξιών, ἐκέλευε τούτου μή μεθίεσθαί μ' ἔτι, πείθειν δ' ἐμαυτῷ ξυνακολουθεῖν οἴκαδε. {κα.} καί τῷ ξυναντᾷς δῆτα πρώτῳ; {χρ.} τουτῳί. {κα.} εἶτ' οὐ ξυνίης τήν ἐπίνοιαν τοῦ θεοῦ φράζουσαν, ὦ σκαιότατέ, σοι σαφέστατα ἀσκεῖν τόν υἱόν τόν ἐπιχώριον τρόπον; {χρ.} τῷ τοῦτο κρίνεις; {κα.} δῆλον ὁτιή καί τυφλῷ γνῶναι δοκεῖ τοῦθ', ὡς σφόδρ' ἐστί συμφέρον τό μηδέν ἀσκεῖν ὑγιές ἐν τῷ νῦν γένει. {χρ.} οὐκ ἔσθ' ὅπως ὁ χρησμός εἰς τοῦτο ῥέπει, ἀλλ' εἰς ἕτερόν τι μεῖζον. ἤν δ' ἡμῖν φράσῃ ὅστις ποτ' ἐστίν οὑτοσί καί τοῦ χάριν καί τοῦ δεόμενος ἦλθε μετά νῷν ἐνθαδί, πυθοίμεθ' ἄν τόν χρησμόν ἡμῶν ὅ τι νοεῖ. {κα.} ἄγε δή, σύ πότερον σαυτόν ὅστις εἶ φράσεις, ἤ τἀπί τούτοις δρῶ; λέγειν χρή ταχύ πάνυ. {πλουτοσ} ἐγώ μέν οἰμώζειν λέγω σοι. {κα.} μανθάνεις ὅς φησιν εἶναι; {χρ.} σοί λέγει τοῦτ', οὐκ ἐμοί: σκαιῶς γάρ αὐτοῦ καί χαλεπῶς ἐκπυνθάνει. ἀλλ' εἴ τι χαίρεις ἀνδρός εὐόρκου τρόποις, ἐμοί φράσον. {πλ.} κλάειν ἔγωγέ σοι λέγω. {κα.} δέχου τόν ἄνδρα καί τόν ὄρνιν τοῦ θεοῦ. {χρ.} οὔ τοι μά τήν δήμητρα χαιρήσεις ἔτι. {κα.} εἰ μή φράσεις γάρ, ἀπό ς' ὀλῶ κακόν κακῶς. {πλ.} ὦ τᾶν, ἀπαλλάχθητον ἀπ' ἐμοῦ. {χρ.} πώμαλα. {κα.} καί μήν ὅ λέγω βέλτιστόν ἐστ', ὦ δέσποτα. ἀπολῶ τόν ἄνθρωπον κάκιστα τουτονί. ἀναθείς γάρ ἐπί κρημνόν τιν' αὐτόν καταλιπών ἄπειμ', ἵν' ἐκεῖθεν ἐκτραχηλισθῇ πεσών. {χρ.} ἀλλ' αἶρε ταχέως. {πλ.} μηδαμῶς. {χρ.} οὔκουν ἐρεῖς; {πλ.} ἀλλ' ἤν πύθησθέ μ' ὅστις εἴμ', εὖ οἶδ' ὅτι κακόν τί μ' ἐργάσεσθε κοὐκ ἀφήσετον. {χρ.} νή τούς θεούς ἡμεῖς γ', ἐάν βούλῃ γε σύ. {πλ.} μέθεσθέ νύν μου πρῶτον. {χρ.} ἤν, μεθίεμεν. {πλ.} ἀκούετον δή: δεῖ γάρ, ὡς ἔοικέ, με λέγειν ἅ κρύπτειν ἦν παρεσκευασμένος. ἐγώ γάρ εἰμι πλοῦτος. {κα.} ὦ μιαρώτατε ἀνδρῶν ἁπάντων, εἶτ' ἐσίγας πλοῦτος ὤν; {χρ.} σύ πλοῦτος, οὕτως ἀθλίως διακείμενος; ὦ φοῖβ' ἄπολλον καί θεοί καί δαίμονες καί ζεῦ, τί φῄς; ἐκεῖνος ὄντως εἶ σύ; {πλ.} ναί. {χρ.} ἐκεῖνος αὐτός; {πλ.} αὐτότατος. {χρ.} πόθεν οὖν, φράσον, αὐχμῶν βαδίζεις; {πλ.} ἐκ πατροκλέους ἔρχομαι, ὅς οὐκ ἐλούσατ' ἐξ ὅτουπερ ἐγένετο. {χρ.} τουτί δέ τό κακόν πῶς ἔπαθες; κάτειπέ μοι. {πλ.} ὁ ζεύς με ταῦτ' ἔδρασεν ἀνθρώποις φθονῶν. ἐγώ γάρ ὤν μειράκιον ἠπείλης' ὅτι ὡς τούς δικαίους καί σοφούς καί κοσμίους μόνους βαδιοίμην: ὁ δέ μ' ἐποίησεν τυφλόν, ἵνα μή διαγιγνώσκοιμι τούτων μηδένα. οὕτως ἐκεῖνος τοῖσι χρηστοῖσι φθονεῖ. {χρ.} καί μήν διά τούς χρηστούς γε τιμᾶται μόνους καί τούς δικαίους. {πλ.} ὁμολογῶ σοι. {χρ.} φέρε, τί οὖν; εἰ πάλιν ἀναβλέψειας, ὥσπερ καί πρό τοῦ, φεύγοις ἄν ἤδη τούς πονηρούς; {πλ.} φήμ' ἐγώ. {χρ.} ὡς τούς δικαίους δ' ἄν βαδίζοις; {πλ.} πάνυ μέν οὖν: πολλοῦ γάρ αὐτούς οὐχ ἑόρακά πω χρόνου. {κα.} καί θαῦμά γ' οὐδέν: οὐδ' ἐγώ γάρ ὁ βλέπων. {πλ.} ἄφετόν με νῦν: ἴστον γάρ ἤδη τἀπ' ἐμοῦ. {χρ.} μά δί', ἀλλά πολλῷ μᾶλλον ἑξόμεσθά σου. {πλ.} οὐκ ἠγόρευον ὅτι παρέξειν πράγματα ἐμέλλετόν μοι; {χρ.} καί σύ γ', ἀντιβολῶ, πιθοῦ, καί μή μ' ἀπολίπῃς: οὐ γάρ εὑρήσεις ἐμοῦ ζητῶν ἔτ' ἄνδρα τούς τρόπους βελτίονα. {κα.} μά τόν δί', οὐ γάρ ἔστιν ἄλλος πλήν ἐγώ. {πλ.} ταυτί λέγουσι πάντες: ἡνίκ' ἄν δέ μου τύχως' ἀληθῶς καί γένωνται πλούσιοι, ἀτεχνῶς ὑπερβάλλουσι τῇ μοχθηρίᾳ. {χρ.} ἔχει μέν οὕτως, εἰσί δ' οὐ πάντες κακοί. {πλ.} μά δί', ἀλλ' ἁπαξάπαντες. {κα.} οἰμώξει μακρά. {χρ.} σοί δ' ὡς ἄν εἰδῇς ὅσα, παρ' ἡμῖν ἤν μένῃς, γενήσετ' ἀγαθά, πρόσεχε τόν νοῦν ἵνα πύθῃ. οἶμαι γάρ, οἶμαι_ξύν θεῷ δ' εἰρήσεται_ ταύτης ἀπαλλάξειν σε τῆς ὀφθαλμίας βλέψαι ποήσας. {πλ.} μηδαμῶς τοῦτ' ἐργάσῃ: οὐ βούλομαι γάρ πάλιν ἀναβλέψαι. {χρ.} τί φῄς; {κα.} ἅνθρωπος οὗτός ἐστιν ἄθλιος φύσει. {πλ.} ὁ ζεύς μέν οὖν οἶδ' ὡς, τά τούτων μῶρ' ἔμ' εἰ πύθοιτ', ἄν ἐπιτρίψειε. {χρ.} νῦν δ' οὐ τοῦτο δρᾷ, ὅστις σε προσπταίοντα περινοστεῖν ἐᾷ; {πλ.} οὐκ οἶδ': ἐγώ δ' ἐκεῖνον ὀρρωδῶ πάνυ. {χρ.} ἄληθες, ὦ δειλότατε πάντων δαιμόνων; οἴει γάρ εἶναι τήν διός τυραννίδα καί τούς κεραυνούς ἀξίους τριωβόλου, ἐάν ἀναβλέψῃς σύ κἄν σμικρόν χρόνον; {πλ.} ἆ, μή λέγ', ὦ πόνηρε, ταῦτ'. {χρ.} ἔχ' ἥσυχος. ἐγώ γάρ ἀποδείξω σε τοῦ διός πολύ μεῖζον δυνάμενον. {πλ.} ἐμέ σύ; {χρ.} νή τόν οὐρανόν. αὐτίκα γάρ_ἄρχει διά τί ὁ ζεύς τῶν θεῶν; {κα.} διά τἀργύριον: πλεῖστον γάρ ἐστ' αὐτῷ. {χρ.} φέρε, τίς οὖν ὁ παρέχων ἐστίν αὐτῷ τοῦθ'; {κα.} ὁδί. {χρ.} θύουσι δ' αὐτῷ διά τίν'; οὐ διά τουτονί; {κα.} καί νή δί' εὔχονταί γε πλουτεῖν ἄντικρυς. {χρ.} οὔκουν ὅδ' ἐστίν αἴτιος καί ῥᾳδίως παύσειεν, εἰ βούλοιτο, ταῦτ' ἄν; {πλ.} ὅτι τί δή; {χρ.} ὅτι οὐδ' ἄν εἷς θύσειεν ἀνθρώπων ἔτι οὐ βοῦν ἄν, οὐχί ψαιστόν, οὐκ ἄλλ' οὐδέ ἕν, μή βουλομένου σοῦ. {πλ.} πῶς; {χρ.} ὅπως; οὐκ ἔσθ' ὅπως ὠνήσεται δήπουθεν, ἤν σύ μή παρών αὐτός διδῷς τἀργύριον, ὥστε τοῦ διός τήν δύναμιν, ἤν λυπῇ τι, καταλύσεις μόνος. {πλ.} τί λέγεις; δι' ἐμέ θύουσιν αὐτῷ; {χρ.} φήμ' ἐγώ. καί νή δί' εἴ τί γ' ἐστί λαμπρόν καί καλόν ἤ χαρίεν ἀνθρώποισι, διά σέ γίγνεται. ἅπαντα τῷ πλουτεῖν γάρ ἐσθ' ὑπήκοα. {κα.} ἔγωγέ τοι διά μικρόν ἀργυρίδιον δοῦλος γεγένημαι πρότερον ὤν ἐλεύθερος. {χρ.} καί τάς γ' ἑταίρας φασί τάς κορινθίας, ὅταν μέν αὐτάς τις πένης πειρῶν τύχῃ, οὐδέ προσέχειν τόν νοῦν, ἐάν δέ πλούσιος, τόν πρωκτόν αὐτάς εὐθύς ὡς τοῦτον τρέπειν. {κα.} καί τούς γε παῖδάς φασι ταὐτό τοῦτο δρᾶν οὐ τῶν ἐραστῶν, ἀλλά τἀργυρίου χάριν. {χρ.} οὐ τούς γε χρηστούς, ἀλλά τούς πόρνους: ἐπεί αἰτοῦσιν οὐκ ἀργύριον οἱ χρηστοί. {κα.} τί δαί; {χρ.} ὁ μέν ἵππον ἀγαθόν, ὁ δέ κύνας θηρευτικάς. {κα.} αἰσχυνόμενοι γάρ ἀργύριον αἰτεῖν ἴσως ὀνόματι περιπέττουσι τήν μοχθηρίαν. {χρ.} τέχναι δέ πᾶσαι διά σέ καί σοφίσματα ἐν τοῖσιν ἀνθρώποισίν ἐσθ' ηὑρημένα. ὁ μέν γάρ ἡμῶν σκυτοτομεῖ καθήμενος, ἕτερος δέ χαλκεύει τις, ὁ δέ τεκταίνεται, ὁ δέ χρυσοχοεῖ γε χρυσίον παρά σοῦ λαβών, _ {κα.} ὁ δέ λωποδυτεῖ γε νή δί', ὁ δέ τοιχωρυχεῖ, _ {χρ.} ὁ δέ κναφεύει γ', _ {κα.} ὁ δέ γε πλύνει κῴδια, _ {χρ.} ὁ δέ βυρσοδεψεῖ γ'_ {κα.} ὁ δέ γε πωλεῖ κρόμμυα, _ {χρ.} ὁ δ' ἁλούς γε μοιχός διά σέ που παρατίλλεται. {πλ.} οἴμοι τάλας, ταυτί μ' ἐλάνθανεν πάλαι. {κα.} μέγας δέ βασιλεύς οὐχί διά τοῦτον κομᾷ; ἐκκλησία δ' οὐχί διά τοῦτον γίγνεται; {χρ.} τί δέ; τάς τριήρεις οὐ σύ πληροῖς; εἰπέ μοι. {κα.} τό δ' ἐν κορίνθῳ ξενικόν οὐχ οὗτος τρέφει; ὁ πάμφιλος δ' οὐχί διά τοῦτον κλαύσεται; {χρ.} ὁ βελονοπώλης δ' οὐχί μετά τοῦ παμφίλου; {κα.} ἀγύρριος δ' οὐχί διά τοῦτον πέρδεται; {χρ.} φιλέψιος δ' οὐχ ἕνεκα σοῦ μύθους λέγει; ἡ ξυμμαχία δ' οὐ διά σέ τοῖς αἰγυπτίοις; ἐρᾷ δέ λαΐς οὐ διά σέ φιλωνίδου; {κα.} ὁ τιμοθέου δέ πύργος_ {χρ.} ἐμπέσοι γέ σοι. τά δέ πράγματ' οὐχί διά σέ πάντα πράττεται; μονώτατος γάρ εἶ σύ πάντων αἴτιος καί τῶν κακῶν καί τῶν ἀγαθῶν, εὖ ἴσθ' ὅτι. {κα.} κρατοῦσι γοῦν κἀν τοῖς πολέμοις ἑκάστοτε, ἐφ' οἷς ἄν οὗτος ἐπικαθέζηται μόνον. {πλ.} ἐγώ τοσαῦτα δυνατός εἰμ' εἷς ὤν ποεῖν; {χρ.} καί ναί μά δία τούτων γε πολλῷ πλείονα: ὥστ' οὐδέ μεστός σου γέγον' οὐδείς πώποτε. τῶν μέν γάρ ἄλλων ἐστί πάντων πλησμονή: ἔρωτος, _ {κα.} ἄρτων, _ {χρ.} μουσικῆς, _ {κα.} τραγημάτων, _ {χρ.} τιμῆς, _ {κα.} πλακούντων, _ {χρ.} ἀνδραγαθίας, _ {κα.} ἰσχάδων, _ {χρ.} φιλοτιμίας, _ {κα.} μάζης, _ {χρ.} στρατηγίας, _ {κα.} φακῆς, _ {χρ.} σοῦ δ' ἐγένετ' οὐδείς μεστός οὐδεπώποτε. ἀλλ' ἤν τάλαντά τις λάβῃ τριακαίδεκα, πολύ μᾶλλον ἐπιθυμεῖ λαβεῖν ἑκκαίδεκα: κἄν ταῦθ' ἁνύσηται, τετταράκοντα βούλεται, ἤ οὔ φησιν εἶν' αὑτῷ βιωτόν τόν βίον. {πλ.} εὖ τοι λέγειν ἔμοιγε φαίνεσθον πάνυ: πλήν ἕν μόνον δέδοικα_ {χρ.} φράζε, τοῦ πέρι; {πλ.} ὅπως ἐγώ τήν δύναμιν ἥν ὑμεῖς φατε ἔχειν με, ταύτης δεσπότης γενήσομαι. {χρ.} νή τόν δί', ἀλλά καί λέγουσι πάντες ὡς δειλότατόν ἐσθ' ὁ πλοῦτος. {πλ.} ἥκιστ', ἀλλά με τοιχωρύχος τις διέβαλ'. εἰσδύς γάρ ποτε οὐκ εἶχεν εἰς τήν οἰκίαν οὐδέν λαβεῖν, εὑρών ἁπαξάπαντα κατακεκλεισμένα: εἶτ' ὠνόμασέ μου τήν πρόνοιαν δειλίαν. {χρ.} μή νυν μελέτω σοι μηδέν: ὡς ἐάν γένῃ ἀνήρ πρόθυμος αὐτός εἰς τά πράγματα, βλέποντ' ἀποδείξω ς' ὀξύτερον τοῦ λυγκέως. {πλ.} πῶς οὖν δυνήσει τοῦτο δρᾶσαι θνητός ὤν; {χρ.} ἔχω τιν' ἀγαθήν ἐλπίδ' ἐξ ὧν εἶπέ μοι ὁ φοῖβος αὐτός πυθικήν σείσας δάφνην. {πλ.} κἀκεῖνος οὖν ξύνοιδε ταῦτα; {χρ.} φήμ' ἐγώ. {πλ.} ὁρᾶτε_ {χρ.} μή φρόντιζε μηδέν, ὦγαθέ. ἐγώ γάρ, εὖ τοῦτ' ἴσθι, κἄν δῇ μ' ἀποθανεῖν, αὐτός διαπράξω ταῦτα. {κα.} κἄν βούλῃ γ', ἐγώ. {χρ.} πολλοί δ' ἔσονται χἄτεροι νῷν ξύμμαχοι, ὅσοις δικαίοις οὖσιν οὐκ ἦν ἄλφιτα. {πλ.} παπαῖ, πονηρούς γ' εἶπας ἡμῖν ξυμμάχους. {χρ.} οὔκ, ἤν γε πλουτήσωσιν ἐξ ἀρχῆς πάλιν. ἀλλ' ἴθι σύ μέν ταχέως δραμών_ {κα.} τί δρῶ; λέγε. {χρ.} τούς ξυγγεώργους κάλεσον, _εὑρήσεις δ' ἴσως ἐν τοῖς ἀγροῖς αὐτούς ταλαιπωρουμένους, _ ὅπως ἄν ἴσον ἕκαστος ἐνταυθοῖ παρών ἡμῖν μετάσχῃ τοῦδε τοῦ πλούτου μέρος. {κα.} καί δή βαδίζω. τουτοδέ τό κρεᾴδιον τῶν ἔνδοθέν τις εἰσενεγκάτω λαβών. {χρ.} ἐμοί μελήσει τοῦτό γ': ἀλλ' ἁνύσας τρέχε. σύ δ', ὦ κράτιστε πλοῦτε πάντων δαιμόνων, εἴσω μετ' ἐμοῦ δεῦρ' εἴσιθ': ἡ γάρ οἰκία αὕτη 'στίν ἥν δεῖ χρημάτων σε τήμερον μεστήν ποῆσαι καί δικαίως κἀδίκως. {πλ.} ἀλλ' ἄχθομαι μέν εἰσιών νή τούς θεούς εἰς οἰκίαν ἑκάστοτ' ἀλλοτρίαν πάνυ: ἀγαθόν γάρ ἀπέλαυς' οὐδέν αὐτοῦ πώποτε. ἤν μέν γάρ ὡς φειδωλόν εἰσελθών τύχω, εὐθύς κατώρυξέν με κατά τῆς γῆς κάτω: κἄν τις προσέλθῃ χρηστός ἄνθρωπος φίλος αἰτῶν λαβεῖν τι σμικρόν ἀργυρίδιον, ἔξαρνός ἐστι μηδ' ἰδεῖν με πώποτε. ἤν δ' ὡς παραπλῆγ' ἄνθρωπον εἰσελθών τύχω, πόρναισι καί κύβοισι παραβεβλημένος γυμνός θύραζ' ἐξέπεσον ἐν ἀκαρεῖ χρόνου. {χρ.} μετρίου γάρ ἀνδρός οὐκ ἐπέτυχες πώποτε. ἐγώ δέ τούτου τοῦ τρόπου πώς εἰμ' ἀεί: χαίρω τε γάρ φειδόμενος ὡς οὐδείς ἀνήρ πάλιν τ' ἀναλῶν, ἡνίκ' ἄν τούτου δέῃ. ἀλλ' εἰσίωμεν, ὡς ἰδεῖν σε βούλομαι καί τήν γυναῖκα καί τόν υἱόν τόν μόνον, ὅν ἐγώ φιλῶ μάλιστα μετά σέ. {πλ.} πείθομαι. {χρ.} τί γάρ ἄν τις οὐχί πρός σέ τἀληθῆ λέγοι; {κα.} ὦ πολλά δή τῷ δεσπότῃ ταὐτόν θύμον φαγόντες, ἄνδρες φίλοι καί δημόται καί τοῦ πονεῖν ἐρασταί, ἴτ', ἐγκονεῖτε, σπεύδεθ', ὡς ὁ καιρός οὐχί μέλλειν, ἀλλ' ἔστ' ἐπ' αὐτῆς τῆς ἀκμῆς, ᾗ δεῖ παρόντ' ἀμύνειν. {χοροσ} οὔκουν ὁρᾷς ὁρμωμένους ἡμᾶς πάλαι προθύμως, ὡς εἰκός ἐστιν ἀσθενεῖς γέροντας ἄνδρας ἤδη; σύ δ' ἀξιοῖς ἴσως με θεῖν, πρίν ταῦτα καί φράσαι μοι ὅτου χάριν μ' ὁ δεσπότης ὁ σός κέκληκε δεῦρο. {κα.} οὔκουν πάλαι δήπου λέγω; σύ δ' αὐτός οὐκ ἀκούεις. ὁ δεσπότης γάρ φησιν ὑμᾶς ἡδέως ἅπαντας ψυχροῦ βίου καί δυσκόλου ζήσειν ἀπαλλαγέντας. {χο.} ἔστιν δέ δή τί καί πόθεν τό πρᾶγμα τοῦθ' ὅ φησιν; {κα.} ἔχων ἀφῖκται δεῦρο πρεσβύτην τιν', ὦ πόνηροι, ῥυπῶντα, κυφόν, ἄθλιον, ῥυσόν, μαδῶντα, νωδόν: οἶμαι δέ νή τόν οὐρανόν καί ψωλόν αὐτόν εἶναι. {χο.} ὦ χρυσόν ἀγγείλας ἐπῶν, πῶς φῄς; πάλιν φράσον μοι. δηλοῖς γάρ αὐτόν σωρόν ἥκειν χρημάτων ἔχοντα. {κα.} πρεσβυτικῶν μέν οὖν κακῶν ἔγωγ' ἔχοντα σωρόν. {χο.} μῶν ἀξιοῖς φενακίσας ἔπειτ' ἀπαλλαγῆναι ἀζήμιος, καί ταῦτ' ἐμοῦ βακτηρίαν ἔχοντος; {κα.} πάντως γάρ ἄνθρωπον φύσει τοιοῦτον εἰς τά πάντα ἡγεῖσθέ μ' εἶναι κοὐδέν ἄν νομίζεθ' ὑγιές εἰπεῖν; {χο.} ὡς σεμνός οὑπίτριπτος. αἱ κνῆμαι δέ σου βοῶσιν ἰού ἰού, τάς χοίνικας καί τάς πέδας ποθοῦσαι. {κα.} ἐν τῇ σορῷ νυνί λαχόν τό γράμμα σου δικάζειν, σύ δ' οὐ βαδίζεις; ὁ δέ χάρων τό ξύμβολον δίδωσιν. {χο.} διαρραγείης. ὡς μόθων εἶ καί φύσει κόβαλος, ὅστις φενακίζεις, φράσαι δ' οὔπω τέτληκας ἡμῖν, οἵ πολλά μοχθήσαντες οὐκ οὔσης σχολῆς προθύμως δεῦρ' ἤλθομεν, πολλῶν θύμων ῥίζας διεκπερῶντες. {κα.} ἀλλ' οὐκέτ' ἄν κρύψαιμι. τόν πλοῦτον γάρ, ὦνδρες, ἥκει ἄγων ὁ δεσπότης, ὅς ὑμᾶς πλουσίους ποήσει. {χο.} ὄντως γάρ ἔστι πλουσίοις ἡμῖν ἅπασιν εἶναι; {κα.} νή τούς θεούς, μίδας μέν οὖν, ἤν ὦτ' ὄνου λάβητε. {χο.} ὡς ἥδομαι καί τέρπομαι καί βούλομαι χορεῦσαι ὑφ' ἡδονῆς, εἴπερ λέγεις ὄντως σύ ταῦτ' ἀληθῆ. {κα.} καί μήν ἐγώ βουλήσομαι_θρεττανελο_τόν κύκλωπα μιμούμενος καί τοῖν ποδοῖν ὡδί παρενσαλεύων ὑμᾶς ἄγειν. ἀλλ' εἶα, τέκεα, θαμίν' ἐπαναβοῶντες βληχώμενοί τε προβατίων αἰγῶν τε κιναβρώντων μέλη ἕπεσθ' ἀπεψωλημένοι: τράγοι δ' ἀκρατιεῖσθε. {χο.} ἡμεῖς δέ γ' αὖ ζητήσομεν_θρεττανελο_τόν κύκλωπα βληχώμενοι σέ τουτονί πινῶντα καταλαβόντες, πήραν ἔχοντα λάχανά τ' ἄγρια δροσερά, κραιπαλῶντα ἡγούμενον τοῖς προβατίοις, εἰκῇ δέ καταδαρθόντα που μέγαν λαβόντες ἡμμένον σφηκίσκον ἐκτυφλῶσαι. {κα.} ἐγώ δέ τήν κίρκην γε, τήν τά φάρμακ' ἀνακυκῶσαν, ἥ τούς ἑταίρους τοῦ_φιλωνίδου ποτ' ἐν κορίνθῳ ἔπεισεν ὡς ὄντας κάπρους μεμαγμένον σκῶρ ἐσθίειν, _αὐτή δ' ἔματτεν αὐτοῖς, _ μιμήσομαι πάντας τρόπους: ὑμεῖς δέ γρυλίζοντες ὑπό φιληδίας ἕπεσθε μητρί, χοῖροι. {χο.} οὐκοῦν σέ, τήν κίρκην γε, τήν τά φάρμακ' ἀνακυκῶσαν καί μαγγανεύουσαν μολύνουσάν τε τούς ἑταίρους λαβόντες ὑπό φιληδίας τόν λαρτίου μιμούμενοι τῶν ὄρχεων κρεμῶμεν, μινθώσομέν θ' ὥσπερ τράγου τήν ῥῖνα: σύ δ' ἀρίστυλλος ὑποχάσκων ἐρεῖς: »ἕπεσθε μητρί, χοῖροι.« {κα.} ἀλλ' εἶά νυν τῶν σκωμμάτων ἀπαλλαγέντες ἤδη ὑμεῖς ἐπ' ἄλλ' εἶδος τρέπεσθ', ἐγώ δ' ἰών ἤδη λάθρᾳ βουλήσομαι τοῦ δεσπότου λαβών τιν' ἄρτον καί κρέας μασώμενος τό λοιπόν οὕτω τῷ κόπῳ ξυνεῖναι. {<χορου>} {χρ.} »χαίρειν« μέν ὑμᾶς ἐστιν, ὦνδρες δημόται, ἀρχαῖον ἤδη προσαγορεύειν καί σαπρόν: »ἀσπάζομαι« δ' ὁτιή προθύμως ἥκετε καί συντεταμένως κοὐ κατεβλακευμένως. ὅπως δέ μοι καί τἄλλα συμπαραστάται ἔσεσθε καί σωτῆρες ὄντως τοῦ θεοῦ. {χο.} θάρρει: βλέπειν γάρ ἄντικρυς δόξεις μ' ἄρη. δεινόν γάρ εἰ τριωβόλου μέν οὕνεκα ὠστιζόμεσθ' ἑκάστοτ' ἐν τἠκκλησίᾳ, αὐτόν δέ τόν πλοῦτον παρείην τῳ λαβεῖν. {χρ.} καί μήν ὁρῶ καί βλεψίδημον τουτονί προσιόντα: δῆλος δ' ἐστίν ὅτι τοῦ πράγματος ἀκήκοέν τι τῇ βαδίσει καί τῷ τάχει. {βλεψιδημοσ} τί ἄν οὖν τό πρᾶγμ' εἴη; πόθεν καί τίνι τρόπῳ χρεμύλος πεπλούτηκ' ἐξαπίνης; οὐ πείθομαι. καίτοι λόγος γ' ἦν νή τόν ἡρακλέα πολύς ἐπί τοῖσι κουρείοισι τῶν καθημένων, ὡς ἐξαπίνης ἁνήρ γεγένηται πλούσιος. ἔστιν δέ μοι τοῦτ' αὐτό θαυμάσιον, ὅπως χρηστόν τι πράττων τούς φίλους μεταπέμπεται. οὔκουν ἐπιχώριόν γε πρᾶγμ' ἐργάζεται. {χρ.} ἀλλ' οὐδέν ἀποκρύψας ἐρῶ μά τούς θεούς. ὦ βλεψίδημ', ἄμεινον ἤ χθές πράττομεν, ὥστε μετέχειν ἔξεστιν: εἶ γάρ τῶν φίλων. {βλ.} γέγονας δ' ἀληθῶς, ὡς λέγουσι, πλούσιος; {χρ.} ἔσομαι μέν οὖν αὐτίκα μάλ', ἤν θεός θέλῃ. ἔνι γάρ τις, ἔνι κίνδυνος ἐν τῷ πράγματι. {βλ.} ποῖός τις; {χρ.} οἷος_ {βλ.} λέγ' ἁνύσας ὅ τι φῄς ποτε. {χρ.} ἤν μέν κατορθώσωμεν, εὖ πράττειν ἀεί: ἤν δέ σφαλῶμεν, ἐπιτετρῖφθαι τό παράπαν. {βλ.} τουτί πονηρόν φαίνεται τό φορτίον καί μ' οὐκ ἀρέσκει. τό τε γάρ ἐξαίφνης ἄγαν οὕτως ὑπερπλουτεῖν τό τ' αὖ δεδοικέναι πρός ἀνδρός οὐδέν ὑγιές ἐστ' εἰργασμένου. {χρ.} πῶς οὐδέν ὑγιές; {βλ.} εἴ τι κεκλοφώς νή δία ἐκεῖθεν ἥκεις ἀργύριον ἤ χρυσίον παρά τοῦ θεοῦ, κἄπειτ' ἴσως σοι μεταμέλει. {χρ.} ἄπολλον ἀποτρόπαιε, μά δί' ἐγώ μέν οὔ. {βλ.} παῦσαι φλυαρῶν, ὦγάθ': οἶδα γάρ σαφῶς. {χρ.} σύ μηδέν εἰς ἔμ' ὑπονόει τοιουτονί. {βλ.} φεῦ, ὡς οὐδέν ἀτεχνῶς ὑγιές ἐστιν οὐδενός, ἀλλ' εἰσί τοῦ κέρδους ἅπαντες ἥττονες. {χρ.} οὔ τοι μά τήν δήμητρ' ὑγιαίνειν μοι δοκεῖς. {βλ.} ὡς πολύ μεθέστηχ' ὧν πρότερον εἶχεν τρόπων. {χρ.} μελαγχολᾷς, ὦνθρωπε, νή τόν οὐρανόν. {βλ.} ἀλλ' οὐδέ τό βλέμμ' αὐτό κατά χώραν ἔχει, ἀλλ' ἐστίν ἐπιδηλοῦν τι πεπανουργηκότα. {χρ.} σύ μέν οἶδ' ὅ κρώζεις: ὡς ἐμοῦ τι κεκλοφότος ζητεῖς μεταλαβεῖν. {βλ.} μεταλαβεῖν ζητῶ; τίνος; {χρ.} τό δ' ἐστίν οὐ τοιοῦτον, ἀλλ' ἑτέρως ἔχον. {βλ.} μῶν οὐ κέκλοφας, ἀλλ' ἥρπακας; {χρ.} κακοδαιμονᾷς. {βλ.} ἀλλ' οὐδέ μήν ἀπεστέρηκάς γ' οὐδένα; {χρ.} οὐ δῆτ' ἔγωγ'. {βλ.} ὦ ἡράκλεις, φέρε, ποῖ τις ἄν τράποιτο; τἀληθές γάρ οὐκ ἐθέλει φράσαι. {χρ.} κατηγορεῖς γάρ πρίν μαθεῖν τό πρᾶγμά μου. {βλ.} ὦ τᾶν, ἐγώ σοι τοῦτ' ἀπό σμικροῦ πάνυ ἐθέλω διαπρᾶξαι πρίν πυθέσθαι τήν πόλιν, τό στόμ' ἐπιβύσας κέρμασιν τῶν ῥητόρων. {χρ.} καί μήν φίλως γ' ἄν μοι δοκεῖς νή τούς θεούς τρεῖς μνᾶς ἀναλώσας λογίσασθαι δώδεκα. {βλ.} ὁρῶ τιν' ἐπί τοῦ βήματος καθεδούμενον ἱκετηρίαν ἔχοντα μετά τῶν παιδίων καί τῆς γυναικός, κοὐ διοίσοντ' ἄντικρυς τῶν ἡρακλειδῶν οὐδ' ὁτιοῦν τῶν παμφίλου. {χρ.} οὔκ, ὦ κακόδαιμον, ἀλλά τούς χρηστούς μόνους [ἔγωγε καί τούς δικαίους καί σώφρονας] ἀπαρτί πλουτῆσαι ποήσω. {βλ.} τί σύ λέγεις; οὕτω πάνυ πολλά κέκλοφας; {χρ.} οἴμοι τῶν κακῶν, ἀπολεῖς. {βλ.} σύ μέν οὖν σεαυτόν, ὥς γ' ἐμοί δοκεῖς. {χρ.} οὐ δῆτ', ἐπεί τόν πλοῦτον, ὦ μόχθηρε σύ, ἔχω. {βλ.} σύ πλοῦτον; ποῖον; {χρ.} αὐτόν τόν θεόν. {βλ.} καί ποῦ 'στιν; {χρ.} ἔνδον. {βλ.} ποῦ; {χρ.} παρ' ἐμοί. {βλ.} παρά σοί; {χρ.} πάνυ. {βλ.} οὐκ ἐς κόρακας; πλοῦτος παρά σοί; {χρ.} νή τούς θεούς. {βλ.} λέγεις ἀληθῆ; {χρ.} φημί. {βλ.} πρός τῆς ἑστίας; {χρ.} νή τόν ποσειδῶ. {βλ.} τόν θαλάττιον λέγεις; {χρ.} εἰ δ' ἔστιν ἕτερός τις ποσειδῶν, τόν ἕτερον. {βλ.} εἶτ' οὐ διαπέμπεις καί πρός ἡμᾶς, τούς φίλους; {χρ.} οὐκ ἔστι πω τά πράγματ' ἐν τούτῳ. {βλ.} τί φῄς; οὐ τῷ μεταδοῦναι; {χρ.} μά δία: δεῖ γάρ πρῶτα_ {βλ.} τί; {χρ.} βλέψαι ποῆσαι νώ_ {βλ.} τίνα βλέψαι; φράσον. {χρ.} τόν πλοῦτον, ὥσπερ πρότερον, ἑνί γέ τῳ τρόπῳ. {βλ.} τυφλός γάρ ὄντως ἐστί; {χρ.} νή τόν οὐρανόν. {βλ.} οὐκ ἐτός ἄρ' ὡς ἔμ' ἦλθεν οὐδεπώποτε. {χρ.} ἀλλ' ἤν θεοί θέλωσι, νῦν ἀφίξεται. {βλ.} οὔκουν ἰατρόν εἰσαγαγεῖν ἐχρῆν τινά; {χρ.} τίς δῆτ' ἰατρός ἐστι νῦν ἐν τῇ πόλει; οὔτε γάρ ὁ μισθός οὐδέν ἐστ' οὔθ' ἡ τέχνη. {βλ.} σκοπῶμεν. {χρ.} ἀλλ' οὐκ ἔστιν. {βλ.} οὐδ' ἐμοί δοκεῖ. {χρ.} μά δί', ἀλλ' ὅπερ πάλαι παρεσκευαζόμην ἐγώ, κατακλίνειν αὐτόν εἰς ἀσκληπιοῦ κράτιστόν ἐστι. {βλ.} πολύ μέν οὖν, νή τούς θεούς. μή νυν διάτριβ', ἀλλ' ἅνυε πράττων ἕν γέ τι. {χρ.} καί δή βαδίζω. {βλ.} σπεῦδέ νυν. {χρ.} τοῦτ' αὐτό δρῶ. {πενια} ὦ θερμόν ἔργον κἀνόσιον καί παράνομον τολμῶντε δρᾶν ἀνθρωπαρίω κακοδαίμονε, ποῖ ποῖ τί φεύγετον; οὐ μενεῖτον; {βλ.} ἡράκλεις. {πε.} ἐγώ γάρ ὑμᾶς ἐξολῶ κακούς κακῶς: τόλμημα γάρ τολμᾶτον οὐκ ἀνασχετόν, ἀλλ' οἷον οὐδείς ἄλλος οὐδεπώποτε οὔτε θεός οὔτ' ἄνθρωπος. ὥστ' ἀπολώλατον. {χρ.} σύ δ' εἶ τίς; ὠχρά μέν γάρ εἶναί μοι δοκεῖς. {βλ.} ἴσως ἐρινύς ἐστιν ἐκ τραγῳδίας: βλέπει γέ τοι μανικόν τι καί τραγῳδικόν. {χρ.} ἀλλ' οὐκ ἔχει γάρ δᾷδας. {βλ.} οὐκοῦν κλαύσεται. {πε.} οἴεσθε δ' εἶναι τίνα με; {χρ.} πανδοκεύτριαν ἤ λεκιθόπωλιν. οὐ γάρ ἄν τοσουτονί ἐνέκραγες ἡμῖν οὐδέν ἠδικημένη. {πε.} ἄληθες; οὐ γάρ δεινότατα δεδράκατον ζητοῦντες ἐκ πάσης με χώρας ἐκβαλεῖν; {χρ.} οὔκουν ὑπόλοιπόν σοι τό βάραθρον γίγνεται; ἀλλ' ἥτις εἶ λέγειν ς' ἐχρῆν αὐτίκα μάλα. {πε.} ἥ σφώ ποήσω τήμερον δοῦναι δίκην ἀνθ' ὧν ἐμέ ζητεῖτον ἐνθένδ' ἀφανίσαι. {βλ.} ἆρ' ἐστίν ἡ καπηλίς ἡκ τῶν γειτόνων, ἥ ταῖς κοτύλαις ἀεί με διαλυμαίνεται; {πε.} πενία μέν οὖν, ἥ σφῷν ξυνοικῶ πόλλ' ἔτη. {βλ.} ἄναξ ἄπολλον καί θεοί, ποῖ τις φύγῃ; {χρ.} οὗτος, τί δρᾶς; ὦ δειλότατον σύ θηρίον, οὐ παραμενεῖς; {βλ.} ἥκιστα πάντων. {χρ.} οὐ μενεῖς; ἀλλ' ἄνδρε δύο γυναῖκα φεύγομεν μίαν; {βλ.} πενία γάρ ἐστιν, ὦ πόνηρ', ἧς οὐδαμοῦ οὐδέν πέφυκε ζῷον ἐξωλέστερον. {χρ.} στῆθ', ἀντιβολῶ σε, στῆθι. {βλ.} μά δί' ἐγώ μέν οὔ. {χρ.} καί μήν λέγω, δεινότατον ἔργον παρά πολύ ἔργων ἁπάντων ἐργασόμεθ', εἰ τόν θεόν ἔρημον ἀπολιπόντε ποι φευξούμεθα τηνδί δεδιότε, μηδέ διαμαχούμεθα. {βλ.} ποίοισιν ὅπλοις ἤ δυνάμει πεποιθότε; ποῖον γάρ οὐ θώρακα, ποίαν δ' ἀσπίδα οὐκ ἐνέχυρον τίθησιν ἡ μιαρωτάτη; {χρ.} θάρρει: μόνος γάρ ὁ θεός οὗτος οἶδ' ὅτι τροπαῖον ἄν στήσαιτο τῶν ταύτης τρόπων. {πε.} γρύζειν δέ καί τολμᾶτον, ὦ καθάρματε, ἐπ' αὐτοφώρῳ δεινά δρῶντ' εἰλημμένω; {χρ.} σύ δ', ὦ κάκιστ' ἀπολουμένη, τί λοιδορεῖ ἡμῖν προσελθοῦς' οὐδ' ὁτιοῦν ἀδικουμένη; {πε.} οὐδέν γάρ, ὤ πρός τῶν θεῶν, νομίζετε ἀδικεῖν με τόν πλοῦτον ποεῖν πειρωμένω βλέψαι πάλιν; {χρ.} τί οὖν ἀδικοῦμεν τοῦτό σε, εἰ πᾶσιν ἀνθρώποισιν ἐκπορίζομεν ἀγαθόν; {πε.} τί δ' ἄν ὑμεῖς ἀγαθόν ἐξεύροιθ'; {χρ.} ὅ τι; σέ πρῶτον ἐκβαλόντες ἐκ τῆς ἑλλάδος. {πε.} ἔμ' ἐκβαλόντες; καί τί ἄν νομίζετε κακόν ἐργάσασθαι μεῖζον ἀνθρώποις; {χρ.} ὅ τι; εἰ τοῦτο δρᾶν μέλλοντες ἐπιλαθοίμεθα. {πε.} καί μήν περί τούτου σφῷν ἐθέλω δοῦναι λόγον τό πρῶτον αὐτοῦ: κἄν μέν ἀποφήνω μόνην ἀγαθῶν ἁπάντων οὖσαν αἰτίαν ἐμέ ὑμῖν δι' ἐμέ τε ζῶντας ὑμᾶς ... _εἰ δέ μή, ποεῖτον ἤδη τοῦθ' ὅ τι ἄν ὑμῖν δοκῇ. {χρ.} ταυτί σύ τολμᾷς, ὦ μιαρωτάτη, λέγειν; {πε.} καί σύ γε διδάσκου: πάνυ γάρ οἶμαι ῥᾳδίως ἅπανθ' ἁμαρτάνοντά ς' ἀποδείξειν ἐγώ, εἰ τούς δικαίους φῄς ποήσειν πλουσίους. {χρ.} ὦ τύμπανα καί κύφωνες, οὐκ ἀρήξετε; {πε.} οὐ δεῖ σχετλιάζειν καί βοᾶν πρίν ἄν μάθῃς. {χρ.} καί τίς δύναιτ' ἄν μή βοᾶν ἰού ἰού τοιαῦτ' ἀκούων; {πε.} ὅστις ἐστίν εὖ φρονῶν. {χρ.} τί δῆτά σοι τίμημ' ἐπιγράψω τῇ δίκῃ, ἐάν ἁλῷς; {πε.} ὅ τι σοι δοκεῖ. {χρ.} καλῶς λέγεις. {πε.} τό γάρ αὔτ', ἐάν ἡττᾶσθε, καί σφώ δεῖ παθεῖν. {χρ.} ἱκανούς νομίζεις δῆτα θανάτους εἴκοσιν; {βλ.} ταύτῃ γε: νῷν δέ δύ' ἀποχρήσουσιν μόνω. {πε.} οὐκ ἄν φθάνοιτε τοῦτο πράττοντες: τί γάρ ἔχοι τις ἄν δίκαιον ἀντειπεῖν ἔτι; {χο.} ἀλλ' ἤδη χρῆν τι λέγειν ὑμᾶς σοφόν ᾧ νικήσετε τηνδί ἐν τοῖσι λόγοις ἀντιλέγοντες, μαλακόν δ' ἐνδώσετε μηδέν. {χρ.} φανερόν μέν ἔγωγ' οἶμαι γνῶναι τοῦτ' εἶναι πᾶσιν ὁμοίως, ὅτι τούς χρηστούς τῶν ἀνθρώπων εὖ πράττειν ἐστί δίκαιον, τούς δέ πονηρούς καί τούς ἀθέους τούτων τἀναντία δήπου. τοῦτ' οὖν ἡμεῖς ἐπιθυμοῦντες μόλις ηὕρομεν ὥστε γενέσθαι βούλευμα καλόν καί γενναῖον καί χρήσιμον εἰς ἅπαν ἔργον. ἤν γάρ ὁ πλοῦτος νυνί βλέψῃ καί μή τυφλός ὤν περινοστῇ, ὡς τούς ἀγαθούς τῶν ἀνθρώπων βαδιεῖται κοὐκ ἀπολείψει, τούς δέ πονηρούς καί τούς ἀθέους φευξεῖται: κᾆτα ποήσει πάντας χρηστούς_καί πλουτοῦντας δήπου_τά τε θεῖα σέβοντας. καίτοι τούτου τοῖς ἀνθρώποις τίς ἄν ἐξεύροι ποτ' ἄμεινον; {βλ.} οὐδείς: τούτου μάρτυς ἐγώ σοι: μηδέν ταύτην γ' ἀνερώτα. {χρ.} ὡς μέν γάρ νῦν ἡμῖν ὁ βίος τοῖς ἀνθρώποις διάκειται, τίς ἄν οὐχ ἡγοῖτ' εἶναι μανίαν κακοδαιμονίαν τ' ἔτι μᾶλλον; πολλοί μέν γάρ τῶν ἀνθρώπων ὄντες πλουτοῦσι πονηροί, ἀδίκως αὐτά ξυλλεξάμενοι: πολλοί δ' ὄντες πάνυ χρηστοί πράττουσι κακῶς καί πεινῶσιν μετά σοῦ τε τά πλεῖστα σύνεισιν. οὔκουν εἶναί φημ', εἰ παύσει ταύτην βλέψας ποθ' ὁ πλοῦτος, ὁδόν ἥντιν' ἰών τοῖς ἀνθρώποις ἀγάθ' ἄν μείζω πορίσειεν. {πε.} ἀλλ', ὦ πάντων ῥᾷστ' ἀνθρώπων ἀναπεισθέντ' οὐχ ὑγιαίνειν δύο πρεσβύτα, ξυνθιασώτα τοῦ ληρεῖν καί παραπαίειν, εἰ τοῦτο γένοιθ' ὅ ποθεῖθ' ὑμεῖς, οὔ φημ' ἄν λυσιτελεῖν σφῷν. εἰ γάρ ὁ πλοῦτος βλέψειε πάλιν διανείμειέν τ' ἴσον αὑτόν, οὔτε τέχνην ἄν τῶν ἀνθρώπων οὔτ' ἄν σοφίαν μελετῴη οὐδείς: ἀμφοῖν δ' ὑμῖν τούτοιν ἀφανισθέντοιν ἐθελήσει τίς χαλκεύειν ἤ ναυπηγεῖν ἤ ῥάπτειν ἤ τροχοποιεῖν, ἤ σκυτοτομεῖν ἤ πλινθουργεῖν ἤ πλύνειν ἤ σκυλοδεψεῖν, ἤ γῆς ἀρότροις ῥήξας δάπεδον καρπόν δηοῦς θερίσασθαι, ἤν ἐξῇ ζῆν ἀργοῖς ὑμῖν τούτων πάντων ἀμελοῦσιν; {χρ.} λῆρον ληρεῖς. ταῦτα γάρ ἡμῖν πάνθ' ὅσα νυνδή κατέλεξας οἱ θεράποντες μοχθήσουσιν. {πε.} πόθεν οὖν ἕξεις θεράποντας; {χρ.} ὠνησόμεθ' ἀργυρίου δήπου. {πε.} τίς δ' ἔσται πρῶτον ὁ πωλῶν, ὅταν ἀργύριον κἀκεῖνος ἔχῃ; {χρ.} κερδαίνειν βουλόμενός τις ἔμπορος ἥκων ἐκ θετταλίας παρ' ἀπλήστων ἀνδραποδιστῶν. {πε.} ἀλλ' οὐδ' ἔσται πρῶτον ἁπάντων οὐδείς οὐδ' ἀνδραποδιστής κατά τόν λόγον ὅν σύ λέγεις δήπου. τίς γάρ πλουτῶν ἐθελήσει κινδυνεύων περί τῆς ψυχῆς τῆς αὑτοῦ τοῦτο ποῆσαι; ὥστ' αὐτός ἀροῦν ἐπαναγκασθείς καί σκάπτειν τἄλλα τε μοχθεῖν ὀδυνηρότερον τρίψεις βίοτον πολύ τοῦ νῦν. {χρ.} ἐς κεφαλήν σοί. {πε.} ἔτι δ' οὐχ ἕξεις οὔτ' ἐν κλίνῃ καταδαρθεῖν, _οὐ γάρ ἔσονται, _ οὔτ' ἐν δάπισιν, _τίς γάρ ὑφαίνειν ἐθελήσει χρυσίου ὄντος; _ οὔτε μύροισιν μυρίσαι στακτοῖς ὁπόταν νύμφην ἀγάγησθον, οὔθ' ἱματίων βαπτῶν δαπάναις κοσμῆσαι ποικιλομόρφων. καίτοι τί πλέον πλουτεῖν ἐστιν τούτων πάντων ἀποροῦντα; παρ' ἐμοῦ δ' ἐστίν ταῦτ' εὔπορα πάνθ' ὑμῖν ὧν δεῖσθον: ἐγώ γάρ τόν χειροτέχνην ὥσπερ δέσποιν' ἐπαναγκάζουσα κάθημαι διά τήν χρείαν καί τήν πενίαν ζητεῖν ὁπόθεν βίον ἕξει. {χρ.} σύ γάρ ἄν πορίσαι τί δύναι' ἀγαθόν πλήν φῴδων ἐκ βαλανείου καί παιδαρίων ὑποπεινώντων καί γραϊδίων κολοσυρτόν; φθειρῶν τ' ἀριθμόν καί κωνώπων καί ψυλλῶν οὐδέ λέγω σοι ὑπό τοῦ πλήθους, αἵ βομβοῦσαι περί τήν κεφαλήν ἀνιῶσιν, ἐπεγείρουσαι καί φράζουσαι: »πεινήσεις: ἀλλ' ἐπανίστω.« πρός δέ γε τούτοις ἀνθ' ἱματίου μέν ἔχειν ῥάκος: ἀντί δέ κλίνης στιβάδα σχοίνων κόρεων μεστήν, ἥ τούς εὕδοντας ἐγείρει: καί φορμόν ἔχειν ἀντί τάπητος σαπρόν: ἀντί δέ προσκεφαλαίου λίθον εὐμεγέθη πρός τῇ κεφαλῇ: σιτεῖσθαι δ' ἀντί μέν ἄρτων μαλάχης πτόρθους, ἀντί δέ μάζης φυλλεῖ' ἰσχνῶν ῥαφανίδων, ἀντί δέ θράνου στάμνου κεφαλήν κατεαγότος, ἀντί δέ μάκτρας πιθάκνης πλευράν ἐρρωγυῖαν καί ταύτην: ἆρά γε πολλῶν ἀγαθῶν πᾶσιν τοῖς ἀνθρώποις ἀποφαίνω ς' αἴτιον οὖσαν; {πε.} σύ μέν οὐ τόν ἐμόν βίον εἴρηκας, τόν τῶν πτωχῶν δ' ἐπεκρούσω. {χρ.} οὔκουν δήπου τῆς πτωχείας πενίαν φαμέν εἶναι ἀδελφήν; {πε.} ὑμεῖς γ' οἵπερ καί θρασυβούλῳ διονύσιον εἶναι ὅμοιον. ἀλλ' οὐχ οὑμός τοῦτο πέπονθεν βίος οὐ μά δί', οὐδέ γε μέλλει. πτωχοῦ μέν γάρ βίος, ὅν σύ λέγεις, ζῆν ἐστιν μηδέν ἔχοντα: τοῦ δέ πένητος ζῆν φειδόμενον καί τοῖς ἔργοις προσέχοντα, περιγίγνεσθαι δ' αὐτῷ μηδέν, μή μέντοι μηδ' ἐπιλείπειν. {χρ.} ὡς μακαρίτην, ὦ δάματερ, τόν βίον αὐτοῦ κατέλεξας, εἰ φεισάμενος καί μοχθήσας καταλείψει μηδέ ταφῆναι. {πε.} σκώπτειν πειρᾷ καί κωμῳδεῖν τοῦ σπουδάζειν ἀμελήσας, οὐ γιγνώσκων ὅτι τοῦ πλούτου παρέχω βελτίονας ἄνδρας καί τήν γνώμην καί τήν ἰδέαν. παρά τῷ μέν γάρ ποδαγρῶντες καί γαστρώδεις καί παχύκνημοι καί πίονές εἰσιν ἀσελγῶς, παρ' ἐμοί δ' ἰσχνοί καί σφηκώδεις καί τοῖς ἐχθροῖς ἀνιαροί. {χρ.} ἀπό τοῦ λιμοῦ γάρ ἴσως αὐτοῖς τό σφηκῶδες σύ πορίζεις. {πε.} περί σωφροσύνης ἤδη τοίνυν περανῶ σφῷν κἀναδιδάξω ὅτι κοσμιότης οἰκεῖ μετ' ἐμοῦ, τοῦ πλούτου δ' ἐστίν ὑβρίζειν. {χρ.} πάνυ γοῦν κλέπτειν κόσμιόν ἐστιν καί τούς τοίχους διορύττειν. {[βλ.]} [νή τόν δί', εἰ δεῖ λαθεῖν αὐτόν, πῶς οὐχί κόσμιόν ἐστιν;] {πε.} σκέψαι τοίνυν ἐν ταῖς πόλεσιν τούς ῥήτορας, ὡς ὁπόταν μέν ὦσι πένητες, περί τόν δῆμον καί τήν πόλιν εἰσί δίκαιοι, πλουτήσαντες δ' ἀπό τῶν κοινῶν παραχρῆμ' ἄδικοι γεγένηνται, ἐπιβουλεύουσί τε τῷ πλήθει καί τῷ δήμῳ πολεμοῦσιν. {χρ.} ἀλλ' οὐ ψεύδει τούτων γ' οὐδέν, καίπερ σφόδρα βάσκανος οὖσα. ἀτάρ οὐχ ἧττόν γ' οὐδέν κλαύσει, _μηδέν ταύτῃ γε κομήσῃς, _ ὁτιή ζητεῖς τοῦτ' ἀναπείθειν ἡμᾶς, ὡς ἔστιν ἄμεινον πενία πλούτου. {πε.} καί σύ γ' ἐλέγξαι μ' οὔπω δύνασαι περί τούτου, ἀλλά φλυαρεῖς καί πτερυγίζεις. {χρ.} καί πῶς φεύγουσί ς' ἅπαντες; {πε.} ὅτι βελτίους αὐτούς ποιῶ. σκέψασθαι δ' ἔστι μάλιστα ἀπό τῶν παίδων: τούς γάρ πατέρας φεύγουσι φρονοῦντας ἄριστα αὐτοῖς. οὕτω διαγιγνώσκειν χαλεπόν πρᾶγμ' ἐστί δίκαιον. {χρ.} τόν δία φήσεις ἆρ' οὐκ ὀρθῶς διαγιγνώσκειν τό κράτιστον: κἀκεῖνος γάρ τόν πλοῦτον ἔχει. {βλ.} ταύτην δ' ἡμῖν ἀποπέμπει. {πε.} ἀλλ', ὦ κρονικαῖς λήμαις ὄντως λημῶντες τάς φρένας ἄμφω, ὁ ζεύς δήπου πένεται, καί τοῦτ' ἤδη φανερῶς σε διδάξω. εἰ γάρ ἐπλούτει, πῶς ἄν ποιῶν τόν ὀλυμπικόν αὐτός ἀγῶνα ἵνα τούς ἕλληνας ἅπαντας ἀεί δι' ἔτους πέμπτου ξυναγείρει, ἀνεκήρυττεν τῶν ἀσκητῶν τούς νικῶντας στεφανώσας κοτίνου στεφάνῳ; καίτοι χρυσῷ μᾶλλον ἐχρῆν, εἴπερ ἐπλούτει. {χρ.} οὔκουν τούτῳ δήπου δηλοῖ τιμῶν τόν πλοῦτον ἐκεῖνος; φειδόμενος γάρ καί βουλόμενος τούτου μηδέν δαπανᾶσθαι, λήροις ἀναδῶν τούς νικῶντας τόν πλοῦτον ἐᾷ παρ' ἑαυτῷ. {πε.} πολύ τῆς πενίας πρᾶγμ' αἴσχιον ζητεῖς αὐτῷ περιάψαι, εἰ πλούσιος ὤν ἀνελεύθερός ἐσθ' οὑτωσί καί φιλοκερδής. {χρ.} ἀλλά σέ <γ'> ὁ ζεύς ἐξολέσειεν κοτίνου στεφάνῳ στεφανώσας. {πε.} τό γάρ ἀντιλέγειν τολμᾶν ὑμᾶς ὡς οὐ πάντ' ἔστ' ἀγάθ' ὑμῖν διά τήν πενίαν. {χρ.} παρά τῆς ἑκάτης ἔξεστιν τοῦτο πυθέσθαι, εἴτε τό πλουτεῖν εἴτε τό πεινῆν βέλτιον. φησί γάρ αὕτη τούς μέν ἔχοντας καί πλουτοῦντας δεῖπνον κατά μῆν' ἀποπέμπειν, τούς δέ πένητας τῶν ἀνθρώπων ἁρπάζειν πρίν καταθεῖναι. ἀλλά φθείρου καί μή γρύξῃς ἔτι μηδ' ὁτιοῦν. οὐ γάρ πείσεις, οὐδ' ἤν πείσῃς. {πε.} ὦ πόλις ἄργους, κλύεθ' οἷα λέγει. {χρ.} παύσωνα κάλει τόν ξύσσιτον. {πε.} τί πάθω τλήμων; {χρ.} ἔρρ' ἐς κόρακας θᾶττον ἀφ' ἡμῶν. {πε.} εἶμι δέ ποῖ γῆς; {χρ.} εἰς τόν κύφων': ἀλλ' οὐ μέλλειν χρῆν ς', ἀλλ' ἁνύειν. {πε.} ἦ μήν ὑμεῖς γ' ἔτι μ' ἐνταυθοῖ μεταπέμψεσθον. {χρ.} τότε νοστήσεις: νῦν δέ φθείρου. κρεῖττον γάρ μοι πλουτεῖν ἐστιν, σέ δ' ἐᾶν κλάειν μακρά τήν κεφαλήν. {βλ.} νή δί' ἐγώ γοῦν ἐθέλω πλουτῶν εὐωχεῖσθαι μετά τῶν παίδων τῆς τε γυναικός, καί λουσάμενος λιπαρός χωρῶν ἐκ βαλανείου τῶν χειροτεχνῶν καί τῆς πενίας καταπαρδεῖν. {χρ.} αὕτη μέν ἡμῖν ἡπίτριπτος οἴχεται. ἐγώ δέ καί σύ γ' ὡς τάχιστα τόν θεόν ἐγκατακλινοῦντ' ἄγωμεν εἰς ἀσκληπιοῦ. {βλ.} καί μή διατρίβωμέν γε, μή πάλιν τις αὖ ἐλθών διακωλύσῃ τι τῶν προὔργου ποεῖν. {χρ.} παῖ καρίων, τά στρώματ' ἐκφέρειν ἐχρῆν αὐτόν τ' ἄγειν τόν πλοῦτον, ὡς νομίζεται, καί τἄλλ' ὅς' ἐστίν ἔνδον εὐτρεπισμένα. {<χορου>} {κα.} ὦ πλεῖστα θησείοις μεμυστιλημένοι γέροντες ἄνδρες ἐπ' ὀλιγίστοις ἀλφίτοις, ὡς εὐτυχεῖθ', ὡς μακαρίως πεπράγατε, ἅλλοι θ' ὅσοις μέτεστι τοῦ χρηστοῦ τρόπου. {χο.} τί δ' ἐστίν, ὦ βέλτιστε, τῶν σαυτοῦ φίλων; φαίνει γάρ ἥκειν ἄγγελος χρηστοῦ τινος. {κα.} ὁ δεσπότης πέπραγεν εὐτυχέστατα, μᾶλλον δ' ὁ πλοῦτος αὐτός: ἀντί γάρ τυφλοῦ ἐξωμμάτωται καί λελάμπρυνται κόρας, ἀσκληπιοῦ παιῶνος εὐμενοῦς τυχών. {χο.} λέγεις μοι χαράν, λέγεις μοι βοάν. {κα.} πάρεστι χαίρειν, ἤν τε βούλησθ' ἤν τε μή. {χο.} ἀναβοάσομαι τόν εὔπαιδα καί μέγα βροτοῖσι φέγγος ἀσκληπιόν. {γυνη} τίς ἡ βοή ποτ' ἐστίν; ἆρ' ἀγγέλλεται χρηστόν τι; τοῦτο γάρ ποθοῦς' ἐγώ πάλαι ἔνδον κάθημαι περιμένουσα τουτονί. {κα.} ταχέως, ταχέως φέρ' οἶνον, ὦ δέσποιν', ἵνα καὐτή πίῃς, _φιλεῖς δέ δρῶς' αὐτό σφόδρα, _ ὡς ἀγαθά συλλήβδην ἅπαντά σοι φέρω. {γυ.} καί ποῦ 'στιν; {κα.} ἐν τοῖς λεγομένοις: εἴσει τάχα. {γυ.} πέραινε τοίνυν ὅ τι λέγεις ἁνύσας ποτέ. {κα.} ἄκουε τοίνυν, ὡς ἐγώ τά πράγματα ἐκ τῶν ποδῶν εἰς τήν κεφαλήν σοι πάντ' ἐρῶ. {γυ.} μή δῆτ' ἔμοιγ' εἰς τήν κεφαλήν. {κα.} μή τἀγαθά ἅ νῦν γεγένηται; {γυ.} μή μέν οὖν τά πράγματα. {κα.} ὡς γάρ τάχιστ' ἀφικόμεθα πρός τόν θεόν ἄγοντες ἄνδρα τότε μέν ἀθλιώτατον, νῦν δ' εἴ τιν' ἄλλον μακάριον κεὐδαίμονα, πρῶτον μέν αὐτόν ἐπί θάλατταν ἤγομεν, ἔπειτ' ἐλοῦμεν. {γυ.} νή δί' εὐδαίμων ἄρ' ἦν ἀνήρ γέρων ψυχρᾷ θαλάττῃ λούμενος. {κα.} ἔπειτα πρός τό τέμενος ᾗμεν τοῦ θεοῦ. ἐπεί δέ βωμῷ πόπανα καί προθύματα καθωσιώθη, πελανός ἡφαίστου φλογί, κατεκλίναμεν τόν πλοῦτον, ὥσπερ εἰκός ἦν: ἡμῶν δ' ἕκαστος στιβάδα παρεκαττύετο. {γυ.} ἦσαν δέ τινες κἄλλοι δεόμενοι τοῦ θεοῦ; {κα.} εἷς μέν γε νεοκλείδης, ὅς ἐστι μέν τυφλός, κλέπτων δέ τούς βλέποντας ὑπερηκόντικεν: ἕτεροί τε πολλοί παντοδαπά νοσήματα ἔχοντες. ὡς δέ τούς λύχνους ἀποσβέσας ἡμῖν παρήγγειλεν καθεύδειν τοῦ θεοῦ ὁ πρόπολος. εἰπών, ἤν τις αἴσθηται ψόφου, σιγᾶν, ἅπαντες κοσμίως κατεκείμεθα. κἀγώ καθεύδειν οὐκ ἐδυνάμην, ἀλλά με ἀθάρης χύτρα τις ἐξέπληττε κειμένη ὀλίγον ἄπωθεν τῆς κεφαλῆς του γρᾳδίου, ἐφ' ἥν ἐπεθύμουν δαιμονίως ἐφερπύσαι. ἔπειτ' ἀναβλέψας ὁρῶ τόν ἱερέα τούς φθοῖς ἀφαρπάζοντα καί τάς ἰσχάδας ἀπό τῆς τραπέζης τῆς ἱερᾶς. μετά τοῦτο δέ περιῆλθε τούς βωμούς ἅπαντας ἐν κύκλῳ, εἴ που πόπανον εἴη τι καταλελειμμένον: ἔπειτα ταῦθ' ἥγιζεν εἰς σάκταν τινά. κἀγώ νομίσας πολλήν ὁσίαν τοῦ πράγματος ἐπί τήν χύτραν τήν τῆς ἀθάρης ἀνίσταμαι. {γυ.} ταλάντατ' ἀνδρῶν, οὐκ ἐδεδοίκεις τόν θεόν; {κα.} νή τούς θεούς ἔγωγε, μή φθάσειέ με ἐπί τήν χύτραν ἐλθών ἔχων τά στέμματα. ὁ γάρ ἱερεύς αὐτοῦ με προὐδιδάξατο. τό γρᾴδιον δ' ὡς ᾔσθετο δή μου τόν ψόφον, τήν χεῖρ' ὑπῆρε: κᾆτα συρίξας ἐγώ ὀδάξ ἐλαβόμην ὡς παρείας ὤν ὄφις. ἡ δ' εὐθέως τήν χεῖρα πάλιν ἀνέσπασεν, κατέκειτό θ' αὑτήν ἐντυλίξας' ἡσυχῇ ὑπό τοῦ δέους βδέουσα δριμύτερον γαλῆς. κἀγώ τότ' ἤδη τῆς ἀθάρης πολλήν ἔφλων: ἔπειτ' ἐπειδή μεστός ἦν, ἀνεπαυόμην. {γυ.} ὁ δέ θεός ὑμῖν οὐ προσῄειν; {κα.} οὐδέπω. μετά τοῦτο δ' ἤδη καί γέλοιον δῆτά τι ἐπόησα. προσιόντος γάρ αὐτοῦ μέγα πάνυ ἀπέπαρδον: ἡ γαστήρ γάρ ἐπεφύσητό μου. {γυ.} ἦ πού σε διά τοῦτ' εὐθύς ἐβδελύττετο. {κα.} οὔκ, ἀλλ' ἰασώ μέν τις ἀκολουθοῦς' ἅμα ὑπηρυθρίασε χἠ πανάκει' ἀπεστράφη τήν ῥῖν' ἐπιλαβοῦς': οὐ λιβανωτόν γάρ βδέω. {γυ.} αὐτός δ' ἐκεῖνος; {κα.} οὐ μά δί' οὐδ' ἐφρόντισεν. {γυ.} λέγεις ἄγροικον ἄρα σύ γ' εἶναι τόν θεόν; {κα.} μά δί' οὐκ ἔγωγ', ἀλλά σκατοφάγον. {γυ.} αἴ τάλαν. {κα.} μετά ταῦτ' ἐγώ μέν εὐθύς ἐνεκαλυψάμην δείσας, ἐκεῖνος δ' ἐν κύκλῳ τά νοσήματα σκοπῶν περιῄει πάντα κοσμίως πάνυ. ἔπειτα παῖς αὐτῷ λίθινον θυείδιον παρέθηκε καί δοίδυκα καί κιβώτιον. {γυ.} λίθινον; {κα.} μά δί' οὐ δῆτ', οὐχί τό γε κιβώτιον. {γυ.} σύ δέ πῶς ἑώρας, ὦ κάκιστ' ἀπολούμενε, ὅς ἐγκεκαλύφθαι φῄς; {κα.} διά τοῦ τριβωνίου: ὀπάς γάρ εἶχεν οὐκ ὀλίγας μά τόν δία. πρῶτον δέ πάντων τῷ νεοκλείδῃ φάρμακον κατάπλαστον ἐνεχείρησε τρίβειν, ἐμβαλών σκορόδων κεφαλάς τρεῖς τηνίων. ἔπειτ' ἔφλα ἐν τῇ θυείᾳ συμπαραμειγνύων ὀπόν καί σχῖνον: εἶτ' ὄξει διέμενος σφηττίῳ κατέπλασεν αὐτοῦ τά βλέφαρ' ἐκστρέψας, ἵνα ὀδυνῷτο μᾶλλον. ὁ δέ κεκραγώς καί βοῶν ἔφευγ' ἀνᾴξας: ὁ δέ θεός γελάσας ἔφη: »ἐνταῦθά νυν κάθησο καταπεπλασμένος, ἵν' ἐπομνύμενον παύσω σε τάς ἐκκλησίας.« {γυ.} ὡς φιλόπολίς τίς ἐσθ' ὁ δαίμων καί σοφός. {κα.} μετά τοῦτο τῷ πλούτῳ 'τι παρεκαθέζετο, καί πρῶτα μέν δή τῆς κεφαλῆς ἐφήψατο, ἔπειτα καθαρόν ἡμιτύβιον λαβών τά βλέφαρα περιέψησεν. ἡ πανάκεια δέ κατεπέτας' αὐτοῦ τήν κεφαλήν φοινικίδι καί πᾶν τό πρόσωπον: εἶθ' ὁ θεός ἐπόππυσεν. ἐξῃξάτην οὖν δύο δράκοντ' ἐκ τοῦ νεώ ὑπερφυεῖ τό μέγεθος. {γυ.} ὦ φίλοι θεοί. {κα.} τούτω δ' ὑπό τήν φοινικίδ' ὑποδύνθ' ἡσυχῇ τά βλέφαρα περιέλειχον, ὥς γέ μοὐδόκει: καί πρίν σε κοτύλας ἐκπιεῖν οἴνου δέκα, ὁ πλοῦτος, ὦ δέσποιν', ἀνειστήκει βλέπων: ἐγώ δέ τώ χεῖρ' ἀνεκρότης' ὑφ' ἡδονῆς τόν δεσπότην τ' ἤγειρον. ὁ θεός δ' εὐθέως ἠφάνισεν αὐτόν οἵ τ' ὄφεις εἰς τόν νεών. οἱ δ' ἐγκατακείμενοι παρ' αὐτῷ πῶς δοκεῖς τόν πλοῦτον ἠσπάζοντο καί τήν νύχθ' ὅλην ἐγρηγόρεσαν, ἕως διέλαμψεν ἡμέρα. ἐγώ δ' ἐπῄνουν τόν θεόν πάνυ σφόδρα, ὅτι βλέπειν ἐπόησε τόν πλοῦτον ταχύ, τόν δέ νεοκλείδην μᾶλλον ἐπόησεν τυφλόν. {γυ.} ὅσην ἔχεις τήν δύναμιν, ὦναξ δέσποτα. ἀτάρ φράσον μοι, ποῦ 'σθ' ὁ πλοῦτος; {κα.} ἔρχεται. ἀλλ' ἦν περί αὐτόν ὄχλος ὑπερφυής ὅσος. οἱ γάρ δίκαιοι πρότερον ὄντες καί βίον ἔχοντες ὀλίγον αὐτόν ἠσπάζοντο καί ἐδεξιοῦνθ' ἅπαντες ὑπό τῆς ἡδονῆς: ὅσοι δ' ἐπλούτουν οὐσίαν τ' εἶχον συχνήν οὐκ ἐκ δικαίου τόν βίον κεκτημένοι, ὀφρῦς ξυνῆγον ἐσκυθρώπαζόν θ' ἅμα. οἱ δ' ἠκολούθουν κατόπιν ἐστεφανωμένοι γελῶντες, εὐφημοῦντες: ἐκτυπεῖτο δέ ἐμβάς γερόντων εὐρύθμοις προβήμασιν. ἀλλ' εἶ', ἁπαξάπαντες ἐξ ἑνός λόγου ὀρχεῖσθε καί σκιρτᾶτε καί χορεύετε: οὐδείς γάρ ὑμῖν εἰσιοῦσιν ἀγγελεῖ, ὡς ἄλφιτ' οὐκ ἔνεστιν ἐν τῷ θυλάκῳ. {γυ.} νή τήν ἑκάτην, κἀγώ δ' ἀναδῆσαι βούλομαι εὐαγγέλιά σε κριβανιτῶν ὁρμαθῷ τοιαῦτ' ἀπαγγείλαντα. {κα.} μή νυν μέλλ' ἔτι, ὡς ἅνδρες ἐγγύς εἰσιν ἤδη τῶν θυρῶν. {γυ.} φέρε νυν, ἰοῦς' εἴσω κομίσω καταχύσματα ὥσπερ νεωνήτοισιν ὀφθαλμοῖς ἐγώ. {κα.} ἐγώ δ' ἀπαντῆσαί γ' ἐκείνοις βούλομαι. {χορου} {πλ.} καί προσκυνῶ γε πρῶτα μέν τόν ἥλιον, ἔπειτα σεμνῆς παλλάδος κλεινόν πέδον χώραν τε πᾶσαν κέκροπος ἥ μ' ἐδέξατο. αἰσχύνομαι δέ τάς ἐμαυτοῦ συμφοράς, οἵοις ἄρ' ἀνθρώποις ξυνών ἐλάνθανον, τούς ἀξίους δέ τῆς ἐμῆς ὁμιλίας ἔφευγον, εἰδώς οὐδέν. ὦ τλήμων ἐγώ, ὡς οὔτ' ἐκεῖν' ἄρ' οὔτε ταῦτ' ὀρθῶς ἔδρων. ἀλλ' αὖ τά πάντα πάλιν ἀναστρέψας ἐγώ δείξω τό λοιπόν πᾶσιν ἀνθρώποις ὅτι ἄκων ἐμαυτόν τοῖς πονηροῖς ἐπεδίδουν. {χρ.} βάλλ' ἐς κόρακας. ὡς χαλεπόν εἰσιν οἱ φίλοι οἱ φαινόμενοι παραχρῆμ' ὅταν πράττῃ τις εὖ. νύττουσι γάρ καί φλῶσι τἀντικνήμια, ἐνδεικνύμενος ἕκαστος εὔνοιάν τινα. ἐμέ γάρ τίς οὐ προσεῖπε; ποῖος οὐκ ὄχλος περιεστεφάνωσεν ἐν ἀγορᾷ πρεσβυτικός; {γυ.} ὦ φίλτατ' ἀνδρῶν, καί σύ καί σύ, χαίρετον. φέρε νυν, _νόμος γάρ ἐστι, _τά καταχύσματα ταυτί καταχέω σου λαβοῦσα. {πλ.} μηδαμῶς. ἐμοῦ γάρ εἰσιόντος εἰς τήν οἰκίαν πρώτιστ' ἀναβλέψαντος οὐδέν ἐκφέρειν πρεπῶδές ἐστιν, ἀλλά μᾶλλον εἰσφέρειν. {γυ.} εἶτ' οὐχί δέξει δῆτα τά καταχύσματα; {πλ.} ἔνδον γε παρά τήν ἑστίαν, ὥσπερ νόμος. ἔπειτα καί τόν φόρτον ἐκφύγοιμεν ἄν. οὐ γάρ πρεπῶδές ἐστι τῷ διδασκάλῳ ἰσχάδια καί τρωγάλια τοῖς θεωμένοις προβαλόντ', ἐπί τούτοις εἶτ' ἀναγκάζειν γελᾶν. {γυ.} εὖ πάνυ λέγεις: ὡς δεξίνικός γ' οὑτοσί ἀνίσταθ' ὡς ἁρπασόμενος τάς ἰσχάδας. {χορου} {κα.} ὡς ἡδύ πράττειν, ὦνδρές, ἐστ' εὐδαιμόνως, καί ταῦτα μηδέν ἐξενεγκόντ' οἴκοθεν. ἡμῖν γάρ ἀγαθῶν σωρός εἰς τήν οἰκίαν ἐπεισπέπαικεν οὐδέν ἠδικηκόσιν. οὕτω τό πλουτεῖν ἐστιν ἡδύ πρᾶγμα δή. ἡ μέν σιπύη μεστή 'στι λευκῶν ἀλφίτων, οἱ δ' ἀμφορῆς οἴνου μέλανος ἀνθοσμίου. ἅπαντα δ' ἡμῖν ἀργυρίου καί χρυσίου τά σκευάρια πλήρη 'στίν, ὥστε θαυμάσαι. τό φρέαρ δ' ἐλαίου μεστόν: αἱ δέ λήκυθοι μύρου γέμουσι, τό δ' ὑπερῷον ἰσχάδων. ὀξίς δέ πᾶσα καί λοπάδιον καί χύτρα χαλκῆ γέγονε: τούς δέ πινακίσκους τούς σαπρούς τούς ἰχθυηρούς ἀργυροῦς πάρεσθ' ὁρᾶν. ὁ δ' ἰπνός γέγον' ἡμῖν ἐξαπίνης ἐλεφάντινος. στατῆρσι δ' οἱ θεράποντες ἀρτιάζομεν χρυσοῖς: ἀποψώμεσθα δ' οὐ λίθοις ἔτι, ἀλλά σκοροδίοις ὑπό τρυφῆς ἑκάστοτε. καί νῦν ὁ δεσπότης μέν ἔνδον βουθυτεῖ ὗν καί τράγον καί κριόν ἐστεφανωμένος, ἐμέ δ' ἐξέπεμψεν ὁ καπνός: οὐχ οἷός τε γάρ ἔνδον μένειν ἦν: ἔδακνε γάρ τά βλέφαρά μου. {δικαιοσ} ἕπου μετ' ἐμοῦ, παιδάριον, ἵνα πρός τόν θεόν ἴωμεν. {κα.} ἔα, τίς ἐσθ' ὁ προσιών οὑτοσί; {δι.} ἀνήρ πρότερον μέν ἄθλιος, νῦν δ' εὐτυχής. {κα.} δῆλον ὅτι τῶν χρηστῶν τις, ὡς ἔοικας, εἶ. {δι.} μάλιστ'. {κα.} ἔπειτα τοῦ δέει; {δι.} πρός τόν θεόν ἥκω. μεγάλων γάρ μοὐστίν ἀγαθῶν αἴτιος. ἐγώ γάρ ἱκανήν οὐσίαν παρά τοῦ πατρός λαβών ἐπήρκουν τοῖς δεομένοις τῶν φίλων, εἶναι νομίζων χρήσιμον πρός τόν βίον. {κα.} ἦ πού σε ταχέως ἐπέλιπεν τά χρήματα. {δι.} κομιδῇ μέν οὖν. {κα.} οὐκοῦν μετά ταῦτ' ἦσθ' ἄθλιος. {δι.} κομιδῇ μέν οὖν. κἀγώ μέν ᾤμην οὕς τέως εὐεργέτησα δεομένους ἕξειν φίλους ὄντως βεβαίους, εἰ δεηθείην ποτέ: οἱ δ' ἐξετρέποντο κοὐκ ἐδόκουν ὁρᾶν μ' ἔτι. {κα.} καί κατεγέλων γ' εὖ οἶδ' ὅτι. {δι.} κομιδῇ μέν οὖν: αὐχμός γάρ ὤν τῶν σκευαρίων μ' ἀπώλεσεν. ἀλλ' οὐχί νῦν. ἀνθ' ὧν ἐγώ πρός τόν θεόν προσευξόμενος ἥκω δικαίως ἐνθάδε. {κα.} τό τριβώνιον δέ τί δύναται, πρός τῶν θεῶν, ὅ φέρει μετά σοῦ τό παιδάριον τουτί; φράσον. {δι.} καί τοῦτ' ἀναθήσων ἔρχομαι πρός τόν θεόν. {κα.} μῶν οὖν ἐμυήθης δῆτ' ἐν αὐτῷ τά μεγάλα; {δι.} οὔκ, ἀλλ' ἐνερρίγως' ἔτη τριακαίδεκα. {κα.} τά δ' ἐμβάδια; {δι.} καί ταῦτα συνεχειμάζετο. {κα.} καί ταῦτ' ἀναθήσων ἔφερες οὖν; {δι.} νή τόν δία. {κα.} χαρίεντά γ' ἤκεις δῶρα τῷ θεῷ φέρων. {συκοφαντησ} οἴμοι κακοδαίμων, ὡς ἀπόλωλα δείλαιος, καί τρισκακοδαίμων καί τετράκις καί πεντάκις καί δωδεκάκις καί μυριάκις: ἰού ἰού. οὕτω πολυφόρῳ συγκέκραμαι δαίμονι. {κα.} ἄπολλον ἀποτρόπαιε καί θεοί φίλοι, τί ποτ' ἐστίν ὅ τι πέπονθεν ἅνθρωπος κακόν; {συ.} οὐ γάρ σχέτλια πέπονθα νυνί πράγματα, ἀπολωλεκώς ἅπαντα τἀκ τῆς οἰκίας διά τόν θεόν τοῦτον, τόν ἐσόμενον τυφλόν πάλιν αὖθις, ἤνπερ μή 'πιλίπωσιν αἱ δίκαι; {δι.} ἐγώ σχεδόν τό πρᾶγμα γιγνώσκειν δοκῶ. προσέρχεται γάρ τις κακῶς πράττων ἀνήρ, ἔοικε δ' εἶναι τοῦ πονηροῦ κόμματος. {κα.} νή δία καλῶς τοίνυν ποιῶν ἀπόλλυται. {συ.} ποῦ, ποῦ 'σθ' ὁ μόνος ἅπαντας ἡμᾶς πλουσίους ὑποσχόμενος οὗτος ποήσειν εὐθέως, εἰ πάλιν ἀναβλέψειεν ἐξ ἀρχῆς; ὁ δέ πολύ μᾶλλον ἐνίους ἐστίν ἐξολωλεκώς. {κα.} καί τίνα δέδρακε δῆτα τοῦτ'; {συ.} ἐμέ τουτονί. {κα.} ἦ τῶν πονηρῶν ἦσθα καί τοιχωρύχων; {συ.} μά δί', οὐ μέν οὖν ἐσθ' ὑγιές ὑμῶν οὐδενός, κοὐκ ἔσθ' ὅπως οὐκ ἔχετέ μου τά χρήματα. {κα.} ὡς σοβαρός, ὦ δάματερ, εἰσελήλυθεν ὁ συκοφάντης. δῆλον ὅτι βουλιμιᾷ. {συ.} σύ μέν εἰς ἀγοράν ἰών ταχέως οὐκ ἄν φθάνοις: ἐπί τοῦ τροχοῦ γάρ δεῖ ς' ἐκεῖ στρεβλούμενον εἰπεῖν ἅ πεπανούργηκας. {κα.} οἰμώξἄρα σύ. {δι.} νή τόν δία τόν σωτῆρα, πολλοῦ γ' ἄξιος ἅπασι τοῖς ἕλλησιν ὁ θεός οὗτος, εἰ τούς συκοφάντας ἐξολεῖ κακούς κακῶς. {συ.} οἴμοι τάλας: μῶν καί σύ μετέχων καταγελᾷς; ἐπεί πόθεν θοἰμάτιον εἴληφας τοδί; ἐχθές δ' ἔχοντ' εἶδόν ς' ἐγώ τριβώνιον. {δι.} οὐδέν προτιμῶ σου: φορῶ γάρ πριάμενος τόν δακτύλιον τονδί παρ' εὐδάμου δραχμῆς. {κα.} ἀλλ' οὐδέν' ἔστι συκοφάντου δήγματος. {συ.} ἆρ' οὐχ ὕβρις ταῦτ' ἐστί πολλή; σκώπτετον, ὅ τι δέ ποεῖτον ἐνθάδ' οὐκ εἰρήκατον. οὐκ ἐπ' ἀγαθῷ γάρ ἐνθάδ' ἐστόν οὐδενί. {κα.} μά τόν δί' οὔκουν τῷ γε σῷ, σάφ' ἴσθ' ὅτι. {συ.} ἀπό τῶν ἐμῶν γάρ ναί μά δία δειπνήσετον. {δι.} ὡς δή 'π' ἀληθείᾳ σύ μετά τοῦ μάρτυρος διαρραγείης_ {κα.} μηδενός γ' ἐμπλήμενος. {συ.} ἀρνεῖσθον; ἔνδον ἐστίν, ὦ μιαρωτάτω, πολύ χρῆμα τεμαχῶν καί κρεῶν ὠπτημένων. υυ υυ υυ υυ υυ υυ. {κα.} κακόδαιμον, ὀσφραίνει τι; {δι.} τοῦ ψύχους γ' ἴσως. [ἐπεί τοιοῦτόν γ' ἀμπέχεται τριβώνιον.] {συ.} ταῦτ' οὖν ἀνασχέτ' ἐστίν, ὦ ζεῦ καί θεοί, τούτους ὑβρίζειν εἰς ἔμ'; οἴμ' ὡς ἄχθομαι ὅτι χρηστός ὤν καί φιλόπολις πάσχω κακῶς. {δι.} σύ φιλόπολις καί χρηστός; {συ.} ὡς οὐδείς γ' ἀνήρ. {δι.} καί μήν ἐπερωτηθείς ἀπόκριναί μοι. {συ.} τό τί; {δι.} γεωργός εἶ; {συ.} μελαγχολᾶν μ' οὕτως οἴει; {δι.} ἀλλ' ἔμπορος; {συ.} ναί, σκήπτομαί γ', ὅταν τύχω. {δι.} τί δαί; τέχνην τιν' ἔμαθες; {συ.} οὐ μά τόν δία. {δι.} πῶς οὖν διέζης ἤ πόθεν μηδέν ποιῶν; {συ.} τῶν τῆς πόλεώς εἰμ' ἐπιμελητής πραγμάτων καί τῶν ἰδίων πάντων. {δι.} σύ; τί μαθών; {συ.} βούλομαι. {δι.} πῶς οὖν ἄν εἴης χρηστός, ὦ τοιχωρύχε, εἴ σοι προσῆκον μηδέν εἶτ' ἀπεχθάνει; {συ.} οὐ γάρ προσήκει τήν ἐμαυτοῦ μοι πόλιν εὐεργετεῖν, ὦ κέπφε, καθ' ὅσον ἄν σθένω; {δι.} εὐεργετεῖν οὖν ἐστι τό πολυπραγμονεῖν; {συ.} τό μέν οὖν βοηθεῖν τοῖς νόμοις τοῖς κειμένοις καί μή 'πιτρέπειν ἐάν τις ἐξαμαρτάνῃ. {δι.} οὔκουν δικαστάς ἐξεπίτηδες ἡ πόλις ἄρχειν καθίστησιν; {συ.} κατηγορεῖ δέ τίς; {δι.} ὁ βουλόμενος. {συ.} οὐκοῦν ἐκεῖνός εἰμ' ἐγώ. ὥστ' εἰς ἔμ' ἥκει τῆς πόλεως τά πράγματα. {δι.} νή δία, πονηρόν γ' ἆρα προστάτην ἔχει. ἐκεῖνο δ' οὐ βούλοι' ἄν, ἡσυχίαν ἔχων ζῆν ἀργός; {συ.} ἀλλά προβατίου βίον λέγεις, εἰ μή φανεῖται διατριβή τις τῷ βίῳ. {δι.} οὐδ' ἄν μεταμάθοις; {συ.} οὐδ' ἄν εἰ δοίης γέ μοι τόν πλοῦτον αὐτόν καί τό βάττου σίλφιον. {κα.} κατάθου ταχέως θοἰμάτιον. {δι.} οὗτος, σοί λέγει. {κα.} ἔπειθ' ὑπόλυσαι. {δι.} πάντα ταῦτα σοί λέγει. {συ.} καί μήν προσελθέτω πρός ἔμ' ὑμῶν ἐνθαδί ὁ βουλόμενος. {κα.} οὐκοῦν ἐκεῖνός εἰμ' ἐγώ. {συ.} οἴμοι τάλας, ἀποδύομαι μεθ' ἡμέραν. {κα.} σύ γάρ ἀξιοῖς τἀλλότρια πράττων ἐσθίειν; {συ.} ὁρᾷς ἅ ποιεῖ; ταῦτ' ἐγώ μαρτύρομαι. {κα.} ἀλλ' οἴχεται φεύγων ὅν ἦγες μάρτυρα. {συ.} οἴμοι, περιείλημμαι μόνος. {κα.} νυνί βοᾷς; {συ.} οἴμοι μάλ' αὖθις. {κα.} δός σύ μοι τό τριβώνιον, ἵν' ἀμφιέσω τόν συκοφάντην τουτονί. {δι.} μή δῆθ': ἱερόν γάρ ἐστι τοῦ πλούτου πάλαι. {κα.} ἔπειτα ποῦ κάλλιον ἀνατεθήσεται ἤ περί πονηρόν ἄνδρα καί τοιχωρύχον; πλοῦτον δέ κοσμεῖν ἱματίοις σεμνοῖς πρέπει. {δι.} τοῖς δ' ἐμβαδίοις τί χρήσεταί τις; εἰπέ μοι. {κα.} καί ταῦτα πρός τό μέτωπον αὐτίκα δή μάλα ὥσπερ κοτίνῳ προσπατταλεύσω τουτῳί. {συ.} ἄπειμι: γιγνώσκω γάρ ἥττων ὤν πολύ ὑμῶν: ἐάν δέ σύζυγον λάβω τινά κἄν σύκινον, τοῦτον τόν ἰσχυρόν θεόν ἐγώ ποήσω τήμερον δοῦναι δίκην, ὁτιή καταλύει περιφανῶς εἷς ὤν μόνος τήν δημοκρατίαν, οὔτε τήν βουλήν πιθών τήν τῶν πολιτῶν οὔτε τήν ἐκκλησίαν. {δι.} καί μήν ἐπειδή τήν πανοπλίαν τήν ἐμήν ἔχων βαδίζεις, εἰς τό βαλανεῖον τρέχε: ἔπειτ' ἐκεῖ κορυφαῖος ἑστηκώς θέρου. κἀγώ γάρ εἶχον τήν στάσιν ταύτην ποτέ. {κα.} ἀλλ' ὁ βαλανεύς ἕλξει θύραζ' αὐτόν λαβών τῶν ὀρχιπέδων: ἰδών γάρ αὐτόν γνώσεται ὅτι ἔστ' ἐκείνου τοῦ πονηροῦ κόμματος. νώ δ' εἰσίωμεν, ἵνα προσεύξῃ τόν θεόν. {<χορου>} {γραυσ} ἆρ', ὦ φίλοι γέροντες, ἐπί τήν οἰκίαν ἀφίγμεθ' ὄντως τοῦ νέου τούτου θεοῦ, ἤ τῆς ὁδοῦ τό παράπαν ἡμαρτήκαμεν; {χο.} ἀλλ' ἴσθ' ἐπ' αὐτάς τάς θύρας ἀφιγμένη, ὦ μειρακίσκη: πυνθάνει γάρ ὡρικῶς. {γρ.} φέρε νυν, ἐγώ τῶν ἔνδοθεν καλέσω τινά. {χρ.} μή δῆτ': ἐγώ γάρ αὐτός ἐξελήλυθα. ἀλλ' ὅ τι μάλιστ' ἐλήλυθας λέγειν ς' ἐχρῆν. {γρ.} πέπονθα δεινά καί παράνομ', ὦ φίλτατε: ἀφ' οὗ γάρ ὁ θεός οὗτος ἤρξατο βλέπειν, ἀβίωτον εἶναί μοι πεπόηκε τόν βίον. {χρ.} τί δ' ἐστίν; ἦ που καί σύ συκοφάντρια ἐν ταῖς γυναιξίν ἦσθα; {γρ.} μά δί' ἐγώ μέν οὔ. {χρ.} ἀλλ' οὐ λαχοῦς' ἔπινες ἐν τῷ γράμματι; {γρ.} σκώπτεις: ἐγώ δέ κατακέκνισμαι δειλάκρα. {χρ.} οὔκουν ἐρεῖς ἁνύσασα τόν κνισμόν τίνα; {γρ.} ἄκουέ νυν. ἦν μοί τι μειράκιον φίλον, πενιχρόν μέν, ἄλλως δ' εὐπρόσωπον καί καλόν καί χρηστόν: εἰ γάρ του δεηθείην ἐγώ, ἅπαντ' ἐποίει κοσμίως μοι καί καλῶς: ἐγώ δ' ἐκείνῳ γ' αὖ τά πάνθ' ὑπηρέτουν. {χρ.} τί δ' ἦν ὅ τι σου μάλιστ' ἐδεῖθ' ἑκάστοτε; {γρ.} οὐ πολλά: καί γάρ ἐκνομίως μ' ᾐσχύνετο. ἀλλ' ἀργυρίου δραχμάς ἄν ᾔτης' εἴκοσιν εἰς ἱμάτιον, ὀκτώ δ' ἄν εἰς ὑποδήματα: καί ταῖς ἀδελφαῖς ἀγοράσαι χιτώνιον ἐκέλευσεν ἄν τῇ μητρί θ' ἱματίδιον: πυρῶν τ' ἄν ἐδεήθη μεδίμνων τεττάρων. {χρ.} οὐ πολλά τοίνυν, μά τόν ἀπόλλω, ταῦτά γε εἴρηκας: ἀλλά δῆλον ὅτι ς' ᾐσχύνετο. {γρ.} καί ταῦτα τοίνυν οὐχ ἕνεκα μισητίας αἰτεῖν μ' ἔφασκεν, ἀλλά φιλίας οὕνεκα, ἵνα τοὐμόν ἱμάτιον φορῶν μεμνῇτό μου. {χρ.} λέγεις ἐρῶντ' ἄνθρωπον ἐκνομιώτατα. {γρ.} ἀλλ' οὐχί νῦν ὁ βδελυρός ἔτι τόν νοῦν ἔχει τόν αὐτόν, ἀλλά πολύ μεθέστηκεν πάνυ. ἐμοῦ γάρ αὐτῷ τόν πλακοῦντα τουτονί καί τἄλλα τἀπί τοῦ πίνακος τραγήματα ἐπόντα πεμψάσης ὑπειπούσης θ' ὅτι εἰς ἑσπέραν ἥξοιμι_ {χρ.} τί ἔδρας'; εἰπέ μοι. {γρ.} ἄμητα προσαπέπεμψεν ἡμῖν τουτονί, ἐφ' ᾧτ' ἐκεῖσε μηδέποτέ μ' ἐλθεῖν ἔτι, καί πρός ἐπί τούτοις εἶπεν ἀποπέμπων ὅτι »πάλαι ποτ' ἦσαν ἄλκιμοι μιλήσιοι.« {χρ.} δῆλον ὅτι τούς τρόπους τις οὐ μοχθηρός ἦν. ἔπειτα πλουτῶν οὐκέθ' ἥδεται φακῇ: πρό τοῦ δ' ὑπό τῆς πενίας ἅπαντ' ἐπήσθιεν. {γρ.} καί μήν πρό τοῦ γ' ὁσημέραι, νή τώ θεώ, ἐπί τήν θύραν ἐβάδιζεν ἀεί τήν ἐμήν. {χρ.} ἐπ' ἐκφοράν; {γρ.} μά δί', ἀλλά τῆς φωνῆς μόνον ἐρῶν ἀκοῦσαι. {χρ.} τοῦ λαβεῖν μέν οὖν χάριν. {γρ.} καί, νή δί', εἰ λυπουμένην γ' αἴσθοιτό με, νηττάριον ἄν καί φάβιον ὑπεκορίζετο. {χρ.} ἔπειτ' ἴσως ᾔτει ς' ἄν εἰς ὑποδήματα. {γρ.} μυστηρίοις δέ τοῖς μεγάλοισι, νή δία, ἐπί τῆς ἁμάξης ὅτι προσέβλεψέν μέ τις, ἐτυπτόμην διά τοῦθ' ὅλην τήν ἡμέραν. οὕτω σφόδρα ζηλότυπος ὁ νεανίσκος ἦν. {χρ.} μόνος γάρ ἥδεθ', ὡς ἔοικεν, ἐσθίων. {γρ.} καί τάς γε χεῖρας παγκάλας ἔχειν μ' ἔφη, _ {χρ.} ὁπότε προτείνοιέν γε δραχμάς εἴκοσιν. {γρ.} ὄζειν τε τῆς χροιᾶς ἔφασκεν ἡδύ μου, _ {χρ.} εἰ θάσιον ἐνέχεις, εἰκότως γε, νή δία. {γρ.} τό βλέμμα θ' ὡς ἔχοιμι μαλακόν καί καλόν. {χρ.} οὐ σκαιός ἦν ἅνθρωπος, ἀλλ' ἠπίστατο γραός καπρώσης τἀφόδια κατεσθίειν. {γρ.} ταῦτ' οὖν ὁ θεός, ὦ φίλ' ἄνερ, οὐκ ὀρθῶς ποεῖ, φάσκων βοηθεῖν τοῖς ἀδικουμένοις ἀεί. {χρ.} τί γάρ ποήσῃ; φράζε, καί πεπράξεται. {γρ.} ἀναγκάσαι δίκαιόν ἐστι, νή δία, τόν εὖ παθόνθ' ὑπ' ἐμοῦ πάλιν <μ'> ἀντ' εὖ ποεῖν. ἤ μηδ' ὁτιοῦν <μ'> ἀγαθόν δίκαιόν ἐστ' ἔχειν; {χρ.} οὔκουν καθ' ἑκάστην ἀπεδίδου τήν νύκτα σοι; {γρ.} ἀλλ' οὐδέποτέ με ζῶσαν ἀπολείψειν ἔφη. {χρ.} ὀρθῶς γε: νῦν δέ ς' οὐκέτι ζῆν οἴεται. {γρ.} ὑπό τοῦ γάρ ἄλγους κατατέτηκ', ὦ φίλτατε. {χρ.} οὔκ, ἀλλά κατασέσηπας, ὥς γ' ἐμοί δοκεῖς. {γρ.} διά δακτυλίου μέν οὖν ἐμέ γ' ἄν διελκύσαις. {χρ.} εἰ τυγχάνοι γ' ὁ δακτύλιος ὤν τηλία. {γρ.} καί μήν τό μειράκιον τοδί προσέρχεται, οὗπερ πάλαι κατηγοροῦσα τυγχάνω: ἔοικε δ' ἐπί κῶμον βαδίζειν. {χρ.} φαίνεται: στεφάνους γέ τοι καί δᾷδ' ἔχων πορεύεται. {νεανιασ} ἀσπάζομαι. {γρ.} τί φησιν; {νε.} ἀρχαία φίλη, πολιά γεγένησαι ταχύ γε, νή τόν οὐρανόν. {γρ.} τάλαιν' ἐγώ τῆς ὕβρεος ἧς ὑβρίζομαι. {χρ.} ἔοικε διά πολλοῦ χρόνου ς' ἑορακέναι. {γρ.} ποίου χρόνου, ταλάνταθ', ὅς παρ' ἐμοί χθές ἦν; {χρ.} τοὐναντίον πέπονθε τοῖς πολλοῖς ἄρα: μεθύων γάρ, ὡς ἔοικεν, ὀξύτερον βλέπει. {γρ.} οὔκ, ἀλλ' ἀκόλαστός ἐστιν ἀεί τούς τρόπους. {νε.} ὦ ποντοπόσειδον καί θεοί πρεσβυτικοί, ἐν τῷ προσώπῳ τῶν ῥυτίδων ὅσας ἔχει. {γρ.} ἆ ἆ, τήν δᾷδα μή μοι πρόσφερ'. {χρ.} εὖ μέντοι λέγει. ἐάν γάρ αὐτήν εἷς μόνος σπινθήρ βάλῃ, ὥσπερ παλαιάν εἰρεσιώνην καύσεται. {νε.} βούλει διά χρόνου πρός με παῖσαι; {γρ.} ποῦ, τάλαν; {νε.} αὐτοῦ, λαβοῦσα κάρυα. {γρ.} παιδιάν τίνα; {νε.} πόσους ἔχεις ὀδόντας. {χρ.} ἀλλά γνώσομαι κἄγωγ': ἔχει γάρ τρεῖς ἴσως ἤ τέτταρας. {νε.} ἀπότεισον: ἕνα γάρ γομφίον μόνον φορεῖ. {γρ.} ταλάντατ' ἀνδρῶν, οὐχ ὑγιαίνειν μοι δοκεῖς, πλυνόν με ποιῶν ἐν τοσούτοις ἀνδράσιν. {νε.} ὄναιο μέντἄν, εἴ τις ἐκπλύνειέ σε. {χρ.} οὐ δῆτ', ἐπεί νῦν μέν καπηλικῶς ἔχει: εἰ δ' ἐκπλυνεῖται τοῦτο τό ψιμύθιον, ὄψει κατάδηλα τοῦ προσώπου τά ῥάκη. {γρ.} γέρων ἀνήρ ὤν οὐχ ὑγιαίνειν μοι δοκεῖς. {νε.} πειρᾷ μέν οὖν ἴσως σε καί τῶν τιτθίων ἐφάπτεταί σου λανθάνειν δοκῶν ἐμέ. {γρ.} μά τήν ἀφροδίτην, οὐκ ἐμοῦ γ', ὦ βδελυρέ σύ. {χρ.} μά τήν ἑκάτην, οὐ δῆτα: μαινοίμην γάρ ἄν. ἀλλ', ὦ νεανίσκ', οὐκ ἐῶ τήν μείρακα μισεῖν σε ταύτην. {νε.} ἀλλ' ἔγωγ' ὑπερφιλῶ. {χρ.} καί μήν κατηγορεῖ γέ σου. {νε.} τί κατηγορεῖ; {χρ.} εἶναί ς' ὑβριστήν φησι καί λέγειν ὅτι »πάλαι ποτ' ἦσαν ἄλκιμοι μιλήσιοι.« {νε.} ἐγώ περί ταύτης οὐ μαχοῦμαί σοι. {χρ.} τό τί; {νε.} αἰσχυνόμενος τήν ἡλικίαν τήν σήν: ἐπεί οὐκ ἄν ποτ' ἄλλῳ τοῦτ' ἐπέτρεπον <ἄν> ποεῖν. νῦν δ' ἄπιθι χαίρων συλλαβών τήν μείρακα. {χρ.} οἶδ', οἶδα τόν νοῦν: οὐκέτ' ἀξιοῖς ἴσως εἶναι μετ' αὐτῆς. {γρ.} ὁ δ' ἐπιτρέψων ἐστί τίς; {νε.} οὐκ ἄν διαλεχθείην διεσπλεκωμένῃ ὑπό μυρίων τε τῶνδε καί τρισχιλίων. {χρ.} ὅμως δ' ἐπειδή καί τόν οἶνον ἠξίους πίνειν, συνεκποτέ' ἐστί σοι καί τήν τρύγα. {νε.} ἀλλ' ἔστι κομιδῇ τρύξ παλαιά καί σαπρά. {χρ.} οὐκοῦν τρύγοιπος ταῦτα πάντ' ἰάσεται. ἀλλ' εἴσιθ' εἴσω. {νε.} τῷ θεῷ γοῦν βούλομαι ἐλθών ἀναθεῖναι τούς στεφάνους τούσδ' οὕς ἔχω. {γρ.} ἐγώ δέ γ' αὐτῷ καί φράσαι τι βούλομαι. {νε.} ἐγώ δέ γ' οὐκ εἴσειμι. {χρ.} θάρρει, μή φοβοῦ: οὐ γάρ βιάσεται. {νε.} πάνυ καλῶς τοίνυν λέγεις. ἱκανόν γάρ αὐτήν πρότερον ὑπεπίττουν χρόνον. {γρ.} βάδιζ': ἐγώ δέ σου κατόπιν εἰσέρχομαι. {χρ.} ὡς εὐτόνως, ὦ ζεῦ βασιλεῦ, τό γρᾴδιον ὥσπερ λεπάς τῷ μειρακίῳ προσείχετο. {<χορου>} {κα.} τίς ἔσθ' ὁ κόπτων τήν θύραν; τουτί τί ἦν; οὐδείς, ἔοικεν: ἀλλά δῆτα τό θύριον φθεγγόμενον ἄλλως κλαυσιᾷ. {ερμησ} σέ τοι λέγω, ὁ καρίων, ἀνάμεινον. {κα.} οὗτος, εἰπέ μοι, σύ τήν θύραν ἔκοπτες οὑτωσί σφόδρα; {ερ.} μά δί', ἀλλ' ἔμελλον: εἶτ' ἀνέῳξάς με φθάσας. ἀλλ' ἐκκάλει τόν δεσπότην τρέχων ταχύ, ἔπειτα τήν γυναῖκα καί τά παιδία, ἔπειτα τούς θεράποντας, εἶτα τήν κύνα, ἔπειτα σαυτόν, εἶτα τήν ὗν. {κα.} εἰπέ μοι, τί δ' ἐστίν; {ερ.} ὁ ζεύς, ὦ πόνηρε, βούλεται εἰς ταὐτόν ὑμᾶς συγκυκήσας τρύβλιον ἁπαξάπαντας εἰς τό βάραθρον ἐμβαλεῖν. {κα.} ἡ γλῶττα τῷ κήρυκι τούτων τέμνεται. ἀτάρ διά τί δή ταῦτ' ἐπιβουλεύει ποεῖν ἡμᾶς; {ερ.} ὁτιή δεινότατα πάντων πραγμάτων εἴργασθ'. ἀφ' οὗ γάρ ἤρξατ' ἐξ ἀρχῆς βλέπειν ὁ πλοῦτος, οὐδείς οὐ λιβανωτόν, οὐ δάφνην, οὐ ψαιστόν, οὐχ ἱερεῖον, οὐκ ἄλλ' οὐδέ ἕν ἡμῖν ἔτι θύει τοῖς θεοῖς. {κα.} μά δί', οὐδέ γε θύσει: κακῶς γάρ ἐπεμελεῖσθ' ἡμῶν τότε. {ερ.} καί τῶν μέν ἄλλων μοι θεῶν ἧττον μέλει, ἐγώ δ' ἀπόλωλα κἀπιτέτριμμαι. {κα.} σωφρονεῖς. {ερ.} πρότερον γάρ εἶχον <ἄν> παρά ταῖς καπηλίσιν πάντ' ἀγάθ': ἕωθεν εὐθύς, οἰνοῦτταν, μέλι, ἰσχάδας, ὅς' εἰκός ἐστιν ἑρμῆν ἐσθίειν: νυνί δέ πεινῶν ἀναβάδην ἀναπαύομαι. {κα.} οὔκουν δικαίως, ὅστις ἐπόεις ζημίαν ἐνίοτε τοιαῦτ' ἀγάθ' ἔχων; {ερ.} οἴμοι τάλας, οἴμοι πλακοῦντος τοῦ 'ν τετράδι πεπεμμένου. {κα.} »ποθεῖς τόν οὐ παρόντα καί μάτην καλεῖς.« {ερ.} οἴμοι δέ κωλῆς ἧς ἐγώ κατήσθιον_ {κα.} ἀσκωλίαζ' ἐνταῦθα πρός τήν αἰθρίαν. {ερ.} σπλάγχνων τε θερμῶν ὧν ἐγώ κατήσθιον. {κα.} ὀδύνη σε περί τά σπλάγχν' ἔοικέ τις στρέφειν. {ερ.} οἴμοι δέ κύλικος ἴσον ἴσῳ κεκραμένης. {κα.} ταύτην ἐπιπιών ἀποτρέχων οὐκ ἄν φθάνοις. {ερ.} ἆρ' ὠφελήσαις ἄν τι τόν σαυτοῦ φίλον; {κα.} εἴ του δέει γ' ὧν δυνατός εἰμί ς' ὠφελεῖν. {ερ.} εἴ μοι πορίσας ἄρτον τιν' εὖ πεπεμμένον δοίης καταφαγεῖν καί κρέας νεανικόν ὧν θύεθ' ὑμεῖς ἔνδον. {κα.} ἀλλ' οὐκ ἐκφορά. {ερ.} καί μήν ὁπότε τι σκευάριον τοῦ δεσπότου ὑφέλοι', ἐγώ ς' ἄν λανθάνειν ἐποίουν ἀεί. {κα.} ἐφ' ᾧτε μετέχειν καὐτός, ὦ τοιχωρύχε: ἧκεν γάρ ἄν σοι ναστός εὖ πεπεμμένος. {ερ.} ἔπειτα τοῦτόν γ' αὐτός ἄν κατήσθιες. {κα.} οὐ γάρ μετεῖχες τάς ἴσας πληγάς ἐμοί, ὁπότε τι ληφθείην πανουργήσας ἐγώ. {ερ.} μή μνησικακήσῃς, εἰ σύ φυλήν κατέλαβες. ἀλλά ξύνοικον, πρός θεῶν, δέξασθέ με. {κα.} ἔπειτ' ἀπολιπών τούς θεούς ἐνθάδε μενεῖς; {ερ.} τά γάρ παρ' ὑμῖν ἐστι βελτίω πολύ. {κα.} τί δέ; ταὐτομολεῖν ἀστεῖον εἶναί σοι δοκεῖ; {ερ.} »πατρίς γάρ ἐστι πᾶς' ἵν' ἄν πράττῃ τις εὖ.« {κα.} τί δῆτ' ἄν εἴης ὄφελος ἡμῖν ἐνθάδ' ὤν; {ερ.} παρά τήν θύραν στροφαῖον ἱδρύσασθέ με. {κα.} στροφαῖον; ἀλλ' οὐκ ἔργον ἔστ' οὐδέν στροφῶν. {ερ.} ἀλλ' ἐμπολαῖον. {κα.} ἀλλά πλουτοῦμεν. τί οὖν ἑρμῆν παλιγκάπηλον ἡμᾶς δεῖ τρέφειν; {ερ.} ἀλλά δόλιον τοίνυν. {κα.} δόλιον; ἥκιστά γε: οὐ γάρ δόλου νῦν ἔργον, ἀλλ' ἁπλῶν τρόπων. {ερ.} ἀλλ' ἡγεμόνιον. {κα.} ἀλλ' ὁ θεός ἤδη βλέπει. ὥσθ' ἡγεμόνος οὐδέν δεησόμεσθ' ἔτι. {ερ.} ἐναγώνιος τοίνυν ἔσομαι. καί τί ἔτ' ἐρεῖς; πλούτῳ γάρ ἐστι τοῦτο συμφορώτατον, ποεῖν ἀγῶνας μουσικούς καί γυμνικούς. {κα.} ὡς ἀγαθόν ἐστ' ἐπωνυμίας πολλάς ἔχειν. οὗτος γάρ ἐξηύρηκεν αὑτῷ βιότιον. οὐκ ἐτός ἅπαντες οἱ δικάζοντες θαμά σπεύδουσιν ἐν πολλοῖς γεγράφθαι γράμμασιν. {ερ.} οὐκοῦν ἐπί τούτοις εἰσίω; {κα.} καί πλῦνέ γε αὐτός προσελθών πρός τό φρέαρ τάς κοιλίας, ἵν' εὐθέως διακονικός εἶναι δοκῇς. {ιερευσ} τίς ἄν φράσειε ποῦ 'στί χρεμύλος μοι σαφῶς; {χρ.} τί δ' ἐστίν, ὦ βέλτιστε; {ιε.} τί γάρ ἄλλ' ἤ κακῶς; ἀφ' οὗ γάρ ὁ πλοῦτος οὗτος ἤρξατο βλέπειν, ἀπόλωλ' ὑπό λιμοῦ: καταφαγεῖν γάρ οὐκ ἔχω, καί ταῦτα τοῦ σωτῆρος ἱερεύς ὤν διός. {χρ.} ἡ δ' αἰτία τίς ἐστιν, ὤ πρός τῶν θεῶν; {ιε.} θύειν ἔτ' οὐδείς ἀξιοῖ. {χρ.} τίνος οὕνεκα; {ιε.} ὅτι πάντες εἰσί πλούσιοι. καίτοι τότε, ὅτ' εἶχον οὐδέν, ὁ μέν ἄν ἥκων ἔμπορος ἔθυσεν ἱερεῖόν τι σωθείς, ὁ δέ τις ἄν δίκην ἀποφυγών, ὁ δ' ἄν ἐκαλλιερεῖτό τις κἀμέ γ' ἐκάλει τόν ἱερέα: νῦν δ' οὐδέ εἷς θύει τό παράπαν οὐδέν οὐδ' εἰσέρχεται, πλήν ἀποπατησόμενοί γε πλεῖν ἤ μυρίοι. {χρ.} οὔκουν τά νομιζόμενα σύ τούτων λαμβάνεις; {ιε.} τόν οὖν δία τόν σωτῆρα καὐτός μοι δοκῶ χαίρειν ἐάσας ἐνθάδ' αὐτοῦ καταμένειν. {χρ.} θάρρει: καλῶς ἔσται γάρ, ἤν θεός θέλῃ. ὁ ζεύς ὁ σωτήρ γάρ πάρεστιν ἐνθάδε, αὐτόματος ἥκων. {ιε.} πάντ' ἀγαθά τοίνυν λέγεις. {χρ.} ἱδρυσόμεθ' οὖν αὐτίκα μάλ'_ἀλλά περίμενε_ τόν πλοῦτον, οὗπερ πρότερον ἦν ἱδρυμένος, τόν ὀπισθόδομον ἀεί φυλάττων τῆς θεοῦ. ἀλλ' ἐκδότω τις δεῦρο δᾷδας ἡμμένας, ἵν' ἔχων προηγῇ τῷ θεῷ σύ. {ιε.} πάνυ μέν οὖν δρᾶν ταῦτα χρή. {χρ.} τόν πλοῦτον ἔξω τις κάλει. {γρ.} ἐγώ δέ τί ποιῶ; {χρ.} τάς χύτρας, αἷς τόν θεόν ἱδρυσόμεθα, λαβοῦς' ἐπί τῆς κεφαλῆς φέρε σεμνῶς: ἔχουσα δ' ἦλθες αὐτή ποικίλα. {γρ.} ὧν δ' οὕνεκ' ἦλθον; {χρ.} πάντα σοι πεπράξεται. ἥξει γάρ ὁ νεανίσκος ὥς ς' εἰς ἑσπέραν. {γρ.} ἀλλ' εἴ γε μέντοι νή δί' ἐγγυᾷ σύ μοι ἥξειν ἐκεῖνον ὡς ἔμ', οἴσω τάς χύτρας. {χρ.} καί μήν πολύ τῶν ἄλλων χυτρῶν τἀναντία αὗται ποιοῦσι. ταῖς μέν ἄλλαις γάρ χύτραις ἡ γραῦς ἔπεστ' ἀνωτάτω, ταύτης δέ νῦν τῆς γραός ἐπιπολῆς ἔπεισιν αἱ χύτραι. {χο.} οὐκέτι τοίνυν εἰκός μέλλειν οὐδ' ἡμᾶς, ἀλλ' ἀναχωρεῖν εἰς τοὔπισθεν: δεῖ γάρ κατόπιν τούτων ᾄδοντας ἕπεσθαι. [12] {work} ἥκω θεαρίωνος ἀρτοπώλιον λιπών, ἵν' ἐστι κριβάνων ἑδώλια. ἀλλ' ἄνυσον: οὐ μέλλειν ἐχρῆν, ὡς ἀγοράσω ἁπαξάπανθ' ὅς' ἄν κελεύῃς, ὦ γύναι. ὅπερ <δέ> λοιπόν μόνον <ἔτ'> ἦν ἐν τῇ γνάθῳ διώβολον, <γε>γένητ' ἐμοί δικόλλυβον. καί μήν τό δεῖν', ἀκροκώλια δή σοι τέτταρα ἥψησα τακερά. τῶν δέ γηθύων ῥίζας ἐχούσας σκοροδο<μί>μητον φύσιν. κοιτών ἁπάσαις εἷς, πύελος <δέ> μί' ἀρκέσει. δοῖδυξ, θυεία, τυρόκνηστις, ἐσχάρα καί διαστίλβονθ' ὁρῶμεν ὡσπερεί καινοῦ λυχνούχου πάντα τῆς ἐξωμίδος. {χρησμοσ} καί <κ'> ἐπιθυμήσειε νέος νῆς ἀμφιπόλοιο. {γυνη} οὐκ ἐτός, ὦ γυναῖκες, πᾶσι κακοῖσιν ἡμᾶς φλῶσιν ἑκάστοθ' ἅνδρες: δεινά γάρ ἔργα δρῶσαι λαμβανόμεσθ' ὑπ' αὐτῶν. καί δι' ὀπῆς κἀπί τέγους {ανηρ} γύναι, τί τό ψοφῆσάν ἐσθ'; {γυνη} ἁλεκτρυών τήν κύλικα καταβέβληκεν. {αν.} οἰμώζουσά γε. καί νή δί' ἐκ τοῦ δωματίου γε νῷν φέρε κνέφαλλον ἅμα καί προσκεφάλαιον τῶν λινῶν. νόσῳ βιασθείς ἤ φίλων ἀχηνίᾳ ἐμβαλών ἀχηνίαν ‘ἀλλ' ὦ θύγατερ ἔλεξ' ἰασοῖ πρευμενής’ {πρός γυναικα} ἔπειτ' ἔρειξον ἐπιβαλοῦς' ὁμοῦ πίσους. ὅστις φακῆν ἥδιστον ὄψων λοιδορεῖς πόθεν ἄν λάβοιμι βύσμα τῷ πρωκτῷ φλέων; ταυτί τά κρέ' αὐτῷ παρά γυναικός του φέρω. ὦ μιαρέ καί φρυνῶνδα καί πονηρέ σύ. {γυνη} πρῶτον γάρ ἐπί θήραν τόν ἄνδρ' ἐξήγαγον. λαμπτρεύς ἔγωγε τῶν κάτω. {πρός αμφιαρεων} καί τούς μέν ὄφεις οὕς ἐπιπέμπεις ἐν κίστῃ που κατασήμηναι καί παῦσαι φαρμακοπωλῶν. {χρησμοσ?} ὀσφύν δ' ἐξ ἄκρων διακίγκλισον ἠΰτε κίγκλου ἀνδρός πρεσβύτου, τελέει<ν> δ' ἀγαθήν ἐπαοιδήν. {χοροσ?} οἶδα μέν ἀρχαῖόν τι δρῶν, κοὐχί λέληθ' ἐμαυτόν. {χοροσ?} ... ἀφ' οὗ κωμῳδικόν μορμολυκεῖον ἔγνων μή κλᾶ': ἐγώ σοι βουκέφαλον ὠνήσομαι. ψῆχ' ἠρέμα τόν βουκέφαλον, παῖ, τόν <τε> κοππατίαν. {α} ὡς δ' ὀρχοπλήξ. {β} πέφυκε γάρ δυσγάργαλις. {α} τοῦτ' αὐτό πράττω: δύ' ὀβολώ καί σύμβολον ὑπό τῷ 'πικλίντρῳ. {β} μῶν τις αὔτ' ἀνείλετο; ἐκλιμάκισεν ὥστ' εἰς μέσην ἔπιπτε τήν τάφρον, ... εἰ μή παραμυθῇ μ' ὀψαρίοις ἑκάστοτε τήν δ' ἕωλον ἀναβεβρασμένην καί ξυννένοφε καί χειμέρια βροντᾷ μάλ' εὖ. οἴμου παρόντος τήν ἀτραπόν κατερρύην. ἐν τῷ στόματι τριημιωβόλιον ἔχων χἠμῖν σκάφη 'σθ' ὡς ἕν τι ἐμποδίζον ᾧ 'νεμοῦμεν. πλήν ἀλεύρου καί ῥοᾶς {χοροσ γυναικων} πρός θεῶν ἔραμαι τέττιγα φαγεῖν καί κερκώπην θηρευσαμένη καλάμῳ λεπτῷ. οὐχ ἑψητῶν λοπάς ἐστιν. καί μήν χθές γ' ἦν πέρδιξ χωλός. χαίρειν μέν ἄλον τόν φθιώτην χαίρειν δ' ἀτεχνῶς ἀναγυρασίους. {χοροσ} ἐκ δέ τῆς ἐμῆς χλανίδος τρεῖς ἁπληγίδας ποῐῶν {χοροσ} ἀλλά πάντας χρή παραλοῦσθαι καί τούς σπόγγους ἐᾶν. ἀλλ' ἀριφράδη δέδοικα μή τά πράγματα ἡμῶν διακναίσῃ. σαμίων ὁ δῆμός ἐστιν: ὡς πολυγράμματος: ἀνήρ πεδήτης ἰτέαν ἐνημμένος ἵστασθ' ἐφεξῆς πάντες ἐπί τρεῖς ἀσπίδας. ὦ ζεῦ, τό χρῆμα τῆς νεολαίας ὡς καλόν. ἀνέχασκον εἷς ἕκαστος ἐμφερέστατα ὀπτωμέναις κόγχαισιν ἐπί τῶν ἀνθράκων. ἀνήρ τις ἡμῖν ἐστιν ἐγκινούμενος. {διονυσοσ} ἐπί τῆς δίκης ᾔτουν μ' ἀπελθόντ' ὀξυβάφω δύο. {διονυσοσ} δεῖ διακοσίων δραχμῶν. {β} πόθεν οὖν γένοιτ' ἄν; {δ} τόν κότυλον τοῦτον φέρε. πόσους ἔχει στρωτῆρας ἁνδρών οὑτοσί; ὡς εὖ καλυμματίοις τόν οἶκον ἤρεφεν. μέσην ἔρειδε πρός τό σιμόν. ἐννεύει με φεύγειν οἴκαδε. εἰς ἄχυρα καί χνοῦν τήν αὑτοῦ σκιάν δέδοικεν. ναυλόχιον ἐν τῷ μέσῳ ἦ που κατά στοίχους κεκράξονταί τι βαρβαριστί. εὖ γ' ἐξεκολύμβης' οὑπιβάτης ὡς ἐξοίσων ἐπίγυον. ... ἤ δεῦρ' αἰτῶν ἀρχήν πολέμου μετά πεισάνδρου πορίσειεν. ... ἤ βοιδαρίων τις ἀπέκτεινε ζεῦγος χολίκων ἐπιθυμῶν. κατάγου ῥοθιάζων: ναῦς ὅταν ἐκ πιτύλων ῥοθιάζῃ σώφρονι κόσμῳ {γεωργοσ} ἐθέλω γεωργεῖν. {β} εἶτα τίς σε κωλύει; {γε} ὑμεῖς: ἐπεί δίδωμι χιλίας δραχμάς, ἐάν με τῶν ἀρχῶν ἀφῆτε. {β} δεχόμεθα. δισχίλιοι γάρ εἰσι σύν ταῖς νικίου. {α} ... ὅτου δοκεῖ σοι δεῖν μάλιστα τῇ πόλει. {β} ἐμοί μέν αἵνειν μολγόν: οὐκ ἀκήκοας; {α} καί τάς δίκας οὖν ἔλεγον ᾄδοντες τότε; {β} νή δία: φράσω δ' ἐγώ μέγα σοι τεκμήριον: ἔτι γάρ λέγους' οἱ πρεσβύτεροι καθημένοι, ὅταν κακῶς <τις> ἀπολογῆται τήν δίκην, ‘ᾄδεις’. τί δῆτα τούτων τῶν κακῶν, ὦ παῖ, γλίχει; εἶτ' ἄρτον ὀπτῶν τυγχάνει τις ὀβελίαν. ὥσπερ κυλικείου τοὐθόνιον προπέπταται. ‘εἴ γ' ἐγκιλικίσαιμ' ἐξολοίμην’ φαθί λέγων. καχέτας † καί μεγακλέας καί λαμάχους. {χοροσ} ἐξ ἄστεως νῦν εἰς ἀγρόν χωρῶμεν: ὡς πάλαι δεῖ ἡμᾶς ἐκεῖ τῷ χαλκίῳ λελουμένους σχολάζειν. {γεωργοσ} <καί γένη> συκῶν φυτεύω πάντα πλήν λακωνικῆς: τοῦτο γάρ τό σῦκον ἐχθρόν ἐστι καί τυραννικόν: οὐ γάρ ἦν ἄν μικρόν εἰ μή μισόδημον ἦν σφόδρα. {χοροσ} εἰρήνη βαθύπλουτε καί ζευγάριον βοεικόν, εἰ γάρ ἐμοί παυσαμένῳ τοῦ πολέμου γένοιτο σκάψαι κἀποκλάσαι τε καί λουσαμένῳ διέλκειν τῆς τρυγός ἄρτον λιπαρόν καί ῥάφανον φαγόντι. {χοροσ} ὦ πόλι φίλη κέκροπος, αὐτοφυές ἀττική, χαῖρε λιπαρόν δάπεδον, οὖθαρ ἀγαθῆς χθονός. {χοροσ} ἐν ἀγορᾷ δ' αὖ πλατάνι' εὖ διαφυτεύσομεν. ὁ δέ μεθύων ἤμει παρά τούς ἀρχηγέτας. πτωχικοῦ βακτηρίου βακτηρία δέ περσίς ἀντί καμπύλης ὀφθαλμιάσας πέρυσιν εἶτ' ἔσχον κακῶς: ἔπειθ' ὑπαλειφόμενος παρ' ἰατρῷ_ ὀξωτά, σιλφιωτά, βολβός, τεύτλιον, περίκομμα, θρῖον, ἐγκέφαλος, ὀρίγανον, καταπυγοσύνη ταῦτ' ἐστί πρός κρέας μέγα. {γυνη} τίς ἄν φράσειε ποῦ 'στι τό διονύσιον; {β} ὅπου τά μορμολυκεῖα προσκρέμαται, γύναι. ἔδει δέ γ' ἐκβληθεῖσαν εἰς ἁλμυρίδας τῇ θυγατρί τῃδί μή παρέχειν σε πράγματα. ἐπί τοῦ περιδρόμου στᾶσα τῆς συνοικίας {α} σύ δ' οὐκ ἐγήμω; {γυνη} νή δί', ὀλίγας ἡμέρας. ἐγώ δ' ἀπολοπίζειν τε κᾆτ' ἐπ' ἀνθράκων ὑδρίαν διανίζειν πεντέχουν ἤ μείζονα ταῖς πολιόχρωσι βεμβράσιν τεθραμμένη κοπίδι τῶν μαγειρικῶν ἀθάρης ἀνακαλύψασα μεστόν τρύβλιον λορδοῦ κιγκλοβάταν ῥυθμόν. {α} τουτί τί ἦν τό πρᾶγμα; {αρτοπωλισ} θερμούς, ὦ τέκνον. {α} ἀλλ' ἦ παραφρονεῖς; {αρ.} κριβανίτας, ὦ τέκνον. {α} τί κριβανίτας; {αρ.} πάνυ δέ λευκούς, ὦ τέκνον. ὦ πρεσβῦτα, πότερα φιλεῖς τάς δρυπεπεῖς ἑταίρας ἤ <σύ> τάς ὑποπαρθένους, ἁλμάδας ὡς ἐλάας, στιφράς; {ανηρ (ὡς γυνή)} φ[έρ'] ἐξέλθω | [μετα]θείς φω[νήν, σύ δέ διά]καε, κ[ο]ὐ γενήσομαι γ[έλως ... ? καί μή<ν> ὑπόστιφρόν γε τήν φωνήν ἔχεις. ὅ]ν οὐκ [ἀθρε]ῖν νοήσει ... ]νίων ἀπέ|[ωσεν εὐθύς ἥν ἄν μή] τακῆ<ι> ὑφ' [ὅ]περ δ' ἄν εἶναι | [κόριον εἴπη<ι>, τοῦτό γε] ἔγημε[ν: τῶιδε? εὔφραν' ἐν|[χέασα? ἐγχεῖ]ν νεόκρ[ατ]α τόν σπλῆν' ἀπώρ|[νυν πάντα θε[ῖ]ς καί λεί|[πομαι. σύ[φω]νος τ]ώδ' ὠ<ι>ώ φέρω τίς] νεόκρατα; τ]ά διάλιθ' οὐκ [ἔ]αξε: λί]πος περικω[νῆσαι ἀ[ρίστους | τ]ῶν κεράμων καί τούς] κατ' ἄλ|[λα λάβ]η<ι> δ' ὅρ|κον? ... ⌈εἰ παιδαρίοις ἀκολου⌉|θε⌈ῖν δεῖ σφαῖραν καί στλεγγίδ' ἔ⌉|χο⌈ντα⌉ λέγει δ' ὁτιή] | τήν τέχνην κα[κηγορεῖν ὑμᾶς οὐχί] | χρή πολύ νικῶν. | ὡς πικρόν τις ἀνέκραγε[ν. τίς ἄρα δή]|ποτ' ἄλλος ἐστίν ἀντιφ[ῶντος; τήν ποί]|ησιν γάρ κατά τόν νοῦν δ[ιαρταμεῖ. [πρᾶος?] ἄανθαν: ἀμφί μοι αὖτι[ς] | ἄνα[κ]τα: τῶν μάν ἤτε βίαν ἤτε κλε[πίαν] | ἀτῶντι. | οὐκ ἐτός ἁγώ μέτρα χέ[ω λ]ίνον οὐκ ἐξί[κει: ὁρᾶις ἄρ' ὡς ἐνῆν τι; κἄν κίς ἄ|ρα κακόν. ὥσπερ πελεκᾶς πλατυ|γίζων: οἴμοι τοῦ χείλους. ὤμοι τῆς ἀλέας ἥν ἅνθρωπός μ' ἀποδύσας | φεύγεις συγκύψας. ἀλλά δῆτ' ἐς τοῦ στρα|τηγοῦ κωμάσω τοῦ σκελλίου. φέρε νῦν ἐ|γώ τ]ήν δαίμον' ἥν ἀνήγαγον ἐς τήν | ἀγ]οράν ἄγων ἱδρύσωμαι βοΐ. δεῦρο γενναῖον δέ σοι ταχέως ὑπακούειν. ἐλαφρόν οἷα τις μόλυβδος: ἔκυσα νῦν ἐνταῦ|θ' ἐγώ ταύτην δοκῶν φαρμόν πλέ|κειν. ἅμα δ' ἐ|πεί ἐκάθισαν, ἀτρέμας ἔλαβο[ν ... {γυνη} ἀποπλευστέ' οὖν ἐπί τόν νυμφίον ᾧ γαμοῦμαι τήμερον {α} καί τίς ‘νεκρῶν κευθμῶνα καί σκότου πύλας’ ἔτλη κατελθεῖν; {β} ἕνα τιν' ἀφ' ἑκάστης τέχνης εἱλόμεθα κοινῇ γενομένης ἐκκλησίας, οὕς ᾖσμεν ὄντας ᾁδοφοίτας καί θαμά ἐκεῖσε φιλοχωροῦντας. {α} εἰσί γάρ τινες ἄνδρες παρ' ὑμῖν ᾁδοφοῖται; {β} νή δία μάλιστά γ'. {α} ὥσπερ θρᾳκοφοῖται; {β} πάντ' ἔχεις. {α} καί τίνες ἄν εἶεν; {β} πρῶτα μέν σαννυρίων ἀπό τῶν τρυγῳδῶν, ἀπό δέ τῶν τραγικῶν χορῶν μέλητος, ἀπό δέ τῶν κυκλίων κινησίας. {α} ὡς σφόδρ' ἐπί λεπτῶν ἐλπίδων ὀχεῖσθ' ἄρα: τούτους γάρ, ἤν πολλοί ξυνέλθωσιν, λαβών ὁ τῆς διαροίας ποταμός ἐξοιχήσεται. {α} καί πῶς ἐγώ σθενέλου φάγοιμ' ἄν ῥήματα; {β} εἰς ὄξος ἐμβαπτόμενος ἤ ξηρούς ἅλας. τότε μέν <γε, μανῆ,> σου κατεκοττάβιζον <ἄν>. νυνί δέ καί κατεμοῦσι, τάχα δ' εὖ οἰδ' ὅτι καί καταχέσονται. ἐν τοῖσ<ι> συνδείπνοις ἐπαινῶν αἰσχύλον θεράπευε καί χόρταζε τῶν μονῳδιῶν. ἀλλ' ἴσθ' ἐπ' αὐτήν τήν θύραν ἀφιγμένος. ἆρ' ἔνδον ἀνδρῶν κεστρέων ἀποικία; ὡς μέν γάρ ἐστε νήστιδες γιγνώσκετε. τήν μάλθαν ἐκ τῶν γραμματείων ἤσθιον. ἀκροκώλι', ἀρτοί, κάραβοι, βολβοί, φακῆ πτισάνην διδάσκεις αὐτόν ἕψειν ἤ φακῆν; ἄλλος δέ πλεκτῷ προσέφερ' ἐν κανισκίῳ ἄρτων περίλοιπα θρύμματα. ᾖσαν εὐθύ τοῦ διονυσίου πόλος τόδ' ἐστίν; εἶτα ποστήν ἥλιος τέτραπται; φήμη 'στίν ἐξ ᾠῶν βροτούς ἅπαντας ἐκλαπῆναι. ἦν δέ τό πρᾶγμ' ἑορτή: περιέτρεχε δ' ἡμῖν κύκλῳ λεπαστήν ταχύ προσφέρων παῖς <τις>, ἐνέχει τε σφόδρα <γε> κυανοβενθῆ. χαριεντίζει καί καταπαίζεις ἡμῶν καί βωμολοχεύει. ψιθυρός τ' ἐκαλοῦ καί ψωμοκόλαξ. [ὦ δύσθεον μίσημα, σοί μόνῃ πατήρ τέθνηκεν;] ἤδη τις ὑμῶν εἶδεν εὐρύβατον δία; ᾠόν μέγιστον τέτοκεν, ὡς ἀλεκτρυών. ἕν ἴστε: πολλαί τῶν ἀλεκτρυόνων βίᾳ ὑπηνέμια τίκτουσιν ᾠά πολλάκις. πάσαις γυναιξίν ἐξ ἑνός γέ του <τρόπου> ὥσπερ παροψίς μοιχός ἐσκευασμένος. ὁ μηχανοποιός, ὁπότε βούλει τόν τροχόν ἐᾶν μ' ἀνεκάς, λέγε ‘χαῖρε φέγγος ἡλίου’. <καί> ταῦτ' ἔχοντα πουλύπους καί σηπίας τόν πουλύπουν μοὔθηκε. πληγαί λέγονται πουλύπου πιλουμένου. περί τοῦ γάρ ὑμῖν ὁ πόλεμος νῦν ἐστι; περί ὄνου σκιᾶς. {υιοσ καταπυγων} ἀλλ' εἶ σορέλλη καί μύρον καί ταινίαι. {γερων} ἰδού, σορέλλη: τοῦτο παρά λυσιστράτου {υι.} ἦ μήν ἴσως σύ καταπλιγήσει τῷ χρόνῳ: {γε.} τό καταπλιγήσει τοῦτο παρά τῶν ῥητόρων. {υι.} ἀποκείσεταί σοι ταῦτά πη τά ῥήματα: {γε.} παρ' ἀλκιβιάδου τοῦτο τἀποκείσεται. {υι.} τί ὑποτεκμαίρει καί κακῶς ἄνδρας λέγεις καλοκαγαθεῖν ἀσκοῦντας; {γε.} οἴμ', ὦ θρασύμαχε: τίς τοῦτο τῶν ξυνηγόρων τηρεύεται; {καταπυγων} σοί γάρ σοφίσματ' ἔστιν; {σωφρων} ἁγώ 'κτησάμην. σύ δ' εὐθύς ἀπεδίδρασκες ἐκ διδασκάλου. {γερων} οὐκ αἰσχυνοῦμαι τόν τάριχον τουτονί πλύνων ἅπασιν ὅσα σύνοιδ' αὑτῷ κακά. εἰ † μή μεταλάβῃ τοὐπίπεμπτον, κλαέτω. {χοροσ?} ἐγώ δ' ἑλών πέμψω πλακοῦντ' <ἐς> ἑσπέραν χαρίσιον. ἤ χόνδρον ἕψων εἶτα μυῖαν ἐμβαλών ἐδίδου ῥοφεῖν ἄν. τί δαί; κυνίδιον λευκόν ἐπρίω τῇ θεῷ εἰς τάς τριόδους; τῆς μυρηρᾶς ληκύθου πρίν κατελάσαι τήν σπαθίδα, γεύσασθαι μύρου φέρ' ἴδω, τί σοι δῶ τῶν μύρων; ψάγδαν φιλεῖς; οὐδ' ἐστίν αὐτῇ στλεγγίς οὐδέ λήκυθος. οὐδ' ἀργύριόν ἐστιν κεκερματισμένον. ἀνήρ δέ φεύγων οὐ μένει λύρας κτύπον. ἔγνωκ' ἔγωγε χαλκίον ἱστάναι καί μυρρίνας. ὁ δ' ἡλιαστής εἷρπε πρός τήν κιγκλίδα. τόν ἐρεχθέα μοι καί τόν αἰγέα κάλει. ἀπόλωλα: τίλλων τόν λαγών ὀφθήσομαι. ταχύ νυν πέτου καί μή τροπίαν οἶνον φέρε. οὐκ ἀλλά τοῦτό γ' ἐπίχυσίς του χαλκίου. κἄγειν ἐκεῖθεν κακκάβην ὦ στωμυλῆθραι δαιταλεῖς) ἀλλ' οὐ γάρ ἔμαθε ταῦτ' ἐμοῦ πέμποντος, ἀλλά μᾶλλον πίνειν, ἔπειτ' ᾄδειν κακῶς, συρακοσίαν τράπεζαν συβαριτίδας τ' εὐωχίας καί χῖον ἐκ λακαινᾶν, <καί κατα>μεθυ<σθῆν'> ἡδέως τε καί φίλως. εἰ̆ μή δικῶν τε γυργάθους ψηφισμάτων τε θωμούς φέροντες καί λεῖος ὥσπερ ἔγχελυς, χρυσοῦς ἔχων κικίννους ἔσειον, ᾔτουν χρήματ', ἠπείλουν, ἐσυκοφάντουν. εἰς τάς τριήρεις δεῖν ἀναλοῦν ταῦτα καί τά τείχη, εἰς οἷ' ἀνάλουν οἱ πρό τοῦ τά χρήματα. ὅστις αὐλοῖς καί λύραισι κατατέτριμμαι χρώμενος, εἶτά με σκάπτειν κελεύεις; {γερων} πρός ταῦτα σύ λέξον ὁμήρου <ἐμοί> γλώττας: τί καλοῦσι κόρυμβα; ... τί καλοῦς' ἀμενηνά κάρηνα; {καταπυγων} ὁ μέν οὖν σός, ἐμός δ' οὗτος ἀδελφός φρασάτω τί καλοῦσιν ἰδυίους; ... τί καλοῦσιν ὀπυίειν; καί τήν ἑκάβην ὀτοτύζουσαν καί καόμενον τόν ἀχυρόν. ᾆσον δή μοι σκόλιόν τι λαβών ἀλκαίου κἀνακρέοντος. καί δελφακίων ἁπαλῶν κωλαῖ καί χναυμάτια πτερόεντα ἐθέλω βάψας πρός ναυτοδίκας ξένον ἐξαίφνης <ς' ἀποφῆναι.> ὦ παρανοία καί ἀναιδεία καί κόσκινον ἠπήσασθαι ὅτε τάς ᾠάς ἴσας ἐποῐήσατο ἐπιδείπνιον <γάρ> ὁ βασιλεύς θέαν τοῖς δαιταλεῦσιν ὥσπερ ἄξιον λόγου χαριζόμενος <τό δρᾶμα> τοῦτ' ἐδείκνυε. μαρτύρομαι δέ ζηνός ἑρκείου χύτρας, παρ' αἷς ὁ βωμός οὗτος ἱδρύθη ποτέ. ἀλλ' εἴσιθ': ὡς τό πρᾶγμ' ἐλέγξαι βούλομαι τουτί: προσόζειν γάρ κακοῦ τού μοι δοκεῖ. τραπόμενον εἰς τοὔψον λαβεῖν ὀσμύλια καί μαινίδια καί σηπίδια. κακῶν τοσούτων ξυνελέγη μοι σώρακος. ἤδη παροινεῖς <εἴς> με πρίν δεδειπνάναι; δακτύλιον χαλκοῦν φέρων ἀπείρονα οὐδείς βεβαλάνωκε τήν θύραν. λύκας ἴσως ἄν τόν λαγών ξυναρπάσειεν ὑμῖν. {χοροσ} ὁ χορός δ' ὠρχεῖτ' ἄν ἐναψάμενος δάπιδας καί στρωματόδεσμα, διαμασχαλίσας αὑτόν σχελίσιν καί φύσκαις καί ῥαφανῖσιν. {χο.} οὕτως αὐτοῖς ἀταλαιπώρως ἡ ποίησις διέκειτο. πρός τόν στροφέα τῆς αὐλείας σχίνου κεφαλήν κατορύττειν. μή τἄρ' εἶναι <μ'> ἐγκριδοπώλην. καί τόν κυλλάστιν φθέγγου καί τόν πετόσιριν. <αἷσι τά> τῶν χειρῶν ἔργα μνοῦς ἐστίν. {κορη} τί, ὦ πονηρέ, μ' ἐκκορίζεις ὡσπερ<εί> κλιντήριον; ἐγώ γάρ, εἴ τί ς' ἠδίκηκ', ἐθέλω δίκην δοῦναι πρόδικον ἐν τῶν φίλων τῶν σῶν ἑνί. {ταμιασ} ἀνοιγέτω τις δώματ': αὐτός ἔρχεται. ἀλλ' εἰς κάδον λαβών τιν' οὔρει πίττινον. εἰσκεκρουσμένους τούς πύνδακας πτίττω, καταλῶ, βράττω, δεύω, μάττω, πέττω. χωρεῖ ἄκλητος ἀεί δειπνήσων: οὐ γάρ ἄκανθαι. τό δέ πορνεῖον κύλλου πήρα. ἦν κωμήτισι καπήλισίν τ' ἐπίχαρτον. {νεκροσ} ἔστι<ν> γάρ ἡμῖν τοῖς κάτω πρός τούς ἄνω ἀπό συμβόλων, καί μήν ὁ μαιμακτηριών, ἐν ᾧ ποῐοῦμεν τάς δίκας καί τάς γραφάς. {οικετησ} οἴμοι κακοδαίμων ὁ λύχνος ἡμῶν οἴχεται. {δεσποτησ} καί πῶς ὑπερβάς τόν λυχνοῦχον οἴχεται κἄλαθέ σε; {δε.?} ἀλλ' ὥσπερ ὁ λύχνος ὁμοιότατα καθεῦδ' ἐπί τοῦ λυχνιδίου. οὐδέν μά δί' ἐρῶ λοπάδος ἑψητῶν. ὁ δ' ἐς τό πλινθεῖον γενόμενος ἐξέτριψε. {γερων} ἀλλ' εὔχομαι 'γωγ' ἑλκύσαι σε τόν σφυρόν ἵνα μή με προσπράττωσι γραῦν οἱ φράτερες. αὐτοῖς σταθμοῖς ἐξέβαλε τάς σιαγόνας. πάντες δ' ἔνδον πεταχνοῦνται. {γεωργια} τῆς πᾶσιν ἀνθρώποισιν εἰρήνης φίλης πιστή τροφός, ταμία, σύνεργος, ἐπίτροπος, θυγατήρ, ἀδελφή_πάντα ταῦτ' ἐχρῆτό μοι. {β} σοί δ' ὄνομα δή τί ἐστιν; {γε.} ὅ τι; γεωργία. τήν δ' ἀσπίδα ἐπίθημα τῷ φρέατι παράθες εὐθέως. ἰώ λακεδαῖμον, τί ἄρα πείσει τημέρα; πόθεν τό φῖτυ, τί τό γένος, τίς ἡ σπορά; {α} οὐκ ἠγόρευον; οὑτοσί γ' οὐκ ἀργόλας. {β} μά δί' οὐδέ γ' ἕλλην, ὅσον ἔμοιγε φαίνεται. τρέχ' ἐς τόν οἶνον ἀμφορέα κενόν λαβών τῶν ἔνδοθεν καί βύσμα καί γευστήριον κἄπειτα μισθοῦ σαυτόν ἀμφορεαφορεῖν. ὀβολῶν δεουσῶν τεττάρων καί τῆς φορᾶς ἤ<ν> καρδοπείῳ περιπαγῇ τόν αὐχένα παύσειν ἔοιχ' ἡ παυσικάπη κάπτοντά σε. ἴθι δή λαβών τόν ῥόμβον ἀνακωδώνισον. οἱ γάρ ἥρως ἐγγύς εἰσιν. μή γεύεσθε δ' ἅττ' ἄν καταπέσῃ τῆς τραπέζης ἐντός: ἡρώων γάρ ἐστι ταῦτ' <ἀεί>. μήτε ποδάνιπτρον θύραζ' ἐκχεῖτε μήτε λούτριον. κἀπό τῆς διειτρέφους τραπέζης {θεραπων} οἴμοι κακοδαίμων τῆς τόθ' ἡμέρας, ὅτε εἶπέν μ' ὁ κῆρυξ οὑτοσ<ί τί> ἀλφάνει; ὡς διά γε τοῦτο τοὔπος οὐ δύναμαι φέρειν σκεύη τοσαῦτα καί τόν ὦμον θλίβομαι. ὦ ζεῦ πολυτίμηθ' οἷον <ἐπ>έπνευς' ὁ μιαρός φάσκωλος εὐθύς λυόμενός μοι τοῦ μύρου καί βακκάριδος. {α} ξυρόν, κάτοπτρον, ψαλίδα, κηρωτήν, λίτρον, προκόμιον, ὀχθοίβους, μίτρας, ἀναδήματα, ἔγχουσαν, ὄλεθρον τόν βαθύν, ψιμύθιον, μύρον, κίσηριν, στρόφι', ὀπισθοσφενδόνην, κάλυμμα, φῦκος, περιδέραι', ὑπογράμματα, τρυφοκαλάσιριν, ἐλλέβορον, κεκρύφαλον, ζῶμ' ἀμπέχονον, τρύφημα, παρυφές, ξυστίδα, χιτῶνα, βάραθρον, ἔγκυκλον, κομμώτριον. τά μέγιστα δ' οὐκ εἴρηκα τούτων. εἶτα τί; {α} διόπας, διάλιθον, πλάστρα, μολόχιον, βότρυς, χλιδῶνα, περόνας, ἀμφιδέας, ὅρμους, πέδας, σφραγῖδας, ἁλύσεις, δακτυλίους, καταπλάσματα, πομφόλυγας, ἀποδέσμους, ὀλίσβους, σάρδια, ὑποδερίδας, ἑλικτῆρας, ἄλλ<α πόλλ'> ἅ τις οὐδ' ἄν λέγων λέξειε. ὅς' <ἄρ'> ἦν περίεργ' αὐταῖσι τῶν φορημάτων, ὅσοις τε περιπέττουσιν αὑτάς προσθέτοις. {καλλιγενεια?} οἶνον δέ πίνειν οὐκ ἐάσω πράμνιον, οὐ χῖον, οὐχί θάσιον, οὐ πεπαρήθιον, οὐδ' ἄλλος ὅστις ἐπεγερεῖ τόν ἔμβολον. {καλλιγενεια?} ἰχθῦς ἐώνηταί τις; ἦ σηπίδιον ἤ τῶν πλατειῶν καρίδων; ἦ πουλύπους ἤ νῆστις ὀπτᾶτ' ἤ γαλεός ἤ τευθίδες; {β} μά τόν δί' οὐ δῆτ'. {κα.} οὐδέ βατίς; {β} οὔ φημ' ἐγώ. {κα.} οὐδέ χορί' οὐδέ πυός οὐδ' ἧπαρ κάπρου οὐδέ σχαδόνες οὐδ' ἠτριαῖον δέλφακος οὐδ' ἐγχέλειον οὐδέ κάραβος; μέγ' ἄν γυναιξί κοπιώσαισ<ιν> ἐπεκουρήσατε. ἀγαθά μεγάλα τῇ πόλει ἥκειν φέροντάς φασι τούς πυλαγόρας <ἀπό τῆς πυλαίας> καί τόν ἱερομνήμονα. τήν πτέρυγα παραλύσασα τοῦ χιτωνίου καί τόν ἀπόδεσμον, οἷς ἐνῆν τά τιτθία καί κατ' ἀγάθων' ἀντίθετον ἐξυρημένον ἄμφοδον ἐχρῆν αὐτῷ τίθεσθαι τοὔνομα: ἀναβῆναι τήν γυναῖκα βούλομαι. τό χαλκίον θερμαίνεται: ἁγών πρόφασιν οὐκ ἀναμένει. ἅμα δ' ἠπίαλος πυρετοῦ πρόδρομος {χοροσ?} ἦ<ν> μέγα τι χρῆμ' ἔτι τρυγῳδοποῐομουσική, ἡνί<κα> κράτητί τε τάριχος ἐλεφάντινον λαμπρόν ἐνομίζετ' ἀπόνως παραβεβλημένον ἄλλα τε τοῐαῦθ' ἕτερα μυρί' ἐκιχλίζετο. {χοροσ?} μήτε μούσας ἀνακαλεῖν ἑλικοβοστρύχους, μήτε χάριτας βοᾶν εἰς χορόν ὀλυμπίας: ἐνθάδε γάρ εἰσιν, ὥς φησιν ὁ διδάσκαλος. σακίον, ἐν οἷσπερ τἀργύριον ταμιεύεται πάρες' ο<ἷς> κατετρίβη <θα>ἰμάτια, κᾆπ' ‘εἶτα πῶς φῷδας τοσαυτασί σύ τόν χειμῶν' ὅλον;’ {γυνη} <ἦ> λοιδορία τις ἐγένεθ' ὑμῖν; {β} πώμαλα: ‘οὐδ' εἶπον οὐδέν πρός <σέ> κῦρον, ὦ γύναι.’ ἀλλ' ἐστίν, ὦ πάτερ, κομιδῇ μεσημβρία ἡνίκα γε τούς νεωτέρους δειπνεῖν χρεών. ἐκδότω δέ τις καί ψηφολογεῖον ὧδε καί δίφρω δύο. κοφίνους δέ λίθων ἐκέλευες ἡμᾶς <ἱμᾶν> ἐπί τόν κόραμον. ἄλλαι <δ'> ὑποπρεσβύτεραι θασίου μέλανος μεστόν κεραμευόμεναι κοτύλαις μεγάλαις ἐνέχεον ἐς <τό> σφέτερον δέμας οὐδ' ἕνα κόσμον ἔρωτι βιαζόμεναι μελαν<αιγίδ>ος οἴνου ἀκράτου. ἤμουν ἄγριον βάρος: ἦ 'τειρεν γάρ τοί μ' οἶνος πῶμ' οὐ μείξας ἀχελώῳ. λῆμνος κυάμους τρέφουσα τακερούς καί κάλους ἐνταῦθα <δ'> ἐτυράννευεν ὑψιπύλης πατήρ θόας, βραδύτατός γ' ὤν ἐν ἀνθρώποις δραμεῖν. τούς ἄνδρας ἀπεχρήσαντο τούς παιδοσπόρους. ἀνδρῶν ἐπακτῶν πᾶς' ἐγάργαιρ' ἑστία. ἀλλ' ἀρτίως κατέλιπον αὐτήν σμωμένην ἐν τῷ πυέλῳ. ἕως νεαλής ἐστιν αὐτήν τήν ἀκμήν ἦ καρδιώττεις; ἀλλά πῶς χρήσται ποῐεῖν; [παρ]εῳγμένης τῆς θύρας οὐ κρανίον λάβρακος, οὐχί κάραβον πρίασθαι, οὐκ ἔγχελυν βοιωτίαν, οὐ γλαῦκον, οὐχί θύννου ὑπογάστριον <καί> τήν κρατίστην δαίμον' ἧς νῦν θερμός ἐσθ' ὁ βωμός: πεντελίθοισί θ' ὁμοῦ λεκάνης παραθραύσμασι <παῖσαι>. αἱ <δέ> γυναῖκες τόν δορίαλλον φράγνυνται. εὐριπίδης δ' ὁ τάς τραγῳδίας ποῐῶν τάς περιλαλούσας οὗτός ἐστι τάς σοφάς. κείτεσθον ὥσπερ πηνίω βινουμένω. δίς παῖδες οἱ γέροντες: λόγος <γάρ> ἦν οὐκ ἐῶν κακόν τόν οὐ<χί> τοιοῦτον δοκεῖν. ἐς τήν πάρνηθ' ὀργισθεῖσαι φροῦδαι κατά τόν λυκαβηττόν μηδέ στέψω κοτυλίσκον ὦ μῶρε, μῶρε, ταῦτα πάντ' ἐν τῇδ' ἔνι: οἰκεῖν μέν ἐν ἀγρῷ τοῦτον ἐπί τῷ γῃδίῳ ἀπαλλαγέντα τῶν κατ' ἀγοράν πραγμάτων, κεκτημένον ζευγάριον οἰκεῖον βοοῖν, ἔπειτ' ἀκούειν προβατίων βληχωμένων τρυγός τε φωνήν εἰς λεκάνην ἠθουμένης, ὄψῳ δέ χρῆσθαι σπινιδίοις τε καί κίχλαις, καί μή περιμένειν ἐξ ἀγορᾶς ἰχθύδια τριταῖα, πολυτίμητα, βεβασανισμένα ὑπ' ἰχθυοπώλου χειρί παρανομωτάτῃ. ἄμυλος, τάριχος, πυός, ἰσχάδες, φακῆ ὁ μέν τις ἀμπέλους τρυγῶν ἄν, ὁ δ' ἀμέργων ἐλάας. {α} τί σύ λέγεις; εἰσίν δέ ποῦ; {β} αἱδί κατ' αὐτήν ἅς βλέπεις τήν εἴσοδον. λέξεις ἄρα ὥσπερ τά παιδί', ἔξεχ' ὦ φίλ' ἥλιε. ἀλλ' οὐ τυγχάνει ἐπίδημος ὤν. θλαστάς ποῐεῖν ἐλάας οὐ ταὐτόν ἐστιν ἁλμάδες καί στέμφυλα: θλαστήν γάρ εἶναι κρεῖττον ἁλμάδος. καταλιπών παναίτιον πίθηκον ὡς ἐς τήν γῆν κύψασα κάτω καί ξυννενοφυῖα βαδίζει: βαβαί, λάκων: ὡς ἀμφοτέρων ἡμῶν πρίν ἦν τά πράγματ' οἰσυπηρά καί βαρύσταθμα. ἰώ, λακεδαῖμον, τί ἄρα πείσῃ τημέρα; ἀλλ' ἱμάντα μοι δός καί ζμινύην: ἐγώ γάρ εἶμ' ἐπί ξύλα. ἐπεί δ' ἐγενόμην οἷπερ ᾖ' ἐπί ξύλα λόγχαι δ' ἐκαυλίζοντο κἀξύετο κάμαξ. τί δή τόν ὀρνίθειον οἰκίσκον φέρεις; παῖδες ἀγένειοι <κλεισθένης τε καί> στράτων πρῴην ἐρανιστάς ἑστιῶν ἥψησα ἔτνος. δάπτοντα, μιστύλλοντα, διαλείχοντά μου τά κάτω σπατάγγην ἀδαχεῖ γάρ αὐτοῦ τόν ἄχορ' ἐκλέγει τ' ἀεί ἐκ τοῦ γενείου τάς πολιάς. ἔστι τις πονηρός ἡμῖν τοξότης συνήγορος <τοῖς γέρουσιν> ὥσπερ εὔαθλος παρ' ὑμῖν τοῖς νέοις. ἀράκους, πυρούς, πτισάνην, χόνδρον, ζειάς, αἴρας, σεμίδαλιν καί κολλύραν τοῖσι περῶσιν διά τοὐν μαραθῶνι τροπαῖον. σκόμβροι, κολίαι, λεβίαι, μύλλοι, σαπέρδαι, θυννίδες σπυρίς οὐ μικρά καί κωρυκίς, ἥ καί τούς μάττοντας ἐγείρει. ὤ κακοδαίμων, ὅστις ἐν ἅλμῃ πρῶτος τριχιῶν ἀπεβάφθη. σκαφίδας, μάκτρας, μοσσυνικά μαζονομεῖα ὁ μέν ᾖδεν ἀδμήτου λόγον πρός μυρρίνην, ὁ δ' αὐτόν ἠνάγκαζεν ἁρμοδίου μέλος. ὅστις οὐδένα προσίεται φυλακῆς ἕνεκα τῶν χρημάτων γλίσχρου τε τοῦ βίου. οὐ γάρ σύ παρέχεις ἀμφιέσασθαι τῷ πατρί. ἀπεσημηνάμην τάς τῶν κακούργων οἰκίας. ἀτταγᾶς ἥδιστον ἕψειν ἐν ἐπινικίοις κρέας. κεφαλάς τ' ἀρνῶν κωλᾶς <τ'> ἐρίφων βαλανεύς δ' ὠθεῖ ταῖς ἀρυταίναις. χαλκώματα, προσκεφάλαια ἤν γάρ ἕν' ἄνδρ' ἄδικον σύ διώκῃς, ἀντιμαρτυροῦσι δώδεκα τοῖς ἑτέροις ἐπισίτιοι. τῶν λαμπαδηφόρων τε πλείστων αἰτίαν τοῖς ὑστάτοις πλατειῶν. γυναῖκα δή ζητοῦντες ἐνθάδ' ἥκομεν, ἥν φασιν εἶναι παρά σέ. τό γάρ φοβεῖσθαι τόν θάνατον λῆρος πολύς: πᾶσιν γάρ ἡμῖν τοῦτ' ὀφείλεται παθεῖν. {μινωσ} ἰδού δίδωμι τήνδ' ἐγώ γυναῖκά σοι φαίδραν: ἐπί πῦρ δέ πῦρ ἔοιχ' ἥξειν ἄγων. διά τῆς ἀγορᾶς ἔτρεχον ἀναρίστητος ὤν. ἐλλιμενίζεις ἤ δεκατεύεις {θυεστησ?} ἐγευσάμην χορδῆς ὁ δύστηνος τέκνων: πῶς, <πῶς> ἐσίδω ῥύγχος <γε> περικεκαυμένον; {θυεστησ?} οἴμοι τάλας, τί μου στρέφει τήν γαστέρα; βάλλ' ἐς κόρακας. πόθεν ἄν λάσανα γένοιτό μοι; κάμνοντα δ' αὐτόν τοῦ θέρους ἰδών ποτε ἔτρωγ', ἵνα κάμνοι, σῦκα τῆς μεσημβρίας. {θεραπων} ὥρα βαδίζειν μοὐστίν ἐπί τόν δεσπότην: ἤδη γάρ αὐτούς οἴομαι δεδειπνάναι. ὁ δ' ἀλφίτων πριάμενος <ὅσα> τρεῖς χοίνικας κοτύλης δεούσας εἴκος' ἀπολογίζεται. τί οὐκ ἐκέλευσας παραφέρειν τά ποτήρια; σταθερά δέ κάλυξ νεαρᾶς ἥβης χρῶμαι γάρ αὐτοῦ τοῦ στόματος τῷ στρογγύλῳ, τούς νοῦς δ' ἀγοραίους ἧττον ἤ 'κεῖνος ποῐῶ. ... λήκυθον τήν ἑπτακότυλον τήν χυτρείαν τήν καλήν, ἥν ἐφερόμην, ἵν' ἔχοιμι συνθεάτριαν καί μήν ἄκουσον, ὦ γύναι, θυμοῦ δίχα καί κρῖνον αὐτή μή μετ' ὀξυρεγχίας. ὡσπερεί καλλιππίδης ἐπί τοῦ κορήματος καθέζομαι χαμαί. {γυνη} ἀλλ' ἔχουσα γαστέρα μεστήν βοάκων ἀπεβάδιζον οἰκάδε. καί τῶν πλατυλόγχων διβολίαν ἀκοντίων καί τῶν πλατυλόγχων, ὡς ὁρᾷς, ἀκοντίων ἥν πόρδαλιν καλοῦσι τήν κασαλβάδα. τήν κακκάβην γάρ κᾶε τοῦ διδασκάλου. ὥσπερ αἰρόπινον τέτρηται. τοῖχον μοχλίσκῳ σκαλεύειν ἀλλά συσπᾶσθαί σε δεῖ τάς κοχώνας. οὐδ' <ἄν> ἴσως ἀντέλεγες τούτῳ τῷ δειπνίῳ: οὐ γάρ ἄκανθαι. καί μήν πόθεν πλούτων γ' ἄν ὠνομάζετο, εἰ μή τά βέλτιστ' ἔλαχεν; ἕν δέ σοι φράσω, ὅσῳ τά κάτω κρείττω 'στιν ὧν ὁ ζεύς ἔχει: ὅταν γάρ ἱστῇς, τοῦ ταλάντου τό ῥέπον κάτω βαδίζει, τό δέ κενόν πρός τόν δία. οὔ<τε> γάρ ἄν ἀποθανόντες ἐστεφανωμένοι προὐκείμεθ' οὔτ' ἄν <βακκάριδι> κεχριμένοι, εἰ μή καταβάντας εὐθέως πίνειν ἔδει. διά ταῦτα γάρ τοι καί καλοῦνται μακάριοι: πᾶς γάρ λέγει τις ‘ὁ μακαρίτης οἴχεται, κατέδαρθεν: εὐδαίμων, ὅς' οὐκ ἀνιάσεται.’ καί θύομέν <γ'> αὐτοῖσι τἀναγίσματα ὥσπερ θεοῖσι, καί χοάς γε χεόμενοι αἰτούμεθ' αὐτούς δεῦρ' ἀνεῖναι τἀγαθά. ἀλλά στεφάνωσαι: καί γάρ ἡλικίαν ἔχεις ἀποχρῶσαν ἤδη. τοῦτον τόν ἄνδρ' ἤ βιβλίον διέφθορεν ἤ πρόδικος ἤ τῶν ἀδολεσχῶν εἷς γέ τις. {χοροσ} τί οὖν ποῐῶμεν; χλανίδ' ἐχρῆν λευκήν λαβεῖν: εἶτ' ἰσθμιακά λαβόντες ὥσπερ οἱ χοροί ᾄδωμεν εἰς τόν δεσπότην ἐγκώμιον. {α} τί πρός τά λυδῶν δεῖπνα καί τά θετταλῶν; {β} τά θετταλικά μέν πολύ καπανικώτερα. ἐρείδετον: κἀγώ κατόπιν σφῷν ἕψομαι. οὐ μήν ὅ γε σός ἀδελφός οὗ ἀπελάγχανεν <ἀπέλαχεν.> ἀπασκαρίζειν ὡσπερεί πέρκην χαμαί ὑποπεπώκαμεν <γάρ>, ὦνδρες, καί καλῶς ἠρίσταμεν. λαμβάνετε κόλλαβον ἕκαστος τό δ' ἔτνος τοὐν ταῖς κυλίχναις τουτί θερμόν, καί τοῦτο παφλάζον. ἀγχομενός <γενοῦ> γενναι<ότατ>α βοιώτιος ἐξ ὀρχουμένου. {α} χθονία θ' ἑκάτη σπείρας ὄφεων ἐλελιζομένη. {β} τί καλεῖς τήν ἔμπουσαν; φέρε, παῖ, ταχέως κατά χειρός ὕδωρ, παράπεμπε τό χειρομάκτρον. ὡς οὑψώνης διατρίβειν ἡμῖν τἄριστον ἔοικεν. ὁ δέ λύων κύστιν ὑείαν κἀξαιρεῖν τούς δαρεικούς δεῦρο δ' ἄν οὐκ ἀπέδραμεν † ἅλις ἀφύης μοι: παρατέταμαι γάρ τά λιπαρά κάπτων: ἀλλά φέρετ' ἀτταγᾶ θἠπάτιον ἤ καπριδίου νέου κόλλοπά τιν', εἰ δέ μή, πλεῦρον ἤ γλῶτταν ἤ σπλῆνά γ' ἤ νῆστιν, ἤ δέλφακος ὀ πωρινῆς ἠτριαίαν φέρετε δεῦρο μετά κολλάβων χλιαρῶν. μηδέ τά φαληρικά τά μικρά τάδ' ἀφύδια οὐ γάρ τίθεμεν τόν ἀγῶνα τόνδε τόν τρόπον ὥσπερ τέως ἦν, ἀλλά καινῶν πραγμάτων. λόγῳ τις ἠγωνίζετ' ἔργῳ δ' οὔ. {α} τράπεζαν ἡμῖν <εἴσ>φερε τρεῖς πόδας ἔχουσαν, τέτταρας δέ μή 'χέτω. {β} καί πόθεν ἐγώ τρίπουν τράπεζαν λήψομαι; οἴνου τε χίου στάμνον ἥκειν καί μύρον. ὡς δή τίς ἄν ὤν, ἤ τί ποῐήσας, ὦ τελεμησσῆς; φέρε δή τοίνυν ταῦθ' ὅταν ἔλθῃ, τί ποεῐῖν χρή μ' ὦ τελεμησσῆς; μεταπέμπου νῦν ταῦτα σπουδῇ καί μύρον, εὕρημα μεγάλλου. {γυνη} λάβεσθε: καί γάρ ἐσθ' ὁμοῦ. ἔπειθ' ὅσοι παρῆσαν ἐπίδημοι ξένοι ἐπηκολούθουν κἠντιβόλουν προσκείμενοι ‘ὅκως ἔχων τόν παῖδα πωλήσει 'ς χίον’, ἕτερος δ' ‘ὅκως ἐς κλαζομενάς’, ἕτερος δ' ‘ὅκως ’ἐς ἔφεσον‘, ὁ δ' ’ἐς ἄβυδον: ἦν δέ πάνθ' ὅκῳ. τίς δ' εἶ σ<ύ γ' ο>ὑγγύτατα θλιβείς τάς ὀσφύας ἐπί τῶν κοχωνῶν, ἁργοναύτης οὑτοσί; ἔπειτ' ἐπί τοὔψον ἧκε τήν σπυρίδα λαβών καί θυλακίσκον καί τό μέγα βαλλάντιον. καί τήν κυνῆν ἔχειν με κυρβασίαν ἐρεῖς. ᾔτουν τι τάς γυναῖκας ἀργυρίδιον. ἀλαβαστροθήκας τρεῖς ἔχουσαν ἐκ μιᾶς ἐγώ γάρ ἀπό θηραμένους δέδοικα τά τρία ταυτί. λανθάνοντες τούς ἴβηρας τούς ἀριστάρχου πάλαι {αρισταρχοσ} τούς ἴβηρας οὕς χορηγεῖς μοι βοηθῆσαι δρόμῳ. κοὐδέν ἄν δράσαιμεν ἄτοπον οὐδ' ἄν ἐπιήλαιμεν <ἄν>. ἐς οἰδίπου δέ παῖδε, διπτύχω κόρω, ἄρης κατέσκηψ', ἔς τε μονομάχου πάλης ἀγῶνα νῦν ἑστᾶσιν <ἀρχαῖον τρόπον>. {οικετησ} καί τόν ἱμάντα μου ἔχουσι καί τἀνάφορον. εἰκός δήπου πρῶτον ἁπάντων ἴφυα φῦναι καί τάς κραναάς ἀκαλήφας. στίλβη θ' ἥ κατά νύκτα μοι φλόγ' ἀνασειράζεις ἐπί τῷ λυχνείῳ τόν φρύγα τόν αὐλητῆρα, τόν σαβάζιον {οικετησ} ἐμοί κράτιστόν ἐστιν εἰς τό θησεῖον δραμεῖν, ἐκεῖ δ' ἕως ἄν πρᾶσιν εὕρωμεν μένειν. διέφθορας τόν ὅρκον ἡμῶν. {αθηνα} ὄψει δέ χειμῶνος μέσου σικυούς, βότρυς, ὀπώραν, στεφάνους ἴων, <ῥόδων, κρίνων,> κονιορτόν ἐκτυφλοῦντα. αὑτός δ' ἀνήρ πωλεῖ κίχλας, ἀπίους, σχαδόνας, ἐλάας, πύον, χόρια, χελιδόνια, τέττιγας, ἐμβρύεια: ὑρίσους δ' ἴδοις ἄν νειφομένους σύκων ὁμοῦ τε μύρτων: ἔπειτα κολοκύντας ὁμοῦ ταῖς γογγυλίσιν ἀροῦσιν. ὥστ' οὐδέ εἷς ἔτ' οἶδ' ὁπηνίκ' ἐστί τοὐνιαυτοῦ. <τοῦτ' οὐ> μέγιστον ἀγαθόν, εἴπερ ἔστι δι' ἐνιαυτοῦ ὅτου τις ἐπιθυμεῖ λαβεῖν; {β} κακόν μέν οὖν μέγιστον. εἰ μή γάρ ἦν, οὐκ ἄν ἐπεθύμουν οὐδ' ἄν ἐδαπανῶντο. ἐγώ δέ ταῦτ' ὀλίγον χρόνον χρήσας ἀφειλόμην ἄν. {αθ} κἄγωγε ταῖς ἄλλαις πόλεσι δρῶ ταῦτα πλήν ἀθηνῶν: τούτοις δ' ὑπάρχει ταῦτ' ἐπειδή τούς θεούς σέβουσιν. {β} ἀπέλαυσαν ἄρα σέβοντες ὑμᾶς, ὡς σύ φῄς, τί, εἴ τι; αἴγυπτον αὐτῶν τήν πόλιν πεποί̆ηκας ἀντ' ἀθηνῶν. {χοροσ[?} οὔτε ποιηταῖσι γάρ σκληροῖς ὁ δῆμος ἥδεται κἀστεμφέσιν οὔτ' <ἰκαρίοισι> πραμνίοις οἴνοισιν, <οἵ> συνάγουσι τάς ὀφρῦς τε καί τήν κοιλίαν, <ἀνθ>οσμίᾳ δέ πέπονι, νεκταροσταγεῖ.] κηφισοφῶν ἄριστε καί μελάντατε, σύ δέ ξυνέζης ἐπί τά πόλλ' εὐριπίδῃ καί συνεποί̆εις, ὥς φασι, τήν μελῳδίαν. κηρός <γάρ> ἐπεκαθέζετ' <ἐπί> τοῖς χείλεσιν ὁ δ' αὖ σοφοκλέους τοῦ μέλιτι κεχριμένου ὥσπερ καδίσκου περιέλειχε τό στόμα. ἄλλαι δέ κυαμίζουσιν αὐτῶν: εἰσί τε ἤδη πρός ἄνδρας ἐκπετήσιμοι σχεδόν. ἵνα ξυνῶσιν ᾧπερ ἥδεσθον βίῳ σκώληκας ἐσθίοντε καί μυλακρίδια. οὐκ εἶ λαβών θύραζε τά ψηφίσματα καί τήν ἀνάγκην ἐς κόρακας ἐντευθενί; ‘ἄκων κτενῶ σε, τέκνον’: ὁ δ' ἀπεκρίνατο ‘ἐπί παλλαδίῳ τἄρ', ὦ πάτερ, δώσεις δίκην.’ [πλήν μέλιτος οὐδέν γλυκύτερον τῶν ἰσχάδων: ἀλλ' οὐδέ τό μέλι γλυκύτερον τῶν ἰσχάδων:] ὄντως ἄρ' οὐδέν γλυκύτερον τῶν ἰσχάδων. {αριστοφανησ?} τήν γυναῖκα δέ αἰσχύνομαι τώ τ' οὐ φρονοῦντε παιδίω. οἴμοι: τουτί τί ἦν; ἀδιάφορός μοι φαίνεται ὁδί. ἄγε νυν τάς ἀμυγδαλᾶς λαβών τασδί κάταξον τῇ κεφαλῇ σαυτοῦ λίθῳ. τήν χύτραν, ἐν ᾗ τά κρεάδι' ἧψες ἐζωμευμένα πλήν εἴ τις πρίαιτο δεόμενος βασκάνιον ἐπικάμινον ἀνδρός χαλκέως. τί δέ σοι δράσω, κακόδαιμον, ἀμφορεύς ἐξοστρακισθείς; {γυνη} καί κύων ἀκράχολος ἑκάτης ἄγαλμα φωσφόρου γενήσομαι. λάβραξ ὁ πάντων ἰχθύων σοφώτατος ἡδύς γε πίνειν οἶνος, ἀφροδίτης γάλα. πικρότατον οἶνον τήμερον πίει τάχα. τό δ' αἷμα λέλαφας τοὐμόν, ὦναξ δέσποτα. ἐκφέρετε πεύκας κατ' ἀγάθωνα φωσφόρους. αἰσχρόν νέᾳ γυναικί πρεσβύτης ἀνήρ. πυθοῦ χελιδών πηνίκ' ἄττα φαίνεται. ὁπηνίκ' ἄτθ' ὑμεῖς κοπιᾶτ' ὀρχούμενοι ... λούσησθε καί κτενίσησθε πρός τόν ἥλιον ἵνα μή καταγῇς τό σκάφιον πληγείς ξύλῳ. φθέγξαι σύ τήν φωνήν ἀνατοιχήσας ἄνω. καί φθέγμα κεκράτηκεν. τί τό κακόν; ἀλλ' ἦ κοκκύμηλ' ἠκρατίσω; τόν πειραῐᾶ <δέ> μή κεναγγίαν ἄγειν ἥτις κυοῦς' ἐφάνη κύος τοσουτονί ὀξυγλύκειάν τἄρα κοκκιεῖς ῥόαν. τό παραπέτασμα τό κύπριον τό ποικίλον {γυνη} ἐνταῦθα δή παιδάριον ἐξαυαίνεται. ὥστ' ἔγωγ' ηὑαινόμην θεώμενος. τήν φάρυγα μηλώσας δύ' ἐξ<εμ>εῖ μόνας. τό πρᾶγμα τοῦτο συλλαβεῖν ὑπίσχομαι. ἔφευγε, κἀγώ τῆς ὑπαντάξ εἰχόμην. οὔκουν μ' ἐάσεις ἀναμετρήσασθαι τάδε: {αισχυλοσ} ὑπό <τοῦ> γέλωτος εἰς γέλαν ἀφίξομαι. χωρεῖ 'πί γραμμήν λορδός ὡς <εἰς> ἐμβολήν. οὐχ ὅτι γ' ἐκεῖνος ἔλαχεν. οἰμώζων κάθου. σύ δ' οὐκ ἀνεῖχες σαυτόν ὥσπερ εἰκός ἦν. οὕτως τι τἀπόρρητα δρᾶν ἐστιν μέλι. γίγνωσκε τόν ἄλεισόν <τε> καί τά γράμματα. ὁρῶ γάρ ὡς <στ>όμφακα διασαυλούμενον. κᾆτ' ἀντιβολεῖτον αὐτόν ὑποπεπτωκότε. ἐκμαίνετον τόν πατέρα τοῖς ὀρχήμασι. καί τῶν πρός εἴλην ἰχθύων ὠπτημένων ἴκτινα παντόφθαλμον ἁρπαγα<ῖ>ς τρέφων [τήν γλῶσσαν αὐτοῦ ... ἐπιθυμῶ μετρεῖν] δι' ἧς τά φ[υρ]τά ῥήματ' [ἐξεσ]μήχετο. {α} μέλαινα δ' ἦν ἡ γλῶττα. {β} βρεττία γάρ ἦν. ἐπί τῷ ταρίχει τόν γέλωτα κατέδομαι. ἡ μᾶζα γάρ σᾶ καί τά κρέα χὠ κάραβος. {πρός ανδρα?} ἐνδύς τό γυναικεῖον τοδί χιτώνιον. ἑστῶτας ὥσπερ τούς ὀρεωκόμους ἅθρους πόθεν δ' ἐγώ σοι συγγενής, ὦ φαρμακέ; λίθος τις ὤζησεν τεθυμιαμένος. ᾤμην δ' ἔγω<γε> τόν κυκλοβόρον κατιέναι. ἐβάδιζέ μοι τό μειράκιον ἐξ ἀποτρόχων. <ὁ> στρεψίμαλλος τήν τέχνην εὐριπίδης καί πρός γε τούτοις ἥκετον πρεσβῆ δύο. ἑκτεύς δέ <γ'> ἐστίν ὀκταχοίνικον μέτρον. θύειν <με> μέλλει καί κελεύει βῆ λέγειν. [σκότος γάρ ἐστιν αἰσχύλου τεθνηκότος.] φωνάριον ... ᾠδικόν καί καμπτικόν ἀσπαζόμεσθ' ἐρετμία καί σκαλμίδια: ὅταν φίλοι παρῶσιν ἐπί τήν ἐκφοράν {προμηθευσ} εἰ μή προμηθεύς εἰμι: τἄλλα ψεύδομαι. [εἷς ἐστι δοῦλος οἰκίας ὁ δεσπότης.] οἶμαι γάρ αὐτόν κόλλοπι ἐοικέναι. {γυνη} ἀλλά τό στρόφιον λυθέν τά κάρυά μοὐξέπιπτεν. οὔτε νύκτωρ παύεται οὔθ' ἡμέραν. <τόν> ἀγρόν γάρ ἔλαβεν ἀργόν παρ' αὐτοῦ. μεσέγγυον τήν μείρακα καταθέσθ(αι) οἷα μέν ποιεῖ λέγειν τοῖός ἐστιν. ἀργοί κάθηνταί μοι γυναῖκες τέτταρες. ἀγαθός τε δαίμων κἀγαθή σωτηρία σαυτόν δ' ἀμαυροῖς, ὥστε λήσει<ς> τῷ χρόνῳ. κατεσκέδασέ μου τήν ἁμίδα κεχηνότος. ἀνήσεις κροκύδα μαστιγουμένη. ἐγώ δ' ὑπερῶ τόν ὅρκον: σύ δ' ὑπάγεις τόν ὅρκον φαύλως φέρει νῦν τό κακόν. τήν θύραν ἀναζυγώσας σύ δ' ὁμέστιος θεοῖς πόθεν; {α} ποῖ κῆχος; {β} εὐθύ σικελίας. εἴ τίς <σε> κολακεύει παρών καί τάς κροκύδας ἀφαιρεῖ {χοροσ?} οὕτω γάρ ἡμῖν ἡ πόλις μάλιστα σῶς ἄν εἴη. οὐχ οἷα πρῶτον ᾖδ<εν> ἑπτάχορδα πάνθ' ὁμοῖα. πόσος ἐσθ' ὁ καῦνος; κοπρολόγει κόφινον λαβών. ἀωροθάνατος ἀπέθανεν. γαλῆν <δέ> καταπέπωκεν. λαλίστερον εὕρηκά σ(ε). ἄχθομ' αὐτοῦ τῷ ῥύπῳ. ἔχε δή καί σκόπει. ὅς τἀφανῆ <ἀεί> μεριμνᾷ, τά δέ χαμᾶθεν ἐσθίει. φράζε τοίνυν, ὡς ἐγώ σοι πᾶς ἀνέρριμμαι κύβος. οὐ φθερεῖ κάθαρμα, εἶπε †, κἀκποδών ἡμῖν ἄπει; σφόδελον ἐν χύτραισι μεγάλαις ἑψόμενον ἑπτάπους γοῦν ἡ σκιά 'στιν, ἡ 'πί τό δεῖπνον <ὥρα:> ὡς <ὁρᾷς>, ἤδη καλεῖ μ' ὁ χρόνος ὁ φιλοτήσιος. μά τούς πρόσωθεν ὁ δ' ἀναξαγόρου τρόφιμος χαιοῦ στρυφνός μέν ἔμοιγε προσειπεῖν καί μισόγελως καί τωθάζειν οὐδέ παρ' οἶνον μεμαθηκώς, ἀλλ' ὅ τι γράψαι, τοῦτ' ἄν μέλιτος καί σειρήνων ἐτετεύχει. {αισχυλοσ} τοῖσι χοροῖς αὐτός τά σχήματ' ἐποίουν. {β πρός αισχυλον} τούς φρύγας οἶδα θεωρῶν ὅτε τῷ πριάμῳ συλλυσόμενοι τόν παῖδ' ἦλθεν τεθνεῶτα, πολλά τοῐί καί τοιΐ δευρί <κἀκεῖσε> σχηματίσαντες. {χοροσ?} ὥστ' ἀνακύπτων καί κατακύπτων τοῦ σχήματος εἰκόνα τοῦδε κηλώνειον τοῖς κηπουροῖς. ἐν τοῖς ὄρεσιν <δ'> αὐτόματ' αὐτοῖς τά μιμαίκυλ' ἐφύετο πολλά. πολφούς δ' οὐχ ἧψον ὁμοῦ βολβοῖς. ἵν' ἐπαγλαΐσῃ τό παλημάτιον καί μή βήττων καταπίνῃ. κιρνάντες γάρ τήν πόλιν ἡμῶν κοτυλίζετε τοῖσι πένησιν. ἀλλ' ὦ δελφῶν πλείστας ἀκονῶν φοῖβε μαχαίρας καί προδιδάσκων τούς σούς προπόλους {χοροσ?} διάλεκτον ἔχοντα μέσην πόλεως οὔτ' ἀστείαν ὑποθηλυτέραν <τ'> οὔτ' ἀνελεύθερον ὑπαγροικοτέραν <τ'> ... ἡ μέν πόλις ἐστίν ἀμαλθείας κέρας: <ὡς> εὖξαι σύ μόνον καί πάντα πάρεσται. τόν σαπέρδην ἀποτῖλαι χρή κᾆτ' ἐκπλῦναι καί διαπλῦναι. εἶτα μονῳδεῖν ἐκ μηδείας καί τἀξ αὑτοῦ. χορδαί, φῦσκαι, πασταί, ζωμός, χόλικες ἐκ τῶν ἀναβασμῶν ἀπίασιν. ἐν δέ κλεωναῖς ὀξίδες εἰσί. εἰκοβολοῦντες καί πλάττοντες ὁ δ' ἔχων θέρμαν καί πῦρ ἧκεν. δύναται γάρ ἴσον τῷ δρᾶν τό νοεῖν. ἀλλ' εἰς ἥρων τι παρήμαρτον. διά τῆς τρήμης παρακύπτων οὐκ ἔσθω κενέβρειον: ὅταν θύῃς τι, καλεῖ<ν> με. μή μοι ἀθηναίους αἰνεῖτ', ἤ μολγοί ἔσονται: μολγόν σε ποῐήσω. {οικετησ} ὅστις ἐν ἡδυόσμοις στρώμασι παννυχίζων τήν δέσποιναν ἐρείδεις. καί σύ κυρηβιοπῶλα εὔκρατες στύππαξ τί γάρ ἐπί κακότροπον ἔμολε τό<τε> βίον ἀδικομηχάνῳ τέχνῃ; τίς ὄρεα βαθύκομα τάδ' ἐπέσυτο βροτῶν; ῥήματά τε κομψά καί παίγνι' ἐπιδεικνύναι πάντ' ἀπ' ἀκροφυσίων κἀπό καναβευμάτων ἔχων λύραν ἔργον εὐδόξον τιταίνει ψίθυρον εὐήθη νόμον. {αριστοφανησ?} ἐγώ διά ταῦτα, μή γέλων ὀφλών λάθω, περί τήν κεφαλήν ἔσχηκα πηνίκην τινά. πατρίς δέ πᾶσα τῷ πένητι προσφιλής, ἀφ' ἧς τροφήν τε καί τό μή πεινῆν ἔχει. ὦ δέσποτ' ἀμφιάραε, πολυτίμητ' ἄναξ βέβαιον ἕξεις τόν βίον δίκαιος ὤν, χωρίς τε θορύβου καί φόβου ζήσεις καλῶς. καί γάρ πρότερον δίς ἀνθρακίδων ἅλμην πιών κατ' οἶκον ἐστρωφᾶτο μισητός βάβαξ. {[στρεψιαδησ?} σκαιός δέ τις κἀγροικός εἰμι τήν σκάφην σκάφην λέγων.] οὐ παντός ἀνδρός ἐς κόρινθόν ἐσθ' ὁ πλοῦς. σύ δ' ἐκ † ποίου τελεῖς τοῦ δαπέδου †; ἀκέσιας τόν πρωκτόν ἰάσατο <ὅτι> ἔμπορός εἰμι σκηπτόμενος ἀλοᾶν χρή τάς γνάθους. ὑποτείνει δέ τις αὐτόν βωμολοχεῦσαι αὐτός δείξας ἔν <θ'> ἁρμονίαις χιάζειν ἤ σιφνιάζειν. εὔξασθαι κατά χρυσόκερω λιβανωτοῦ καλῶς με βεβωλοκόπηκεν. δεξιόν εἰς ὑπόδημα, ἀριστερόν εἰς ποδάνιπτρα. [16] {work} αρ[ιϲτ]οφα< > αριϲτο]φανουϲ αἰο]λοϲίκων ἀμ]φιάρ[εω]ϲ _ _ _ _ _ _ _ (desunt tituli fere 9_10) _ _ _ _ _ _ _ δράματα ἤ κ]έντ(αυροϲ) διόνυϲοϲ] ναυαγό(ϲ) εἰρήνη] ἐκκληϲ]ιάζουϲαι ἥρωεϲ] θεϲμο]φορ[ιά]ζουϲαι[ ἱππ]εῖϲ κώ]καλοϲ λυϲ]ιϲτράτη νε]φέλαι βʹ ὁλκ]άδεϲ ὄρν]ιθεϲ προ]άγων πλ]οῦτ[ο]ϲ αʹ ποίηϲι]ϲ πολύ]ειδοϲ ϲκηνά]ϲ καταλαμβ(άνουϲαι) ϲφῆκ]εϲ τελμη]ϲϲεῖϲ τριφά]ληϲ φοίνιϲ]ϲαι ὧραι] {ἀχαρνῆϲ} {ἱππεῖϲ} {νεφέλαι βʹ} {ϲφῆκεϲ} {εἰρήνη} {ὄρνιθεϲ} {λυϲιϲτράτη} {θεϲμοφοριάζουϲαι αʹ} {βάτραχοι} {ἐκκληϲιάζουϲαι} {πλοῦτοϲ βʹ} {αἰολοϲίκων} {ἀμφιάρεωϲ} {ἀνάγυροϲ} _ _ _ _ _ _ _ _ _ ]τοϲ τουτ[ ]τα τονδε?[!!!]ον> !!!!]τ?α ἀπό διοτίμου, ἐφ' οὗ πρῶτ]ον οἱ ἀριϲτοφάνουϲ> δαιτ]αλεῖϲ ἐδιδάχθηϲαν. τή(ν) !!!!]μην ἵζουϲιν ὅπωϲ βα[-] λανεύ]ϲ?ηι / ἐν λειψυδρίαι που ]ματοϲ αὖθιϲ ἀπαντλή[-] ϲαϲ τό] παλαιόν / λούτριον α?[ ]ωτοϲ. μετά τό π[ ο]ὐ? φέρεται τό λοιπόν τοῦ ϲ]τίχου. τάχ' ἄν οὖν τό νῦν] ἀ?ϲαφέϲ λόγου τοῦ ἑξῆϲ>> τῶν ϲ]τίχων ϲαφέϲ ἄν ἦν> εἰ πε]πληρωμ[έν]ο[!!!]ϲτ![ ]!!ληνογεν?[!!!!!!]τ![ ]φηϲ?[]λούτριον[ !!!!!]![ λ]έγουϲί τινεϲ ἀπ?[ π]ροείρηται ἐν ἱππεῦϲι. κύ{<>>}κν]οϲ ὑπό πτερύγων τοιόνδε τι.] τό μέν ἀριϲτάρχειον δο> κο]ῦν ὅτι τερπάνδρου ἐϲτί(ν) ἡ] ἀρχή, εὐφρόνιοϲ δέ ὅτι ἐκ τ]ῶν ἴ[ω]νοϲ μελῶν, ὁ δέ τή(ν) π]αραπλοκήν ὅτι τῶν ἀλκ]μᾶνοϲ. ἔϲτι δ' ἐκ τῶν εἰϲ ὅμηρ]ον <ἀναφερομένων> ὕμνων. ἀλλ' ἐχρῆν χορό(ν) {<>>}δι]δόνταϲ τόν ἐπί ληναίωι] ϲκοπε[ῖ]ν / ε![!!!]!![]εϲτιπ[]ι ]νειθ![ ]εται ]ϲτων![ ]![ ]ωνμα ]![ ]ω?νειϲτον ]!τωνδε λ]ηναϊκόν _ _ _ _ _ _ _ _ _ _ _ μέ]ν εἶναι τά θέα[τρα λην]α?ϊ?κά τό δέ ληναϊκ[ ]ρίωϲ ἐνδοξο[ ]ι? τάχα καί διά τό ε[ ϲυ]μμαχ[!!!!]ηδη αφ[ ]!α?![ ]ν καταθ[ ![ πρ]αγματ[ευϲομεν[ ]ροϲτ![ {<>>}πόλιν ε?[ ]δη τά διονύϲια. φ[ηϲί δέ] κ?α?ί? ἐρατοϲθέ<_>νηϲ περί πλάτωνοϲ ὅτι ἕωϲ μέν [ἄλ]λοιϲ ἐδίδου τάϲ κωμωιδίαϲ εὐδοκίμει δι' αὑτοῦ δέ πρῶτον διδάξαϲ τούϲ ῥαβδούχουϲ καί γενό->> μενοϲ τέταρτοϲ ἀπεώϲθη πάλιν εἰϲ τούϲ ληναϊκούϲ. {<>>}χρυϲοκόμα φιλόμολπε. ἀλκμᾶνοϲ ἡ ἀρχή. ὡϲ δίκαιον {<>>}εὐθέωϲ / καταπαλα[ί]ειν ἐϲτί τούτο?υ?[ϲ το]ύϲ νέουϲ διδαϲκάλο[υϲ. το]ῦτο βούλεται> <_>λέγειν: κ[ατ]απαλαίεϲθαι τούτ[ου]ϲ τούϲ [νέουϲ] ὑπό τῶν>> ἄλλων διδαϲκά]λων εὐτ! ]ωντ?αιαι![ ]ι? ὀλιγ?ο?[ ![!!!]!ν![ {<>>}ματτοντο?[ τοὐβολοῦ ϲ[ <_>δ' ὅτι ἐ?ρ?ατο[ϲθένηϲ λεγον μαλ[ ἐρίων. τήν?⌊δ' ἕωλον ἀναβε-⌋ βραϲμένην. διαλελυμ[ένην {<>>}εἶτα νεναγμένην πάλι[ν. πά]ρ?ο?ι?νοϲ. ἔϲτι πάντωϲ ω[ οϲ. κεκραμ[ <_> ]παραχε[ ]φηϲίν ε[ κεκραμ[ ταλλα[ φα{<>>}κούϲ π[ <_>νῦν φ[ φακού?[ϲ δεφα[ τούϲ φακο[ύϲ {<>>}πρόϲ τήν ε![ <_>ἵνα δραμα[ ται χορόϲ κα?[ πρῶτον τ[ {<>>}μενουμ[ μιαν αρα[ η τρικορυ?[ <_>ὅτι τονδ?[ τον κω[ ταδ' ἑρμι[ππο <_>δε τήν ἀρχ[ήν αἰϲχύλου. α[ {<>>}παϲα δη πα[ δίρκηϲ ἀγχ[ ]τ?[ _ _ _ _ _ _ {βαβυλώνιοι} {γῆραϲ} ϲτιφρόν: ὅ οἱ πολλοί ϲτριφνόν, >] ὡϲ ἀριϲτοφάνηϲ γήραι: καί >] μήν ὑπόϲτιφρόν γε τήν > φωνήν ἔχειϲ. {γηρυτάδηϲ} {δαιταλῆϲ} {διόνυϲοϲ ναυαγόϲ} {δράματα ἤ κένταυροϲ} {ἥρωεϲ} _ _ _ _ _ _ _ _ _ _ _ _ πρόϲ ταῦτ' οὖν, ὦνδρεϲ, φυλακήν ἔχετε τούϲ θ' ἥρωϲ ϲέβεθ', ὡϲ ἡμεῖϲ ἐϲμεν οἱ ταμίαι τῶν κακῶν καί τῶν ἀγαθῶν, κἀναθροῦντεϲ τούϲ ἀδίκουϲ καί κλέπταϲ καί λωποδύταϲ τούτοιϲ μέν νόϲουϲ δίδομεν ϲπληνιᾶν βήττειν ὑδερᾶν ὑ[δρω]πιᾶν κορυζᾶν ψωρᾶν ποδαγρᾶν μαίνεϲθαι λειχῆναϲ ἔχειν βουβῶναϲ ῥῖγοϲ πυρετόν: ῥῖγοϲ οὐκ ἠπίαλον ταῦ]τ?α? [τοῖ]ϲ? κλέπτα[ιϲ] δίδομεν _ _ _ _ _ _ _ _ _ _ _ _ {θεϲμοφοριάζουϲαι βʹ} {κώκαλοϲ} {ὁλκάδεϲ} {πλοῦτοϲ αʹ} {ποίηϲιϲ} {πολύειδοϲ} {προάγων} {ϲκηνάϲ καταλαμβάνουϲαι} {τελμηϲϲεῖϲ} {τριφάληϲ} {φοίνιϲϲαι} {ὧραι} {incertarum fabularum fragmenta} [κ]ατά μέν οὖν | [τ]ήν τέχνην | [ἁ]νήρ τοιοῦ|τοϲ: διό καί | ἀριϲτοφάνηϲ | ἐπιθυμεῖ> | τήν γλῶϲϲαν αὐτοῦ μετρῆ|ϲαι δι' ἧϲ τά| ![!!]τ?α ῥήματ' | [ἐξεϲ]μήχετο. | ὁ | γ[ο]ῦν ἀριϲτο|φ[ά]νηϲ φηϲίν | ὥ[ϲ]περ ἐπ' αὐ|τῶι τούτω[ι] | κεκλημέ|νοϲ: ο[ἷ]α | μέν π[ο]εῖ | λέγε[ι]ν / τοῖ>|όϲ ἐϲτιν. _ _ _ _ ]!![ ]υ?κκεν[ ]υ?ϲ?άμενοϲ? ]νωτ?ο?ν? τ?[ _ _ _ _ _ _ _ _ _ _ ]! ] ]τ?ο?υ?ν?τ![ ]!ο?ι?κενα?[ ]!![ _ _ _ _ _ ]!ϲ' ἤ μή 'μβάλω: ε?ἴ?(ρη)τ(αι) παρά τό φορτικ(όν) ἐκ?πράϲ?ω?ν? ]ἐξ ὑπτίαϲ: ἤ μή 'μπραϲ?!![!]!!!!α?ι?ρου( ) ]!!ινω! εἰϲ μάγνητα ]τί δή μαθών ]λ?έ?γειν ἀν(τί) ϲυλλέγειν ]οτι ] ]ο?τ?αϲ? ]!τ?ατω?ν τοϲο]υτουί χρόνου: ]χρόνοϲ τό τέλοϲ τήν δα?[ ]βυζαντίου πότερον ἀπολ?[ ]ι?α? πόλιϲ θεῶι τω[ ]τ?οϲ ἦρξ' ἐγώ: μα?δ[ ]λλ!!ι?ου: κιμ?[ ]οῦντά? ϲε: πα?ί?ζ?ε?ι? παρά[ ]ι? μάρτυραϲ ]νιεῖ ἐφη]μέρωι. ἀν(τί) ϲημερινῶι ]![!]!ϲθαί μ' αὐτίκα ͻἐπιϲτομιεῖ τ?οϲ?[ δεῖ τήν γραφή[ν ἀλλ' ἐκκαλῶ γο[ ὅν ἐγώ φιλῶ μ[ {ͻ}ὅϲ καίπερ ὄντα[ παῖ παῖ: τ?ο![ !!!!]ο?[ _ _ _ _ _ _ ]ξομαι ]έρχεται: ]α?νῆι ϲχολή: ]παγε δρα]χμάϲ: ]γύναι: ]ατι ] ]!ομαι ]δεϲοι ]λ?έγω: _ _ _ _ _ (desunt versus fere 9) ὑβριζόμεναι. {_} μά δί', ἀλλ' ἐγω[ <{_}>ἤν νοῦν ἔχωμεν, ϲκεψ![ μηδέν πλέον τούτουϲ![ <{_}>τί οὖν γένοιτ' ἄν; {_} ἔχ' α![ <{_}>τί ἐϲτι τοῦθ' ὅ λέγουϲι τ[άϲ μιληϲίαϲ παίζειν ἐχούϲαϲ, ἀντιβολῶ, [τό ϲκύτινον; <{_}>φλυαρία καί λῆροϲ ὕβρεω[ϲ κἄλλωϲ ὄνειδοϲ καί κατ[άγελωϲ το[ύτ]ωι γάρ ὥϲπερ τοῖϲιν [ὠιοῖϲ τ[οῖϲ] ἀνεμιαίοιϲ ὅτι νεοτ[τ !![!! ]δέ καί τοῦτ' ἐϲτίν: ευ[ ἐϲ [τοῦ]το χρήϲει: καί πονο[ <{_}>κα[ί μ]ήν λέγεταί γ' ὥϲ ἐϲθ[' ὅμοιον ποϲθίωι ἀλη[θ]ινῶι κ[αί τ]οῦτο. {_} νή δ[ί' <{_}>{χ}ὥϲπερ [ϲ]ελήνη γ' ἡλίωι: τήν μέ[ν χρόαν ἰδεῖν ὅμοιόν ἐϲτι, θάλπει δ' οὐ[δαμῶϲ. <{_}>οὐκ ἄξιον γάρ ἐϲτι. {_} διά τοὐπόν[ <{_}>φέρ', εἰ [δ]έ τοῖϲ θεράπουϲι κοινωϲ[αίμεθα τό πρ[ᾶ]γμα, τί ἄν εἴη; λάθραι τε?πι?α?[ <{_}>ἐγώ μ[έ]ν οὔτε π!ότερον αὐτηϲ?[ _ _ _ _ ]!![ ]τραγικω[ ]ι?ν θύραζ[ ἐκφέρετε πεύκαϲ κα⌋τ' ἀγάθω⌊να φωϲφόρουϲ ]εϲτιναϲφ[ ]ταναιϲ ὦ 'γ?[ ]τον θεόν ]εν ἐν ὠιδαῖϲ ]ν? κἀμέ π?[ ]: οιδαγα[ ]νειχομ?[ ]φιληκο[ ]ϲι πλεο?[ ]υλ?ι?[ _ _ _ _ _ _ _ _ _ _ _ _ _ _ ]!ακυ[ ]! ] νου![ ]!!!!!! ]!ιωνκ ![ ]απ[ ]τ?ακη υφ?[ ]!ερδανε?ι? ]εγημε[ ]ϲκ!!!! ]παραλλο[ ]πραγμα ]πεδητ[ ]!ευφρανεν ]!ινοινο[ ]!ω εἰϲ τό γ?[!] ]!νεοκε[ ]!το πρό του ]ταμει[ ]!!!π!! ]!α![ ]ονϲπ![ ]!ναπωρ ]ουν![!]ντι!![ ]!καί λει ]!!νων ϲ?[ ]νοϲ λε ]!ιδωωφερω[ ]!ιϲω!ι ]εοκρατ!!ϲ![ ]α?ϲειϲει ]π[!! κ]απηλίδων[ ]!οθεν ]διαλιθου![!]!!φ[ ]ξέλθω ]θειϲφω[ ]!αεκα? ]!γενήϲομαι[ ]ποϲτα ]ιϲ περικω[ ]!εϲ ζη π]εριενέγκαι α![ ]!ϲτουϲ ]ων κεράμων[ ]!α?των ]ν?οιον εὐζ?ων![ ]καταλ ]καί τ?[ο]ύϲ ἑτέρ[ουϲ ]!ιδο?ρ _ _ _ _ _ θε[ χο[ <_>απτ[ ανδ[ οτιϲυ[ νομαδ[ <_>παρεμ[ οιϲ λεγο[ ἐ{⸓}πιβάται![ ϲθαι![ <_>ϲητον?[ {⸓}ὅτι ἰοφ[ῶν <_>τήν τέχνην κ![ χρή πολύ νικῶν!![ πολ?ύϲ [πρ]ῶτοϲ ἤ δεύτερο[ϲ τρί{⸓}τοϲ δ?[έ] ϲχεδόν ἅπαξ φ?[ ϲται ἐοίκαϲιν αἱ διδα[ϲκαλίαι τοῦ πλείϲτου μέρουϲ ![ <_>‘ὡϲ πικρόν’ τιϲ ἀνέκραγε?[ / ‘οὐ δήποτ' ἄλλοϲ ἐϲτίν ἀντί φ[ιλοκλέουϲ.’ ϲ[υ]ν[ε]χῶϲ αὐτόν πικρόν [φαϲι: τήν ποίηϲιν γάρ κατά τόν νοῦν![ τάϲ κωμ[ωιδίαϲ] μελο![ !ουμε![ ]!!![ _ _ _ _ _ ]θ?υ![ ]!α?ν?!αναπ[ ]!ξη[ _ _ _ _ _ ]!!![ ]ρη?!!![ ]μάτιον: ἀμφί μ[οι ἄν]θρωπον![ ]ητη παρά τήν ξα?[ ]!ακηναρ[ ]ιν ἀμφί μοι αὖτ[ιϲ _ _ _ ἄνα[κ]τα των μαν![ ]ἤτε βίαν ἤτε κλε[ ατω [ ]ντι τοῦ ἤτε[ ]ντι τοῦ εἴτε ου[ οὐκ ἐτόϲ[ ]τ?ωμετ[!]!![ ]ι?νον οὐ?κ?!!![ !!![ ]ει τιϲ τα[ ]νῦν τό ἐτόϲ ἄν εἰκ[ό τω[ϲ ]!ραιϲ αι?[ ]ὡϲ ἐνῆν τι κἄν κίϲ[ <_>{⸓} ρω?[ κ]ακόν π[]ρόϲ τήν παροιμίαν προ φέ[ρ!!!!!!!] καλλίϲτρατοϲ: ἔϲτιν κί ϲ μι[κρόν τι κ]ακόν. τό δέ πλῆρεϲ: ‘ὁρῶ <_> ὡϲ ἐνῆν τ[ι’: ὥ]ϲπερ πελεκᾶϲ πλατυ <_> γίζων: καί ἐν τοῖϲ ὄρνιϲιν ‘πελεκᾶν{⸓} τι’ ἔλεγεν: οἴμοι τοῦ χείλουϲ: τόν γέ{⸓} ρ[οντ]α ἐπ' ἀληθείαϲ τύπτουϲιν. ὤμοι <_> τῆϲ ἀλέαϲ, ἥν ἅνθρωπόϲ μ' ἀποδύϲαϲ / {⸓} φεύγε[ι] ϲυγκύψαϲ: τῆϲ ἐκ τῶν πλη γῶν θερμαϲίαϲ: ἀλλά δῆτ' εἰϲ τοῦ ϲτρα τηγοῦ κωμάϲω τοῦ ϲκελλίου: εἴρηται ὅτι ἀρι[ϲτ]οκράτηϲ διέταττε ϲύν θη{⸓} ραμένει τότε καί αὐτόϲ τά πράγμα τα] _ _ _ _ _ _ _ _ _ _ _ _ ⌊‘κατηγόρηϲ-⌋ ⌊αν δέ μου καί περί τῆϲ ἱκετηρίαϲ ὡϲ⌋ ⌊καταθείην ἐγώ ἐν τῶι ἐλε⌋υϲινίωι, νόμοϲ δ' εἴ⌋η πά⌊τριοϲ, ὅ⌋ϲ ἄν καταθῆι ἱκετη⌋ρίαν μυϲτηρίοιϲ τεθνάναι’: καί με]τ' οὐ πολλά: ‘ἔπειτα δέ νόμον πάτ⌋ριον λέγειϲ, ἡ δέ ϲτήλη παρ' ἧι ἕϲτ⌋ηκαϲ χιλίαϲ δραχμάϲ κελεύει ὀφε⌋ίλειν ἐάν τιϲ ἱκετηρίαν θῆι ἐν⌋ τῶι ἐλευϲινίωι.’ φέρε νῦν ἐγώ τ]ήν δαίμον' ἥν ἀνήγαγον, / εἰϲ τήν ἀ]γοράν ἄγων ἱδρύϲωμαι βοΐ: προείρ]ηται ὅτι ἔλεγον ‘χύ[τρ]αιϲ ἱδρύεϲθαι’ καί ‘ἱερείωι’, οἷον βοΐ ἤ ὁτωιοῦν. καί ἐν τῆι εἰρήνηι ἔφη. δεῦρο: <_>ὅτι διαβάδι[ζ]ε. γενναῖον δέ ϲοι / ταχέωϲ ὑπακούειν: ὅτι ‘γενναῖον’ {⸓}ἀντί τοῦ ‘ϲυγγενέϲ’, πρόϲ τό παρ' ὁμή<_>ρωι. ἐλαφρόν οἷά τιϲ μόλυβδοϲ: ὅ{⸓}τι οὐ κακῶϲ παίζει, ἀλλά ἐπεί γερόντων ὁ χορόϲ. ἔκυϲα νῦν ἐνταῦ<_>θ' ἐγώ ταύτην δοκῶν φορμόν πλέκ[ε]ιν: μήποτε οἱ πλέκοντεϲ τούϲ {⸓}φορμούϲ προϲῆγον τό ϲτόμα, ὥϲτε κα[τ]έχειν ἤ ἐπιϲφίγγειν: ἅμα δέ <_>ἐπεί] ἐκάθιϲαν, ἀτρέμαϲ ἔλαβο[ν. ]αιωι ὀϲτέωι ]! ἀρ[ι]ϲτοφα> ]πολ[!]ανδρει ]!λονων ]!!ῆ ὁ ποντικ]ό?ϲ δέ ἡρα[κλείδηϲ λ]έ?γει λακ[ ]ϲ ὁ κωμ[ικόϲ ]ων καί δ[ _ _ _ ]ϲ?[ ]α λεγόμενα ω[ ]ϲ καί ἀριϲτοφαν[ ]ου πεποίηκε γα?[ ]μ?φ?α[ _ _ _ ]α?θ?ω?[ ]ντ?ι? ωρη?γ?α?[ ]! ἀριϲτοφα?[ν ] :μ?[ ]ἀναγ?ν?ό?ν?τ?ε?ϲ?[ 