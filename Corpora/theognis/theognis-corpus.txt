[1] {work} {ελεγειων <α>} ὦ ἄνα, λητοῦς υἱέ, διός τέκος, οὔποτε σεῖο λήσομαι ἀρχόμενος οὐδ' ἀποπαυόμενος, ἀλλ' αἰεί πρῶτόν τε καί ὕστατον ἔν τε μέσοισιν ἀείσω: σύ δέ μοι κλῦθι καί ἐσθλά δίδου. φοῖβε ἄναξ, ὅτε μέν σε θεά τέκε πότνια λητώ φοίνικος ῥαδινῆις χερσίν ἐφαψαμένη ἀθανάτων κάλλιστον ἐπί τροχοειδέι λίμνηι, πᾶσα μέν ἐπλήσθη δῆλος ἀπειρεσίη ὀδμῆς ἀμβροσίης, ἐγέλασσε δέ γαῖα πελώρη, γήθησεν δέ βαθύς πόντος ἁλός πολιῆς. ἄρτεμι θηροφόνη, θύγατερ διός, ἥν ἀγαμέμνων εἵσαθ', ὅτ' ἐς τροίην ἔπλεε νηυσί θοῆις, εὐχομένωι μοι κλῦθι, κακάς δ' ἀπό κῆρας ἄλαλκε: σοί μέν τοῦτο, θεά, σμικρόν, ἐμοί δέ μέγα. μοῦσαι καί χάριτες, κοῦραι διός, αἵ ποτε κάδμου ἐς γάμον ἐλθοῦσαι καλόν ἀείσατ' ἔπος, ‘ὅττι καλόν, φίλον ἐστί: τό δ' οὐ καλόν οὐ φίλον ἐστί,’ τοῦτ' ἔπος ἀθανάτων ἦλθε διά στομάτων. κύρνε, σοφιζομένωι μέν ἐμοί σφρηγίς ἐπικείσθω τοῖσδ' ἔπεσιν, λήσει δ' οὔποτε κλεπτόμενα, οὐδέ τις ἀλλάξει κάκιον τοὐσθλοῦ παρεόντος: ὧδε δέ πᾶς τις ἐρεῖ: ‘θεύγνιδός ἐστιν ἔπη τοῦ μεγαρέως: πάντας δέ κατ' ἀνθρώπους ὀνομαστός.’ ἀστοῖσιν δ' οὔπω πᾶσιν ἁδεῖν δύναμαι: οὐδέν θαυμαστόν, πολυπαΐδη: οὐδέ γάρ ὁ ζεύς οὔθ' ὕων πάντεσς' ἁνδάνει οὔτ' ἀνέχων. σοί δ' ἐγώ εὖ φρονέων ὑποθήσομαι, οἷά περ αὐτός, κύρν', ἀπό τῶν ἀγαθῶν παῖς ἔτ' ἐών ἔμαθον: πέπνυσο, μηδ' αἰσχροῖσιν ἐπ' ἔργμασι μηδ' ἀδίκοισιν τιμάς μηδ' ἀρετάς ἕλκεο μηδ' ἄφενος. ταῦτα μέν οὕτως ἴσθι: κακοῖσι δέ μή προσομίλει ἀνδράσιν, ἀλλ' αἰεί τῶν ἀγαθῶν ἔχεο: καί μετά τοῖσιν πῖνε καί ἔσθιε, καί μετά τοῖσιν ἵζε, καί ἅνδανε τοῖς', ὧν μεγάλη δύναμις. ἐσθλῶν μέν γάρ ἄπ' ἐσθλά μαθήσεαι: ἤν δέ κακοῖσιν συμμίσγηις, ἀπολεῖς καί τόν ἐόντα νόον. ταῦτα μαθών ἀγαθοῖσιν ὁμίλεε, καί ποτε φήσεις εὖ συμβουλεύειν τοῖσι φίλοισιν ἐμέ. κύρνε, κύει πόλις ἥδε, δέδοικα δέ μή τέκηι ἄνδρα εὐθυντῆρα κακῆς ὕβριος ἡμετέρης. ἀστοί μέν γάρ ἔθ' οἵδε σαόφρονες, ἡγεμόνες δέ τετράφαται πολλήν εἰς κακότητα πεσεῖν. οὐδεμίαν πω, κύρν', ἀγαθοί πόλιν ὤλεσαν ἄνδρες, ἀλλ' ὅταν ὑβρίζειν τοῖσι κακοῖσιν ἅδηι δῆμόν τε φθείρουσι δίκας τ' ἀδίκοισι διδοῦσιν οἰκείων κερδέων εἵνεκα καί κράτεος: ἔλπεο μή δηρόν κείνην πόλιν ἀτρεμέ' ἧσθαι, μηδ' εἰ νῦν κεῖται πολλῆι ἐν ἡσυχίηι, εὖτ' ἄν τοῖσι κακοῖσι φίλ' ἀνδράσι ταῦτα γένηται, κέρδεα δημοσίωι σύν κακῶι ἐρχόμενα. ἐκ τῶν γάρ στάσιές τε καί ἔμφυλοι φόνοι ἀνδρῶν: μούναρχοι δέ πόλει μήποτε τῆιδε ἅδοι. κύρνε, πόλις μέν ἔθ' ἥδε πόλις, λαοί δέ δή ἄλλοι, οἵ πρόσθ' οὔτε δίκας ἤιδεσαν οὔτε νόμους, ἀλλ' ἀμφί πλευραῖσι δοράς αἰγῶν κατέτριβον, ἔξω δ' ὥστ' ἔλαφοι τῆσδ' ἐνέμοντο πόλεος. καί νῦν εἰς' ἀγαθοί, πολυπαΐδη: οἱ δέ πρίν ἐσθλοί νῦν δειλοί. τίς κεν ταῦτ' ἀνέχοιτ' ἐσορῶν; ἀλλήλους δ' ἀπατῶσιν ἐπ' ἀλλήλοισι γελῶντες, οὔτε κακῶν γνώμας εἰδότες οὔτ' ἀγαθῶν. μηδένα τῶνδε φίλον ποιεῦ, πολυπαΐδη, ἀστῶν ἐκ θυμοῦ χρείης οὕνεκα μηδεμιῆς: ἀλλά δόκει μέν πᾶσιν ἀπό γλώσσης φίλος εἶναι, χρῆμα δέ συμμείξηις μηδενί μηδ' ὁτιοῦν σπουδαῖον: γνώσηι γάρ ὀιζυρῶν φρένας ἀνδρῶν, ὥς σφιν ἐπ' ἔργοισιν πίστις ἔπ' οὐδεμία, ἀλλά δόλους ἀπάτας τε πολυπλοκίας τ' ἐφίλησαν οὕτως ὡς ἄνδρες μηκέτι σωιζόμενοι. μήποτε, κύρνε, κακῶι πίσυνος βούλευε σύν ἀνδρί, εὖτ' ἄν σπουδαῖον πρῆγμ' ἐθέληις τελέσαι, ἀλλά μετ' ἐσθλόν ἰών βούλευ καί πολλά μογῆσαι καί μακρήν ποσσίν, κύρν', ὁδόν ἐκτελέσαι. πρῆξιν μηδέ φίλοισιν ὅλως ἀνακοινέο πᾶσιν: παῦροί τοι πολλῶν πιστόν ἔχουσι νόον. παύροισιν πίσυνος μεγάλ' ἀνδράσιν ἔργ' ἐπιχείρει, μή ποτ' ἀνήκεστον, κύρνε, λάβηις ἀνίην. πιστός ἀνήρ χρυσοῦ τε καί ἀργύρου ἀντερύσασθαι ἄξιος ἐν χαλεπῆι, κύρνε, διχοστασίηι. παύρους εὑρήσεις, πολυπαΐδη, ἄνδρας ἑταίρους πιστούς ἐν χαλεποῖς πρήγμασι γινομένους, οἵτινες ἄν τολμῶιεν ὁμόφρονα θυμόν ἔχοντες ἶσον τῶν ἀγαθῶν τῶν τε κακῶν μετέχειν. τούτους οὔ χ' εὕροις διζήμενος οὐδ' ἐπί πάντας ἀνθρώπους, οὕς ναῦς μή μία πάντας ἄγοι, οἷσιν ἐπί γλώσσηι τε καί ὀφθαλμοῖσιν ἔπεστιν αἰδώς, οὐδ' αἰσχρόν χρῆμ' ἔπι κέρδος ἄγει. μή μ' ἔπεσιν μέν στέργε, νόον δ' ἔχε καί φρένας ἄλληι, εἴ με φιλεῖς καί σοι πιστός ἔνεστι νόος. ἤ με φίλει καθαρόν θέμενος νόον, ἤ μ' ἀποειπών ἔχθαιρ' ἀμφαδίην νεῖκος ἀειράμενος. ὅς δέ μιῆι γλώσσηι δίχ' ἔχει νόον, οὗτος ἑταῖρος δεινός, κύρν', ἐχθρός βέλτερος ἤ φίλος ὤν. ἄν τις ἐπαινήσηι σε τόσον χρόνον ὅσσον ὁρώιης, νοσφισθείς δ' ἄλλην γλῶσσαν ἱῆισι κακήν, τοιοῦτός τοι ἑταῖρος ἀνήρ φίλος οὔ τι μάλ' ἐσθλός, ὅς κ' εἴπηι γλώσσηι λῶια, φρονῆι δ' ἕτερα. ἀλλ' εἴη τοιοῦτος ἐμοί φίλος, ὅς τόν ἑταῖρον γινώσκων ὀργήν καί βαρύν ὄντα φέρει ἀντί κασιγνήτου. σύ δέ μοι, φίλε, ταῦτ' ἐνί θυμῶι φράζεο, καί ποτέ μου μνήσεαι ἐξοπίσω. μηδείς ς' ἀνθρώπων πείσηι κακόν ἄνδρα φιλῆσαι, κύρνε: τί δ' ἔστ' ὄφελος δειλός ἀνήρ φίλος ὤν; οὔτ' ἄν ς' ἐκ χαλεποῖο πόνου ῥύσαιτο καί ἄτης, οὔτε κεν ἐσθλόν ἔχων τοῦ μεταδοῦν ἐθέλοι. δειλούς εὖ ἕρδοντι ματαιοτάτη χάρις ἐστίν: ἶσον καί σπείρειν πόντον ἁλός πολιῆς. οὔτε γάρ ἄν πόντον σπείρων βαθύ λήιον ἀμῶις, οὔτε κακούς εὖ δρῶν εὖ πάλιν ἀντιλάβοις: ἄπληστον γάρ ἔχουσι κακοί νόον: ἤν δ' ἕν ἁμάρτηις, τῶν πρόσθεν πάντων ἐκκέχυται φιλότης: οἱ δ' ἀγαθοί τό μέγιστον ἐπαυρίσκουσι παθόντες, μνῆμα δ' ἔχους' ἀγαθῶν καί χάριν ἐξοπίσω. μήποτε τόν κακόν ἄνδρα φίλον ποιεῖσθαι ἑταῖρον, ἀλλ' αἰεί φεύγειν ὥστε κακόν λιμένα. πολλοί τοι πόσιος καί βρώσιός εἰσιν ἑταῖροι, ἐν δέ σπουδαίωι πρήγματι παυρότεροι. κιβδήλου δ' ἀνδρός γνῶναι χαλεπώτερον οὐδέν, κύρν', οὐδ' εὐλαβίης ἐστί περί πλέονος. χρυσοῦ κιβδήλοιο καί ἀργύρου ἀνσχετός ἄτη, κύρνε, καί ἐξευρεῖν ῥάιδιον ἀνδρί σοφῶι. εἰ δέ φίλου νόος ἀνδρός ἐνί στήθεσσι λελήθηι ψυδρός ἐών, δόλιον δ' ἐν φρεσίν ἦτορ ἔχηι, τοῦτο θεός κιβδηλότατον ποίησε βροτοῖσιν, καί γνῶναι πάντων τοῦτ' ἀνιηρότατον. οὐδέ γάρ εἰδείης ἀνδρός νόον οὐδέ γυναικός, πρίν πειρηθείης ὥσπερ ὑποζυγίου, οὐδέ κεν εἰκάσσαις ὥσπερ ποτ' ἐς ὥριον ἐλθών: πολλάκι γάρ γνώμην ἐξαπατῶς' ἰδέαι. μήτ' ἀρετήν εὔχου, πολυπαΐδη, ἔξοχος εἶναι μήτ' ἄφενος: μοῦνον δ' ἀνδρί γένοιτο τύχη. οὐδέν ἐν ἀνθρώποισι πατρός καί μητρός ἄμεινον ἔπλετο, οἷς' ὁσίη, κύρνε, μέμηλε δίκη. οὐδείς, κύρν', ἄτης καί κέρδεος αἴτιος αὐτός, ἀλλά θεοί τούτων δώτορες ἀμφοτέρων: οὐδέ τις ἀνθρώπων ἐργάζεται ἐν φρεσίν εἰδώς, ἐς τέλος εἴτ' ἀγαθόν γίνεται εἴτε κακόν. πολλάκι γάρ δοκέων θήσειν κακόν ἐσθλόν ἔθηκεν, καί τε δοκῶν θήσειν ἐσθλόν ἔθηκε κακόν. οὐδέ τωι ἀνθρώπων παραγίνεται, ὅσσα θέληισιν: ἴσχει γάρ χαλεπῆς πείρατ' ἀμηχανίης. ἄνθρωποι δέ μάταια νομίζομεν εἰδότες οὐδέν: θεοί δέ κατά σφέτερον πάντα τελοῦσι νόον. οὐδείς πω ξεῖνον, πολυπαΐδη, ἐξαπατήσας οὐδ' ἱκέτην θνητῶν ἀθανάτους ἔλαθεν. βούλεο δ' εὐσεβέων ὀλίγοις σύν χρήμασιν οἰκεῖν ἤ πλουτεῖν ἀδίκως χρήματα πασάμενος. ἐν δέ δικαιοσύνηι συλλήβδην πᾶς' ἀρετή 'στι, πᾶς δέ τ' ἀνήρ ἀγαθός, κύρνε, δίκαιος ἐών. χρήματα μέν δαίμων καί παγκάκωι ἀνδρί δίδωσιν, κύρν': ἀρετῆς δ' ὀλίγοις' ἀνδράσι μοῖρ' ἕπεται. ὕβριν, κύρνε, θεός πρῶτον κακῶι ὤπασεν ἀνδρί, οὗ μέλλει χώρην μηδεμίην θέμεναι. τίκτει τοι κόρος ὕβριν, ὅταν κακῶι ὄλβος ἕπηται ἀνθρώπωι καί ὅτωι μή νόος ἄρτιος ἦι. μήποτέ τοι πενίην θυμοφθόρον ἀνδρί χολωθείς μηδ' ἀχρημοσύνην οὐλομένην πρόφερε: ζεύς γάρ τοι τό τάλαντον ἐπιρρέπει ἄλλοτε ἄλλωι, ἄλλοτε μέν πλουτεῖν, ἄλλοτε μηδέν ἔχειν. μήποτε, κύρν', ἀγορᾶσθαι ἔπος μέγα: οἶδε γάρ οὐδείς ἀνθρώπων ὅ τι νύξ χἠμέρη ἀνδρί τελεῖ. πολλοί τοι χρῶνται δειλαῖς φρεσί, δαίμονι δ' ἐσθλῶι, οἷς τό κακόν δοκέον γίνεται εἰς ἀγαθόν. εἰσίν δ' οἵ βουλῆι τ' ἀγαθῆι καί δαίμονι δειλῶι μοχθίζουσι, τέλος δ' ἔργμασιν οὐχ ἕπεται. οὐδείς ἀνθρώπων οὔτ' ὄλβιος οὔτε πενιχρός οὔτε κακός νόσφιν δαίμονος οὔτ' ἀγαθός. ἄλλ' ἄλλωι κακόν ἐστι, τό δ' ἀτρεκές ὄλβιος οὐδείς ἀνθρώπων ὁπόσους ἠέλιος καθορᾶι. ὅν δέ θεοί τιμῶσιν, ὁ καί μωμεύμενος αἰνεῖ: ἀνδρός δέ σπουδή γίνεται οὐδεμία. θεοῖς' εὔχου, θεοῖς' οἷσιν ἔπι κράτος: οὔτοι ἄτερ θεῶν γίνεται ἀνθρώποις' οὔτ' ἀγάθ' οὔτε κακά. ἄνδρ' ἀγαθόν πενίη πάντων δάμνησι μάλιστα, καί γήρως πολιοῦ, κύρνε, καί ἠπιάλου. ἥν δή χρή φεύγοντα καί ἐς βαθυκήτεα πόντον ῥιπτεῖν καί πετρέων, κύρνε, κατ' ἠλιβάτων. καί γάρ ἀνήρ πενίηι δεδμημένος οὔτε τι εἰπεῖν οὔθ' ἕρξαι δύναται, γλῶσσα δέ οἱ δέδεται. χρή γάρ ὁμῶς ἐπί γῆν τε καί εὐρέα νῶτα θαλάσσης δίζησθαι χαλεπῆς, κύρνε, λύσιν πενίης. τεθνάμεναι, φίλε κύρνε, πενιχρῶι βέλτερον ἀνδρί ἤ ζώειν χαλεπῆι τειρόμενον πενίηι. κριούς μέν καί ὄνους διζήμεθα, κύρνε, καί ἵππους εὐγενέας, καί τις βούλεται ἐξ ἀγαθῶν βήσεσθαι: γῆμαι δέ κακήν κακοῦ οὐ μελεδαίνει ἐσθλός ἀνήρ, ἤν οἱ χρήματα πολλά διδῶι, οὐδέ γυνή κακοῦ ἀνδρός ἀναίνεται εἶναι ἄκοιτις πλουσίου, ἀλλ' ἀφνεόν βούλεται ἀντ' ἀγαθοῦ. χρήματα μέν τιμῶσι: καί ἐκ κακοῦ ἐσθλός ἔγημε καί κακός ἐξ ἀγαθοῦ: πλοῦτος ἔμειξε γένος. οὕτω μή θαύμαζε γένος, πολυπαΐδη, ἀστῶν μαυροῦσθαι: σύν γάρ μίσγεται ἐσθλά κακοῖς. αὐτός τοι ταύτην εἰδώς κακόπατριν ἐοῦσαν εἰς οἴκους ἄγεται χρήμασι πειθόμενος εὔδοξος κακόδοξον, ἐπεί κρατερή μιν ἀνάγκη ἐντύνει, ἥτ' ἀνδρός τλήμονα θῆκε νόον. χρῆμα δ' ὅ μέν διόθεν καί σύν δίκηι ἀνδρί γένηται καί καθαρῶς, αἰεί παρμόνιμον τελέθει. εἰ δ' ἀδίκως παρά καιρόν ἀνήρ φιλοκερδέι θυμῶι κτήσεται, εἴθ' ὅρκωι πάρ τό δίκαιον ἑλών, αὐτίκα μέν τι φέρειν κέρδος δοκεῖ, ἐς δέ τελευτήν αὖθις ἔγεντο κακόν, θεῶν δ' ὑπερέσχε νόος. ἀλλά τάδ' ἀνθρώπων ἀπατᾶι νόον: οὐ γάρ ἔτ' αὔτως τίνονται μάκαρες πρήγματος ἀμπλακίας: ἀλλ' ὁ μέν αὐτός ἔτεισε κακόν χρέος οὐδέ φίλοισιν ἄτην ἐξοπίσω παισίν ἐπεκρέμασεν: ἄλλον δ' οὐ κατέμαρψε δίκη: θάνατος γάρ ἀναιδής πρόσθεν ἐπί βλεφάροις' ἕζετο κῆρα φέρων. οὐδείς τοι φεύγοντι φίλος καί πιστός ἑταῖρος: τῆς δέ φυγῆς ἐστιν τοῦτ' ἀνιηρότερον. οἶνόν τοι πίνειν πουλύν κακόν: ἤν δέ τις αὐτόν πίνηι ἐπισταμένως, οὐ κακός, ἀλλ' ἀγαθός. θυμέ, φίλους κατά πάντας ἐπίστρεφε ποικίλον ἦθος, ὀργήν συμμίσγων ἥντιν' ἕκαστος ἔχει: πουλύπου ὀργήν ἴσχε πολυπλόκου, ὅς ποτί πέτρηι, τῆι προσομιλήσηι, τοῖος ἰδεῖν ἐφάνη. νῦν μέν τῆιδ' ἐφέπου, τοτέ δ' ἀλλοῖος χρόα γίνου. κρέσσων τοι σοφίη γίνεται ἀτροπίης. μηδέν ἄγαν ἄσχαλλε ταρασσομένων πολιητέων, κύρνε, μέσην δ' ἔρχευ τήν ὁδόν ὥσπερ ἐγώ. ὅστις τοι δοκέει τόν πλησίον ἴδμεναι οὐδέν, ἀλλ' αὐτός μοῦνος ποικίλα δήνε' ἔχειν, κεῖνός γ' ἄφρων ἐστί, νόου βεβλαμμένος ἐσθλοῦ: ἴσως γάρ πάντες ποικίλ' ἐπιστάμεθα: ἀλλ' ὁ μέν οὐκ ἐθέλει κακοκερδείηισιν ἕπεσθαι, τῶι δέ δολοπλοκίαι μᾶλλον ἄπιστοι ἅδον. ‘πλούτου δ' οὐδέν τέρμα πεφασμένον ἀνθρώποισιν: οἵ γάρ νῦν ἡμῶν πλεῖστον ἔχουσι βίον, διπλάσιον σπεύδουσι. τίς ἄν κορέσειεν ἅπαντας; χρήματά τοι θνητοῖς γίνεται ἀφροσύνη, ἄτη δ' ἐξ αὐτῆς ἀναφαίνεται, ἥν ὁπότε ζεύς πέμψηι τειρομένοις', ἄλλοτε ἄλλος ἔχει.’ ἀκρόπολις καί πύργος ἐών κενεόφρονι δήμωι, κύρν', ὀλίγης τιμῆς ἔμμορεν ἐσθλός ἀνήρ. οὐδέν ἐπιπρέπει ἧμιν ἅτ' ἀνδράσι σωιζομένοισιν, ἀλλ' ὡς πάγχυ πόλει, κύρνε, ἁλωσομένηι. σοί μέν ἐγώ πτέρ' ἔδωκα, σύν οἷς' ἐπ' ἀπείρονα πόντον πωτήσηι, κατά γῆν πᾶσαν ἀειρόμενος ῥηϊδίως: θοίνηις δέ καί εἰλαπίνηισι παρέσσηι ἐν πάσαις πολλῶν κείμενος ἐν στόμασιν, καί σε σύν αὐλίσκοισι λιγυφθόγγοις νέοι ἄνδρες εὐκόσμως ἐρατοί καλά τε καί λιγέα ἄισονται. καί ὅταν δνοφερῆς ὑπό κεύθεσι γαίης βῆις πολυκωκύτους εἰς ἀίδαο δόμους, οὐδέποτ' οὐδέ θανών ἀπολεῖς κλέος, ἀλλά μελήσεις ἄφθιτον ἀνθρώποις' αἰέν ἔχων ὄνομα, κύρνε, καθ' ἑλλάδα γῆν στρωφώμενος, ἠδ' ἀνά νήσους ἰχθυόεντα περῶν πόντον ἐπ' ἀτρύγετον, οὐχ ἵππων νώτοισιν ἐφήμενος: ἀλλά σε πέμψει ἀγλαά μουσάων δῶρα ἰοστεφάνων. πᾶσι δ', ὅσοισι μέμηλε, καί ἐσσομένοισιν ἀοιδή ἔσσηι ὁμῶς, ὄφρ' ἄν γῆ τε καί ἠέλιος. αὐτάρ ἐγών ὀλίγης παρά σεῦ οὐ τυγχάνω αἰδοῦς, ἀλλ' ὥσπερ μικρόν παῖδα λόγοις μ' ἀπατᾶις. κάλλιστον τό δικαιότατον: λῶιστον δ' ὑγιαίνειν: πρᾶγμα δέ τερπνότατον, τοῦ τις ἐρᾶι, τό τυχεῖν. ἵππος ἐγώ καλή καί ἀεθλίη, ἀλλά κάκιστον ἄνδρα φέρω, καί μοι τοῦτ' ἀνιηρότατον. πολλάκι δ' ἠμέλλησα διαρρήξασα χαλινόν φεύγεν ἀπωσαμένη τόν κακόν ἡνίοχον. οὔ μοι πίνεται οἶνος, ἐπεί παρά παιδί τερείνηι ἄλλος ἀνήρ κατέχει πολλόν ἐμοῦ κακίων. ψυχρόν μοι παρά τῆιδε φίλοι πίνουσι τοκῆες, ὥσθ' ἅμα θ' ὑδρεύει καί με γοῶσα φέρει, ἔνθα μέσην περί παῖδα λαβών ἀγκῶν' ἐφίλησα δειρήν, ἡ δέ τέρεν φθέγγετ' ἀπό στόματος. γνωτή τοι πενίη γε καί ἀλλοτρίη περ ἐοῦσα: οὔτε γάρ εἰς ἀγορήν ἔρχεται οὔτε δίκας: πάντηι γάρ τοὔλασσον ἔχει, πάντηι δ' ἐπίμυκτος, πάντηι δ' ἐχθρή ὁμῶς γίνεται, ἔνθα περ ἦι. ἴσως τοι τά μέν ἄλλα θεοί θνητοῖς' ἀνθρώποις γῆράς τ' οὐλόμενον καί νεότητ' ἔδοσαν. τῶν πάντων δέ κάκιστον ἐν ἀνθρώποις_θανάτου τε καί πασέων νούσων ἐστί πονηρότατον_ παῖδας ἐπεί θρέψαιο καί ἄρμενα πάντα παράσχοις, χρήματα δ' ἐγκαταθῆις πόλλ' ἀνιηρά παθών, τόν πατέρ' ἐχθαίρουσι, καταρῶνται δ' ἀπολέσθαι καί στυγέους' ὥσπερ πτωχόν ἐσερχόμενον. εἰκός τόν κακόν ἄνδρα κακῶς τά δίκαια νομίζειν, μηδεμίαν κατόπισθ' ἁζόμενον νέμεσιν: δειλῶι γάρ τ' ἀπάλαμνα βροτῶι πάρα πόλλ' ἀνελέσθαι πάρ ποδός, ἡγεῖσθαί θ' ὡς καλά πάντα τιθεῖ. ἀστῶν μηδενί πιστός ἐών πόδα τῶνδε πρόβαινε μήθ' ὅρκωι πίσυνος μήτε φιλημοσύνηι, μηδ' εἰ ζῆν' ἐθέληι παρέχειν βασιλῆα μέγιστον ἔγγυον ἀθανάτων πιστά τιθεῖν ἐθέλων. ἐν γάρ τοι πόλει ὧδε κακοψόγωι ἁνδάνει οὐδέν: † ωσδετοσωσαιεί † πολλοί ἀνολβότεροι. νῦν δέ τά τῶν ἀγαθῶν κακά γίνεται ἐσθλά κακοῖσιν ἀνδρῶν: ἡγέονται δ' ἐκτραπέλοισι νόμοις: αἰδώς μέν γάρ ὄλωλεν, ἀναιδείη δέ καί ὕβρις νικήσασα δίκην γῆν κατά πᾶσαν ἔχει. οὐδέ λέων αἰεί κρέα δαίνυται, ἀλλά μιν ἔμπης καί κρατερόν περ ἐόνθ' αἱρεῖ ἀμηχανίη. κωτίλωι ἀνθρώπωι σιγᾶν χαλεπώτατον ἄχθος, φθεγγόμενος δ' ἀδαής οἷσι παρῆι μελετᾶι, ἐχθαίρουσι δέ πάντες: ἀναγκαίη δ' ἐπίμειξις ἀνδρός τοιούτου συμποσίωι τελέθει. οὐδείς λῆι φίλος εἶναι, ἐπήν κακόν ἀνδρί γένηται, οὐδ' ὧι κ' ἐκ γαστρός, κύρνε, μιᾶς γεγόνηι. πικρός καί γλυκύς ἴσθι καί ἁρπαλέος καί ἀπηνής λάτρισι καί δμωσίν γείτοσί τ' ἀγχιθύροις. οὐ χρή κιγκλίζειν ἀγαθόν βίον, ἀλλ' ἀτρεμίζειν, τόν δέ κακόν κινεῖν, ἔστ' ἄν ἐς ὀρθά λάβηις. τοί κακοί οὐ πάντες κακοί ἐκ γαστρός γεγόνασιν, ἀλλ' ἄνδρεσσι κακοῖς συνθέμενοι φιλίην ἔργα τε δείλ' ἔμαθον καί ἔπη δύσφημα καί ὕβριν ἐλπόμενοι κείνους πάντα λέγειν ἔτυμα. ‘ἐν μέν συσσίτοισιν ἀνήρ πεπνυμένος εἶναι.’ _ πάντα δέ μιν λήθειν ὡς ἀπεόντα δοκεῖ. εἰς δέ φέροι τά γελοῖα_θύρηφιν καρτερός εἴη_ γινώσκων ὀργήν ἥντιν' ἕκαστος ἔχει. ἐν μέν μαινομένοις μάλα μαίνομαι, ἐν δέ δικαίοις πάντων ἀνθρώπων εἰμί δικαιότατος. ‘πολλοί τοι πλουτοῦσι κακοί, ἀγαθοί δέ πένονται, ἀλλ' ἡμεῖς τούτοις' οὐ διαμειψόμεθα τῆς ἀρετῆς τόν πλοῦτον, ἐπεί τό μέν ἔμπεδον αἰεί, χρήματα δ' ἀνθρώπων ἄλλοτε ἄλλος ἔχει.’ κύρν', ἀγαθός μέν ἀνήρ γνώμην ἔχει ἔμπεδον αἰεί, τολμᾶι δ' ἔν τε κακοῖς κείμενος ἔν τ' ἀγαθοῖς. εἰ δέ θεός κακῶι ἀνδρί βίον καί πλοῦτον ὀπάσσηι, ἀφραίνων κακίην οὐ δύναται κατέχειν. μήποτ' ἐπί σμικρᾶι προφάσει φίλον ἄνδρ' ἀπολέσσαι πειθόμενος χαλεπῆι, κύρνε, διαβολίηι. εἴ τις ἁμαρτωλῆισι φίλων ἐπί παντί χολῶιτο, οὔποτ' ἄν ἀλλήλοις' ἄρθμιοι οὐδέ φίλοι εἶεν: ἁμαρτωλαί γάρ ἐν ἀνθρώποισιν ἕπονται θνητοῖς, κύρνε: θεοί δ' οὐκ ἐθέλουσι φέρειν. καί βραδύς εὔβουλος εἷλεν ταχύν ἄνδρα διώκων, κύρνε, σύν εὐθείηι θεῶν δίκηι ἀθανάτων. ἥσυχος ὥσπερ ἐγώ μέσσην ὁδόν ἔρχεο ποσσίν, μηδ' ἑτέροισι διδούς, κύρνε, τά τῶν ἑτέρων. οὐκ ἔστιν φεύγοντι φίλος καί πιστός ἑταῖρος: τῆς δέ φυγῆς ἐστιν τοῦτ' ἀνιηρότατον. μήποτε φεύγοντ' ἄνδρα ἐπ' ἐλπίδι, κύρνε, φιλήσηις: οὐδέ γάρ οἴκαδε βάς γίνεται αὐτός ἔτι. μηδέν ἄγαν σπεύδειν: πάντων μές' ἄριστα: καί οὕτως, κύρν', ἕξεις ἀρετήν, ἥντε λαβεῖν χαλεπόν. ζεύς μοι τῶν τε φίλων δοίη τίσιν, οἵ με φιλεῦσιν, τῶν τ' ἐχθρῶν μεῖζον, κύρνε, δυνησόμενον. χοὔτως ἄν δοκέοιμι μετ' ἀνθρώπων θεός εἶναι, εἴ μ' ἀποτεισάμενον μοῖρα κίχηι θανάτου. ἀλλά, ζεῦ, τέλεσόν μοι, ὀλύμπιε, καίριον εὐχήν: δός δέ μοι ἀντί κακῶν καί τι παθεῖν ἀγαθόν. τεθναίην δ', εἰ μή τι κακῶν ἄμπαυμα μεριμνέων εὑροίμην, δοίην δ' ἀντ' ἀνιῶν ἀνίας. αἶσα γάρ οὕτως ἐστί. τίσις δ' οὐ φαίνεται ἡμῖν ἀνδρῶν, οἵ τἀμά χρήματ' ἔχουσι βίηι συλήσαντες: ἐγώ δέ κύων ἐπέρησα χαράδρην χειμάρρωι ποταμῶι πάντ' ἀποσεισάμενος: τῶν εἴη μέλαν αἷμα πιεῖν: ἐπί τ' ἐσθλός ὄροιτο δαίμων, ὅς κατ' ἐμόν νοῦν τελέσειε τάδε. ἆ δειλή πενίη, τί μένεις προλιποῦσα παρ' ἄλλον ἄνδρ' ἰέναι; μή ὦν δήν οὐκ ἐθέλοντα φίλει: ἀλλ' ἴθι καί δόμον ἄλλον ἐποίχεο, μηδέ μεθ' ἡμέων αἰεί δυστήνου τοῦδε βίου μέτεχε. τόλμα, κύρνε, κακοῖσιν, ἐπεί κἀσθλοῖσιν ἔχαιρες, εὖτέ σε καί τούτων μοῖρ' ἐπέβαλλεν ἔχειν. ὡς δέ περ ἐξ ἀγαθῶν ἔλαβες κακόν, ὥς δέ καί αὖθις ἐκδῦναι πειρῶ θεοῖσιν ἐπευχόμενος. μηδέ λίην ἐπίφαινε: κακόν δέ τε, κύρν', ἐπιφαίνειν. παύρους κηδεμόνας σῆς κακότητος ἔχεις. ἀνδρός τοι κραδίη μινύθει μέγα πῆμα παθόντος, κύρν': ἀποτεινυμένου δ' αὔξεται ἐξοπίσω. εὖ κώτιλλε τόν ἐχθρόν: ὅταν δ' ὑποχείριος ἔλθηι, τεῖσαί νιν πρόφασιν μηδεμίαν θέμενος. ἴσχε νόωι, γλώσσης δέ τό μείλιχον αἰέν ἐπέστω: δειλῶν τοι τελέθει καρδίη ὀξυτέρη. οὐ δύναμαι γνῶναι νόον ἀστῶν ὅντιν' ἔχουσιν: οὔτε γάρ εὖ ἕρδων ἁνδάνω οὔτε κακῶς: μωμεῦνται δέ με πολλοί, ὁμῶς κακοί ἠδέ καί ἐσθλοί: μιμεῖσθαι δ' οὐδείς τῶν ἀσόφων δύναται. μή μ' ἀέκοντα βίηι κεντῶν ὑπ' ἄμαξαν ἔλαυνε εἰς φιλότητα λίην, κύρνε, προσελκόμενος. ζεῦ φίλε, θαυμάζω σε: σύ γάρ πάντεσσιν ἀνάσσεις τιμήν αὐτός ἔχων καί μεγάλην δύναμιν: ἀνθρώπων δ' εὖ οἶσθα νόον καί θυμόν ἑκάστου: σόν δέ κράτος πάντων ἔσθ' ὕπατον, βασιλεῦ. πῶς δή σευ, κρονίδη, τολμᾶι νόος ἄνδρας ἀλιτρούς ἐν ταὐτῆι μοίρηι τόν τε δίκαιον ἔχειν, ἤν τ' ἐπί σωφροσύνην τρεφθῆι νόος ἤν τε πρός ὕβριν ἀνθρώπων ἀδίκοις' ἔργμασι πειθομένων; οὐδέ τι κεκριμένον πρός δαίμονός ἐστι βροτοῖσιν, οὐδ' ὁδόν ἥντιν' ἰών ἀθανάτοισιν ἅδοι. ἔμπης δ' ὄλβον ἔχουσιν ἀπήμονα: τοί δ' ἀπό δειλῶν ἔργων ἴσχοντες θυμόν ὅμως πενίην μητέρ' ἀμηχανίης ἔλαβον τά δίκαια φιλεῦντες, ἥτ' ἀνδρῶν παράγει θυμόν ἐς ἀμπλακίην βλάπτους' ἐν στήθεσσι φρένας κρατερῆς ὑπ' ἀνάγκης: τολμᾶι δ' οὐκ ἐθέλων αἴσχεα πολλά φέρειν χρημοσύνηι εἴκων, ἥ δή κακά πολλά διδάσκει, ψεύδεά τ' ἐξαπάτας τ' οὐλομένας τ' ἔριδας, ἄνδρα καί οὐκ ἐθέλοντα: κακόν δέ οἱ οὐδέν ἔοικεν: ἡ γάρ καί χαλεπήν τίκτει ἀμηχανίην. ἐν πενίηι δ' ὅ τε δειλός ἀνήρ ὅ τε πολλόν ἀμείνων φαίνεται, εὖτ' ἄν δή χρημοσύνη κατέχηι: τοῦ μέν γάρ τά δίκαια φρονεῖ νόος, οὗτέ περ αἰεί ἰθεῖα γνώμη στήθεσιν ἐμπεφύηι: τοῦ δ' αὖτ' οὔτε κακοῖς' ἕπεται νόος οὔτ' ἀγαθοῖσιν. τόν δ' ἀγαθόν τολμᾶν χρή τά τε καί τά φέρειν, αἰδεῖσθαι δέ φίλους φεύγειν τ' ὀλεσήνορας ὅρκους, ἐντράπελ' ἀθανάτων μῆνιν ἀλευάμενον. μηδέν ἄγαν σπεύδειν: καιρός δ' ἐπί πᾶσιν ἄριστος ἔργμασιν ἀνθρώπων: πολλάκι δ' εἰς ἀρετήν σπεύδει ἀνήρ κέρδος διζήμενος, ὅντινα δαίμων πρόφρων εἰς μεγάλην ἀμπλακίην παράγει, καί οἱ ἔθηκε δοκεῖν, ἅ μέν ἦι κακά, ταῦτ' ἀγάθ' εἶναι εὐμαρέως, ἅ δ' ἄν ἦι χρήσιμα, ταῦτα κακά. φίλτατος ὤν ἥμαρτες: ἐγώ δέ σοι αἴτιος οὐδέν, ἀλλ' αὐτός γνώμης οὐκ ἀγαθῆς ἔτυχες. οὐδένα θησαυρόν παισίν καταθήσει ἀμείνω αἰδοῦς, ἥτ' ἀγαθοῖς' ἀνδράσι, κύρν', ἕπεται. οὐδενός ἀνθρώπων κακίων δοκεῖ εἶναι ἑταῖρος, ὧι γνώμη θ' ἕπεται, κύρνε, καί ὧι δύναμις. πίνων δ' οὐχ οὕτως θωρήξομαι, οὐδ' ἐμέ τ' οἶνος ἐξάγει, ὥστ' εἰπεῖν δεινόν ἔπος περί σοῦ. οὐδέν' ὁμοῖον ἐμοί δύναμαι διζήμενος εὑρεῖν πιστόν ἑταῖρον, ὅτωι μή τις ἔνεστι δόλος: ἐς βάσανον δ' ἐλθών παρατρίβομαι ὥστε μολύβδωι χρυσός, ὑπερτερίης δ' ἄμμιν ἔνεστι λόγος. πολλά με καί συνιέντα παρέρχεται: ἀλλ' ὑπ' ἀνάγκης σιγῶ, γινώσκων ἡμετέρην δύναμιν. πολλοῖς' ἀνθρώπων γλώσσηι θύραι οὐκ ἐπίκεινται ἁρμόδιαι, καί σφιν πόλλ' ἀμέλητα μέλει. πολλάκι γάρ τό κακόν κατακείμενον ἔνδον ἄμεινον, ἐσθλόν δ' ἐξελθόν λώιον ἤ τό κακόν. ‘πάντων μέν μή φῦναι ἐπιχθονίοισιν ἄριστον’ μηδ' ἐσιδεῖν αὐγάς ὀξέος ἠελίου, ‘φύντα δ' ὅπως ὤκιστα πύλας ἀίδαο περῆσαι’ καί κεῖσθαι πολλήν γῆν ἐπαμησάμενον. φῦσαι καί θρέψαι ῥᾶιον βροτόν ἤ φρένας ἐσθλάς ἐνθέμεν: οὐδείς πω τοῦτό γ' ἐπεφράσατο, ὧι τις σώφρον' ἔθηκε τόν ἄφρονα κἀκ κακοῦ ἐσθλόν. εἰ δ' ἀσκληπιάδαις τοῦτό γ' ἔδωκε θεός, ἰᾶσθαι κακότητα καί ἀτηράς φρένας ἀνδρῶν, πολλούς ἄν μισθούς καί μεγάλους ἔφερον. εἰ δ' ἦν ποιητόν τε καί ἔνθετον ἀνδρί νόημα, οὔποτ' ἄν ἐξ ἀγαθοῦ πατρός ἔγεντο κακός, πειθόμενος μύθοισι σαόφροσιν: ἀλλά διδάσκων οὔποτε ποιήσει τόν κακόν ἄνδρ' ἀγαθόν. νήπιος, ὅς τόν ἐμόν μέν ἔχει νόον ἐν φυλακῆισιν, τῶν δ' αὐτοῦ ἰδίων οὐδέν ἐπιστρέφεται. οὐδείς γάρ πάντ' ἐστί πανόλβιος: ἀλλ' ὁ μέν ἐσθλός τολμᾶι ἔχων τό κακόν, κοὐκ ἐπίδηλος ὁμῶς, δειλός δ' οὔτ' ἀγαθοῖσιν ἐπίσταται οὔτε κακοῖσιν θυμόν ἔχων μίμνειν. ἀθανάτων τε δόσεις παντοῖαι θνητοῖσιν ἐπέρχοντ'. ἀλλ' ἐπιτολμᾶν χρή δῶρ' ἀθανάτων, οἷα διδοῦσιν, ἔχειν. εἴ μ' ἐθέλεις πλύνειν, κεφαλῆς ἀμίαντον ἀπ' ἄκρης αἰεί λευκόν ὕδωρ ῥεύσεται ἡμετέρης, εὑρήσεις δέ με πᾶσιν ἐπ' ἔργμασιν ὥσπερ ἄπεφθον χρυσόν ἐρυθρόν ἰδεῖν τριβόμενον βασάνωι, τοῦ χροιῆς καθύπερθε μέλας οὐχ ἅπτεται ἰός οὐδ' εὐρώς, αἰεί δ' ἄνθος ἔχει καθαρόν. ὤνθρωπ', εἰ γνώμης ἔλαχες μέρος ὥσπερ ἀνοίης καί σώφρων οὕτως ὥσπερ ἄφρων ἐγένου, πολλοῖς' ἄν ζηλωτός ἐφαίνεο τῶνδε πολιτῶν οὕτως ὥσπερ νῦν οὐδενός ἄξιος εἶ. οὔ τοι σύμφορόν ἐστι γυνή νέα ἀνδρί γέροντι: οὐ γάρ πηδαλίωι πείθεται ὡς ἄκατος, οὐδ' ἄγκυραι ἔχουσιν: ἀπορρήξασα δέ δεσμά πολλάκις ἐκ νυκτῶν ἄλλον ἔχει λιμένα. μήποτ' ἐπ' ἀπρήκτοισι νόον ἔχε μηδέ μενοίνα χρήμασι, τῶν ἄνυσις γίνεται οὐδεμία. εὐμαρέ' οἷς τοι χρῆμα θεοί δόσαν οὔτε τι δειλόν οὔτ' ἀγαθόν: χαλεπῶι δ' ἔργματι κῦδος ἔπι. ἀμφ' ἀρετῆι τρίβου καί τοι τά δίκαια φίλ' ἔστω, μηδέ σε νικάτω κέρδος, ὅ τ' αἰσχρόν ἔηι. μηδένα τῶνδ' ἀέκοντα μένειν κατέρυκε παρ' ἡμῖν, μηδέ θύραζε κέλευ' οὐκ ἐθέλοντ' ἰέναι, μηδ' εὕδοντ' ἐπέγειρε, σιμωνίδη, ὅντιν' ἄν ἡμῶν θωρηχθέντ' οἴνωι μαλθακός ὕπνος ἕληι, μηδέ τόν ἀγρυπνέοντα κέλευ' ἀέκοντα καθεύδειν. ‘πᾶν γάρ ἀναγκαῖον χρῆμ' ἀνιηρόν ἔφυ.’ τῶι πίνειν δ' ἐθέλοντι παρασταδόν οἰνοχοείτω: οὐ πάσας νύκτας γίνεται ἁβρά παθεῖν. αὐτάρ ἐγώ_μέτρον γάρ ἔχω μελιηδέος οἴνου_ ὕπνου λυσικάκου μνήσομαι οἴκαδ' ἰών. ἥξω δ' ὡς οἶνος χαριέστατος ἀνδρί πεπόσθαι: οὔτε τι γάρ νήφω οὔτε λίην μεθύω. ὅς δ' ἄν ὑπερβάλληι πόσιος μέτρον, οὐκέτι κεῖνος τῆς αὐτοῦ γλώσσης καρτερός οὐδέ νόου: μυθεῖται δ' ἀπάλαμνα, τά νήφοσι γίνεται αἰσχρά, αἰδεῖται δ' ἕρδων οὐδέν, ὅταν μεθύηι, τό πρίν ἐών σώφρων, τότε νήπιος. ἀλλά σύ ταῦτα γινώσκων μή πῖν' οἶνον ὑπερβολάδην, ἀλλ' ἤ πρίν μεθύειν ὑπανίστασο_μή σε βιάσθω γαστήρ ὥστε κακόν λάτριν ἐφημέριον_ ἤ παρεών μή πῖνε. σύ δ' ‘ἔγχεε’ τοῦτο μάταιον κωτίλλεις αἰεί: τοὔνεκά τοι μεθύεις: ἡ μέν γάρ ‘φέρεται φιλοτήσιος’, ἡ δέ ‘πρόκειται,’ τήν δέ ‘θεοῖς σπένδεις’, τήν δ' ‘ἐπί χειρός ἔχεις’: αἰνεῖσθαι δ' οὐκ οἶδας. ἀνίκητος δέ τοι οὗτος, ὅς πολλάς πίνων μή τι μάταιον ἐρεῖ: ὑμεῖς δ' εὖ μυθεῖσθε παρά κρητῆρι μένοντες, ἀλλήλων ἔριδος δήν ἀπερυκόμενοι, εἰς τό μέσον φωνεῦντες ὁμῶς ἑνί καί συνάπασιν: χοὔτως συμπόσιον γίνεται οὐκ ἄχαρι. ἄφρονος ἀνδρός ὁμῶς καί σώφρονος οἶνος, ὅταν δή πίνηι ὑπέρ μέτρον, κοῦφον ἔθηκε νόον. ἐμ πυρί μέν χρυσόν τε καί ἄργυρον ἴδριες ἄνδρες γινώσκους', ἀνδρός δ' οἶνος ἔδειξε νόον καί μάλα περ πινυτοῦ, τόν ὑπέρ μέτρον ἤρατο πίνων, ὥστε καταισχῦναι καί πρίν ἐόντα σοφόν. οἰνοβαρέω κεφαλήν, ὀνομάκριτε, καί με βιᾶται οἶνος, ἀτάρ γνώμης οὐκέτ' ἐγώ ταμίης ἡμετέρης, τό δέ δῶμα περιτρέχει. ἀλλ' ἄγ' ἀναστάς πειρηθῶ, μή πως καί πόδας οἶνος ἔχει καί νόον ἐν στήθεσσι: δέδοικα δέ μή τι μάταιον ἕρξω θωρηχθείς καί μέγ' ὄνειδος ἔχω. οἶνος πινόμενος πουλύς κακόν: ἤν δέ τις αὐτόν πίνηι ἐπισταμένως, οὐ κακόν, ἀλλ' ἀγαθόν. ἦλθες δή, κλεάριστε, βαθύν διά πόντον ἀνύσσας ἐνθάδ' ἐπ' οὐδέν ἔχοντ', ὦ τάλαν, οὐδέν ἔχων. νηός τοι πλευρῆισιν ὑπό ζυγά θήσομεν ἡμεῖς, κλεάρισθ', οἷ' ἔχομεν χοἶα διδοῦσι θεοί. τῶν δ' ὄντων τἄριστα παρέξομεν: ἤν δέ τις ἔλθηι σεῦ φίλος ὤν, † κατάκεις', † ὡς φιλότητος ἔχεις. οὔτε τι τῶν ὄντων ἀποθήσομαι, οὔτε τι μείζω σῆς ἕνεκα ξενίης ἄλλοθεν οἰσόμεθα: ἤν δέ τί ς' εἰρωτᾶι τόν ἐμόν βίον, ὧδέ οἱ εἰπεῖν: ‘ὡς εὖ μέν χαλεπῶς, ὡς χαλεπῶς δέ μάλ' εὖ, ὥσθ' ἕνα μέν ξεῖνον πατρώιον οὐκ ἀπολείπειν, ξείνια δέ πλέον' ἔστ' οὐ δυνατός παρέχειν.’ οὔ σε μάτην, ὦ πλοῦτε, βροτοί τιμῶσι μάλιστα: ἦ γάρ ῥηϊδίως τήν κακότητα φέρεις. καί γάρ τοι πλοῦτον μέν ἔχειν ἀγαθοῖσιν ἔοικεν, ἡ πενίη δέ κακῶι σύμφορος ἀνδρί φέρειν. ὤ μοι ἐγών ἥβης καί γήραος οὐλομένοιο, τοῦ μέν ἐπερχομένου, τῆς δ' ἀπονισομένης. οὐδέ ἕνα προὔδωκα φίλον καί πιστόν ἑταῖρον, οὐδ' ἐν ἐμῆι ψυχῆι δούλιον οὐδέν ἔνι. αἰεί μοι φίλον ἦτορ ἰαίνεται, ὁππότ' ἀκούσω αὐλῶν φθεγγομένων ἱμερόεσσαν ὄπα. χαίρω δ' εὖ πίνων καί ὑπ' αὐλητῆρος ἀκούων, χαίρω δ' εὔφθογγον χερσί λύρην ὀχέων. οὔποτε δουλείη κεφαλή ἰθεῖα πέφυκεν, ἀλλ' αἰεί σκολιή καὐχένα λοξόν ἔχει. οὔτε γάρ ἐκ σκίλλης ῥόδα φύεται οὔθ' ὑάκινθος, οὐδέ ποτ' ἐκ δούλης τέκνον ἐλευθέριον. οὗτος ἀνήρ, φίλε κύρνε, πέδας χαλκεύεται αὑτῶι, εἰ μή ἐμήν γνώμην ἐξαπατῶσι θεοί. δειμαίνω, μή τήνδε πόλιν, πολυπαΐδη, ὕβρις ἥ περ κενταύρους ὠμοφάγους ὄλεσεν. χρή με παρά στάθμην καί γνώμονα τήνδε δικάσσαι, κύρνε, δίκην, ἶσόν τ' ἀμφοτέροισι δόμεν, μάντεσί τ(οι) οἰωνοῖς τε καί αἰθομένοις' ἱεροῖσιν, ὄφρα μή ἀμπλακίης αἰσχρόν ὄνειδος ἔχω. μηδένα πω κακότητι βιάζεο: τῶι δέ δικαίωι τῆς εὐεργεσίης οὐδέν ἀρειότερον. ἄγγελος ἄφθογγος πόλεμον πολύδακρυν ἐγείρει, κύρν', ἀπό τηλαυγέος φαινόμενος σκοπιῆς. ἀλλ' ἵπποις' ἔμβαλλε ταχυπτέρνοισι χαλινούς: δήιων γάρ σφ' ἀνδρῶν ἀντιάσειν δοκέω. οὐ πολλόν τό μεσηγύ: διαπρήξουσι κέλευθον, εἰ μή ἐμήν γνώμην ἐξαπατῶσι θεοί. χρή τολμᾶν χαλεποῖσιν ἐν ἄλγεσι κείμενον ἄνδρα πρός τε θεῶν αἰτεῖν ἔκλυσιν ἀθανάτων. φράζεο: κίνδυνός τοι ἐπί ξυροῦ ἵσταται ἀκμῆς: ἄλλοτε πόλλ' ἕξεις, ἄλλοτε παυρότερα, ὥστε σε μήτε λίην ἀφνεόν κτεάτεσσι γενέσθαι, μήτε σέ γ' ἐς πολλήν χρημοσύνην ἐλάσαι. εἴη μοι τά μέν αὐτόν ἔχειν, τά δέ πόλλ' ἐπιδοῦναι χρήματα τῶν ἐχθρῶν τοῖσι φίλοισιν ἔχειν. κεκλῆσθαι δ' ἐς δαῖτα, παρέζεσθαι δέ παρ' ἐσθλόν ἄνδρα χρεών σοφίην πᾶσαν ἐπιστάμενον. τοῦ συνιεῖν, ὁπόταν τι λέγηι σοφόν, ὄφρα διδαχθῆις καί τοῦτ' εἰς οἶκον κέρδος ἔχων ἀπίηις. ἥβηι τερπόμενος παίζω: δηρόν γάρ ἔνερθεν γῆς ὀλέσας ψυχήν κείσομαι ὥστε λίθος ἄφθογγος, λείψω δ' ἐρατόν φάος ἠελίοιο: ἔμπης δ' ἐσθλός ἐών ὄψομαι οὐδέν ἔτι. δόξα μέν ἀνθρώποισι κακόν μέγα, πεῖρα δ' ἄριστον: πολλοί ἀπείρητοι δόξαν ἔχους' ἀγαθῶν. εὖ ἕρδων εὖ πάσχε: τί κ' ἄγγελον ἄλλον ἰάλλοις; τῆς εὐεργεσίης ῥηιδίη ἀγγελίη. οἵ με φίλοι προδιδοῦσιν, ἐπεί τόν γ' ἐχθρόν ἀλεῦμαι ὥστε κυβερνήτης χοιράδας εἰναλίας. ‘ῥήιον ἐξ ἀγαθοῦ θεῖναι κακόν ἤ 'κ κακοῦ ἐσθλόν.’ μή με δίδασκ': οὔ τοι τηλίκος εἰμί μαθεῖν. ἐχθαίρω κακόν ἄνδρα, καλυψαμένη δέ πάρειμι σμικρῆς ὄρνιθος κοῦφον ἔχουσα νόον. _ ἐχθαίρω δέ γυναῖκα περίδρομον ἄνδρα τε μάργον, ὅς τήν ἀλλοτρίαν βούλετ' ἄρουραν ἀροῦν. ἀλλά τά μέν προβέβηκεν, ἀμήχανόν ἐστι γενέσθαι ἀεργά: τά δ' ἐξοπίσω, τῶν φυλακή μελέτω. ‘πᾶσίν τοι κίνδυνος ἐπ' ἔργμασιν, οὐδέ τις οἶδεν πῆι σχήσειν μέλλει πρήγματος ἀρχομένου. ἀλλ' ὁ μέν εὐδοκιμεῖν πειρώμενος οὐ προνοήσας εἰς μεγάλην ἄτην καί χαλεπήν ἔπεσεν: τῶι δέ καλῶς ποιεῦντι θεός περί πάντα τίθησιν συντυχίην ἀγαθήν, ἔκλυσιν ἀφροσύνης.’ τολμᾶν χρή, τά διδοῦσι θεοί θνητοῖσι βροτοῖσιν, ῥηϊδίως δέ φέρειν ἀμφοτέρων τό λάχος, μήτε κακοῖσιν ἀσῶντα λίην φρένα, μήτ' ἀγαθοῖσιν τερφθῆις ἐξαπίνης, πρίν τέλος ἄκρον ἰδεῖν. ἄνθρωπ', ἀλλήλοισιν ἀπόπροθεν ὦμεν ἑταῖροι: πλήν πλούτου παντός χρήματός ἐστι κόρος. ‘δήν δή καί φίλοι ὦμεν’: ἀτάρ τ' ἄλλοισιν ὁμίλει ἀνδράσιν, οἵ τόν σόν μᾶλλον ἴσασι νόον. οὔ μ' ἔλαθες φοιτῶν κατ' ἀμαξιτόν, ἥν ἄρα καί πρίν ἠλάστρεις κλέπτων ἡμετέρην φιλίην. ἔρρε, θεοῖσίν τ' ἐχθρέ καί ἀνθρώποισιν ἄπιστε, ψυχρόν ὅς ἐν κόλπωι ποικίλον εἶχες ὄφιν. τοιάδε καί μάγνητας ἀπώλεσεν ἔργα καί ὕβρις, οἷα τά νῦν ἱερήν τήνδε πόλιν κατέχει. πολλῶι τοι πλέονας λιμοῦ κόρος ὤλεσεν ἤδη ἄνδρας, ὅσοι μοίρης πλεῖον ἔχειν ἔθελον. ἀρχῆι ἔπι ψεύδους μικρά χάρις: εἰς δέ τελευτήν αἰσχρόν δή κέρδος καί κακόν, ἀμφότερον, γίνεται. οὐδέ τι καλόν, ὅτωι ψεῦδος προσαμαρτῆι ἀνδρί καί ἐξέλθηι πρῶτον ἀπό στόματος. οὐ χαλεπόν ψέξαι τόν πλησίον, οὐδέ μέν αὐτόν αἰνῆσαι: δειλοῖς' ἀνδράσι ταῦτα μέλει. σιγᾶν δ' οὐκ ἐθέλουσι κακοί κακά λεσχάζοντες, οἱ δ' ἀγαθοί πάντων μέτρον ἴσασιν ἔχειν. οὐδένα παμπήδην ἀγαθόν καί μέτριον ἄνδρα τῶν νῦν ἀνθρώπων ἠέλιος καθορᾶι. οὔ τι μάλ' ἀνθρώποις καταθύμια πάντα τελεῖται: πολλόν γάρ θνητῶν κρέσσονες ἀθάνατοι. πόλλ' ἐν ἀμηχανίηισι κυλίνδομαι ἀχνύμενος κῆρ: ἄκρην γάρ πενίην οὐχ ὑπερεδράμομεν. πᾶς τις πλούσιον ἄνδρα τίει, ἀτίει δέ πενιχρόν πᾶσιν δ' ἀνθρώποις' αὐτός ἔνεστι νόος. παντοῖαι κακότητες ἐν ἀνθρώποισιν ἔασιν, παντοῖαι δ' ἀρεταί καί βιότου παλάμαι. ἀργαλέον φρονέοντα παρ' ἄφροσι πόλλ' ἀγορεύειν καί σιγᾶν αἰεί: τοῦτο γάρ οὐ δυνατόν. αἰσχρόν τοι μεθύοντα παρ' ἀνδράσι νήφοσιν εἶναι, αἰσχρόν δ' εἰ νήφων πάρ μεθύουσι μένει. ἥβη καί νεότης ἐπικουφίζει νόον ἀνδρός, πολλῶν δ' ἐξαίρει θυμόν ἐς ἀμπλακίην. ὧιτινι μή θυμοῦ κρέσσων νόος, αἰέν ἐν ἄταις, κύρν'. ἦ καί μεγάλαις κεῖται ἐν ἀμπλακίαις. βουλεύου δίς καί τρίς, ὅ τοί κ' ἐπί τόν νόον ἔλθηι: ἀτηρός γάρ τοι λάβρος ἀνήρ τελέθει. ἀνδράσι τοῖς' ἀγαθοῖς' ἕπεται γνώμη τε καί αἰδώς: οἵ νῦν ἐν πολλοῖς' ἀτρεκέως ὀλίγοι. ἐλπίς καί κίνδυνος ἐν ἀνθρώποισιν ὁμοῖοι: οὗτοι γάρ χαλεποί δαίμονες ἀμφότεροι. πολλάκι πάρ δόξαν τε καί ἐλπίδα γίνεται εὖ ῥεῖν ἔργ' ἀνδρῶν, βουλαῖς δ' οὐκ ἐπέγεντο τέλος. οὔ τοί κ' εἰδείης οὔτ' εὔνουν οὔτε τόν ἐχθρόν, εἰ μή σπουδαίου πράγματος ἀντιτύχοις. πολλοί πάρ κρητῆρι φίλοι γίνονται ἑταῖροι, ἐν δέ σπουδαίωι πράγματι παυρότεροι. παύρους κηδεμόνας πιστούς εὕροις κεν ἑταίρους κείμενος ἐν μεγάληι θυμόν ἀμηχανίηι. ἦ δή νῦν αἰδώς μέν ἐν ἀνθρώποισιν ὄλωλεν, αὐτάρ ἀναιδείη γαῖαν ἐπιστρέφεται. ἆ δειλή πενίη, τί ἐμοῖς' ἐπικειμένη ὤμοις σῶμα καταισχύνεις καί νόον ἡμέτερον; αἰσχρά δέ μ' οὐκ ἐθέλοντα βίηι καί πολλά διδάσκεις ἐσθλά μετ' ἀνθρώπων καί κάλ' ἐπιστάμενον. εὐδαίμων εἴην καί θεοῖς φίλος ἀθανάτοισιν, κύρν': ἀρετῆς δ' ἄλλης οὐδεμιῆς ἔραμαι. σύν τοί, κύρνε, παθόντι κακῶς ἀνιώμεθα πάντες: ἀλλά τοί ἀλλότριον κῆδος ἐφημέριον. μηδέν ἄγαν χαλεποῖσιν ἀσῶ φρένα μηδ' ἀγαθοῖσιν χαῖρ', ἐπεί ἔστ' ἀνδρός πάντα φέρειν ἀγαθοῦ. οὐδ' ὀμόσαι χρή τοῦτο. _τί ‘μήποτε πρᾶγμα τόδ' ἔσται’; θεοί γάρ τοι νεμεσῶς', οἷσιν ἔπεστι τέλος: † καιπρηξαι † μέντοι τι: καί ἐκ κακοῦ ἐσθλόν ἔγεντο καί κακόν ἐξ ἀγαθοῦ. καί τε πενιχρός ἀνήρ αἶψα μάλ' ἐπλούτησε καί ὅς μάλα πολλά πέπαται ἐξαπίνης ἀπό τ(οι) οὖν ὤλεσε νυκτί μιῆι. καί σώφρων ἥμαρτε, καί ἄφρονι πολλάκι δόξα ἕσπετο, καί τιμῆς καί κακός ὤν ἔλαχεν. εἰ μέν χρήματ' ἔχοιμι, σιμωνίδη, οἷά περ ἤδη οὐκ ἄν ἀνιώιμην τοῖς' ἀγαθοῖσι συνών. νῦν δέ με γινώσκοντα παρέρχεται, εἰμί δ' ἄφωνος χρημοσύνηι, πολλῶν † γνοῦσαν † ἄμεινον ἔτι οὕνεκα νῦν φερόμεσθα καθ' ἱστία λευκά βαλόντες μηλίου ἐκ πόντου νύκτα διά δνοφερήν: ἀντλεῖν δ' οὐκ ἐθέλουσιν: ὑπερβάλλει δέ θάλασσα ἀμφοτέρων τοίχων. ἦ μάλα τις χαλεπῶς σώιζεται. οἱ δ' ἕρδουσι: κυβερνήτην μέν ἔπαυσαν ἐσθλόν, ὅτις φυλακήν εἶχεν ἐπισταμένως: χρήματα δ' ἁρπάζουσι βίηι, κόσμος δ' ἀπόλωλεν, δασμός δ' οὐκέτ' ἴσος γίνεται ἐς τό μέσον: φορτηγοί δ' ἄρχουσι, κακοί δ' ἀγαθῶν καθύπερθεν. δειμαίνω, μή πως ναῦν κατά κῦμα πίηι. ταῦτά μοι ἠινίχθω κεκρυμμένα τοῖς' ἀγαθοῖσιν: γινώσκοι δ' ἄν τις καί κακόν, ἄν σοφός ἦι. πολλοί πλοῦτον ἔχουσιν ἀίδριες: οἱ δέ τά καλά ζητοῦσιν χαλεπῆι τειρόμενοι πενίηι. ἕρδειν δ' ἀμφοτέροισιν ἀμηχανίη παράκειται: εἴργει γάρ τούς μέν χρήματα, τούς δέ νόος. οὐκ ἔστι θνητοῖσι πρός ἀθανάτους μαχέσασθαι οὐδέ δίκην εἰπεῖν: οὐδενί τοῦτο θέμις. οὐ χρή πημαίνειν ὅ τε μή πημαντέον εἴη, οὐδ' ἕρδειν ὅ τι μή λώιον ἦι τελέσαι. χαίρων εὖ τελέσειας ὁδός μεγάλου διά πόντου, καί σε ποσειδάων χάρμα φίλοις' ἀγάγοι. πολλούς τοι κόρος ἄνδρας ἀπώλεσεν ἀφραίνοντας: γνῶναι γάρ χαλεπόν μέτρον, ὅτ' ἐσθλά παρῆι. οὐ δύναμαί σοι, θυμέ, παρασχεῖν ἄρμενα πάντα: τέτλαθι: τῶν δέ καλῶν οὔ τι σύ μοῦνος ἐρᾶις. εὖ μέν ἔχοντος ἐμοῦ πολλοί φίλοι: ἤν δέ τι δεινόν συγκύρσηι, παῦροι πιστόν ἔχουσι νόον. πλήθει δ' ἀνθρώπων ἀρετή μία γίνεται ἥδε, πλουτεῖν: τῶν δ' ἄλλων οὐδέν ἄρ' ἦν ὄφελος, οὐδ' εἰ σωφροσύνην μέν ἔχοις ῥαδαμάνθυος αὐτοῦ, πλείονα δ' εἰδείης σισύφου αἰολίδεω, ὅστε καί ἐξ ἀίδεω πολυϊδρίηισιν ἀνῆλθεν πείσας περσεφόνην αἱμυλίοισι λόγοις, ἥτε βροτοῖς παρέχει λήθην βλάπτουσα νόοιο_ ἄλλος δ' οὔπω τις τοῦτο γ' ἐπεφράσατο, ὅντινα δή θανάτοιο μέλαν νέφος ἀμφικαλύψηι, ἔλθηι δ' ἐς σκιερόν χῶρον ἀποφθιμένων, κυανέας τε πύλας παραμείψεται, αἵτε θανόντων ψυχάς εἴργουσιν καίπερ ἀναινομένας: ἀλλ' ἄρα κἀκεῖθεν πάλιν ἤλυθε σίσυφος ἥρως ἐς φάος ἠελίου σφῆισι πολυφροσύναις_ οὐδ' εἰ ψεύδεα μέν ποιοῖς ἐτύμοισιν ὁμοῖα, γλῶσσαν ἔχων ἀγαθήν νέστορος ἀντιθέου, ὠκύτερος δ' εἴησθα πόδας ταχεῶν ἁρπυιῶν καί παίδων βορέω, τῶν ἄφαρ εἰσί πόδες. ἀλλά χρή πάντας γνώμην ταύτην καταθέσθαι, ὡς πλοῦτος πλείστην πᾶσιν ἔχει δύναμιν. ‘ἶσόν τοι πλουτοῦσιν, ὅτωι πολύς ἄργυρός ἐστιν καί χρυσός καί γῆς πυροφόρου πεδία ἵπποι θ' ἡμίονοί τε, καί ὧι’_τά δέοντα πάρεστι ‘γαστρί τε καί πλευραῖς καί ποσίν ἁβρά παθεῖν, παιδός τ' ἠδέ γυναικός:’ ὅταν δέ κε τῶν ἀφίκηται ὥρη, σύν δ' ἥβη γίνεται ἁρμοδία, ταῦτ' ἄφενος θνητοῖσι: τά γάρ περιώσια πάντα χρήματ' ἔχων οὐδείς ἔρχεται εἰς ἀίδεω, οὐδ' ἄν ἄποινα διδούς θάνατον φύγοι οὐδέ βαρείας νούσους οὐδέ κακόν γῆρας ἐπερχόμενον. φροντίδες ἀνθρώπων ἔλαχον πτερά ποικίλ' ἔχουσαι, μυρόμεναι ψυχῆς εἵνεκα καί βιότου. ζεῦ πάτερ, εἴθε γένοιτο θεοῖς φίλα τοῖς μέν ἀλιτροῖς ὕβριν ἁδεῖν, καί σφιν τοῦτο γένοιτο φίλον θυμῶι, σχέτλια ἔργα † διατά φρεσί δ' ὅστις † ἀθήνης ἐργάζοιτο θεῶν μηδέν ὀπιζόμενος, αὐτόν ἔπειτα πάλιν τεῖσαι κακά, μηδ' ἔτ' ὀπίσσω πατρός ἀτασθαλίαι παισί γένοιντο κακόν: παῖδες δ' οἵτ' ἀδίκου πατρός τά δίκαια νοεῦντες ποιῶσιν, κρονίδη, σόν χόλον ἁζόμενοι, ἐξ ἀρχῆς τά δίκαια μετ' ἀστοῖσιν φιλέοντες, μή τιν' ὑπερβασίην ἀντιτίνειν πατέρων. ταῦτ' εἴη μακάρεσσι θεοῖς φίλα: νῦν δ' ὁ μέν ἕρδων ἐκφεύγει, τό κακόν δ' ἄλλος ἔπειτα φέρει. καί τοῦτ', ἀθανάτων βασιλεῦ, πῶς ἐστι δίκαιον, ἔργων ὅστις ἀνήρ ἐκτός ἐών ἀδίκων, μή τιν' ὑπερβασίην κατέχων μήθ' ὅρκον ἀλιτρόν, ἀλλά δίκαιος ἐών, μή τά δίκαια πάθηι; τίς δή κεν βροτός ἄλλος ὁρῶν πρός τοῦτον ἔπειτα ἅζοιτ' ἀθανάτους, καί τίνα θυμόν ἔχων, ὁππότ' ἀνήρ ἄδικος καί ἀτάσθαλος, οὔτε τευ ἀνδρός οὔτε τευ ἀθανάτων μῆνιν ἀλευόμενος, ὑβρίζηι πλούτωι κεκορημένος, οἱ δέ δίκαιοι τρύχονται χαλεπῆι τειρόμενοι πενίηι; ταῦτα μαθών, φίλ' ἑταῖρε, δικαίως χρήματα ποιοῦ, σώφρονα θυμόν ἔχων ἐκτός ἀτασθαλίης, ἀεί τῶνδ' ἐπέων μεμνημένος: εἰς δέ τελευτήν αἰνήσεις μύθωι σώφρονι πειθόμενος. ζεύς μέν τῆσδε πόληος ὑπειρέχοι αἰθέρι ναίων αἰεί δεξιτερήν χεῖρ' ἐπ' ἀπημοσύνηι, ἄλλοι τ' ἀθάνατοι μάκαρες θεοί: αὐτάρ ἀπόλλων ὀρθώσαι γλῶσσαν καί νόον ἡμέτερον. φόρμιγξ δ' αὖ φθέγγοιθ' ἱερόν μέλος ἠδέ καί αὐλός: ἡμεῖς δέ σπονδάς θεοῖσιν ἀρεσσάμενοι πίνωμεν, χαρίεντα μετ' ἀλλήλοισι λέγοντες, μηδέν τόν μήδων δειδιότες πόλεμον. ὧδ' εἶναι. καί ἄμεινον ἐύφρονα θυμόν ἔχοντας νόσφι μεριμνάων εὐφροσύνως διάγειν τερπομένους, τηλοῦ δέ κακάς ἀπό κῆρας ἀμῦναι γῆράς τ' οὐλόμενον καί θανάτοιο τέλος. χρή μουσῶν θεράποντα καί ἄγγελον, εἴ τι περισσόν εἰδείη, σοφίης μή φθονερόν τελέθειν, ἀλλά τά μέν μῶσθαι, τά δέ δεικνύεν, ἄλλα δέ ποιεῖν: τί σφιν χρήσηται μοῦνος ἐπιστάμενος; φοῖβε ἄναξ, αὐτός μέν ἐπύργωσας πόλιν ἄκρην, ἀλκαθόωι πέλοπος παιδί χαριζόμενος: αὐτός δέ στρατόν ὑβριστήν μήδων ἀπέρυκε τῆσδε πόλευς, ἵνα σοι λαοί ἐν εὐφροσύνηι ἦρος ἐπερχομένου κλειτάς πέμπως' ἑκατόμβας τερπόμενοι κιθάρηι καί ἐρατῆι θαλίηι παιάνων τε χοροῖς' ἰαχῆισί τε σόν περί βωμόν: ἦ γάρ ἔγωγε δέδοικ' ἀφραδίην ἐσορῶν καί στάσιν ἑλλήνων λαοφθόρον. ἀλλά σύ, φοῖβε, ἵλαος ἡμετέρην τήνδε φύλασσε πόλιν. ἦλθον μέν γάρ ἔγωγε καί εἰς σικελήν ποτε γαῖαν, ἦλθον δ' εὐβοίης ἀμπελόεν πεδίον σπάρτην δ' εὐρώτα δονακοτρόφου ἀγλαόν ἄστυ: καί μ' ἐφίλευν προφρόνως πάντες ἐπερχόμενον: ἀλλ' οὔτις μοι τέρψις ἐπί φρένας ἦλθεν ἐκείνων. οὕτως οὐδέν ἄρ' ἦν φίλτερον ἄλλο πάτρης. μήποτέ μοι μελέδημα νεώτερον ἄλλο φανείη ἀντ' ἀρετῆς σοφίης τ', ἀλλά τόδ' αἰέν ἔχων τερποίμην φόρμιγγι καί ὀρχηθμῶι καί ἀοιδῆι, καί μετά τῶν ἀγαθῶν ἐσθλόν ἔχοιμι νόον. μήτε τινά ξείνων δηλεύμενος ἔργμασι λυγροῖς μήτε τιν' ἐνδήμων, ἀλλά δίκαιος ἐών, ‘τήν σαυτοῦ φρένα τέρπε: δυσηλεγέων δέ πολιτῶν ἄλλος τοί σε κακῶς, ἄλλος ἄμεινον ἐρεῖ.’ τούς ἀγαθούς ἄλλος μάλα μέμφεται, ἄλλος ἐπαινεῖ, τῶν δέ κακῶν μνήμη γίνεται οὐδεμία. ἀνθρώπων δ' ἄψεκτος ἐπί χθονί γίνεται οὐδείς: † ἀλλὡσειλώϊον † μή πλεόνεσσι μέλοι. οὐδείς ἀνθρώπων οὔτ' ἔσσεται οὔτε πέφυκεν ὅστις πᾶσιν ἁδών δύσεται εἰς ἀίδεω: οὐδέ γάρ ὅς θνητοῖσι καί ἀθανάτοισιν ἀνάσσει, ζεύς κρονίδης, θνητοῖς πᾶσιν ἁδεῖν δύναται. τόρνου καί στάθμης καί γνώμονος ἄνδρα θεωρόν εὐθύτερον χρή <ἔ>μεν, κύρνε, φυλασσόμενον, ὧιτινί κεν πυθῶνι θεοῦ χρήσας' ἱέρεια ὀμφήν σημήνηι πίονος ἐξ ἀδύτου: οὔτε τι γάρ προσθείς οὐδέν κ' ἔτι φάρμακον εὕροις, οὐδ' ἀφελών πρός θεῶν ἀμπλακίην προφύγοις. χρῆμ' ἔπαθον θανάτου μέν ἀεικέος οὔτι κάκιον, τῶν δ' ἄλλων πάντων, κύρν', ἀνιηρότατον: οἵ με φίλοι προὔδωκαν: ἐγώ δ' ἐχθροῖσι πελασθείς εἰδήσω καί τῶν ὅντιν' ἔχουσι νόον. βοῦς μοι ἐπί γλώσσηι κρατερῶι ποδί λάξ ἐπιβαίνων ἴσχει κωτίλλειν καίπερ ἐπιστάμενον. κύρν', ἔμπης δ' ὅ τι μοῖρα παθεῖν, οὐκ ἔσθ' ὑπαλύξαι: ὅττι δέ μοῖρα παθεῖν, οὔτι δέδοικα παθεῖν. ἐς πολυάρητον κακόν ἥκομεν, ἔνθα μάλιστα, κύρνε, συναμφοτέρους μοῖρα λάβοι θανάτου. οἵ κ' ἀπογηράσκοντας ἀτιμάζωσι τοκῆας, τούτων τοι χώρη, κύρν', ὀλίγη τελέθει. μήτε τιν' αὖξε τύραννον ἐπ' ἐλπίσι, κέρδεσιν εἴκων, μήτε κτεῖνε θεῶν ὅρκια συνθέμενος. πῶς ὑμῖν τέτληκεν ὑπ' αὐλητῆρος ἀείδειν θυμός; γῆς δ' οὖρος φαίνεται ἐξ ἀγορῆς, ἥτε τρέφει καρποῖσιν ἐν εἰλαπίναις φορέοντας ξανθῆισίν τε κόμαις πορφυρέους στεφάνους. ἀλλ' ἄγε δή, σκύθα, κεῖρε κόμην, ἀπόπαυε δέ κῶμον, πένθει δ' εὐώδη χῶρον ἀπολλύμενον. πίστει χρήματ' ὄλεσσα, ἀπιστίηι δ' ἐσάωσα: γνώμη δ' ἀργαλέη γίνεται ἀμφοτέρων. πάντα τάδ' ἐν κοράκεσσι καί ἐν φθόρωι: οὐδέ τις ἡμῖν αἴτιος ἀθανάτων, κύρνε, θεῶν μακάρων, ἀλλ' ἀνδρῶν τε βίη καί κέρδεα δειλά καί ὕβρις πολλῶν ἐξ ἀγαθῶν ἐς κακότητ' ἔβαλεν. δισσαί τοι πόσιος κῆρες δειλοῖσι βροτοῖσιν, δίψα τε λυσιμελής καί μέθυσις χαλεπή: τούτων δ' ἄν τό μέσον στρωφήσομαι, οὐδέ με πείσεις οὔτε τι μή πίνειν οὔτε λίην μεθύειν. οἶνος ἐμοί τά μέν ἄλλα χαρίζεται, ἕν δ' ἀχάριστον, εὖτ' ἄν θωρήξας μ' ἄνδρα πρός ἐχθρόν ἄγηι. ἀλλ' ὁπόταν καθύπερθεν ἐών ὑπένερθε γένηται, τουτάκις οἴκαδ' ἴμεν παυσάμενοι πόσιος. εὖ μέν κείμενον ἄνδρα κακῶς θέμεν εὐμαρές ἐστιν, εὖ δέ θέμεν τό κακῶς κείμενον ἀργαλέον. λάξ ἐπίβα δήμωι κενεόφρονι, τύπτε δέ κέντρωι ὀξέι καί ζεύγλην δύσλοφον ἀμφιτίθει: οὐ γάρ ἔθ' εὑρήσεις δῆμον φιλοδέσποτον ὧδε ἀνθρώπων, ὁπόσους ἠέλιος καθορᾶι. ζεύς ἄνδρ' ἐξολέσειεν ὀλύμπιος, ὅς τόν ἑταῖρον μαλθακά κωτίλλων ἐξαπατᾶν ἐθέλει: ‘ἡδέα μέν καί πρόσθεν, ἀτάρ πολύ λώια δή νῦν.’ τοὔνεκα τοῖς δειλοῖς' οὐδεμί' ἐστί χάρις. πολλάκις ἡ πόλις ἥδε δι' ἡγεμόνων κακότητα ὥσπερ κεκλιμένη ναῦς παρά γῆν ἔδραμεν. τῶν δέ φίλων εἰ μέν τις ὁρᾶι μέ τι δειλόν ἔχοντα, αὐχέν' ἀποστρέψας οὐδ' ἐσορᾶν ἐθέλει: ἤν δέ τί μοί ποθεν ἐσθλόν, ἅ παυράκι γίνεται ἀνδρί, πολλούς ἀσπασμούς καί φιλότητας ἔχω. οἵ με φίλοι προδιδοῦσι καί οὐκ ἐθέλουσί τι δοῦναι ἀνδρῶν φαινομένων: ἀλλ' ἐγώ αὐτομάτη ἑσπερίη τ' ἔξειμι καί ὀρθρίη αὖθις ἔσειμι, ἦμος ἀλεκτρυόνων φθόγγος ἐγειρομένων. πολλοῖς' ἀχρήστοισι θεός διδοῖ ἀνδράσιν ὄλβον ἐσθλόν, ὅς οὔτ' αὐτῶι βέλτερος, οὐδέν ἐών, οὔτε φίλοις'. ἀρετῆς δέ μέγα κλέος οὔποτ' ὀλεῖται: αἰχμητής γάρ ἀνήρ γῆν τε καί ἄστυ σαοῖ. ἔν μοι ἔπειτα πέσοι μέγας οὐρανός εὐρύς ὕπερθεν χάλκεος, ἀνθρώπων δεῖμα χαμαιγενέων, εἰ μή ἐγώ τοῖσιν μέν ἐπαρκέσω οἵ με φιλεῦσιν, τοῖς δ' ἐχθροῖς' ἀνίη καί μέγα πῆμ' ἔσομαι. οἶνε, τά μέν ς' αἰνῶ, τά δέ μέμφομαι: οὐδέ σε πάμπαν οὔτε ποτ' ἐχθαίρειν οὔτε φιλεῖν δύναμαι. ἐσθλόν καί κακόν ἐσσι. τίς ἄν σέ τε μωμήσαιτο, τίς δ' ἄν ἐπαινήσηι μέτρον ἔχων σοφίης; ἥβα μοι, φίλε θυμέ: τάχ' αὖ τινες ἄλλοι ἔσονται ἄνδρες, ἐγώ δέ θανών γαῖα μέλαιν' ἔσομαι. πῖν' οἶνον, τόν ἐμοί κορυφῆς ἄπο τηϋγέτοιο ἄμπελοι ἤνεγκαν, τάς ἐφύτευς' ὁ γέρων οὔρεος ἐν βήσσηισι θεοῖσι φίλος θεότιμος, ἐκ πλατανιστοῦντος ψυχρόν ὕδωρ ἐπάγων. τοῦ πίνων ἀπό μέν χαλεπάς σκεδάσεις μελεδῶνας, θωρηχθείς δ' ἔσεαι πολλόν ἐλαφρότερος. εἰρήνη καί πλοῦτος ἔχοι πόλιν, ὄφρα μετ' ἄλλων κωμάζοιμι: κακοῦ δ' οὐκ ἔραμαι πολέμου. μηδέ λίην κήρυκος ἀν' οὖς ἔχε μακρά βοῶντος: οὐ γάρ πατρώιας γῆς πέρι μαρνάμεθα. ἀλλ' αἰσχρόν παρεόντα καί ὠκυπόδων ἐπιβάντα ἵππων μή πόλεμον δακρυόεντ' ἐσιδεῖν. οἴ μοι ἀναλκίης: ἀπό μέν κήρινθος ὄλωλεν, ληλάντου δ' ἀγαθόν κείρεται οἰνόπεδον: οἱ δ' ἀγαθοί φεύγουσι, πόλιν δέ κακοί διέπουσιν. ὡς δή κυψελιδῶν ζεύς ὀλέσειε γένος. γνώμης δ' οὐδέν ἄμεινον ἀνήρ ἔχει αὐτός ἐν αὐτῶι οὐδ' ἀγνωμοσύνης, κύρν', ὀδυνηρότερον. κύρν', εἰ πάντ' ἄνδρεσσι καταθνητοῖς † χαλεπαίνειν † γινώσκειν, ὡς νοῦν οἷον ἕκαστος ἔχει αὐτός ἐνί στήθεσσι καί ἔργματα, τῶι δέ δικαίωι τῶι τ' ἀδίκωι μέγα κεμ πῆμα βροτοῖσιν ἐπῆν. ἔστιν ὁ μέν χείρων, ὁ δ' ἀμείνων ἔργον ἑκάστου: οὐδείς δ' ἀνθρώπων αὐτός ἅπαντα σοφός. ὅστις ἀνάλωσιν τηρεῖ κατά χρήματα θηρῶν, κυδίστην ἀρετήν τοῖς συνιεῖσιν ἔχει. εἰ μέν γάρ κατιδεῖν βιότου τέλος ἦν, ὁπόσον τι ἤμελλ' ἐκτελέσας εἰς ἀίδαο περᾶν, εἰκός ἄν ἦν, ὅς μέν πλείω χρόνον αἶσαν ἔμιμνεν, φείδεσθαι μᾶλλον τοῦτον ἵν' εἶχε βίον. νῦν δ' οὐκ ἔστιν. ὅ δή καί ἐμοί μέγα πένθος ὄρωρεν καί δάκνομαι ψυχήν καί δίχα θυμόν ἔχω. ἐν τριόδωι δ' ἕστηκα. δύ' εἰσί τό πρόσθεν ὁδοί μοι: φροντίζω τούτων ἥντιν' ἴω προτέρην: ἤ μηδέν δαπανῶν τρύχω βίον ἐν κακότητι, ἤ ζώω τερπνῶς ἔργα τελῶν ὀλίγα. εἶδον μέν γάρ ἔγωγ', ὅς ἐφείδετο κοὔποτε γαστρί σῖτον ἐλευθέριον πλούσιος ὤν ἐδίδου: ἀλλά πρίν ἐκτελέσαι κατέβη δόμον ἄιδος εἴσω, χρήματα δ' ἀνθρώπων οὑπιτυχών ἔλαβεν, ὥστ' ἐς ἄκαιρα πονεῖν καί μή δόμεν ὧι κε θέληι τις. εἶδον δ' ἄλλον, ὅς ἧι γαστρί χαριζόμενος χρήματα μέν διέτριψεν, ἔφη δ': ‘ὑπάγω φρένα τέρψας:’ πτωχεύει δέ φίλους πάντας, ὅπου τιν' ἴδηι. οὕτω, δημόκλεις, κατά χρήματ' ἄριστον ἁπάντων τήν δαπάνην θέσθαι καί μελέτην ἐχέμεν. οὔτε γάρ ἄν προκαμών ἄλλωι κάματον μεταδοίης, οὔτ' ἄν πτωχεύων δουλοσύνην τελέοις: οὐδ', εἰ γῆρας ἵκοιο, τά χρήματα πάντ' ἀποδραίη. ἐν δέ τοιῶιδε γένει χρήματ' ἄριστον ἔχειν. ἤν μέν γάρ πλουτῆις, πολλοί φίλοι, ἤν δέ πένηαι, παῦροι, κοὐκέθ' ὁμῶς αὐτός ἀνήρ ἀγαθός. φείδεσθαι μέν ἄμεινον, ἐπεί οὐδέ θανόντ' ἀποκλαίει οὐδείς, ἤν μή ὁρᾶι χρήματα λειπόμενα. παύροις' ἀνθρώπων ἀρετή καί κάλλος ὀπηδεῖ: ὄλβιος, ὅς τούτων ἀμφοτέρων ἔλαχεν. ‘πάντες μιν τιμῶσιν: ὁμῶς νέοι οἵ τε κατ' αὐτόν χώρης εἴκουσιν τοί τε παλαιότεροι. γηράσκων ἀστοῖσι μεταπρέπει, οὐδέ τις αὐτόν βλάπτειν οὔτ' αἰδοῦς οὔτε δίκης ἐθέλει.’ οὐ δύναμαι φωνῆι λίγ' ἀειδέμεν ὥσπερ ἀηδών: καί γάρ τήν προτέρην νύκτ' ἐπί κῶμον ἔβην. οὐδέ τόν αὐλητήν προφασίζομαι: ἀλλά μ' ἑταῖρος ἐκλείπει σοφίης οὐκ ἐπιδευόμενος. ἐγγύθεν αὐλητῆρος ἀείσομαι ὧδε καταστάς δεξιός ἀθανάτοις θεοῖσιν ἐπευχόμενος. εἶμι παρά στάθμην ὀρθήν ὁδόν, οὐδετέρωσε κλινόμενος: χρή γάρ μ' ἄρτια πάντα νοεῖν. πατρίδα κοσμήσω, λιπαρήν πόλιν, οὔτ' ἐπί δήμωι τρέψας οὔτ' ἀδίκοις' ἀνδράσι πειθόμενος. νεβρόν ὑπέξ ἐλάφοιο λέων ὥς ἀλκί πεποιθώς ποσσί καταμάρψας αἵματος οὐκ ἔπιον: τειχέων δ' ὑψηλῶν ἐπιβάς πόλιν οὐκ ἀλάπαξα: ζευξάμενος δ' ἵππους ἅρματος οὐκ ἐπέβην: πρήξας δ' οὐκ ἔπρηξα, καί οὐκ ἐτέλεσσα τελέσσας: δρήσας δ' οὐκ ἔδρης', ἤνυσα δ' οὐκ ἀνύσας. δειλούς εὖ ἕρδοντι δύω κακά: τῶν τε γάρ αὐτοῦ χηρώσει πολλῶν καί χάρις οὐδεμία. εἴ τι παθών ἀπ' ἐμεῦ ἀγαθόν μέγα μή χάριν οἶδας, χρήιζων ἡμετέρους αὖθις ἵκοιο δόμους. ἔστε μέν αὐτός ἔπινον ἀπό κρήνης μελανύδρου, ἡδύ τί μοι ἐδόκει καί καλόν ἦμεν ὕδωρ. νῦν δ' ἤδη τεθόλωται, ὕδωρ δ' ἀναμίσγεται οὔδει: ἄλλης δή κρήνης πίομαι ἤ ποταμοῦ. μήποτ' ἐπαινήσηις, πρίν ἄν εἰδῆις ἄνδρα σαφηνῶς, ὀργήν καί ῥυθμόν καί τρόπον ὅστις ἄν ἦι. πολλοί τοι κίβδηλον ἐπίκλοπον ἦθος ἔχοντες κρύπτους' ἐνθέμενοι θυμόν ἐφημέριον. τούτων δ' ἐκφαίνει πάντων χρόνος ἦθος ἑκάστου. καί γάρ ἐγώ γνώμης πολλόν ἄρ' ἐκτός ἔβην: ἔφθην αἰνήσας πρίν σοῦ κατά πάντα δαῆναι ἤθεα: νῦν δ' ἤδη νηῦς ἅθ' ἑκάς διέχω. τίς δ' ἀρετή πίνοντ' ἐπιοίνιον ἆθλον ἑλέσθαι; πολλάκι τοι νικᾶι καί κακός ἄνδρ' ἀγαθόν. οὐδείς ἀνθρώπων, ὅν πρῶτ' ἐπί γαῖα καλύψηι εἴς τ' ἔρεβος καταβῆι, δώματα περσεφόνης, τέρπεται οὔτε λύρης οὔτ' αὐλητῆρος ἀκούων οὔτε διωνύσου δῶρ' ἐσαειράμενος. ταῦτ' ἐσορῶν κραδίην εὖ πείσομαι, ὄφρα τ' ἐλαφρά γούνατα καί κεφαλήν ἀτρεμέως προφέρω. ‘μή μοι ἀνήρ εἴη γλώσσηι φίλος, ἀλλά καί ἔργωι.’ χερσίν τε σπεύδου χρήμασί τ', ἀμφότερα: μηδέ παρά κλητῆρι λόγοισιν ἐμήν φρένα θέλγοις. ‘ἀλλ' ἕρδων φαίνοιτ', εἴ τι δύναιτ', ἀγαθόν.’ ἡμεῖς δ' ἐν θαλίηισι φίλον καταθώμεθα θυμόν, ὄφρ' ἔτι τερπωλῆς ἔργ' ἐρατεινά φέρηι. αἶψα γάρ ὥστε νόημα παρέρχεται ἀγλαός ἥβη: οὐδ' ἵππων ὁρμή γίνεται ὠκυτέρη, αἵτε ἄνακτα φέρουσι δορυσσόον ἐς πόνον ἀνδρῶν λάβρως, πυροφόρωι τερπόμεναι πεδίωι. πῖν' ὁπόταν πίνωσιν: ὅταν δέ τι θυμόν ἀσηθῆις, μηδείς ἀνθρώπων γνῶι σε βαρυνόμενον. ἄλλοτέ τοι πάσχων ἀνιήσεαι, ἄλλοτε δ' ἕρδων χαιρήσεις: δύναται δ' ἄλλοτε ἄλλος ἀνήρ. εἰ θείης, ἀκάδημε, ἐφήμερον ὕμνον ἀείδειν, ἆθλον δ' ἐν μέσσωι παῖς καλόν ἄνθος ἔχων σοί τ' εἴη καί ἐμοί σοφίης πέρι δηρισάντοιν, γνοίης χ' ὅσσον ὄνων κρέσσονες ἡμίονοι. τῆμος δ' ἠέλιος μέν ἐν αἰθέρι μώνυχας ἵππους ἄρτι παραγγέλλοι μέσσατον ἦμαρ ἔχων, δείπνου δέ λήγοιμεν, ὅπου τινά θυμός ἀνώγοι, παντοίων ἀγαθῶν γαστρί χαριζόμενοι, χέρνιβα δ' αἶψα θύραζε φέροι, στεφανώματα δ' εἴσω εὐειδής ῥαδιναῖς χερσί λάκαινα κόρη. ‘ἥδ' ἀρετή, τόδ' ἄεθλον ἐν ἀνθρώποισιν ἄριστον κάλλιστόν τε φέρειν γίνεται ἀνδρί’_σοφῶι. ‘ξυνόν δ' ἐσθλόν τοῦτο πόληί τε παντί τε δήμωι, ὅστις ἀνήρ διαβάς ἐν προμάχοισι μένει.’ ξυνόν δ' ἀνθρώποις' ὑποθήσομαι, ὄφρα τις ἥβης ἀγλαόν ἄνθος ἔχων καί φρεσίν ἐσθλά νοῆι, τῶν αὐτοῦ κτεάνων εὖ πασχέμεν: οὐ γάρ ἀνηβᾶν δίς πέλεται πρός θεῶν οὐδέ λύσις θανάτου θνητοῖς' ἀνθρώποισι. κακόν δ' ἐπί γῆρας ἐλέγχει οὐλόμενον, κεφαλῆς δ' ἅπτεται ἀκροτάτης. ἆ μάκαρ εὐδαίμων τε καί ὄλβιος, ὅστις ἄπειρος ἄθλων εἰς ἀίδου δῶμα μέλαν κατέβη, πρίν τ' ἐχθρούς πτῆξαι καί ὑπερβῆναί περ ἀνάγκηι, ἐξετάσαι τε φίλους, ὅντιν' ἔχουσι νόον. αὐτίκα μοι κατά μέν χροιήν ῥέει ἄσπετος ἱδρώς, πτοιῶμαι δ' ἐσορῶν ἄνθος ὁμηλικίης τερπνόν ὁμῶς καί καλόν, ἐπεί πλέον ὤφελεν εἶναι: ‘ἀλλ' ὀλιγοχρόνιον γίνεται ὥσπερ ὄναρ ἥβη τιμήεσσα: τό δ' οὐλόμενον καί ἄμορφον αὐτίχ' ὑπέρ κεφαλῆς γῆρας ὑπερκρέμαται.’ οὔποτε τοῖς' ἐχθροῖσιν ὑπό ζυγόν αὐχένα θήσω δύσλοφον, οὐδ' εἴ μοι τμῶλος ἔπεστι κάρηι. δειλοί τοι κακότητι ματαιότεροι νόον εἰσίν, τῶν δ' ἀγαθῶν αἰεί πρήξιες ἰθύτεραι. ῥηϊδίη τοι πρῆξις ἐν ἀνθρώποις κακότητος, τοῦ δ' ἀγαθοῦ χαλεπή, κύρνε, πέλει παλάμη. τόλμα, θυμέ, κακοῖσιν ὅμως ἄτλητα πεπονθώς: δειλῶν τοι κραδίη γίνεται ὀξυτέρη. μή δέ σύ τ' ἀπρήκτοισιν ἐπ' ἔργμασιν ἄλγος ἀέξων † εχθει μηδ' εχθει †, μηδέ φίλους ἀνία, μηδ' ἐχθρούς εὔφραινε. θεῶν δ' εἱμαρμένα δῶρα οὐκ ἄν ῥηϊδίως θνητός ἀνήρ προφύγοι, οὔτ' ἄν πορφυρέης καταδύς ἐς πυθμένα λίμνης, οὔθ' ὅταν αὐτόν ἔχηι τάρταρος ἠερόεις. ἄνδρα τοί ἐστ' ἀγαθόν χαλεπώτατον ἐξαπατῆσαι, ὡς ἐν ἐμοί γνώμη, κύρνε, πάλαι κέκριται. ἤιδεα μέν καί πρόσθεν, ἀτάρ πολύ λώιον ἤδη, οὕνεκα τοῖς δειλοῖς' οὐδεμί' ἐστί χάρις. ἄφρονες ἄνθρωποι καί νήπιοι, οἵτινες οἶνον μή πίνους' ἄστρου καί κυνός ἀρχομένου. δεῦρο σύν αὐλητῆρι: παρά κλαίοντι γελῶντες πίνωμεν, κείνου κήδεσι τερπόμενοι. εὕδωμεν: φυλακή δέ πόλεως φυλάκεσσι μελήσει ἀστυφέλης ἐρατῆς πατρίδος ἡμετέρης. ναί μά δί', εἴ τις τῶνδε καί ἐγκεκαλυμμένος εὕδει, ἡμέτερον κῶμον δέξεται ἁρπαλέως. νῦν μέν πίνοντες τερπώμεθα, καλά λέγοντες: ἅσσα δ' ἔπειτ' ἔσται, ταῦτα θεοῖσι μέλει. σοί δ' ἐγώ οἷά τε παιδί πατήρ ὑποθήσομαι αὐτός ἐσθλά: σύ δ' ἐν θυμῶι καί φρεσί ταῦτα βάλευ: μήποτ' ἐπειγόμενος πράξηις κακόν, ἀλλά βαθείηι σῆι φρενί βούλευσαι σῶι τ' ἀγαθῶι τε νόωι. τῶν γάρ μαινομένων πέτεται θυμός τε νόος τε, βουλή δ' εἰς ἀγαθόν καί νόον ἐσθλόν ἄγει. ἀλλά λόγον μέν τοῦτον ἐάσομεν, αὐτάρ ἐμοί σύ αὔλει, καί μουσῶν μνησόμεθ' ἀμφότεροι. αὗται γάρ τάδ' ἔδωκαν ἔχειν κεχαρισμένα δῶρα σοί καί ἐμοί, <μελέ>μεν δ' ἀμφιπερικτίοσιν. τιμαγόρα, πολλῶν ὀργήν ἀπάτερθεν ὁρῶντι γινώσκειν χαλεπόν, καίπερ ἐόντι σοφῶι. οἱ μέν γάρ κακότητα κατακρύψαντες ἔχουσιν πλούτωι, τοί δ' ἀρετήν οὐλομένηι πενίηι. ἐν δ' ἥβηι πάρα μέν ξύν ὁμήλικι πάννυχον εὕδειν, ἱμερτῶν ἔργων ἐξ ἔρον ἱέμενον: ἔστι δέ κωμάζοντα μετ' αὐλητῆρος ἀείδειν: τούτων οὐδέν <ἔην> ἄλλ' ἐπιτερπνότερον ἀνδράσιν ἠδέ γυναιξί. τί μοι πλοῦτός τε καί αἰδώς; τερπωλή νικᾶι πάντα σύν εὐφροσύνηι. ἄφρονες ἄνθρωποι καί νήπιοι, οἵτε θανόντας κλαίους', οὐ δ' ἥβης ἄνθος ἀπολλύμενον. τέρπεό μοι, φίλε θυμέ: τάχ' αὖ τινες ἄλλοι ἔσονται ἄνδρες, ἐγώ δέ θανών γαῖα μέλαιν' ἔσομαι. κύρνε, φίλους πρός πάντας ἐπίστρεφε ποικίλον ἦθος, συμμίσγων ὀργήν οἷος ἕκαστος ἔφυ. νῦν μέν τῶιδ' ἐφέπου, τοτέ δ' ἀλλοῖος πέλευ ὀργήν. κρεῖσσόν τοι σοφίη καί μεγάλης ἀρετῆς. πρήγματος ἀπρήκτου χαλεπώτατόν ἐστι τελευτήν γνῶναι, ὅπως μέλλει τοῦτο θεός τελέσαι: ὄρφνη γάρ τέταται: πρό δέ τοῦ μέλλοντος ἔσεσθαι οὐ ξυνετά θνητοῖς πείρατ' ἀμηχανίης. οὐδένα τῶν ἐχθρῶν μωμήσομαι ἐσθλόν ἐόντα, οὐδέ μέν αἰνήσω δειλόν ἐόντα φίλον. ‘κύρνε, κύει πόλις ἥδε, δέδοικα δέ μή τέκηι ἄνδρα ὑβριστήν, χαλεπῆς ἡγεμόνα στάσιος: ἀστοί μέν γάρ ἔθ' οἵδε σαόφρονες, ἡγεμόνες δέ τετράφαται πολλήν εἰς κακότητα πεσεῖν.’ ‘μή μ' ἔπεσιν μέν στέργε, νόον δ' ἔχε καί φρένας ἄλλας, εἴ με φιλεῖς καί σοι πιστός ἔνεστι νόος, ἀλλά φίλει καθαρόν θέμενος νόον, ἤ μ' ἀποειπών ἔχθαιρ' ἐμφανέως νεῖκος ἀειράμενος.’ οὕτω χρή τόν γ' ἐσθλόν ἐπιστρέψαντα νόημα ἔμπεδον αἰέν ἔχειν ἐς τέλος ἀνδρί φίλωι. δημῶναξ, σοί πολλά φέρειν βαρύ: οὐ γάρ ἐπίστηι τοῦθ' ἕρδειν, ὅ τι σοί μή καταθύμιον ἦι. κάστορ καί πολύδευκες, οἵ ἐν λακεδαίμονι δίηι ναίετ' ἐπ' εὐρώτα καλλιρόωι ποταμῶι, εἴ ποτε βουλεύσαιμι φίλωι κακόν, αὐτός ἔχοιμι: εἰ δέ τι κεῖνος ἐμοί, δίς τόσον αὐτός ἔχοι. ἀργαλέως μοι θυμός ἔχει περί σῆς φιλότητος: οὔτε γάρ ἐχθαίρειν οὔτε φιλεῖν δύναμαι, γινώσκων χαλεπόν μέν, ὅταν φίλος ἀνδρί γένηται, ἐχθαίρειν, χαλεπόν δ' οὐκ ἐθέλοντα φιλεῖν. σκέπτεο δή νῦν ἄλλον: ἐμοί γε μέν οὔ τις ἀνάγκη τοῦθ' ἕρδειν: τῶν μοι πρόσθε χάριν τίθεσο. ἤδη καί πτερύγεσσιν ἐπαίρομαι, ὥστε πετεινόν ἐκ λίμνης μεγάλης, ἄνδρα κακόν προφυγών, βρόχον ἀπορρήξας: σύ δ' ἐμῆς φιλότητος ἁμαρτών ὕστερον ἡμετέρην γνώσηι ἐπιφροσύνην. ὅστις σοι βούλευσεν ἐμεῦ πέρι, καί ς' ἐκέλευσεν οἴχεσθαι προλιπόνθ' ἡμετέρην φιλίην_ ὕβρις καί μάγνητας ἀπώλεσε καί κολοφῶνα καί σμύρνην. πάντως, κύρνε, καί ὔμμ' ἀπολεῖ. δόξα μέν ἀνθρώποισι κακόν μέγα, πεῖρα δ' ἄριστον. πολλοί ἀπείρητοι δόξαν ἔχους' ἀγαθοί. εἰς βάσανον δ' ἐλθών παρατριβόμενός τε μολύβδωι χρυσός ἄπεφθος ἐών καλός ἅπασιν ἔσηι. οἴ μοι ἐγώ δειλός: καί δή κατάχαρμα μέν ἐχθροῖς, τοῖς δέ φίλοισι πόνος δειλά παθών γενόμην. κύρν', οἱ πρόσθ' ἀγαθοί νῦν αὖ κακοί, οἱ δέ κακοί πρίν νῦν ἀγαθοί. τίς κεν ταῦτ' ἀνέχοιτ' ἐσορῶν, τούς ἀγαθούς μέν ἀτιμοτέρους, κακίους δέ λαχόντας τιμῆς; μνηστεύει δ' ἐκ κακοῦ ἐσθλός ἀνήρ. ἀλλήλους δ' ἀπατῶντες ἐπ' ἀλλήλοισι γελῶσιν, οὔτ' ἀγαθῶν μνήμην εἰδότες οὔτε κακῶν. πολλά δ' ἀμηχανίηισι κυλίνδομαι ἀχνύμενος κῆρ: ἀρχήν γάρ πενίης οὐχ ὑπερεδράμομεν. χρήματ' ἔχων πενίην μ' ὠνείδισας: ἀλλά τά μέν μοι ἔστι, τά δ' ἐργάσομαι θεοῖσιν ἐπευξάμενος: _ ‘πλοῦτε, θεῶν κάλλιστε καί ἱμεροέστατε πάντων, σύν σοί καί κακός ὤν γίνεται ἐσθλός ἀνήρ. ἥβης μέτρον ἔχοιμι, φιλοῖ δέ με φοῖβος ἀπόλλων λητοΐδης καί ζεύς, ἀθανάτων βασιλεύς, ὄφρα δίκηι ζώοιμι κακῶν ἔκτοσθεν ἁπάντων ἥβηι καί πλούτωι θυμόν ἰαινόμενος.’ μή με κακῶν μίμνησκε: πέπονθά τοι οἷά τ' ὀδυσσεύς, ὅστ' ἀίδεω μέγα δῶμ' ἤλυθεν ἐξαναδύς, ὅς δή καί μνηστῆρας ἀνείλατο νηλέι θυμῶι, πηνελόπης εὔφρων κουριδίης ἀλόχου, ἥ μιν δήθ' ὑπέμεινε φίλωι παρά παιδί μένουσα, ὄφρα τε γῆς ἐπέβη δείλ' ἁλίους τε μυχούς. ἐμπίομαι, πενίης θυμοφθόρου οὐ μελεδαίνων οὐδ' ἀνδρῶν ἐχθρῶν, οἵ με λέγουσι κακῶς. ἀλλ' ἥβην ἐρατήν ὀλοφύρομαι, ἥ μ' ἐπιλείπει, κλαίω δ' ἀργαλέον γῆρας ἐπερχόμενον. κύρνε, παροῦσι φίλοισι κακοῦ καταπαύσομεν ἀρχήν, ζητῶμεν δ' ἕλκει φάρμακα φυομένωι. ἐλπίς ἐν ἀνθρώποισι μόνη θεός ἐσθλή ἔνεστιν, ἄλλοι δ' οὔλυμπόν<δ'> ἐκπρολιπόντες ἔβαν: ὤιχετο μέν πίστις, μεγάλη θεός, ὤιχετο δ' ἀνδρῶν σωφροσύνη, χάριτές τ', ὦ φίλε, γῆν ἔλιπον: ὅρκοι δ' οὐκέτι πιστοί ἐν ἀνθρώποισι δίκαιοι, οὐδέ θεούς οὐδείς ἅζεται ἀθανάτους. εὐσεβέων δ' ἀνδρῶν γένος ἔφθιτο, οὐδέ θέμιστας οὐκέτι γινώσκους' οὐδέ μέν εὐσεβίας. ἀλλ' ὄφρα τις ζώει καί ὁρᾶι φῶς ἠελίοιο, εὐσεβέων περί θεούς ἐλπίδα προσμενέτω: εὐχέσθω δέ θεοῖσι, καί ἀγλαά μηρία καίων ἐλπίδι τε πρώτηι καί πυμάτηι θυέτω. φραζέσθω δ' ἀδίκων ἀνδρῶν σκολιόν λόγον αἰεί, οἵ θεῶν ἀθανάτων οὐδέν ὀπιζόμενοι αἰέν ἐπ' ἀλλοτρίοις κτεάνοις' ἐπέχουσι νόημα, αἰσχρά κακοῖς' ἔργοις σύμβολα θηκάμενοι. μήποτε τόν παρεόντα μεθείς φίλον ἄλλον ἐρεύνα δειλῶν ἀνθρώπων ῥήμασι πειθόμενος. εἴη μοι πλουτοῦντι κακῶν ἀπάτερθε μεριμνέων ζώειν ἀβλαβέως μηδέν ἔχοντι κακόν. οὐκ ἔραμαι πλουτεῖν οὐδ' εὔχομαι, ἀλλά μοι εἴη ζῆν ἀπό τῶν ὀλίγων μηδέν ἔχοντι κακόν. πλοῦτος καί σοφίη θνητοῖς' ἀμαχώτατον αἰεί: οὔτε γάρ ἄν πλούτου θυμόν ὑπερκορέσαις: ὥς δ' αὔτως σοφίην ὁ σοφώτατος οὐκ ἀποφεύγει, ἀλλ' ἔραται, θυμόν δ' οὐ δύναται τελέσαι. ὦ νέοι, οἵ νῦν ἄνδρες, ‘ἐμοί γε μέν οὔ τις ἀνάγκη ταῦθ' ἕρδειν: τῶν μοι πρόσθε χάριν τίθεσο’. οὐδένα θησαυρόν παισίν καταθήσει ἄμεινον: αἰτοῦσιν δ' ἀγαθοῖς' ἀνδράσι, κύρνε, δίδου. ‘οὐδείς γάρ πάντ' ἐστί πανόλβιος: ἀλλ' ὁ μέν ἐσθλός τολμᾶι ἔχων τό κακόν κοὐκ ἐπίδηλον ὁμῶς, δειλός δ' οὔτ' ἀγαθοῖσιν ἐπίσταται οὔτε κακοῖσιν θυμόν ὁμῶς μίσγειν. ἀθανάτων τε δόσεις παντοῖαι θνητοῖσιν ἐπέρχοντ': ἀλλ' ἐπιτολμᾶν χρή δῶρ' ἀθανάτων, οἷα διδοῦσιν, ἔχειν.’ ὀφθαλμοί καί γλῶσσα καί οὔατα καί νόος ἀνδρῶν ἐν μέσσωι στηθέων ἐν συνετοῖς φύεται. ‘τοιοῦτός τοι ἀνήρ ἔστω φίλος, ὅς τόν ἑταῖρον γινώσκων ὀργήν καί βαρύν ὄντα φέρει ἀντί κασιγνήτου. σύ δέ μοι, φίλε, ταῦτ' ἐνί θυμῶι φράζεο καί ποτέ μου μνήσεαι ἐξοπίσω.’ ‘οὔτιν' ὁμοῖον ἐμοί δύναμαι διζήμενος εὑρεῖν πιστόν ἑταῖρον, ὅτωι μή τις ἔνεστι δόλος: ἐς βάσανόν τ' ἐλθών παρατριβόμενός τε μολύβδωι χρυσός_ὑπερτερίης ἄμμιν ἔνεστι λόγος.’ τοῖς' ἀγαθοῖς σύμμισγε, κακοῖσι δέ μήποθ' ὁμάρτει, εὖτ' ἄν ὁδοῦ τελέηις τέρματ' ἐπ' ἐμπορίην. τῶν ἀγαθῶν ἐσθλή μέν ἀπόκρισις, ἐσθλά δέ ἔργα: τῶν δέ κακῶν ἄνεμοι δειλά φέρουσιν ἔπη. ἐκ καχεταιρίης κακά γίνεται: εὖ δέ καί αὐτός γνώσηι, ἐπεί μεγάλους ἤλιτες ἀθανάτους. γνώμην, κύρνε, θεοί θνητοῖσι διδοῦσιν ἀρίστην: ἄνθρωπος γνώμηι πείρατα παντός ἔχει. ὤ μάκαρ, ὅστις δή μιν ἔχει φρεσίν: ἦ πολύ κρείσσων ὕβριος οὐλομένης λευγαλέου τε κόρου: ἔστι κακόν δέ βροτοῖσι κόρος, τῶν οὔ τι κάκιον: πᾶσα γάρ ἐκ τούτων, κύρνε, πέλει κακότης. εἴ κ' εἴης ἔργων αἰσχρῶν ἀπαθής καί ἀεργός, κύρνε, μεγίστην κεν πεῖραν ἔχοις ἀρετῆς. ‘τολμᾶν χρή χαλεποῖσιν ἐν ἄλγεσιν ἦτορ ἔχοντα, πρός δέ θεῶν αἰτεῖν ἔκλυσιν ἀθανάτων.’ κύρνε, θεούς αἰδοῦ καί δείδιθι: τοῦτο γάρ ἄνδρα εἴργει μήθ' ἕρδειν μήτε λέγειν ἀσεβῆ. δημοφάγον δέ τύραννον ὅπως ἐθέλεις κατακλῖναι οὐ νέμεσις πρός θεῶν γίνεται οὐδεμία. οὐδένα, κύρν', αὐγαί φαεσιμβρότου ἠελίοιο ἄνδρ' ἐφορῶς', ὧι μή μῶμος ἐπικρέμαται. ‘ἀστῶν δ' οὐ δύναμαι γνῶναι νόον ὅντιν' ἔχουσιν: οὔτε γάρ εὖ ἕρδων ἁνδάνω οὔτε κακῶς.’ νοῦς ἀγαθόν καί γλῶσσα: τά δ' ἐν παύροισι πέφυκεν ἀνδράσιν, οἵ τούτων ἀμφοτέρων ταμίαι. οὔτις ἄποινα διδούς θάνατον φύγοι οὐδέ βαρεῖαν δυστυχίην, εἰ μή μοῖρ' ἐπί τέρμα βάλοι. οὐδ' ἄν δυσφροσύνας, ὅτε δή θεός ἄλγεα πέμπηι, θνητός ἀνήρ δώροις βουλόμενος προφύγηι. οὐκ ἔραμαι κλισμῶι βασιληίωι ἐγκατακεῖσθαι τεθνεώς, ἀλλά τί μοι ζῶντι γένοιτ' ἀγαθόν. ἀσπάλαθοι δέ τάπησιν ὁμοῖον στρῶμα θανόντι: † τοξύλον: ἠ σκληρον γινεται. η μαλακόν † μήτι θεούς ἐπίορκος ἐπόμνυθι: οὐ γάρ ἀνεκτόν ἀθανάτους κρύψαι χρεῖος ὀφειλόμενον. ὄρνιθος φωνήν, πολυπαΐδη, ὀξύ βοώσης ἤκους', ἥτε βροτοῖς' ἄγγελος ἦλθ' ἀρότου ὡραίου: καί μοι κραδίην ἐπάταξε μέλαιναν, ὅττι μοι εὐανθεῖς ἄλλοι ἔχουσιν ἀγρούς, οὐδέ μοι ἡμίονοι κυφόν ἕλκουσιν ἄροτρον τῆς ἄλλης † μνηστῆς † εἵνεκα ναυτιλίης. οὐκ εἶμ', οὐδ' ὑπ' ἐμοῦ κεκλήσεται οὐδ' ἐπί τύμβωι οἰμωχθείς ὑπό γῆν εἶσι τύραννος ἀνήρ. οὐδ' ἄν ἐκεῖνος ἐμοῦ τεθνηότος οὔτ' ἀνιῶιτο οὔτε κατά βλεφάρων θερμά βάλοι δάκρυα. οὔτε σε κωμάζειν ἀπερύκομεν οὔτε καλοῦμεν: ἀργαλέος γάρ ἐών καί φίλος εὖτ' ἄν ἀπῆις. αἴθων μέν γένος εἰμί, πόλιν δ' εὐτείχεα θήβην οἰκῶ πατρώιας γῆς ἀπερυκόμενος. μή μ' ἀφελῶς παίζουσα φίλους δένναζε τοκῆας, ἄργυρι: σοί μέν γάρ δούλιον ἦμαρ ἔπι, ἡμῖν δ' ἄλλα μέν ἐστι, γύναι, κακά πόλλ', ἐπεί ἐκ γῆς φεύγομεν, ἀργαλέη δ' οὐκ ἔπι δουλοσύνη, οὔθ' ἡμᾶς περνᾶσι: πόλις γε μέν ἐστι καί ἡμῖν καλή, ληθαίωι κεκλιμένη πεδίωι. μήποτε πάρ κλαίοντα καθεζόμενοι γελάσωμεν τοῖς' αὐτῶν ἀγαθοῖς, κύρν', ἐπιτερπόμενοι. ἐχθρόν μέν χαλεπόν καί δυσμενεῖ ἐξαπατῆσαι, κύρνε: φίλον δέ φίλωι ῥάιδιον ἐξαπατᾶν. {ελεγειων <β>} σχέτλι' ἔρως, μανίαι σε τιθηνήσαντο λαβοῦσαι: ἐκ σέθεν ὤλετο μέν ἰλίου ἀκρόπολις, ὤλετο δ' αἰγείδης θησεύς μέγας, ὤλετο δ' αἴας ἐσθλός ὀιλιάδης σῆισιν ἀτασθαλίαις. ὦ παῖ, ἄκουσον ἐμεῦ δαμάσας φρένας: οὔ τοι ἀπειθῆ μῦθον ἐρῶ τῆι σῆι καρδίηι οὐδ' ἄχαριν. ἀλλά τλῆθι νόωι συνιδεῖν ἔπος: ‘οὔ τοι ἀνάγκη τοῦθ' ἕρδειν, ὅ τι σοί μή καταθύμιον ἦι.’ ‘μήποτε τόν παρεόντα μεθείς φίλον ἄλλον ἐρεύνα, δειλῶν ἀνθρώπων ῥήμασι πειθόμενος:’ πολλάκι τοι παρ' ἐμοί κατά σοῦ λέξουσι μάταια καί παρά σοί κατ' ἐμοῦ: τῶν δέ σύ μή ξύνιε. χαιρήσεις τῆι πρόσθε παροιχομένηι φιλότητι, τῆς δέ παρερχομένης οὐκέτ' ἔσηι ταμίης. ‘δήν δή καί φίλοι ὦμεν’. ἔπειτ' ἄλλοισιν ὁμίλει, ἦθος ἔχων δόλιον, πίστεος ἀντίτυπον. οὔποθ' ὕδωρ καί πῦρ συμμείξεται: οὐδέ ποθ' ἡμεῖς πιστοί ἐπ' ἀλλήλοις καί φίλοι ἐσσόμεθα. φρόντισον ἔχθος ἐμόν καί ὑπέρβασιν, ἴσθι δέ θυμῶι, ὥς ς' ἐφ' ἁμαρτωλῆι τείσομαι ὡς δύναμαι. παῖ, σύ μέν αὔτως ἵππος, ἐπεί κριθῶν ἐκορέσθης, αὖθις ἐπί σταθμούς ἤλυθες ἡμετέρους ἡνίοχόν τε ποθῶν ἀγαθόν λειμῶνά τε καλόν κρήνην τε ψυχρήν ἄλσεά τε σκιερά. ‘ὄλβιος, ὧι παῖδές τε φίλοι καί μώνυχες ἵπποι θηρευταί τε κύνες καί’ ξένοι ἀλλοδαποί. ὅστις μή παῖδάς τε φιλεῖ καί μώνυχας ἵππους καί κύνας, οὔποτέ οἱ θυμός ἐν εὐφροσύνηι. ὦ παῖ, κινδύνοισι πολυπλάγκτοισιν ὁμοῖος ὀργήν, ἄλλοτε τοῖς', ἄλλοτε τοῖσι φιλεῖν. ὦ παῖ, τήν μορφήν μέν ἔφυς καλός, ἀλλ' ἐπίκειται καρτερός ἀγνώμων σῆι κεφαλῆι στέφανος: ἰκτίνου γάρ ἔχεις ἀγχιστρόφου ἐν φρεσίν ἦθος ἄλλων ἀνθρώπων ῥήμασι πειθόμενος. ὦ παῖ, ὅς εὖ ἕρδοντι κακήν ἀπέδωκας ἀμοιβήν, οὐδέ τις ἀντ' ἀγαθῶν ἐστί χάρις παρά σοί: οὐδέν πώ μ' ὤνησας: ἐγώ δέ σε πολλάκις ἤδη εὖ ἕρδων αἰδοῦς οὐδεμιῆς ἔτυχον. παῖς τε καί ἵππος ὁμοῖον ἔχει νόον: οὔτε γάρ ἵππος ἡνίοχον κλαίει κείμενον ἐν κονίηι, ἀλλά τόν ὕστερον ἄνδρα φέρει κριθαῖσι κορεσθείς: ὥς δ' αὔτως καί παῖς τόν παρεόντα φιλεῖ. ὦ παῖ, μαργοσύνης ἄπο μευ νόον ὤλεσας ἐσθλόν, αἰσχύνη δέ φίλοις' ἡμετέροις' ἐγένου: ἄμμε δ' ἀνέψυξας μικρόν χρόνον: ἐκ δέ θυελλῶν ἦκά γ' ἐνωρμίσθην νυκτός ἐπειγόμενος. ὡραῖος καί ἔρως ἐπιτέλλεται, ἡνίκα περ γῆ ἄνθεσιν εἰαρινοῖς θάλλει ἀεξομένη. τῆμος ἔρως προλιπών κύπρον, περικαλλέα νῆσον, εἶσιν ἐπ' ἀνθρώπους σπέρμα φέρων κατά γῆς. ὅστις σοι βούλευσεν ἐμεῦ πέρι, καί ς' ἐκέλευσεν οἴχεσθαι προλιπόνθ' ἡμετέρην φιλίην_ νεβρόν ὑπέξ ἐλάφοιο λέων ὥς ἀλκί πεποιθώς ποσσί καταιμάρψας αἵματος οὐκ ἔπιον. οὐκ ἐθέλω σε κακῶς ἕρδειν, οὐδ' εἴ μοι ἄμεινον πρός θεῶν ἀθανάτων ἔσσεται, ὦ καλέ παῖ. οὐ γάρ ἁμαρτωλαῖσιν ἐπί σμικραῖσι κάθημαι: τῶν δέ καλῶν παίδων † ουτοσετουτ' αδικων † ὦ παῖ, μή μ' ἀδίκει_ἔτι σοι καταθύμιος εἶναι βούλομαι_εὐφροσύνηι τοῦτο συνείς ἀγαθῆι: <οὐ γάρ τοί με δόλωι> παρελεύσεαι οὐδ' ἀπατήσεις: νικήσας γάρ ἔχεις τό πλέον ἐξοπίσω. ἀλλά ς' ἐγώ τρώσω φεύγοντά με, ὥς ποτέ φασιν ἰασίου κούρην, παρθένον ἰασίην, ὡραίην περ ἐοῦσαν ἀναινομένην γάμον ἀνδρῶν φεύγειν ζωσαμένην. ἔργ' ἀτέλεστα τέλει πατρός νοσφισθεῖσα δόμων ξανθή ἀταλάντη: ὤιχετο δ' ὑψηλάς εἰς κορυφάς ὀρέων φεύγους' ἱμερόεντα γάμον, χρυσῆς ἀφροδίτης δῶρα: τέλος δ' ἔγνω καί μάλ' ἀναινομένη. ὦ παῖ, μή με κακοῖσιν ἐν ἄλγεσι θυμόν ὀρίναις, μηδέ με σή φιλότης δώματα περσεφόνης οἴχηται προφέρουσα: θεῶν δ' ἐποπίζεο μῆνιν βάξιν τ' ἀνθρώπων, ἤπια νωσάμενος. ὦ παῖ, μέχρι τίνος με προφεύξεαι; ὥς σε διώκων δίζημ': ἀλλά τί μοι τέρμα γένοιτο κιχεῖν. σή σοί γῆ. σύ δέ μάργον ἔχων καί ἀγήνορα θυμόν φεύγεις, ἰκτίνου σχέτλιον ἦθος ἔχων. ἀλλ' ἐπίμεινον, ἐμοί δέ δίδου χάριν: οὐκέτι δηρόν ἕξεις κυπρογενοῦς δῶρον ἰοστεφάνου. θυμῶι γνούς, ὅτι παιδείας πολυηράτου ἄνθος ὠκύτερον σταδίου, τοῦτο συνείς χάλασον δεσμοῦ, μή ποτε καί σύ βιήσεαι, ὄβριμε παίδων, κυπρογενοῦς δ' ἔργων ἀντιάσεις χαλεπῶν, ὥσπερ ἐγώ νῦν οἶδ' ἐπί σοί. σύ δέ ταῦτα φύλαξαι, μηδέ σε νικήσηι † παιδαϊδη † κακότης. οὐκ ἔλαθες κλέψας, ὦ παῖ: καί γάρ σε διῶμμαι: τούτοις', οἷσπερ νῦν ἄρθμιος ἠδέ φίλος ἔπλευ_ἐμήν δέ μεθῆκας ἀτίμητον φιλότητα_ οὐ μέν δή τούτοις γ' ἦσθα φίλος πρότερον. ἀλλ' ἐγώ ἐκ πάντων ς' ἐδόκουν σήσεσθαι ἑταῖρον πιστόν: καί δή νῦν ἄλλον ἔχοισθα φίλον. ἀλλ' ὁ μέν εὖ ἕρδων κεῖμαι: σέ δέ μήτις ἁπάντων ἀνθρώπων ἐσορῶν † παιδαφιλειν † ἐθέλοι. ὤιμοι ἐγώ δειλός: καί δή κατάχαρμα μέν ἐχθροῖς, τοῖσι φίλοις δέ πόνος δεινά παθών γενόμην. ὦ παῖ, ἐπεί τοι δῶκε θεά χάριν ἱμερόεσσαν κύπρις, σόν δ' εἶδος πᾶσι νέοισι μέλει, τῶνδ' ἐπάκουσον ἐπῶν καί ἐμήν χάριν ἔνθεο θυμῶι, γνούς ἔρος ὡς χαλεπόν γίνεται ἀνδρί φέρειν. κυπρογένη, παῦσόν με πόνων, σκέδασον δέ μερίμνας θυμοβόρους, στρέψον δ' αὖθις ἐς εὐφροσύνας: μερμήρας δ' ἀπόπαυε κακάς, δός δ' εὔφρονι θυμῶι μέτρ' ἥβης τελέσαντ' ἔργματα σωφροσύνης. ὦ παῖ, ἕως ἄν ἔχηις λείαν γένυν, οὔποτε σαίνων παύσομαι, οὐδ' εἴ μοι μόρσιμόν ἐστι θανεῖν. σοί τε διδόντ' ἔτι καλόν, ἐμοί τ' οὐκ αἰσχρόν ἐρῶντι αἰτεῖν: ἀλλά γονέων λίσσομαι ἡμετέρων: αἰδέο μ', ὦ παῖ <δῖε>, διδούς χάριν, εἴ ποτε καί σύ ἕξεις κυπρογενοῦς δῶρον ἰοστεφάνου, χρηΐζων καί ἐπ' ἄλλον ἐλεύσεαι: ἀλλά σέ δαίμων δοίη τῶν αὐτῶν ἀντιτυχεῖν ἐπέων. ὄλβιος ὅστις ἐρῶν γυμνάζεται οἴκαδε ἐλθών εὕδειν σύν καλῶι παιδί πανημέριος. οὐκέτ' ἐρῶ παιδός, χαλεπάς δ' ἀπελάκτις' ἀνίας μόχθους τ' ἀργαλέους ἄσμενος ἐξέφυγον, ἐκλέλυμαι δέ πόθου πρός ἐυστεφάνου κυθερείης: σοί δ', ὦ παῖ, χάρις ἔστ' οὐδεμία πρός ἐμοῦ. αἰαῖ, παιδός ἐρῶ ἁπαλόχροος, ὅς με φίλοισιν πᾶσι μάλ' ἐκφαίνει κοὐκ ἐθέλοντος ἐμοῦ. τλήσομαι οὐ κρύψας ἀεκούσι<α> πολλά βίαια: οὐ γάρ ἐπ' αἰκελίωι παιδί δαμείς ἐφάνην. παιδοφιλεῖν δέ τι τερπνόν, ἐπεί ποτε καί γανυμήδους ἤρατο καί κρονίδης, ἀθανάτων βασιλεύς, ἁρπάξας δ' ἐς ὄλυμπον ἀνήγαγε καί μιν ἔθηκεν δαίμονα, παιδείης ἄνθος ἔχοντ' ἐρατόν. οὕτω μή θαύμαζε, σιμωνίδη, οὕνεκα κἀγώ ἐξεδάμην καλοῦ παιδός ἔρωτι δαμείς. ὦ παῖ, μή κώμαζε, γέροντι δέ πείθεο ἀνδρί: οὔ τοι κωμάζειν σύμφορον ἀνδρί νέωι. πικρός καί γλυκύς ἐστι καί ἁρπαλέος καί ἀπηνής, ὄφρα τέλειος ἔηι, κύρνε, νέοισιν ἔρως. ἤν μέν γάρ τελέσηι, γλυκύ γίνεται: ἤν δέ διώκων μή τελέσηι, πάντων τοῦτ' ἀνιηρότατον. αἰεί παιδοφίληισιν ἐπί ζυγόν αὐχένι κεῖται δύσμορον, ἀργαλέον μνῆμα φιλοξενίης. χρή γάρ τοι περί παῖδα πονούμενον εἰς φιλότητα ὥσπερ κληματίνωι χεῖρα πυρί προσάγειν. ναῦς πέτρηι προσέκυρσας ἐμῆς φιλότητος ἁμαρτών, ὦ παῖ, καί σαπροῦ πείσματος ἀντελάβου. οὐδαμά ς' οὐδ' ἀπεών δηλήσομαι: οὐδέ με πείσει οὐδείς ἀνθρώπων ὥστε με μή σε φιλεῖν. ὦ παίδων κάλλιστε καί ἱμεροέστατε πάντων, στῆθ' αὐτοῦ καί μου παῦρ' ἐπάκουσον ἔπη: _ ‘παιδός τοι χάρις ἐστί: γυναικί δέ πιστός ἑταῖρος οὐδείς, ἀλλ' αἰεί τόν παρεόντα φιλεῖ. παιδός ἔρως καλός μέν ἔχειν, καλός δ' ἀποθέσθαι: πολλόν δ' εὑρέσθαι ῥήιτερον ἤ τελέσαι. μυρία δ' ἐξ αὐτοῦ κρέμαται κακά, μυρία δ' ἐσθλά: ἀλλ' ἔν τοι ταύτηι καί τις ἔνεστι χάρις. οὐδαμά πω κατέμεινας ἐμήν χάριν, ἀλλ' ὑπό πᾶσαν αἰεί σπουδαίην ἔρχεαι ἀγγελίην.’ ὄλβιος ὅστις παιδός ἐρῶν οὐκ οἶδε θάλασσαν, οὐδέ οἱ ἐν πόντωι νύξ ἐπιοῦσα μέλει. καλός ἐών κακότητι φίλων δειλοῖσιν ὁμιλεῖς ἀνδράσι, καί διά τοῦτ' αἰσχρόν ὄνειδος ἔχεις, ὦ παῖ: ἐγώ δ' ἀέκων τῆς σῆς φιλότητος ἁμαρτών ὠνήμην ἕρδων οἷά τ' ἐλεύθερος ὤν. ἄνθρωποί ς' ἐδόκουν χρυσῆς παρά δῶρον ἔχοντα ἐλθεῖν κυπρογενοῦς. δῶρον ἰοστεφάνου γίνεται ἀνθρώποισιν ἔχειν χαλεπώτατον ἄχθος, ἄν μή κυπρογενής δῶι λύσιν ἐκ χαλεπῶν. κυπρογενές κυθέρεια δολοπλόκε, σοί τί περισσόν ζεύς τόδε τιμήσας δῶρον ἔδωκεν ἔχειν; δαμνᾶις δ' ἀνθρώπων πυκινάς φρένας, οὐδέ τίς ἐστιν οὕτως ἴφθιμος καί σοφός ὥστε φυγεῖν. [2] {work} πολλά φέρειν εἴωθε λόγος θνητοῖσι βροτοῖσιν πταίσματα τῆς γνώμης, κύρνε, ταρασσομένης. οὐδέν, κύρν', ὀργῆς ἀδικώτερον, ἥ τόν ἔχοντα πημαίνει θυμῶι δειλά χαριζομένη. οὐδέν, κύρν', ἀγαθῆς γλυκερώτερόν ἐστι γυναικός. μάρτυς ἐγώ, σύ δ' ἐμοί γίνου ἀληθοσύνης. ἤδη γάρ με κέκληκε θαλάσσιος οἴκαδε νεκρός, τεθνηκώς ζωιῶι φθεγγόμενος στόματι. [3] {work} ὑμεῖς δ', ὦ μεγαρεῖς, οὔτε τρίτοι οὔτε τέταρτοι οὔτε δυωδέκατοι οὔτ' ἐν λόγωι οὔτ' ἐν ἀριθμῶι. ... φόρμιγγα ἄχορδον ... † βόμβων † ἐπαινήσω, <πολυπαίδη> ... μήποτέ μοι πενίην θυμοφθόρον ἀνδρί χαλεφθείς, μηδ' ἀχρημοσύνην, κύρνε, κακήν πρόφερε. ζεύς γάρ τοι τό τάλαντον ἐπιρρέπει ἄλλοτε ἄλλως, ἄλλοτε μέν πλουτεῖν, ἄλλοτε μηδέν ἔχειν. χρή δ' ἀεί κατά γῆν τε καί εὐρέα νῶτα θαλάσσης δίζεσθαι χαλεπῆς, κύρνε, λύσιν πενίης. κύρν', ἀγαθός μέν ἀνήρ γνώμην ἔχει ἔμπεδον αἰεί, τολμᾶι δ' ἔν τ' ἀγαθοῖς κείμενος ἔν τε κακοῖς. εἰ δέ θεός κακῶι ἀνδρί βίον καί πλοῦτον ὀπάσσηι ἀφραίνων βίοτον οὐ δύναται κατέχειν. πολλοῖς' ἀνθρώπων γλώσσηι θύρα οὐκ ἐπίκειται ἁρμοδίη, καί σφιν πόλλ' ἀλάλητα πέλει. πολλάκι γάρ τό κακόν κατακείμενον ἔνδοθεν ἦλθεν: ἐσθλόν δ' ἐξελθεῖν λώιον ἤ τό κακόν. ἐν πυρί μέν χρυσόν τε καί ἄργυρον ἴδριες ἄνδρες γινώσκους', ἀνδρός δ' οἶνος ἔδειξε νόον, καί μάλα περ πινυτοῦ: κακότητα δέ πᾶσαν ἐλέγχει, ὥστε καταισχύνειν καί τόν ἐόντα σοφόν. οἶνος πινόμενος πολύς κακός: ἤν δέ τις αὐτόν πίνηι ἐπισταμένως, οὐ κακός, ἀλλ' ἀγαθός. οὐδένα θησαυρόν καταθήσεαι ἔνδον ἀμείνω αἰδοῦς, ἤν ἀγαθοῖς' ἀνδράσι, κύρνε, διδῶις. χρῆμα γυναικός ἀνήρ ἐσθλῆς λαίζεται οὐδέν κάλλιον, <οὐδέ ποτ' αὖ ῥίγιον ἄλλο κακῆς.> [4] {work} {<θεογνιδοσ>} μήποτε τόν παρεόντα παρείς φίλον ἄλλον ἐρεύνα δειλῶν ἀνθρώπων ῥήμασι πειθόμενος. {<θεογνιδοσ>} οὐκ ἐθέλω πλουτεῖν, οὐκ εὔχομαι: ἀλλά μοι εἴη ζῆν ἐκ τῶν ὀλίγων μηδέν ἔχοντα κακόν. 