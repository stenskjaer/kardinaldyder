[1] {work} {φαρμακειασ κατα τησ μητρυιασ} νέος μέν καί ἄπειρος δικῶν ἔγωγε ἔτι, δεινῶς δέ καί ἀπόρως ἔχει μοι περί τοῦ πράγματος, ὦ ἄνδρες, τοῦτο μέν εἰ ἐπισκήψαντος τοῦ πατρός ἐπεξελθεῖν τοῖς αὑτοῦ φονεῦσι μή ἐπέξειμι, τοῦτο δέ εἰ ἐπεξιόντι ἀναγκαίως ἔχει οἷς ἥκιστα ἐχρῆν ἐν διαφορᾷ καταστῆναι, ἀδελφοῖς ὁμοπατρίοις καί μητρί ἀδελφῶν. ἡ γάρ τύχη καί αὐτοί οὗτοι ἠνάγκασαν ἐμοί πρός [τούτους] αὐτούς τόν ἀγῶνα καταστῆναι, οὕς εἰκός ἦν τῷ μέν τεθνεῶτι τιμωρούς γενέσθαι, τῷ δέ ἐπεξιόντι βοηθούς. νῦν δέ τούτων τἀναντία γεγένηται: αὐτοί γάρ οὗτοι καθεστᾶσιν ἀντίδικοι καί φονῆς, ὡς καί ἐγώ καί ἡ γραφή λέγει. δέομαι δ' ὑμῶν, ὦ ἄνδρες, ἐάν ἀποδείξω ἐξ ἐπιβουλῆς καί προβουλῆς τήν τούτων μητέρα φονέα οὖσαν τοῦ ἡμετέρου πατρός, καί μή ἅπαξ ἀλλά πολλάκις ἤδη ληφθεῖσαν τόν θάνατον τόν ἐκείνου ἐπ' αὐτοφώρῳ μηχανωμένην, τιμωρῆσαι πρῶτον μέν τοῖς νόμοις τοῖς ὑμετέροις, οὕς παρά τῶν θεῶν καί τῶν προγόνων διαδεξάμενοι κατά τό αὐτό ἐκείνοις περί τῆς καταψηφίσεως δικάζετε, δεύτερον δ' ἐκείνῳ τῷ τεθνηκότι, καί ἅμα ἐμοί μόνῳ ἀπολελειμμένῳ βοηθῆσαι. ὑμεῖς γάρ μοι ἀναγκαῖοι. οὕς γάρ ἐχρῆν τῷ μέν τεθνεῶτι τιμωρούς γενέσθαι, ἐμοί δέ βοηθούς, οὗτοι τοῦ μέν τεθνεῶτος φονῆς γεγένηνται, ἐμοί δ' ἀντίδικοι καθεστᾶσι. πρός τίνας οὖν ἔλθῃ τις βοηθούς, ἤ ποῖ τήν καταφυγήν ποιήσεται ἄλλοθι ἤ πρός ὑμᾶς καί τό δίκαιον; θαυμάζω δ' ἔγωγε καί τοῦ ἀδελφοῦ, ἥντινά ποτε γνώμην ἔχων ἀντίδικος καθέστηκε πρός ἐμέ, καί εἰ νομίζει τοῦτο εὐσέβειαν εἶναι, τό τήν μητέρα μή προδοῦναι. ἐγώ δ' ἡγοῦμαι πολύ ἀνοσιώτερον εἶναι ἀφεῖναι τοῦ τεθνεῶτος τήν τιμωρίαν, ἄλλως τε καί τοῦ μέν ἐκ προβουλῆς ἀκουσίως ἀποθανόντος, τῆς δέ ἑκουσίως ἐκ προνοίας ἀποκτεινάσης. καί οὐ τοῦτό γ' ἐρεῖ, ὡς εὖ οἶδεν ὅτι γ' οὐκ ἀπέκτεινεν ἡ μήτηρ αὐτοῦ τόν πατέρα τόν ἡμέτερον. ἐν οἷς μέν γάρ αὐτῷ ἐξουσία ἦν σαφῶς εἰδέναι, παρά τῆς βασάνου, οὐκ ἠθέλησεν: ἐν οἷς δ' οὐκ ἦν πυθέσθαι, τοῦτο αὐτό προὐθυμήθη. καίτοι αὐτό τοῦτο ἐχρῆν, ὅ καί ἐγώ προὐκαλούμην, προθυμηθῆναι, ὅπως τό πραχθέν ᾖ ἀληθές[, ἐπεξελθεῖν]. μή γάρ ὁμολογούντων τῶν ἀνδραπόδων οὗτός τ' εὖ εἰδώς ἄν ἀπελογεῖτο καί ἀντέσπευδε πρός ἐμέ, καί ἡ μήτηρ αὐτοῦ ἀπήλλακτο ἄν ταύτης τῆς αἰτίας. ὅπου δέ μή ἠθέλησεν ἔλεγχον ποιήσασθαι τῶν πεπραγμένων, πῶς περί γ' ὧν οὐκ ἠθέλησε πυθέσθαι, ἐγχωρεῖ αὐτῷ περί τούτων εἰδέναι; [πῶς οὖν περί τούτων, ὦ δικάζοντες, αὐτόν εἰκός εἰδέναι, ὧν γε τήν ἀλήθειαν οὐκ εἴληφε]; τί ποτε ἀπολογήσεται μέλει μοι. ἐκ μέν γάρ τῆς τῶν ἀνδραπόδων βασάνου εὖ ᾔδει ὅτι οὐχ οἷόν τ' ἦν αὐτῇ σωθῆναι, ἐν δέ τῷ μή βασανισθῆναι ἡγεῖτο τήν σωτηρίαν εἶναι: τά γάρ γενόμενα ἐν τούτῳ ἀφανισθῆναι ᾠήθησαν. πῶς οὖν εὔορκα ἀντομωμοκώς ἔσται φάσκων εὖ εἰδέναι, ὅς οὐκ ἠθέλησε σαφῶς πυθέσθαι ἐμοῦ ἐθέλοντος τῇ δικαιοτάτῃ βασάνῳ χρήσασθαι περί τούτου τοῦ πράγματος; τοῦτο μέν γάρ ἠθέλησα μέν τά τούτων ἀνδράποδα βασανίσαι, ἅ συνῄδει καί πρότερον τήν γυναῖκα ταύτην, μητέρα δέ τούτων, τῷ πατρί τῷ ἡμετέρῳ θάνατον μηχανωμένην φαρμάκοις, καί τόν πατέρα εἰληφότα ἐπ' αὐτοφώρῳ, ταύτην τε οὐκ οὖσαν ἄπαρνον, πλήν οὐκ ἐπί θανάτῳ φάσκουσαν διδόναι ἀλλ' ἐπί φίλτροις. διά οὖν ταῦτα ἐγώ βάσανον τοιαύτην ἠθέλησα ποιήσασθαι περί αὐτῶν, γράψας ἐν γραμματείῳ ἅ ἐπαιτιῶμαι τήν γυναῖκα ταύτην, βασανιστάς τε αὐτούς τούτους ἐκέλευον γίγνεσθαι ἐμοῦ παρόντος, ἵνα μή ἀναγκαζόμενοι ἅ ἐγώ ἐπερωτῴην λέγοιεν, ἀλλ' ἐξήρκει μοι τοῖς ἐν τῷ γραμματείῳ χρῆσθαι: καί αὐτό μοι τοῦτο τεκμήριον δίκαιον γενέσθαι, ὅτι ὀρθῶς καί δικαίως μετέρχομαι τόν φονέα τοῦ πατρός: εἰ δέ ἄπαρνοι γίγνοιντο ἤ λέγοιεν μή ὁμολογούμενα, <ἡ βάσανος> ἀναγκάζοι τά γεγονότα κατηγορεῖν: αὕτη γάρ καί τούς τά ψευδῆ παρεσκευασμένους λέγειν τἀληθῆ κατηγορεῖν ποιήσει. καίτοι εὖ οἶδά γ', εἰ οὗτοι πρός ἐμέ ἐλθόντες, ἐπειδή τάχιστα αὐτοῖς ἀπηγγέλθη ὅτι ἐπεξίοιμι τοῦ πατρός τόν φονέα, ἠθέλησαν τά ἀνδράποδα ἅ ἦν αὐτοῖς παραδοῦναι, ἐγώ δέ μή ἠθέλησα παραλαβεῖν, αὐτά ἄν ταῦτα μέγιστα τεκμήρια παρείχοντο ὡς οὐκ ἔνοχοί εἰσι τῷ φόνῳ. νῦν δ', ἐγώ γάρ εἰμι τοῦτο μέν ὁ θέλων αὐτός βασανιστής γενέσθαι, τοῦτο δέ τούτους αὐτούς κελεύων βασανίσαι ἀντ' ἐμοῦ, ἐμοί δή που εἰκός ταὐτά ταῦτα τεκμήρια εἶναι ὡς εἰσίν ἔνοχοι τῷ φόνῳ. [εἰ γάρ τούτων θελόντων διδόναι εἰς βάσανον ἐγώ μή ἐδεξάμην, τούτοις ἄν ἦν ταῦτα τεκμήρια. τό αὐτό οὖν τοῦτο καί ἐμοί γενέσθω, εἴπερ ἐμοῦ θέλοντος ἔλεγχον λαβεῖν τοῦ πράγματος αὐτοί μή ἠθέλησαν δοῦναι]. δεινόν δ' ἔμοιγε δοκεῖ εἶναι, εἰ ὑμᾶς μέν ζητοῦσι <παρ>αιτεῖσθαι ὅπως αὐτῶν μή καταψηφίσησθε, αὐτοί δέ σφίσιν αὐτοῖς οὐκ ἠξίωσαν δικασταί γενέσθαι δόντες βασανίσαι τά αὑτῶν ἀνδράποδα. περί μέν οὖν τούτων οὐκ ἄδηλον ὅτι αὐτοί ἔφευγον τῶν πραχθέντων τήν σαφήνειαν πυθέσθαι: ᾔδεσαν γάρ οἰκεῖον σφίσι τό κακόν ἀναφανησόμενον, ὥστε σιωπώμενον καί ἀβασάνιστον αὐτό ἐᾶσαι ἐβουλήθησαν. ἀλλ' οὐχ ὑμεῖς γε, ὦ ἄνδρες, ἔγωγ' εὖ οἶδα, ἀλλά σαφές ποιήσετε. ταῦτα μέν οὖν μέχρι τούτου: περί δέ τῶν γενομένων πειράσομαι ὑμῖν διηγήσασθαι τήν ἀλήθειαν: δίκη δέ κυβερνήσειεν. ὑπερῷόν τι ἦν τῆς ἡμετέρας οἰκίας, ὅ εἶχε φιλόνεως ὁπότ' ἐν ἄστει διατρίβοι, ἀνήρ καλός τε καί ἀγαθός καί φίλος τῷ ἡμετέρῳ πατρί: καί ἦν αὐτῷ παλλακή, ἥν ὁ φιλόνεως ἐπί πορνεῖον ἔμελλε καταστῆσαι. ταύτην οὖν [πυθομένη] ἡ μήτηρ τοῦ ἀδελφοῦ ἐποιήσατο φίλην. αἰσθομένη δ' ὅτι ἀδικεῖσθαι ἔμελλεν ὑπό τοῦ φιλόνεω, μεταπέμπεται, καί ἐπειδή ἦλθεν, ἔλεξεν αὐτῇ ὅτι καί αὐτή ἀδικοῖτο ὑπό τοῦ πατρός τοῦ ἡμετέρου: εἰ οὖν ἐθέλοι πείθεσθαι, ἔφη ἱκανή εἶναι ἐκείνῃ τε τόν φιλόνεων φίλον ποιῆσαι καί αὑτῇ τόν ἐμόν πατέρα, εἶναι φάσκουσα αὑτῆς μέν τοῦτο εὕρημα, ἐκείνης δ' ὑπηρέτημα. ἠρώτα οὖν αὐτήν εἰ ἐθελήσοι διακονῆσαί οἱ, καί ἥ ὑπέσχετο τάχιστα, ὡς οἶμαι. μετά ταῦτα ἔτυχε τῷ φιλόνεῳ ἐν πειραιεῖ ὄντα ἱερά διί κτησίῳ, ὁ δέ πατήρ ὁ ἐμός εἰς νάξον πλεῖν ἔμελλεν. κάλλιστον οὖν ἐδόκει εἶναι τῷ φιλόνεῳ τῆς αὐτῆς ὁδοῦ ἅμα μέν προπέμψαι εἰς τόν πειραιέα τόν πατέρα τόν ἐμόν φίλον ὄντα ἑαυτῷ, ἅμα δέ θύσαντα τά ἱερά ἑστιᾶσαι ἐκεῖνον. ἡ οὖν παλλακή τοῦ φιλόνεω ἠκολούθει τῆς θυσίας ἕνεκεν. καί ἐπειδή ἦσαν ἐν τῷ πειραιεῖ, οἷον εἰκός, ἔθυεν. καί ἐπειδή αὐτῷ ἐτέθυτο τά ἱερά, ἐντεῦθεν ἐβουλεύετο ἡ ἄνθρωπος ὅπως ἄν αὐτοῖς τό φάρμακον δοίη, πότερα πρό δείπνου ἤ ἀπό δείπνου. ἔδοξεν οὖν αὐτῇ βουλευομένῃ βέλτιον εἶναι μετά δεῖπνον δοῦναι, τῆς κλυταιμνήστρας ταύτης [τούτου μητρός] ταῖς ὑποθήκαις ἅμα διακονοῦσαν. καί τά μέν ἄλλα μακρότερος ἄν εἴη λόγος περί τοῦ δείπνου ἐμοί τε διηγήσασθαι ὑμῖν τ' ἀκοῦσαι: ἀλλά πειράσομαι τά λοιπά ὡς ἐν βραχυτάτοις ὑμῖν διηγήσασθαι, ὡς γεγένηται ἡ δόσις τοῦ φαρμάκου. ἐπειδή γάρ ἐδεδειπνήκεσαν, οἷον εἰκός, ὁ μέν θύων διί κτησίῳ κἀκεῖνον ὑποδεχόμενος, ὁ δ' ἐκπλεῖν τε μέλλων καί παρ' ἀνδρί ἑταίρῳ αὑτοῦ δειπνῶν, σπονδάς τε ἐποιοῦντο καί λιβανωτόν ὑπέρ αὑτῶν ἐπετίθεσαν. ἡ δέ παλλακή τοῦ φιλόνεω τήν σπονδήν ἅμα ἐγχέουσα ἐκείνοις εὐχομένοις ἅ οὐκ ἔμελλε τελεῖσθαι, ὦ ἄνδρες, ἐνέχει τό φάρμακον. καί ἅμα οἰομένη δεξιόν ποιεῖν πλέον δίδωσι τῷ φιλόνεῳ, ἴσως <ὡς>, εἰ δοίη πλέον, μᾶλλον φιλησομένη ὑπό τοῦ φιλόνεω: οὔπω γάρ ᾔδει ὑπό τῆς μητρυιᾶς τῆς ἐμῆς ἐξαπατωμένη, πρίν ἐν τῷ κακῷ ἤδη ἦν: τῷ δέ πατρί τῷ ἡμετέρῳ ἔλασσον ἐνέχει. καί ἐκεῖνοι ἐπειδή ἀπέσπεισαν, τόν ἑαυτῶν φονέα μεταχειριζόμενοι ἐκπίνουσιν ὑστάτην πόσιν. ὁ μέν οὖν φιλόνεως εὐθέως παραχρῆμα ἀποθνῄσκει, ὁ δέ πατήρ ὁ ἡμέτερος εἰς νόσον ἐμπίπτει, ἐξ ἧς καί ἀπώλετο εἰκοσταῖος. ἀνθ' ὧν ἡ μέν διακονήσασα καί χειρουργήσασα ἔχει τά ἐπίχειρα ὧν ἀξία ἦν, οὐδέν αἰτία οὖσα_τῷ γάρ δημοκοίνῳ τροχισθεῖσα παρεδόθη_, ἡ δ' αἰτία τε ἤδη καί ἐνθυμηθεῖσα ἕξει, ἐάν ὑμεῖς τε καί οἱ θεοί θέλωσιν. σκέψασθε οὖν ὅσῳ δικαιότερα ὑμῶν δεήσομαι ἐγώ ἤ ὁ ἀδελφός. ἐγώ μέν γε τῷ τεθνεῶτι ὑμᾶς κελεύω καί τῷ ἠδικημένῳ τόν ἀΐδιον χρόνον τιμωρούς γενέσθαι: οὗτος δέ τοῦ μέν τεθνεῶτος πέρι οὐδέν ὑμᾶς αἰτήσεται, ὅς ἄξιος καί ἐλέου καί βοηθείας καί τιμωρίας παρ' ὑμῶν τυχεῖν, ἀθέως καί ἀκλεῶς πρό τῆς εἱμαρμένης ὑφ' ὧν ἥκιστα ἐχρῆν τόν βίον ἐκλιπών, ὑπέρ δέ τῆς ἀποκτεινάσης δεήσεται ἀθέμιτα καί ἀνόσια καί ἀτέλεστα καί ἀνήκουστα καί θεοῖς καί ὑμῖν, δεόμενος ὑμῶν ... ἅ αὐτή ἑαυτήν οὐκ ἔπεισε μή κακοτεχνῆσαι. ὑμεῖς δ' οὐ τῶν ἀποκτεινάντων ἐστέ βοηθοί, ἀλλά τῶν ἐκ προνοίας ἀποθνῃσκόντων, καί ταῦτα ὑφ' ὧν ἥκιστα αὐτούς ἐχρῆν ἀποθνῄσκειν. ἤδη οὖν ἐν ὑμῖν ἐστί τοῦτ' ὀρθῶς διαγνῶναι, ὅ καί ποιήσατε. δεήσεται δ' ὑμῶν οὗτος μέν ὑπέρ μητρός τῆς αὑτοῦ ζώσης, τῆς ἐκεῖνον διαχρησαμένης ἐπιβούλως τε καί ἀθέως, ὅπως δίκην μή δῷ, ἄν ὑμᾶς πείθῃ, ὧν ἠδίκηκε: ἐγώ δ' ὑμᾶς ὑπέρ πατρός τοὐμοῦ τεθνεῶτος αἰτοῦμαι, ὅπως παντί τρόπῳ δῷ. ὑμεῖς δέ, ὅπως διδῶσι δίκην οἱ ἀδικοῦντες, τούτου γε ἕνεκα καί δικασταί ἐγένεσθε καί ἐκλήθητε. καί ἐγώ μέν ἐπεξέρχομαι [λέγων], ἵνα δῷ δίκην ὧν ἠδίκηκε καί τιμωρήσω τῷ τε πατρί τῷ ἡμετέρῳ καί τοῖς νόμοις τοῖς ὑμετέροις: ταύτῃ καί ἄξιόν μοι βοηθῆσαι ὑμᾶς ἅπαντας, εἰ ἀληθῆ λέγω: οὗτος δέ τἀναντία, ὅπως ἡ τούς νόμους παριδοῦσα μή δῷ δίκην ὧν ἠδίκηκε, ταύτῃ βοηθός καθέστηκε. καίτοι πότερον δικαιότερον τόν ἐκ προνοίας ἀποκτείναντα δοῦναι δίκην ἤ μή; καί πότερον δεῖ οἰκτεῖραι μᾶλλον τόν τεθνεῶτα ἤ τήν ἀποκτείνασαν; ἐγώ μέν οἶμαι τόν τεθνεῶτα: καί γάρ <ἄν> δικαιότερον καί ὁσιώτερον καί πρός θεῶν καί πρός ἀνθρώπων γίγνοιτο ὑμῖν. ἤδη οὖν ἐγώ ἀξιῶ, ὥσπερ κἀκεῖνον ἀνελεημόνως καί ἀνοικτίστως αὕτη ἀπώλεσεν, οὕτω καί αὐτήν ταύτην ἀπολέσθαι ὑπό τε ὑμῶν καί τοῦ δικαίου. ἡ μέν ἑκουσίως καί βουλεύσασα ἀπέκτεινεν, ὁ δ' ἀκουσίως καί βιαίως ἀπέθανε. πῶς γάρ οὐ βιαίως ἀπέθανεν, ὦ ἄνδρες, ὅς γ' ἐκπλεῖν ἔμελλεν ἐκ τῆς γῆς τῆσδε, παρά τε ἀνδρί φίλῳ αὑτοῦ εἱστιᾶτο; ἡ δέ πέμψασα τό φάρμακον καί κελεύσασα ἐκείνῳ δοῦναι πιεῖν ἀπέκτεινεν ἡμῶν τόν πατέρα, πῶς οὖν ταύτην ἐλεεῖν ἄξιόν ἐστιν ἤ αἰδοῦς τυγχάνειν παρ' ὑμῶν ἤ ἄλλου του, ἥτις αὐτή οὐκ ἠξίωσεν ἐλεῆσαι τόν ἑαυτῆς ἄνδρα, ἀλλ' ἀνοσίως καί αἰσχρῶς ἀπώλεσεν; οὕτω δέ τοι καί ἐλεεῖν ἐπί τοῖς ἀκουσίοις παθήμασι μᾶλλον προσήκει ἤ τοῖς ἑκουσίοις καί ἐκ προνοίας ἀδικήμασι καί ἁμαρτήμασι. καί ὥσπερ ἐκεῖνον αὕτη οὔτε θεούς οὔθ' ἥρωας οὔτ' ἀνθρώπους αἰσχυνθεῖσα οὐδέ δείσας' ἀπώλεσεν, οὕτω καί αὐτή ὑφ' ὑμῶν καί τοῦ δικαίου ἀπολομένη, καί μή τυχοῦσα μήτ' αἰδοῦς μήτ' ἐλέου μήτ' αἰσχύνης μηδεμιᾶς παρ' ὑμῶν, τῆς δικαιοτάτης ἄν τύχοι τιμωρίας. θαυμάζω δέ ἔγωγε τῆς τόλμης τοῦ ἀδελφοῦ καί τῆς διανοίας, τό διομόσασθαι ὑπέρ τῆς μητρός εὖ εἰδέναι μή πεποιηκυῖαν ταῦτα. πῶς γάρ ἄν τις εὖ εἰδείη οἷς μή παρεγένετο αὐτός; οὐ γάρ δή που μαρτύρων γ' ἐναντίον οἱ ἐπιβουλεύοντες τούς θανάτους τοῖς πέλας μηχανῶνταί τε καί παρασκευάζουσιν, ἀλλ' ὡς μάλιστα δύνανται λαθραιότατα καί ὡς ἀνθρώπων μηδένα εἰδέναι: οἱ δέ ἐπιβουλευό μενοι οὐδέν ἴσασι, πρίν γ' ἤδη ἐν αὐτῷ ὦσι τῷ κακῷ καί γιγνώσκωσι τόν ὄλεθρον ἐν ᾧ εἰσί. τότε δέ, ἐάν μέν δύνωνται καί φθάνωσι πρίν ἀποθανεῖν, καί φίλους καί ἀναγκαίους τούς σφετέρους <αὐτῶν> καλοῦσι καί μαρτύρονται, καί λέγουσιν αὐτοῖς ὑφ' ὧν ἀπόλλυνται, καί ἐπισκήπτουσι τιμωρῆσαι σφίσιν αὐτοῖς ἠδικημένοις: ἅ κἀμοί παιδί ὄντι ὁ πατήρ, τήν ἀθλίαν καί τελευταίαν νόσον νοσῶν, ἐπέσκηπτεν: ἐάν δέ τούτων ἁμαρτάνωσι, γράμματα γράφουσι, καί οἰκέτας τούς σφετέρους αὐτῶν ἐπικαλοῦνται μάρτυρας, καί δηλοῦσιν ὑφ' ὧν ἀπόλλυνται. κἀκεῖνος ἐμοί νέῳ ἔτι ὄντι ταῦτα ἐδήλωσε καί ἐπέστειλεν, ὦ ἄνδρες, οὐ τοῖς ἑαυτοῦ δούλοις. ἐμοί μέν οὖν διήγηται καί βεβοήθηται τῷ τεθνεῶτι καί τῷ νόμῳ: ἐν ὑμῖν δ' ἐστί σκοπεῖν τά λοιπά πρός ὑμᾶς αὐτούς καί δικάζειν τά δίκαια. οἶμαι δέ καί θεοῖς τοῖς κάτω μέλειν οἵ ἠδίκηνται. [2] {work} {τετραλογια α} {αʹ κατηγορια φονου απαρασημοσ} ὁπόσα μέν τῶν πραγμάτων ὑπό τῶν ἐπιτυχόντων ἐπιβουλεύεται, οὐ χαλεπά ἐλέγχεσθαί ἐστιν: ἄν δ' οἱ ἱκανῶς μέν πεφυκότες, ἔμπειροι δέ πραγμάτων ὄντες, ἐν δέ τούτῳ τῆς ἡλικίας καθεστῶτες ἐν ᾧ κράτιστοι φρονεῖν αὑτῶν εἰσί, πράττωσι, χαλεποί καί γνωσθῆναι καί ἐλεγχθῆναί εἰσι. διά γάρ τό μέγεθος τοῦ κινδύνου ἐκ πολλοῦ τήν ἀσφάλειαν ὧν ἐπιβουλεύουσι σκοποῦντες, οὐ πρότερον ἐπιχειροῦσιν ἤ πάσης ὑποψίας φυλακήν ποιήσωνται. γιγνώσκοντας οὖν ὑμᾶς χρή ταῦτα, κἄν ὁτιοῦν εἰκός παραλάβητε, σφόδρα πιστεύειν αὐτῷ. ἡμεῖς δ' οἱ ἐπεξερχόμενοι τόν φόνον οὐ τόν αἴτιον ἀφέντες τόν ἀναίτιον διώκομεν: σαφῶς γάρ οἴδαμεν ὅτι πάσης τῆς πόλεως μιαινομένης ὑπ' αὐτοῦ, ἕως ἄν διωχθῇ, τό τ' ἀσέβημα ἡμέτερον γίγνεται, τῆς θ' ὑμετέρας ἁμαρτίας ἡ ποινή εἰς ἡμᾶς τούς μή δικαίως διώκοντας ἀναχωρεῖ. ἅπαντος δέ τοῦ μιάσματος ἀναχωροῦντος εἰς ἡμᾶς, ὡς ἄν δυνώμεθα σαφέστατα ἐξ ὧν γιγνώσκομεν πειρασόμεθα ὑμῖν δηλοῦν ὡς ἀπέκτεινε τόν ἄνδρα. ... οὐδείς γάρ ἄν τόν ἔσχατον κίνδυνον περί τῆς ψυχῆς κινδυνεύων ἑτοίμην καί κατειργασμένην τήν ὠφέλειαν ἀφῆκεν: ἔχοντες γάρ τά ἱμάτια ηὑρέθησαν. οὐ μήν οὐδέ παροινήσας οὐδείς διέφθειρεν αὐτόν: ἐγιγνώσκετο γάρ ἄν ὑπό τῶν συμποτῶν. οὐδέ μήν οὐδ' ἐκ λοιδορίας: οὐ γάρ <ἄν> ἀωρί τῶν νυκτῶν οὐδ' ἐν ἐρημίᾳ ἐλοιδοροῦντο. οὐδέ μήν ἄλλου στοχαζόμενος ἔτυχε τούτου: οὐ γάρ ἄν σύν τῷ ἀκολούθῳ διέφθειρεν αὐτόν. ἀπολυομένης δέ τῆς <ἄλλης> ὑποψίας ἁπάσης αὐτός ὁ θάνατος ἐξ ἐπιβουλῆς ἀποθα νόντα μηνύει αὐτόν. ἐπιθέσθαι δέ τίνα μᾶλλον εἰκός ἐστιν ἤ τόν μεγάλα μέν κακά προπεπονθότα, ἔτι δέ μείζονα ἐπίδοξον ὄντα πάσχειν; ἔστι δ' ὁ διωκόμενος οὗτος: ἐκ παλαιοῦ γάρ ἐχθρός ὤν αὐτοῦ πολλάς μέν καί μεγάλας γραφάς διώξας οὐδεμίαν εἷλεν, ἔτι δέ μείζους καί πλείους διωχθείς οὐδεπώποτ' ἀποφυγών ἱκανόν μέρος τῶν ὄντων ἀποβέβληκε, τά δ' ἄγχιστα ἱερῶν κλοπῆς δυοῖν ταλάντοιν γεγραμμένος ὑπ' αὐτοῦ, συνειδώς μέν αὑτῷ τό ἀδίκημα, ἔμπειρος δ' ὤν τῆς τούτου δυνάμεως, μνησικακῶν δέ τῶν ἔμπροσθεν, εἰκότως μέν ἐπεβούλευσεν, εἰκότως δ' ἀμυνόμενος τήν ἔχθραν ἀπέκτεινε τόν ἄνδρα. ἥ τε γάρ ἐπιθυμία τῆς τιμωρίας ἀμνήμονα τῶν κινδύνων καθίστη αὐτόν, ὅ τε φόβος τῶν ἐπιφερομένων κακῶν ἐκπλήσσων θερμότερον ἐπιχειρεῖν ἐπῇρε. ἤλπιζέ τε τάδε μέν δράσας καί λήσειν ἀποκτείνας αὐτόν καί ἀποφεύξεσθαι τήν γραφήν: οὐδέ γάρ ἐπεξιέναι οὐδένα, ἀλλ' ἐρήμην αὐτήν ἔσεσθαι: εἴ τε καί ἁλοίη, τιμωρησαμένῳ κάλλιον ἔδοξεν αὐτῷ ταῦτα πάσχειν, ἤ ἀνάνδρως μηδέν ἀντιδράσαντα ὑπό τῆς γραφῆς διαφθαρῆναι: σαφῶς δ' ᾔδει ἁλωσόμενος αὐτήν: οὐ γάρ ἄν τόνδε τόν ἀγῶνα ἐνόμισεν ἀσφαλέστερον εἶναι. τά μέν βιασάμενα ταῦτά ἐστιν ἀσεβῆσαι αὐτόν. μάρτυρες δ' εἰ μέν πολλοί παρεγένοντο, πολλούς ἄν παρεσχόμεθα: ἑνός δέ τοῦ ἀκολούθου παραγενομένου, οἵ τούτου ἤκουον μαρτυρήσουσιν: ἔμπνους γάρ ἔτι ἀρθείς, ἀνακρινόμενος ὑφ' ἡμῶν, τοῦτον μόνον ἔφη γνῶναι τῶν παιόντων αὐτούς. ἐξελεγχόμενος δ' ὑπό τε τῶν εἰκότων ὑπό τε τῶν παραγενομένων, οὐδενί τρόπῳ οὔτε δικαίως οὔτε συμφερόντως ἀπολύοιτ' ἄν ὑφ' ὑμῶν. οἵ τε γάρ ἐπιβουλεύοντες ἀνεξέλεγκτοι ἄν εἶεν, εἰ μήτε ὑπό τῶν παραγενομένων μήτε ὑπό τῶν εἰκότων ἐξελέγχονται: ἀσύμφορόν θ' ὑμῖν ἐστί τόνδε μιαρόν καί ἄναγνον ὄντα εἴς <τε> τά τεμένη τῶν θεῶν εἰσιόντα μιαίνειν τήν ἁγνείαν αὐτῶν, ἐπί τε τάς αὐτάς τραπέζας ἰόντα συγκαταπιμπλάναι τούς ἀναιτίους: ἐκ γάρ τούτων αἵ τ' ἀφορίαι γίγνονται δυστυχεῖς θ' αἱ πράξεις καθίστανται. οἰκείαν οὖν χρή τήν τιμωρίαν ἡγησαμένους, αὐτῷ τούτῳ τά τούτου ἀσεβήματα ἀναθέντας, ἰδίαν μέν τήν συμφοράν, καθαράν δέ τήν πόλιν καταστῆσαι. {βʹ απολογια εισ το αυτο πραγμα} οὔ μοι δοκῶ ἁμαρτάνειν ἀτυχέστατον ἐμαυτόν ἡγούμενος εἶναι τῶν πάντων ἀνθρώπων. τῶν μέν γάρ ἄλλων οἱ δυστυχοῦντες, ὁπόταν μέν ὑπό χειμῶνος πονῶσιν, εὐδίας γενομένης παύονται: ὅταν δέ νοσήσωσιν, ὑγιεῖς γενόμενοι σῴζονται: ἐάν τέ τις ἄλλη συμφορά καταλαμβάνῃ αὐτούς, τά ἐναντία ἐπιγιγνόμενα ὀνίνησιν. ἐμοί δέ ζῶν τε ἅνθρωπος ἀνατροπεύς τοῦ οἴκου ἐγένετο, ἀποθανών τε, κἄν ἀποφύγω, ἱκανάς λύπας καί φροντίδας προσβέβληκεν. εἰς τοῦτο γάρ βαρυδαιμονίας ἥκω, ὥστε οὐκ ἀρκοῦν μοί ἐστιν ἐμαυτόν ὅσιον καί δίκαιον παρέχοντα μή διαφθαρῆναι, ἀλλά κἄν μή τόν ἀποκτείναντα εὑρών ἐξελέγξω, ὅν οἱ τιμωροῦντες αὐτῷ ἀδύνατοι εὑρεῖν εἰσίν, αὐτός καταδοχθείς φονεύς εἶναι ἀνοσίως ἁλώσομαι. καί ἐμέ ὡς δεινόν μέν παγχάλεπόν φασιν ἐλέγχεσθαι εἶναι, ὡς δ' ἠλίθιον ἐξ αὐτῶν ὧν ἔπραξα φανερόν εἶναι ἐργασάμενον τό ἔργον. εἰ γάρ νῦν διά τῆς ἔχθρας τό μέγεθος εἰκότως ὑφ' ὑμῶν καταδοκοῦμαι, πρίν ἐργάσασθαι εἰκότερον ἦν προειδότα τήν νῦν ὑποψίαν εἰς ἐμέ ἰοῦσαν, καί τῶν ἄλλων εἴ τινα ἔγνων ἐπιβουλεύοντα αὐτῷ, διακωλύειν μᾶλλον ἤ αὐτόν ἐργασάμενον εἰς ἑκουσίους καί προδήλους ὑποψίας ἐμπεσεῖν: ἔκ τε γάρ αὐτοῦ τοῦ ἔργου φανερός γενόμενος ἀπωλλύμην, λαθών τε σαφῶς ᾔδη τήνδε τήν ὑποψίαν εἰς ἐμέ ἰοῦσαν. ἄθλια μέν οὖν πάσχω μή ἀπολογεῖσθαι μόνον βιαζόμενος, ἀλλά καί τούς ἀποκτείναντας φανερούς καταστῆσαι: ὅμως δέ καί τοῦτο ἐπιχειρητέον: οὐδέν γάρ πικρότερον τῆς ἀνάγκης ἔοικεν εἶναι. ἔχω δέ οὐδαμῶς ἄλλως ἐλέγχειν ἤ ἐξ ὧν τούς ἄλλους ὁ κατήγορος ἀπολύων αὐτόν τόν θάνατόν φησι μηνύειν ἐμέ τόν φονέα ὄντα. εἰ γάρ τούτων ἀναιτίων δοκούντων εἶναι ἐν ἐμοί τἀδίκημα φανεῖται, τούτων ὑπόπτων ὄντων ἐγώ δικαίως <ἄν> καθαρός δοκοίην εἶναι. ἔστι δέ οὐκ ἀπεικός, ὡς οὗτοί φασιν, ἀλλά εἰκός ἀωρί τῶν νυκτῶν πλανώμενον ἐπί τοῖς ἱματίοις διαφθαρῆναι. τό γάρ μή ἐκδυθῆναι οὐδέν σημεῖόν ἐστιν: εἰ γάρ μή ἔφθησαν περιδύσαντες αὐτόν, ἀλλά τινας προσιόντας φοβηθέντες ἀπέλιπον, ἐσωφρόνουν καί οὐκ ἐμαίνοντο τήν σωτηρίαν τοῦ κέρδους προτιμῶντες. εἰ δέ μή καί ἐπί τοῖς ἱματίοις διεφθάρη, ἀλλ' ἑτέρους ἰδών ἄλλο τι κακόν ποιοῦντας, ἵνα μή μηνυτής τοῦ ἀδικήματος γένηται, ἀπέθανεν ὑπ' αὐτῶν, τίς οἶδε; τούς δέ μή πολύ ἧσσον ἐμοῦ μισοῦντας αὐτόν_ἦσαν δέ πολλοί_πῶς οὐκ εἰκός ἦν ἄν ἐμοῦ μᾶλλον διαφθεῖραι αὐτόν; ἐκείνοις μέν γάρ φανερά ἦν ἡ ὑποψία εἰς ἐμέ ἰοῦσα, ἐγώ δέ ὑπέρ ἐκείνων ὑπαίτιος ἐσόμενος σαφῶς ᾔδη. τοῦ δέ ἀκολούθου ἡ μαρτυρία πῶς ἀξία πιστεύεσθαί ἐστιν; ὑπό τε γάρ τοῦ κινδύνου ἐκπεπληγμένον αὐτόν οὐκ εἰκός ἦν τούς ἀποκτείναντας γνῶναι, ὑπό τε τῶν κυρίων ἀναγιγνωσκόμενον ἐπινεῦσαι ἦν εἰκός. ἀπιστουμένων δέ καί τῶν ἄλλων δούλων ἐν ταῖς μαρτυρίαις_οὐ γάρ ἄν ἐβασανίζομεν αὐτούς_πῶς δίκαιον τούτῳ μαρτυροῦντι πιστεύσαντας διαφθεῖραί με; εἰ δέ τις τά εἰκότα ἀληθέσιν ἴσα ἡγεῖται καταμαρτυρῆσαί μου, τοῦτ' αὖ ἀντιλογισάσθω ὅτι με εἰκότερον ἦν τήν ἀσφάλειαν τῆς ἐπιβουλῆς τηροῦντα φυλάξασθαι καί μή παραγενέσθαι τῷ ἔργῳ μᾶλλον ἤ τοῦτον σφαζόμενον ὀρθῶς γνῶναι. ὡς δέ τόνδε τόν κίνδυνον οὐκ ἀσφαλέστερον τοῦ ἀπό τῆς γραφῆς ἡγούμην εἶναι, ἀλλά πολλαπλάσιον, εἰ μή παρεφρόνουν, διδάξω. ἁλούς μέν γάρ τήν γραφήν τῆς μέν οὐσίας ᾔδη ἐκστησόμενος, τοῦ δέ σώματος καί τῆς πόλεως οὐκ ἀπεστερούμην, περιγενόμενος δέ καί λειφθείς, κἄν ἔρανον παρά τῶν φίλων συλλέξας, οὐκ ἄν εἰς τά ἔσχατα κακά ἦλθον: ἐάν δέ νῦν καταληφθείς ἀποθάνω, ἀνόσια ὀνείδη τοῖς παισίν ὑπολείψω, ἤ φυγών γέρων καί ἄπολις ὤν ἐπί ξενίας πτωχεύσω. οὕτω μέν ἅ κατηγόρηταί μου, πάντα ἄπιστά ἐστιν: ἀπολύεσθαι δέ ὑφ' ὑμῶν, εἰ καί εἰκότως μέν ὄντως δέ μή ἀπέκτεινα τόν ἄνδρα, πολύ μᾶλλον δίκαιός εἰμι. ἐγώ τε γάρ φανερόν ὅτι μεγάλα ἀδικούμενος ἠμυνόμην: οὐ γάρ ἄν εἰκότως ἐδόκουν ἀποκτεῖναι αὐτόν: τούς τε ἀποκτείναντας καί οὐ τούς αἰτίαν ἔχοντας ἀποκτεῖναι ὀρθῶς ἄν καταλαμβάνοιτε. ἐκ δέ παντός τρόπου ἀπολυόμενος τῆς αἰτίας ἔγωγε οὔτε εἰς τά τεμένη εἰσιών τήν ἁγνείαν τῶν θεῶν μιανῶ, οὔτε ὑμᾶς πείθων ἀπολῦσαί με ἀνόσια πράττω. οἱ δέ διώκοντες μέν ἐμέ τόν ἀναίτιον, τόν δ' αἴτιον ἀφιέντες, τῆς τε ἀφορίας αἴτιοι γίγνονται, ὑμᾶς τε ἀσεβεῖς εἰς τούς θεούς πείθοντες καταστῆναι πάντων ὧν ἐμέ ἄξιόν φασι παθεῖν εἶναι δίκαιοί εἰσι τυγχάνειν. τούτους μέν οὖν τούτων ἀξίους ὄντας ἀπίστους ἡγεῖσθε: ἐμέ δέ ἔκ γε τῶν προειργασμένων γνώσεσθε οὔτε ἐπιβουλεύοντα οὔτε τῶν οὐ προσηκόντων ὀρεγόμενον, ἀλλά τά ἐναντία τούτων πολλάς μέν καί μεγάλας εἰσφοράς εἰσφέροντα, πολλά δέ τριηραρχοῦντα, λαμπρῶς δέ χορηγοῦντα, πολλούς δέ ἐρανίζοντα, μεγάλας δέ ὑπέρ πολλῶν ἐγγύας ἀποτίνοντα, τήν δέ οὐσίαν οὐ δικαζόμενον ἀλλ' ἐργαζόμενον κεκτημένον, φιλοθύτην δέ καί νόμιμον ὄντα. τοιούτου δέ ὄντος μου μηδέν ἀνόσιον μηδ' αἰσχρόν καταγνῶτε. εἰ δέ ὑπό ζῶντος ἐδιωκόμην, οὐκ ἄν μόνον ὑπέρ ἐμαυτοῦ ἀπελογούμην, ἀλλ' αὐτόν τε τοῦτον καί τούς τούτῳ μέν <οὐ> βοηθοῦντας, παρ' ἐμοῦ δέ ὠφελεῖσθαι ζητοῦντας ἐφ' οἷς κατηγορεῖτέ μου, ἐπέδειξα ἄν ἀδικοῦντας. ταῦτα μέν οὖν ἐπιεικέστερον ἤ δικαιότερον παρήσω: δέομαι δ' ὑμῶν, ὦ ἄνδρες, τῶν μεγίστων κριταί καί κύριοι, ἐλεήσαντας τήν ἀτυχίαν μου ἰατρούς γενέσθαι αὐτῆς, καί μή συνεπιβάντας τῇ τούτων ἐπιθέσει περιιδεῖν με ἀδίκως καί ἀθέως διαφθαρέντα ὑπ' αὐτῶν. {γʹ εκ κατηγοριασ ο υστεροσ} ἥ τε ἀτυχία ἀδικεῖται ὑπ' αὐτοῦ, ἥν προϊστάμενος τῆς κακουργίας ἀφανίσαι τήν αὑτοῦ μιαρίαν ζητεῖ: ὑπό τε ὑμῶν οὐκ ἄξιος ἐλεεῖσθαί ἐστιν, ἀκούσιον μέν τῷ παθόντι περιθείς τήν συμφοράν, ἑκουσίως δέ αὐτός εἰς τούς κινδύνους καταστάς. ὡς μέν οὖν ἀπέκτεινε τόν ἄνδρα, ἐν τῷ προτέρῳ λόγῳ ἀπεδείξαμεν: ὡς δέ οὐκ ὀρθῶς ἀπελογήθη, νῦν πειρασόμεθα ἐλέγχοντες. εἴτε γάρ προσιόντας τινάς προϊδόντες οἱ ἀποκτείναντες αὐτούς ἀπολιπόντες ᾤχοντο φεύγοντες πρότερον ἤ ἀπέδυσαν, οἱ ἐντυχόντες ἄν αὐτοῖς, εἰ καί τόν δεσπότην τεθνεῶτα ηὗρον, τόν γε θεράποντα, ὅς ἔμπνους ἀρθείς ἐμαρτύρει, ἔτι ἔμφρονα εὑρόντες, σαφῶς ἀνακρίναντες τούς ἐργασαμένους ἤγγειλαν ἄν ἡμῖν, καί οὐχ οὗτος ἄν τήν αἰτίαν εἶχεν: εἴτε ἄλλοι τινές ἕτερόν τι τοιοῦτον κακουργοῦντες ὀφθέντες ὑπ' αὐτῶν, ἵνα μή γνωσθῶσι διέφθειραν αὐτούς, ἅμα τῷ τούτων φόνῳ τό κακούργημα ἄν ἐκηρύσσετο καί εἰς τούτους ἄν ἡ ὑποψία ἧκεν. οἵ τε ἧσσον κινδυνεύοντες τῶν μᾶλλον ἐν φόβῳ ὄντων οὐκ οἶδ' ὅπως ἄν μᾶλλον ἐπεβούλευσαν αὐτῷ: τούς μέν γάρ ὅ τε φόβος ἥ τε ἀδικία ἱκανή ἦν παῦσαι τῆς προμηθίας, τοῖς δέ ὅ τε κίνδυνος ἥ τε αἰσχύνη μείζων οὖσα τῆς διαφορᾶς, εἰ καί διενοήθησαν ταῦτα πρᾶξαι, ἀρκοῦσα ἦν σωφρονίσαι τό θυμούμενον τῆς γνώμης. οὐκ ὀρθῶς δέ τήν τοῦ ἀκολούθου μαρτυρίαν ἄπιστον λέγουσιν εἶναι. οὐ γάρ ἐπί ταῖς τοιαύταις μαρτυρίαις βασανίζονται, ἀλλ' ἐλεύθεροι ἀφίενται: ὁπόταν δέ ἤ κλέψαντες ἀπαρνῶνται ἤ συγκρύπτωσι τοῖς δεσπόταις, τότε βασανίζοντες ἀξιοῦμεν τἀληθῆ λέγειν αὐτούς. οὐδέ μήν ἀπογενέσθαι ἤ παραγενέσθαι εἰκότερον αὐτόν ἐστιν. εἰ γάρ ἀπεγένετο, τόν μέν κίνδυνον τόν αὐτόν ἔμελλε καί παρών κινδυνεύειν, πᾶς γάρ αὐτῶν ληφθείς τοῦτον ἄν τόν ἐπιβουλεύσαντα ἤλεγχεν ὄντα, τό δ' ἔργον ἧσσον πράσσειν: οὐδείς γάρ ὅστις τῶν παρόντων οὐκ ἄν ὀκνηρότερος εἰς τήν πρᾶξιν ἦν. ὡς δ' οὐκ ἐλάσσω ἀλλά πολύ μείζω τόν ἀπό τῆς γραφῆς κίνδυνον ἤ τόνδε ἡγεῖτο εἶναι, διδάξω. τό μέν ἁλῶναι καί ἀποφυγεῖν ἀμφοτέρας τάς διώξεις ἐν ἴσαις ἐλπίσι θῶμεν αὐτῷ εἶναι. μή παραχθῆναι δέ τήν γραφήν οὐδεμίαν ἐλπίδα εἶχε τούτου γε ζῶντος: οὐ γάρ ἄν ἐπείθετο αὐτῷ: εἰς δέ τόνδε τόν ἀγῶνα ἥξειν οὐκ ἤλπισε: λήσειν γάρ ἐδόκει ἀποκτείνας αὐτόν. ἀξιῶν δέ διά τό φανεράν εἶναι τήν ὑποψίαν αὐτῷ μή καταδοκεῖσθαι ὑφ' ὑμῶν, οὐκ ὀρθῶς ἀξιοῖ. εἰ γάρ τοῦτον ἐν τοῖς μεγίστοις κινδύνοις ὄντα ἱκανή ἦν ἡ ὑποψία ἀποτρέψαι τῆς ἐπιθέσεως, οὐδείς γ' ἄν ἐπεβούλευσεν αὐτῷ: πᾶς γάρ ἄν τις τῶν ἧσσον κινδυνευόντων, τήν ὑποψίαν μᾶλλον τοῦ κινδύνου φοβούμενος, ἧσσον ἤ οὗτος ἐπέθετο αὐτῷ. αἱ δ' εἰσφοραί καί χορηγίαι εὐδαιμονίας μέν ἱκανόν σημεῖόν ἐστι, τοῦ δέ μή ἀποκτεῖναι τἀναντία: περί γάρ αὐτῆς τῆς εὐδαιμονίας τρέμων μή ἀποστερηθῇ, εἰκότως μέν ἀνοσίως δέ ἀπέκτεινε τόν ἄνδρα. φάσκων δέ οὐ τούς εἰκότως ἀλλά τούς ἀποκτείναντας φονέας εἶναι, περί μέν τῶν ἀποκτεινάντων ὀρθῶς λέγει, εἴπερ ἐγένετο φανερόν ἡμῖν τίνες ἦσαν οἱ ἀποκτείναντες αὐτόν: μή δεδηλωμένων δέ τῶν ἀποκτεινάντων, ὑπό τῶν εἰκότων ἐλεγχόμενος οὗτος ἄν καί οὐδείς ἕτερος <ὁ> ἀποκτείνας αὐτόν εἴη. οὐ γάρ ἐπί μαρτύρων ἀλλά κρυπτόμενα πράσσεται τά τοιαῦτα. οὕτω δέ φανερῶς ἐκ τῆς αὑτοῦ ἀπολογίας ἐλεγχθείς διαφθείρας αὐτόν, οὐδέν ἕτερον ὑμῶν δεῖται ἤ τήν αὑτοῦ μιαρίαν εἰς ὑμᾶς αὐτούς ἐκτρέψαι. ἡμεῖς δέ ὑμῶν δεόμεθα μέν οὐδέν, λέγομεν δ' ὑμῖν, εἰ μήτε ἐκ τῶν εἰκότων μήτε ἐκ τῶν μαρτυρουμένων οὗτος νῦν ἐλέγχεται, οὐκ ἔστιν ἔτι τῶν διωκομένων ἔλεγχος οὐδείς. σαφῆ μέν γάρ τόν θάνατον γιγνώσκοντες, φανερῶς δέ τά ἴχνη τῆς ὑποψίας εἰς τοῦτον φέροντα, πιστῶς δέ τοῦ ἀκολούθου μαρτυροῦντος, πῶς ἄν δικαίως ἀπολύοιτε αὐτόν; ἀδίκως δ' ἀπολυομένου τούτου ὑφ' ὑμῶν, ἡμῖν μέν προστρόπαιος ὁ ἀποθανών οὐκ ἔσται, ὑμῖν δέ ἐνθύμιος γενήσεται. ταῦτα οὖν εἰδότες βοηθεῖτε μέν τῷ ἀποθανόντι, τιμωρεῖσθε δέ τόν ἀποκτείναντα, ἁγνεύετε δέ τήν πόλιν. τρία γάρ ἀγαθά πράξετε: ἐλάσσους μέν τούς ἐπιβουλεύοντας καταστήσετε, πλείους δέ τούς τήν εὐσέβειαν ἐπιτηδεύοντας, ἀπολύσεσθε δ' αὐτοί τῆς ὑπέρ τούτου μιαρίας. {δʹ εξ απολογιασ ο υστεροσ} ἰδού ἐγώ τῇ τε ἀτυχίᾳ, ἥν οὐ δικαίως αἰτιῶμαι, ὡς οὗτοί φασιν, ἑκών ἐμαυτόν ἐγχειρίζω, τῇ τε τούτων ἔχθρᾳ, δεδιώς μέν τό μέγεθος τῆς διαβολῆς αὐτῶν, πιστεύων δέ τῇ ὑμετέρᾳ γνώμῃ τῇ τε ἀληθείᾳ τῶν ἐξ ἐμοῦ πραχθέντων. ἀποστερούμενος δέ ὑπ' αὐτῶν μηδέ τάς παρούσας ἀτυχίας ἀνακλαύσασθαι πρός ὑμᾶς, ἀπορῶ εἰς ἥντινα ἄλλην σωτηρίαν χρή με καταφυγεῖν. καινότατα γάρ δή, εἰ χρή καινότατα μᾶλλον ἤ κακουργότατα εἰπεῖν, διαβάλλουσί με. κατήγοροι γάρ καί τιμωροί φόνου προσποιούμενοι εἶναι, ὑπεραπολογούμενοι τῆς ἀληθοῦς ὑποψίας ἁπάσης, διά τήν ἀπορίαν τοῦ ἀποκτείναντος αὐτόν ἐμέ φονέα φασίν εἶναι, δρῶντες δέ τἀναντία ὧν προστέτακται αὐτοῖς, φανερόν ὅτι ἀδίκως ἐμέ μᾶλλον ἀποκτεῖναι ζητοῦσιν ἤ τόν φονέα τιμωρεῖσθαι. ἐμέ δέ προσῆκεν οὐδέν ἄλλο ἤ πρός τήν μαρτυρίαν τοῦ ἀκολούθου ἀπολογηθῆναι: οὐ γάρ μηνυτής οὐδ' ἐλεγκτήρ τῶν ἀποκτεινάντων εἰμί, ἀλλά διωκόμενος ἀποκρίνομαι. ὅμως δέ περιεργαστέον, ἵνα ἐκ παντός τρόπου τούτους τε ἐπιβουλεύοντάς μοι ἐμαυτόν τε ἀπολυόμενον ἐπιδείξω τῆς ὑποψίας. τήν μέν οὖν ἀτυχίαν ᾗ με διαβάλλουσιν, εἰς εὐτυχίαν αἰτοῦμαι μεταστῆναι: ἀξιῶ δ' ὑμᾶς ἀπολύσαντάς με μακαρίσαι μᾶλλον ἤ καταλαβόντας ἐλεῆσαι. φασί δέ τῶν μέν ἐντυχόντων παιομένοις αὐτοῖς οὐδένα ὅντινα οὐκ εἰκότερον εἶναι σαφῶς πυθόμενον τούς διαφθείραντας αὐτούς εἰς οἶκον ἀγγεῖλαι, ἤ ἀπολιπόντα οἴχεσθαι. ἐγώ δέ οὐδένα οὕτω θερμόν καί ἀνδρεῖον ἄνθρωπον εἶναι δοκῶ ὅντινα οὐκ ἄν ἀωρί τῶν νυκτῶν νεκροῖς ἀσπαίρουσι συντυχόντα πάλιν ὑποστρέψαντα φεύγειν μᾶλλον ἤ πυνθανόμενον τούς κακούργους περί τῆς ψυχῆς κινδυνεῦσαι. τούτων δέ ἅ μᾶλλον εἰκός ἦν δρασάντων, οἱ μέν ἐπί τοῖς ἱματίοις διαφθείραντες αὐτούς οὐκ ἄν ἔτι εἰκότως ἅψαιντο, ἐγώ δέ ἀπήλλαγμαι τῆς ὑποψίας. εἰ δέ ἐκηρύσσοντο ἤ μή ἄλλοι τινές κακοῦργοι ἅμα τῷ τούτων φόνῳ, τίς οἶδεν; οὐδενί γάρ ἐπιμελές ἦν σκοπεῖν ταῦτα. ἀφανοῦς δέ ὄντος τοῦ κηρύγματος, οὐδέ ὑπό τούτων τῶν κακούργων ἄπιστον διαφθαρῆναι αὐτόν. τοῦ δέ θεράποντος πῶς χρή πιστοτέραν τήν μαρτυρίαν ἤ τῶν ἐλευθέρων ἡγεῖσθαι; οἱ μέν γάρ ἀτιμοῦνταί τε καί χρήμασι ζημιοῦνται, ἐάν μή τἀληθῆ δοκῶσι μαρτυρῆσαι: ὁ δέ οὐκ ἔλεγχον παρασχών οὐδέ βάσανον ποῦ δίκην δώσει; ἤ τίς ἔλεγχος ἔσται; ἀκινδύνως οὗτός γε μέλλων μαρτυρεῖν οὐδέν θαυμαστόν ἔπαθεν ὑπό τῶν κυρίων ἐχθρῶν μοι ὄντων πεισθείς καταψεύδεσθαί μου: ἐγώ τε ἀνόσι' ἄν πάσχοιμι, εἰ μή πιστῶς καταμαρτυρηθείς διαφθαρείην ὑφ' ὑμῶν. μή παραγενέσθαι δέ με τῷ φόνῳ ἀπιστότερον ἤ παραγενέσθαι φασίν εἶναι. ἐγώ δ' οὐκ ἐκ τῶν εἰκότων ἀλλ' ἔργῳ δηλώσω οὐ παραγενόμενος. ὁπόσοι γάρ δοῦλοί μοι ἤ δοῦλαί εἰσι, πάντας παραδίδωμι βασανίσαι: καί ἐάν μή φανῶ ταύτῃ τῇ νυκτί ἐν οἴκῳ καθεύδων ἤ ἐξελθών ποι, ὁμολογῶ φονεύς εἶναι. ἡ δέ νύξ οὐκ ἄσημος: τοῖς γάρ διπολίοις ὁ ἀνήρ ἀπέθανε. περί δέ τῆς εὐδαιμονίας, ἧς ἕνεκα τρέμοντά μέ φασιν εἰκότως ἀποκτεῖναι αὐτόν, πολύ τἀναντία ἐστί. τοῖς μέν γάρ ἀτυχοῦσι νεωτερίζειν συμφέρει: ἐκ γάρ τῶν μεταβολῶν ἐπίδοξος ἡ δυσπραγία μεταβάλλειν αὐτῶν ἐστι: τοῖς δ' εὐτυχοῦσιν ἀτρεμίζειν καί φυλάσσειν τήν παροῦσαν εὐπραγίαν: μεθισταμένων γάρ τῶν πραγμάτων δυστυχεῖς ἐξ εὐτυχούντων καθίστανται. ἐκ δέ τῶν εἰκότων προσποιούμενοί με ἐλέγχειν. οὐκ εἰκότως ἀλλ' ὄντως φονέα μέ φασι τοῦ ἀνδρός εἶναι. τά δέ εἰκότα ἄλλα πρός ἐμοῦ μᾶλλον ἀποδέδεικται ὄντα: ὅ τε γάρ καταμαρτυρῶν μου ἄπιστος ἐλήλεγκται ὤν, ὅ τε ἔλεγχος οὐκ ἔστι: τά τε τεκμήρια ἐμά, οὐ τούτων ὄντα ἐδήλωσα: τά τε ἴχνη τοῦ φόνου οὐκ εἰς ἐμέ φέροντα, ἀλλ' εἰς τούς ἀπολυομένους ἀποδέδεικται ὑπ' αὐτῶν. πάντων δέ τῶν κατηγορηθέντων ἀπίστων ἐλεγχθέντων, οὐκ ἐάν ἀποφύγω οὐκ ἔστιν ἐξ ὧν ἐλεγχθήσονται οἱ κακουργοῦντες, ἀλλ' ἐάν καταληφθῶ, οὐδεμία ἀπολογία τοῖς διωκομένοις ἀρκοῦσά ἐστιν. οὕτω δέ ἀδίκως διώκοντές με, αὐτοί μέν ἀνοσίως ἀποκτεῖναι ζητοῦντες καθαροί φασιν εἶναι, ἐμέ δέ ὅς εὐσεβεῖν ὑμᾶς πείθω, ἀνόσια δρᾶν λέγουσιν. ἐγώ δέ καθαρός ὤν πάντων τῶν ἐγκλημάτων ὑπέρ <μέν> ἐμαυτοῦ ἐπισκήπτω αἰδεῖσθαι τήν τῶν μηδέν ἀδικούντων εὐσέβειαν, ὑπέρ δέ τοῦ ἀποθανόντος ἀναμιμνῄσκων τήν ποινήν παραινῶ ὑμῖν, μή τόν ἀναίτιον καταλαβόντας τόν αἴτιον ἀφεῖναι: ἀποθανόντος γάρ ἐμοῦ οὐδείς ἔτι τόν αἴτιον ζητήσει. ταῦτα οὖν σεβόμενοι ὁσίως καί δικαίως ἀπολύετέ με, καί μή μετανοήσαντες τήν ἁμαρτίαν γνῶτε: ἀνίατος γάρ ἡ μετάνοια τῶν τοιούτων ἐστίν. [3] {work} {τετραλογια β} {αʹ κατηγορια φονου ακουσιου} τά μέν ὁμολογούμενα τῶν πραγμάτων ὑπό τε τοῦ νόμου κατακέκριται ὑπό τε τῶν ψηφισαμένων, οἵ κύριοι πάσης τῆς πολιτείας εἰσίν: ἐάν δέ τι ἀμφισβητήσιμον ᾖ, τοῦτο ὑμῖν, ὦ ἄνδρες πολῖται, προστέτακται διαγνῶναι. οἶμαι μέν οὖν οὐδέ ἀμφισβητήσειν πρός ἐμέ τόν διωκόμενον: ὁ γάρ παῖς μου ἐν γυμνασίῳ ἀκοντισθείς διά τῶν πλευρῶν ὑπό τούτου τοῦ μειρακίου παραχρῆμα ἀπέθανεν. ἑκόντα μέν οὖν οὐκ ἐπικαλῶ ἀποκτεῖναι, ἄκοντα δέ. ἐμοί δέ οὐκ ἐλάσσω τοῦ ἑκόντος ἄκων τήν συμφοράν κατέστησε. [τῷ δέ ἀποθανόντι αὐτῷ μέν οὐδέν ἐνθύμιον, τοῖς δέ ζῶσι προσέθηκεν.] ὑμᾶς δέ ἀξιῶ ἐλεοῦντας μέν τήν ἀπαιδίαν τῶν γονέων, οἰκτίροντας δέ τήν ἄωρον τοῦ ἀποθανόντος τελευτήν, εἴργοντας ὧν ὁ νόμος εἴργει τόν ἀποκτείναντα μή περιορᾶν ἅπασαν τήν πόλιν ὑπό τούτου μιαινομένην. {βʹ απολογια φονου ακουσιου} νῦν δή φανερόν μοι ὅτι αὐταί αἱ συμφοραί καί χρεῖαι τούς τε ἀπράγμονας εἰς ἀγῶνας <καταστῆναι> τούς τε ἡσυχίους τολμᾶν τά τε ἄλλα παρά φύσιν λέγειν καί δρᾶν βιάζονται. ἐγώ γάρ ἥκιστα τοιοῦτος ὤν καί βουλόμενος εἶναι, εἰ μή πολύ γε ἔψευσμαι, ὑπ' αὐτῆς τῆς συμφορᾶς ἠναγκάσθην νῦν παρά τόν ἄλλον τρόπον ὑπέρ πραγμάτων ἀπολογεῖσθαι, ὧν ἐγώ χαλεπῶς μέν τήν ἀκρίβειαν ἔγνων, ἔτι δέ ἀπορωτέρως διάκειμαι ὡς χρή ὑμῖν ἑρμηνεῦσαι ταῦτα. ὑπό δέ σκληρᾶς ἀνάγκης βιαζόμενος, καί αὐτός εἰς τόν ὑμέτερον ἔλεον, ὦ ἄνδρες δικασταί, καταπεφευγώς δέομαι ὑμῶν, ἐάν ἀκριβέστερον ἤ ὡς σύνηθες ὑμῖν δόξω εἰπεῖν, μή διά τά προειρημένα δυσχερῶς ἀποδεξαμένους μου τήν ἀπολογίαν δόξῃ καί μή ἀληθείᾳ τήν κρίσιν ποιήσασθαι: ἡ μέν γάρ δόξα τῶν πραχθέντων πρός τῶν λέγειν δυναμένων ἐστίν, ἡ δέ ἀλήθεια πρός τῶν δίκαια καί ὅσια πρασσόντων. ἐδόκουν μέν οὖν ἔγωγε ταῦτα παιδεύων τόν υἱόν ἐξ ὧν μάλιστα τό κοινόν ὠφελεῖται, ἀμφοῖν τι ἡμῖν ἀγαθόν ἀποβήσεσθαι: συμβέβηκε δέ μοι πολύ παρά γνώμην τούτων. τό γάρ μειράκιον οὐχ ὕβρει οὐδέ ἀκολασίᾳ, ἀλλά μελετῶν μετά τῶν ἡλίκων ἀκοντίζειν ἐν τῷ γυμνασίῳ, ἔβαλε μέν, οὐκ ἀπέκτεινε δέ οὐδένα κατά γε τήν ἀλήθειαν ὧν ἔπραξεν, ἄλλου δ' εἰς αὑτόν ἁμαρτόντος εἰς ἀκουσίους αἰτίας ἦλθεν. εἰ μέν γάρ τό ἀκόντιον ἔξω τῶν ὅρων τῆς αὑτοῦ πορείας ἐπί τόν παῖδα ἐξενεχθέν ἔτρωσεν αὐτόν, οὐδείς <ἄν> ἡμῖν λόγος ὑπελείπετο μή φονεῦσιν εἶναι: τοῦ δέ παιδός ὑπό τήν τοῦ ἀκοντίου φοράν ὑποδραμόντος καί τό σῶμα προστήσαντος, <ὁ μέν διεκωλύθη> τοῦ σκοποῦ τυχεῖν, ὁ δέ ὑπό τό ἀκόντιον ὑπελθών ἐβλήθη, καί τήν αἰτίαν οὐχ ἡμετέραν οὖσαν προσέβαλεν ἡμῖν. διά δέ τήν ὑποδρομήν βληθέντος τοῦ παιδός, τό μέν μειράκιον οὐ δικαίως ἐπικαλεῖται, οὐδένα γάρ ἔβαλε τῶν ἀπό τοῦ σκοποῦ ἀφεστώτων: ὁ δέ παῖς εἴπερ ἑστώς φανερός ὑμῖν ἐστί μή βληθείς, ἑκουσίως <δ'> ὑπό τήν φοράν τοῦ ἀκοντίου ὑπελθών, ἔτι σαφεστέρως δηλοῦται διά τήν αὑτοῦ ἁμαρτίαν ἀποθανών: οὐ γάρ ἄν ἐβλήθη ἀτρεμίζων καί μή διατρέχων. ἀκουσίου δέ τοῦ φόνου ἐξ ἀμφοῖν [ὑμῖν] ὁμολογουμένου γενέσθαι, ἐκ τῆς ἁμαρτίας, ὁποτέρου αὐτῶν ἐστίν, [ἔτι δέ σαφέστερον] ὁ φονεύς <ἄν> ἐλεγχθείη. οἵ τε γάρ ἁμαρτάνοντες ὧν ἄν ἐπινοήσωσί τι δρᾶσαι, οὗτοι πράκτορες τῶν ἀκουσίων εἰσίν: οἵ τε ἑκούσιόν τι δρῶντες ἤ πάσχοντες, οὗτοι τῶν παθημάτων αἴτιοι γίγνονται. τό μέν τοίνυν μειράκιον περί οὐδένα οὐδέν ἥμαρτεν. οὔτε γάρ ἀπειρημένον ἀλλά προστεταγμένον ἐμελέτα, οὔτε ἐν γυμναζομένοις ἀλλ' ἐν τῇ τῶν ἀκοντιζόντων τάξει ἠκόντιζεν, οὔτε τοῦ σκοποῦ ἁμαρτών, εἰς τούς ἀφεστῶτας ἀκοντίσας, τοῦ παιδός ἔτυχεν, ἀλλά πάντα ὀρθῶς ὡς ἐπενόει δρῶν ἔδρασε μέν οὐδέν ἀκούσιον, ἔπαθε δέ διακωλυθείς τοῦ σκοποῦ τυχεῖν. ὁ δέ παῖς βουλόμενος προδραμεῖν, τοῦ χώρου διαμαρτών ἐν ᾧ διατρέχων οὐκ ἄν ἐπλήγη, περιέπεσεν οἷς οὐκ ἤθελεν, ἀκουσίως δέ ἁμαρτών εἰς ἑαυτόν οἰκείαις συμφοραῖς κέχρηται, τῆς δ' ἁμαρτίας τετιμωρημένος ἑαυτόν ἔχει τήν δίκην, οὐ συνηδομένων μέν οὐδέ συνεθελόντων ἡμῶν, συναλγούντων δέ καί συλλυπουμένων. τῆς δέ ἁμαρτίας εἰς τοῦτον ἡκούσης, τό <τ'> ἔργον οὐχ ἡμέτερον ἀλλά τοῦ ἐξαμαρτόντος ἐστί, τό τε πάθος εἰς τόν δράσαντα ἐλθόν ἡμᾶς μέν ἀπολύει τῆς αἰτίας, τόν δέ δράσαντα δικαίως ἅμα τῇ ἁμαρτίᾳ τετιμώρηται. ἀπολύει δέ καί ὁ νόμος ἡμᾶς, ᾧ πιστεύων, εἴργοντι μήτε ἀδίκως μήτε δικαίως ἀποκτείνειν, ὡς φονέα με διώκει. ὑπό μέν γάρ τῆς αὐτοῦ τοῦ τεθνεῶτος ἁμαρτίας ὅδε ἀπολύεται μηδέ ἀκουσίως ἀποκτεῖναι αὐτόν: ὑπό δέ τοῦ διώκοντος οὐδ' ἐπικαλούμενος ὡς ἑκών ἀπέκτεινεν, ἀμφοῖν ἀπολύεται τοῖν ἐγκλημάτοιν, <μήτ' ἄκων> μήτε ἑκών ἀποκτεῖναι. ἀπολυόμενος δέ ὑπό τε τῆς ἀληθείας τῶν πραχθέν των ὑπό τε τοῦ νόμου καθ' ὅν διώκεται, οὐδέ τῶν ἐπιτηδευμάτων εἵνεκα δίκαιοι τοιούτων κακῶν ἀξιοῦσθαί ἐσμεν. οὗτός τε γάρ ἀνόσια πείσεται τάς οὐ προσηκούσας φέρων ἁμαρτίας, ἐγώ τε μᾶλλον μέν οὐδέν, ὁμοίως δέ τούτῳ ἀναμάρτητος ὤν, εἰς πολλαπλασίους τούτου συμφοράς ἥξω: ἐπί τε γάρ τῇ τούτου διαφθορᾷ ἀβίωτον τό λειπόμενον τοῦ βίου διάξω, ἐπί τε τῇ ἐμαυτοῦ ἀπαιδίᾳ ζῶν ἔτι κατορυχθήσομαι. ἐλεοῦντες οὖν τοῦδε μέν τοῦ νηπίου τήν ἀναμάρτητον συμφοράν, ἐμοῦ δέ τοῦ γηραιοῦ καί ἀθλίου τήν ἀπροσδόκητον κακοπάθειαν, μή καταψηφισάμενοι δυσμόρους ἡμᾶς καταστήσητε, ἀλλ' ἀπολύοντες εὐσεβεῖτε. ὅ τε γάρ ἀποθανών συμφοραῖς περιπεσών οὐκ ἀτιμώρητός ἐστιν, ἡμεῖς τε οὐ δίκαιοι τάς τούτων ἁμαρτίας συμφέρειν ἐσμέν. τήν τε οὖν εὐσέβειαν τούτων τῶν πραχθέντων καί τό δίκαιον αἰδούμενοι ὁσίως καί δικαίως ἀπολύετε ἡμᾶς, καί μή ἀθλιωτάτω δύο πατέρα καί παῖδα ἀώροις συμφοραῖς περιβάλητε. {γʹ εκ κατηγοριασ ο υστεροσ} ὅτι μέν αὐτή ἡ χρεία παρά φύσιν καί λέγειν καί δρᾶν ἅπαντας ἀναγκάζει, ἔργῳ καί οὐ λόγῳ δοκεῖ μοι σημαίνειν οὗτος: ἥκιστα γάρ ἔν γε τῷ ἔμπροσθεν χρόνῳ ἀναιδής καί τολμηρός ὤν, νῦν ὑπ' αὐτῆς τῆς συμφορᾶς ἠνάγκασται λέγειν οἷα οὐκ ἄν ποτε ᾤμην ἐγώ τοῦτον εἰπεῖν. ἐγώ τε γάρ πολλῇ ἀνοίᾳ χρώμενος οὐκ ἄν ὑπέλαβον τοῦτον ἀντειπεῖν: οὐδέ γάρ ἄν ἕνα λόγον ἀντί δυοῖν λέξας τό ἥμισυ τῆς κατηγορίας ἐμαυτόν ἄν ἀπεστέρησα: οὗτός τε μή τολμῶν οὐκ ἄν προεῖχε τῷ διπλασίῳ μου, ἕνα μέν πρός ἕνα λόγον ἀπολογηθείς, ἅ δέ κατηγόρησεν ἀναποκρίτως εἰπών. τοσοῦτον δέ προέχων ἐν τοῖς λόγοις ἡμῶν, ἔτι δέ ἐν οἷς ἔπρασσε πολλαπλάσια τούτων, οὗτος μέν οὐχ ὁσίως δεῖται ὑμῶν συχνῶς τήν ἀπολογίαν ἀποδέχεσθαι αὐτοῦ: ἐγώ δέ δράσας μέν οὐδέν κακόν, παθών δέ ἄθλια καί δεινά, καί νῦν ἔτι δεινότερα τούτων, ἔργῳ καί οὐ λόγῳ εἰς τόν ὑμέτερον ἔλεον καταπεφευγώς δέομαι ὑμῶν, ὦ ἄνδρες ἀνοσίων ἔργων τιμωροί, ὁσίων δέ διαγνώμονες, μή <παρά τά> ἔργα φανερά ὑπό πονηρᾶς λόγων ἀκριβείας πεισθέντας ψευδῆ τήν ἀλήθειαν τῶν πραχθέντων ἡγήσασθαι: ἡ μέν γάρ πιστότερον ἤ ἀληθέστερον σύγκειται, ἡ δ' ἀδολώτερον καί ἀδυνατώτερον λεχθήσεται. τῷ μέν οὖν δικαίῳ πιστεύων ὑπερορῶ τῆς ἀπολογίας: τῇ δέ σκληρότητι τοῦ δαίμονος ἀπιστῶν ὀρρωδῶ, μή οὐ μόνον τῆς χρείας τοῦ παιδός ἀποστερηθῶ, ἀλλά καί αὐθέντην προσκαταγνωσθέντα ὑφ' ὑμῶν ἐπίδω αὐτόν. εἰς τοῦτο γάρ τόλμης καί ἀναιδείας ἥκει, ὥστε τόν μέν βαλόντα καί ἀποκτείναντα οὔτε τρῶσαι οὔτε ἀποκτεῖναί φησι, τόν δέ οὔτε ψαύσαντα τοῦ ἀκοντίου οὔτε ἐπινοήσαντα ἀκοντίσαι, ἁπάσης μέν γῆς ἁμαρτόντα, πάντων δέ σωμάτων, διά τῶν ἑαυτοῦ πλευρῶν διαπῆξαι τό ἀκόντιον λέγει. ἐγώ δέ ἑκουσίως κατηγορῶν ἀποκτεῖναι αὐτόν πιστότερος ἄν μοι δοκῶ εἶναι ἤ οὗτος, <ὅς> μήτε βαλεῖν μήτε ἀποκτεῖναί φησι τό μειράκιον. ὁ μέν γάρ ἐν τούτῳ τῷ καιρῷ καλούμενος ὑπό τοῦ παιδοτρίβου, ὡς ὑποδέχοιτο τοῖς ἀκοντίζουσι τά ἀκόντια [ἀναιρεῖσθαι], διά τήν τοῦ βαλόντος ἀκολασίαν πολεμίῳ τῷ τούτου βέλει περιπεσών, οὐδέν οὐδ' εἰς ἕν' ἁμαρτών, ἀθλίως ἀπέθανε: ὁ δέ περί τόν τῆς ἀναιρέσεως καιρόν πλημμελήσας, οὐ τοῦ σκοποῦ τυχεῖν ἐκωλύθη, ἀλλ' ἄθλιον καί πικρόν σκοπόν ἐμοί ἀκοντίσας, ἑκών μέν οὐκ ἀπέκτεινε, μᾶλλον δέ ἑκών ἤ οὔτε ἔβαλεν οὔτε ἀπέκτεινεν. ἀκουσίως δέ οὐχ ἧσσον ἤ ἑκουσίως ἀποκτείναντές μου τόν παῖδα, τό παράπαν δέ ἀρνούμενοι μή ἀποκτεῖναι αὐτόν, οὐδ' ὑπό τοῦ νόμου καταλαμβάνεσθαί φασιν, ὅς ἀπαγορεύει μήτε δικαίως μήτε ἀδίκως ἀποκτείνειν. ἀλλά τίνος μᾶλλόν ἐστιν ὁ φόνος; <πότερ>ον ἀνήκει εἰς τούς θεωμένους ἤ εἰς τούς παιδαγωγούς; ὧν οὐδείς οὐδέν κατηγορεῖ. οὐ γάρ ἀφανής ἀλλά καί λίαν φανερός ἔμοιγε αὐτοῦ ὁ θάνατός ἐστιν. ἐγώ δέ τόν νόμον ὀρθῶς ἀγορεύειν φημί τούς ἀποκτείναντας κολάζεσθαι: ὅ τε γάρ ἄκων ἀποκτείνας ἀκουσίοις κακοῖς περιπεσεῖν δίκαιός ἐστιν, ὅ τε διαφθαρείς οὐδέν ἧσσον ἀκουσίως ἤ ἑκουσίως βλαφθείς ἀδικοῖτ' ἄν ἀτιμώρητος γενόμενος. οὐ δίκαιος δέ ἀποφυγεῖν ἐστι διά τήν ἀτυχίαν τῆς ἁμαρτίας. εἰ μέν γάρ ὑπό μηδεμιᾶς ἐπιμελείας τοῦ θεοῦ ἡ ἀτυχία γίγνεται, ἁμάρτημα οὖσα τῷ ἁμαρτόντι συμφορά δικαία γενέσθαι ἐστίν: εἰ δέ δή θεία κηλίς τῷ δράσαντι προσπίπτει ἀσεβοῦντι, οὐ δίκαιον τάς θείας προσβολάς διακωλύειν γίγνεσθαι. ἔλεξαν δέ καί ὡς οὐ πρέπει χρηστά ἐπιτηδεύοντας αὐτούς κακῶν ἀξιοῦσθαι: ἡμεῖς δέ πῶς ἄν πρέποντα πάσχοιμεν, εἰ μηδέν ὑποδεέστερα τούτων μελετῶντες θανάτῳ ζημιούμεθα; φάσκων δέ ἀναμάρτητος εἶναι, καί ἀξιῶν τάς συμφοράς τῶν ἁμαρτόντων εἶναι καί μή εἰς τούς ἀναμαρτήτους ἐκτρέπεσθαι, ὑπέρ ἡμῶν λέγει. ὅ τε γάρ παῖς μου εἰς οὐδένα οὐδέν ἁμαρτών, ὑπό τούτου τοῦ μειρακίου ἀποθανών, ἀδικοῖτ' ἄν ἀτιμώρητος γενόμενος: ἐγώ τε τοῦδε μᾶλλον ἀναμάρτητος ὤν δεινά πείσομαι, ἅ ὁ νόμος ἀποδίδωσί μοι μή τυχών παρ' ὑμῶν. ὡς δέ οὐδέ τῆς ἁμαρτίας οὐδέ τοῦ ἀκουσίως ἀποκτεῖναι, ἐξ ὧν αὐτοί λέγουσιν, ἀπολύεται, ἀλλά κοινά ἀμφότερα ταῦτα ἀμφοῖν αὐτοῖν ἐστι, δηλώσω. εἴπερ ὁ παῖς διά τό ὑπό τήν φοράν τοῦ ἀκοντίου ὑπελθεῖν καί μή ἀτρέμας ἑστάναι φονεύς αὐτός αὑτοῦ δίκαιος εἶναί ἐστιν, οὐδέ τό μειράκιον καθαρόν τῆς αἰτίας ἐστίν, ἀλλ' εἴπερ τούτου μή ἀκοντίζοντος ἀλλ' ἀτρέμα ἑστῶτος ἀπέθανεν ὁ παῖς. ἐξ ἀμφοῖν δέ τοῦ φόνου γενομένου, ὁ μέν παῖς εἰς αὑτόν ἁμαρτών μᾶλλον ἤ κατά τήν ἁμαρτίαν αὑτόν τετιμώρηται, τέθνηκε γάρ, ὁ δέ συλλήπτωρ καί κοινωνός εἰς τούς οὐ προσήκοντας τῆς ἁμαρτίας γενόμενος πῶς δίκαιος ἀζήμιος ἀποφυγεῖν ἐστιν; ἐκ δέ τῆς αὐτῶν τῶν ἀπολογουμένων ἀπολογίας μετόχου τοῦ μειρακίου τοῦ φόνου ὄντος, οὐκ ἄν δικαίως οὐδέ ὁσίως ἀπολύοιτε αὐτόν. οὔτε γάρ ἡμεῖς, οἱ διά τήν τούτων ἁμαρτίαν διαφθαρέντες, αὐθένται καταγνωσθέντες ὅσια ἀλλ' ἀνόσι' ἄν πάθοιμεν ὑφ' ὑμῶν: οὔθ' οἱ θανατώσαντες ἡμᾶς μή εἰργόμενοι τῶν οὐ προσηκόντων εὐσεβοῖντ' ἄν ὑπό τῶν ἀπολυσάντων τούς ἀνοσίους. πάσης δ' ὑπέρ πάντων τῆς κηλῖδος εἰς ὑμᾶς ἀναφερομένης, πολλή εὐλάβεια ὑμῖν τούτων ποιητέα ἐστί: καταλαβόντες μέν γάρ αὐτόν καί εἴρξαντες ὧν ὁ νόμος εἴργει καθαροί τῶν ἐγκλημάτων ἔσεσθε, ἀπολύσαντες δέ ὑπαίτιοι καθίστασθε. τῆς οὖν ὑμετέρας εὐσεβείας ἕνεκα καί τῶν νόμων ἀπάγοντες τιμωρεῖσθε αὐτόν, <καί> αὐτοί τε μή μεταλάβητε τῆς τούτου μιαρίας, ἡμῖν τε τοῖς γονεῦσιν, οἵ ζῶντες κατορωρύγμεθα ὑπ' αὐτοῦ, δόξῃ γοῦν ἐλαφροτέραν τήν συμφοράν καταστήσατε. {δʹ εξ απολογιασ ο υστεροσ} τοῦτον μέν εἰκός πρός τήν ἑαυτοῦ κατηγορίαν προσέχοντα τόν νοῦν μή μαθεῖν τήν ἀπολογίαν μου, ὑμᾶς δέ χρή, γιγνώσκοντας ὅτι ἡμεῖς μέν οἱ ἀντίδικοι κατ' εὔνοιαν κρίνοντες τό πρᾶγμα εἰκότως δίκαια ἑκάτεροι αὑτούς οἰόμεθα λέγειν, ὑμᾶς δέ ὁσίως ὁρᾶν προσήκει τά πραχθέντα: ἐκ τῶν λεγομένων γάρ ἡ ἀλήθεια σκεπτέα αὐτῶν ἐστίν. ἐγώ δέ, εἰ μέν τι ψεῦδος εἴρηκα, ὁμολογῶ καί τά ὀρθῶς εἰρημένα προσδιαβάλλειν [ἄδικα εἶναι]: εἰ δέ ἀληθῆ μέν, λεπτά δέ καί ἀκριβῆ, οὐκ ἐγώ ὁ λέγων ἀλλ' ὁ πράξας τήν ἀπέχθειαν αὐτῶν δίκαιος φέρεσθαί ἐστι. θέλω δέ πρῶτον ὑμᾶς μαθεῖν, ὅτι οὐκ ἐάν τις φάσκῃ ἀποκτεῖναι, τοῦτ' ἔστιν, ἀλλ' ἐάν τις ἐλεγχθῇ. οὗτος δέ ὁμολογῶν τό ἔργον ὡς ἡμεῖς λέγομεν γενέσθαι, ὑπέρ τοῦ ἀποκτείναντος ἀμφισβητεῖ, ὅν ἀδύνατον ἀλλαχόθεν ἤ ἐκ τῶν πραχθέντων δηλοῦσθαι. σχετλιάζει δέ κακῶς ἀκούειν φάσκων τόν παῖδα, εἰ μήτε ἀκοντίσας μήτε ἐπινοήσας αὐθέντης ὤν ἀποδείκνυται, καί οὐ πρός τά λεγόμενα ἀπολογεῖται. οὐ γάρ ἀκοντίσαι οὐδέ βαλεῖν αὑτόν φημι τόν παῖδα, ἀλλ' ὑπό τήν πληγήν τοῦ ἀκοντίου ὑπελθόντα οὐχ ὑπό τοῦ μειρακίου ἀλλ' ὑφ' ἑαυτοῦ διαφθαρῆναι: οὐ γάρ ἀτρεμίζων ἀπέθανε. τῆς δέ διαδρομῆς αἰτίας αὐτῷ γενομένης, εἰ μέν ὑπό τοῦ παιδοτρίβου καλούμενος διέτρεχεν, ὁ παιδοτρίβης ἄν <ὁ> ἀποκτείνας αὐτόν εἴη, εἰ δ' ὑφ' ἑαυτοῦ πεισθείς ὑπῆλθεν, αὐτός ὑφ' ἑαυτοῦ διέφθαρται. θέλω δέ μή πρότερον ἐπ' ἄλλον λόγον ὁρμῆσαι, ἤ τό ἔργον ἔτι φανερώτερον καταστῆσαι, ὁποτέρου αὐτῶν ἐστί. τό μέν μειράκιον οὐδενός μᾶλλον τῶν συμμελετώντων ἐστί τοῦ σκοποῦ ἁμαρτόν, οὐδέ τῶν ἐπικαλουμένων τι διά τήν αὑτοῦ ἁμαρτίαν δέδρακεν: ὁ δέ παῖς οὐ ταὐτά τοῖς συνθεωμένοις δρῶν, ἀλλ' εἰς τήν ὁδόν τοῦ ἀκοντίου ὑπελθών, σαφῶς δηλοῦται παρά τήν αὑτοῦ ἁμαρτίαν περισσοτέροις ἀτυχήμασι τῶν ἀτρεμιζόντων περιπεσών. ὁ μέν γάρ εἰς οὐδέν' ἄν ἥμαρτε, μηδενός ὑπό τό βέλος ὑπελθόντος αὐτῷ: ὁ δ' οὐκ ἄν ἐβλήθη μετά τῶν θεωμένων ἑστώς. ὡς δ' οὐδενός μᾶλλον τῶν συνακοντιζόντων μέτοχός ἐστι τοῦ φόνου, διδάξω. εἰ γάρ διά τό τοῦτον ἀκοντίζειν ὁ παῖς ἀπέθανε, πάντες ἄν οἱ συμμελετῶντες συμπράκτορες εἶεν καί συναίτιοι: οὗτοι γάρ οὐ διά τό μή ἀκοντίζειν οὐκ ἔβαλον αὐτόν, ἀλλά διά τό μηδενί ὑπό τό ἀκόντιον ὑπελθεῖν: ὁ δέ νεανίσκος οὐδέν περισσόν τούτων ἁμαρτών, ὁμοίως τούτοις οὐκ ἄν ἔβαλεν αὐτόν ἀτρέμα σύν τοῖς θεωμένοις ἑστῶτα. ἔστι δέ οὐδέ τό ἁμάρτημα τοῦ παιδός μόνον, ἀλλά καί ἡ ἀφυλαξία. ὁ μέν γάρ οὐδένα ὁρῶν διατρέχοντα πῶς ἄν ἐφυλάξατο μηδένα βαλεῖν; ὁ δ' ἰδών τούς ἀκοντίζοντας εὐπετῶς ἄν ἐφυλάξατο μή βληθῆναι: ἐξῆν γάρ αὐτῷ ἀτρέμα ἑστάναι. τόν δέ νόμον ὅν παραφέρουσιν ἐπαινεῖν δεῖ. ὀρθῶς γάρ καί δικαίως τούς ἀκουσίως ἀποκτείναντας ἀκουσίοις παθήμασι κολάζει. τό μέν οὖν μειράκιον ἀναμάρτητον ὄν οὐκ ἄν δικαίως ὑπέρ τοῦ ἁμαρτόντος κολάζοιτο: ἱκανόν γάρ αὐτῷ ἐστί τάς αὑτοῦ ἁμαρτίας φέρειν: ὁ δέ παῖς ταῖς αὑτοῦ ἁμαρτίαις διαφθαρείς, ἅμα ἥμαρτέ τε καί ὑφ' ἑαυτοῦ ἐκολάσθη. κεκολασμένου δέ τοῦ ἀποκτείναντος, οὐκ ἀτιμώρητος ὁ φόνος ἐστί. ἔχοντός γε δή τήν δίκην τοῦ φονέως, οὐκ ἐάν ἀπολύσητε ἡμᾶς, ἀλλ' ἐάν καταλάβητε, ἐνθύμιον ὑπολείψεσθε. ὁ μέν γάρ αὐτός τάς ἑαυτοῦ ἁμαρτίας φέρων, οὐδενί οὐδέν προστρόπαιον καταλείψει: ὁ δέ καθαρός τῆς αἰτίας ὅδε ἐάν διαφθαρῇ, τοῖς καταλαμβάνουσι μεῖζον τό ἐνθύμιον γενήσεται. εἰ δέ αὐθέντης ἐκ τῶν λεγομένων ἐπιδείκνυται, οὐχ ἡμεῖς αὐτῷ οἱ λέγοντες αἴτιοί ἐσμεν, ἀλλ' ἡ πρᾶξις τῶν ἔργων. ὀρθῶς δέ τῶν ἐλέγχων ἐλεγχόντων τόν παῖδα αὐθέντην ὄντα, ὁ νόμος ἀπολύων ἡμᾶς τῆς αἰτίας τόν ἀποκτείναντα καταλαμβάνει. μήτε οὖν ἡμᾶς εἰς μή προσηκούσας συμφοράς ἐμβάλητε, μήτε αὐτοί ταῖς τούτων ἀτυχίαις βοηθοῦντες ἐναντία τοῦ δαίμονος γνῶτε, ἀλλ' ὥσπερ ὅσιον καί δίκαιον, μεμνημένοι τοῦ πάθους ὅτι διά τόν ὑπό τήν φοράν τοῦ ἀκοντίου ὑπελθόντα ἐγένετο, ἀπολύετε ἡμᾶς: οὐ γάρ αἴτιοι τοῦ φόνου ἐσμέν. [4] {work} {τετραλογια γ} {αʹ φονου κατηγορια κατα του λεγοντοσ αμυνασθαι} νενόμισται μέν ὀρθῶς τάς φονικάς δίκας περί πλείστου τούς κρίνοντας ποιεῖσθαι διώκειν τε καί μαρτυρεῖν κατά τό δίκαιον, μήτε τούς ἐνόχους ἀφιέντας μήτε τούς καθαρούς εἰς ἀγῶνα καθιστάντας. ὅ τε γάρ θεός βουλόμενος ποιῆσαι τό ἀνθρώπινον φῦλον τούς πρῶτον γενομένους ἔφυσεν ἡμῶν, τροφέας τε παρέδωκε τήν γῆν καί τήν θάλασσαν, ἵνα μή σπάνει τῶν ἀναγκαίων προαποθνῄσκοιμεν τῆς γηραιοῦ τελευτῆς. ὅστις οὖν, τούτων ὑπό τοῦ θεοῦ ἀξιωθέντος τοῦ βίου ἡμῶν, ἀνόμως τινά ἀποκτείνει, ἀσεβεῖ μέν περί τούς θεούς, συγχεῖ δέ τά νόμιμα τῶν ἀνθρώπων. ὅ τε γάρ ἀποθανών, στερόμενος ὧν ὁ θεός ἔδωκεν αὐτῷ, εἰκότως θεοῦ τιμωρίαν ὑπολείπει τήν τῶν ἀλιτηρίων δυσμένειαν, ἥν οἱ παρά τό δίκαιον κρίνοντες ἤ μαρτυροῦντες, συνασεβοῦντες τῷ ταῦτα δρῶντι, οὐ προσῆκον μίασμα εἰς τούς ἰδίους οἴκους εἰσάγονται: ἡμεῖς τε οἱ τιμωροί τῶν διεφθαρμένων, εἰ δι' ἄλλην τινά ἔχθραν τούς ἀναιτίους διώκοιμεν, τῷ μέν ἀποθανόντι οὐ τιμωροῦντες δεινούς ἀλιτηρίους ἕξομεν τούς τῶν ἀποθανόντων προστροπαίους, τούς δέ καθαρούς ἀδίκως ἀποκτείνοντες ἔνοχοι τοῦ φόνου τοῖς ἐπιτιμίοις ἐσμέν, ὑμᾶς τε ἄνομα δρᾶν πείθοντες καί τοῦ ὑμετέρου ἁμαρτήματος ὑπαίτιοι γιγνόμεθα. ἐγώ μέν οὖν δεδιώς ταῦτα, εἰς ὑμᾶς παράγων τόν ἀσεβήσαντα καθαρός τῶν ἐγκλημάτων εἰμί: ὑμεῖς δέ ἀξίως τῶν προειρημένων τῇ κρίσει προσέχοντες τόν νοῦν, ἀξίαν δίκην τοῦ πάθους τῷ εἰργασμένῳ ἐπιθέντες, ἅπασαν τήν πόλιν καθαράν τοῦ μιάσματος καταστήσετε. εἰ μέν γάρ ἄκων ἀπέκτεινε τόν ἄνδρα, ἄξιος ἄν ἦν συγγνώμης τυχεῖν τινός: ὕβρει δέ καί ἀκολασίᾳ παροινῶν εἰς ἄνδρα πρεσβύτην, τύπτων τε καί πνίγων ἕως τῆς ψυχῆς ἀπεστέρησεν αὐτόν, ὡς μέν ἀποκτείνας τοῦ φόνου τοῖς ἐπιτιμίοις ἔνοχός ἐστιν, ὡς δέ συγχέων ἅπαντα τῶν γεραιτέρων τά νόμιμα οὐδενός ἁμαρτεῖν, οἷς οἱ τοιοῦτοι κολάζονται, δίκαιός ἐστιν. ὁ μέν τοίνυν νόμος ὀρθῶς ὑμῖν τιμωρεῖσθαι παραδίδωσιν αὐτόν: τῶν δέ μαρτύρων ἀκηκόατε, οἵ παρῆσαν παροινοῦντι αὐτῷ. ὑμᾶς δέ χρή, τῇ τε ἀνομίᾳ τοῦ παθήματος ἀμύνοντας τήν τε ὕβριν κολάζοντας ἀξίως τοῦ πάθους, τήν βουλεύσασαν ψυχήν ἀνταφελέσθαι αὐτόν. {βʹ απολογια φονου ωσ αμυνομενοσ απεκτεινεν} ὅτι μέν βραχεῖς τούς λόγους ἐποιήσαντο, οὐ θαυμάζω αὐτῶν: οὐ γάρ ὡς μή πάθωσιν ὁ κίνδυνος αὐτοῖς ἐστιν, ἀλλ' ὡς ἐμέ μή δικαίως δι' ἔχθραν διαφθείρωσιν. ὅτι δ' ἐξισοῦν τοῖς μεγίστοις ἐγκλήμασιν ἤθελον τό πρᾶγμα, οὗ ὁ ἀποθανών αὑτῷ αἴτιος καί μᾶλλον ἤ ἐγώ ἐγένετο, εἰκότως ἄν ἀγανακτεῖν μοι δοκῶ. ἄρχων γάρ χειρῶν ἀδίκων, καί παροινῶν εἰς ἄνδρα πολύ αὑτοῦ σωφρονέστερον, οὐχ αὑτῷ μόνον τῆς συμφορᾶς, ἀλλά καί ἐμοί τοῦ ἐγκλήματος αἴτιος γέγονεν. οἶμαι μέν οὖν ἔγωγε οὔτε δίκαια τούτους οὔθ' ὅσια δρᾶν ἐγκαλοῦντας ἐμοί. τόν γάρ ἄρξαντα τῆς πληγῆς, εἰ μέν σιδήρῳ ἤ λίθῳ ἤ ξύλῳ ἠμυνάμην αὐτόν, ἠδίκουν μέν οὐδ' οὕτως_οὐ γάρ ταὐτά ἀλλά μείζονα καί πλείονα δίκαιοι οἱ ἄρχοντες ἀντιπάσχειν εἰσί_: ταῖς δέ χερσί τυπτόμενος ὑπ' αὐτοῦ, ταῖς χερσίν ἅπερ ἔπασχον ἀντιδρῶν, πότερα ἠδίκουν; εἶεν: ἐρεῖ δέ «ἀλλ' ὁ νόμος εἴργων μήτε δικαίως μήτε ἀδίκως ἀποκτείνειν ἔνοχον τοῦ φόνου τοῖς ἐπιτιμίοις ἀποφαίνει σε ὄντα: ὁ γάρ ἀνήρ τέθνηκεν». ἐγώ δέ δεύτερον καί τρίτον οὐκ ἀποκτεῖναί φημι. εἰ μέν γάρ ὑπό τῶν πληγῶν ὁ ἀνήρ παραχρῆμα ἀπέθανεν, ὑπ' ἐμοῦ μέν δικαίως δ' ἄν ἐτεθνήκει_οὐ γάρ ταὐτά ἀλλά μείζονα καί πλείονα οἱ ἄρξαντες δίκαιοι ἀντιπάσχειν εἰσί_: νῦν δέ πολλαῖς ἡμέραις ὕστερον μοχθηρῷ ἰατρῷ ἐπιτρεφθείς διά τήν τοῦ ἰατροῦ μοχθηρίαν καί οὐ διά τάς πληγάς ἀπέθανε. προλεγόντων γάρ αὐτῷ τῶν ἄλλων ἰατρῶν, εἰ ταύτην τήν θεραπείαν θεραπεύσοιτο, ὅτι ἰάσιμος ὤν διαφθαρήσοιτο, δι' ὑμᾶς τούς συμβούλους διαφθαρείς ἐμοί ἀνόσιον ἔγκλημα προσέβαλεν. ἀπολύει δέ με καί ὁ νόμος καθ' ὅν διώκομαι. τόν γάρ ἐπιβουλεύσαντα κελεύει φονέα εἶναι. ἐγώ μέν οὖν πῶς ἄν ἐπιβουλεύσαιμι αὐτῷ ὅ τι μή καί ἐπεβουλεύθην ὑπ' αὐτοῦ; τοῖς γάρ αὐτοῖς ἀμυνόμενος αὐτόν καί τά αὐτά δρῶν ἅπερ ἔπασχον, σαφές ὅτι τά αὐτά ἐπεβούλευσα καί ἐπεβουλεύθην. εἰ δέ τις ἐκ τῶν πληγῶν τόν θάνατον οἰόμενος γενέσθαι φονέα με αὐτοῦ ἡγεῖται [εἶναι], ἀντιλογισάσθω ὅτι διά τόν ἄρξαντα αἱ πληγαί γενόμεναι τοῦτον αἴτιον τοῦ θανάτου καί οὐκ ἐμέ ἀποφαίνουσιν ὄντα: οὐ γάρ ἄν ἠμυνάμην μή τυπτόμενος ὑπ' αὐτοῦ. ἀπολυόμενος δέ ὑπό τε τοῦ <νόμου ὑπό τε τοῦ> ἄρξαντος τῆς πληγῆς, ἐγώ μέν οὐδενί τρόπῳ φονεύς αὐτοῦ εἰμί, ὁ δέ ἀποθανών, εἰ μέν ἀτυχίᾳ τέθνηκε, τῇ ἑαυτοῦ ἀτυχίᾳ κέχρηται_ ἠτύχησε γάρ ἄρξας τῆς πληγῆς_, εἰ δ' ἀβουλίᾳ τινί, τῇ ἑαυτοῦ ἀβουλίᾳ διέφθαρται: οὐ γάρ εὖ φρονῶν ἔτυπτέ με. ὡς μέν οὖν οὐ δικαίως κατηγοροῦμαι, ἐπιδέδεικταί μοι: ἐθέλω δέ τούς κατηγοροῦντάς μου πᾶσιν οἷς ἐγκαλοῦσιν ἐνόχους αὐτούς ὄντας ἀποδεῖξαι. καθαρῷ μέν <γάρ> μοι τῆς αἰτίας ὄντι φόνον ἐπικαλοῦντες, ἀποστεροῦντες δέ με τοῦ βίου ὅν ὁ θεός παρέδωκέ μοι, περί τόν θεόν ἀσεβοῦσιν: ἀδίκως δέ θάνατον ἐπιβουλεύοντες τά τε νόμιμα συγχέουσι φονῆς τέ μου γίγνονται: ἀνοσίως δ' ἀποκτεῖναι ὑμᾶς με πείθοντες καί τῆς ὑμετέρας εὐσεβείας αὑτοί φονῆς εἰσί. τούτοις μέν οὖν ὁ θεός ἐπιθείη τήν δίκην: ὑμᾶς δέ χρή τό ὑμέτερον σκοποῦντας ἀπολῦσαί με μᾶλλον ἤ καταλαβεῖν βούλεσθαι. ἀδίκως μέν γάρ ἀπολυθείς, διά τό μή ὀρθῶς ὑμᾶς διδαχθῆναι ἀποφυγών, † τοῦ μή διδάξαντος καί οὐχ ὑμέτερον † τόν προστρόπαιον τοῦ ἀποθανόντος καταστήσω: μή ὀρθῶς δέ καταληφθείς ὑφ' ὑμῶν, ὑμῖν καί οὐ τούτῳ τό μήνιμα τῶν ἀλιτηρίων προστρέψομαι. ταῦτ' οὖν εἰδότες, τουτοισί τό ἀσέβημα τοῦτο ἀναθέντες, αὐτοί τε καθαροί τῆς αἰτίας γένεσθε, ἐμέ τε ὁσίως καί δικαίως ἀπολύετε: οὕτω γάρ ἄν καθαρώτατοι πάντες οἱ πολῖται εἴημεν. {γʹ εκ κατηγοριασ υστεροσ} τοῦτόν τε οὐ θαυμάζω ἀνόσια δράσαντα ὅμοια οἷς εἴργασται λέγειν, ὑμῖν τε συγγιγνώσκω βουλομένοις τήν ἀκρίβειαν τῶν πραχθέντων μαθεῖν τοιαῦτα ἀνέχεσθαι ἀκούοντας αὐτοῦ, ἅ ἐκβάλλεσθαι ἄξιά ἐστι. τόν γάρ ἄνδρα ὁμολογῶν τύπτειν τάς πληγάς ἐξ ὧν ἀπέθανεν, αὐτός μέν τοῦ τεθνηκότος οὔ φησι φονεύς εἶναι, ἡμᾶς δέ τούς τιμωροῦντας αὐτῷ ζῶν τε καί βλέπων φονέας αὑτοῦ φησίν εἶναι. θέλω δέ καί τά ἄλλα παραπλήσια ἀπολογηθέντα τούτοις ἐπιδεῖξαι αὐτόν. εἶπε δέ πρῶτον μέν, εἰ καί ἐκ τῶν πληγῶν ἀπέθανεν ὁ ἀνήρ, ὡς οὐκ ἀπέκτεινεν αὐτόν: τόν γάρ ἄρξαντα τῆς πληγῆς, τοῦτον αἴτιον τῶν πραχθέντων γενόμενον καταλαμβάνεσθαι ὑπό τοῦ νόμου, ἄρξαι δέ τόν ἀποθανόντα. μάθετε δή πρῶτον μέν ὅτι ἄρξαι καί παροινεῖν τούς νεωτέρους τῶν πρεσβυτέρων εἰκότερόν ἐστι: τούς μέν γάρ ἥ τε μεγαλοφροσύνη τοῦ γένους ἥ τε ἀκμή τῆς ῥώμης ἥ τε ἀπειρία τῆς μέθης ἐπαίρει τῷ θυμῷ χαρίζεσθαι, τούς δέ ἥ τε ἐμπειρία τῶν παροινουμένων ἥ τε ἀσθένεια τοῦ γήρως ἥ τε δύναμις τῶν νέων φοβοῦσα σωφρονίζει. ὡς δέ οὐδέ τοῖς αὐτοῖς ἀλλά τοῖς ἐναντιωτάτοις ἠμύνατο αὐτόν, αὐτό τό ἔργον σημαίνει. ὁ μέν γάρ ἀκμαζούσῃ τῇ ῥώμῃ τῶν χειρῶν χρώμενος ἀπέκτεινεν: ὁ δέ ἀδυνάτως τόν κρείσσονα ἀμυνόμενος, οὐδέ σημεῖον οὐδέν ὧν ἠμύνατο ὑπολείπων ἀπέθανεν. εἰ δέ ταῖς χερσίν ἀπέκτεινε καί οὐ σιδήρῳ, ὅσον αἱ χεῖρες οἰκειότεραι τοῦ σιδήρου τούτῳ εἰσί, τοσούτῳ μᾶλλον φονεύς ἐστιν. ἐτόλμησε δέ εἰπεῖν ὡς ὁ ἄρξας τῆς πληγῆς καί μή διαφθείρας μᾶλλον τοῦ ἀποκτείναντος φονεύς ἐστι: τοῦτον γάρ βουλευτήν τοῦ θανάτου φησί γενέσθαι. ἐγώ δέ πολύ τἀναντία τούτων φημί. εἰ γάρ αἱ χεῖρες ἅ διανοούμεθα ἑκάστῳ ἡμῶν ὑπουργοῦσιν, ὁ μέν πατάξας καί μή ἀποκτείνας τῆς πληγῆς βουλευτής ἐγένετο, ὁ δέ θανασίμως τύπτων τοῦ θανάτου: ἐκ γάρ ὧν ἐκεῖνος διανοηθείς ἔδρασεν, ὁ ἀνήρ τέθνηκεν. ἔστι δέ ἡ μέν ἀτυχία τοῦ πατάξαντος, ἡ δέ συμφορά τοῦ παθόντος. ὁ μέν γάρ ἐξ ὧν ἔδρασεν ἐκεῖνος διαφθαρείς, οὐ τῇ ἑαυτοῦ ἁμαρτίᾳ ἀλλά τῇ τοῦ πατάξαντος χρησάμενος ἀπέθανεν: ὁ δέ μείζω ὧν ἤθελε πράξας, τῇ ἑαυτοῦ ἀτυχίᾳ ὅν οὐκ ἤθελεν ἀπέκτεινεν. ὑπό δέ τοῦ ἰατροῦ φάσκων αὐτόν ἀποθανεῖν, θαυμάζω ὅτι οὐχ ὑφ' ἡμῶν τῶν συμβουλευσάντων ἐπιτρεφθῆναί φησιν αὐτόν διαφθαρῆναι. καί γάρ ἄν εἰ μή ἐπετρέψαμεν, ὑπ' ἀθεραπείας ἄν ἔφη διαφθαρῆναι αὐτόν. εἰ δέ τοι καί ὑπό τοῦ ἰατροῦ ἀπέθανεν, ὡς οὐκ ἀπέθανεν, ὁ μέν ἰατρός οὐ φονεύς αὐτοῦ ἐστιν, ὁ γάρ νόμος ἀπολύει αὐτόν, διά δέ τάς τούτου πληγάς ἐπιτρεψάντων ἡμῶν αὐτῷ, πῶς ἄν ἄλλος τις ἤ ὁ βιασάμενος ἡμᾶς χρῆσθαι αὐτῷ φονεύς εἴη ἄν; οὕτω δέ φανερῶς ἐκ παντός τρόπου ἐλεγχόμενος ἀποκτεῖναι τόν ἄνδρα, εἰς τοῦτο τόλμης καί ἀναιδείας ἥκει, ὥστ' οὐκ ἀρκοῦν αὐτῷ ἐστιν ὑπέρ τῆς αὑτοῦ ἀσεβείας ἀπολογεῖσθαι, ἀλλά καί ἡμᾶς, οἵ τό τούτου μίασμα ἐπεξερχόμεθα, ἀθέμιστα καί ἀνόσια δρᾶν φησι. τούτῳ μέν οὖν πρέπει καί ταῦτα καί ἔτι τούτων δεινότερα λέγειν, τοιαῦτα δεδρακότι: ἡμεῖς δέ τόν <τε> θάνατον φανερόν ἀποδεικνύντες, τήν τε πληγήν ὁμολογουμένην ἐξ ἧς ἀπέθανε, τόν τε νόμον εἰς τόν πατάξαντα τόν φόνον ἀνάγοντα, ἀντί τοῦ ἀποθανόντος ἐπισκήπτομεν ὑμῖν, τῷ τούτου φόνῳ τό μήνιμα τῶν ἀλιτηρίων ἀκεσαμένους πᾶσαν τήν πόλιν καθαράν τοῦ μιάσματος καταστῆσαι. {δʹ εξ απολογιασ ο υστεροσ} ὁ μέν ἀνήρ, οὐ καταγνούς αὐτός αὑτοῦ, ἀλλά τήν σπουδήν τῶν κατηγόρων φοβηθείς, ὑπαπέστη: ἡμῖν δέ τοῖς φίλοις ζῶντι ἤ ἀποθανόντι εὐσεβέστερον ἀμύνειν αὐτῷ. ἄριστα μέν οὖν αὐτός ἄν ὑπέρ αὑτοῦ ἀπελογεῖτο: ἐπεί δέ τάδε ἀκινδυνότερα ἔδοξεν εἶναι, ἡμῖν, οἷς μέγιστον ἄν πένθος γένοιτο στερηθεῖσιν αὐτοῦ, ἀπολογητέον. δοκεῖ δέ μοι περί τόν ἄρξαντα τῆς πληγῆς τό ἀδίκημα εἶναι. ὁ μέν οὖν διώκων οὐκ εἰκόσι τεκμηρίοις χρώμενος τοῦτον τόν ἄρξαντά φησιν εἶναι. εἰ μέν γάρ ὥσπερ βλέπειν μέν τοῖν ὀφθαλμοῖν, ἀκούειν δέ τοῖς ὠσίν, οὕτω κατά φύσιν ἦν ὑβρίζειν μέν τούς νέους, σωφρονεῖν δέ τούς γέροντας, οὐδέν ἄν τῆς ὑμετέρας κρίσεως ἔδει: αὐτή γάρ <ἄν> ἡ ἡλικία τῶν νέων κατέκρινε: νῦν δέ πολλοί μέν νέοι σωφρονοῦντες, πολλοί δέ πρεσβῦται παροινοῦντες, οὐδέν μᾶλλον τῷ διώκοντι ἤ τῷ φεύγοντι τεκμήριον γίγνονται. κοινοῦ δέ τοῦ τεκμηρίου ἡμῖν ὄντος <καί> τούτῳ, τῷ παντί προέχομεν: οἱ γάρ μάρτυρες τοῦτόν φασιν ἄρξαι τῆς πληγῆς. ἄρξαντος δέ τούτου, καί τῶν ἄλλων ἁπάντων <τῶν> κατηγορουμένων ἀπολύεται τῆς αἰτίας. εἴπερ γάρ ὁ πατάξας, διά τήν πληγήν βιασά μενος ὑμᾶς ἐπιτρεφθῆναι ἰατρῷ, μᾶλλον τοῦ ἀποκτείναντος φονεύς ἐστιν, ὁ ἄρξας τῆς πληγῆς φονεύς γίγνεται. οὗτος γάρ ἠνάγκασε τόν τε ἀμυνόμενον ἀντιτύπτειν τόν τε πληγέντα ἐπί τόν ἰατρόν ἐλθεῖν. ἀνόσια δ' ἄν ὅ γε διωκόμενος πάθοι, εἰ μήτε ἀποκτείνας ὑπέρ τοῦ ἀποκτείναντος μήτε ἄρξας ὑπέρ τοῦ ἄρξαντος φονεύς ἔσται. ἔστι δέ οὐδέ ὁ ἐπιβουλεύσας οὐδέν μᾶλλον ὁ διωκόμενος τοῦ διώκοντος. εἰ <μέν> γάρ ὁ μέν ἄρξας τῆς πληγῆς τύπτειν καί μή ἀποκτείνειν διενοήθη, ὁ δέ ἀμυνόμενος ἀποκτεῖναι, οὗτος ἄν ὁ ἐπιβουλεύσας εἴη. νῦν δέ καί ὁ ἀμυνόμενος τύπτειν καί οὐκ ἀποκτεῖναι διανοηθείς ἥμαρτεν, εἰς ἅ οὐκ ἠβούλετο πατάξας. τῆς μέν οὖν πληγῆς βουλευτής ἐγένετο, τόν δέ θάνατον πῶς ἄν ἐπεβούλευσεν, ὅς γε ἀκουσίως ἐπάταξεν; οἰκεῖον δέ [καί] τό ἁμάρτημα τῷ ἄρξαντι μᾶλλον ἤ τῷ ἀμυνομένῳ ἐστιν. ὁ μέν γάρ ἅ ἔπασχεν ἀντιδρᾶν ζητῶν, ὑπ' ἐκείνου βιαζόμενος ἐξήμαρτεν: ὁ δέ διά τήν ἑαυτοῦ ἀκολασίαν πάντα δρῶν καί πάσχων, καί τῆς ἑαυτοῦ καί τῆς ἐκείνου ἁμαρτίας <αἴτιος ὤν> δίκαιος φονεύς εἶναί ἐστιν. ὡς δέ οὐδέ κρεισσόνως, ἀλλά πολύ ὑποδεεστέρως ὧν ἔπασχεν ἠμύνετο, διδάξω. ὁ μέν ὑβρίζων καί παροινῶν πάντ' ἔδρα καί οὐδέν ἠμύνετο: ὁ δέ μή πάσχειν ἀλλ' ἀπωθεῖσθαι ζητῶν, ἅ τε ἔπασχεν ἀκουσίως ἔπασχεν, ἅ τ' ἔδρασε τά παθήματα βουλόμενος διαφυγεῖν ἐλασσόνως ἤ κατ' ἀξίαν τόν ἄρξαντα ἠμύνετο, καί οὐκ ἔδρα. εἰ δέ κρείσσων ὤν τάς χεῖρας κρεισσόνως ἠμύνετο ἤ ἔπασχεν, οὐδ' οὕτω δίκαιος ὑφ' ὑμῶν καταλαμβάνεσθαί ἐστι. τῷ μέν γάρ ἄρξαντι πανταχοῦ μεγάλα ἐπιτίμια ἐπίκειται, τῷ δέ ἀμυνομένῳ οὐδαμοῦ οὐδέν ἐπιτίμιον γέγραπται. πρός δέ τό μήτε δικαίως μήτε ἀδίκως ἀποκτείνειν ἀποκέκριται: οὐ γάρ ὑπό τῶν πληγῶν ἀλλ' ὑπό τοῦ ἰατροῦ ὁ ἀνήρ ἀπέθανεν, ὡς οἱ μάρτυρες μαρτυροῦσιν. ἔστι δέ καί ἡ τύχη τοῦ ἄρξαντος καί οὐ τοῦ ἀμυνομένου. ὁ μέν γάρ ἀκουσίως πάντα δράσας καί παθών ἀλλοτρίᾳ τύχῃ κέχρηται: ὁ δέ ἑκουσίως πάντα δράσας, ἐκ τῶν αὑτοῦ ἔργων τήν τύχην προσαγόμενος, τῇ αὑτοῦ ἀτυχίᾳ ἥμαρτεν. ὡς μέν οὖν οὐδενί ἔνοχος τῶν κατηγορημένων ὁ διωκόμενός ἐστιν, ἀποδέδεικται. εἰ δέ τις κοινήν μέν τήν πρᾶξιν, κοινήν δέ τήν ἀτυχίαν αὐτῶν ἡγούμενος εἶναι, μηδέν ἀπολύσιμον μᾶλλον ἤ καταλήψιμον ἐκ τῶν λεγομένων γιγνώσκει αὐτόν ὄντα, καί οὕτως ἀπολύειν μᾶλλον ἤ καταλαμβάνειν δίκαιός ἐστι. τόν τε γάρ διώκοντα οὐ δίκαιον καταλαμβάνειν, μή σαφῶς διδάξαντα ὅτι ἀδικεῖται: τόν τε φεύγοντα ἀνόσιον ἁλῶναι, μή φανερῶς ἐλεγχθέντα ἅ ἐπικαλεῖται. οὑτωσί δέ ἐκ παντός τρόπου τῶν ἐγκλημάτων ἀπολυομένου τοῦ ἀνδρός, ἡμεῖς ὁσιώτερον ὑμῖν ἐπισκήπτομεν ὑπέρ αὐτοῦ, μή τόν φονέα ζητοῦντας κολάζειν τόν καθαρόν ἀποκτείνειν. ὅ τε γάρ † ἀποκτείνας τοῦ ἀποθανόντος † οὐδέν ἧσσον τοῖς αἰτίοις προστρόπαιος ἔσται, οὗτός τε ἀνοσίως διαφθαρείς διπλάσιον καθίστησι τό μίασμα τῶν ἀλιτηρίων τοῖς ἀποκτείνασιν αὐτόν. ταῦτα οὖν δεδιότες, τόν μέν καθαρόν ὑμέτερον ἡγεῖσθε εἶναι ἀπολύειν τῆς αἰτίας, τόν δέ μιαρόν τῷ χρόνῳ ἀποδόντες φῆναι τοῖς ἔγγιστα τιμωρεῖσθαι ὑπολείπετε: οὕτω γάρ ἄν δικαιότατα καί ὁσιώτατα πράξαιτ' ἄν. [5] {work} {περι του ηρωιδου φονου} ἐβουλόμην μέν, ὦ ἄνδρες, τήν δύναμιν τοῦ λέγειν καί τήν ἐμπειρίαν τῶν πραγμάτων ἐξ ἴσου μοι καθεστάναι τῇ τε συμφορᾷ καί τοῖς κακοῖς τοῖς γεγενημένοις: νῦν δέ τοῦ μέν πεπείραμαι πέρᾳ τοῦ προσήκοντος, τοῦ δέ ἐνδεής εἰμι μᾶλλον τοῦ συμφέροντος. οὗ μέν γάρ με ἔδει κακοπαθεῖν τῷ σώματι μετά τῆς αἰτίας τῆς οὐ προσηκούσης, ἐνταυθοῖ οὐδέν με ὠφέλησεν ἡ ἐμπειρία: οὗ δέ με δεῖ σωθῆναι μετά τῆς ἀληθείας εἰπόντα τά γενόμενα, ἐν τούτῳ με βλάπτει ἡ τοῦ λέγειν ἀδυναμία. πολλοί μέν γάρ ἤδη τῶν οὐ δυναμένων λέγειν, ἄπιστοι γενόμενοι τοῖς ἀληθέσιν, αὐτοῖς τούτοις ἀπώλοντο, οὐ δυνάμενοι δηλῶσαι αὐτά: πολλοί δέ τῶν δυναμένων λέγειν πιστοί γενόμενοι τῷ ψεύδεσθαι, τούτῳ ἐσώθησαν, διότι ἐψεύσαντο. ἀνάγκη οὖν, ὅταν τις ἄπειρος ᾖ τοῦ ἀγωνίζεσθαι, ἐπί τοῖς τῶν κατηγόρων λόγοις εἶναι μᾶλλον ἤ ἐπ' αὐτοῖς τοῖς ἔργοις καί τῇ ἀληθείᾳ τῶν πραγμάτων. ἐγώ οὖν, ὦ ἄνδρες, αἰτήσομαι ὑμᾶς οὐχ ἅπερ οἱ πολλοί τῶν ἀγωνιζομένων ἀκροᾶσθαι σφῶν αὐτῶν αἰτοῦνται, σφίσι μέν αὐτοῖς ἀπιστοῦντες, ὑμῶν δέ προκατεγνωκότες ἄδικόν τι_εἰκός γάρ ἐν ἀνδράσι γε ἀγαθοῖς καί ἄνευ τῆς αἰτήσεως τήν ἀκρόασιν ὑπάρχειν τοῖς φεύγουσιν, οὗπερ καί οἱ διώκοντες ἔτυχον ἄνευ αἰτήσεως_: τάδε δέ δέομαι ὑμῶν, τοῦτο μέν ἐάν τι τῇ γλώσσῃ ἁμάρτω, συγγνώμην ἔχειν μοι, καί ἡγεῖσθαι ἀπειρίᾳ αὐτό μᾶλλον ἤ ἀδικίᾳ ἡμαρτῆσθαι, τοῦτο δέ ἐάν τι ὀρθῶς εἴπω, ἀληθείᾳ μᾶλλον ἤ δεινότητι εἰρῆσθαι. οὐ γάρ δίκαιον οὔτ' ἔργῳ ἁμαρτόντα διά ῥήματα σωθῆναι, οὔτ' ἔργῳ ὀρθῶς πράξαντα διά ῥήματα ἀπολέσθαι: τό μέν γάρ [ῥῆμα] τῆς γλώσσης ἁμάρτημά ἐστι, τό δέ [ἔργον] τῆς γνώμης. ἀνάγκη δέ κινδυνεύοντα περί αὑτῷ καί πού τι καί ἐξαμαρτεῖν. οὐ γάρ μόνον τῶν λεγομένων ἀνάγκη ἐνθυμεῖσθαι, ἀλλά καί τῶν ἐσομένων: ἅπαντα γάρ τά ἐν ἀδήλῳ ἔτ' ὄντα ἐπί τῇ τύχῃ μᾶλλον ἀνάκειται ἤ τῇ προνοίᾳ. ταῦτ' οὖν ἔκπληξιν πολλήν παρέχειν ἀνάγκη ἐστί τῷ κινδυνεύοντι. ὁρῶ γάρ ἔγωγε καί τούς πάνυ ἐμπείρους τοῦ ἀγωνίζεσθαι πολλῷ χεῖρον ἑαυτῶν λέγοντας, ὅταν ἔν τινι κινδύνῳ ὦσιν: ὅταν δ' ἄνευ κινδύνων τι διαπράσσωνται, μᾶλλον ὀρθουμένους. ἡ μέν οὖν αἴτησις, ὦ ἄνδρες, καί νομίμως καί ὁσίως ἔχουσα, καί ἐν τῷ ὑμετέρῳ δικαίῳ οὐχ ἧσσον ἤ ἐν τῷ ἐμῷ: περί δέ τῶν κατηγορημένων ἀπολογήσομαι καθ' ἕκαστον. πρῶτον μέν οὖν, ὡς παρανομώτατα καί βιαιότατα εἰς τόνδε τόν ἀγῶνα καθέστηκα, τοῦτο ὑμᾶς διδάξω, οὐ τῷ φεύγειν ἄν τό πλῆθος τό ὑμέτερον, ἐπεί κἄν ἀνωμότοις ὑμῖν καί μή κατά νόμον μηδένα ἐπιτρέψαιμι περί τοῦ σώματος τοῦ ἐμοῦ διαψηφίσασθαι, ἕνεκά γε τοῦ πιστεύειν ἐμοί τε μηδέν ἐξημαρτῆσθαι εἰς τόδε τό πρᾶγμα καί ὑμᾶς γνώσεσθαι τά δίκαια, ἀλλ' ἵνα ᾖ τεκμήρια ὑμῖν καί τῶν ἄλλων πραγμάτων [καί] τῶν εἰς ἐμέ ἡ τούτων βιαιότης καί παρανομία. πρῶτον μέν γάρ κακοῦργος ἐνδεδειγμένος φόνου δίκην φεύγω, ὅ οὐδείς πώποτ' ἔπαθε τῶν ἐν τῇ γῇ ταύτῃ. καί ὡς μέν οὐ κακοῦργός εἰμι οὐδ' ἔνοχος τῷ τῶν κακούργων νόμῳ, αὐτοί οὗτοι τούτου γε μάρτυρες γεγένηνται. περί γάρ τῶν κλεπτῶν καί λωποδυτῶν ὁ νόμος κεῖται, ὧν οὐδέν ἐμοί προσόν ἀπέδειξαν. οὕτως εἴς γε ταύτην τήν ἀπαγωγήν νομιμωτάτην καί δικαιοτάτην πεποιήκασιν ὑμῖν τήν ἀποψήφισίν μου. φασί δέ αὖ τό γε ἀποκτείνειν μέγα κακούργημα εἶναι, καί ἐγώ ὁμολογῶ μέγιστόν γε, καί τό ἱεροσυλεῖν καί τό προδιδόναι τήν πόλιν: ἀλλά χωρίς περί αὐτῶν ἑκάστου οἱ νόμοι κεῖνται. ἐμοί δέ πρῶτον μέν, οὗ τοῖς ἄλλοις εἴργεσθαι προαγορεύουσι τοῖς τοῦ φόνου φεύγουσι τάς δίκας, ἐνταυθοῖ πεποιήκασι τήν κρίσιν ἐν τῇ ἀγορᾷ: ἔπειτα τίμησίν μοι ἐποίησαν, ἀνταποθανεῖν τοῦ νόμου κειμένου τόν ἀποκτείναντα, οὐ τοῦ ἐμοί συμφέροντος ἕνεκα, ἀλλά τοῦ σφίσιν αὐτοῖς λυσιτελοῦντος, καί ἐνταῦθα ἔλασσον ἔνειμαν ἄν τῷ τεθνηκότι τῶν ἐν τῷ νόμῳ κειμένων: οὗ δ' ἕνεκα, γνώσεσθε προϊόντος τοῦ λόγου. ἔπειτα δέ, ὅ πάντας οἶμαι ὑμᾶς ἐπίστασθαι, ἅπαντα τά δικαστήρια ἐν ὑπαίθρῳ δικάζει τάς δίκας τοῦ φόνου, οὐδενός ἄλλου ἕνεκα ἤ ἵνα τοῦτο μέν οἱ δικασταί μή ἴωσιν εἰς τό αὐτό τοῖς μή καθαροῖς τάς χεῖρας, τοῦτο δέ ὁ διώκων τήν δίκην τοῦ φόνου ἵνα μή ὁμωρόφιος γίγνηται τῷ αὐθέντῃ. σύ δέ τοῦτο μέν παρελθών τοῦτον τόν νόμον τοὐναντίον τοῖς ἄλλοις πεποίηκας: τοῦτο δέ δέον σε διομόσασθαι ὅρκον τόν μέγιστον καί ἰσχυρότατον, ἐξώλειαν σαυτῷ καί γένει καί οἰκίᾳ τῇ σῇ ἐπαρώμενον, ἦ μήν μή ἄλλα κατηγορήσειν ἐμοῦ ἤ εἰς αὐτόν τόν φόνον, ὡς ἔκτεινα, ἐν ᾧ οὔτ' ἄν κακά πολλά εἰργασμένος ἡλισκόμην ἄλλῳ ἤ αὐτῷ τῷ πράγματι, οὔτ' ἄν πολλά ἀγαθά εἰργασμένος τούτοις ἄν ἐσῳζόμην τοῖς ἀγαθοῖς: ἅ σύ παρελθών, αὐτός σεαυτῷ νόμους ἐξευρών, ἀνώμοτος μέν αὐτός ἐμοῦ κατηγορεῖς, ἀνώμοτοι δέ οἱ μάρτυρες καταμαρτυροῦσι, δέον αὐτούς τόν αὐτόν ὅρκον σοί διομοσαμένους καί ἁπτομένους τῶν σφαγίων καταμαρτυρεῖν ἐμοῦ. ἔπειτα κελεύεις τούς δικαστάς ἀνωμότοις πιστεύσαντας τοῖς μαρτυροῦσι φόνου δίκην καταγνῶναι, οὕς σύ αὐτός ἀπίστους κατέστησας παρ ελθών τούς κειμένους νόμους, καί ἡγῇ χρῆναι αὖθις τήν σήν παρανομίαν κρείσσω γενέσθαι αὐτῶν τῶν νόμων. λέγεις δέ ὡς οὐκ ἄν παρέμεινα εἰ ἐλελύμην, ἀλλ' ᾠχόμην ἄν ἀπιών, ὡσπερεί ἄκοντά με ἀναγκάσας εἰσελθεῖν εἰς τήν γῆν ταύτην. καίτοι ἐμοί εἰ μηδέν διέφερε στέρεσθαι τῆσδε τῆς πόλεως, ἴσον ἦν μοι καί προσκληθέντι μή ἐλθεῖν, ἀλλ' ἐρήμην ὀφλεῖν [τήν δίκην], τοῦτο δ' ἀπολογησαμένῳ τήν προτέραν ἐξεῖναι ἐξελθεῖν: ἅπασι γάρ τοῦτο κοινόν ἐστι. σύ δέ, ὅ τοῖς ἄλλοις ἕλλησι κοινόν ἐστιν, ἰδίᾳ ζητεῖς με μόνον ἀποστερεῖν, αὐτός σαυτῷ νόμον θέμενος. καίτοι [τούς γε νόμους οἵ κεῖνται περί τῶν τοιούτων, πάντας ἄν οἶμαι ὁμολογῆσαι κάλλιστα νόμων ἁπάντων κεῖσθαι καί ὁσιώτατα. ὑπάρχει μέν γε αὐτοῖς ἀρχαιοτάτοις εἶναι ἐν τῇ γῇ ταύτῃ, ἔπειτα τούς αὐτούς ἀεί περί τῶν αὐτῶν, ὅπερ μέγιστόν ἐστι σημεῖον νόμων καλῶς κειμένων: ὁ γάρ χρόνος καί ἡ ἐμπειρία τά μή καλῶς ἔχοντα ἐκδιδάσκει τούς ἀνθρώπους. ὥστε οὐ δεῖ ὑμᾶς ἐκ τῶν τοῦ κατηγόρου λόγων τούς νόμους καταμανθάνειν, εἰ καλῶς ὑμῖν κεῖνται ἤ μή, ἀλλ' ἐκ τῶν νόμων τούς τῶν κατηγόρων λόγους, εἰ ὀρθῶς καί νομίμως ὑμᾶς διδάσκουσι τό πρᾶγμα ἤ οὔ. οὕτως] οἵ γε νόμοι κάλλιστα κεῖνται οἱ περί φόνου, οὕς οὐδείς πώποτε ἐτόλμησε κινῆσαι: σύ δέ μόνος δή τετόλμηκας γενέσθαι νομοθέτης ἐπί τά πονηρότερα, καί ταῦτα παρελθών ζητεῖς με ἀδίκως ἀπολέσαι. ἅ δέ σύ παρανομεῖς, αὐτά ταῦτά μοι μέγιστα μαρτύριά ἐστιν: εὖ γάρ ᾔδεις ὅτι οὐδείς ἄν ἦν σοι ὅς ἐκεῖνον τόν ὅρκον διομοσάμενος ἐμοῦ κατεμαρτύρησεν. ἔπειτα δέ οὐχ ὡς πιστεύων τῷ πράγματι ἀναμφισβητήτως ἕνα τόν ἀγῶνα περί τοῦ πράγματος ἐποιήσω, ἀλλά ἀμφισβήτησιν καί λόγον ὑπελείπου ὡς καί τοῖσδε τοῖς δικασταῖς ἀπιστήσων. ὥστε μηδέν μοι ἐνθάδε [μηδέ] πλέον εἶναι μηδ' ἀποφυγόντι, ἀλλ' ἐξεῖναί σοι λέγειν ὅτι κακοῦργος ἀπέφυγον, ἀλλ' οὐ τοῦ φόνου τήν δίκην: ἑλών δ' αὖ ἀξιώσεις με ἀποκτεῖναι ὡς τοῦ φόνου τήν δίκην ὠφληκότα. καίτοι πῶς ἄν εἴη τούτων δεινότερα μηχανήματα, εἰ ὑμῖν μέν ἅπαξ τουτουσί πείσασι κατείργασται ἅ βούλεσθε, ἐμοί δ' ἅπαξ ἀποφυγόντι ὁ αὐτός κίνδυνος ὑπολείπεται; ἔτι δέ μάλ' ἐδέθην, ὦ ἄνδρες, παρανομώτατα ἁπάντων ἀνθρώπων. ἐθέλοντος γάρ μου ἐγγυητάς τρεῖς καθιστάναι κατά τόν νόμον, οὕτως οὗτοι διεπράξαντο ὥστε τοῦτο μή ἐγγενέσθαι μοι ποιῆσαι. τῶν δέ ἄλλων ξένων ὅστις πώποτε ἠθέλησε καταστῆσαι ἐγγυητάς, οὐδείς πώποτε ἐδέθη. καίτοι οἱ ἐπιμεληταί τῶν κακούργων τῷ αὐτῷ χρῶνται νόμῳ τούτῳ. ὥστε καί οὗτος κοινός τοῖς ἄλλοις πᾶσιν ὤν ἐμοί μόνῳ ἐπέλιπε μή ὠφελῆσαι. τούτοις γάρ ἦν τοῦτο συμφέρον, πρῶτον μέν ἀπαρασκευότατον γενέσθαι με, μή δυνάμενον διαπράσσεσθαι αὐτόν τἀμαυτοῦ πράγματα, ἔπειτα κακοπαθεῖν τῷ σώματι, τούς τε φίλους προθυμοτέρους ἔχειν τούς ἐμαυτοῦ τούτοις τά ψευδῆ μαρτυρεῖν ἤ ἐμοί τἀληθῆ [λέγειν, διά τήν τοῦ σώματος κακοπάθειαν]. ὄνειδός τε αὐτῷ τε ἐμοί περιέθεσαν καί τοῖς ἐμοῖς προσήκουσιν εἰς τόν βίον ἅπαντα. οὑτωσί μέν δή πολλοῖς ἐλασσωθείς τῶν νόμων τῶν ὑμετέρων καί τοῦ δικαίου καθέστηκα εἰς τόν ἀγῶνα: ὅμως μέντοι γε καί ἐκ τούτων πειράσομαι ἐμαυτόν ἀναίτιον ἐπιδεῖξαι. καίτοι χαλεπόν γε τά ἐκ πολλοῦ κατεψευσμένα καί ἐπιβεβουλευμένα, ταῦτα παραχρῆμα ἀπελέγχειν: ἅ γάρ τις μή προσεδόκησεν, οὐδέ φυλάξασθαι ἐγχωρεῖ. ἐγώ δέ τόν μέν πλοῦν ἐποιησάμην ἐκ τῆς μυτιλήνης, ὦ ἄνδρες, ἐν τῷ πλοίῳ πλέων ᾧ ἡρῴδης οὗτος ὅν φασιν ὑπ' ἐμοῦ ἀποθανεῖν: ἐπλέομεν δέ εἰς τήν αἶνον, ἐγώ μέν ὡς τόν πατέρα_ἐτύγχανε γάρ ἐκεῖ ὤν τότε_, ὁ δ' ἡρῴδης ἀνδράποδα θρᾳξίν ἀνθρώποις ἀπολύσων. συνέπλει δέ τά τε ἀνδράποδα ἅ ἔδει αὐτόν ἀπολῦσαι, καί οἱ θρᾷκες οἱ λυσόμενοι. τούτων δ' ὑμῖν τούς μάρτυρας παρέξομαι. {μάρτυρες} ἡ μέν πρόφασις ἑκατέρῳ τοῦ πλοῦ αὕτη: ἐτύχομεν δέ χειμῶνί τινι χρησάμενοι, ὑφ' οὗ ἠναγκάσθημεν κατασχεῖν εἰς τῆς μηθυμναίας τι χωρίον, οὗ τό πλοῖον ὥρμει τοῦτο εἰς ὅ μετεκβάντα φασίν ἀποθανεῖν οὗτοι τόν ἡρῴδην. καί πρῶτον μέν αὐτά ταῦτα σκοπεῖτε, ὅτι <οὐ τῇ ἐ>μῇ προνοίᾳ μᾶλλον ἐγίγνετο ἤ τύχῃ. οὔτε γάρ πείσας τόν ἄνδρα οὐδαμοῦ ἀπελέγχομαι σύμπλουν μοι γενέσθαι, ἀλλ' αὐτός καθ' αὑτόν τόν πλοῦν πεποιημένος ἕνεκα πραγμάτων ἰδίων, οὔτ' αὖ ἐγώ ἄνευ προφάσεως ἱκανῆς φαίνομαι τόν πλοῦν ποιησάμενος εἰς τήν αἶνον, οὔτε κατασχόντες εἰς τό χωρίον τοῦτο ἀπό παρασκευῆς οὐδεμιᾶς, ἀλλ' ἀνάγκῃ χρησάμενοι: οὔτ' αὖ ἐπειδή ὡρμισάμεθα, ἡ μετέκβασις ἐγένετο εἰς τό ἕτερον πλοῖον οὐδενί μηχανήματι οὐδ' ἀπάτῃ, ἀλλ' ἀνάγκῃ καί τοῦτο ἐγίγνετο. ἐν ᾧ μέν γάρ ἐπλέομεν, ἀστέγαστον ἦν τό πλοῖον, εἰς ὅ δέ μετέβημεν, ἐστεγασμένον: τοῦ δέ ὑετοῦ ἕνεκα ταῦτ' ἦν. τούτων δ' ὑμῖν μάρτυρας παρέξομαι. {μάρτυρες} ἐπειδή δέ μετεξέβημεν εἰς τό ἕτερον πλοῖον, ἐπίνομεν. καί ὁ μέν ἐστι φανερός ἐκβάς ἐκ τοῦ πλοίου καί οὐκ εἰσβάς πάλιν: ἐγώ δέ τό παράπαν οὐκ ἐξέβην ἐκ τοῦ πλοίου τῆς νυκτός ἐκείνης. τῇ δ' ὑστεραίᾳ, ἐπειδή ἀφανής ἦν ὁ ἀνήρ, ἐζητεῖτο οὐδέν τι μᾶλλον ὑπό τῶν ἄλλων ἤ καί ὑπ' ἐμοῦ: καί εἴ τῳ τῶν ἄλλων ἐδόκει δεινόν εἶναι, καί ἐμοί ὁμοίως. καί εἴς τε τήν μυτιλήνην ἐγώ αἴτιος ἦ πεμφθῆναι ἄγγελον, καί τῇ ἐμῇ γνώμῃ ἐπέμπετο: καί ἄλλου οὐδενός ἐθέλοντος βαδίζειν, οὔτε τῶν ἀπό τοῦ πλοίου οὔτε τῶν αὐτῷ τῷ ἡρῴδῃ συμπλεόντων, ἐγώ τόν ἀκόλουθον τόν ἐμαυτοῦ πέμπειν ἕτοιμος ἦ: καίτοι οὐ δήπου γε κατ' ἐμαυτοῦ μηνυτήν ἔπεμπον εἰδώς. ἐπειδή δέ ὁ ἀνήρ οὔτε ἐν τῇ μυτιλήνῃ ἐφαίνετο ζητούμενος οὔτ' ἄλλοθι οὐδαμοῦ, πλοῦς τε ἡμῖν ἐγίγνετο, καί τἆλλα ἀνήγετο πλοῖα ἅπαντα, ᾠχόμην κἀγώ πλέων. τούτων δ' ὑμῖν τούς μάρτυρας παρασχήσομαι. {μάρτυρες} τά μέν γενόμενα ταῦτ' ἐστίν: ἐκ δέ τούτων ἤδη σκοπεῖτε τά εἰκότα. πρῶτον μέν γάρ πρίν ἀνάγεσθαί με εἰς τήν αἶνον, ὅτε ἦν ἀφανής ὁ ἀνήρ, οὐδείς ᾐτιάσατό με ἀνθρώπων, ἤδη πεπυσμένων τούτων τήν ἀγγελίαν: οὐ γάρ ἄν ποτε ᾠχόμην πλέων. ἀλλ' εἰς μέν τό παραχρῆμα κρεῖσσον ἦν τό ἀληθές καί τό γεγενημένον τῆς τούτων αἰτιάσεως, καί ἅμα ἐγώ ἔτι ἐπεδήμουν: ἐπειδή δέ ἐγώ τε ᾠχόμην πλέων καί οὗτοι ἐξ ἐπιβουλῆς συνέθεσαν ταῦτα καί ἐμηχανήσαντο κατ' ἐμοῦ, τότε ᾐτιάσαντο. λέγουσι δέ ὡς ἐν μέν τῇ γῇ ἀπέθανεν ὁ ἀνήρ, κἀγώ λίθον αὐτῷ ἐνέβαλον εἰς τήν κεφαλήν, ὅς οὐκ ἐξέβην τό παράπαν ἐκ τοῦ πλοίου. καί τοῦτο μέν ἀκριβῶς οὗτοι ἴσασιν: ὅπως δ' ἠφανίσθη ὁ ἀνήρ, οὐδενί λόγῳ εἰκότι δύνανται ἀποφαίνειν. δῆλον γάρ ὅτι ἐγγύς που τοῦ λιμένος εἰκός ἦν αὐτό γίγνεσθαι, τοῦτο μέν μεθύοντος τοῦ ἀνδρός, τοῦτο δέ νύκτωρ ἐκβάντος ἐκ τοῦ πλοίου: οὔτε γάρ αὑτοῦ κρατεῖν ἴσως ἄν ἐδύνατο, οὔτε τῷ ἀπάγοντι νύκτωρ μακράν ὁδόν ἡ πρόφασις ἄν εἰκότως ἐγίγνετο: ζητουμένου δέ τοῦ ἀνδρός δύο ἡμέρας καί ἐν τῷ λιμένι καί ἄπωθεν τοῦ λιμένος, οὔτε ὀπτήρ οὐδείς ἐφάνη οὔτε αἷμα οὔτε ἄλλο σημεῖον οὐδέν. κᾆτ' ἐγώ συγχωρῶ τῷ τούτων λόγῳ, παρεχόμενος μέν τούς μάρτυρας ὡς οὐκ ἐξέβην ἐκ τοῦ πλοίου: εἰ δέ καί ὡς μάλιστα ἐξέβην ἐκ τοῦ πλοίου, οὐδενί τρόπῳ εἰκός ἦν ἀφανισθέντα λαθεῖν τόν ἄνθρωπον, εἴπερ γε μή πάνυ πόρρω ἀπῆλθεν ἀπό τῆς θαλάσσης. ἀλλ' ὡς κατεποντώθη λέγουσιν. ἐν τίνι πλοίῳ; δῆλον γάρ ὅτι ἐξ αὐτοῦ τοῦ λιμένος ἦν τό πλοῖον. πῶς ἄν οὖν οὐκ ἐξηυρέθη; καί μήν εἰκός γε ἦν καί σημεῖόν τι γενέσθαι ἐν τῷ πλοίῳ ἀνδρός τεθνεῶτος καί ἐκβαλλομένου νύκτωρ. νῦν δέ ἐν μέν ᾧ ἔπινε πλοίῳ καί ἐξ οὗ ἐξέβαινεν, ἐν τούτῳ φασίν εὑρεῖν σημεῖα, ἐν ᾧ αὐτοί μή ὁμολογοῦσιν ἀποθανεῖν τόν ἄνδρα: ἐν ᾧ δέ κατεποντώθη, οὐχ ηὗρον οὔτ' αὐτό τό πλοῖον οὔτε σημεῖον οὐδέν. τούτων δ' ὑμῖν τούς μάρτυρας παρασχήσομαι. {μάρτυρες} ἐπειδή δέ ἐγώ μέν φροῦδος ἦ πλέων εἰς τήν αἶνον, τό δέ πλοῖον ἧκεν εἰς τήν μυτιλήνην ἐν ᾧ ἐγώ καί ὁ ἡρῴδης ἐπίνομεν, πρῶτον μέν εἰσβάντες εἰς τό πλοῖον ἠρεύνων, καί ἐπειδή τό αἷμα ηὗρον, ἐνταῦθα ἔφασαν τεθνάναι τόν ἄνδρα: ἐπειδή δέ αὐτοῖς τοῦτο οὐκ ἐνεχώρει, ἀλλ' ἐφαίνετο τῶν προβάτων ὄν αἷμα, ἀποτραπόμενοι τούτου τοῦ λόγου συλλαβόντες ἐβασάνιζον τούς ἀνθρώπους. καί ὅν μέν τότε παραχρῆμα ἐβασάνισαν, οὗτος μέν οὐδέν εἶπε περί ἐμοῦ φλαῦρον: ὅν δ' ἡμέραις ὕστερον πολλαῖς ἐβασάνισαν, ἔχοντες παρά σφίσιν αὐτοῖς τόν πρόσθεν χρόνον, οὗτος ἦν ὁ πεισθείς ὑπό τούτων καί καταψευσάμενος ἐμοῦ. παρέξομαι δέ τούτων τούς μάρτυρας. {μάρτυρες} ὡς μέν ὕστερον τοσούτῳ χρόνῳ ὁ ἀνήρ ἐβασανίσθη, μεμαρτύρηται ὑμῖν: προσέχετε δέ τόν νοῦν αὐτῇ τῇ βασάνῳ, οἵα γεγένηται. ὁ μέν γάρ δοῦλος, ᾧ ἴσως οὗτοι τοῦτο μέν ἐλευθερίαν ὑπέσχοντο, τοῦτο δ' ἐπί τούτοις ἦν παύσασθαι κακούμενον αὐτόν, ἴσως ὑπ' ἀμφοῖν πεισθείς κατεψεύσατό μου, τήν μέν ἐλευθερίαν ἐλπίσας οἴσεσθαι, τῆς δέ βασάνου εἰς τό παραχρῆμα βουλόμενος ἀπηλλάχθαι. οἶμαι δ' ὑμᾶς ἐπίστασθαι τοῦτο, ὅτι ἐφ' οἷς ἄν τό πλεῖστον μέρος τῆς βασάνου, πρός τούτων εἰσίν οἱ βασανιζόμενοι λέγειν ὅ τι ἄν ἐκείνοις μέλλωσι χαριεῖσθαι: ἐν τούτῳ γάρ αὐτοῖς ἐστιν ἡ ὠφέλεια, ἄλλως τε κἄν μή παρόντες τυγχάνωσιν ὧν ἄν καταψεύδωνται. εἰ μέν γάρ ἐγώ ἐκέλευον αὐτόν στρεβλοῦν ὡς οὐ τἀληθῆ λέγοντα, ἴσως ἄν ἐν αὐτῷ τούτῳ ἀπετρέπετο μηδέν κατ' ἐμοῦ καταψεύδεσθαι: νῦν δέ αὑτοί ἦσαν καί βασανισταί καί ἐπιτιμηταί τῶν σφίσιν αὐτοῖς συμφερόντων. ἕως μέν οὖν μετά χρηστῆς ἐλπίδος ἐγίγνωσκέ μου καταψευσάμενος, τούτῳ διισχυρίζετο τῷ λόγῳ: ἐπειδή δέ ἐγίγνωσκεν ἀποθανούμενος, ἐνταῦθ' ἤδη τῇ ἀληθείᾳ ἐχρῆτο, καί ἔλεγεν ὅτι πεισθείη ὑπό τούτων ἐμοῦ καταψεύδεσθαι. διαπειραθέντα δ' αὐτόν τά ψευδῆ λέγειν, ὕστερον δέ τἀληθῆ λέγοντα, οὐδέτερα ὠφέλησεν, ἀλλ' ἀπέκτειναν ἄγοντες τόν ἄνδρα, τόν μηνυτήν, ᾧ πιστεύοντες ἐμέ διώκουσι, τοὐναντίον ποιήσαντες ἤ οἱ ἄλλοι ἄνθρωποι: οἱ μέν γάρ ἄλλοι τοῖς μηνυταῖς τοῖς μέν ἐλευθέροις χρήματα διδόασι, τούς δέ δούλους ἐλευθεροῦσιν: οὗτοι δέ θάνατον τῷ μηνυτῇ τήν δωρεάν ἀπέδοσαν, ἀπαγορευόντων τῶν φίλων τῶν ἐμῶν μή ἀποκτείνειν τόν ἄνδρα πρίν ἐγώ ἔλθοιμι. δῆλον οὖν ὅτι οὐ τοῦ σώματος αὐτοῦ χρεία ἦν αὐτοῖς, ἀλλά τῶν λόγων: ζῶν μέν γάρ ὁ ἀνήρ διά τῆς αὐτῆς βασάνου ἰών ὑπ' ἐμοῦ κατήγορος ἄν ἐγίγνετο τῆς τούτων ἐπιβουλῆς, τεθνεώς δέ τόν μέν ἔλεγχον τῆς ἀληθείας ἀπεστέρει δι' αὐτοῦ τοῦ σώματος ἀπολλυμένου, τοῖς δέ λόγοις τοῖς ἐψευσμένοις ὑπ' ἐκείνου ὡς ἀληθέσιν οὖσιν ἐγώ ἀπόλλυμαι. τούτων δέ μάρτυράς μοι κάλει. <{μάρτυρες}> ἐχρῆν μέν γάρ αὐτούς, ὡς ἐγώ νομίζω, ἐνθάδε παρέχοντας τόν μηνυτήν αὐτόν ἀπελέγχειν ἐμέ, καί αὐτῷ τούτῳ χρῆσθαι ἀγωνίσματι, ἐμφανῆ παρέχοντας τόν ἄνδρα καί κελεύοντας βασανίζειν, ἀλλά μή ἀποκτεῖναι. φέρε γάρ δή ποτέρῳ νῦν χρήσονται τῶν λόγων; πότερα ᾧ πρῶτον εἶπεν ἤ ᾧ ὕστερον; καί πότερ' ἀληθῆ ἐστιν, ὅτ' ἔφη με εἰργάσθαι τό ἔργον ἤ ὅτ' οὐκ ἔφη; εἰ μέν γάρ ἐκ τοῦ εἰκότος ἐξετασθῆναι δεῖ τό πρᾶγμα, οἱ ὕστεροι λόγοι ἀληθέστεροι φαίνονται. ἐψεύδετο μέν γάρ ἐπ' ὠφελείᾳ τῇ ἑαυτοῦ, ἐπειδή δέ <διά> τό ψεύδεσθαι ἀπώλλυτο, ἡγήσατο τἀληθῆ κατειπών διά τοῦτο σωθῆναι ἄν. τῆς μέν οὖν ἀληθείας οὐκ ἦν αὐτῷ τιμωρός οὐδείς: οὐ γάρ παρών ἐγώ ἐτύγχανον, ᾧπερ σύμμαχος ἦν ἡ ἀλήθεια τῶν ὑστέρων λόγων: τούς δέ προτέρους λόγους τούς κατεψευσμένους ἦσαν οἱ ἀφανιοῦντες ὥστε μηδέποτε εἰς τό ἀληθές καταστῆναι. καί οἱ μέν ἄλλοι καθ' ὧν ἄν μηνύῃ τις, οὗτοι κλέπτουσι τούς μηνύοντας κᾆτ' ἀφανίζουσιν: αὐτοί δέ οὗτοι οἱ ἀπάγοντες καί ζητοῦντες τό πρᾶγμα τόν κατ' ἐμοῦ μηνυτήν ἠφάνισαν. καί εἰ μέν ἐγώ τόν ἄνδρα ἠφάνισα ἤ μή ἤθελον ἐκδοῦναι τούτοις ἤ ἄλλον τινά ἔφευγον ἔλεγχον, αὐτοῖς δή τούτοις ἰσχυροτάτοις εἰς τά πράγματ' <ἄν> ἐχρῶντο, καί ἦν ταῦτα αὐτοῖς μέγιστα τεκμήρια κατ' ἐμοῦ: νῦν δέ, ὁπότε αὐτοί οὗτοι προκαλουμένων τῶν φίλων τῶν ἐμῶν ταῦτ' ἔφυγον, ἐμοί δήπου κατά τούτων εἶναι χρή ταὐτά ταῦτα τεκμήρια, ὡς οὐκ ἀληθῆ τήν αἰτίαν ἐπέφερον ἥν ᾐτιῶντο. ἔτι δέ καί τάδε λέγουσιν, ὡς ὡμολόγει ὁ ἄνθρωπος βασανιζόμενος συναποκτεῖναι τόν ἄνδρα. ἐγώ δέ φημι ταῦτα μέν οὐ λέγειν αὐτόν, ὅτι δέ ἐξαγάγοι ἐμέ καί τόν ἄνδρα ἐκ τοῦ πλοίου, καί ὅτι ἤδη τεθνεῶτα αὐτόν ὑπ' ἐμοῦ συν<αν>ελών καί ἐνθείς εἰς τό πλοῖον καταποντώσειε. καίτοι σκέψασθε ὅτι πρῶτον μέν, πρίν ἐπί τόν τροχόν ἀναβῆναι, ὁ ἀνήρ μέχρι τῆς ἐσχάτης ἀνάγκης τῇ ἀληθείᾳ ἐχρῆτο καί ἀπέλυέ με τῆς αἰτίας: ἐπειδή δέ ἐπί τόν τροχόν ἀνέβη, τῇ ἀνάγκῃ χρώμενος ἤδη κατεψεύδετό μου, βουλόμενος ἀπηλλάχθαι τῆς βασάνου: ἐπειδή δέ ἐπαύσατο βασανιζόμενος, οὐκέτι ἔφη με τούτων εἰργάσθαι οὐδέν, ἀλλά τό τελευταῖον ἀπῴμωξεν ἐμέ τε καί αὑτόν ὡς ἀδίκως ἀπολλυμένους, οὐ χάριτι τῇ ἐμῆ _πῶς γάρ; ὅς γε κατεψεύσατο_, ἀλλ' ἀναγκαζόμενος ὑπό τοῦ ἀληθοῦς καί βεβαιῶν τούς πρώτους λόγους ὡς ἀληθεῖς εἰρημένους. ἔπειτα δέ ὁ ἕτερος ἄνθρωπος, ὁ ἐν τῷ αὐτῷ πλοίῳ πλέων καί παρών διά τέλους καί συνών μοι, τῇ αὐτῇ βασάνῳ βασανιζόμενος τοῖς μέν πρώτοις καί τοῖς ὕστερον λόγοις τοῖς τοῦ ἀνθρώπου συνεφέρετο ὡς ἀληθέσιν εἰρημένοις, διά τέλους γάρ με ἀπέλυε, τοῖς δέ ἐπί τοῦ τροχοῦ λεγομένοις, οὕς ἐκεῖνος ἀνάγκῃ μᾶλλον ἤ ἀληθείᾳ ἔλεγε, τούτοις δέ διεφέρετο. ὁ μέν γάρ ἐκβάντα μ' ἔφη ἐκ τοῦ πλοίου ἀποκτεῖναι τόν ἄνδρα, καί αὐτός ἤδη τεθνεῶτα συνανελεῖν μοι: ὁ δέ τό παράπαν οὐδ' ἐκβῆναί μ' ἔφη ἐκ τοῦ πλοίου. καίτοι τό εἰκός σύμμαχόν μοί ἐστιν. οὐ γάρ δήπου οὕτω κακοδαίμων ἐγώ, ὥστε τό μέν ἀποκτεῖναι τόν ἄνδρα προὐνοησάμην μόνος, ἵνα μοι μηδείς συνειδείη, ἐν ᾧ μοι ὁ πᾶς κίνδυνος ἦν, ἤδη δέ πεπραγμένου μοι τοῦ ἔργου μάρτυρας καί συμβούλους ἐποιούμην. καί ἀπέθανε μέν ὁ ἀνήρ οὑτωσί ἐγγύς τῆς θαλάσσης καί τῶν πλοίων, ὡς ὁ τούτων λόγος ἐστίν: ὑπό δέ ἑνός ἀνδρός ἀποθνῄσκων οὔτε ἀνέκραγεν οὔτ' αἴσθησιν οὐδεμίαν ἐποίησεν οὔτε τοῖς ἐν τῇ γῇ οὔτε τοῖς ἐν τῷ πλοίῳ; _καί μήν πολλῷ πλέον γε ἀγνοεῖν ἔστι νύκτωρ ἤ μεθ' ἡμέραν, ἐπ' ἀκτῆς ἤ κατά πόλιν: _καί μήν ἔτι ἐγρηγορότων φασίν ἐκβῆναι τόν ἄνδρα ἐκ τοῦ πλοίου. ἔπειτα ἐν τῇ γῇ μέν ἀποθανόντος, ἐντιθεμένου δέ εἰς τό πλοῖον, οὔτε ἐν τῇ γῇ σημεῖον οὐδέ αἷμα ἐφάνη οὔτε ἐν τῷ πλοίῳ, νύκτωρ μέν ἀναιρεθέντος, νύκτωρ δ' ἐντιθεμένου εἰς τό πλοῖον. ἤ δοκεῖ ἄν ὑμῖν ἄνθρωπος δύνασθαι ἐν τοιούτῳ πράγματι ὤν τά τε ἐν τῇ γῇ ὄντα ἀναξύσαι καί τά ἐν τῷ πλοίῳ ἀνασπογγίσαι, ἅ οὐδέ μεθ' ἡμέραν <ἄν> τις οἷός τε ἐγένετο, ἔνδον ὤν αὑτοῦ καί μή πεφοβημένος, τό παράπαν ἀφανίσαι; ταῦτα, ὦ ἄνδρες, πῶς εἰκότα ἐστίν; ὅ δέ καί μάλιστα ἐνθυμεῖσθε, καί μή μοι ἄχθεσθε, ἄν ὑμᾶς πολλάκις ταὐτά διδάξω: μέγας γάρ ὁ κίνδυνός ἐστιν, καθ' ὅ τι δ' ἄν ὑμεῖς ὀρθῶς γνῶτε, κατά τοῦτο σῴζομαι, καθ' ὅ τι δ' ἄν ψευσθῆτε τἀληθοῦς, κατά τοῦτο ἀπόλλυμαι: μή οὖν ἐξέληται τοῦτο ὑμῶν μηδείς, ὅτι τόν μηνυτήν ἀπέκτειναν, καί διετείναντο αὐτόν μή εἰσελθεῖν εἰς ὑμᾶς, μηδ' ἐμοί ἐγγενέσθαι παρόντι ἐξαιτεῖν τόν ἄνδρα καί βασανίσαι αὐτόν. καίτοι πρός τούτων ἦν τοῦτο. νῦν δέ πριάμενοι τόν ἄνδρα, ἰδίᾳ ἐπί σφῶν αὐτῶν ἀπέκτειναν, τόν μηνυτήν, οὔτε τῆς πόλεως ψηφισαμένης, οὔτε αὐτόχειρα ὄντα τοῦ ἀνδρός. ὅν ἐχρῆν δεδεμένον αὐτούς φυλάσσειν, ἤ τοῖς φίλοις τοῖς ἐμοῖς ἐξεγγυῆσαι, ἤ τοῖς ἄρχουσι τοῖς ὑμετέροις παραδοῦναι, καί ψῆφον περί αὐτοῦ γενέσθαι. νῦν δέ αὐτοί καταγνόντες [τόν] θάνατον τοῦ ἀνδρός ἀπεκτείνατε: ὅ οὐδέ πόλει ἔξεστιν, ἄνευ ἀθηναίων οὐδένα θανάτῳ ζημιῶσαι. καί τῶν μέν ἄλλων λόγων τῶν ἐκείνου τουτουσί κριτάς ἠξιώσατε γενέσθαι, τῶν δέ ἔργων αὐτοί δικασταί ἐγένεσθε. καίτοι οὐδέ οἱ τούς δεσπότας ἀποκτείναντες, ἐάν ἐπ' αὐτοφώρῳ ληφθῶσιν, οὐδ' οὗτοι ἀποθνῄσκουσιν ὑπ' αὐτῶν τῶν προσηκόντων, ἀλλά παραδιδόασιν αὐτούς τῇ ἀρχῇ κατά νόμους ὑμετέρους πατρίους. εἴπερ γάρ καί μαρτυρεῖν ἔξεστι δούλῳ κατά τοῦ ἐλευθέρου τόν φόνον, καί τῷ δεσπότῃ, ἄν δοκῇ, ἐπεξελθεῖν ὑπέρ τοῦ δούλου, καί ἡ ψῆφος ἴσον δύναται τῷ δοῦλον ἀποκτείναντι καί τῷ ἐλεύθερον, εἰκός τοι καί ψῆφον γενέσθαι περί αὐτοῦ ἦν, καί μή ἄκριτον ἀποθανεῖν αὐτόν ὑφ' ὑμῶν. ὥστε πολλῷ ἄν δικαιότερον ὑμεῖς κρίνοισθε ἤ ἐγώ νῦν φεύγω ὑφ' ὑμῶν [ἀδίκως]. σκοπεῖτε δή, ὦ ἄνδρες, καί ἐκ τοῖν λόγοιν τοῖν ἀνδροῖν ἑκατέροιν τοῖν βασανισθέντοιν τό δίκαιον καί τό εἰκός. ὁ μέν γάρ δοῦλος δύο λόγω ἔλεγε: τοτέ μέν ἔφη με εἰργάσθαι τό ἔργον, τοτέ δέ οὐκ ἔφη: ὁ δέ ἐλεύθερος οὐδέπω <καί> νῦν εἴρηκε περί ἐμοῦ φλαῦρον οὐδέν, τῇ αὐτῇ βασάνῳ βασανιζόμενος. τοῦτο μέν γάρ οὐκ ἦν αὐτῷ ἐλευθερίαν προτείναντας ὥσπερ τόν ἕτερον πεῖσαι: τοῦτο δέ μετά τοῦ ἀληθοῦς ἐβούλετο κινδυνεύων πάσχειν ὅ τι δέοι, ἐπεί τό γε συμφέρον καί οὗτος ἠπίστατο, ὅτι τότε παύσοιτο στρεβλούμενος, ὁπότε εἴποι τά τούτοις δοκοῦντα. ποτέρῳ οὖν εἰκός ἐστι πιστεῦσαι, τῷ διά τέλους τόν αὐτόν ἀεί λόγον λέγοντι, ἤ τῷ τοτέ μέν φάσκοντι τοτέ δ' οὔ; ἀλλά καί ἄνευ βασάνου τοιαύτης οἱ τούς αὐτούς αἰεί περί τῶν αὐτῶν λόγους λέγοντες πιστότεροί εἰσι τῶν διαφερομένων σφίσιν αὐτοῖς. ἔπειτα δέ καί ἐκ τῶν τοῦ ἀνθρώπου μερίς ἑκατέρων ἐξ ἴσου, τούτων μέν τό φάσκειν, ἐμή δέ τό μή φάσκειν, ἔκ τε ἀμφοῖν τοῖν ἀνδροῖν τοῖν βασανισθέντοιν: ὁ μέν γάρ ἔφησεν, ὁ δέ διά τέλους ἔξαρνος ἦν. καί μέν δή τά ἐξ ἴσου γενόμενα τοῦ φεύγοντός ἐστι μᾶλλον ἤ τοῦ διώκοντος, εἴπερ γε καί τῶν ψήφων ὁ ἀριθμός ἐξ ἴσου γιγνόμενος τόν φεύγοντα μᾶλλον ὠφελεῖ ἤ τόν διώκοντα. ἡ μέν βάσανος, ὦ ἄνδρες, τοιαύτη γεγένηται, ᾗ οὗτοι πιστεύοντες εὖ εἰδέναι φασίν ὑπ' ἐμοῦ ἀποθανόντα τόν ἄνδρα. καίτοι τό παράπαν ἔγωγ' ἄν εἴ τι συνῄδη ἐμαυτῷ καί εἴ τί μοι τοιοῦτον εἴργαστο, ἠφάνις' ἄν τώ ἀνθρώπω, ὅτε ἐπ' ἐμοί ἦν τοῦτο μέν εἰς τήν αἶνον ἀπάγειν ἅμα ἐμοί, τοῦτο δέ εἰς τήν ἤπειρον διαβιβάσαι, καί μή ὑπολείπεσθαι μηνυτάς κατ' ἐμαυτοῦ τούς συνειδότας. φασί δέ γραμματείδιον εὑρεῖν ἐν τῷ πλοίῳ, ὅ ἔπεμπον ἐγώ λυκίνῳ, ὡς ἀποκτείναιμι τόν ἄνδρα. καίτοι τί ἔδει με γραμματείδιον πέμπειν, αὐτοῦ συνειδότος τοῦ τό γραμματείδιον φέροντος; ὥστε τοῦτο μέν σαφέστερον αὐτός ἔμελλεν ἐρεῖν ὁ εἰργασμένος, τοῦτο δέ οὐδέν ἔδει κρύπτειν αὐτά: ἅ γάρ μή οἷόν τε εἰδέναι τόν φέροντα, ταῦτ' ἄν τις μάλιστα συγγράψας πέμψειεν. ἔπειτα δέ ὅ τι μέν μακρόν εἴη πρᾶγμα, τοῦτο μέν ἄν τις ἀναγκασθείη γράψαι τῷ μή διαμνημονεύειν τόν ἀπαγγέλλοντα ὑπό πλήθους: τοῦτο δέ βραχύ ἦν ἀπαγγεῖλαι, ὅτι τέθνηκεν ὁ ἀνήρ. ἔπειτα ἐνθυμεῖσθε ὅτι διάφορον ἦν τό γραμματείδιον τῷ βασανισθέντι, [διάφορος δ' ὁ ἄνθρωπος τῷ γραμματειδίῳ]: ὁ μέν γάρ βασανιζόμενος αὐτός ἔφη ἀποκτεῖναι, τό δέ γραμματείδιον ἀνοιχθέν ἐμέ τόν ἀποκτείναντα ἐμήνυε. καίτοι ποτέρῳ χρή πιστεῦσαι; τό μέν γάρ πρῶτον οὐχ ηὗρον ἐν τῷ πλοίῳ ζητοῦντες τό γραμματείδιον, ὕστερον δέ. τότε μέν γάρ οὔπω οὕτω ἐμεμηχάνητο αὐτοῖς: ἐπειδή δέ ὁ ἄνθρωπος ὁ πρότερος βασανισθείς οὐδέν ἔλεγε κατ' ἐμοῦ, τότε εἰσβάλλουσιν εἰς τό πλοῖον τό γραμματείδιον, ἵνα ταύτῃ γ' ἔχοιεν ἐμοί τήν αἰτίαν ἐπιφέρειν: ἐπειδή δέ ἀνεγνώσθη τό γραμματείδιον καί ὁ ὕστερος βασανιζόμενος οὐ συνεφέρετο τῷ γραμματειδίῳ, οὐκέτι οἷόν τ' ἦν ἀφανίσαι τά ἀναγνωσθέντα. εἰ γάρ ἡγήσαντο τόν ἄνδρα πείσειν ἀπό πρώτης καταψεύδεσθαί μου, οὐκ ἄν ποτ' ἐμηχανήσαντο τά ἐν τῷ γραμματειδίῳ. καί μοι μάρτυρας τούτων κάλει. {μάρτυρες} τίνος γε δή ἕνεκα τόν ἄνδρα ἀπέκτεινα; οὐδέ γάρ ἔχθρα οὐδεμία ἦν ἐμοί κἀκείνῳ. λέγειν δέ τολμῶσιν ὡς ἐγώ χάριτι τόν ἄνδρα ἔκτεινα. καί τίς πώποτε χαριζόμενος ἑτέρῳ τοῦτο εἰργάσατο; οἶμαι μέν γάρ οὐδένα, ἀλλά δεῖ μεγάλην τήν ἔχθραν ὑπάρχειν τῷ τοῦτο μέλλοντι ποιήσειν, καί τήν πρόνοιαν ἐκ πολλοῦ φανεράν εἶναι ἐπιβουλευομένην. ἐμοί δέ κἀκείνῳ οὐκ ἦν ἔχθρα οὐδεμία. εἶεν, ἀλλά δείσας περί ἐμαυτοῦ μή αὐτός παρ' ἐκείνου τοῦτο πάθοιμι; καί γάρ ἄν τῶν τοιούτων ἕνεκά τις ἀναγκασθείη τοῦτο ἐργάσασθαι. ἀλλά οὐδέν μοι τοιοῦτον ὑπῆρκτο εἰς αὐτόν. ἀλλά χρήματα ἔμελλον λήψεσθαι ἀποκτείνας αὐτόν; ἀλλ' οὐκ ἦν αὐτῷ. ἀλλά σοί μᾶλλον ἐγώ τήν πρόφασιν ταύτην ἔχοιμ' ἄν εἰκότως μετά τῆς ἀληθείας ἀναθεῖναι, ὅτι χρημάτων ἕνεκα ζητεῖς ἐμέ ἀποκτεῖναι, μᾶλλον ἤ σύ ἐμοί ἐκεῖνον: καί πολύ ἄν δικαιότερον ἁλοίης σύ φόνου ἐμέ ἀποκτείνας ὑπό τῶν ἐμοί προσηκόντων, ἤ ἐγώ ὑπό σοῦ καί τῶν ἐκείνου ἀναγκαίων. ἐγώ μέν γάρ σου φανεράν τήν πρόνοιαν εἰς ἐμέ ἀποδείκνυμι, σύ δέ με ἐν ἀφανεῖ λόγῳ ζητεῖς ἀπολέσαι. ταῦτα μέν ὑμῖν λέγω, ὡς αὐτῷ μοι πρόφασιν οὐδεμίαν ἔχει <τό> ἀποκτεῖναι τόν ἄνδρα: δεῖ δέ με καί ὑπέρ λυκίνου ἀπολογήσασθαι, ὡς ἔοικεν, ἀλλ' οὐχ ὑπέρ αὑτοῦ μόνον, ὡς οὐδέ ἐκεῖνον εἰκότως αἰτιῶνται. λέγω τοίνυν ὑμῖν ὅτι ταὐτά ὑπῆρχεν αὐτῷ εἰς ἐκεῖνον ἅπερ ἐμοί: οὔτε γάρ χρήματα ἦν [αὐτῷ] ὁπόθεν ἄν ἔλαβεν ἀποκτείνας ἐκεῖνον, οὔτε κίνδυνος αὐτῷ ὑπῆρχεν οὐδείς ὅντινα διέφευγεν ἀποθανόντος ἐκείνου. τεκμήριον δέ μέγιστον ὡς οὐκ ἐβούλετο αὐτόν ἀπολέσαι: ἐξόν γάρ αὐτῷ ἐν ἀγῶνι καί κινδύνῳ μεγάλῳ καταστήσαντι μετά τῶν νόμων τῶν ὑμετέρων ἀπολέσαι ἐκεῖνον, εἴπερ προωφείλετο αὐτῷ κακόν, καί τό τε ἴδιον τό αὑτοῦ διαπράξασθαι καί τῇ πόλει τῇ ὑμετέρᾳ χάριν καταθέσθαι, εἰ ἐπέδειξεν ἀδικοῦντα ἐκεῖνον, οὐκ ἠξίωσεν, ἀλλ' οὐδ' ἦλθεν ἐπί τοῦτον. καίτοι καλλίων γε ἦν ὁ κίνδυνος αὐτῷ ... {μάρτυρες} ἀλλά γάρ ἐνταῦθα μέν ἀφῆκεν αὐτόν: οὗ δέ ἔδει κινδυνεύειν αὐτόν περί τε αὑτοῦ καί περί ἐμοῦ, ἐνταῦθα δ' ἐπεβούλευεν, [ἐν ᾧ γνωσθείς ἄν ἀπεστέρει μέν ἐμέ τῆς πατρίδος, ἀπεστέρει δέ αὑτόν ἱερῶν καί ὁσίων καί τῶν ἄλλων ἅπερ μέγιστα καί περί πλείστου ἐστίν ἀνθρώποις]. ἔπειτα δ' εἰ καί ὡς μάλιστα ἐβούλετο αὐτόν ὁ λυκῖνος τεθνάναι_εἶμι γάρ καί ἐπί τόν τῶν κατηγόρων λόγον_, οὗ αὐτός οὐκ ἠξίου αὐτόχειρ γενέσθαι, τοῦτο τό ἔργον ἐγώ ποτ' ἄν ἐπείσθην ἀντ' ἐκείνου ποιῆσαι; πότερα ὡς ἐγώ μέν ἦ τῷ σώματι ἐπιτήδειος διακινδυνεύειν, ἐκεῖνος δέ χρήμασι τόν ἐμόν κίνδυνον ἐκπρίασθαι; οὐ δῆτα: τῷ μέν γάρ οὐκ ἦν χρήματα, ἐμοί δέ ἦν: ἀλλ' αὖ τοὐναντίον ἐκεῖνος τοῦτο θᾶσσον ἄν ὑπ' ἐμοῦ ἐπείσθη κατά γε τό εἰκός ἤ ἐγώ ὑπό τούτου, ἐπεί ἐκεῖνός γ' ἑαυτόν οὐδ' ὑπερήμερον γενόμενον ἑπτά μνῶν δυνατός ἦν λύσασθαι, ἀλλ' οἱ φίλοι αὐτόν ἐλύσαντο. καί μέν δή καί τῆς χρείας τῆς ἐμῆς καί τῆς λυκίνου τοῦτο ὑμῖν μέγιστον τεκμήριόν ἐστιν, ὅτι οὐ σφόδρα ἐχρώμην ἐγώ λυκίνῳ φίλῳ, ὡς πάντα ποιῆσαι ἄν τά ἐκείνῳ δοκοῦντα: οὐ γάρ δή που ἑπτά μέν μνᾶς οὐκ ἀπέτεισα ὑπέρ αὐτοῦ δεδεμένου καί λυμαινομένου, κίνδυνον δέ τοσοῦτον ἀράμενος ἄνδρα ἀπέκτεινα δι' ἐκεῖνον. ὡς μέν οὖν οὐκ αὐτός αἴτιός εἰμι τοῦ πράγματος οὐδέ ἐκεῖνος, ἀποδέδεικται καθ' ὅσον ἐγώ δύναμαι τούτῳ δέ χρῶνται πλείστῳ λόγῳ οἱ κατήγοροι, ὅτι ἀφανής ἐστιν ὁ ἀνήρ, καί ὑμεῖς ἴσως περί τούτου αὐτοῦ ποθεῖτε ἀκοῦσαι. εἰ μέν οὖν τοῦτο εἰκάζειν με δεῖ, ἐξ ἴσου τοῦτό ἐστι καί ὑμῖν καί ἐμοί: οὔτε γάρ ὑμεῖς αἴτιοι τοῦ ἔργου ἐστέ οὔτε ἐγώ: εἰ δέ δεῖ τοῖς ἀληθέσι χρῆσθαι, τῶν εἰργασμένων τινά ἐρωτώντων: ἐκείνου γάρ ἄριστ' ἄν πύθοιντο. ἐμοί μέν γάρ τῷ μή εἰργασμένῳ τοσοῦτον τό μακρότατον τῆς ἀποκρίσεώς ἐστιν, ὅτι οὐκ εἴργασμαι: τῷ δέ ποιήσαντι ῥᾳδία ἐστίν ἡ ἀπόδειξις, καί μή ἀποδείξαντι εὖ εἰκάσαι. οἱ μέν γάρ πανουργοῦντες ἅμα τε πανουργοῦσι καί πρόφασιν εὑρίσκουσι τοῦ ἀδικήματος: τῷ δέ μή εἰργασμένῳ χαλεπόν περί τῶν ἀφανῶν εἰκάζειν. οἶμαι δ' ἄν καί ὑμῶν ἕκαστον, εἴ τίς τινα ἔροιτο ὅ τι μή τύχοι εἰδώς, τοσοῦτον ἄν εἰπεῖν, ὅτι οὐκ οἶδεν: εἰ δέ τις περαιτέρω τι κελεύοι λέγειν, ἐν πολλῇ ἄν ἔχεσθαι ὑμᾶς ἀπορίᾳ δοκῶ. μή τοίνυν ἐμοί νείμητε τό ἄπορον τοῦτο. ἐν ᾧ μηδ' ἄν αὐτοί εὐποροῖτε: μηδέ ἐάν εὖ εἰκάζω, ἐν τούτῳ μοι ἀξιοῦτε τήν ἀπόφευξιν εἶναι, ἀλλ' ἐξαρκείτω μοι ἐμαυτόν ἀναίτιον ἀποδεῖξαι τοῦ πράγματος. ἐν τούτῳ οὖν ἀναίτιός εἰμι, οὐκ ἐάν ἐξεύρω ὅτῳ τρόπῳ ἀφανής ἐστιν ἤ ἀπόλωλεν ἁνήρ, ἀλλ' εἰ μή προσήκει μοι μηδέν ὥστ' ἀποκτεῖναι αὐτόν. ἤδη δ' ἔγωγε καί πρότερον ἀκοῇ ἐπίσταμαι γεγονός, τοῦτο μέν τούς ἀποθανόντας, τοῦτο δέ τούς ἀποκτείναντας οὐχ εὑρεθέντας: οὔκουν ἄν καλῶς ἔχοι, εἰ τούτων δέοι τάς αἰτίας ὑποσχεῖν τούς συγγενομένους. πολλοί δέ γ' ἤδη σχόντες ἑτέρων πραγμάτων αἰτίας, πρίν τό σαφές αὐτῶν γνωσθῆναι, προαπώλοντο. αὐτίκα ἐφιάλτην τόν ὑμέτερον πολίτην οὐδέπω <καί> νῦν ηὕρηνται οἱ ἀποκτείναντες: εἰ οὖν τις ἠξίου τούς συνόντας ἐκείνῳ εἰκάζειν οἵτινες ἦσαν οἱ ἀποκτείναντες [ἐφιάλτην], εἰ δέ μή, ἐνόχους εἶναι τῷ φόνῳ, οὐκ ἄν καλῶς εἶχε [τοῖς συνοῦσιν]. ἔπειτα οἵ γε ἐφιάλτην ἀποκτείναντες οὐκ ἐζήτησαν τόν νεκρόν ἀφανίσαι, οὐδ' ἐν τούτῳ κινδυνεύειν μηνῦσαι τό πρᾶγμα, ὥσπερ οἵδε φασίν ἐμέ τῆς μέν ἐπιβουλῆς οὐδένα κοινωνόν ποιήσασθαι τοῦ θανάτου, τῆς δ' ἀναιρέσεως. τοῦτο δ' ἐντός οὐ πολλοῦ χρόνου παῖς ἐζήτησεν οὐδέ δώδεκα ἔτη γεγονώς τόν δεσπότην ἀποκτεῖναι: καί εἰ μή φοβηθείς, ὡς ἀνεβόησεν, ἐγκαταλιπών τήν μάχαιραν ἐν τῇ σφαγῇ ᾤχετο φεύγων, ἀλλ' ἐτόλμησε μεῖναι, ἀπώλοντ' ἄν οἱ ἔνδον ὄντες ἅπαντες: οὐδείς γάρ ἄν ᾤετο τόν παῖδα τολμῆσαί ποτε τοῦτο: νῦν δέ συλληφθείς αὐτός ὕστερον κατεῖπεν αὑτοῦ. τοῦτο δέ περί χρημάτων αἰτίαν ποτέ σχόντες οὐκ οὖσαν, ὥσπερ ἐγώ νῦν, οἱ ἑλληνοταμίαι οἱ ὑμέτεροι, ἐκεῖνοι μέν ἅπαντες ἀπέθανον ὀργῇ μᾶλλον ἤ γνώμῃ, πλήν ἑνός, τό δέ πρᾶγμα ὕστερον καταφανές ἐγένετο. τοῦ δ' ἑνός τούτου_σωσίαν ὄνομά φασιν αὐτῷ εἶναι_κατέγνωστο μέν ἤδη θάνατος, ἐτεθνήκει δέ οὔπω: καί ἐν τούτῳ ἐδηλώθη τῷ τρόπῳ ἀπωλώλει τά χρήματα, καί ὁ ἀνήρ ἀπήχθη ὑπό τοῦ δήμου τοῦ ὑμετέρου παραδεδομένος ἤδη τοῖς ἕνδεκα, οἱ δ' ἄλλοι ἐτέθνασαν οὐδέν αἴτιοι ὄντες. ταῦθ' ὑμῶν αὐτῶν ἐγώ οἶμαι μεμνῆσθαι τούς πρεσβυτέρους, τούς δέ νεωτέρους πυνθάνεσθαι ὥσπερ ἐμέ. οὕτως ἀγαθόν ἐστι μετά τοῦ χρόνου βασανίζειν τά πράγματα. καί τοῦτ' ἴσως φανερόν γένοιτ' ἄν ὕστερον, ὅτῳ τρόπῳ τέθνηκεν ὁ ἄνθρωπος. μή οὖν ὕστερον τοῦτο γνῶτε, ἀναίτιόν με ὄντα ἀπολέσαντες, ἀλλά πρότερόν γ' εὖ βουλεύσασθε, καί μή μετ' ὀργῆς καί διαβολῆς, ὡς τούτων οὐκ ἄν γένοιντο ἕτεροι πονηρότεροι σύμβουλοι. οὐ γάρ ἔστιν ὅ τι ἄν ὀργιζόμενος ἄνθρωπος εὖ γνοίη: αὐτό γάρ ᾧ βουλεύεται, τήν γνώμην, διαφθείρει τοῦ ἀνθρώπου. μέγα τοι ἡμέρα παρ' ἡμέραν γιγνομένη γνώμην, ὦ ἄνδρες, ἐξ ὀργῆς μεταστῆσαι καί τήν ἀλήθειαν εὑρεῖν τῶν γεγενημένων. εὖ δέ ἴστε ὅτι ἐλεηθῆναι ὑφ' ὑμῶν ἄξιός εἰμι μᾶλλον ἤ δίκην δοῦναι: δίκην μέν γάρ εἰκός ἐστι διδόναι τούς ἀδικοῦντας, ἐλεεῖσθαι δέ τούς ἀδίκως κινδυνεύοντας. κρεῖσσον δέ χρή γίγνεσθαι ἀεί τό ὑμέτερον δυνάμενον ἐμέ δικαίως σῴζειν ἤ τό τῶν ἐχθρῶν βουλόμενον ἀδίκως με ἀπολλύναι. ἐν μέν γάρ τῷ ἐπισχεῖν ἔστι καί τά δεινά ταῦτα ποιῆσαι ἅ οὗτοι κελεύουσιν: ἐν δέ τῷ παραχρῆμα οὐκ ἔστιν ἀρχήν ὀρθῶς βουλεύεσθαι. δεῖ δέ με καί ὑπέρ τοῦ πατρός ἀπολογήσασθαι. καίτοι γε πολλῷ μᾶλλον εἰκός ἦν ἐκεῖνον ὑπέρ ἐμοῦ ἀπολογήσασθαι πατέρα ὄντα ὁ μέν γάρ πολλῷ πρεσβύτερός ἐστι τῶν ἐμῶν πραγμάτων, ἐγώ δέ πολλῷ νεώτερος τῶν ἐκείνῳ πεπραγμένων. καί εἰ μέν ἐγώ τούτου ἀγωνιζομένου κατεμαρτύρουν ἅ μή σαφῶς ᾔδη, ἀκοῇ δέ ἠπιστάμην, δεινά ἄν ἔφη πάσχειν ὑπ' ἐμοῦ: νῦν δέ ἀναγκάζων ἐμέ ἀπολογεῖσθαι ὧν ἐγώ πολλῷ νεώτερός εἰμι καί λόγῳ οἶδα, ταῦτα οὐ δεινά ἡγεῖται εἰργάσθαι. ὅμως μέντοι καθ' ὅσον ἐγώ οἶδα, οὐ προδώσω τόν πατέρα κακῶς ἀκούοντα ἐν ὑμῖν ἀδίκως. καίτοι τάχ' ἄν σφαλείην, ἅ ἐκεῖνος ὀρθῶς ἔργῳ ἔπραξε, ταῦτ' ἐγώ λόγῳ μή ὀρθῶς εἰπών: ὅμως δ' οὖν κεκινδυνεύσεται. πρίν μέν γάρ τήν ἀπόστασιν <τήν> τῶν μυτιληναίων γενέσθαι, ἔργῳ τήν εὔνοιαν ἐδείκνυε τήν εἰς ὑμᾶς: ἐπειδή δέ ἡ πόλις ὅλη κακῶς ἐβουλεύσατο ἀποστᾶσα καί ἥμαρτε [τῆς ὑμετέρας γνώμης], μετά τῆς πόλεως ὅλης ἠναγκάσθη συνεξαμαρτεῖν. τήν μέν οὖν γνώμην ἔτι καί ἐν ἐκείνοις ὅμοιος ἦν εἰς ὑμᾶς, τήν δέ εὔνοιαν οὐκέτι ἦν ἐπ' ἐκείνῳ τήν αὐτήν εἰς ὑμᾶς παρέχεσθαι. οὔτε γάρ ἐκλιπεῖν τήν πόλιν εὐ πόρως εἶχεν αὐτῷ: ἱκανά γάρ ἦν τά ἐνέχυρα ἅ εἴχετο αὐτοῦ, οἵ τε παῖδες καί τά χρήματα: τοῦτο δ' αὖ μένοντι πρός τήν πόλιν αὐτῷ ἀδυνάτως εἶχεν ἰσχυρίζεσθαι. ἐπεί δ' ὑμεῖς τούς αἰτίους τούτων ἐκολάσατε, ἐν οἷς οὐκ ἐφαίνετο ὤν ὁ ἐμός πατήρ, τοῖς δ' ἄλλοις μυτιληναίοις ἄδειαν ἐδώκατε οἰκεῖν τήν σφετέραν αὐτῶν, οὐκ ἔστιν ὅ τι ὕστερον αὐτῷ ἡμάρτηται[, τῷ ἐμῷ πατρί], οὐδ' ὅ τι οὐ πεποίηται τῶν δεόντων, οὐδ' ἧς τινος λῃτουργίας ἡ πόλις ἐνδεής γεγένηται, οὔτε ἡ ὑμετέρα οὔτε ἡ μυτιληναίων, ἀλλά καί χορηγίας ἐχορήγει καί τέλη κατατίθησιν. εἰ δ' ἐν αἴνῳ χωροφιλεῖ, τοῦτο οὐκ ἀποστερῶν γε τῶν εἰς τήν πόλιν ἑαυτόν οὐδενός, οὐδ' ἑτέρας πόλεως πολίτης γεγενημένος, ὥσπερ ἑτέρους ὁρῶ τούς [μέν] εἰς τήν ἤπειρον ἰόντας, καί οἰκοῦντας ἐν τοῖς πολεμίοις τοῖς ὑμετέροις καί δίκας ἀπό ξυμβόλων ὑμῖν δικαζομένους, οὐδέ φεύγων τό πλῆθος τό ὑμέτερον, τούς δ' οἵους ὑμεῖς μισῶν συκοφάντας. ἅ μέν οὖν μετά τῆς πόλεως ὅλης ἀνάγκῃ μᾶλλον ἤ γνώμῃ ἔπραξε, τούτων οὐ δίκαιός ἐστιν ὁ ἐμός πατήρ ἰδίᾳ δίκην διδόναι. ἅπασι γάρ μυτιληναίοις ἀείμνηστος ἡ τότε ἁμαρτία γεγένηται: ἠλλάξαντο μέν γάρ πολλῆς εὐδαιμονίας πολλήν κακοδαιμονίαν, ἐπεῖδον δέ τήν ἑαυτῶν πατρίδα ἀνάστατον γενομένην. ἅ δέ ἰδίᾳ οὗτοι διαβάλλουσι τόν ἐμόν πατέρα, μή πείθεσθε: χρημάτων γάρ ἕνεκα ἡ πᾶσα παρασκευή γεγένηται ἐπ' ἐμοί κἀκείνῳ. πολλά δέ ἐστι τά συμβαλλόμενα τοῖς βουλομένοις τῶν ἀλλοτρίων ἐφίεσθαι, γέρων μέν ἐκεῖνος ὥστ' ἐμοί βοηθεῖν, νεώτερος δ' ἐγώ πολλῷ ἤ ὥστε δύνασθαι ἐμαυτῷ τιμωρεῖν ἱκανῶς. ἀλλ' ὑμεῖς βοηθήσατέ μοι, καί μή διδάσκετε τούς συκοφάντας μεῖζον ὑμῶν αὐτῶν δύνασθαι. ἐάν μέν γάρ εἰσιόντες εἰς ὑμᾶς ἅ βούλονται πράσσωσι, δεδιδαγμένον ἔσται τούτους μέν πείθειν, τό δ' ὑμέτερον πλῆθος φεύγειν: ἐάν δέ εἰσιόντες εἰς ὑμᾶς πονηροί μέν αὐτοί δοκῶσιν εἶναι, πλέον δ' αὐτοῖς μηδέν γένηται, ὑμετέρα ἡ τιμή καί ἡ δύναμις ἔσται, ὥσπερ καί τό δίκαιον ἔχει. ὑμεῖς οὖν ἐμοί τε βοηθεῖτε καί τῷ δικαίῳ. ὅσα μέν οὖν ἐκ τῶν ἀνθρωπίνων τεκμηρίων καί μαρτυριῶν οἷά τε ἦν ἀποδειχθῆναι, ἀκηκόατε: χρή δέ καί τοῖς ἀπό τῶν θεῶν σημείοις εἰς τά τοιαῦτα οὐχ ἥκιστα τεκμηραμένους ψηφίζεσθαι. καί γάρ τά τῆς πόλεως κοινά τούτοις μάλιστα πιστεύοντες ἀσφαλῶς διαπράσσεσθε, τοῦτο μέν τά εἰς τούς κινδύνους ἥκοντα, τοῦτο δέ [εἰς] τά ἔξω τῶν κινδύνων. χρή δέ καί εἰς τά ἴδια ταῦτα μέγιστα καί πιστότατα ἡγεῖσθαι. οἶμαι γάρ ὑμᾶς ἐπίστασθαι ὅτι πολλοί ἤδη ἄνθρωποι μή καθαροί χεῖρας ἤ ἄλλο τι μίασμα ἔχοντες συνεισβάντες εἰς τό πλοῖον συναπώλεσαν μετά τῆς αὑτῶν ψυχῆς τούς ὁσίως διακειμένους τά πρός τούς θεούς, τοῦτο δέ ἤδη ἑτέρους ἀπολομένους μέν οὔ, κινδυνεύσαντας δέ τούς ἐσχάτους κινδύνους διά τούς τοιούτους ἀνθρώπους, τοῦτο δέ ἱεροῖς παραστάντες πολλοί δή καταφανεῖς ἐγένοντο οὐχ ὅσιοι ὄντες, [καί] διακωλύοντες τά ἱερά μή γίγνεσθαι τά νομιζόμενα. ἐμοί τοίνυν ἐν πᾶσι τούτοις τά ἐναντία ἐγένετο. τοῦτο μέν γάρ ὅσοις συνέπλευσα, καλλίστοις ἐχρήσαντο πλοῖς: τοῦτο δέ ὅπου ἱεροῖς παρέστην, οὐκ ἔστιν ὅπου οὐχί κάλλιστα τά ἱερά ἐγένετο. ἅ ἐγώ ἀξιῶ μεγάλα μοι τεκμήρια εἶναι τῆς αἰτίας, ὅτι οὐκ ἀληθῆ μου οὗτοι κατηγοροῦσι ... τούτων μάρτυρες. {μάρτυρες} ἐπίσταμαι δέ καί τάδε, ὦ ἄνδρες δικασταί, ὅτι εἰ μέν ἐμοῦ κατεμαρτύρουν οἱ μάρτυρες, ὥς τι ἀνόσιον γεγένηται ἐμοῦ παρόντος ἐν πλοίῳ ἤ ἐν ἱεροῖς, αὐτοῖς γε τούτοις ἰσχυροτάτοις ἄν ἐχρῶντο, καί πίστιν τῆς αἰτίας ταύτην σαφεστάτην ἀπέφαινον, τά σημεῖα τά ἀπό τῶν θεῶν: νῦν δέ τῶν τε σημείων ἐναντίων τοῖς τούτων λόγοις γιγνομένων, τῶν τε μαρτύρων ἅ μέν ἐγώ λέγω μαρτυρούντων ἀληθῆ εἶναι, ἅ δ' οὗτοι κατηγοροῦσι ψευδῆ, τοῖς μέν μαρτυροῦσιν ἀπιστεῖν ὑμᾶς κελεύουσι, τοῖς δέ λόγοις οὕς αὐτοί λέγουσι πιστεύειν ὑμᾶς φασί χρῆναι. καί οἱ μέν ἄλλοι ἄνθρωποι τοῖς ἔργοις τούς λόγους ἐλέγχουσιν, οὗτοι δέ τοῖς λόγοις τά ἔργα ζητοῦσιν ἄπιστα καθιστάναι. ὅσα μέν οὖν ἐκ τῶν κατηγορηθέντων μέμνημαι, ὦ ἄνδρες, ἀπολελόγημαι: οἶμαι δέ καί ὑμῶν ἀποψηφίσασθαι. ταὐτά γάρ ἐμέ τε σῴζει, καί ὑμῖν νόμιμα καί εὔορκα γίγνεται. κατά γάρ τούς νόμους ὠμόσατε δικάσειν: ἐγώ δέ καθ' οὕς μέν ἀπήχθην, οὐκ ἔνοχός εἰμι τοῖς νόμοις, ὧν δ' ἔχω τήν αἰτίαν, ἀγών μοι νόμιμος ὑπολείπεται. εἰ δέ δύο ἐξ ἑνός ἀγῶνος γεγένησθον, οὐκ ἐγώ αἴτιος, ἀλλ' οἱ κατήγοροι. καίτοι οὐ δή που οἱ μέν ἔχθιστοι οἱ ἐμοί δύο ἀγῶνας περί ἐμοῦ πεποιήκασιν, ὑμεῖς δέ οἱ τῶν δικαίων ἴσοι κριταί προκαταγνώσεσθέ μου ἐν τῷδε τῷ ἀγῶνι τόν φόνον. μή ὑμεῖς γε, ὦ ἄνδρες: ἀλλά δότε τι καί τῷ χρόνῳ μεθ' οὗ ὀρθότατα εὑρίσκουσιν οἱ τήν ἀκρίβειαν ζητοῦντες τῶν πραγμάτων. ἠξίουν μέν γάρ ἔγωγε περί τῶν τοιούτων, ὦ ἄνδρες, εἶναι τήν δίκην κατά τούς νόμους, κατά μέντοι τό δίκαιον ὡς πλειστάκις ἐλέγχεσθαι. τοσούτῳ γάρ ἄμεινον ἄν ἐγιγνώσκετο: οἱ γάρ πολλοί ἀγῶνες τῇ μέν ἀληθείᾳ σύμμαχοί εἰσι, τῇ δέ διαβολῇ πολεμιώτατοι. [φόνου γάρ δίκη καί μή ὀρθῶς γνωσθεῖσα ἰσχυρότερον τοῦ δικαίου καί τοῦ ἀληθοῦς ἐστιν: ἀνάγκη γάρ, ἐάν ὑμεῖς καταψηφίσησθε, καί μή ὄντα φονέα μηδ' ἔνοχον τῷ ἔργῳ χρῆσθαι τῇ δίκῃ καί τῷ νόμῳ: καί οὐδείς ἄν τολμήσειεν οὔτε τήν δίκην τήν δεδικασμένην παραβαίνειν πιστεύσας αὑτῷ ὅτι οὐκ ἔνοχός ἐστιν, οὔτε ξυνειδώς αὑτῷ τοιοῦτον ἔργον εἰργασμένῳ μή οὐ χρῆσθαι τῷ νόμῳ: ἀνάγκη δέ τῆς δίκης νικᾶσθαι παρά τό ἀληθές, αὐτοῦ τε τοῦ ἀληθοῦς, ἄλλως τε καί ἐάν μή ᾖ ὁ τιμωρήσων. αὐτῶν δέ τούτων ἕνεκα οἵ τε νόμοι καί αἱ διωμοσίαι καί τά τόμια καί αἱ προρρήσεις, καί τἆλλα ὅσα γίγνεται τῶν δικῶν ἕνεκα τοῦ φόνου, πολύ διαφέροντά ἐστιν ἤ καί ἐπί τοῖς ἄλλοις, ὅτι καί αὐτά τά πράγματα, περί ὧν οἱ κίνδυνοι, περί πλείστου ἐστίν ὀρθῶς γιγνώσκεσθαι: ὀρθῶς μέν γάρ γνωσθέντα τιμωρία ἐστί τῷ ἀδικηθέντι, φονέα δέ τόν μή αἴτιον ψηφισθῆναι ἁμαρτία καί ἀσέβειά ἐστιν εἴς τε τούς θεούς καί εἰς τούς νόμους. καί οὐκ ἴσον ἐστί τόν τε διώκοντα μή ὀρθῶς αἰτιάσασθαι καί ὑμᾶς τούς δικαστάς μή ὀρθῶς γνῶναι. ἡ μέν γάρ τούτων αἰτίασις οὐκ ἔχει τέλος, ἀλλ' ἐν ὑμῖν ἐστι καί τῇ δίκῃ: ὅ τι δ' ἄν ὑμεῖς ἐν αὐτῇ τῇ δίκῃ μή ὀρθῶς γνῶτε, τοῦτο οὐκ ἔστιν ὅποι ἄν τις ἀνενεγκών τήν ἁμαρτίαν ἀπολύσαιτο.] πῶς ἄν οὖν ὀρθῶς δικάσαιτε περί αὐτῶν; εἰ τούτους τε ἐάσετε τόν νομιζόμενον ὅρκον διομοσαμένους κατηγορῆσαι, κἀμέ περί αὐτοῦ τοῦ πράγματος ἀπολογήσασθαι. πῶς δέ ἐάσετε; ἐάν νυνί ἀποψηφίσησθέ μου. διαφεύγω γάρ οὐδ' οὕτω τάς ὑμετέρας γνώμας, ἀλλ' ὑμεῖς ἔσεσθε οἱ κἀκεῖ μερί ἐμοῦ διαψηφιζόμενοι. καί φεισαμένοις μέν ὑμῖν ἐμοῦ νῦν ἔξεστι τότε χρῆσθαι ὅ τι ἄν βούλησθε, ἀπολέσασι δέ οὐδέ βουλεύσασθαι ἔτι περί ἐμοῦ ἐγχωρεῖ. καί μήν εἰ δέοι ἁμαρτεῖν τι, τό ἀδίκως ἀπολῦσαι ὁσιώτερον ἄν εἴη τοῦ μή δικαίως ἀπολέσαι: τό μέν γάρ ἁμάρτημα μόνον ἐστί, τό δέ ἕτερον καί ἀσέβημα. ἐν ᾧ χρή πολλήν πρόνοιαν ἔχειν, μέλλοντας ἀνήκεστον ἔργον ἐργάζεσθαι. ἐν μέν γάρ ἀκεστῷ πράγματι καί ὀργῇ χρησαμένους καί διαβολῇ πιθομένους ἔλαττόν ἐστιν ἐξαμαρτεῖν: μεταγνούς γάρ ἔτι ἄν <τις> ὀρθῶς βουλεύσαιτο: ἐν δέ τοῖς ἀνηκέστοις πλέον βλάβος τό μετανοεῖν καί γνῶναι ἐξημαρτηκότας. ἤδη δέ τισιν ὑμῶν καί μετεμέλησεν ἀπολωλεκόσι. καίτοι ὅπου ὑμῖν τοῖς ἐξαπατηθεῖσι μετεμέλησεν, ἦ καί πάνυ τοι χρῆν τούς γε ἐξαπατῶντας ἀπολωλέναι. ἔπειτα δέ τά μέν ἀκούσια τῶν ἁμαρτημάτων ἔχει συγγνώμην, τά δέ ἑκούσια οὐκ ἔχει. τό μέν γάρ ἀκούσιον ἁμάρτημα, ὦ ἄνδρες, τῆς τύχης ἐστί, τό δέ ἑκούσιον τῆς γνώμης. ἑκούσιον δέ πῶς ἄν εἴη μᾶλλον ἤ εἴ τις, ὧν βουλήν ποιοῖτο, ταῦτα παραχρῆμα ἐξεργάζοιτο; καί μήν τήν ἴσην γε δύναμιν ἔχει, ὅστις τε ἄν τῇ χειρί ἀποκτείνῃ ἀδίκως καί ὅστις τῇ ψήφῳ. εὖ δ' ἴστε ὅτι οὐκ ἄν ποτ' ἦλθον εἰς τήν πόλιν, εἴ τι ξυνῄδη ἐμαυτῷ τοιοῦτον: νῦν δέ πιστεύων τῷ δικαίῳ, οὗ πλέονος οὐδέν ἐστιν ἄξιον ἀνδρί συναγωνίζεσθαι, μηδέν αὑτῷ συνειδότι ἀνόσιον εἰργασμένῳ μηδ' εἰς τούς θεούς ἠσεβηκότι: ἐν γάρ τῷ τοιούτῳ ἤδη καί τό σῶμα ἀπειρηκός ἡ ψυχή συνεξέσωσεν, ἐθέλουσα ταλαιπωρεῖν διά τό μή ξυνειδέναι ἑαυτῇ: τῷ δέ ξυνειδότι τοῦτο αὐτό πρῶτον πολέμιόν ἐστιν: ἔτι γάρ καί τοῦ σώματος ἰσχύοντος ἡ ψυχή προαπολείπει, ἡγουμένη τήν τιμωρίαν οἱ ἥκειν ταύτην τῶν ἀσεβημάτων: ἐγώ δ' ἐμαυτῷ τοιοῦτον οὐδέν ξυνειδώς ἥκω εἰς ὑμᾶς. τό δέ τούς κατηγόρους διαβάλλειν οὐδέν ἐστι θαυμαστόν. τούτων γάρ ἔργον τοῦτο, ὑμῶν δέ τό μή πείθεσθαι τά μή δίκαια. τοῦτο μέν γάρ ἐμοί πειθομένοις ὑμῖν μεταμελῆσαι ἔστιν, καί τούτου φάρμακον τό αὖθις κολάσαι, τοῦ δέ τούτοις πειθομένους ἐξεργάσασθαι ἅ οὗτοι βούλονται οὐκ ἔστιν ἴασις. οὔτε χρόνος πολύς ὁ διαφέρων, ἐν ᾧ ταῦτα νομίμως πράξεθ' ἅ νῦν ὑμᾶς παρανόμως πείθουσιν οἱ κατήγοροι ψηφίσασθαι. οὔ τοι τῶν ἐπειγομένων ἐστί τά πράγματα, ἀλλά τῶν εὖ βουλευομένων. νῦν μέν οὖν γνωρισταί γίγνεσθε τῆς δίκης, τότε δέ δικασταί [τῶν μαρτύρων]: νῦν μέν δοξασταί, τότε δέ κριταί τῶν ἀληθῶν. ῥᾷστον δέ τοί ἐστιν ἀνδρός περί θανάτου φεύγοντος τά ψευδῆ καταμαρτυρῆσαι. ἐάν γάρ τό παραχρῆμα μόνον πείσωσιν ὥστε ἀποκτεῖναι, ἅμα τῷ σώματι καί ἡ τιμωρία ἀπόλωλεν. οὐδέ γάρ οἱ φίλοι ἔτι θελήσουσιν ὑπέρ ἀπολωλότος τιμωρεῖν: ἐάν δέ καί βουληθῶσιν, τί ἔσται πλέον τῷ γε ἀποθανόντι; νῦν μέν οὖν ἀποψηφίσασθέ μου: ἐν δέ τῇ τοῦ φόνου δίκῃ οὗτοί τε τόν νομιζόμενον ὅρκον διομοσάμενοι ἐμοῦ κατηγορήσουσι, καί ὑμεῖς περί ἐμοῦ κατά τούς κειμένους νόμους διαγνώσεσθε, καί ἐμοί οὐδείς λόγος ἔσται ἔτι, ἐάν τι πάσχω, ὡς παρανόμως ἀπωλόμην. ταῦτά τοι δέομαι ὑμῶν, οὔτε τό ὑμέτερον εὐσεβές παριείς οὔτε ἐμαυτόν ἀποστερῶν τό δίκαιον: ἐν δέ τῷ ὑμετέρῳ ὅρκῳ καί ἡ ἐμή σωτηρία ἔνεστι. πειθόμενοι δέ τούτων ὅτῳ βούλεσθε, ἀποψηφίσασθέ μου. [6] {work} {περι του χορευτου} ἥδιστον μέν, ὦ ἄνδρες δικασταί, ἀνθρώπῳ ὄντι μή γενέσθαι μηδένα κίνδυνον περί τοῦ σώματος, καί εὐχόμενος ἄν τις ταῦτα εὔξαιτο: εἰ <δ'> ἄρα τις καί ἀναγ κάζοιτο κινδυνεύειν, τοῦτο γοῦν ὑπάρχειν, ὅπερ μέγιστον ἐγώ νομίζω ἐν πράγματι τοιούτῳ, αὐτόν ἑαυτῷ συνειδέναι μηδέν ἐξημαρτηκότι, ἀλλ' εἴ τις καί συμφορά γίγνοιτο, ἄνευ κακότητος καί αἰσχύνης γίγνεσθαι, καί τύχῃ μᾶλλον ἤ ἀδικίᾳ. καί τούς μέν νόμους οἵ κεῖνται περί τῶν τοιούτων πάντες ἄν ἐπαινέσειαν κάλλιστα νόμων <ἁπάντων> κεῖσθαι καί ὁσιώτατα. ὑπάρχει μέν γάρ αὐτοῖς ἀρχαιοτάτοις εἶναι ἐν τῇ γῇ ταύτῃ, ἔπειτα τούς αὐτούς αἰεί περί τῶν αὐτῶν, ὅπερ μέγιστον σημεῖον νόμων καλῶς κειμένων: ὁ χρόνος γάρ καί ἡ ἐμπειρία τά μή καλῶς ἔχοντα διδάσκει τούς ἀνθρώπους. ὥστ' οὐ δεῖ ὑμᾶς ἐκ τῶν λόγων τοῦ κατηγοροῦντος τούς νόμους μαθεῖν εἰ καλῶς ἔχουσιν ἤ μή, ἀλλ' ἐκ τῶν νόμων τούς τούτων λόγους, εἰ ὀρθῶς ὑμᾶς καί νομίμως διδάσκουσιν ἤ οὔ. ὁ μέν οὖν ἀγών ἐμοί μέγιστος τῷ κινδυνεύοντι καί διωκομένῳ. ἡγοῦμαι μέντοι γε καί ὑμῖν τοῖς δικασταῖς περί πολλοῦ εἶναι τάς φονικάς δίκας ὀρθῶς διαγιγνώσκειν, μάλιστα μέν τῶν θεῶν ἕνεκα καί τοῦ εὐσεβοῦς, ἔπειτα δέ καί ὑμῶν αὐτῶν. ἔστι μέν γάρ περί τοῦ τοιούτου [αὐτοῦ] μία δίκη: αὕτη δέ μή ὀρθῶς καταγνωσθεῖσα ἰσχυροτέρα ἐστί τοῦ δικαίου καί τοῦ ἀληθοῦς. ἀνάγκη γάρ, ἐάν ὑμεῖς καταψηφίσησθε, καί μή ὄντα φονέα μηδέ ἔνοχον τῷ ἔργῳ χρήσασθαι τῇ δίκῃ, καί νόμῳ εἴργεσθαι πόλεως ἱερῶν ἀγώνων θυσιῶν, ἅπερ μέγιστα καί παλαιότατα τοῖς ἀνθρώποις. τοσαύτην γάρ ἀνάγκην ὁ νόμος ἔχει ὥστε καί ἄν τις κτείνῃ τινά ὧν αὐτός κρατεῖ καί μή ἔστιν ὁ τιμωρήσων, τό νομιζόμενον καί τό θεῖον δεδιώς ἁγνεύει τε ἑαυτόν καί ἀφέξεται ὧν εἴρηται ἐν τῷ νόμῳ, ἐλπίζων οὕτως ἄν ἄριστα πράξειν. ἔστι μέν γάρ τά πλείω τοῖς ἀνθρώποις τοῦ βίου ἐν ταῖς ἐλπίσιν: ἀσεβῶν δέ καί παραβαίνων τά εἰς τούς θεούς καί αὐτῆς ἄν τῆς ἐλπίδος, ὅπερ μέγιστόν ἐστι τοῖς ἀνθρώποις ἀγαθόν, αὐτός αὑτόν ἀποστεροίη. καί οὐδείς ἄν τολμήσειεν οὔτε τήν δίκην τήν δεδικασμένην παραβαίνειν πιστεύσας ὅτι οὐκ ἔνοχός ἐστι τῷ ἔργῳ, οὔτ' αὖ συνειδώς αὐτός αὑτῷ ἔργον εἰργασμένος τοιοῦτον μή οὐ χρῆσθαι τῷ νόμῳ: ἀνάγκη δέ τῆς τε δίκης νικᾶσθαι παρά τό ἀληθές, αὐτοῦ τε τοῦ ἀληθοῦς, κἄν μή ὁ τιμωρήσων ᾖ. αὐτῶν δέ τούτων ἕνεκα οἵ τε νόμοι καί αἱ διωμοσίαι καί τά τόμια καί αἱ προρρήσεις, καί τἆλλα ὅσα γίγνεται τῶν δικῶν τοῦ φόνου ἕνεκα, πολύ διαφέροντά ἐστιν ἤ ἐπί τοῖς ἄλλοις, ὅτι καί αὐτά τά πράγματα, περί ὧν οἱ κίνδυνοι, περί πλείστου ἐστίν ὀρθῶς γιγνώσκεσθαι: ὀρθῶς μέν γάρ γνωσθέντα τιμωρία ἐστίν ὑπέρ τοῦ ἀδικηθέντος, φονέα δέ τόν μή αἴτιον ψηφισθῆναι ἁμαρτία καί ἀσέβεια εἴς τε τούς θεούς καί τούς νόμους. καί οὐκ ἴσον ἐστί τόν τε διώκοντα μή ὀρθῶς <αἰτιάσασθαι καί ὑμᾶς τούς δικαστάς μή ὀρθῶς> γνῶναι. ἡ μέν γάρ τούτου αἰτίασις οὐκ ἔχει [νῦν] τέλος, ἀλλ' ἐν ὑμῖν ἐστι καί τῇ δίκῃ: ὅ τι δ' ἄν ὑμεῖς μή ὀρθῶς γνῶτε, τοῦτο οὐκ ἔστιν ὅποι ἄν ἀνενεγκών τις τήν αἰτίαν ἀπολύσαιτο. ἐγώ δέ, ὦ ἄνδρες, οὐ τήν αὐτήν γνώμην ἔχω περί τῆς ἀπολογίας ἥνπερ οἱ κατήγοροι περί τῆς κατηγορίας. οὗτοι <μέν> γάρ τήν μέν δίωξιν εὐσεβείας ἕνεκά φασι ποιεῖσθαι καί τοῦ δικαίου, τήν δέ κατηγορίαν ἅπασαν πεποίηνται διαβολῆς ἕνεκα καί ἀπάτης, ὅπερ ἀδικώτατόν ἐστι τῶν ἐν ἀνθρώποις, καί οὐκ ἐλέγξαντες, εἴ τι ἀδικῶ, δικαίως με βούλονται τιμωρεῖσθαι, ἀλλά διαβαλόντες, καί εἰ μηδέν ἀδικῶ, ζημιῶσαι καί ἐξελάσαι ἐκ τῆς γῆς ταύτης. ἐγώ δέ ἀξιῶ πρῶτον μέν περί αὐτοῦ τοῦ πράγματος ἀποκρίνεσθαι, καί διηγήσασθαι ἐν ὑμῖν τά γενόμενα πάντα: ἔπειτα περί τῶν ἄλλων ὧν οὗτοι κατηγοροῦσιν, ἐάν ὑμῖν ἡδομένοις, βουλήσομαι ἀπολογήσασθαι. ἡγοῦμαι γάρ μοι τιμήν καί ὠφέλειαν αὐτά οἴσειν, τοῖς δέ κατηγόροις καί τοῖς ἐπηρεάζουσιν αἰσχύνην: ἐπεί τοί γε καί δεινόν, ὦ ἄνδρες: ἵνα μέν ἐξῆν αὐτοῖς, εἴ τι ἠδίκουν ἐγώ τήν πόλιν ἤ ἐν χορηγίᾳ ἤ ἐν ἄλλοις τισίν, ἀποφήνασι καί ἐξελέγξασιν ἄνδρα τε ἐχθρόν τιμωρήσασθαι καί τήν πόλιν ὠφελῆσαι, ἐνταῦθα μέν οὐδείς πώποτε οἷός τε ἐγένετο αὐτῶν οὔτε μικρόν οὔτε μέγα ἐξελέγξαι ἀδικοῦντα τόνδε τόν ἄνδρα τό πλῆθος τό ὑμέτερον: ἐν δέ τούτῳ τῷ ἀγῶνι, φόνου διώκοντες καί τοῦ νόμου οὕτως ἔχοντος, εἰς αὐτό τό πρᾶγμα κατηγορεῖν, μηχανῶνται ἐπ' ἐμοί λόγους ψευδεῖς συντιθέντες καί διαβάλλοντες τά εἰς τήν πόλιν. καί τῇ μέν πόλει, εἴπερ ἀδικεῖται, κατηγορίαν ἀντί τιμωρίας ἀπονέμουσιν, αὐτοί δέ ὅ τήν πόλιν φασίν ἀδικεῖσθαι, τούτου ἰδίᾳ ἀξιοῦσι δίκην λαμβάνειν. καίτοι αὗται αἱ κατηγορίαι οὔτε χάριτος ἄξιαι οὔτε πίστεως. οὔτε γάρ δή οὗ ἡ πόλις ἐλάμβανεν ἄν δίκην εἴ τι ἠδίκητο, ἐνταῦθα τήν κατηγορίαν ποιεῖται, ὥστε χάριτος ἄξιον εἶναι τῇ πόλει: οὔτε ὅστις εἰς ἄλλα κατηγορεῖ ἤ ἅ διώκει ἐν πράγματι τοιούτῳ, πιστεῦσαι δήπου αὐτῷ ἀξιώτερόν ἐστιν ἤ ἀπιστῆσαι. ἐγώ δέ σχεδόν ἐπίσταμαι τήν ὑμετέραν γνώμην, ὅτι οὔτ' ἄν καταψηφίσαισθε οὔτ' ἄν ἀποψηφίσαισθε ἑτέρου τινός ἕνεκα μᾶλλον ἤ αὐτοῦ τοῦ πράγματος: ταῦτα γάρ καί ὅσια καί δίκαια. ἄρξομαι δέ ἐντεῦθεν. ἐπειδή χορηγός κατεστάθην εἰς θαργήλια καί ἔλαχον παντακλέα διδάσκαλον καί κεκροπίδα φυλήν πρός τῇ ἐμαυτοῦ, [τουτέστι τῇ ἐρεχθηίδι], ἐχορήγουν ὡς ἄριστα ἐδυνάμην καί δικαιότατα. καί πρῶτον μέν διδασκαλεῖον <ᾗ> ἦν ἐπιτηδειότατον τῆς ἐμῆς οἰκίας κατεσκεύασα, ἐν ᾧπερ καί διονυσίοις ὅτε ἐχορήγουν ἐδίδασκον: ἔπειτα τόν χορόν συνέλεξα ὡς ἐδυνάμην ἄριστα, οὔτε ζημιώσας οὐδένα οὔτε ἐνέχυρα βίᾳ φέρων οὔτ' ἀπεχθανόμενος οὐδενί, ἀλλ' ὥσπερ ἄν ἥδιστα καί ἐπιτηδειότατα ἀμφοτέροις ἐγίγνετο, ἐγώ μέν ἐκέλευον καί ᾐτούμην, οἱ δ' ἑκόντες καί βουλόμενοι ἔπεμπον. ἐπεί δέ ἧκον οἱ παῖδες, πρῶτον μέν μοι ἀσχολία ἦν παρεῖναι καί ἐπιμελεῖσθαι: ἐτύγχανε γάρ μοι πράγματα ὄντα πρός ἀριστίωνα καί φιλῖνον, ἅ ἐγώ περί πολλοῦ ἐποιούμην, ἐπειδή περ εἰσήγγειλα, ὀρθῶς καί δικαίως ἀποδεῖξαι τῇ βουλῇ καί τοῖς ἄλλοις ἀθηναίοις. ἐγώ μέν οὖν τούτοις προσεῖχον τόν νοῦν, κατέστησα δέ ἐπιμελεῖσθαι, εἴ τι δέοι τῷ χορῷ, φανόστρατον, δημότην μέν τουτωνί τῶν διωκόντων, κηδεστήν δ' ἐμαυτοῦ, ᾧ ἐγώ δέδωκα τήν θυγατέρα, καί ἠξίουν αὐτόν <ὡς> ἄριστα ἐπιμελεῖσθαι: ἔτι δέ πρός τούτῳ δύο ἄνδρας, τόν μέν ἐρεχθηίδος ἀμεινίαν, ὅν αὐτοί οἱ φυλέται ἐψηφίσαντο συλλέγειν καί ἐπιμελεῖσθαι τῆς φυλῆς ἑκάστοτε, δοκοῦντα χρηστόν εἶναι, τόν δ' ἕτερον ..., τῆς κεκροπίδος, ὅσπερ ἑκάστοτε εἴωθεν ταύτην τήν φυλήν συλλέγειν: ἔτι δέ τέταρτον φίλιππον, ᾧ προσετέτακτο ὠνεῖσθαι καί ἀναλίσκειν εἴ τι φράζοι ὁ διδάσκαλος ἤ ἄλλος τις τούτων, ὅπως <ὡς> ἄριστα χορηγοῖντο οἱ παῖδες καί μηδενός ἐνδεεῖς εἶεν διά τήν ἐμήν ἀσχολίαν. καθειστήκει μέν ἡ χορηγία οὕτω. καί τούτων εἴ τι ψεύδομαι προφάσεως ἕνεκα, ἔξεστι τῷ κατηγόρῳ ἐξελέγξαι ἐν τῷ ὑστέρῳ λόγῳ ὅ τι ἄν βούληται [εἰπεῖν]: ἐπεί τοι οὕτως ἔχει, ὦ ἄνδρες: πολλοί τῶν περιεστώτων τούτων τά μέν πράγματα ταῦτα πάντα ἀκριβῶς ἐπίστανται, καί τοῦ ὁρκωτοῦ ἀκούουσι, καί ἐμοί προσέχουσι τόν νοῦν ἅττα ἐγώ ἀποκρίνομαι, οἷς ἐγώ βουλοίμην ἄν δοκεῖν αὐτός τε εὔορκος εἶναι καί ὑμᾶς τἀληθῆ λέγων πεῖσαι ἀποψηφίσασθαί μου. πρῶτον μέν οὖν ἀποδείξω ὑμῖν ὅτι οὔτε ἐκέλευσα πιεῖν τόν παῖδα τό φάρμακον οὔτ' ἠνάγκασα οὔτ' ἔδωκα καί οὐδέ παρῆ ὅτ' ἔπιεν. καί οὐ τούτου ἕνεκα ταῦτα σφόδρα λέγω, ὡς ἐμαυτόν ἔξω αἰτίας καταστῆσαι, ἕτερον δέ τινα εἰς αἰτίαν ἀγαγεῖν: οὐ δῆτα ἔγωγε, πλήν γε τῆς τύχης, ἥπερ οἶμαι καί ἄλλοις πολλοῖς ἀνθρώπων αἰτία ἐστίν ἀποθανεῖν: ἥν οὔτ' ἄν ἐγώ οὔτ' ἄλλος οὐδείς οἷός τ' ἄν εἴη ἀποτρέψαι μή οὐ γενέσθαι ἥντινα δεῖ ἑκάστῳ ... {μάρτυρες} μεμαρτύρηται μέν οὖν, ὦ ἄνδρες, περί τοῦ πράγματος ἅ ἐγώ ὑμῖν ὑπεσχόμην: ἐξ αὐτῶν δέ τούτων χρή σκοπεῖν ἅ τε οὗτοι διωμόσαντο καί ἅ ἐγώ, πότεροι ἀληθέστερα καί εὐορκότερα. διωμόσαντο δέ οὗτοι μέν ἀποκτεῖναί με διόδοτον βουλεύσαντα τόν θάνατον, ἐγώ δέ μή ἀποκτεῖναι, μήτε χειρί ἐργασάμενος μήτε βουλεύσας. αἰτιῶνται δέ οὗτοι μέν ἐκ τούτων, ὡς αἴτιος ὅς ἐκέλευσε πιεῖν τόν παῖδα τό φάρμακον ἤ ἠνάγκασεν ἤ ἔδωκεν: ἐγώ δ' ἐξ αὐτῶν τούτων ὧν αἰτιῶνται οὗτοι ἀποφανῶ ὅτι οὐκ ἔνοχός εἰμι: οὔτε γάρ ἐκέλευσα οὔτ' ἠνάγκασα οὔτ' ἔδωκα: καί ἔτι προστίθημι αὐτοῖς ὅτι οὐδέ παρεγενόμην πίνοντι. καί εἴ φασιν ἀδικεῖν εἴ τις ἐκέλευσεν, ἐγώ οὐκ ἀδικῶ: οὐ γάρ ἐκέλευσα. καί εἴ φασιν ἀδικεῖν εἴ τις ἠνάγκασεν, ἐγώ οὐκ ἀδικῶ: οὐ γάρ ἠνάγκασα. καί εἰ τόν δόντα τό φάρμακόν φασιν αἴτιον εἶναι, ἐγώ οὐκ αἴτιος: οὐ γάρ ἔδωκα. αἰτιάσασθαι μέν οὖν καί καταψεύσασθαι ἔξεστι τῷ βουλομένῳ: αὐτός γάρ ἕκαστος τούτου κρατεῖ: γενέσθαι μέντοι τά μή γενόμενα καί ἀδικεῖν τόν μή ἀδικοῦντα οὐκ ἐν τοῖς τούτων λόγοις ἡγοῦμαι εἶναι, ἀλλ' ἐν τῷ δικαίῳ καί ἐν τῷ ἀληθεῖ. ὁπόσα μέν γάρ λάθρα πράττεται καί ἐπί θανάτῳ βουλευθέντα, ὧν μή εἰσι μάρτυρες, ἀνάγκη περί τῶν τοιούτων ἐξ αὐτῶν τῶν λόγων τῶν τε τοῦ κατηγόρου καί τοῦ ἀποκρινομένου τήν διάγνωσιν ποιεῖσθαι καί θηρεύειν καί ἐπί σμικρόν ὑπονοεῖν τά λεγόμενα, καί εἰκάζοντας μᾶλλον ἤ σάφα εἰδότας ψηφίζεσθαι περί τῶν πραγμάτων: ὅπου δέ πρῶτον μέν αὐτοί οἱ κατήγοροι ὁμολογοῦσι μή ἐκ προνοίας μηδ' ἐκ παρασκευῆς γενέσθαι τόν θάνατον τῷ παιδί, ἔπειτα τά πραχθέντα φανερῶς ἅπαντα πραχθῆναι καί ἐναντίον μαρτύρων πολλῶν, καί ἀνδρῶν καί παίδων, καί ἐλευθέρων καί δούλων, ἐξ ὧνπερ καί εἴ τίς τι ἠδίκηκε, φανερώτατος ἄν εἴη, καί εἴ τις μή ἀδικοῦντα αἰτιῷτο, μάλιστ' ἄν ἐξελέγχοιτο. ἄξιον δ' ἐνθυμηθῆναι, ὦ ἄνδρες, ἀμφότερα καί τῆς γνώμης τῶν ἀντιδίκων καί οἵῳ τρόπῳ ἔρχονται ἐπί τά πράγματα. ἐξ ἀρχῆς γάρ οὐδέν ὁμοίως οὗτοί τε πρός ἐμέ πράττουσι καί, ἐγώ πρός τούτους. ἔλεξε μέν γάρ φιλοκράτης οὑτοσί, ἀναβάς εἰς τήν ἡλιαίαν τήν τῶν θεσμοθετῶν, τῇ ἡμέρᾳ ᾗ ὁ παῖς ἐξεφέρετο, ὅτι ἀδελφόν αὐτοῦ ἀποκτείναιμι ἐγώ ἐν τῷ χορῷ, φάρμακον ἀναγκάσας πιεῖν. ἐπειδή δέ οὗτος ταῦτα ἔλεγεν, ἀναβάς ἐγώ εἰς τό δικαστήριον τοῖς αὐτοῖς δικασταῖς ἔλεξα ὅτι τόν μέν νόμον οὐ δικαίως προκαθισταίη φιλοκράτης κατηγορῶν καί διαβάλλων εἰς τό δικαστήριον, μελλόντων ἔσεσθαί μοι ἀγώνων πρός ἀριστίωνα καί φιλῖνον αὔριον <καί> τῇ ἕνῃ, ὧνπερ ἕνεκα τούς λόγους τούτους λέγοι: ἅ μέντοι αἰτιῷτο καί διαβάλλοι, ῥᾳδίως ἐξελεγχθήσοιτο ψευδόμενος: εἶεν γάρ οἱ συνειδότες πολλοί, καί ἐλεύθεροι καί δοῦλοι, καί νεώτεροι καί πρεσβύτεροι, σύμπαντες πλείους ἤ πεντήκοντα, οἵ τούς τε λόγους τούς λεχθέντας περί τῆς πόσεως τοῦ φαρμάκου καί τά πραχθέντα [καί τά λεγόμενα] πάντα ἠπίσταντο. καί εἶπόν τε ταῦτα ἐν τῷ δικαστηρίῳ, καί προὐκαλούμην αὐτόν εὐθύς τότε, καί αὖθις τῇ ὑστεραίᾳ ἐν τοῖς αὐτοῖς δικασταῖς, καί ἰέναι ἐκέλευον λαβόντα μάρτυρας ὁπόσους βούλοιτο ἐπί τούς παραγενομένους, λέγων αὐτῷ ὀνόματι ἕκαστον, τούτους ἐρωτᾶν καί ἐλέγχειν, τούς μέν ἐλευθέρους ὡς χρή τούς ἐλευθέρους, οἵ σφῶν <αὐτῶν> ἕνεκα καί τοῦ δικαίου ἔφραζον ἄν τἀληθῆ καί τά γενόμενα, τούς δέ δούλους, εἰ μέν αὐτῷ ἐρωτῶντι τἀληθῆ δοκοῖεν λέγειν, εἰ δέ μή, ἕτοιμος ἦ ἐκδιδόναι βασανίζειν τούς τε ἐμαυτοῦ πάντας, καί εἴ τινας τῶν ἀλλοτρίων κελεύοι, ὡμολόγουν πείσας τόν δεσπό την παραδώσειν αὐτῷ βασανίζειν τρόπῳ ὁποίῳ βούλοιτο. καί ταῦτα ἐμοῦ προκαλουμένου καί λέγοντος ἐν τῷ δικαστηρίῳ, οὗ καί αὐτοί οἱ δικασταί καί ἕτεροι ἰδιῶται πολλοί μάρτυρες παρῆσαν, οὔτε τότε παραχρῆμα οὔτε ὕστερον ἐν παντί τῷ χρόνῳ οὐδεπώποτε ἠθέλησαν ἐλθεῖν ἐπί τοῦτο τό δίκαιον, εὖ εἰδότες ὅτι οὐκ ἄν τούτοις κατ' ἐμοῦ ἔλεγχος ἐγίγνετο οὗτος, ἀλλ' ἐμοί κατά τούτων, ὅτι οὐδέν δίκαιον οὐδ' ἀληθές ᾐτιῶντο. ἐπίστασθε δέ, ὦ ἄνδρες, ὅτι αἱ ἀνάγκαι αὗται ἰσχυρόταται καί μέγισταί εἰσι τῶν ἐν ἀνθρώποις, καί ἔλεγχοι ἐκ τούτων σαφέστατοι καί πιστότατοι περί τοῦ δικαίου, ὅπου εἶεν μέν ἐλεύθεροι πολλοί οἱ συνειδότες, εἶεν δέ δοῦλοι, καί ἐξείη μέν τούς ἐλευθέρους ὅρκοις καί πίστεσιν ἀναγκάζειν, ἅ τοῖς ἐλευθέροις μέγιστα καί περί πλείστου ἐστίν, ἐξείη δέ τούς δούλους ἑτέραις ἀνάγκαις, ὑφ' ὧν καί ἤν μέλλωσιν ἀποθανεῖσθαι κατειπόντες, ὅμως ἀναγκάζονται τἀληθῆ λέγειν: ἡ γάρ παροῦσα ἀνάγκη ἑκάστῳ ἰσχυροτέρα ἐστί τῆς μελλούσης ἔσεσθαι. εἰς πάντα τοίνυν ἐγώ ταῦτα προὐκαλεσάμην τούτους, καί ἐξ ὧν γε χρή ἄνθρωπον ὄντα τἀληθῆ καί τά δίκαια πυνθάνεσθαι, ἐξῆν αὐτοῖς πυνθάνεσθαι, καί πρόφασις οὐδεμία ὑπελείπετο. καί ἐγώ μέν ὁ τήν αἰτίαν ἔχων καί ἀδικῶν, ὡς οὗτοί φασιν, ἕτοιμος ἦ αὐτοῖς κατ' ἐμαυτοῦ παρέχειν ἔλεγχον τόν δικαιότατον: οἱ δ' αἰτιώμενοι καί φάσκοντες ἀδικεῖσθαι αὐτοί ἦσαν οἱ οὐκ ἐθέλοντες ἐλέγχειν εἴ τι ἠδικοῦντο. καί εἰ μέν ἐγώ τούτων προκαλουμένων μή ἠθέλησα τούς παραγενομένους ἀποφῆναι, <ἤ> θεράποντας ἐξαιτοῦσι μή ἤθελον ἐκδιδόναι, ἤ ἄλλην τινά πρόκλησιν ἔφευγον, αὐτά ἄν ταῦτα μέγιστα τεκμήρια κατ' ἐμοῦ ἐποιοῦντο ὅτι ἀληθής ἦν ἡ αἰτία: ἐπεί δ' ἐμοῦ προκαλουμένου οὗτοι ἦσαν οἱ φεύγοντες τόν ἔλεγχον, ἐμοί δήπου δίκαιον κατά τούτων τό αὐτό τοῦτο τεκμήριον γενέσθαι, ὅτι οὐκ ἀληθής ἦν ἡ αἰτία ἥν αἰτιῶνται κατ' ἐμοῦ. ἐπίσταμαι δέ καί τάδε, ὦ ἄνδρες, ὅτι εἰ μέν τούτοις ἐμοῦ κατεμαρτύρουν οἱ μάρτυρες οἱ παραγενόμενοι, αὐτοῖς ἄν τούτοις ἰσχυροτάτοις ἐχρῶντο καί πίστιν ταύτην σαφεστάτην ἀπέφαινον, [τούς μάρτυρας τούς καταμαρτυροῦντας]: τῶν αὐτῶν δέ τούτων μαρτυρούντων, ἅ μέν ἐγώ λέγω, ἀληθῆ εἶναι, ἅ δέ οὗτοι λέγουσιν, οὐκ ἀληθῆ, τοῖς μέν μάρτυσι τοῖς <ἐμοί> μαρτυροῦσιν ἀπιστεῖν ὑμᾶς διδάσκουσι, τοῖς δέ λόγοις οἷς αὐτοί λέγουσι πιστεύειν ὑμᾶς φασι χρῆναι, οὕς ἐγώ εἰ ἔλεγον ἄνευ μαρτύρων, ψευδεῖς ἄν κατηγόρουν εἶναι. καίτοι δεινόν εἰ οἱ αὐτοί μάρτυρες τούτοις μέν ἄν μαρτυροῦντες πιστοί ἦσαν, ἐμοί δέ μαρτυροῦντες ἄπιστοι ἔσονται. καί εἰ μέν πάνυ μή παρεγένοντο μάρτυρες, ἐγώ δέ παρειχόμην, ἤ τούς παραγενομένους μή παρειχόμην, ἑτέρους δέ τινας, εἰκότως ἄν οἱ τούτων λόγοι πιστότεροι ἦσαν τῶν ἐμῶν μαρτύρων: ὅπου δέ μάρτυράς τε ὁμολογοῦσι παραγενέσθαι, καί ἐγώ τούς παραγενομένους παρέχομαι, <καί> εὐθύς ἀπό τῆς πρώτης ἡμέρας καί αὐτός ἐγώ καί οἱ μάρτυρες ἅπαντες φανεροί ἐσμεν λέγοντες ἅπερ νυνί πρός ὑμᾶς, πόθεν χρή, ὦ ἄνδρες, ἤ τἀληθῆ πιστά ἤ τά μή ἀληθῆ ἄπιστα ποιεῖν ἄλλοθεν ἤ ἐκ τῶν τοιούτων: ὅπου μέν γάρ λόγῳ τις διδάσκοι περί τῶν πραχθέντων, μάρτυρας δέ μή παρέχοιτο, μαρτύρων ἄν τις τούς λόγους τούτους ἐνδεεῖς φαίη εἶναι: ὅπου δέ μάρτυρας μέν παρέχοιτο, τεκμήρια δέ αὖ τοῖς μαρτυροῦσιν ὅμοια μή ἀποφαίνοι, τοιαῦτα ἄν τις ἔχοι εἰπεῖν, εἰ βούλοιτο. ἐγώ τοίνυν τούς τε λόγους ὑμῖν εἰκότας ἀποφαίνω, καί τοῖς λόγοις τούς μάρτυρας ὁμολογοῦντας καί τοῖς μάρτυσι τά ἔργα, καί τεκμήρια ἐξ αὐτῶν τῶν ἔργων, καί ἔτι πρός τούτοις δύο τώ μεγίστω καί ἰσχυροτάτω, τούτους μέν αὐτούς τε ὑπό σφῶν αὐτῶν ἐξελεγχομένους καί ὑπ' ἐμοῦ, ἐμέ δέ ὑπό τε τούτων καί ὑπό ἐμαυτοῦ ἀπολυόμενον: ὅπου γάρ ἐμοῦ ἐθέλοντος ἐλέγχεσθαι περί ὧν ᾐτιῶντο οὗτοι μή ἤθελον ἐλέγχειν <εἴ τι> ἠδικοῦντο, ἐμέ μέν δήπου ἀπέλυον, αὐτοί δέ κατά σφῶν αὐτῶν μάρτυρες ἐγένοντο, ὅτι οὐδέν δίκαιον οὐδ' ἀληθές ᾐτιῶντο. καίτοι εἰ πρός τοῖς ἐμαυτοῦ μάρτυσι τούς ἀντιδίκους αὐτούς μάρτυρας παρέχομαι, ποῖ ἔτι ἐλθόντα δεῖ ἤ πόθεν ἀποδείξαντα τῆς αἰτίας ἀπολελύσθαι; ἡγοῦμαι μέν οὖν καί ἐκ τῶν εἰρημένων καί ἀποδεδειγμένων, ὦ ἄνδρες, δικαίως ἄν μου ἀποψηφίσασθαι ὑμᾶς, καί ἐπίστασθαι ἅπαντας ὅτι οὐδέν μοι προσήκει τῆς αἰτίας ταύτης. ἵνα δ' ἔτι καί ἄμεινον μάθητε, τούτου ἕνεκα πλείω λέξω, καί ἀποδείξω ὑμῖν τούς κατηγόρους τούτους ἐπιορκοτάτους ὄντας καί ἀσεβεστάτους ἀνθρώπων, καί ἀξίους οὐ μόνον ὑπ' ἐμοῦ μισεῖσθαι, ἀλλά καί ὑφ' ὑμῶν πάντων καί τῶν ἄλλων πολιτῶν τῆς δίκης ἕνεκα ταυτησί. οὗτοι γάρ τῇ μέν πρώτῃ ἡμέρᾳ ᾗ ἀπέθανεν ὁ παῖς, καί τῇ ὑστεραίᾳ ᾗ προέκειτο, οὐδ' αὐτοί ἠξίουν αἰτιᾶσθαι ἐμέ οὐδ' ἀδικεῖν ἐν τῷ πράγματι τούτῳ οὐδέν, ἀλλά συνῆσαν ἐμοί καί διελέγοντο: τῇ δέ τρίτῃ ἡμέρᾳ ᾗ ἐξεφέρετο ὁ παῖς, ταύτῃ δή πεπεισμένοι ἦσαν ὑπό τῶν ἐχθρῶν τῶν ἐμῶν, καί παρεσκευάζοντο αἰτιᾶσθαι καί προαγορεύειν εἴργεσθαι τῶν νομίμων. τίνες οὖν ἦσαν οἱ πείσαντες αὐτούς; καί τίνος ἕνεκα καί πρόθυμοι ἐγένοντο πεῖσαι [αὐτούς]; δεῖ γάρ με καί ταῦτα ὑμᾶς διδάξαι. κατηγορήσειν ἔμελλον ἀριστίωνος καί φιλίνου καί ἀμπελίνου καί τοῦ ὑπογραμματέως τῶν θεσμοθετῶν, μεθ' οὗπερ συνέκλεπτον, περί ὧν εἰσήγγειλα εἰς τήν βουλήν. καί αὐτοῖς ἐκ μέν τῶν πεπραγμένων οὐδεμία ἦν ἐλπίς ἀποφεύξεσθαι_τοιαῦτα ἄρ' ἦν τά ἠδικημένα_: πείσαντες δέ τούτους ἀπογράφεσθαι καί προαγορεύειν ἐμοί εἴργεσθαι τῶν νομίμων, ἡγήσαντο ταύτην σφίσιν ἔσεσθαι σωτηρίαν καί ἀπαλλαγήν τῶν πραγμάτων ἁπάντων. ὁ γάρ νόμος οὕτως ἔχει, ἐπειδάν τις ἀπογραφῇ φόνου δίκην, εἴργεσθαι τῶν νομίμων: καί οὔτ' ἄν ἐγώ οἷός τ' ἦ ἐπεξελθεῖν εἰργόμενος τῶν νομίμων, ἐκεῖνοί τε ἐμοῦ τοῦ εἰσαγγείλαντος καί ἐπισταμένου τά πράγματα μή ἐπεξιόντος ῥᾳδίως ἔμελλον ἀποφεύξεσθαι καί δίκην οὐ δώσειν ὑμῖν ὧν ἠδίκησαν. καί τοῦτο οὐκ ἐπ' ἐμοί πρῶτον ἐμηχανήσαντο φιλῖνος καί οἱ ἕτεροι, ἀλλά καί ἐπί λυσιστράτῳ πρότερον, ὡς αὐτοί ὑμεῖς ἠκούσατε. καί οὗτοι τότε μέν πρόθυμοι ἦσαν ἀπογράφεσθαί με εὐθύς τῇ ὑστεραίᾳ ᾗ ὁ παῖς ἐθάπτετο, πρίν τήν οἰκίαν καθῆραι καί τά νομιζόμενα ποιῆσαι, αὐτήν ταύτην φυλάξαντες τήν ἡμέραν ἐν ᾗ ἔμελλεν ὁ πρῶτος ἐκείνων κριθήσεσθαι, ὅπως μηδέ καθ' ἑνός αὐτῶν οἷός τε γενοίμην ἐπεξελθεῖν μηδ' ἐνδεῖξαι τῷ δικαστηρίῳ τἀδικήματα: ἐπειδή δέ αὐτοῖς ὁ βασιλεύς τούς τε νόμους ἀνέγνω, καί <τόν> χρόνον ἐπέδειξεν ὅτι οὐκ ἐγχωροίη ἀπογράψασθαι καί τάς κλήσεις καλεῖσθαι ὅσας ἔδει, καί ἐγώ τούς ταῦτα μηχανωμένους εἰσάγων εἰς τό δικαστήριον εἷλον ἅπαντας, καί ἐτιμήθη αὐτοῖς ὧν ὑμεῖς ἐπίστασθε, καί οὗτοι ὧν ἕνεκα ἐλάμβανον χρήματα οὐδέν αὐτοῖς οἷοί τε ἦσαν ὠφελῆσαι, τότε δή προσιόντες αὐτῷ τ' ἐμοί καί τοῖς φίλοις ἐδέοντο διαλλαγῆναι, καί δίκην ἕτοιμοι ἦσαν διδόναι τῶν ἡμαρτημένων. καί ἐγώ πεισθείς ὑπό τῶν φίλων διηλλάγην τούτοις ἐν διπολίοις ἐναντίον μαρτύρων, οἵπερ διήλλαττον ἡμᾶς πρός τῷ νεῷ τῆς ἀθηνᾶς: καί μετά τοῦτο συνῆσάν μοι καί διελέγοντο ἐν τοῖς ἱεροῖς, ἐν τῇ ἀγορᾷ, ἐν τῇ ἐμῇ οἰκίᾳ, ἐν τῇ σφετέρᾳ αὐτῶν καί ἑτέρωθι πανταχοῦ. τό τελευταῖον, ὦ ζεῦ καί θεοί πάντες, φιλοκράτης αὐτός οὑτοσί ἐν τῷ βουλευτηρίῳ ἐναντίον τῆς βουλῆς, ἑστώς μετ' ἐμοῦ ἐπί τοῦ βήματος, ἁπτόμενος ἐμοῦ διελέγετο, ὀνόματι οὗτος ἐμέ προσαγορεύων, καί ἐγώ τοῦτον, ὥστε δεινόν δόξαι εἶναι τῇ βουλῇ, ἐπειδή ἐπύθετο προειρημένον μοι εἴργεσθαι τῶν νομίμων ὑπό τούτων οὕς ἑώρων μοι τῇ προτεραίᾳ συνόντας καί διαλεγομένους. σκέψασθε δέ καί μοι μνήσθητε, ὦ ἄνδρες: ταῦτα γάρ οὐ μόνον μάρτυσιν ὑμῖν ἀποδείξω, ἀλλά καί ἐξ αὐτῶν τῶν ἔργων ἅ τούτοις πέπρακται ῥᾳδίως γνώσεσθε ὅτι ἀληθῆ λέγω. καί πρῶτον ἅ τοῦ βασιλέως κατηγοροῦσι καί διά τήν ἐμήν σπουδήν οὔ φασιν ἐθέλειν αὐτόν ἀπογράφεσθαι τήν δίκην, τοῦτο δέ κατ' αὐτῶν τούτων ἔσται τεκμήριον ὅτι οὐκ ἀληθῆ λέγουσι. ἔδει μέν γάρ τόν βασιλέα, ἐπειδή ἀπεγράψατο, τρεῖς προδικασίας ποιῆσαι ἐν τρισί μησί, τήν δίκην δ' εἰσάγειν τετάρτῳ μηνί, ὥσπερ νυνί: τῆς δ' ἀρχῆς αὐτῷ λοιποί δύο μῆνες ἦσαν, θαργηλιών καί σκιροφοριών. καί οὔτ' εἰσάγειν δήπου οἷός τ' ἄν ἦν ἐφ' ἑαυτοῦ, οὔτε παραδοῦναι φόνου δίκην ἔξεστιν, οὐδέ παρέδωκεν οὐδείς πώποτε βασιλεύς ἐν τῇ γῇ ταύτῃ. ἥν τινα οὖν μήτε εἰσάγειν μήτε παραδοῦναι ἐξῆν αὐτῷ, οὐδ' ἀπογράφεσθαι ἠξίου παρά τούς ὑμετέρους νόμους. καί ὅτι οὐκ ἀδικεῖ αὐτούς, μέγιστον σημεῖον: φιλοκράτης γάρ οὑτοσί ἑτέρους <μέν> τῶν ὑπευθύνων ἔσειε καί ἐσυκοφάντει, τούτου δέ τοῦ βασιλέως, ὅν φασι δεινά καί σχέτλια εἰργάσθαι, οὐκ ἦλθε κατηγορήσων εἰς τάς εὐθύνας. καίτοι τί ἄν ὑμῖν τούτου μεῖζον τεκμήριον ἀποδείξαιμι, ὅτι οὐκ ἠδικεῖτο οὔθ' ὑπ' ἐμοῦ οὔθ' ὑπ' ἐκείνου; ἐπειδή δέ οὑτοσί ὁ βασιλεύς εἰσῆλθεν, ἐξόν αὐτοῖς ἀπό τῆς πρώτης ἡμέρας ἀρξαμένοις τοῦ ἑκατομβαιῶνος μηνός τριάκονθ' ἡμέρας συνεχῶς τούτων ᾗ τινι ἐβούλοντο ἀπογράφεσθαι, ἀπεγράφοντο οὐδεμιᾷ: καί αὖθις τοῦ μεταγειτνιῶνος μηνός ἀπό τῆς πρώτης ἡμέρας ἀρξαμένοις ἐξόν αὐτοῖς ἀπογράφεσθαι ᾗ τινι ἐβούλοντο, οὐδ' αὖ πω ἐνταῦθα ἀπεγράψαντο, ἀλλά παρεῖσαν καί τούτου τοῦ μηνός εἴκοσιν ἡμέρας: ὥστε αἱ σύμπασαι ἡμέραι ἐγένοντο αὐτοῖς πλέον ἤ πεντήκοντα ἐπί τούτου τοῦ βασιλέως, ἐν αἷς ἐξόν αὐτοῖς ἀπογράψασθαι οὐκ ἀπεγράψαντο. καί οἱ μέν ἄλλοι ἅπαντες ὅσοις ἐπί τοῦ αὐτοῦ βασιλέως ὁ χρόνος μή ἐγχωρεῖ ..., οὗτοι δ' ἐπιστάμενοι μέν τούς νόμους ἅπαντας, ὁρῶντες δ' ἐμέ βουλεύοντα καί εἰσιόντ' εἰς τό βουλευτήριον_καί ἐν αὐτῷ τῷ βουλευτηρίῳ διός βουλαίου καί ἀθηνᾶς βουλαίας ἱερόν ἐστι, καί εἰσιόντες οἱ βουλευταί προσεύχονται, ὧν κἀγώ εἷς ἦ, ὁ ταὐτά πράττων, καί εἰς τἆλλα ἱερά πάντα εἰσιών μετά τῆς βουλῆς, καί θύων καί εὐχόμενος ὑπέρ τῆς πόλεως ταύτης, καί πρός τούτοις πρυτανεύσας τήν πρώτην πρυτανείαν ἅπασαν πλήν δυοῖν ἡμέραιν, καί ἱεροποιῶν καί θύων ὑπέρ τῆς δημοκρατίας, καί ἐπιψηφίζων καί λέγων γνώμας περί τῶν μεγίστων καί πλείστου ἀξίων τῇ πόλει φανερός ἦ: καί οὗτοι παρόντες καί ἐπιδημοῦντες, ἐξόν αὐτοῖς ἀπογράφεσθαι καί εἴργειν ἐμέ τούτων ἁπάντων, οὐκ ἠξίουν ἀπογράφεσθαι: καί ἱκανά γ' ἦν ὑπομνῆσαι καί ἐνθυμηθῆναι, εἴπερ ἠδικοῦντο, ἀμφότερα καί σφῶν αὐτῶν ἕνεκα καί τῆς πόλεως. διά τί οὖν οὐκ ἀπεγράφοντο; δι' ὅ τι συνῆσαν καί διελέγοντο: συνῆσάν τε γάρ μοι οὐκ ἀξιοῦντες φονέα εἶναι, καί οὐκ ἀπεγράφοντο τούτου αὐτοῦ ἕνεκα, οὐχ ἡγούμενοί με ἀποκτεῖναι τόν παῖδα οὐδ' ἔνοχον εἶναι τοῦ φόνου οὐδέ προσήκειν μοι τούτου τοῦ πράγματος οὐδέν. καίτοι πῶς ἄν ἄνθρωποι σχετλιώτεροι ἤ ἀνομώτεροι γένοιντο; οἵτινες ἅπερ αὐτοί σφᾶς αὐτούς οὐκ ἔπεισαν, ταῦθ' ὑμᾶς ἀξιοῦσι πεῖσαι, καί ἅ αὐτοί ἔργῳ ἀπεδίκασαν, ταῦτα ὑμᾶς κελεύουσι καταδικάσαι: καί οἱ μέν ἄλλοι ἄνθρωποι τοῖς ἔργοις τούς λόγους ἐξελέγχουσιν, οὗτοι δέ τοῖς λόγοις ζητοῦσι τά ἔργα ἄπιστα καταστῆσαι. καίτοι εἰ μηδέν ἄλλο μήτε εἶπον μήτε ἀπέφηνα μήτε μάρτυρας παρεσχόμην, ἀλλά ταῦτα <μόνον> ὑμῖν ἀπέδειξα, τούτους ὅπου μέν χρήματα λαμβάνοιεν ἐπ' ἐμοί, αἰτιωμένους καί προαγορεύοντας, ὅπου δέ μή εἴη ὁ δώσων, συνόντας καί διαλεγομένους, ἱκανά ἦν καί αὐτά ταῦτα ἀκούσαντας ἀποψηφίσασθαι καί τούτους νομίζειν ἐπιορκοτάτους καί ἀνοσιωτάτους πάντων ἀνθρώπων. οὗτοι γάρ ποίαν δίκην οὐ δικάσαιντ' ἄν ἤ ποῖον δικαστήριον οὐκ ἐξαπατήσειαν ἤ τίνας ὅρκους οὐκ ἄν τολμήσειαν παραβαίνειν, οἵτινες καί νῦν τριάκοντα μνᾶς ἐπ' ἐμοί λαβόντες παρά τῶν ποριστῶν καί τῶν πωλητῶν καί τῶν πρακτόρων καί τῶν ὑπογραμματέων οἵ τούτοις ὑπεγραμμάτευον, ἐξελάσαντές με ἐκ τοῦ βουλευτηρίου, ὅρκους τοιούτους διωμόσαντο, ὅτι πρυτανεύων πυθόμενος αὐτούς δεινά καί σχέτλια ἐργάζεσθαι εἰσῆγον εἰς τήν βουλήν, καί ἐδίδαξα ὡς χρή ζητοῦντας ἐπεξελθεῖν τῷ πράγματι. καί νῦν δίκην διδόασιν ὧν ἠδικήκασιν αὐτοί τε καί οἱ μεσεγγυησάμενοι, [καί παρ' οἷς ἐτέθη τά χρήματα], καί τά πραχθέντα φανερά γεγένηται, ὥστ' οὐδ' ἄν οὗτοι βούλωνται ἀρνεῖσθαι ῥᾳδίως οἷοί τ' ἔσονται: οὕτως αὐτοῖς πέπρακται τά πράγματα. [ποῖον οὖν δικαστήριον οὐκ ἄν ἔλθοιεν ἐξαπατήσοντες, ἤ τίνας ὅρκους οὐκ ἄν τολμήσειαν παραβαίνειν οὗτοι οἱ ἀνοσιώτατοι, οἵτινες καί ὑμᾶς εἰδότες εὐσεβεστάτους τῶν ἑλλήνων δικαστάς καί δικαιοτάτους καί ἐφ' ὑμᾶς ἥκουσιν ἐξαπατήσοντες εἰ δύναιντο, ὅρκους τοιούτους διομοσάμενοι;] [7] {work} {i. περι του σαμοθραικων φορου} ... καί γάρ οἱ τήν ἀρχήν οἰκίσαντες τήν νῆσον ἦσαν σάμιοι, ἐξ ὧν ἡμεῖς ἐγενόμεθα. κατῳκίσθησαν δέ ἀνάγκῃ, οὐκ ἐπιθυμίᾳ τῆς νήσου: ἐξέπεσον γάρ ὑπό τυράννων ἐκ σάμου καί τύχῃ ἐχρήσαντο, καί ταύτῃ λείαν λαβόντες ἀπό τῆς θρᾴκης ἀφικνοῦνται εἰς τήν νῆσον (suidas, s. u. σαμοθρᾴκη). blass, no. 49. ἡ γάρ νῆσος ἥν ἔχομεν δήλη μέν καί πόρρωθεν <ὅτι> ἐστίν ὑψηλή καί τραχεῖα: καί τά μέν χρήσιμα καί ἐργάσιμα μικρά αὐτῆς ἐστι, τά δ' ἀργά πολλά, μικρᾶς αὐτῆς οὔσης ([demetr.], περί ἑρμην., 53). blass no. 50. ... ᾑρέθησαν γάρ ἐκλογῆς παρ' ἡμῖν οἷς πλεῖστα ἐδόκει χρήματα εἶναι (harpocr., s. u. ἐκλογεῖς). blass, no. 52. καίτοι οὐκ ἄν τῆς μέν τῶν ἄλλων πολιτῶν ταλαιπωρίας προὐσκέψαντο, τῆς δέ σφετέρας αὐτῶν ἑταιρίας οὐκ ἐνεθυμήθησαν (priscianus, 18, 280). blass, no. 51. {ii. προσ ερασιστρατον περι των ταων} εἴ τις ἐθέλοι καταβαλεῖν εἰς πόλιν τούς ὄρνιθας, οἰχήσονται ἀναπτόμενοι: ἐάν δέ τῶν πτερύγων ἀποτέμῃ, τό κάλλος ἀφαιρήσεται: τά πτερά γάρ αὐτῶν τό κάλλος ἐστίν, ἀλλ' οὐ τό σῶμα (atheneaus, ix, 397c). blass, no. 57. ἀλλά τάς μέν νουμηνίας ὁ βουλόμενος εἰσῄει: τάς δ' ἄλλας ἡμέρας εἴ τις ἔλθοι βουλόμενος θεάσασθαι, οὐκ ἔστιν ὅστις ἔτυχε: καί ταῦτα οὐκ ἐχθές οὐδέ πρῴην, ἀλλ' ἔτη πλέον ἤ τριάκοντά ἐστιν (id., 397d). blass, no. 57. {iii. περι τησ μεταστασεωσ} ... αἱρεθείς ἀρχ]ήν ἄρξαι [χρ]ήματα πολ[λά] διεχείρισα [κ]αί εὔθυναί μοι [ἦσ]αν ἅς ἐδεδοί[κε]ιν, ἤ ἄτιμος [ἦ]ν, ἤ κακόν [τι] ὑμᾶς εἰργα[σ]άμην, ἤ δί[κ]ην ἐπιρρέ[π]ουσαν ἐδε[δοίκ]ειν; οὐ δῆ[τα] ἔγωγε, ἐπεί [οὐδ]έν μοι ἦν [τού]των. ἀλλ' ὡς [χρ]ήματα ἀφείλεσθε ἐμοῦ; [ἀλ]λ' ὡς τῶν [πρ]ογόνων τῶν ἐμῶν κα[κόν] τι εἰργα[σμένων ὑμᾶς ... desiderantur quattuor uersus. οἱ δέ πολλοί τούτου ἕνεκ]α ἄλλης τινός πολιτείας ἤ τῆς καθεστηκυίας ἐπιθυμοῦσιν, ἵνα ἤ ὧν ἠδίκησαν δίκην μή δῶσιν, ἤ ὧν ἔπαθον τιμώρωνται καί αὖθις μηδέν π[ά]σχωσιν: ἀλλ' ἐμοί τοιοῦτον οὐδέν ἦν. ἀλλά μέν δή λέγουσιν οἱ κατήγοροι ὡς συνέγραφόν τε δίκας ἄλλοις καί ὡς ἐκέρδαινον ἀπό τούτου: οὐκοῦν ἐν μέν τῇ ὀλιγαρχίᾳ οὐκ ἄν ἦν μο[ι τ]οῦτο, [ἐν δέ τῇ δημ]οκρ[ατίᾳ κ]αί ὁ κρ[ατῶν] εἰμι ἐγώ !!!! τοῦ λέγειν, ἐν μέν τῇ ὀλιγαρχίᾳ οὐδ[ε]νός ἔμελλο[ν] ἄξιος ἔσεσθα[ι], ἐν δέ τῇ δημοκρατ[ί]ᾳ πολλοῦ. φέρ[ε] δή, πῶς εἰκό[ς] ἐστιν [ἐ]μέ ὀλ[ι]γαρχίας ἐπιθυμεῖν; πότ[ε]ρον ταῦτα ἐκλογίζεσθαι οὐχ οἷός τ' ε[ἰμί], ἤ οὐ γιγνώσκειν τά λ[υσι]τελοῦντ[' ἐ]μαυτῷ [μόνος] ἀθη[ναίων ... (pap. gen., nicole, fr. i). ... περί τοίνυν ὧν ἀπόληξις κατηγόρηκεν, ὡς στασιώτης ἦ <καί> ἐγώ καί ὁ πάππος ὁ ἐμός ... οὐκ ἄν τούς μέν τυραννοῦντας ἠδυνήθησαν οἱ πρόγονοι κολάσαι, τούς δέ δορυφόρους ἠδυνάτησαν (harpocr., s. u. στασιώτης). blass, no. 1. περί τοῦ μή ἐλεεῖν ὑμᾶς ἐμέ ἐδεήθη, δείσας μή ἐγώ δάκρυσι καί ἱκετείαις πειρῶμαι ὑμᾶς ἀναπείθειν (suidas, i, 977). blass, no. 77. ἄν]δρες !!!!!! καί γυ[ναῖκες] καί πα[ῖδες ἔ]μελλο[ν δεῖ]σθαι ὑμ[ῶν] ὅτι, ἀπ!!!!!σκον η!!!!! ἐξόν, τού[τοις ἀ]μύνει[ν εἱ]λόμεθ[α!!!!] που τιν!!!!κτι!!!!!!!ωιεργ!!!!! (pap. gen. nicole, fr. i) {iv. κατ' αλκιβιαδου λοιδοριαι} ἐπειδή ἐδοκιμάσθης ὑπό τῶν ἐπιτρόπων, παραλαβών παρ' αὐτῶν τά σαυτοῦ χρήματα, ᾤχου ἀποπλέων εἰς ἄβυδον, οὔτε χρέος ἴδιον σαυτοῦ πραξόμενος οὐδέν οὔτε προξενίας οὐδεμιᾶς ἕνεκεν, ἀλλά τῇ σαυτοῦ παρανομίᾳ καί ἀκολασίᾳ τῆς γνώμης ὁμοίους ἔργων τρόπους μαθησόμενος παρά τῶν ἐν ἀβύδῳ γυναικῶν, ὅπως ἐν τῷ ἐπιλοίπῳ βίῳ σαυτοῦ ἔχοις χρῆσθαι αὐτοῖς (athenaeus, xii, 525 b). blass, no. 67. {v. προοιμια και επιλογοι} ἐγραψάμην ταύτην τήν γραφήν ἠδικημένος ὑπό τούτου νή δία πολλά, ἔτι δέ καί πλείω ὑμᾶς ᾐσθημένος ἠδικημένους τούς ἄλλους πολίτας (suidas, i, p. 54). blass, no. 68. ... κἀγώ <μέν> ὁ μοχθηρός, ὅντινα ἐχρῆν τεθνηκέναι, ζῶ τοῖς ἐχθροῖς κατάγελως (photius, p. 278; suidas, ii, p. 896). blass, no. 70. {vi. ρητορικαι τεχναι} τό μέν τά παρόντα (ἔφη) καί ὑπάρχοντα καί παρακείμενα αἰσθάνεσθαι κατά φύσιν εἶναι ἡμῖν: παρά φύσιν δέ τό φυλάττειν αὐτῶν ἐκποδών γενομένων ἐναργῆ τόν τύπον (longinus ap. rhet. gr., spengel, i, p. 318). blass, no. 71. τά μέν παροιχόμενα σημείοις πιστοῦσθαι, τά δέ μέλλοντα τεκμηρίοις (ammonius, περί διαφ. λέξ., p. 127). blass, no. 72. 