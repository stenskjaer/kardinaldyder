[1] {work} {κλειω} ἡροδότου θουρίου ἱστορίης ἀπόδεξις ἥδε, ὡς μήτε τά γενόμενα ἐξ ἀνθρώπων τῷ χρόνῳ ἐξίτηλα γένηται, μήτε ἔργα μεγάλα τε καί θωμαστά, τά μέν ἕλλησι, τά δέ βαρβάροισι ἀποδεχθέντα, ἀκλέα γένηται, τά τε ἄλλα καί δι' ἥν αἰτίην ἐπολέμησαν ἀλλήλοισι. περσέων μέν νυν οἱ λόγιοι φοίνικας αἰτίους φασί γενέσθαι τῆς διαφορῆς: τούτους γάρ, ἀπό τῆς ἐρυθρῆς καλεομένης θαλάσσης ἀπικομένους ἐπί τήνδε τήν θάλασσαν καί οἰκήσαντας τοῦτον τόν χῶρον τόν καί νῦν οἰκέουσι, αὐτίκα ναυτιλίῃσι μακρῇσι ἐπιθέσθαι, ἀπαγινέοντας δέ φορτία αἰγύπτιά τε καί ἀσσύρια τῇ τε ἄλλῃ [χώρῃ] ἐσαπικνέεσθαι καί δή καί ἐς ἄργος: τό δέ ἄργος τοῦτον τόν χρόνον προεῖχε ἅπασι τῶν ἐν τῇ νῦν ἑλλάδι καλεομένῃ χώρῃ. ἀπικομένους δέ τούς φοίνικας ἐς δή τό ἄργος τοῦτο διατίθεσθαι τόν φόρτον. πέμπτῃ δέ ἤ ἕκτῃ ἡμέρῃ ἀπ' ἧς ἀπίκοντο, ἐξεμπολημένων σφι σχεδόν πάντων, ἐλθεῖν ἐπί τήν θάλασσαν γυναῖκας ἄλλας τε πολλάς καί δή καί τοῦ βασιλέος θυγατέρα: τό δέ οἱ οὔνομα εἶναι, κατά τὠυτό τό καί ἕλληνες λέγουσι, ἰοῦν τήν ἰνάχου. ταύτας στάσας κατά πρύμνην τῆς νεός ὠνέεσθαι τῶν φορτίων τῶν σφι ἦν θυμός μάλιστα, καί τούς φοίνικας διακελευσαμένους ὁρμῆσαι ἐπ' αὐτάς. τάς μέν δή πλέονας τῶν γυναικῶν ἀποφυγεῖν, τήν δέ ἰοῦν σύν ἄλλῃσι ἁρπασθῆναι: ἐσβαλομένους δέ ἐς τήν νέα οἴχεσθαι ἀποπλέοντας ἐπ' αἰγύπτου. οὕτω μέν ἰοῦν ἐς αἴγυπτον ἀπικέσθαι λέγουσι πέρσαι, οὐκ ὡς ἕλληνες, καί τῶν ἀδικημάτων πρῶτον τοῦτο ἄρξαι: μετά δέ ταῦτα ἑλλήνων τινάς (οὐ γάρ ἔχουσι τοὔνομα ἀπηγήσασθαι) φασί τῆς φοινίκης ἐς τύρον προσσχόντας ἁρπάσαι τοῦ βασιλέος τήν θυγατέρα εὐρώπην: εἴησαν δ' ἄν οὗτοι κρῆτες. ταῦτα μέν δή ἴσα πρός ἴσα σφι γενέσθαι: μετά δέ ταῦτα ἕλληνας αἰτίους τῆς δευτέρης ἀδικίης γενέσθαι. καταπλώσαντας γάρ μακρῇ νηΐ ἐς αἶάν τε τήν κολχίδα καί ἐπί φᾶσιν ποταμόν, ἐνθεῦτεν, διαπρηξαμένους καί τἆλλα τῶν εἵνεκεν ἀπίκατο, ἁρπάσαι τοῦ βασιλέος τήν θυγατέρα μηδείην. πέμψαντα δέ τόν κόλχων βασιλέα ἐς τήν ἑλλάδα κήρυκα αἰτέειν τε δίκας τῆς ἁρπαγῆς καί ἀπαιτέειν τήν θυγατέρα: τούς δέ ὑποκρίνασθαι ὡς οὐδέ ἐκεῖνοι ἰοῦς τῆς ἀργείης ἔδοσάν σφι δίκας τῆς ἁρπαγῆς: οὐδέ ὦν αὐτοί δώσειν ἐκείνοισι. δευ τέρῃ δέ λέγουσι γενεῇ μετά ταῦτα ἀλέξανδρον τόν πριάμου ἀκηκοότα ταῦτα ἐθελῆσαί οἱ ἐκ τῆς ἑλλάδος δι' ἁρπαγῆς γενέσθαι γυναῖκα, ἐπιστάμενον πάντως ὅτι οὐ δώσει δίκας: οὐδέ γάρ ἐκείνους διδόναι. οὕτω δή ἁρπάσαντος αὐτοῦ ἑλένην, τοῖσι ἕλλησι δόξαι πρῶτον πέμψαντας ἀγγέλους ἀπαιτέειν τε ἑλένην καί δίκας τῆς ἁρπαγῆς αἰτέειν. τούς δέ προϊσχομένων ταῦτα προφέρειν σφι μηδείης τήν ἁρπαγήν, ὡς οὐ δόντες αὐτοί δίκας οὐδέ ἐκδόντες ἀπαιτεόντων βουλοίατό σφι παρ' ἄλλων δίκας γίνεσθαι. μέχρι μέν ὦν τούτου ἁρπαγάς μούνας εἶναι παρ' ἀλλήλων, τό δέ ἀπό τούτου ἕλληνας δή μεγάλως αἰτίους γενέσθαι: προτέρους γάρ ἄρξαι στρατεύεσθαι ἐς τήν ἀσίην ἤ σφέας ἐς τήν εὐρώπην. τό μέν νυν ἁρπάζειν γυναῖκας ἀνδρῶν ἀδίκων νομίζειν ἔργον εἶναι, τό δέ ἁρπασθεισέων σπουδήν ποιήσασθαι τιμωρέειν ἀνοήτων, τό δέ μηδεμίαν ὤρην ἔχειν ἁρπασθεισέων σωφρόνων: δῆλα γάρ δή ὅτι, εἰ μή αὐταί ἐβούλοντο, οὐκ ἄν ἡρπάζοντο. σφέας μέν δή τούς ἐκ τῆς ἀσίης λέγουσι πέρσαι ἁρπαζομένων τῶν γυναικῶν λόγον οὐδένα ποιήσασθαι, ἕλληνας δέ λακεδαιμονίης εἵνεκεν γυναικός στόλον μέγαν συναγεῖραι καί ἔπειτα ἐλθόντας ἐς τήν ἀσίην τήν πριάμου δύναμιν κατελεῖν. ἀπό τούτου αἰεί ἡγήσασθαι τό ἑλληνικόν σφίσι εἶναι πολέμιον. τήν γάρ ἀσίην καί τά ἐνοικέοντα ἔθνεα βάρβαρα οἰκηιοῦνται οἱ πέρσαι, τήν δέ εὐρώπην καί τό ἑλληνικόν ἥγηνται κεχωρίσθαι. οὕτω μέν πέρσαι λέγουσι γενέσθαι, καί διά τήν ἰλίου ἅλωσιν εὑρίσκουσι σφίσι ἐοῦσαν τήν ἀρχήν τῆς ἔχθρης τῆς ἐς τούς ἕλληνας. περί δέ τῆς ἰοῦς οὐκ ὁμολογέουσι πέρσῃσι οὕτω φοίνικες: οὐ γάρ ἁρπαγῇ σφέας χρησαμένους λέγουσι ἀγαγεῖν αὐτήν ἐς αἴγυπτον, ἀλλ' ὡς ἐν τῷ ἄργεϊ ἐμίσγετο τῷ ναυκλήρῳ τῆς νεός: ἐπεί δέ ἔμαθε ἔγκυος ἐοῦσα, αἰδεομένη τούς τοκέας, οὕτω δή ἐθελοντήν αὐτήν τοῖσι φοίνιξι συνεκπλῶσαι, ὡς ἄν μή κατάδηλος γένηται. ταῦτα μέν νυν πέρσαι τε καί φοίνικες λέγουσι. ἐγώ δέ περί μέν τούτων οὐκ ἔρχομαι ἐρέων ὡς οὕτως ἤ ἄλλως κως ταῦτα ἐγένετο, τόν δέ οἶδα αὐτός πρῶτον ὑπάρξαντα ἀδίκων ἔργων ἐς τούς ἕλληνας, τοῦτον σημήνας προβήσομαι ἐς τό πρόσω τοῦ λόγου, ὁμοίως μικρά καί μεγάλα ἄστεα ἀνθρώπων ἐπεξιών. τά γάρ τό πάλαι μεγάλα ἦν, τά πολλά αὐτῶν σμικρά γέγονε: τά δέ ἐπ' ἐμέο ἦν μεγάλα, πρότερον ἦν σμικρά. τήν ἀνθρωπηίην ὦν ἐπιστάμενος εὐδαιμονίην οὐδαμά ἐν τὠυτῷ μένουσαν, ἐπιμνήσομαι ἀμφοτέρων ὁμοίως. κροῖσος ἦν λυδός μέν γένος, παῖς δέ ἀλυάττεω, τύραννος δέ ἐθνέων τῶν ἐντός ἅλυος ποταμοῦ, ὅς ῥέων ἀπό μεσαμβρίης μεταξύ συρίων τε καί παφλαγόνων ἐξιεῖ πρός βορέην ἄνεμον ἐς τόν εὔξεινον καλεόμενον πόντον. οὗτος ὁ κροῖσος βαρβάρων πρῶτος τῶν ἡμεῖς ἴδμεν τούς μέν κατεστρέψατο ἑλλήνων ἐς φόρου ἀπαγωγήν, τούς δέ φίλους προσεποιήσατο. κατεστρέψατο μέν ἴωνάς τε καί αἰολέας καί δωριέας τούς ἐν τῇ ἀσίῃ, φίλους δέ προσεποιήσατο λακεδαιμονίους. πρό δέ τῆς κροίσου ἀρχῆς πάντες ἕλληνες ἦσαν ἐλεύθεροι. τό γάρ κιμμερίων στράτευμα τό ἐπί τήν ἰωνίην ἀπικόμενον, κροίσου ἐόν πρεσβύτερον, οὐ καταστροφή ἐγένετο τῶν πολίων, ἀλλ' ἐξ ἐπιδρομῆς ἁρπαγή. ἡ δέ ἡγεμονίη οὕτω περιῆλθε, ἐοῦσα ἡρακλειδέων, ἐς τό γένος τό κροίσου, καλεομένους δέ μερμνάδας. ἦν κανδαύλης, τόν οἱ ἕλληνες μυρσίλον ὀνομάζουσι, τύραννος σαρδίων, ἀπόγονος δέ ἀλκαίου τοῦ ἡρακλέος. ἄγρων μέν γάρ ὁ νίνου τοῦ βήλου τοῦ ἀλκαίου πρῶτος ἡρακλειδέων βασιλεύς ἐγένετο σαρδίων, κανδαύλης δέ ὁ μύρσου ὕστατος. οἱ δέ πρότερον ἄγρωνος βασιλεύσαντες ταύτης τῆς χώρης ἦσαν ἀπόγονοι λυδοῦ τοῦ ἄτυος, ἀπ' ὅτεο ὁ δῆμος λύδιος ἐκλήθη ὁ πᾶς οὗτος, πρότερον μηίων καλεόμενος. παρά τούτων ἡρακλεῖδαι ἐπιτραφθέντες ἔσχον τήν ἀρχήν ἐκ θεοπροπίου, ἐκ δούλης τε τῆς ἰαρδάνου γεγονότες καί ἡρακλέος, ἄρξαντες [μέν] ἐπί δύο τε καί εἴκοσι γενεάς ἀνδρῶν, ἔτεα πέντε τε καί πεντακόσια, παῖς παρά πατρός ἐκδεκόμενος τήν ἀρχήν, μέχρι κανδαύλεω τοῦ μύρσου. οὗτος δή ὦν ὁ κανδαύλης ἠράσθη τῆς ἑωυτοῦ γυναικός, ἐρασθείς δέ ἐνόμιζέ οἱ εἶναι γυναῖκα πολλόν πασέων καλλίστην. ὥστε δέ ταῦτα νομίζων, ἦν γάρ οἱ τῶν αἰχμοφόρων γύγης ὁ δασκύλου ἀρεσκόμενος μάλιστα, τούτῳ τῷ γύγῃ καί τά σπουδαιέστερα τῶν πρηγμάτων ὑπερετίθετο ὁ κανδαύλης καί δή καί τό εἶδος τῆς γυναικός ὑπερεπαινέων. χρόνου δέ οὐ πολλοῦ διελθόντος, χρῆν γάρ κανδαύλῃ γενέσθαι κακῶς, ἔλεγε πρός τόν γύγην τοιάδε: «γύγη, οὐ γάρ σε δοκέω πείθεσθαί μοι λέγοντι περί τοῦ εἴδεος τῆς γυναικός (ὦτα γάρ τυγχάνει ἀνθρώποισι ἐόντα ἀπιστότερα ὀφθαλμῶν), ποίεε ὅκως ἐκείνην θεήσεαι γυμνήν.» ὁ δέ μέγα ἀμβώσας εἶπε: «δέσποτα, τίνα λέγεις λόγον οὐκ ὑγιέα, κελεύων με δέσποιναν τήν ἐμήν θεήσασθαι γυμνήν; ἅμα δέ κιθῶνι ἐκδυομένῳ συνεκδύεται καί τήν αἰδῶ γυνή. πάλαι δέ τά καλά ἀνθρώποισι ἐξεύρηται, ἐκ τῶν μανθάνειν δεῖ: ἐν τοῖσι ἕν τόδε ἐστί, σκοπέειν τινά τά ἑωυτοῦ. ἐγώ δέ πείθομαι ἐκείνην εἶναι πασέων γυναικῶν καλλίστην, καί σεο δέομαι μή δέεσθαι ἀνόμων.» ὁ μέν δή λέγων τοιαῦτα ἀπεμάχετο, ἀρρωδέων μή τί οἱ ἐξ αὐτῶν γένηται κακόν. ὁ δ' ἀμείβετο τοῖσδε: «θάρσεε, γύγη, καί μή φοβέο μήτε ἐμέ, ὥς σεο πειρώμενος λέγω λόγον τόνδε, μήτε γυναῖκα τήν ἐμήν, μή τί τοι ἐξ αὐτῆς γένηται βλάβος: ἀρχήν γάρ ἐγώ μηχανήσομαι οὕτω ὥστε μηδέ μαθεῖν μιν ὀφθεῖσαν ὑπό σέο. ἐγώ γάρ σε ἐς τό οἴκημα ἐν τῷ κοιμώμεθα ὄπισθε τῆς ἀνοιγομένης θύρης στήσω: μετά δ' ἐμέ ἐσελθόντα αὐτίκα παρέσται καί ἡ γυνή ἡ ἐμή ἐς κοῖτον. κεῖται δέ ἀγχοῦ τῆς ἐσόδου θρόνος: ἐπί τοῦτον τῶν ἱματίων κατά ἕν ἕκαστον ἐκδύνουσα θήσει καί κατ' ἡσυχίην πολλήν παρέξει τοι θεήσασθαι. ἐπεάν δέ ἀπό τοῦ θρόνου στείχῃ ἐπί τήν εὐνήν κατά νώτου τε αὐτῆς γένῃ, σοί μελέτω τό ἐνθεῦτεν ὅκως μή σε ὄψεται ἰόντα διά θυρέων.» ὁ μέν δή, ὡς οὐκ ἐδύνατο διαφυγεῖν, ἦν ἕτοιμος: ὁ δέ κανδαύλης, ἐπεί ἐδόκεε ὥρη τῆς κοίτης εἶναι, ἤγαγε τόν γύγην ἐς τό οἴκημα, καί μετά ταῦτα αὐτίκα παρῆν καί ἡ γυνή: ἐσελθοῦσαν δέ καί τιθεῖσαν τά εἵματα ἐθηεῖτο ὁ γύγης. ὡς δέ κατά νώτου ἐγένετο ἰούσης τῆς γυναικός ἐς τήν κοίτην, ὑπεκδύς ἐχώρεε ἔξω. καί ἡ γυνή ἐπορᾷ μιν ἐξιόντα. μαθοῦσα δέ τό ποιηθέν ἐκ τοῦ ἀνδρός οὔτε ἀνέβωσε αἰσχυνθεῖσα οὔτε ἔδοξε μαθεῖν, ἐν νόῳ ἔχουσα τείσεσθαι τόν κανδαύλην: παρά γάρ τοῖσι λυδοῖσι, σχεδόν δέ καί παρά τοῖσι ἄλλοισι βαρβάροισι, καί ἄνδρα ὀφθῆναι γυμνόν ἐς αἰσχύνην μεγάλην φέρει. τότε μέν δή οὕτως οὐδέν δηλώσασα ἡσυχίην εἶχε: ὡς δέ ἡμέρη τάχιστα ἐγεγόνεε, τῶν οἰκετέων τούς μάλιστα ὥρα πιστούς ἐόντας ἑωυτῇ ἑτοίμους ποιησαμένη, ἐκάλεε τόν γύγην. ὁ δέ οὐδέν δοκέων αὐτήν τῶν πρηχθέντων ἐπίστασθαι ἦλθε καλεόμενος: ἐώθεε γάρ καί πρόσθε, ὅκως ἡ βασίλεια καλέοι, φοιτᾶν. ὡς δέ ὁ γύγης ἀπίκετο, ἔλεγε ἡ γυνή τάδε: «νῦν τοι δυῶν ὁδῶν παρεουσέων, γύγη, δίδωμι αἵρεσιν, ὁκοτέρην βούλεαι τραπέσθαι: ἤ γάρ κανδαύλην ἀποκτείνας ἐμέ τε καί τήν βασιληίην ἔχε τήν λυδῶν, ἤ αὐτόν σε αὐτίκα οὕτω ἀποθνῄσκειν δεῖ, ὡς ἄν μή πάντα πειθόμενος κανδαύλῃ τοῦ λοιποῦ ἴδῃς τά μή σε δεῖ. ἀλλ' ἤτοι κεῖνόν γε τόν ταῦτα βουλεύσαντα δεῖ ἀπόλ λυσθαι ἤ σέ τόν ἐμέ γυμνήν θεησάμενον καί ποιήσαντα οὐ νομιζόμενα.» ὁ δέ γύγης τέως μέν ἀπεθώμαζε τά λεγόμενα, μετά δέ ἱκέτευε μή μιν ἀναγκαίῃ ἐνδέειν διακρῖναι τοιαύτην αἵρεσιν. οὐκ ὦν δή ἔπειθε, ἀλλ' ὥρα ἀναγκαίην ἀληθέως προκειμένην ἤ τόν δεσπότην ἀπολλύναι ἤ αὐτόν ὑπ' ἄλλων ἀπόλλυσθαι: αἱρέεται αὐτός περιεῖναι. ἐπειρώτα δή λέγων τάδε: «ἐπεί με ἀναγκάζεις δεσπότην τόν ἐμόν κτείνειν οὐκ ἐθέλοντα, φέρε ἀκούσω, τέῳ καί τρόπῳ ἐπιχειρήσομεν αὐτῷ.» ἡ δέ ὑπολαβοῦσα ἔφη: «ἐκ τοῦ αὐτοῦ μέν χωρίου ἡ ὁρμή ἔσται ὅθεν περ καί ἐκεῖνος ἐμέ ἐπεδέξατο γυμνήν, ὑπνωμένῳ δέ ἡ ἐπιχείρησις ἔσται.» ὡς δέ ἤρτυσαν τήν ἐπιβουλήν, νυκτός γενομένης (οὐ γάρ ἐμετίετο ὁ γύγης, οὐδέ οἱ ἦν ἀπαλλαγή οὐδεμία, ἀλλ' ἔδεε ἤ αὐτόν ἀπολωλέναι ἤ κανδαύλην) εἵπετο ἐς τόν θάλαμον τῇ γυναικί. καί μιν ἐκείνη ἐγχειρίδιον δοῦσα κατακρύπτει ὑπό τήν αὐτήν θύρην. καί μετά ταῦτα ἀναπαυομένου κανδαύλεω ὑπεκδύς τε καί ἀποκτείνας αὐτόν ἔσχε καί τήν γυναῖκα καί τήν βασιληίην γύγης: τοῦ καί ἀρχίλοχος ὁ πάριος, κατά τόν αὐτόν χρόνον γενόμενος, ἐν ἰάμβῳ τριμέτρῳ ἐπεμνήσθη. ἔσχε δέ τήν βασιληίην καί ἐκρατύνθη ἐκ τοῦ ἐν δελφοῖσι χρηστηρίου. ὡς γάρ δή οἱ λυδοί δεινόν ἐποιεῦντο τό κανδαύλεω πάθος καί ἐν ὅπλοισι ἦσαν, συνέβησαν ἐς τὠυτό οἵ τε τοῦ γύγεω στασιῶται καί οἱ λοιποί λυδοί, ἤν μέν [δή] τό χρηστήριον ἀνέλῃ μιν βασιλέα εἶναι λυδῶν, τόν δέ βασιλεύειν, ἤν δέ μή, ἀποδοῦναι ὀπίσω ἐς ἡρακλείδας τήν ἀρχήν. ἀνεῖλέ τε δή τό χρηστήριον καί ἐβασίλευσε οὕτω γύγης. τοσόνδε μέντοι εἶπε ἡ πυθίη, ὡς ἡρακλείδῃσι τίσις ἥξει ἐς τόν πέμπτον ἀπόγονον γύγεω. τούτου τοῦ ἔπεος λυδοί τε καί οἱ βασιλέες αὐτῶν λόγον οὐδένα ἐποιεῦντο, πρίν δή ἐπετελέσθη. τήν μέν δή τυραννίδα οὕτω ἔσχον οἱ μερμνάδαι τούς ἡρακλείδας ἀπελόμενοι, γύγης δέ τυραννεύσας ἀπέπεμψε ἀναθήματα ἐς δελφούς οὐκ ὀλίγα, ἀλλ' ὅσα μέν ἀργύρου ἀναθήματα, ἔστι οἱ πλεῖστα ἐν δελφοῖσι, πάρεξ δέ τοῦ ἀργύρου χρυσόν ἄπλετον ἀνέθηκε ἄλλον τε καί τοῦ μάλιστα μνήμην ἄξιον ἔχειν ἐστί, κρητῆρές οἱ ἀριθμόν ἕξ χρύσεοι ἀνακέαται. ἑστᾶσι δέ οὗτοι ἐν τῷ κορινθίων θησαυρῷ σταθμόν ἔχοντες τριήκοντα τάλαντα: ἀληθέϊ δέ λόγῳ χρεωμένῳ οὐ κορινθίων τοῦ δημοσίου ἐστί ὁ θησαυρός, ἀλλά κυψέλου τοῦ ἠετίωνος. οὗτος δέ ὁ γύγης πρῶτος βαρβάρων τῶν ἡμεῖς ἴδμεν ἐς δελφούς ἀνέθηκε ἀναθήματα μετά μίδην τόν γορδίεω, φρυγίης βασιλέα. ἀνέθηκε γάρ δή καί μίδης τόν βασιλήιον θρόνον ἐς τόν προκατίζων ἐδίκαζε, ἐόντα ἀξιοθέητον: κεῖται δέ ὁ θρόνος οὗτος ἔνθα περ οἱ τοῦ γύγεω κρητῆρες. ὁ δέ χρυσός οὗτος καί ὁ ἄργυρος, τόν ὁ γύγης ἀνέθηκε, ὑπό δελφῶν καλέεται γυγάδας ἐπί τοῦ ἀναθέντος ἐπωνυμίην. ἐσέβαλε μέν νυν στρατιήν καί οὗτος, ἐπείτε ἦρξε, ἔς τε μίλητον καί ἐς σμύρνην, καί κολοφῶνος τό ἄστυ εἷλε. ἀλλ' οὐδέν γάρ μέγα ἀπ' αὐτοῦ ἄλλο ἔργον ἐγένετο βασιλεύσαντος δυῶν δέοντα τεσσεράκοντα ἔτεα, τοῦτον μέν παρήσομεν τοσαῦτα ἐπιμνησθέντες, ἄρδυος δέ τοῦ γύγεω μετά γύγην βασιλεύσαντος μνήμην ποιήσομαι. οὗτος δέ πριηνέας τε εἷλε ἐς μίλητόν τε ἐσέβαλε: ἐπί τούτου τε τυραννεύοντος σαρδίων κιμμέριοι ἐξ ἠθέων ὑπό σκυθέων τῶν νομάδων ἐξαναστάντες ἀπίκοντο ἐς τήν ἀσίην καί σάρδις πλήν τῆς ἀκροπόλιος εἷλον. ἄρδυος δέ βασιλεύσαντος ἑνός δέοντα πεντήκοντα ἔτεα ἐξεδέξατο σαδυάττης ὁ ἄρδυος, καί ἐβασίλευσε ἔτεα δυώδεκα, σαδυάττεω δέ ἀλυάττης. οὗτος δέ κυαξάρῃ τε τῷ δηιόκεω ἀπογόνῳ ἐπολέμησε καί μήδοισι, κιμμερίους τε ἐκ τῆς ἀσίης ἐξήλασε, σμύρνην τε τήν ἀπό κολοφῶνος κτισθεῖσαν εἷλε, ἐς κλαζομενάς τε ἐσέβαλε. ἀπό μέν νυν τούτων οὐκ ὡς ἤθελε ἀπήλλαξε, ἀλλά προσπταίσας μεγάλως. ἄλλα δέ ἔργα ἀπεδέξατο ἐών ἐν τῇ ἀρχῇ ἀξιαπηγητότατα τάδε: ἐπολέμησε μιλησίοισι, παραδεξάμενος τόν πόλεμον παρά τοῦ πατρός. ἐπελαύνων γάρ ἐπολιόρκεε τήν μίλητον τρόπῳ τοιῷδε. ὅκως μέν εἴη ἐν τῇ γῇ καρπός ἁδρός, τηνικαῦτα ἐσέβαλλε τήν στρατιήν: ἐστρατεύετο δέ ὑπό συρίγγων τε καί πηκτίδων καί αὐλοῦ γυναικηίου τε καί ἀνδρηίου. ὡς δέ ἐς τήν μιλησίην ἀπίκοιτο, οἰκήματα μέν τά ἐπί τῶν ἀγρῶν οὔτε κατέβαλλε οὔτε ἐνεπίμπρη οὔτε θύρας ἀπέσπα, ἔα δέ κατά χώρην ἑστάναι: ὁ δέ τά τε δένδρεα καί τόν καρπόν τόν ἐν τῇ γῇ ὅκως διαφθείρειε, ἀπαλλάσσετο ὀπίσω. τῆς γάρ θαλάσσης οἱ μιλήσιοι ἐπεκράτεον, ὥστε ἐπέδρης μή εἶναι ἔργον τῇ στρατιῇ. τάς δέ οἰκίας οὐ κατέβαλλε ὁ λυδός τῶνδε εἵνεκα, ὅκως ἔχοιεν ἐνθεῦτεν ὁρμώμενοι τήν γῆν σπείρειν τε καί ἐργάζεσθαι οἱ μιλήσιοι, αὐτός δέ ἐκείνων ἐργαζομένων ἔχοι τι καί σίνεσθαι ἐσβάλλων. ταῦτα ποιέων ἐπολέμεε ἔτεα ἕνδεκα, ἐν τοῖσι τρώματα μεγάλα διφάσια μιλησίων ἐγένετο ἔν τε λιμενηίῳ χώρης τῆς σφετέρης μαχεσαμένων καί ἐν μαιάνδρου πεδίῳ. τά μέν νυν ἕξ ἔτεα τῶν ἕνδεκα σαδυάττης ὁ ἄρδυος ἔτι λυδῶν ἦρχε ὁ καί ἐσβάλλων τηνικαῦτα ἐς τήν μιλησίην τήν στρατιήν: [σαδυάττης] οὗτος γάρ καί ὁ τόν πόλεμον ἦν συνάψας: τά δέ πέντε τῶν ἐτέων τά ἑπόμενα τοῖσι ἕξ ἀλυάττης ὁ σαδυάττεω ἐπολέμεε, ὅς παραδεξάμενος, ὡς καί πρότερόν μοι δεδήλωται, παρά τοῦ πατρός τόν πόλεμον προσεῖχε ἐντεταμένως. τοῖσι δέ μιλησίοισι οὐδαμοί ἰώνων τόν πόλεμον τοῦτον συνεπελάφρυνον ὅτι μή χῖοι μοῦνοι: οὗτοι δέ τό ὅμοιον ἀνταποδιδόντες ἐτιμώρεον: καί γάρ δή πρότερον οἱ μιλήσιοι τοῖσι χίοισι τόν πρός ἐρυθραίους πόλεμον συνδιήνεικαν. τῷ δέ δυωδεκάτῳ ἔτεϊ ληίου ἐμπιπραμένου ὑπό τῆς στρατιῆς συνηνείχθη τι τοιόνδε γενέσθαι πρῆγμα: ὡς ἅφθη τάχιστα τό λήιον, ἀνέμῳ βιώμενον ἅψατο νηοῦ ἀθηναίης ἐπίκλησιν ἀσσησίης, ἁφθείς δέ ὁ νηός κατεκαύθη. καί τό παραυτίκα μέν λόγος οὐδείς ἐγένετο, μετά δέ τῆς στρατιῆς ἀπικομένης ἐς σάρδις ἐνόσησε ὁ ἀλυάττης. μακροτέρης δέ οἱ γινομένης τῆς νούσου, πέμπει ἐς δελφούς θεοπρόπους, εἴτε δή συμβουλεύσαντός τεο, εἴτε καί αὐτῷ ἔδοξε πέμψαντα τόν θεόν ἐπειρέσθαι περί τῆς νούσου. τοῖσι δέ ἡ πυθίη ἀπικομένοισι ἐς δελφούς οὐκ ἔφη χρήσειν, πρίν ἤ τόν νηόν τῆς ἀθηναίης ἀνορθώσωσι, τόν ἐνέπρησαν χώρης τῆς μιλησίης ἐν ἀσσησῷ. δελφῶν οἶδα ἐγώ οὕτω ἀκούσας γενέσθαι: μιλήσιοι δέ τάδε προστιθεῖσι τούτοισι, περίανδρον τόν κυψέλου ἐόντα θρασυβούλῳ τῷ τότε μιλήτου τυραννεύοντι ξεῖνον ἐς τά μάλιστα, πυθόμενον τό χρηστήριον τό τῷ ἀλυάττῃ γενόμενον, πέμψαντα ἄγγελον κατειπεῖν, ὅκως ἄν τι προειδώς πρός τό παρεόν βουλεύηται. μιλήσιοι μέν νυν οὕτω λέγουσι γενέσθαι. ἀλυάττης δέ, ὥς οἱ ταῦτα ἐξηγγέλθη, αὐτίκα ἔπεμπε κήρυκα ἐς μίλητον βουλόμενος σπονδάς ποιήσασθαι θρασυβούλῳ τε καί μιλησίοισι χρόνον ὅσον ἄν τόν νηόν οἰκοδομέῃ. ὁ μέν δή ἀπόστολος ἐς τήν μίλητον ἦν, θρασύβουλος δέ σαφέως προπεπυσμένος πάντα λόγον καί εἰδώς τά ἀλυάττης μέλλοι ποιήσειν, μηχανᾶται τοιάδε: ὅσος ἦν ἐν τῷ ἄστεϊ σῖτος καί ἑωυτοῦ καί ἰδιωτικός, τοῦτον πάντα συγκομίσας ἐς τήν ἀγορήν προεῖπε μιλησίοισι, ἐπεάν αὐτός σημήνῃ, τότε πίνειν τε πάντας καί κώμῳ χρᾶσθαι ἐς ἀλλήλους. ταῦτα δέ ἐποίεέ τε καί προηγόρευε θρασύβουλος τῶνδε εἵνεκεν, ὅκως ἄν δή ὁ κῆρυξ ὁ σαρδιηνός ἰδών τε σωρόν μέγαν σίτου κεχυμένον καί τούς ἀνθρώπους ἐν εὐπαθείῃσι ἐόντας ἀγγείλῃ ἀλυάττῃ. τά δή καί ἐγένετο: ὡς γάρ δή ἰδών τε ἐκεῖνα ὁ κῆρυξ καί εἴπας πρός θρασύβουλον τοῦ λυδοῦ τάς ἐντολάς ἀπῆλθε ἐς τάς σάρδις, ὡς ἐγώ πυνθάνομαι, δι' οὐδέν ἄλλο ἐγένετο ἡ διαλλαγή. ἐλπίζων γάρ ὁ ἀλυάττης σιτοδείην τε εἶναι ἰσχυρήν ἐν τῇ μιλήτῳ καί τόν λεών τετρῦσθαι ἐς τό ἔσχατον κακοῦ, ἤκουε τοῦ κήρυκος νοστήσαντος ἐκ τῆς μιλήτου τούς ἐναντίους λόγους ἤ ὡς αὐτός κατεδόκεε. μετά δέ ἥ τε διαλλαγή σφι ἐγένετο ἐπ' ᾧ τε ξείνους ἀλλήλοισι εἶναι καί συμμάχους, καί δύο τε ἀντί ἑνός νηούς τῇ ἀθηναίῃ οἰκοδόμησε ὁ ἀλυάττης ἐν τῇ ἀσσησῷ, αὐτός τε ἐκ τῆς νούσου ἀνέστη. κατά μέν τόν πρός μιλησίους τε καί θρασύβουλον πόλεμον ἀλυάττῃ ὧδε ἔσχε. περίανδρος δέ ἦν κυψέλου παῖς, οὗτος ὁ τῷ θρασυβούλῳ τό χρηστήριον μηνύσας: ἐτυράννευε δέ ὁ περίανδρος κορίνθου. τῷ δή λέγουσι κορίνθιοι (ὁμολογέουσι δέ σφι λέσβιοι) ἐν τῷ βίῳ θῶμα μέγιστον παραστῆναι, ἀρίονα τόν μηθυμναῖον ἐπί δελφῖνος ἐξενειχθέντα ἐπί ταίναρον, ἐόντα κιθαρῳδόν τῶν τότε ἐόντων οὐδενός δεύτερον, καί διθύραμβον πρῶτον ἀνθρώπων τῶν ἡμεῖς ἴδμεν ποιήσαντά τε καί ὀνομάσαντα καί διδάξαντα ἐν κορίνθῳ. τοῦτον τόν ἀρίονα λέγουσι, τόν πολλόν τοῦ χρόνου διατρίβοντα παρά περιάνδρῳ, ἐπιθυμῆσαι πλῶσαι ἐς ἰταλίην τε καί σικελίην, ἐργασάμενον δέ χρήματα μεγάλα θελῆσαι ὀπίσω ἐς κόρινθον ἀπικέσθαι. ὁρμᾶσθαι μέν νυν ἐκ τάραντος, πιστεύοντα δέ οὐδαμοῖσι μᾶλλον ἤ κορινθίοισι μισθώσασθαι πλοῖον ἀνδρῶν κορινθίων: τούς δέ ἐν τῷ πελάγεϊ ἐπιβουλεύειν τόν ἀρίονα ἐκβαλόντας ἔχειν τά χρήματα: τόν δέ συνέντα τοῦτο λίσσεσθαι, χρήματα μέν σφι προϊέντα, ψυχήν δέ παραιτεόμενον. οὐκ ὦν δή πείθειν αὐτόν τούτοισι, ἀλλά κελεύειν τούς πορθμέας ἤ αὐτόν διαχρᾶσθαί μιν, ὡς ἄν ταφῆς ἐν γῇ τύχῃ, ἤ ἐκπηδᾶν ἐς τήν θάλασσαν τήν ταχίστην. ἀπειληθέντα δέ τόν ἀρίονα ἐς ἀπορίην παραιτήσασθαι, ἐπειδή σφι οὕτω δοκέοι, περιιδεῖν αὐτόν ἐν τῇ σκευῇ πάσῃ στάντα ἐν τοῖσι ἑδωλίοισι ἀεῖσαι: ἀείσας δέ ὑπεδέκετο ἑωυτόν κατεργάσεσθαι. καί τοῖσι ἐσελθεῖν γάρ ἡδονήν εἰ μέλλοιεν ἀκούσεσθαι τοῦ ἀρίστου ἀνθρώπων ἀοιδοῦ, ἀναχωρῆσαι ἐκ τῆς πρύμνης ἐς μέσην νέα. τόν δέ ἐνδύντα τε πᾶσαν τήν σκευήν καί λαβόντα τήν κιθάρην, στάντα ἐν τοῖσι ἑδωλίοισι διεξελθεῖν νόμον τόν ὄρθιον, τελευτῶντα δέ τοῦ νόμου ῥῖψαί μιν ἐς τήν θάλασσαν ἑωυτόν ὡς εἶχε σύν τῇ σκευῇ πάσῃ. καί τούς μέν ἀποπλέειν ἐς κόρινθον, τόν δέ δελφῖνα λέγουσι ὑπολαβόντα ἐξενεῖκαι ἐπί ταίναρον. ἀποβάντα δέ αὐτόν χωρέειν ἐς κόρινθον σύν τῇ σκευῇ καί ἀπικόμενον ἀπηγέεσθαι πᾶν τό γεγονός. περίανδρον δέ ὑπό ἀπιστίης ἀρίονα μέν ἐν φυλακῇ ἔχειν οὐδαμῇ μετιέντα, ἀνακῶς δέ ἔχειν τῶν πορθμέων: ὡς δέ ἄρα παρεῖναι αὐτούς, κληθέντας ἱστορέεσθαι εἴ τι λέγοιεν περί ἀρίονος. φαμένων δέ ἐκείνων ὡς εἴη τε σόος περί ἰταλίην καί μιν εὖ πρήσσοντα λίποιεν ἐν τάραντι, ἐπιφανῆναί σφι τόν ἀρίονα ὥσπερ ἔχων ἐξεπήδησε: καί τούς ἐκπλαγέντας οὐκ ἔχειν ἔτι ἐλεγχομένους ἀρνέεσθαι. ταῦτα μέν νυν κορίνθιοί τε καί λέσβιοι λέγουσι, καί ἀρίονος ἔστι ἀνάθημα χάλκεον οὐ μέγα ἐπί ταινάρῳ, ἐπί δελφῖνος ἐπεών ἄνθρωπος. ἀλυάττης δέ ὁ λυδός τόν πρός μιλησίους πόλεμον διενείκας μετέπειτα τελευτᾷ, βασιλεύσας ἔτεα ἑπτά καί πεντήκοντα. ἀνέθηκε δέ ἐκφυγών τήν νοῦσον δεύτερος οὗτος τῆς οἰκίης ταύτης ἐς δελφούς κρητῆρά τε ἀργύρεον μέγαν καί ὑποκρητηρίδιον σιδήρεον κολλητόν, θέης ἄξιον διά πάντων τῶν ἐν δελφοῖσι ἀναθημάτων, γλαύκου τοῦ χίου ποίημα, ὅς μοῦνος δή πάντων ἀνθρώπων σιδήρου κόλλησιν ἐξεῦρε. τελευτήσαντος δέ ἀλυάττεω ἐξεδέξατο τήν βασιληίην κροῖσος ὁ ἀλυάττεω, ἐτέων ἐών ἡλικίην πέντε καί τριήκοντα, ὅς δή ἑλλήνων πρώτοισι ἐπεθήκατο ἐφεσίοισι. ἔνθα δή οἱ ἐφέσιοι πολιορκεόμενοι ὑπ' αὐτοῦ ἀνέθεσαν τήν πόλιν τῇ ἀρτέμιδι, ἐξάψαντες ἐκ τοῦ νηοῦ σχοινίον ἐς τό τεῖχος: ἔστι δέ μεταξύ τῆς τε παλαιῆς πόλιος, ἥ τότε ἐπολιορκέετο, καί τοῦ νηοῦ ἑπτά στάδιοι. πρώτοισι μέν δή τούτοισι ἐπεχείρησε ὁ κροῖσος, μετά δέ ἐν μέρεϊ ἑκάστοισι ἰώνων τε καί αἰολέων, ἄλλοισι ἄλλας αἰτίας ἐπιφέρων, τῶν μέν ἐδύνατο μέζονας παρευρίσκειν, μέζονα ἐπαιτιώμενος, τοῖσι δέ αὐτῶν καί φλαῦρα ἐπιφέρων. ὡς δέ ἄρα οἱ ἐν τῇ ἀσίῃ ἕλληνες κατεστράφατο ἐς φόρου ἀπαγωγήν, τό ἐνθεῦτεν ἐπενόεε νέας ποιησάμενος ἐπιχειρέειν τοῖσι νησιώτῃσι. ἐόντων δέ οἱ πάντων ἑτοίμων ἐς τήν ναυπηγίην, οἱ μέν βίαντα λέγουσι τόν πριηνέα ἀπικόμενον ἐς σάρδις, οἱ δέ πιττακόν τόν μυτιληναῖον, εἰρομένου κροίσου εἴ τι εἴη νεώτερον περί τήν ἑλλάδα, εἰπόντα τάδε καταπαῦσαι τήν ναυπηγίην: «ὦ βασιλεῦ, νησιῶται ἵππον συνωνέονται μυρίην, ἐς σάρδις τε καί ἐπί σέ ἐν νόῳ ἔχοντες στρατεύεσθαι.» κροῖσον δέ, ἐλπίσαντα λέγειν ἐκεῖνον ἀληθέα, εἰπεῖν: «αἴ γάρ τοῦτο θεοί ποιήσειαν ἐπί νόον νησιώτῃσι, ἐλθεῖν ἐπί λυδῶν παῖδας σύν ἵπποισι.» τόν δέ ὑπολαβόντα φάναι: «ὦ βασιλεῦ, προθύμως μοι φαίνεαι εὔξασθαι νησιώτας ἱππευομένους λαβεῖν ἐν ἠπείρῳ, οἰκότα ἐλπίζων: νησιώτας δέ τί δοκέεις εὔχεσθαι ἄλλο ἤ, ἐπείτε τάχιστα ἐπύθοντό σε μέλλοντα ἐπί σφίσι ναυπηγέεσθαι νέας, λαβεῖν ἀρώμενοι λυδούς ἐν θαλάσσῃ, ἵνα ὑπέρ τῶν ἐν τῇ ἠπείρῳ οἰκημένων ἑλλήνων τείσωνταί σε, τούς σύ δουλώσας ἔχεις;» κάρτα τε ἡσθῆναι κροῖσον τῷ ἐπιλόγῳ καί οἱ, προσφυέως γάρ δόξαι λέγειν, πειθόμενον παύσασθαι τῆς ναυπηγίης. καί οὕτω τοῖσι τάς νήσους οἰκημένοισι ἴωσι ξεινίην συνεθήκατο. χρόνου δέ ἐπιγινομένου καί κατεστραμμένων σχεδόν πάντων τῶν ἐντός ἅλυος ποταμοῦ οἰκημένων: _πλήν γάρ κιλίκων καί λυκίων τούς ἄλλους πάντας ὑπ' ἑωυτῷ εἶχε καταστρεψάμενος ὁ κροῖσος: εἰσί δέ οἵδε: λυδοί, φρύγες, μυσοί, μαριανδυνοί, χάλυβες, παφλαγόνες, θρήικες οἱ θυνοί τε καί βιθυνοί, κᾶρες, ἴωνες, δωριέες, αἰολέες, πάμφυλοι: _κατεστραμμένων δή τούτων [καί προσεπικτω μένου κροίσου λυδοῖσι], ἀπικνέονται ἐς σάρδις ἀκμαζούσας πλούτῳ ἄλλοι τε οἱ πάντες ἐκ τῆς ἑλλάδος σοφισταί, οἵ τοῦτον τόν χρόνον ἐτύγχανον ἐόντες, ὡς ἕκαστος αὐτῶν ἀπικνέοιτο, καί δή καί σόλων ἀνήρ ἀθηναῖος, ὅς ἀθηναίοισι νόμους κελεύσασι ποιήσας ἀπεδήμησε ἔτεα δέκα, κατά θεωρίης πρόφασιν ἐκπλώσας, ἵνα δή μή τινα τῶν νόμων ἀναγκασθῇ λῦσαι τῶν ἔθετο. αὐτοί γάρ οὐκ οἷοί τε ἦσαν αὐτό ποιῆσαι ἀθηναῖοι: ὁρκίοισι γάρ μεγάλοισι κατείχοντο δέκα ἔτεα χρήσεσθαι νόμοισι τούς ἄν σφι σόλων θῆται. αὐτῶν δή ὦν τούτων καί τῆς θεωρίης ἐκδημήσας ὁ σόλων εἵνεκεν ἐς αἴγυπτον ἀπίκετο παρά ἄμασιν καί δή καί ἐς σάρδις παρά κροῖσον. ἀπικόμενος δέ ἐξεινίζετο ἐν τοῖσι βασιληίοισι ὑπό τοῦ κροίσου: μετά δέ, ἡμέρῃ τρίτῃ ἤ τετάρτῃ, κελεύσαντος κροίσου τόν σόλωνα θεράποντες περιῆγον κατά τούς θησαυρούς καί ἐπεδείκνυσαν πάντα ἐόντα μεγάλα τε καί ὄλβια. θεησάμενον δέ μιν τά πάντα καί σκεψάμενον, ὥς οἱ κατά καιρόν ἦν, εἴρετο ὁ κροῖσος τάδε: «ξεῖνε ἀθηναῖε, παρ' ἡμέας γάρ περί σέο λόγος ἀπῖκται πολλός καί σοφίης [εἵνεκεν] τῆς σῆς καί πλάνης, ὡς φιλοσοφέων γῆν πολλήν θεωρίης εἵνεκεν ἐπελήλυθας: νῦν ὦν ἐπειρέσθαι σε ἵμερος ἐπῆλθέ μοι εἴ τινα ἤδη πάντων εἶδες ὀλβιώτατον.» ὁ μέν ἐλπίζων εἶναι ἀνθρώπων ὀλβιώτατος ταῦτα ἐπειρώτα, σόλων δέ οὐδέν ὑποθωπεύσας, ἀλλά τῷ ἐόντι χρησάμενος, λέγει: «ὦ βασιλεῦ, τέλλον ἀθηναῖον.» ἀποθωμάσας δέ κροῖσος τό λεχθέν εἴρετο ἐπιστρεφέως: «κοίῃ δή κρίνεις τέλλον εἶναι ὀλβιώτατον;» ὁ δέ εἶπε: «τέλλῳ τοῦτο μέν τῆς πόλιος εὖ ἡκούσης παῖδες ἦσαν καλοί τε κἀγαθοί, καί σφι εἶδε ἅπασι τέκνα ἐκγενόμενα καί πάντα παραμείναντα, τοῦτο δέ τοῦ βίου εὖ ἥκοντι, ὡς τά παρ' ἡμῖν, τελευτή τοῦ βίου λαμπροτάτη ἐπεγένετο: γενομένης γάρ ἀθηναίοισι μάχης πρός τούς ἀστυγείτονας ἐν ἐλευσῖνι βοηθήσας καί τροπήν ποιήσας τῶν πολεμίων ἀπέθανε κάλλιστα, καί μιν ἀθηναῖοι δημοσίῃ τε ἔθαψαν αὐτοῦ τῇ περ ἔπεσε καί ἐτίμησαν μεγάλως.» ὡς δέ τά κατά τόν τέλλον προετρέψατο ὁ σόλων τόν κροῖσον εἴπας πολλά τε καί ὄλβια, ἐπειρώτα τίνα δεύτερον μετ' ἐκεῖνον ἴδοι, δοκέων πάγχυ δευτερεῖα γῶν οἴσεσθαι. ὁ δέ εἶπε: «κλέοβίν τε καί βίτωνα. τούτοισι γάρ ἐοῦσι γένος ἀργείοισι βίος τε ἀρκέων ὑπῆν καί πρός τούτῳ ῥώμη σώματος τοιήδε: ἀεθλοφόροι τε ἀμφότεροι ὁμοίως ἦσαν, καί δή καί λέγεται ὅδε [ὁ] λόγος: ἐούσης ὁρτῆς τῇ ἥρῃ τοῖσι ἀργείοισι ἔδεε πάντως τήν μητέρα αὐτῶν ζεύγεϊ κομισθῆναι ἐς τό ἱρόν, οἱ δέ σφι βόες ἐκ τοῦ ἀγροῦ οὐ παρεγίνοντο ἐν ὥρῃ: ἐκκληιόμενοι δέ τῇ ὥρῃ οἱ νεηνίαι ὑποδύντες αὐτοί ὑπό τήν ζεύγλην εἷλκον τήν ἅμαξαν, ἐπί τῆς ἁμάξης δέ σφι ὠχέετο ἡ μήτηρ, σταδίους δέ πέντε καί τεσσεράκοντα διακομίσαντες ἀπίκοντο ἐς τό ἱρόν. ταῦτα δέ σφι ποιήσασι καί ὀφθεῖσι ὑπό τῆς πανηγύριος τελευτή τοῦ βίου ἀρίστη ἐπεγένετο, διέδεξέ τε ἐν τούτοισι ὁ θεός ὡς ἄμεινον εἴη ἀνθρώπῳ τεθνάναι μᾶλλον ἤ ζώειν. ἀργεῖοι μέν γάρ περιστάντες ἐμακάριζον τῶν νεηνιέων τήν ῥώμην, αἱ δέ ἀργεῖαι τήν μητέρα αὐτῶν, οἵων τέκνων ἐκύρησε. ἡ δέ μήτηρ περιχαρής ἐοῦσα τῷ τε ἔργῳ καί τῇ φήμῃ, στᾶσα ἀντίον τοῦ ἀγάλματος εὔχετο κλεόβι τε καί βίτωνι τοῖσι ἑωυτῆς τέκνοισι, οἵ μιν ἐτίμησαν μεγάλως, τήν θεόν δοῦναι τό ἀνθρώπῳ τυχεῖν ἄριστόν ἐστι. μετά ταύτην δέ τήν εὐχήν ὡς ἔθυσάν τε καί εὐωχήθησαν, κατακοιμηθέντες ἐν αὐτῷ τῷ ἱρῷ οἱ νεηνίαι οὐκέτι ἀνέστησαν, ἀλλ' ἐν τέλεϊ τούτῳ ἔσχοντο. ἀργεῖοι δέ σφεων εἰκόνας ποιησάμενοι ἀνέθεσαν ἐς δελφούς ὡς ἀνδρῶν ἀρίστων γενομένων.» σόλων μέν δή εὐδαιμονίης δευτερεῖα ἔνεμε τούτοισι, κροῖσος δέ σπερχθείς εἶπε: «ὦ ξεῖνε ἀθηναῖε, ἡ δ' ἡμετέρη εὐδαιμονίη οὕτω τοι ἀπέρριπται ἐς τό μηδέν, ὥστε οὐδέ ἰδιωτέων ἀνδρῶν ἀξίους ἡμέας ἐποίησας;» ὁ δέ εἶπε: «ὦ κροῖσε, ἐπιστάμενόν με τό θεῖον πᾶν ἐόν φθονερόν τε καί ταραχῶδες ἐπειρωτᾷς ἀνθρωπηίων πρηγμάτων πέρι. ἐν γάρ τῷ μακρῷ χρόνῳ πολλά μέν ἔστι ἰδεῖν τά μή τις ἐθέλει, πολλά δέ καί παθεῖν. ἐς γάρ ἑβδομήκοντα ἔτεα οὖρον τῆς ζόης ἀνθρώπῳ προτίθημι. οὗτοι ἐόντες ἐνιαυτοί ἑβδομήκοντα παρέχονται ἡμέρας διηκοσίας καί πεντακισχιλίας καί δισμυρίας, ἐμβολίμου μηνός μή γινομένου: εἰ δέ δή ἐθελήσει τοὔτερον τῶν ἐτέων μηνί μακρότερον γίνεσθαι, ἵνα δή αἱ ὧραι συμβαίνωσι παραγινόμεναι ἐς τό δέον, μῆνες μέν παρά τά ἑβδομήκοντα ἔτεα οἱ ἐμβόλιμοι γίνονται τριήκοντα πέντε, ἡμέραι δέ ἐκ τῶν μηνῶν τούτων χίλιαι πεντήκοντα. τουτέων τῶν ἁπασέων ἡμερέων τῶν ἐς τά ἑβδομήκοντα ἔτεα, ἐουσέων πεντήκοντα καί διηκοσιέων καί ἑξακισχιλιέων καί δισμυριέων, ἡ ἑτέρη αὐτέων τῇ ἑτέρῃ ἡμέρῃ τό παράπαν οὐδέν ὅμοιον προσάγει πρῆγμα. οὕτω ὦν, ὦ κροῖσε, πᾶν ἐστι ἄνθρωπος συμφορή. ἐμοί δέ σύ καί πλουτέειν μέγα φαίνεαι καί βασιλεύς πολλῶν εἶναι ἀνθρώπων: ἐκεῖνο δέ τό εἴρεό με οὔ κώ σε ἐγώ λέγω, πρίν τελευτήσαντα καλῶς τόν αἰῶνα πύθωμαι. οὐ γάρ τι ὁ μέγα πλούσιος μᾶλλον τοῦ ἐπ' ἡμέρην ἔχοντος ὀλβιώτερός ἐστι, εἰ μή οἱ τύχη ἐπίσποιτο πάντα καλά ἔχοντα εὖ τελευτῆσαι τόν βίον. πολλοί μέν γάρ ζάπλουτοι ἀνθρώπων ἀνόλβιοί εἰσι, πολλοί δέ μετρίως ἔχοντες βίου εὐτυχέες. ὁ μέν δή μέγα πλούσιος, ἀνόλβιος δέ, δυοῖσι προέχει τοῦ εὐτυχέος μοῦνον, οὗτος δέ τοῦ πλουσίου καί ἀνολβίου πολλοῖσι: ὁ μέν ἐπι θυμίην ἐκτελέσαι καί ἄτην μεγάλην προσπεσοῦσαν ἐνεῖκαι δυνατώτερος, ὁ δέ τοῖσδε προέχει ἐκείνου: ἄτην μέν καί ἐπιθυμίην οὐκ ὁμοίως δυνατός ἐκείνῳ ἐνεῖκαι, ταῦτα δέ ἡ εὐτυχίη οἱ ἀπερύκει, ἄπηρος δέ ἐστι, ἄνουσος, ἀπαθής κακῶν, εὔπαις, εὐειδής: εἰ δέ πρός τούτοισι ἔτι τελευτήσει τόν βίον εὖ, οὗτος ἐκεῖνος τόν σύ ζητέεις, <ὁ> ὄλβιος κεκλῆσθαι ἄξιός ἐστι: πρίν δ' ἄν τελευτήσῃ, ἐπισχεῖν μηδέ καλέειν κω ὄλβιον, ἀλλ' εὐτυχέα. τά πάντα μέν νυν ταῦτα συλλαβεῖν ἄνθρωπον ἐόντα ἀδύνατόν ἐστι, ὥσπερ χώρη οὐδεμία καταρκέει πάντα ἑωυτῇ παρέχουσα, ἀλλά ἄλλο μέν ἔχει, ἑτέρου δέ ἐπιδέεται: ἥ δέ ἄν τά πλεῖστα ἔχῃ, αὕτη ἀρίστη. ὥς δέ καί ἀνθρώπου σῶμα ἕν οὐδέν αὔταρκές ἐστι: τό μέν γάρ ἔχει, ἄλλου δέ ἐνδεές ἐστι: ὅς δ' ἄν αὐτῶν πλεῖστα ἔχων διατελέῃ καί ἔπειτα τελευτήσῃ εὐχαρίστως τόν βίον, οὗτος παρ' ἐμοί τό οὔνομα τοῦτο, ὦ βασιλεῦ, δίκαιός ἐστι φέρεσθαι. σκοπέειν δέ χρή παντός χρήματος τήν τελευτήν κῇ ἀποβήσεται: πολλοῖσι γάρ δή ὑποδέξας ὄλβον ὁ θεός προρρίζους ἀνέτρεψε.» ταῦτα λέγων τῷ κροίσῳ οὔ κως οὔτε ἐχαρίζετο, οὔτε λόγου μιν ποιησάμενος οὐδενός ἀποπέμπεται, κάρτα δόξας ἀμαθέα εἶναι, ὅς τά παρεόντα ἀγαθά μετείς τήν τελευτήν παντός χρήματος ὁρᾶν ἐκέλευε. μετά δέ σόλωνα οἰχόμενον ἔλαβε ἐκ θεοῦ νέμεσις μεγάλη κροῖσον, ὡς εἰκάσαι, ὅτι ἐνόμισε ἑωυτόν εἶναι ἀνθρώπων ἁπάντων ὀλβιώτατον. αὐτίκα δέ οἱ εὕδοντι ἐπέστη ὄνειρος, ὅς οἱ τήν ἀληθείην ἔφαινε τῶν μελλόντων γενέσθαι κακῶν κατά τόν παῖδα. ἦσαν δέ τῷ κροίσῳ δύο παῖδες, τῶν οὕτερος μέν διέφθαρτο, ἦν γάρ δή κωφός, ὁ δέ ἕτερος τῶν ἡλίκων μακρῷ τά πάντα πρῶτος: οὔνομα δέ οἱ ἦν ἄτυς. τοῦτον δή ὦν τόν ἄτυν σημαίνει τῷ κροίσῳ ὁ ὄνειρος ὡς ἀπολέει μιν αἰχμῇ σιδηρέῃ βληθέντα. ὁ δέ ἐπείτε ἐξηγέρθη καί ἑωυτῷ λόγον ἔδωκε, καταρρωδήσας τόν ὄνειρον ἄγεται μέν τῷ παιδί γυναῖκα, ἐωθότα δέ στρατηγέειν μιν τῶν λυδῶν οὐδαμῇ ἔτι ἐπί τοιοῦτο πρῆγμα ἐξέπεμπε, ἀκόντια δέ καί δοράτια καί τά τοιαῦτα πάντα τοῖσι χρέωνται ἐς πόλεμον ἄνθρωποι, ἐκ τῶν ἀνδρεώνων ἐκκομίσας ἐς τούς θαλάμους συνένησε, μή τί οἱ κρεμάμενον τῷ παιδί ἐμπέσῃ. ἔχοντος δέ [οἱ] ἐν χερσί τοῦ παιδός τόν γάμον ἀπικνέεται ἐς τάς σάρδις ἀνήρ συμφορῇ ἐχόμενος καί οὐ καθαρός χεῖρας, ἐών φρύξ μέν γενεῇ, γένεος δέ τοῦ βασιληίου. παρελθών δέ οὗτος ἐς τά κροίσου οἰκία κατά νόμους τούς ἐπιχωρίους καθαρσίου ἐδέετο κυρῆσαι, κροῖσος δέ μιν ἐκάθηρε. ἔστι δέ παραπλησίη ἡ κάθαρσις τοῖσι λυδοῖσι καί τοῖσι ἕλλησι. ἐπείτε δέ τά νομιζόμενα ἐποίησε ὁ κροῖσος, ἐπυνθάνετο ὁκόθεν τε καί τίς εἴη, λέγων τάδε: «ὤνθρωπε, τίς τε ἐών καί κόθεν τῆς φρυγίης ἥκων ἐπίστιός μοι ἐγένεο; τίνα τε ἀνδρῶν ἤ γυναικῶν ἐφόνευσας;» ὁ δέ ἀμείβετο: «ὦ βασιλεῦ, γορδίεω μέν τοῦ μίδεω εἰμί παῖς, ὀνομάζομαι δέ ἄδρηστος, φονεύσας δέ ἀδελφεόν ἐμεωυτοῦ ἀέκων πάρειμι ἐξεληλαμένος τε ὑπό τοῦ πατρός καί ἐστερημένος πάντων.» κροῖσος δέ μιν ἀμείβετο τοῖσδε: «ἀνδρῶν τε φίλων τυγχάνεις ἔκγονος ἐών καί ἐλήλυθας ἐς φίλους, ἔνθα ἀμηχανήσεις χρήματος οὐδενός μένων ἐν ἡμετέρου συμφορήν τε ταύτην ὡς κουφότατα φέρων κερδανέεις πλεῖστον.» ὁ μέν δή δίαιταν εἶχε ἐν κροίσου, ἐν δέ τῷ αὐτῷ χρόνῳ τούτῳ ἐν τῷ μυσίῳ ὀλύμπῳ ὑός χρῆμα γίνεται μέγα: ὁρμώμενος δέ οὗτος ἐκ τοῦ ὄρεος τούτου τά τῶν μυσῶν ἔργα διαφθείρεσκε, πολλάκις δέ οἱ μυσοί ἐπ' αὐτόν ἐξελθόντες ποιέεσκον μέν κακόν οὐδέν, ἔπασχον δέ πρός αὐτοῦ. τέλος δέ ἀπικόμενοι παρά τόν κροῖσον τῶν μυσῶν ἄγγελοι ἔλεγον τάδε «ὦ βασιλεῦ, ὑός χρῆμα μέγιστον ἀνεφάνη ἡμῖν ἐν τῇ χώρῃ, ὅς τά ἔργα διαφθείρει. τοῦτον προθυμεόμενοι ἑλεῖν οὐ δυνάμεθα. νῦν ὦν προσδεόμεθά σεο τόν παῖδα καί λογάδας νεηνίας καί κύνας συμπέμψαι ἡμῖν, ὡς ἄν μιν ἐξέλωμεν ἐκ τῆς χώρης.» οἱ μέν δή τούτων ἐδέοντο, κροῖσος δέ μνημονεύων τοῦ ὀνείρου τά ἔπεα ἔλεγέ σφι τάδε: «παιδός μέν πέρι τοῦ ἐμοῦ μή μνησθῆτε ἔτι: οὐ γάρ ἄν ὑμῖν συμπέμψαιμι: νεόγαμός τε γάρ ἐστι καί ταῦτά οἱ νῦν μέλει. λυδῶν μέντοι λογάδας καί τό κυνηγέσιον πᾶν συμπέμψω καί διακελεύσομαι τοῖσι ἰοῦσι εἶναι ὡς προθυμοτάτοισι συνεξελεῖν ὑμῖν τό θηρίον ἐκ τῆς χώρης.» ταῦτα ἀμείψατο. ἀποχρεωμένων δέ τούτοισι τῶν μυσῶν ἐπεσέρχεται ὁ τοῦ κροίσου παῖς ἀκηκοώς τῶν ἐδέοντο οἱ μυσοί. οὐ φαμένου δέ τοῦ κροίσου τόν γε παῖδά σφι συμπέμψειν λέγει πρός αὐτόν ὁ νεηνίης τάδε: «ὦ πάτερ, τά κάλλιστα πρότερόν κοτε καί γενναιότατα ἡμῖν ἦν ἔς τε πολέμους καί ἐς ἄγρας φοιτῶντας εὐδοκιμέειν. νῦν δέ ἀμφοτέρων με τούτων ἀποκληίσας ἔχεις, οὔτε τινά δειλίην μοι παριδών οὔτε ἀθυμίην. νῦν τε τέοισί με χρή ὄμμασι ἔς τε ἀγορήν καί ἐξ ἀγορῆς φοιτῶντα φαίνεσθαι; κοῖος μέν τις τοῖσι πολιήτῃσι δόξω εἶναι, κοῖος δέ τις τῇ νεογάμῳ γυναικί; κοίῳ δέ ἐκείνη δόξει ἀνδρί συνοικέειν; ἐμέ ὦν σύ ἤ μέθες ἰέναι ἐπί τήν θήρην, ἤ λόγῳ ἀνάπεισον ὅκως μοι ἀμείνω ἐστί ταῦτα οὕτω ποιεύμενα.» ἀμείβεται κροῖσος τοῖσδε: «ὦ παῖ, οὔτε δειλίην οὔτε ἄλλο οὐδέν ἄχαρι παριδών τοι ποιέω ταῦτα, ἀλλά μοι ὄψις ὀνείρου ἐν τῷ ὕπνῳ ἐπιστᾶσα ἔφη σε ὀλιγοχρόνιον ἔσεσθαι, ὑπό γάρ αἰχμῆς σιδηρέης ἀπολέεσθαι. πρός ὦν τήν ὄψιν ταύτην τόν τε γάμον τοι τοῦτον ἔσπευσα καί ἐπί τά παραλαμβανόμενα οὐκ ἀποπέμπω, φυλακήν ἔχων, εἴ κως δυναίμην ἐπί τῆς ἐμῆς σε ζόης διακλέψαι. εἷς γάρ μοι μοῦνος τυγχάνεις ἐών παῖς: τόν γάρ δή ἕτερον, διεφθαρμένον τήν ἀκοήν, οὐκ εἶναί μοι λογίζομαι.» ἀμείβεται ὁ νεηνίης τοῖσδε: «συγγνώμη μέν, ὦ πάτερ, τοι, ἰδόντι γε ὄψιν τοιαύτην, περί ἐμέ φυλακήν ἔχειν: τό δέ οὐ μανθάνεις, ἀλλά λέληθέ σε τό ὄνειρον, ἐμέ τοι δίκαιόν ἐστι φράζειν. φής τοι τό ὄνειρον ὑπό αἰχμῆς σιδηρέης φάναι ἐμέ τελευτήσειν. ὑός δέ κοῖαι μέν εἰσι χεῖρες; κοίη δέ αἰχμή σιδηρέη, τήν σύ φοβέαι; εἰ μέν γάρ ὑπό ὀδόντος τοι εἶπε τελευτήσειν με ἤ ἄλλου τεό ὅ τι τούτῳ ἔοικε, χρῆν δή σε ποιέειν τά ποιέεις: νῦν δέ ὑπό αἰχμῆς. ἐπείτε ὦν οὐ πρός ἄνδρας ἡμῖν γίνεται ἡ μάχη, μέθες με.» ἀμείβεται κροῖσος: «ὦ παῖ, ἔστι τῇ με νικᾷς γνώμην ἀποφαίνων περί τοῦ ἐνυπνίου: ὡς ὦν νενικημένος ὑπό σέο μεταγινώσκω μετίημί τέ σε ἰέναι ἐπί τήν ἄγρην.» εἴπας δέ ταῦτα ὁ κροῖσος μεταπέμπεται τόν φρύγα ἄδρηστον, ἀπικομένῳ δέ οἱ λέγει τάδε: «ἄδρηστε, ἐγώ σε συμφορῇ πεπληγμένον ἀχάρι, τήν τοι οὐκ ὀνειδίζω, ἐκάθηρα καί οἰκίοισι ὑποδεξάμενος ἔχω παρέχων πᾶσαν δαπάνην: νῦν ὦν, ὀφείλεις γάρ ἐμέο προποιήσαντος χρηστά ἐς σέ χρηστοῖσί με ἀμείβεσθαι, φύλακον παιδός σε τοῦ ἐμοῦ χρηίζω γενέσθαι ἐς ἄγρην ὁρμωμένου, μή τινες κατ' ὁδόν κλῶπες κακοῦργοι ἐπί δηλήσι φανέωσι ὑμῖν. πρός δέ τούτῳ καί σέ τοι χρεόν ἐστι ἰέναι ἔνθα ἀπολαμπρυνέαι τοῖσι ἔργοισι: πατρώιόν τε γάρ τοί ἐστι καί προσέτι ῥώμη ὑπάρχει.» ἀμείβεται ὁ ἄδρηστος: «ὦ βασιλεῦ, ἄλλως μέν ἔγωγε ἄν οὐκ ἤια ἐς ἄεθλον τοιόνδε: οὔτε γάρ συμφορῇ τοιῇδε κεχρημένον οἰκός ἐστι ἐς ὁμήλικας εὖ πρήσσοντας ἰέναι, οὔτε τό βούλεσθαι πάρα, πολλαχῇ τε ἄν ἶσχον ἐμεωυτόν. νῦν δέ, ἐπείτε σύ σπεύδεις καί δεῖ τοι χαρίζεσθαι (ὀφείλω γάρ σε ἀμείβεσθαι χρηστοῖσι), ποιέειν εἰμί ἕτοιμος ταῦτα, παῖδά τε σόν, τόν διακελεύεαι φυλάσσειν, ἀπήμονα τοῦ φυλάσσοντος εἵνεκεν προσδόκα τοι ἀπονοστήσειν.» τοιούτοισι ἐπείτε οὗτος ἀμείψατο κροῖσον, ἤισαν μετά ταῦτα ἐξηρτυμένοι λογάσι τε νεηνίῃσι καί κυσί. ἀπικόμενοι δέ ἐς τόν ὄλυμπον τό ὄρος ἐζήτεον τό θηρίον, εὑρόντες δέ καί περιστάντες αὐτό κύκλῳ ἐσηκόντιζον. ἔνθα δή ὁ ξεῖνος, οὗτος δή ὁ καθαρθείς τόν φόνον, καλεόμενος δέ ἄδρηστος, ἀκοντίζων τόν ὗν τοῦ μέν ἁμαρτάνει, τυγχάνει δέ τοῦ κροίσου παιδός. ὁ μέν δή βληθείς τῇ αἰχμῇ ἐξέπλησε τοῦ ὀνείρου τήν φήμην, ἔθεε δέ τις ἀγγελέων τῷ κροίσῳ τό γεγονός, ἀπικόμενος δέ ἐς τάς σάρδις τήν τε μάχην καί τόν τοῦ παιδός μόρον ἐσήμηνέ οἱ. ὁ δέ κροῖσος τῷ θανάτῳ τοῦ παιδός συντεταραγμένος μᾶλλόν τι ἐδεινολογέετο ὅτι μιν ἀπέκτεινε τόν αὐτός φόνου ἐκάθηρε. περιημεκτέων δέ τῇ συμφορῇ δεινῶς ἐκάλεε μέν δία καθάρσιον, μαρτυρόμενος τά ὑπό τοῦ ξείνου πεπονθώς εἴη, ἐκάλεε δέ ἐπίστιόν τε καί ἑταιρήιον, τόν αὐτόν τοῦτον ὀνομάζων θεόν, τόν μέν ἐπίστιον καλέων, διότι δή οἰκίοισι ὑποδεξάμενος τόν ξεῖνον φονέα τοῦ παιδός ἐλάνθανε βόσκων, τόν δέ ἑταιρήιον, ὡς φύλακον συμπέμψας αὐτόν εὑρήκοι πολεμιώτατον. παρῆσαν δέ μετά τοῦτο οἱ λυδοί φέροντες τόν νεκρόν, ὄπισθε δέ εἵπετό οἱ ὁ φονεύς. στάς δέ οὗτος πρό τοῦ νεκροῦ παρεδίδου ἑωυτόν κροίσῳ προτείνων τάς χεῖρας, ἐπικατασφάξαι μιν κελεύων τῷ νεκρῷ, λέγων τήν τε προτέρην ἑωυτοῦ συμφορήν, καί ὡς ἐπ' ἐκείνῃ τόν καθήραντα ἀπολωλεκώς εἴη, οὐδέ οἱ εἴη βιώσιμον. κροῖσος δέ τούτων ἀκούων τόν τε ἄδρηστον κατοικτίρει, καίπερ ἐών ἐν κακῷ οἰκηίῳ τοσούτῳ, καί λέγει πρός αὐτόν: «ἔχω, ὦ ξεῖνε, παρά σέο πᾶσαν τήν δίκην, ἐπειδή σεωυτοῦ καταδικάζεις θάνατον. εἶς δέ οὐ σύ μοι τοῦδε τοῦ κακοῦ αἴτιος, εἰ μή ὅσον ἀέκων ἐξεργάσαο, ἀλλά θεῶν κού τις, ὅς μοι καί πάλαι προεσήμαινε τά μέλλοντα ἔσεσθαι.» κροῖσος μέν νυν ἔθαψε, ὡς οἰκός ἦν, τόν ἑωυτοῦ παῖδα: ἄδρηστος δέ ὁ γορδίεω τοῦ μίδεω, οὗτος δή ὁ φονεύς μέν τοῦ ἑωυτοῦ ἀδελφεοῦ γενόμενος, φονεύς δέ τοῦ καθήραντος, ἐπείτε ἡσυχίη τῶν ἀνθρώπων ἐγένετο περί τό σῆμα, συγγινωσκόμενος ἀνθρώπων εἶναι τῶν αὐτός ᾔδεε βαρυσυμφορώτατος, ἐπικατασφάζει τῷ τύμβῳ ἑωυτόν. κροῖσος δέ ἐπί δύο ἔτεα ἐν πένθεϊ μεγάλῳ κατῆστο τοῦ παιδός ἐστερημένος: μετά δέ ἡ ἀστυάγεος τοῦ κυαξάρεω ἡγεμονίη καταιρεθεῖσα ὑπό κύρου τοῦ καμβύσεω καί τά τῶν περσέων πρήγματα αὐξανόμενα πένθεος μέν κροῖσον ἀπέπαυσε, ἐνέβησε δέ ἐς φροντίδα, εἴ κως δύναιτο, πρίν μεγάλους γενέσθαι τούς πέρσας, καταλαβεῖν αὐτῶν αὐξανομένην τήν δύναμιν. μετά ὦν τήν διάνοιαν ταύτην αὐτίκα ἀπεπειρᾶτο τῶν μαντηίων τῶν τε ἐν ἕλλησι καί τοῦ ἐν λιβύῃ, διαπέμψας ἄλλους ἄλλῃ, τούς μέν ἐς δελφούς ἰέναι, τούς δέ ἐς ἄβας τάς φωκέων, τούς δέ ἐς δωδώνην: οἱ δέ τινες ἐπέμποντο παρά τε ἀμφιάρεων καί παρά τροφώνιον, οἱ δέ τῆς μιλησίης ἐς βραγχίδας: ταῦτα μέν νυν τά ἑλληνικά μαντήια ἐς τά ἀπέπεμψε μαντευσόμενος κροῖσος: λιβύης δέ παρά ἄμμωνα ἀπέστειλε ἄλλους χρησομένους. διέπεμπε δέ πειρώμενος τῶν μαντηίων ὅ τι φρονέοιεν, ὡς, εἰ φρονέοντα τήν ἀληθείην εὑρεθείη, ἐπείρηταί σφεα δεύτερα πέμπων εἰ ἐπιχειρέοι ἐπί πέρσας στρατεύεσθαι. ἐντειλάμενος δέ τοῖσι λυδοῖσι τάδε ἀπέπεμπε ἐς τήν διάπειραν τῶν χρηστηρίων, ἀπ' ἧς ἄν ἡμέρης ὁρμηθέωσι ἐκ σαρδίων, ἀπό ταύτης ἡμερολογέοντας τόν λοιπόν χρόνον ἑκατοστῇ ἡμέρῃ χρᾶσθαι τοῖσι χρηστηρίοισι, ἐπειρωτῶντας «ὅ τι ποιέων τυγχάνοι ὁ λυδῶν βασιλεύς κροῖσος ὁ ἀλυάττεω»: ἅσσα δ' ἄν ἕκαστα τῶν χρηστηρίων θεσπίσῃ, συγγραψαμένους ἀναφέρειν παρ' ἑωυτόν. ὅ τι μέν νυν τά λοιπά τῶν χρηστηρίων ἐθέσπισε, οὐ λέγεται πρός οὐδαμῶν: ἐν δέ δελφοῖσι, ὡς ἐσῆλθον τάχιστα ἐς τό μέγαρον οἱ λυδοί χρησόμενοι τῷ θεῷ καί ἐπειρώτων τό ἐντεταλμένον, ἡ πυθίη ἐν ἑξαμέτρῳ τόνῳ λέγει τάδε: «οἶδα δ' ἐγώ ψάμμου τ' ἀριθμόν καί μέτρα θαλάσσης, καί κωφοῦ συνίημι καί οὐ φωνεῦντος ἀκούω. ὀδμή μ' ἐς φρένας ἦλθε κραταιρίνοιο χελώνης ἑψομένης ἐν χαλκῷ ἅμ' ἀρνείοισι κρέεσσιν, ᾗ χαλκός μέν ὑπέστρωται, χαλκόν δ' ἐπίεσται.» ταῦτα οἱ λυδοί θεσπισάσης τῆς πυθίης συγγραψάμενοι οἴχοντο ἀπιόντες ἐς τάς σάρδις. ὡς δέ καί ὧλλοι οἱ περιπεμφθέντες παρῆσαν φέροντες τούς χρησμούς, ἐνθαῦτα ὁ κροῖσος ἕκαστα ἀναπτύσσων ἐπώρα τῶν συγγραμμάτων. τῶν μέν δή οὐδέν προσίετό μιν: ὁ δέ ὡς τό ἐκ δελφῶν ἤκουσε, αὐτίκα προσεύχετό τε καί προσεδέξατο, νομίσας μοῦνον εἶναι μαντήιον τό ἐν δελφοῖσι, ὅτι οἱ ἐξευρήκεε τά αὐτός ἐποίησε. ἐπείτε γάρ δή διέπεμψε παρά τά χρηστήρια τούς θεοπρόπους, φυλάξας τήν κυρίην τῶν ἡμερέων ἐμηχανᾶτο τοιάδε: ἐπινοήσας τά ἦν ἀμήχανον ἐξευρεῖν τε καί ἐπιφράσασθαι, χελώνην καί ἄρνα κατακόψας ὁμοῦ ἧψε αὐτός ἐν λέβητι χαλκέῳ χάλκεον ἐπίθημα ἐπιθείς. τά μέν δή ἐκ δελφῶν οὕτω τῷ κροίσῳ ἐχρήσθη: κατά δέ τήν ἀμφιάρεω τοῦ μαντηίου ὑπόκρισιν οὐκ ἔχω εἰπεῖν ὅ τι τοῖσι λυδοῖσι ἔχρησε ποιήσασι περί τό ἱρόν τά νομιζόμενα (οὐ γάρ ὦν οὐδέ τοῦτο λέγεται) ἄλλο γε ἤ ὅτι καί τοῦτον ἐνόμισε μαντήιον ἀψευδές ἐκτῆσθαι. μετά δέ ταῦτα θυσίῃσι μεγάλῃσι τόν ἐν δελφοῖσι θεόν ἱλάσκετο: κτήνεά τε γάρ τά θύσιμα πάντα τρισχίλια ἔθυσε, κλίνας τε ἐπιχρύσους καί ἐπαργύρους καί φιάλας χρυσέας καί εἵματα πορφύρεα καί κιθῶνας νήσας πυρήν μεγάλην κατέκαιε, ἐλπίζων τόν θεόν μᾶλλόν τι τούτοισι ἀνακτήσεσθαι, λυδοῖσί τε πᾶσι προεῖπε θύειν πάντα τινά αὐτῶν τοῦτο ὅ τι ἔχοι ἕκαστος. ὡς δέ ἐκ τῆς θυσίης ἐγένετο, καταχεάμενος χρυσόν ἄπλετον ἡμιπλίνθια ἐξ αὐτοῦ ἐξήλαυνε, ἐπί μέν τά μακρότερα ποιέων ἑξαπάλαιστα, ἐπί δέ τά βραχύτερα τριπάλαιστα, ὕψος δέ παλαιστιαῖα, ἀριθμόν δέ ἑπτακαίδεκα καί ἑκατόν, καί τούτων ἀπέφθου χρυσοῦ τέσσερα, τρίτον ἡμιτάλαντον ἕκαστον ἕλκοντα, τά δέ ἄλλα ἡμιπλίνθια λευκοῦ χρυσοῦ, σταθμόν διτάλαντα. ἐποιέετο δέ καί λέοντος εἰκόνα χρυσοῦ ἀπέφθου, ἕλκουσαν σταθμόν τάλαντα δέκα: οὗτος ὁ λέων, ἐπείτε κατεκαίετο ὁ ἐν δελφοῖσι νηός, κατέπεσε ἀπό τῶν ἡμιπλινθίων (ἐπί γάρ τούτοισι ἵδρυτο) καί νῦν κεῖται ἐν τῷ κορινθίων θησαυρῷ, ἕλκων σταθμόν ἕβδομον ἡμιτάλαντον: ἀπετάκη γάρ αὐτοῦ τέταρτον ἡμιτάλαντον. ἐπιτελέσας δέ ὁ κροῖσος ταῦτα ἀπέπεμπε ἐς δελφούς καί τάδε ἄλλα ἅμα τοῖσι: κρητῆρας δύο μεγάθεϊ μεγάλους, χρύσεον καί ἀργύρεον, τῶν ὁ μέν χρύσεος ἔκειτο ἐπί δεξιά ἐσιόντι ἐς τόν νηόν, ὁ δέ ἀργύρεος ἐπ' ἀριστερά: μετεκινήθησαν δέ καί οὗτοι ὑπό τόν νηόν κατακαέντα, καί ὁ μέν χρύσεος κεῖται ἐν τῷ κλαζομενίων θησαυρῷ, ἕλκων σταθμόν εἴνατον ἡμιτάλαντον καί ἔτι δυώδεκα μνέας, ὁ δέ ἀργύρεος ἐπί τοῦ προνηΐου τῆς γωνίης, χωρέων ἀμφορέας ἑξακοσίους: ἐπικίρναται γάρ ὑπό δελφῶν θεοφανίοισι: φασί δέ μιν δελφοί θεοδώρου τοῦ σαμίου ἔργον εἶναι, καί ἐγώ δοκέω: οὐ γάρ τό συντυχόν φαίνεταί μοι ἔργον εἶναι. καί πίθους τε ἀργυρέους τέσσερας ἀπέπεμψε, οἵ ἐν τῷ κορινθίων θησαυρῷ ἑστᾶσι, καί περιρραντήρια δύο ἀνέθηκε, χρύσεόν τε καί ἀργύρεον, τῶν τῷ χρυσέῳ ἐπιγέγραπται λακεδαιμονίων φάμενον εἶναι ἀνάθημα, οὐκ ὀρθῶς λέγον: ἔστι γάρ καί τοῦτο κροίσου, ἐπέγραψε δέ τῶν τις δελφῶν λακεδαιμονίοισι βουλόμενος χαρίζεσθαι, τοῦ ἐπιστάμενος τό οὔνομα οὐκ ἐπιμνήσομαι: ἀλλ' ὁ μέν παῖς, δι' οὗ τῆς χειρός ῥέει τό ὕδωρ, λακε δαιμονίων ἐστί, οὐ μέντοι τῶν γε περιρραντηρίων οὐδέτερον. ἄλλα τε ἀναθήματα οὐκ ἐπίσημα πολλά ἀπέπεμψε ἅμα τούτοισι ὁ κροῖσος καί χεύματα ἀργύρεα κυκλοτερέα, καί δή καί γυναικός εἴδωλον χρύσεον τρίπηχυ, τό δελφοί τῆς ἀρτοκόπου τῆς κροίσου εἰκόνα λέγουσι εἶναι. πρός δέ καί τῆς ἑωυτοῦ γυναικός τά ἀπό τῆς δειρῆς ἀνέθηκε ὁ κροῖσος καί τάς ζώνας. ταῦτα μέν ἐς δελφούς ἀπέπεμψε: τῷ δέ ἀμφιάρεῳ, πυθόμενος αὐτοῦ τήν τε ἀρετήν καί τήν πάθην, ἀνέθηκε σάκος τε χρύσεον πᾶν ὁμοίως καί αἰχμήν στερεήν πᾶσαν χρυσέην, τό ξυστόν τῇσι λόγχῃσι ἐόν ὁμοίως χρύσεον: τά ἔτι καί ἀμφότερα ἐς ἐμέ ἦν κείμενα ἐν θήβῃσι, καί θηβέων ἐν τῷ νηῷ τοῦ ἰσμηνίου ἀπόλλωνος. τοῖσι δέ ἄγειν μέλλουσι τῶν λυδῶν ταῦτα τά δῶρα ἐς τά ἱρά ἐνετέλλετο ὁ κροῖσος ἐπειρωτᾶν τά χρηστήρια εἰ στρατεύηται ἐπί πέρσας κροῖσος καί εἴ τινα στρατόν ἀνδρῶν προσθέοιτο φίλον. ὡς δέ ἀπικόμενοι ἐς τά ἀπεπέμφθησαν οἱ λυδοί ἀνέθεσαν τά ἀναθήματα, ἐχρέωντο τοῖσι χρηστηρίοισι λέγοντες: «κροῖσος ὁ λυδῶν τε καί ἄλλων ἐθνέων βασιλεύς, νομίσας τάδε μαντήια εἶναι μοῦνα ἐν ἀνθρώποισι, ὑμῖν τε ἄξια δῶρα ἔδωκε τῶν ἐξευρημάτων, καί νῦν ὑμέας ἐπειρωτᾷ εἰ στρατεύηται ἐπί πέρσας καί εἴ τινα στρατόν ἀνδρῶν προσθέοιτο σύμμαχον.» οἱ μέν ταῦτα ἐπειρώτων, τῶν δέ μαντηίων ἀμφοτέρων ἐς τὠυτό αἱ γνῶμαι συνέδραμον, προλέγουσαι κροίσῳ, ἤν στρατεύηται ἐπί πέρσας, μεγάλην ἀρχήν μιν καταλύσειν: τούς δέ ἑλλήνων δυνατωτάτους συνεβούλευόν οἱ ἐξευρόντα φίλους προσθέσθαι. ἐπείτε δέ ἀνενειχθέντα τά θεοπρόπια ἐπύθετο ὁ κροῖσος, ὑπερήσθη τε τοῖσι χρηστηρίοισι, πάγχυ τε ἐλπίσας καταλύσειν τήν κύρου βασιληίην πέμψας αὖτις ἐς πυθώ δελφούς δωρέεται, πυθόμενος αὐτῶν τό πλῆθος, κατ' ἄνδρα δύο στατῆρσι ἕκαστον χρυσοῦ. δελφοί δέ ἀντί τούτων ἔδοσαν κροίσῳ καί λυδοῖσι προμαντηίην καί ἀτελείην καί προεδρίην καί ἐξεῖναι τῷ βουλομένῳ αὐτῶν γίνεσθαι δελφόν ἐς τόν αἰεί χρόνον. δωρησάμενος δέ τούς δελφούς ὁ κροῖσος ἐχρηστηριάζετο τό τρίτον: ἐπείτε γάρ δή παρέλαβε τοῦ μαντηίου ἀληθείην, ἐνεφορέετο αὐτοῦ. ἐπειρώτα δέ τάδε χρηστηριαζόμενος, εἴ οἱ πολυχρόνιος ἔσται ἡ μουναρχίη. ἡ δέ πυθίη οἱ χρᾷ τάδε: «ἀλλ' ὅταν ἡμίονος βασιλεύς μήδοισι γένηται, καί τότε, λυδέ ποδαβρέ, πολυψήφιδα παρ' ἕρμον φεύγειν μηδέ μένειν, μηδ' αἰδεῖσθαι κακός εἶναι.» τούτοισι ἐλθοῦσι τοῖσι ἔπεσι ὁ κροῖσος πολλόν τι μάλιστα πάντων ἥσθη, ἐλπίζων ἡμίονον οὐδαμά ἀντ' ἀνδρός βασιλεύσειν μήδων, οὐδ' ὦν αὐτός οὐδ' οἱ ἐξ αὐτοῦ παύσεσθαί κοτε τῆς ἀρχῆς. μετά δέ ταῦτα ἐφρόντιζε ἱστορέων τούς ἄν ἑλλήνων δυνατωτάτους ἐόντας προσκτήσαιτο φίλους. ἱστορέων δέ εὕρισκε λακεδαιμονίους τε καί ἀθηναίους προέχοντας, τούς μέν τοῦ δωρικοῦ γένεος, τούς δέ τοῦ ἰωνικοῦ. ταῦτα γάρ ἦν τά προκεκριμένα, ἐόντα τό ἀρχαῖον τό μέν πελασγικόν, τό δέ ἑλληνικόν ἔθνος. καί τό μέν οὐδαμῇ κω ἐξεχώρησε, τό δέ πολυπλάνητον κάρτα. ἐπί μέν γάρ δευκαλίωνος βασιλέος οἴκεε γῆν τήν φθιῶτιν, ἐπί δέ δώρου τοῦ ἕλληνος τήν ὑπό τήν ὄσσαν τε καί τόν ὄλυμπον χώρην, καλεομένην δέ ἱστιαιῶτιν: ἐκ δέ τῆς ἱστιαιώτιδος ὡς ἐξανέστη ὑπό καδμείων, οἴκεε ἐν πίνδῳ, μακεδνόν καλεόμενον: ἐνθεῦτεν δέ αὖτις ἐς τήν δρυοπίδα μετέβη, καί ἐκ τῆς δρυοπίδος οὕτως ἐς πελοπόννησον ἐλθόν δωρικόν ἐκλήθη. ἥντινα δέ γλῶσσαν ἵεσαν οἱ πελασγοί, οὐκ ἔχω ἀτρεκέως εἰπεῖν: εἰ δέ χρεόν ἐστι τεκμαιρόμενον λέγειν τοῖσι νῦν ἔτι ἐοῦσι πελασγῶν τῶν ὑπέρ τυρσηνῶν κρότωνα πόλιν οἰκεόντων, οἵ ὅμουροί κοτε ἦσαν τοῖσι νῦν δωριεῦσι καλεομένοισι (οἴκεον δέ τηνικαῦτα γῆν τήν νῦν θεσσαλιῶτιν καλεομένην), καί τῶν πλακίην τε καί σκυλάκην πελασγῶν οἰκισάντων ἐν ἑλλησπόντῳ, οἵ σύνοικοι ἐγένοντο ἀθηναίοισι, καί ὅσα ἄλλα πελασγικά ἐόντα πολίσματα τό οὔνομα μετέβαλε, εἰ τούτοισι τεκμαιρόμενον δεῖ λέγειν, ἦσαν οἱ πελασγοί βάρβαρον γλῶσσαν ἱέντες. εἰ τοίνυν ἦν καί πᾶν τοιοῦτο τό πελασγικόν, τό ἀττικόν ἔθνος, ἐόν πελασγικόν, ἅμα τῇ μεταβολῇ τῇ ἐς ἕλληνας καί τήν γλῶσσαν μετέμαθε. καί γάρ δή οὔτε οἱ κροτωνιῆται οὐδαμοῖσι τῶν νῦν σφεας περιοικεόντων εἰσί ὁμόγλωσσοι οὔτε οἱ πλακιηνοί, σφίσι δέ ὁμόγλωσσοι, δηλοῦσί τε ὅτι τόν ἠνείκαντο γλώσσης χαρακτῆρα μεταβαίνοντες ἐς ταῦτα τά χωρία, τοῦτον ἔχουσι ἐν φυλακῇ. τό δέ ἑλληνικόν γλώσσῃ μέν, ἐπείτε ἐγένετο, αἰεί κοτε τῇ αὐτῇ διαχρᾶται, ὡς ἐμοί καταφαίνεται εἶναι. ἀποσχισθέν μέντοι ἀπό τοῦ πελασγικοῦ ἐόν ἀσθενές, ἀπό σμικροῦ τεο τήν ἀρχήν ὁρμώμενον αὔξηται ἐς πλῆθος τῶν ἐθνέων, <πελασγῶν> πολλῶν μάλιστα προσκεχωρηκότων αὐτῷ καί ἄλλων ἐθνέων βαρβάρων συχνῶν: πρός ὅ δή ὦν ἔμοιγε δοκέει οὐδέ τι πελασγικόν ἔθνος, ἐόν βάρβαρον, οὐδαμά μεγάλως αὐξηθῆναι. τούτων δή ὦν τῶν ἐθνέων τό μέν ἀττικόν κατεχόμενόν τε καί διεσπασμένον ἐπυνθάνετο ὁ κροῖσος ὑπό πεισιστράτου τοῦ ἱπποκράτεος τοῦτον τόν χρόνον τυραννεύοντος ἀθηναίων. ἱπποκράτεϊ γάρ ἐόντι ἰδιώτῃ καί θεωρέοντι τά ὀλύμπια τέρας ἐγένετο μέγα: θύσαντος γάρ αὐτοῦ τά ἱρά οἱ λέβητες ἐπεστεῶτες καί κρεῶν τε ἐόντες ἔμπλεοι καί ὕδατος ἄνευ πυρός ἔζεσαν καί ὑπερέβαλον. χίλων δέ ὁ λακεδαιμόνιος παρατυχών καί θεησάμενος τό τέρας συνεβούλευε ἱπποκράτεϊ πρῶτα μέν γυναῖκα μή ἄγεσθαι τεκνοποιόν ἐς τά οἰκία, εἰ δέ τυγχάνει ἔχων, δεύτερα τήν γυναῖκα ἐκπέμπειν, καί εἴ τίς οἱ τυγχάνει ἐών παῖς, τοῦτον ἀπείπασθαι. οὐκ ὦν ταῦτα παραινέσαντος χίλωνος πείθεσθαι θέλειν τόν ἱπποκράτεα: γενέσθαι οἱ μετά ταῦτα τόν πεισίστρατον τοῦτον, ὅς στασιαζόντων τῶν παράλων καί τῶν ἐκ τοῦ πεδίου ἀθηναίων, καί τῶν μέν προεστεῶτος μεγακλέος τοῦ ἀλκμέωνος, τῶν δέ ἐκ τοῦ πεδίου λυκούργου <τοῦ> ἀριστολαΐδεω, καταφρονήσας τήν τυραννίδα ἤγειρε τρίτην στάσιν, συλλέξας δέ στασιώτας καί τῷ λόγῳ τῶν ὑπερακρίων προστάς μηχανᾶται τοιάδε: τρωματίσας ἑωυτόν τε καί ἡμιόνους ἤλασε ἐς τήν ἀγορήν τό ζεῦγος ὡς ἐκπεφευγώς τούς ἐχθρούς, οἵ μιν ἐλαύνοντα ἐς ἀγρόν ἠθέλησαν ἀπολέσαι δῆθεν, ἐδέετό τε τοῦ δήμου φυλακῆς τινος πρός αὐτοῦ κυρῆσαι, πρότερον εὐδοκιμήσας ἐν τῇ πρός μεγαρέας γενομένῃ στρατηγίῃ, νίσαιάν τε ἑλών καί ἄλλα ἀποδεξάμενος μεγάλα ἔργα. ὁ δέ δῆμος ὁ τῶν ἀθηναίων ἐξαπατηθείς ἔδωκέ οἱ τῶν ἀστῶν καταλέξασθαι ἄνδρας τριηκοσίους οἵ δορυφόροι μέν οὐκ ἐγένοντο πεισιστράτου, κορυνηφόροι δέ: ξύλων γάρ κορύνας ἔχοντες εἵποντό οἱ ὄπισθε. συνεπαναστάντες δέ οὗτοι ἅμα πεισιστράτῳ ἔσχον τήν ἀκρόπολιν. ἔνθα δή ὁ πεισίστρατος ἦρχε ἀθηναίων, οὔτε τιμάς τάς ἐούσας συνταράξας οὔτε θέσμια μεταλλάξας, ἐπί τε τοῖσι κατεστεῶσι ἔνεμε τήν πόλιν κοσμέων καλῶς τε καί εὖ. μετά δέ οὐ πολλόν χρόνον τὠυτό φρονήσαντες οἵ τε τοῦ μεγακλέος στασιῶται καί οἱ τοῦ λυκούργου ἐξελαύνουσί μιν. οὕτω μέν πεισίστρατος ἔσχε τό πρῶτον ἀθήνας καί τήν τυραννίδα οὔ κω κάρτα ἐρριζωμένην ἔχων ἀπέβαλε, οἱ δέ ἐξελάσαντες πεισίστρατον αὖτις ἐκ νέης ἐπ' ἀλλήλοισι ἐστασίασαν. περιελαυνόμενος δέ τῇ στάσι ὁ μεγακλέης ἐπεκηρυκεύετο πεισιστράτῳ, εἰ βούλοιτό οἱ τήν θυγατέρα ἔχειν γυναῖκα ἐπί τῇ τυραννίδι. ἐνδεξαμένου δέ τόν λόγον καί ὁμολογήσαντος ἐπί τούτοισι πεισιστράτου, μηχανῶνται δή ἐπί τῇ κατόδῳ πρῆγμα εὐηθέστατον, ὡς ἐγώ εὑρίσκω, μακρῷ (ἐπεί γε ἀπεκρίθη ἐκ παλαιτέρου τοῦ βαρβάρου ἔθνεος τό ἑλληνικόν ἐόν καί δεξιώτερον καί εὐηθείης ἠλιθίου ἀπηλλαγμένον μᾶλλον), εἰ καί τότε γε οὗτοι ἐν ἀθηναίοισι τοῖσι πρώτοισι λεγομένοισι εἶναι ἑλλήνων σοφίην μηχανῶνται τοιάδε. ἐν τῷ δήμῳ τῷ παιανιέϊ ἦν γυνή, τῇ οὔνομα ἦν φύη, μέγαθος ἀπό τεσσέρων πήχεων ἀπολείπουσα τρεῖς δακτύλους καί ἄλλως εὐειδής. ταύτην τήν γυναῖκα σκευάσαντες πανοπλίῃ, ἐς ἅρμα ἐσβιβάσαντες καί προδέξαντες σχῆμα οἷόν τι ἔμελλε εὐπρεπέστατον φανέεσθαι ἔχουσα, ἤλαυνον ἐς τό ἄστυ, προδρόμους κήρυκας προπέμψαντες, οἵ τά ἐντεταλμένα ἠγόρευον ἀπικόμενοι ἐς τό ἄστυ, λέγοντες τοιάδε: «ὦ ἀθηναῖοι, δέκεσθε ἀγαθῷ νόῳ πεισίστρατον, τόν αὐτή ἡ ἀθηναίη τιμήσασα ἀνθρώπων μάλιστα κατάγει ἐς τήν ἑωυτῆς ἀκρόπολιν.» οἱ μέν δή ταῦτα διαφοιτῶντες ἔλεγον, αὐτίκα δέ ἔς τε τούς δήμους φάτις ἀπίκετο ὡς ἀθηναίη πεισίστρατον κατάγει, καί <οἱ> ἐν τῷ ἄστεϊ πειθόμενοι τήν γυναῖκα εἶναι αὐτήν τήν θεόν προσεύχοντό τε τήν ἄνθρωπον καί ἐδέκοντο πεισίστρατον. ἀπολαβών δέ τήν τυραννίδα τρόπῳ τῷ εἰρημένῳ ὁ πεισίστρατος κατά τήν ὁμολογίην τήν πρός μεγακλέα γενομένην γαμέει τοῦ μεγακλέος τήν θυγατέρα. οἷα δέ παίδων τέ οἱ ὑπαρχόντων νεηνιέων καί λεγομένων ἐναγέων εἶναι τῶν ἀλκμεωνιδέων, οὐ βουλόμενός οἱ γενέσθαι ἐκ τῆς νεογάμου γυναικός τέκνα ἐμίσγετό οἱ οὐ κατά νόμον. τά μέν νυν πρῶτα ἔκρυπτε ταῦτα ἡ γυνή, μετά δέ, εἴτε ἱστορεούσῃ εἴτε καί οὔ, φράζει τῇ ἑωυτῆς μητρί, ἡ δέ τῷ ἀνδρί. τόν δέ δεινόν τι ἔσχε ἀτιμάζεσθαι πρός πεισιστράτου. ὀργῇ δέ ὡς εἶχε καταλλάσσετο τήν ἔχθρην τοῖσι στασιώτῃσι. μαθών δέ ὁ πεισίστρατος τά ποιεύμενα ἐπ' ἑωυτῷ ἀπαλλάσσετο ἐκ τῆς χώρης τό παράπαν, ἀπικόμενος δέ ἐς ἐρέτριαν ἐβουλεύετο ἅμα τοῖσι παισί. ἱππίεω δέ γνώμῃ νικήσαντος ἀνακτᾶσθαι ὀπίσω τήν τυραννίδα, ἐνθαῦτα ἤγειρον δωτίνας ἐκ τῶν πολίων αἵτινές σφι προαιδέατό κού τι. πολλῶν δέ μεγάλα παρασχόντων χρήματα θηβαῖοι ὑπερεβάλοντο τῇ δόσι τῶν χρημάτων. μετά δέ, οὐ πολλῷ λόγῳ εἰπεῖν, χρόνος διέφυ καί πάντα σφι ἐξήρτυτο ἐς τήν κάτοδον. καί γάρ ἀργεῖοι μισθωτοί ἀπίκοντο ἐκ πελοποννήσου, καί νάξιός σφι ἀνήρ ἀπιγμένος ἐθελοντής, τῷ οὔνομα ἦν λύγδαμις, προθυμίην πλείστην παρείχετο, κομίσας καί χρήματα καί ἄνδρας. ἐξ ἐρετρίης δέ ὁρμηθέντες διά ἑνδεκάτου ἔτεος ἀπίκοντο ὀπίσω. καί πρῶτον τῆς ἀττικῆς ἴσχουσι μαραθῶνα. ἐν δέ τούτῳ τῷ χώρῳ σφι στρατοπεδευομένοισι οἵ τε ἐκ τοῦ ἄστεος στασιῶται ἀπίκοντο, ἄλλοι τε ἐκ τῶν δήμων προσέρρεον, τοῖσι ἡ τυραννίς πρό ἐλευθερίης ἦν ἀσπαστότερον. οὗτοι μέν δή συνηλίζοντο: ἀθηναίων δέ οἱ ἐκ τοῦ ἄστεος, ἕως μέν πεισίστρατος τά χρήματα ἤγειρε, καί μεταῦτις ὡς ἔσχε μαραθῶνα, λόγον οὐδένα εἶχον, ἐπείτε δέ ἐπύθοντο ἐκ τοῦ μαραθῶνος αὐτόν πορεύεσθαι ἐπί τό ἄστυ, οὕτω δή βοηθέουσι ἐπ' αὐτόν. καί οὗτοί τε πανστρατιῇ ἤισαν ἐπί τούς κατιόντας καί οἱ ἀμφί πεισίστρατον, ὡς ὁρμηθέντες ἐκ μαραθῶνος ἤισαν ἐπί τό ἄστυ, ἐς τὠυτό συνιόντες ἀπικνέονται ἐπί παλληνίδος ἀθηναίης ἱρόν καί ἀντία ἔθεντο τά ὅπλα. ἐνθαῦτα θείῃ πομπῇ χρεώμενος παρίσταται πεισιστράτῳ ἀμφίλυτος ὁ ἀκαρνάν χρησμολόγος ἀνήρ, ὅς οἱ προσιών χρᾷ ἐν ἑξαμέτρῳ τόνῳ τάδε λέγων: «ἔρριπται δ' ὁ βόλος, τό δέ δίκτυον ἐκπεπέτασται, θύννοι δ' οἱμήσουσι σεληναίης διά νυκτός.» ὁ μέν δή οἱ ἐνθεάζων χρᾷ ταῦτα, πεισίστρατος δέ συλλαβών τό χρηστήριον καί φάς δέκεσθαι τό χρησθέν ἐπῆγε τήν στρατιήν. ἀθηναῖοι δέ οἱ ἐκ τοῦ ἄστεος πρός ἄριστον τετραμμένοι ἦσαν δή τηνικαῦτα καί μετά τό ἄριστον μετεξέτεροι αὐτῶν οἱ μέν πρός κύβους, οἱ δέ πρός ὕπνον. οἱ δέ ἀμφί πεισίστρατον ἐσπεσόντες τούς ἀθηναίους τρέπουσι. φευγόντων δέ τούτων βουλήν ἐνθαῦτα σοφωτάτην πεισίστρατος ἐπιτεχνᾶται, ὅκως μήτε ἁλισθεῖεν ἔτι οἱ ἀθηναῖοι διεσκεδασμένοι τε εἶεν: ἀναβιβάσας τούς παῖδας ἐπί ἵππους προέπεμπε, οἱ δέ καταλαμβάνοντες τούς φεύγοντας ἔλεγον τά ἐντεταλμένα ὑπό πεισιστράτου, θαρσέειν τε κελεύοντες καί ἀπιέναι ἕκαστον ἐπί τά ἑωυτοῦ. πειθομένων δέ τῶν ἀθηναίων, οὕτω δή πεισίστρατος τό τρίτον σχών ἀθήνας ἐρρίζωσε τήν τυραννίδα ἐπικούροισί τε πολλοῖσι καί χρημάτων συνόδοισι, τῶν μέν αὐτόθεν, τῶν δέ ἀπό στρυμόνος ποταμοῦ συνιόντων, ὁμήρους τε τῶν παραμεινάντων ἀθηναίων καί μή αὐτίκα φυγόντων παῖδας λαβών καί καταστήσας ἐς νάξον (καί γάρ ταύτην ὁ πεισίστρατος κατεστρέψατο πολέμῳ καί ἐπέτρεψε λυγδάμι), πρός τε ἔτι τούτοισι τήν νῆσον δῆλον καθήρας ἐκ τῶν λογίων, καθήρας δέ ὧδε: ἐπ' ὅσον ἔποψις <ἀπό> τοῦ ἱροῦ εἶχε, ἐκ τούτου τοῦ χώρου παντός ἐξορύξας τούς νεκρούς μετεφόρεε ἐς ἄλλον χῶρον τῆς δήλου. καί πεισίστρατος μέν ἐτυράννευε ἀθηνέων, ἀθηναίων δέ οἱ μέν ἐν τῇ μάχῃ ἐπεπτώκεσαν, οἱ δέ αὐτῶν μετ' ἀλκμεωνιδέων ἔφευγον ἐκ τῆς οἰκηίης. τούς μέν νυν ἀθηναίους τοιαῦτα τόν χρόνον τοῦτον ἐπυνθάνετο ὁ κροῖσος κατέχοντα, τούς δέ λακεδαιμονίους ἐκ κακῶν τε μεγάλων πεφευγότας καί ἐόντας ἤδη τῷ πολέμῳ κατυπερτέρους τεγεητέων. ἐπί γάρ λέοντος βασιλεύοντος καί ἡγησικλέος ἐν σπάρτῃ τούς ἄλλους πολέμους εὐτυχέοντες οἱ λακεδαιμόνιοι πρός τεγεήτας μούνους προσέπταιον. τό δέ ἔτι πρότερον τούτων καί κακονομώτατοι ἦσαν σχεδόν πάντων ἑλλήνων κατά τε σφέας αὐτούς καί ξείνοισι ἀπρόσμικτοι. μετέβαλον δέ ὧδε ἐς εὐνομίην: λυκούργου τῶν σπαρτιητέων δοκίμου ἀνδρός ἐλθόντος ἐς δελφούς ἐπί τό χρηστήριον, ὡς ἐσήιε ἐς τό μέγαρον, ἰθύς ἡ πυθίη λέγει τάδε: «ἥκεις, ὦ λυκόοργε, ἐμόν ποτί πίονα νηόν ζηνί φίλος καί πᾶσιν ὀλύμπια δώματ' ἔχουσι. δίζω ἤ σε θεόν μαντεύσομαι ἤ ἄνθρωπον: ἀλλ' ἔτι καί μᾶλλον θεόν ἔλπομαι, ὦ λυκόοργε.» οἱ μέν δή τινες πρός τούτοισι λέγουσι καί φράσαι αὐτῷ τήν πυθίην τόν νῦν κατεστεῶτα κόσμον σπαρτιήτῃσι: ὡς δ' αὐτοί λακεδαιμόνιοι λέγουσι, λυκοῦργον ἐπιτροπεύσαντα λεωβώτεω, ἀδελφιδέου μέν ἑωυτοῦ, βασιλεύοντος δέ σπαρτιητέων, ἐκ κρήτης ἀγαγέσθαι ταῦτα. ὡς γάρ ἐπετρόπευσε τάχιστα, μετέστησε τά νόμιμα πάντα καί ἐφύλαξε ταῦτα μή παραβαίνειν. μετά δέ τά ἐς πόλεμον ἔχοντα, ἐνωμοτίας καί τριηκάδας καί συσσίτια, πρός τε τούτοισι τούς ἐφόρους καί γέροντας ἔστησε λυκοῦργος. οὕτω μέν μεταβαλόντες εὐνομήθησαν, τῷ δέ λυκούργῳ τελευτήσαντι ἱρόν εἱσάμενοι σέβονται μεγάλως. οἷα δέ ἔν τε χώρῃ ἀγαθῇ καί πλήθεϊ οὐκ ὀλίγῳ ἀνδρῶν, ἀνά τε ἔδραμον αὐτίκα καί εὐθενήθησαν. καί δή σφι οὐκέτι ἀπέχρα ἡσυχίην ἄγειν, ἀλλά καταφρονήσαντες ἀρκάδων κρέσσονες εἶναι ἐχρηστηριάζοντο ἐν δελφοῖσι ἐπί πάσῃ τῇ ἀρκάδων χώρῃ. ἡ δέ πυθίη σφι χρᾷ τάδε: «ἀρκαδίην μ' αἰτεῖς; μέγα μ' αἰτεῖς: οὔ τοι δώσω. πολλοί ἐν ἀρκαδίῃ βαλανηφάγοι ἄνδρες ἔασιν, οἵ ς' ἀποκωλύσουσιν. ἐγώ δέ τοι οὔτι μεγαίρω: δώσω τοι τεγέην ποσσίκροτον ὀρχήσασθαι καί καλόν πεδίον σχοίνῳ διαμετρήσασθαι.» ταῦτα ὡς ἀπενειχθέντα ἤκουσαν οἱ λακεδαιμόνιοι, ἀρκάδων μέν τῶν ἄλλων ἀπείχοντο, οἱ δέ πέδας φερόμενοι ἐπί τεγεήτας ἐστρατεύοντο, χρησμῷ κιβδήλῳ πίσυνοι, ὡς δή ἐξανδραποδιεύμενοι τούς τεγεήτας. ἑσσωθέντες δέ τῇ συμβολῇ, ὅσοι αὐτῶν ἐζωγρήθησαν, πέδας τε ἔχοντες τάς ἐφέροντο αὐτοί καί σχοίνῳ διαμετρησάμενοι τό πεδίον τό τεγεητέων ἐργάζοντο. αἱ δέ πέδαι αὗται ἐν τῇσι ἐδεδέατο ἔτι καί ἐς ἐμέ ἦσαν σόαι ἐν τεγέῃ, περί τόν νηόν τῆς ἀλέης ἀθηναίης κρεμάμεναι. κατά μέν δή τόν πρότερον πόλεμον συνεχέως ἀεί κακῶς ἀέθλεον πρός τούς τεγεήτας, κατά δέ τόν κατά κροῖσον χρόνον καί τήν ἀναξανδρίδεώ τε καί ἀρίστωνος βασιληίην ἐν λακεδαίμονι ἤδη οἱ σπαρτιῆται κατυπέρτεροι τῷ πολέμῳ ἐγεγόνεσαν, τρόπῳ τοιῷδε γενόμενοι. ἐπειδή αἰεί τῷ πολέμῳ ἑσσοῦντο ὑπό τεγεητέων, πέμψαντες θεοπρόπους ἐς δελφούς ἐπειρώτων τίνα ἄν θεῶν ἱλασάμενοι κατύπερθε τῷ πολέμῳ τεγεητέων γενοίατο. ἡ δέ πυθίη σφι ἔχρησε τά ὀρέστεω τοῦ ἀγαμέμνονος ὀστέα ἐπαγαγομένους. ὡς δέ ἀνευρεῖν οὐκ οἷοί τε ἐγίνοντο τήν θήκην τοῦ ὀρέστεω, ἔπεμπον αὖτις ἐς τόν θεόν ἐπειρησομένους τόν χῶρον ἐν τῷ κέοιτο ὀρέστης. εἰρωτῶσι δέ ταῦτα τοῖσι θεοπρόποισι λέγει ἡ πυθίη τάδε: «ἔστι τις ἀρκαδίης τεγέη λευρῷ ἐνί χώρῳ, ἔνθ' ἄνεμοι πνείουσι δύω κρατερῆς ὑπ' ἀνάγκης, καί τύπος ἀντίτυπος, καί πῆμ' ἐπί πήματι κεῖται. ἔνθ' ἀγαμεμνονίδην κατέχει φυσίζοος αἶα: τόν σύ κομισσάμενος τεγέης ἐπιτάρροθος ἔσσῃ.» ὡς δέ καί ταῦτα ἤκουσαν οἱ λακεδαιμόνιοι, ἀπεῖχον τῆς ἐξευρέσιος οὐδέν ἔλασσον, πάντα διζήμενοι, ἐς οὗ δή λίχης τῶν ἀγαθοεργῶν καλεομένων σπαρτιητέων ἀνεῦρε. οἱ δέ ἀγαθοεργοί εἰσι τῶν ἀστῶν, ἐξιόντες ἐκ τῶν ἱππέων αἰεί οἱ πρεσβύτατοι, πέντε ἔτεος ἑκάστου: τούς δεῖ τοῦτον τόν ἐνιαυτόν, τόν ἄν ἐξίωσι ἐκ τῶν ἱππέων, σπαρτιητέων τῷ κοινῷ διαπεμπομένους μή ἐλινύειν ἄλλους ἄλλῃ. τούτων ὦν τῶν ἀνδρῶν λίχης ἀνεῦρε ἐν τεγέῃ καί συντυχίῃ χρησάμενος καί σοφίῃ. ἐούσης γάρ τοῦτον τόν χρόνον ἐπιμιξίης πρός τούς τεγεήτας ἐλθών ἐς χαλκήιον ἐθηεῖτο σίδηρον ἐξελαυνόμενον καί ἐν θώματι ἦν ὁρέων τό ποιεύ μενον. μαθών δέ μιν ὁ χαλκεύς ἀποθωμάζοντα εἶπε παυσάμενος τοῦ ἔργου: «ἦ κου ἄν, ὦ ξεῖνε λάκων, εἴ περ εἶδες τό περ ἐγώ, κάρτα ἄν ἐθώμαζες, ὅκου νῦν οὕτω τυγχάνεις θῶμα ποιεύμενος τήν ἐργασίην τοῦ σιδήρου. ἐγώ γάρ ἐν τῇδε θέλων [ἐν] τῇ αὐλῇ φρέαρ ποιήσασθαι, ὀρύσσων ἐπέτυχον σορῷ ἑπταπήχεϊ: ὑπό δέ ἀπιστίης μή μέν γενέσθαι μηδαμά μέζονας ἀνθρώπους τῶν νῦν ἄνοιξα αὐτήν καί εἶδον τόν νεκρόν μήκεϊ ἴσον ἐόντα τῇ σορῷ. μετρήσας δέ συνέχωσα ὀπίσω.» ὁ μέν δή οἱ ἔλεγε τά περ ὀπώπεε, ὁ δέ ἐννώσας τά λεγόμενα συνεβάλλετο τόν ὀρέστην κατά τό θεοπρόπιον τοῦτον εἶναι, τῇδε συμβαλλόμενος: τοῦ χαλκέος δύο ὁρέων φύσας τούς ἀνέμους εὕρισκε ἐόντας, τόν δέ ἄκμονα καί τήν σφῦραν τόν τε τύπον καί τόν ἀντίτυπον, τόν δέ ἐξελαυνόμενον σίδηρον τό πῆμα ἐπί πήματι κείμενον, κατά τοιόνδε τι εἰκάζων, ὡς ἐπί κακῷ ἀνθρώπου σίδηρος ἀνεύρηται. συμβαλόμενος δέ ταῦτα καί ἀπελθών ἐς σπάρτην ἔφραζε λακεδαιμονίοισι πᾶν τό πρῆγμα. οἱ δέ ἐκ λόγου πλαστοῦ ἐπενείκαντές οἱ αἰτίην ἐδίωξαν. ὁ δέ ἀπικόμενος ἐς τεγέην καί φράζων τήν ἑωυτοῦ συμφορήν πρός τόν χαλκέα ἐμισθοῦτο παρ' οὐκ ἐκδιδόντος τήν αὐλήν. χρόνῳ δέ ὡς ἀνέγνωσε, ἐνοικίσθη, ἀνορύξας δέ τόν τάφον καί τά ὀστέα συλλέξας οἴχετο φέρων ἐς σπάρτην. καί ἀπό τούτου τοῦ χρόνου, ὅκως πειρῴατο ἀλλήλων, πολλῷ κατυπέρτεροι τῷ πολέμῳ ἐγίνοντο οἱ λακεδαιμόνιοι: ἤδη δέ σφι καί ἡ πολλή τῆς πελοποννήσου ἦν κατεστραμμένη. ταῦτα δή ὦν πάντα πυνθανόμενος ὁ κροῖσος ἔπεμπε ἐς σπάρτην ἀγγέλους δῶράς τε φέροντας καί δεησομένους συμ μαχίης, ἐντειλάμενός τε τά λέγειν χρῆν. οἱ δέ ἐλθόντες ἔλεγον: «ἔπεμψε ἡμέας κροῖσος ὁ λυδῶν τε καί ἄλλων ἐθνέων βασιλεύς, λέγων τάδε: »ὦ λακεδαιμόνιοι, χρήσαντος «τοῦ θεοῦ τόν ἕλληνα φίλον προσθέσθαι, ὑμέας γάρ πυνθά»νομαι προεστάναι τῆς ἑλλάδος, ὑμέας ὦν κατά τό χρη«στήριον προσκαλέομαι φίλος τε θέλων γενέσθαι καί σύμ»μαχος ἄνευ τε δόλου καί ἀπάτης.« κροῖσος μέν δή ταῦτα δι' ἀγγέλων ἐπεκηρυκεύετο, λακεδαιμόνιοι δέ ἀκηκοότες καί αὐτοί τό θεοπρόπιον τό κροίσῳ γενόμενον ἥσθησάν τε τῇ ἀπίξι τῶν λυδῶν καί ἐποιήσαντο ὅρκια ξεινίης πέρι καί συμμαχίης. καί γάρ τινες αὐτούς εὐεργεσίαι εἶχον ἐκ κροίσου πρότερον ἔτι γεγονυῖαι: πέμψαντες γάρ οἱ λακεδαιμόνιοι ἐς σάρδις χρυσόν ὠνέοντο, ἐς ἄγαλμα βουλόμενοι χρήσασθαι τοῦτο τό νῦν τῆς λακωνικῆς ἐν θόρνακι ἵδρυται ἀπόλλωνος, κροῖσος δέ σφι ὠνεομένοισι ἔδωκε δωτίνην. τούτων τε ὦν εἵνεκεν οἱ λακεδαιμόνιοι τήν συμμαχίην ἐδέξαντο, καί ὅτι ἐκ πάντων σφέας προκρίνας ἑλλήνων αἱρέετο φίλους. καί τοῦτο μέν αὐτοί ἦσαν ἕτοιμοι ἐπαγγείλαντι, τοῦτο δέ ποιησάμενοι κρητῆρα χάλκεον ζῳδίων τε ἔξωθεν πλήσαντες περί τό χεῖλος καί μεγάθεϊ τριηκοσίους ἀμφορέας χωρέοντα ἦγον, δῶρον βουλόμενοι ἀντιδοῦναι κροίσῳ. οὗτος ὁ κρητήρ οὐκ ἀπίκετο ἐς σάρδις δι' αἰτίας διφασίας λεγομένας τάσδε: οἱ μέν λακεδαιμόνιοι λέγουσι ὡς, ἐπείτε ἀγόμενος ἐς τάς σάρδις ὁ κρητήρ ἐγίνετο κατά τήν σαμίην, πυθόμενοι σάμιοι ἀπελοίατο αὐτόν νηυσί μακρῇσι ἐπιπλώσαντες: αὐτοί δέ σάμιοι λέγουσι ὡς, ἐπείτε ὑστέρησαν οἱ ἄγοντες τῶν λακεδαιμονίων τόν κρητῆρα, ἐπυνθάνοντο δέ σάρδις τε καί κροῖσον ἡλωκέναι, ἀπέδοντο τόν κρητῆρα ἐν σάμῳ, ἰδιώτας δέ ἄνδρας πριαμένους ἀναθεῖναί μιν ἐς τό ἥραιον: τάχα δέ ἄν καί οἱ ἀποδόμενοι λέγοιεν, ἀπικόμενοι ἐς σπάρτην, ὡς ἀπαιρεθείησαν ὑπό σαμίων. κατά μέν νυν τόν κρητῆρα οὕτως ἔσχε, κροῖσος δέ ἁμαρτών τοῦ χρησμοῦ ἐποιέετο στρατηίην ἐς καππαδοκίην, ἐλπίσας καταιρήσειν κῦρόν τε καί τήν περσέων δύναμιν. παρασκευαζομένου δέ κροίσου στρατεύεσθαι ἐπί πέρσας, τῶν τις λυδῶν νομιζόμενος καί πρόσθε εἶναι σοφός, ἀπό δέ ταύτης τῆς γνώμης καί τό κάρτα οὔνομα ἐν λυδοῖσι ἔχων, συνεβούλευσε κροίσῳ τάδε (οὔνομά οἱ ἦν σάνδανις): »ὦ βασιλεῦ, ἐπ' ἄνδρας τοιούτους στρατεύεσθαι παρασκευάζεαι, οἵ σκυτίνας μέν ἀναξυρίδας, σκυτίνην δέ τήν ἄλλην ἐσθῆτα φορέουσι, σιτέονται δέ οὐκ ὅσα ἐθέλουσι, ἀλλ' ὅσα ἔχουσι, χώρην ἔχοντες τρηχέαν. πρός δέ οὐκ οἴνῳ διαχρέωνται, ἀλλά ὑδροποτέουσι, οὐ σῦκα δέ ἔχουσι τρώγειν, οὐκ ἄλλο ἀγαθόν οὐδέν. τοῦτο μέν δή, εἰ νικήσεις, τί σφεας ἀπαιρήσεαι, τοῖσί γε μή ἔστι μηδέν; τοῦτο δέ, ἤν νικηθῇς, μάθε ὅσα ἀγαθά ἀποβαλέεις. γευσάμενοι γάρ τῶν ἡμετέρων ἀγαθῶν περιέξονται οὐδέ ἀπωστοί ἔσονται. ἐγώ μέν νυν θεοῖσι ἔχω χάριν, οἵ οὐκ ἐπί νόον ποιεῦσι πέρσῃσι στρατεύεσθαι ἐπί λυδούς.« ταῦτα λέγων οὐκ ἔπειθε τόν κροῖσον. πέρσῃσι γάρ, πρίν λυδούς καταστρέψασθαι, ἦν οὔτε ἁβρόν οὔτε ἀγαθόν οὐδέν. οἱ δέ καππαδόκαι ὑπό ἑλλήνων σύριοι ὀνομάζονται: ἦσαν δέ οἱ σύριοι οὗτοι τό μέν πρότερον ἤ πέρσας ἄρξαι μήδων κατήκοοι, τότε δέ κύρου. ὁ γάρ οὖρος ἦν τῆς τε μηδικῆς ἀρχῆς καί τῆς λυδικῆς ὁ ἅλυς ποταμός, ὅς ῥέει ἐξ ἀρμενίου ὄρεος διά κιλίκων, μετά δέ ματιηνούς μέν ἐν δεξιῇ ἔχει ῥέων, ἐκ δέ τοῦ ἑτέρου φρύγας, παραμειβόμενος δέ τούτους καί ῥέων ἄνω πρός βορέην ἄνεμον ἔνθεν μέν συρίους καππαδόκας ἀπέργει, ἐξ εὐωνύμου δέ παφλαγόνας. οὕτως ὁ ἅλυς ποταμός ἀποτάμνει σχεδόν πάντα τῆς ἀσίης τά κάτω ἐκ θαλάσσης τῆς ἀντίον κύπρου ἐς τόν εὔξεινον πόντον: ἔστι δέ αὐχήν οὗτος τῆς χώρης ταύτης ἁπάσης: μῆκος ὁδοῦ εὐζώνῳ ἀνδρί πέντε ἡμέραι ἀναισιμοῦνται. ἐστρατεύετο δέ ὁ κροῖσος ἐπί τήν καππαδοκίην τῶνδε εἵνεκα, καί γῆς ἱμέρῳ προσκτήσασθαι πρός τήν ἑωυτοῦ μοῖραν βουλόμενος, καί μάλιστα τῷ χρηστηρίῳ πίσυνος ἐών, καί τείσασθαι θέλων ὑπέρ ἀστυάγεος κῦρον. ἀστυάγεα γάρ τόν κυαξάρεω, ἐόντα κροίσου μέν γαμβρόν, μήδων δέ βασιλέα, κῦρος ὁ καμβύσεω καταστρεψάμενος εἶχε, γενόμενον γαμβρόν κροίσῳ ὧδε. σκυθέων τῶν νομάδων ἴλη ἀνδρῶν στασιάσασα ὑπεξῆλθε ἐς γῆν τήν μηδικήν: ἐτυράννευε δέ τόν χρόνον τοῦτον μήδων κυαξάρης ὁ φραόρτεω τοῦ δηιόκεω, ὅς τούς σκύθας τούτους τό μέν πρῶτον περιεῖπε εὖ ὡς ἐόντας ἱκέτας: ὥστε δέ περί πολλοῦ ποιεύμενος αὐτούς, παῖδάς σφι παρέδωκε τήν γλῶσσάν τε ἐκμαθεῖν καί τήν τέχνην τῶν τόξων. χρόνου δέ γενομένου καί αἰεί φοιτώντων τῶν σκυθέων ἐπ' ἄγρην καί αἰεί τι φερόντων, καί κοτε συνήνεικε ἑλεῖν σφεας μηδέν: νοστήσαντας δέ αὐτούς κεινῇσι χερσί ὁ κυαξάρης (ἦν γάρ, ὡς διέδεξε, ὀργήν [οὐκ] ἄκρος) τρηχέως κάρτα περιέσπε ἀεικείῃ. οἱ δέ ταῦτα πρός κυαξάρεω παθόντες, ὥστε ἀνάξια σφέων αὐτῶν πεπονθότες, ἐβούλευσαν τῶν παρά σφίσι διδασκομένων παίδων ἕνα κατακόψαι, σκευάσαντες δέ αὐτόν ὥσπερ ἐώθεσαν καί τά θηρία σκευάζειν, κυαξάρῃ δοῦναι φέροντες ὡς ἄγρην δῆθεν, δόντες δέ τήν ταχίστην κομίζεσθαι παρά ἀλυάττην τόν σαδυάττεω ἐς σάρδις. ταῦτα καί ἐγένετο: καί γάρ κυαξάρης καί οἱ παρεόντες δαιτυμόνες τῶν κρεῶν τούτων ἐπάσαντο, καί οἱ σκύθαι ταῦτα ποιήσαντες ἀλυάττεω ἱκέται ἐγένοντο. μετά δέ ταῦτα, οὐ γάρ δή ὁ ἀλυάττης ἐξεδίδου τούς σκύθας ἐξαιτέοντι κυαξάρῃ, πόλεμος τοῖσι λυδοῖσι καί τοῖσι μήδοισι ἐγεγόνεε ἐπ' ἔτεα πέντε, ἐν τοῖσι πολλάκις μέν οἱ μῆδοι τούς λυδούς ἐνίκησαν, πολλάκις δέ οἱ λυδοί τούς μήδους: [ἐν δέ καί νυκτομαχίην τινά ἐποιήσαντο:] διαφέρουσι δέ σφι ἐπί ἴσης τόν πόλεμον τῷ ἕκτῳ ἔτεϊ συμβολῆς γενομένης συνήνεικε ὥστε, τῆς μάχης συνεστεώσης, τήν ἡμέρην ἐξαπίνης νύκτα γενέσθαι. τήν δέ μεταλλαγήν ταύτην τῆς ἡμέρης θαλῆς ὁ μιλήσιος τοῖσι ἴωσι προηγόρευσε ἔσεσθαι, οὖρον προθέμενος ἐνιαυτόν τοῦτον ἐν τῷ δή καί ἐγένετο ἡ μεταβολή. οἱ δέ λυδοί τε καί οἱ μῆδοι ἐπείτε εἶδον νύκτα ἀντί ἡμέρης γενομένην, τῆς μάχης τε ἐπαύσαντο καί μᾶλλόν τι ἔσπευσαν καί ἀμφότεροι εἰρήνην ἑωυτοῖσι γενέσθαι. οἱ δέ συμβιβάσαντες αὐτούς ἦσαν οἵδε, συέννεσίς τε ὁ κίλιξ καί λαβύνητος ὁ βαβυλώνιος. οὗτοί σφι καί τό ὅρκιον οἱ σπεύσαντες γενέσθαι ἦσαν, καί γάμων ἐπαλλαγήν ἐποίησαν: ἀλυάττην γάρ ἔγνωσαν δοῦναι τήν θυγατέρα ἀρύηνιν ἀστυάγεϊ τῷ κυαξάρεω παιδί: ἄνευ γάρ ἀναγκαίης ἰσχυρῆς συμβάσιες ἰσχυραί οὐκ ἐθέλουσι συμμένειν. ὅρκια δέ ποιέεται ταῦτα τά ἔθνεα τά πέρ τε ἕλληνες, καί πρός τούτοισι, ἐπεάν τούς βραχίονας ἐπιτάμωνται ἐς τήν ὁμοχροίην, τό αἷμα ἀναλείχουσι ἀλλήλων. τοῦτον δή ὦν τόν ἀστυάγεα κῦρος ἐόντα ἑωυτοῦ μητροπάτορα καταστρεψάμενος εἶχε δι' αἰτίην τήν ἐγώ ἐν τοῖσι ὀπίσω λόγοισι σημανέω. τά κροῖσος ἐπιμεμφόμενος τῷ κύρῳ ἔς τε τά χρηστήρια ἔπεμπε εἰ στρατεύηται ἐπί πέρσας, καί δή καί, ἀπικομένου χρησμοῦ κιβδήλου, ἐλπίσας πρός ἑωυτοῦ τόν χρησμόν εἶναι, ἐστρατεύετο ἐς τήν περσέων μοῖραν. ὡς δέ ἀπίκετο ἐπί τόν ἅλυν ποταμόν ὁ κροῖσος, τό ἐνθεῦτεν, ὡς μέν ἐγώ λέγω, κατά τάς ἐούσας γεφύρας διεβίβασε τόν στρατόν, ὡς δέ ὁ πολλός λόγος ἑλλήνων, θαλῆς οἱ ὁ μιλήσιος διεβίβασε. ἀπορέοντος γάρ κροίσου ὅκως οἱ διαβήσεται τόν ποταμόν ὁ στρατός (οὐ γάρ δή εἶναί κω τοῦτον τόν χρόνον τάς γεφύρας ταύτας), λέγεται παρεόντα τόν θαλῆν ἐν τῷ στρατοπέδῳ ποιῆσαι αὐτῷ τόν ποταμόν ἐξ ἀριστερῆς χειρός ῥέοντα τοῦ στρατοῦ καί ἐκ δεξιῆς ῥέειν, ποιῆσαι δέ ὧδε. ἄνωθεν τοῦ στρατοπέδου ἀρξάμενον διώρυχα βαθέαν ὀρύσσειν, ἄγοντα μηνοειδέα, ὅκως ἄν τό στρατόπεδον ἱδρυμένον κατά νώτου λάβοι, ταύτῃ κατά τήν διώρυχα ἐκτραπόμενος ἐκ τῶν ἀρχαίων ῥεέθρων, καί αὖτις, παραμειβόμενος τό στρατόπεδον, ἐς τά ἀρχαῖα ἐσβάλλοι, ὥστε, ἐπείτε καί ἐσχίσθη τάχιστα ὁ ποταμός, ἀμφοτέρῃ διαβατός ἐγένετο. οἱ δέ καί τό παράπαν λέγουσι καί τό ἀρχαῖον ῥέεθρον ἀποξηρανθῆναι: ἀλλά τοῦτο μέν οὐ προσίεμαι: κῶς γάρ ὀπίσω πορευόμενοι διέβησαν <ἄν> αὐτόν; κροῖσος δέ ἐπείτε διαβάς σύν τῷ στρατῷ ἀπίκετο τῆς καππαδοκίης ἐς τήν πτερίην καλεομένην (ἡ δέ πτερίη ἐστί τῆς χώρης ταύτης τό ἰσχυρότατον, κατά σινώπην πόλιν τήν ἐν εὐξείνῳ πόντῳ μάλιστά κῃ κειμένη), ἐνθαῦτα ἐστρατοπεδεύετο φθείρων τῶν συρίων τούς κλήρους. καί εἷλε μέν τῶν πτερίων τήν πόλιν καί ἠνδραποδίσατο, εἷλε δέ τάς περιοικίδας αὐτῆς πάσας, συρίους τε οὐδέν ἐόντας αἰτίους ἀναστάτους ἐποίησε. κῦρος δέ ἀγείρας τόν ἑωυτοῦ στρατόν καί παραλαβών τούς μεταξύ οἰκέοντας πάντας ἠντιοῦτο κροίσῳ. πρίν δέ ἐξελαύνειν ὁρμῆσαι τόν στρατόν, πέμψας κήρυκας ἐς τούς ἴωνας ἐπειρᾶτό σφεας ἀπό κροίσου ἀπιστάναι. ἴωνες μέν νυν οὐκ ἐπείθοντο. κῦρος δέ ὡς ἀπίκετο καί ἀντεστρατοπεδεύσατο κροίσῳ, ἐνθαῦτα ἐν τῇ πτερίῃ χώρῃ ἐπειρῶντο κατά τό ἰσχυρόν ἀλλήλων. μάχης δέ καρτερῆς γενομένης καί πεσόντων ἀμφοτέρων πολλῶν, τέλος οὐδέτεροι νικήσαντες διέστησαν νυκτός ἐπελθούσης. καί τά μέν στρατόπεδα ἀμφότερα οὕτως ἠγωνίσατο. κροῖσος δέ μεμφθείς κατά τό πλῆθος τό ἑωυτοῦ στράτευμα (ἦν γάρ οἱ ὁ συμβαλών στρατός πολλόν ἐλάσσων ἤ ὁ κύρου), τοῦτο μεμφθείς, ὡς τῇ ὑστεραίῃ οὐκ ἐπειρᾶτο ἐπιών ὁ κῦρος, ἀπήλαυνε ἐς τάς σάρδις, ἐν νόῳ ἔχων παρακαλέσας μέν αἰγυπτίους κατά τό ὅρκιον (ἐποιήσατο γάρ καί πρός ἄμασιν βασιλεύοντα αἰγύπτου συμμαχίην πρότερον ἤ περ πρός λακεδαιμονίους), μεταπεμψάμενος δέ καί βαβυλωνίους (καί γάρ πρός τούτους αὐτῷ ἐπεποίητο συμμαχίη, ἐτυράννευε δέ τόν χρόνον τοῦτον τῶν βαβυλωνίων λαβύνητος), ἐπαγγείλας δέ καί λακεδαιμονίοισι παρεῖναι ἐς χρόνον ῥητόν, ἁλίσας τε δή τούτους καί τήν ἑωυτοῦ συλλέξας στρατιήν ἐνένωτο τόν χειμῶνα παρείς ἅμα τῷ ἔαρι στρατεύειν ἐπί τούς πέρσας. καί ὁ μέν ταῦτα φρονέων, ὡς ἀπίκετο ἐς τάς σάρδις, ἔπεμπε κήρυκας κατά τάς συμμαχίας προερέοντας ἐς πέμπτον μῆνα συλλέγεσθαι ἐς σάρδις: τόν δέ παρεόντα καί μαχεσάμενον στρατόν πέρσῃσι, ὅσος ἦν αὐτοῦ ξεινικός, πάντα ἀπείς διεσκέδασε, οὐδαμά ἐλπίσας μή κοτε ἄρα ἀγωνισάμενος οὕτω παραπλησίως κῦρος ἐλάσῃ ἐπί σάρδις. ταῦτα ἐπιλεγομένῳ κροίσῳ τό προάστειον πᾶν ὀφίων ἐνεπλήσθη. φανέντων δέ αὐτῶν οἱ ἵπποι, μετιέντες τάς νομάς νέμεσθαι, φοιτῶντες κατήσθιον. ἰδόντι δέ τοῦτο κροίσῳ, ὥσπερ καί ἦν, ἔδοξε τέρας εἶναι. αὐτίκα δέ ἔπεμπε θεοπρόπους ἐς τελμησσέων τῶν ἐξηγητέων. ἀπικομένοισι δέ τοῖσι θεοπρόποισι καί μαθοῦσι πρός τελμησσέων τό θέλει σημαίνειν τό τέρας, οὐκ ἐξεγένετο κροίσῳ ἀπαγγεῖλαι: πρίν γάρ ἤ ὀπίσω σφέας ἀναπλῶσαι ἐς τάς σάρδις ἥλω ὁ κροῖσος. τελμησσέες μέντοι τάδε ἔγνωσαν, στρατόν ἀλλόθροον προσδόκιμον εἶναι κροίσῳ ἐπί τήν χώρην, ἀπικόμενον δέ τοῦτον καταστρέψεσθαι τούς ἐπιχωρίους, λέγοντες ὄφιν εἶναι γῆς παῖδα, ἵππον δέ πολέμιόν τε καί ἐπήλυδα. τελμησσέες μέν νυν ταῦτα ὑπεκρίναντο κροίσῳ ἤδη ἡλωκότι, οὐδέν κω εἰδότες τῶν ἦν περί σάρδις τε καί αὐτόν κροῖσον. κῦρος δέ αὐτίκα ἀπελαύνοντος κροίσου μετά τήν μάχην τήν γενομένην ἐν τῇ πτερίῃ, μαθών ὡς ἀπελάσας μέλλοι κροῖσος διασκεδᾶν τόν στρατόν, βουλευόμενος εὕρισκε πρῆγμά οἱ εἶναι ἐλαύνειν ὡς δύναιτο τάχιστα ἐπί τάς σάρδις, [ὅκως] πρίν ἤ τό δεύτερον ἁλισθῆναι τῶν λυδῶν τήν δύναμιν [αὐτός ἐπικαταλάβοι]. ὡς δέ οἱ ταῦτα ἔδοξε, καί ἐποίεε κατά τάχος: ἐλάσας γάρ τόν στρατόν ἐς τήν λυδίην αὐτός ἄγγελος κροίσῳ ἐληλύθεε. ἐνθαῦτα κροῖσος ἐς ἀπορίην πολλήν ἀπιγμένος, ὥς οἱ παρά δόξαν ἔσχε τά πρήγματα ἤ ὡς αὐτός κατεδόκεε, ὅμως τούς λυδούς ἐξῆγε ἐς μάχην. ἦν δέ τοῦτον τόν χρόνον ἔθνος οὐδέν ἐν τῇ ἀσίῃ οὔτε ἀνδρηιότερον οὔτε ἀλκιμώτερον τοῦ λυδίου. ἡ δέ μάχη σφέων ἦν ἀπ' ἵππων, δόρατά τε ἐφόρεον μεγάλα καί αὐτοί ἦσαν ἱππεύεσθαι ἀγαθοί. ἐς τό πεδίον δέ συνελθόντων τοῦτο τό πρό τοῦ ἄστεός ἐστι τοῦ σαρδιηνοῦ, ἐόν μέγα τε καί ψιλόν (διά δέ αὐτοῦ ποταμοί ῥέοντες καί ἄλλοι καί ὕλλος συρρηγνύουσι ἐς τόν μέγιστον, καλεόμενον δέ ἕρμον, ὅς ἐξ ὄρεος ἱροῦ μητρός δινδυμήνης ῥέων ἐκδιδοῖ ἐς θάλασσαν κατά φωκαίην πόλιν), ἐνθαῦτα ὁ κῦρος ὡς εἶδε τούς λυδούς ἐς μάχην τασσομένους, καταρρωδήσας τήν ἵππον ἐποίησε ἁρπάγου ὑποθεμένου ἀνδρός μήδου τοιόνδε: ὅσαι τῷ στρατῷ τῷ ἑωυτοῦ εἵποντο σιτοφόροι τε καί σκευοφόροι κάμηλοι, ταύτας πάσας ἁλίσας καί ἀπελών τά ἄχθεα ἄνδρας ἐπ' αὐτάς ἀνέβησε ἱππάδα στολήν ἐνεσταλμένους, σκευάσας δέ αὐτούς προσέταξε τῆς ἄλλης στρατιῆς προϊέναι πρός τήν κροίσου ἵππον, τῇ δέ καμήλῳ ἕπεσθαι τόν πεζόν στρατόν ἐκέλευε, ὄπισθε δέ τοῦ πεζοῦ ἐπέταξε τήν πᾶσαν ἵππον. ὡς δέ οἱ πάντες διετετάχατο, παραίνεσε τῶν μέν ἄλλων λυδῶν μή φειδομένους κτείνειν πάντα τόν ἐμποδών γινόμενον, κροῖσον δέ αὐτόν μή κτείνειν, μηδέ ἤν συλλαμβανόμενος ἀμύνηται. ταῦτα μέν παραίνεσε, τάς δέ καμήλους ἔταξε ἀντία τῆς ἵππου τῶνδε εἵνεκεν: κάμηλον ἵππος φοβέεται καί οὐκ ἀνέχεται οὔτε τήν ἰδέην αὐτῆς ὁρέων οὔτε τήν ὀδμήν ὀσφραινόμενος. αὐτοῦ δή ὦν τούτου εἵνεκεν ἐσεσόφιστο, ἵνα τῷ κροίσῳ ἄχρηστον ᾖ τό ἱππικόν, τῷ δή τι καί ἐπεῖχε ἐλλάμψεσθαι ὁ λυδός. ὡς δέ καί συνήισαν ἐς τήν μάχην, ἐνθαῦτα ὡς ὤσφραντο τάχιστα τῶν καμήλων οἱ ἵπποι καί εἶδον αὐτάς, ὀπίσω ἀνέστρεφον, διέφθαρτό τε τῷ κροίσῳ ἡ ἐλπίς. οὐ μέντοι οἵ γε λυδοί τό ἐνθεῦτεν δειλοί ἦσαν, ἀλλ', ὡς ἔμαθον τό γινόμενον, ἀποθορόντες ἀπό τῶν ἵππων πεζοί τοῖσι πέρσῃσι συνέβαλλον. χρόνῳ δέ πεσόντων ἀμφοτέρων πολλῶν ἐτράποντο οἱ λυδοί, κατειληθέντες δέ ἐς τό τεῖχος ἐπολιορκέοντο ὑπό τῶν περσέων. τοῖσι μέν δή κατεστήκεε πολιορκίη, κροῖσος δέ δοκέων οἱ χρόνον ἐπί μακρόν ἔσεσθαι τήν πολιορκίην ἔπεμπε ἐκ τοῦ τείχεος ἄλλους ἀγγέλους ἐς τάς συμμαχίας. οἱ μέν γάρ πρότερον διεπέμποντο ἐς πέμπτον μῆνα προερέοντες συλλέγεσθαι ἐς σάρδις, τούτους δέ ἐξέπεμπε τήν ταχίστην δέεσθαι βοηθέειν ὡς πολιορκεομένου κροίσου. ἔς τε δή ὦν τάς ἄλλας ἔπεμπε συμμαχίας καί δή καί ἐς λακεδαίμονα. τοῖσι δέ καί αὐτοῖσι, τοῖσι σπαρτιήτῃσι, κατ' αὐτόν τοῦτον τόν χρόνον συνεπεπτώκεε ἔρις ἐοῦσα πρός ἀργείους περί χώρου καλεομένου θυρέης. τάς γάρ θυρέας ταύτας ἐούσας τῆς ἀργολίδος μοίρης ἀποταμόμενοι ἔσχον οἱ λακεδαιμόνιοι. ἦν δέ καί ἡ μέχρι μαλέων ἡ πρός ἑσπέρην ἀργείων, ἥ τε ἐν τῇ ἠπείρῳ χώρη καί ἡ κυθηρίη νῆσος καί αἱ λοιπαί τῶν νήσων. βοηθησάντων δέ ἀργείων τῇ σφετέρῃ ἀποταμνομένῃ, ἐνθαῦτα συνέβησαν ἐς λόγους συνελθόντες ὥστε τριηκοσίους ἑκατέρων μαχέσασθαι, ὁκότεροι δ' ἄν περιγένωνται, τούτων εἶναι τόν χῶρον: τό δέ πλῆθος τοῦ στρατοῦ ἀπαλλάσσεσθαι ἑκάτερον ἐς τήν ἑωυτοῦ μηδέ παραμένειν ἀγωνιζομένων, τῶνδε εἵνεκεν ἵνα μή, παρεόντων τῶν στρατοπέδων, ὁρῶντες οἱ ἕτεροι ἑσσουμένους τούς σφετέρους ἐπαμύνοιεν. συνθέμενοι ταῦτα ἀπαλλάσσοντο, λογάδες δέ ἑκατέρων ὑπολειφθέντες συνέβαλον. μαχομένων δέ σφεων καί γινομένων ἰσοπαλέων ὑπελείποντο ἐξ ἀνδρῶν ἑξακοσίων τρεῖς, ἀργείων μέν ἀλκήνωρ τε καί χρομίος, λακεδαιμονίων δέ ὀθρυάδης: ὑπελείφθησαν δέ οὗτοι νυκτός ἐπελθούσης. οἱ μέν δή δύο τῶν ἀργείων ὡς νενικηκότες ἔθεον ἐς τό ἄργος, ὁ δέ τῶν λακεδαιμονίων ὀθρυάδης σκυλεύσας τούς ἀργείων νεκρούς καί προσφορήσας τά ὅπλα πρός τό ἑωυτοῦ στρατόπεδον ἐν τῇ τάξι εἶχε ἑωυτόν. ἡμέρῃ δέ δευτέρῃ παρῆσαν πυνθανόμενοι ἀμφότεροι. τέως μέν δή αὐτοί ἑκάτεροι ἔφασαν νικᾶν, λέγοντες οἱ μέν ὡς ἑωυτῶν πλέονες περιγεγόνασι, οἱ δέ τούς μέν ἀποφαίνοντες πεφευγότας, τόν δέ σφέτερον παραμείναντα καί σκυλεύσαντα τούς ἐκείνων νεκρούς. τέλους δέ ἐκ τῆς ἔριδος συμπεσόντες ἐμάχοντο: πεσόντων δέ καί ἀμφοτέρων πολλῶν ἐνίκων λακεδαιμόνιοι. ἀργεῖοι μέν νυν ἀπό τούτου τοῦ χρόνου κατακειράμενοι τάς κεφαλάς, πρότερον ἐπάναγκες κομῶντες, ἐποιήσαντο νόμον τε καί κατάρην μή πρότερον θρέψειν κόμην ἀργείων μηδένα μηδέ τάς γυναῖκάς σφι χρυσοφορήσειν, πρίν θυρέας ἀνασώσωνται. λακεδαιμόνιοι δέ τά ἐναντία τούτων ἔθεντο νόμον: οὐ γάρ κομῶντες πρό τούτου ἀπό τούτου κομᾶν. τόν δέ ἕνα λέγουσι τόν περιλειφθέντα τῶν τριηκοσίων, ὀθρυάδην, αἰσχυνόμενον ἀπονοστέειν ἐς σπάρτην τῶν οἱ συλλοχιτέων διεφθαρμένων, αὐτοῦ μιν ἐν τῇσι θυρέῃσι καταχρήσασθαι ἑωυτόν. τοιούτων δέ τοῖσι σπαρτιήτῃσι ἐνεστεώτων πρηγμάτων ἧκε ὁ σαρδιηνός κῆρυξ δεόμενος κροίσῳ βοηθέειν πολιορκεομένῳ. οἱ δέ ὅμως, ἐπείτε ἐπύθοντο τοῦ κήρυκος, ὁρμέατο βοηθέειν. καί σφι ἤδη παρεσκευασμένοισι καί νεῶν ἐουσέων ἑτοίμων ἦλθε ἄλλη ἀγγελίη ὡς ἡλώκοι τό τεῖχος τῶν λυδῶν καί ἔχοιτο κροῖσος ζωγρηθείς. οὕτω δή οὗτοι μέν συμφορήν ποιησάμενοι μεγάλην ἐπέπαυντο. σάρδιες δέ ἥλωσαν ὧδε: ἐπειδή τεσσερεσκαιδεκάτη ἐγένετο ἡμέρη πολιορκεομένῳ κροίσῳ, κῦρος τῇ στρατιῇ τῇ ἑωυτοῦ διαπέμψας ἱππέας προεῖπε τῷ πρώτῳ ἐπιβάντι τοῦ τείχεος δῶρα δώσειν. μετά δέ τοῦτο πειρησαμένης τῆς στρατιῆς, ὡς οὐ προεχώρεε, ἐνθαῦτα τῶν ἄλλων πεπαυμένων ἀνήρ μάρδος ἐπειρᾶτο προσβαίνων, τῷ οὔνομα ἦν ὑροιάδης, κατά τοῦτο τῆς ἀκροπόλιος τῇ οὐδείς ἐτέτακτο φύλακος: οὐ γάρ ἦν δεινόν κατά τοῦτο μή ἁλῷ κοτε: ἀπότομός τε γάρ ἐστι ταύτῃ ἡ ἀκρόπολις καί ἄμαχος. τῇ οὐδέ μήλης ὁ πρότερον βασιλεύς σαρδίων μούνῃ οὐ περιήνεικε τόν λέοντα τόν οἱ ἡ παλλακή ἔτεκε, τελμησσέων δικασάντων ὡς περιενειχθέντος τοῦ λέοντος τό τεῖχος ἔσονται σάρδιες ἀνάλωτοι: ὁ δέ μήλης κατά τό ἄλλο τεῖχος περιενείκας, τῇ ἦν ἐπίμαχον [τό χωρίον] τῆς ἀκροπόλιος, κατηλόγησε τοῦτο ὡς ἐόν ἄμαχόν τε καί ἀπότομον. ἔστι δέ πρός τοῦ τμώλου τετραμμένον τῆς πόλιος. ὁ ὦν δή ὑροιάδης οὗτος ὁ μάρδος, ἰδών τῇ προτεραίῃ τῶν τινα λυδῶν κατά τοῦτο τῆς ἀκροπόλιος καταβάντα ἐπί κυνέην ἄνωθεν κατακυλισθεῖσαν καί ἀνελόμενον, ἐφράσθη καί ἐς θυμόν ἐβάλετο. τότε δέ δή αὐτός τε ἀνεβεβήκεε καί κατ' αὐτόν ἄλλοι περσέων ἀνέβαινον: προσβάντων δέ συχνῶν οὕτω δή σάρδιές τε ἡλώκεσαν καί πᾶν τό ἄστυ ἐπορθέετο. κατ' αὐτόν δέ κροῖσον τάδε ἐγίνετο. ἦν οἱ παῖς, τοῦ καί πρότερον ἐπεμνήσθην, τά μέν ἄλλα ἐπιεικής, ἄφωνος δέ. ἐν τῇ ὦν παρελθούσῃ εὐεστοῖ ὁ κροῖσος τό πᾶν ἐς αὐτόν ἐπεποιήκεε ἄλλα τε ἐπιφραζόμενος καί δή καί ἐς δελφούς περί αὐτοῦ ἐπεπόμφεε χρησομένους: ἡ δέ πυθίη οἱ εἶπε τάδε: »λυδέ γένος, πολλῶν βασιλεῦ, μέγα νήπιε κροῖσε, μή βούλευ πολύευκτον ἰήν ἀνά δώματ' ἀκούειν παιδός φθεγγομένου. τό δέ σοι πολύ λώιον ἀμφίς ἔμμεναι: αὐδήσει γάρ ἐν ἤματι πρῶτον ἀνόλβῳ.« ἁλισκομένου δή τοῦ τείχεος, ἤιε γάρ τῶν τις περσέων ἀλλογνώσας κροῖσον ὡς ἀποκτενέων, κροῖσος μέν νυν ὁρέων ἐπιόντα ὑπό τῆς παρεούσης συμφορῆς παρημελήκεε, οὐδέ τί οἱ διέφερε πληγέντι ἀποθανεῖν: ὁ δέ παῖς οὗτος ὁ ἄφωνος, ὡς εἶδε ἐπιόντα τόν πέρσην, ὑπό δέους τε καί κακοῦ ἔρρηξε φωνήν, εἶπε δέ: »ὤνθρωπε, μή κτεῖνε κροῖσον.« οὗτος μέν δή τοῦτο πρῶτον ἐφθέγξατο, μετά δέ τοῦτο ἤδη ἐφώνεε τόν πάντα χρόνον τῆς ζόης. οἱ δέ πέρσαι τάς τε δή σάρδις ἔσχον καί αὐτόν κροῖσον ἐζώγρησαν, ἄρξαντα ἔτεα τεσσερεσκαίδεκα καί τεσσερεσκαίδεκα ἡμέρας πολιορκηθέντα, κατά τό χρηστήριόν τε καταπαύσαντα τήν ἑωυτοῦ μεγάλην ἀρχήν. λαβόντες δέ αὐτόν οἱ πέρσαι ἤγαγον παρά κῦρον. ὁ δέ συννήσας πυρήν μεγάλην ἀνεβίβασε ἐπ' αὐτήν τόν κροῖσόν τε ἐν πέδῃσι δεδεμένον καί δίς ἑπτά λυδῶν παρ' αὐτόν παῖδας, ἐν νόῳ ἔχων εἴτε δή ἀκροθίνια ταῦτα καταγιεῖν θεῶν ὅτεῳ δή, εἴτε καί εὐχήν ἐπιτελέσαι θέλων, εἴτε καί πυθόμενος τόν κροῖσον εἶναι θεοσεβέα τοῦδε εἵνεκεν ἀνεβίβασε ἐπί τήν πυρήν, βουλόμενος εἰδέναι εἴ τίς μιν δαιμόνων ῥύσεται τοῦ μή ζώοντα κατακαυθῆναι. τόν μέν δή ποιέειν ταῦτα. τῷ δέ κροίσῳ ἑστεῶτι ἐπί τῆς πυρῆς ἐσελθεῖν, καίπερ ἐν κακῷ ἐόντι τοσούτῳ, τό τοῦ σόλωνος, ὥς οἱ εἴη σύν θεῷ εἰρημένον, τό »μηδένα εἶναι τῶν ζωόντων ὄλβιον«. ὡς δέ ἄρα μιν προσστῆναι τοῦτο, ἀνενεικάμενόν τε καί ἀναστενάξαντα ἐκ πολλῆς ἡσυχίης ἐς τρίς ὀνομάσαι »σόλων«. καί τόν κῦρον ἀκούσαντα κελεῦσαι τούς ἑρμηνέας ἐπειρέσθαι τόν κροῖσον τίνα τοῦτον ἐπικαλέοιτο, καί τούς προσελθόντας ἐπειρωτᾶν. κροῖσον δέ τέως μέν σιγήν ἔχειν εἰρωτώμενον, μετά δέ, ὡς ἠναγκάζετο, εἰπεῖν: »τόν ἄν ἐγώ πᾶσι τυράννοισι προετίμησα μεγάλων χρημάτων ἐς λόγους ἐλθεῖν.« ὡς δέ σφι ἄσημα ἔφραζε, πάλιν ἐπειρώτων τά λεγόμενα. λιπαρεόντων δέ αὐτῶν καί ὄχλον παρεχόντων, ἔλεγε δή ὡς ἦλθε ἀρχήν ὁ σόλων ἐών ἀθηναῖος, καί θεησάμενος πάντα τόν ἑωυτοῦ ὄλβον ἀποφλαυρίσειε οἷα δή εἴπας, ὥς τε αὐτῷ πάντα ἀποβεβήκοι τῇ περ ἐκεῖνος εἶπε, οὐδέν τι μᾶλλον ἐς ἑωυτόν λέγων ἤ <οὐκ> ἐς ἅπαν τό ἀνθρώπινον καί μάλιστα τούς παρά σφίσι αὐτοῖσι ὀλβίους δοκέοντας εἶναι. τόν μέν κροῖσον ταῦτα ἀπηγέεσθαι, τῆς δέ πυρῆς ἤδη ἁμμένης καίεσθαι τά περιέσχατα. καί τόν κῦρον ἀκούσαντα τῶν ἑρμηνέων τά κροῖσος εἶπε, μεταγνόντα τε καί ἐννώσαντα ὅτι καί αὐτός ἄνθρωπος ἐών ἄλλον ἄνθρωπον, γενόμενον ἑωυτοῦ εὐδαιμονίῃ οὐκ ἐλάσσω, ζώοντα πυρί διδοίη, πρός τε τούτοισι δείσαντα τήν τίσιν καί ἐπιλεξάμενον ὡς οὐδέν εἴη τῶν ἐν ἀνθρώποισι ἀσφαλέως ἔχον, κελεύειν σβεννύναι τήν ταχίστην τό καιόμενον πῦρ καί καταβιβάζειν κροῖσόν τε καί τούς μετά κροίσου. καί τούς πειρωμένους οὐ δύνασθαι ἔτι τοῦ πυρός ἐπικρατῆσαι. ἐνθαῦτα λέγεται ὑπό λυδῶν κροῖσον μαθόντα τήν κύρου μετάγνωσιν, ὡς ὥρα πάντα μέν ἄνδρα σβεννύντα τό πῦρ, δυναμένους δέ οὐκέτι καταλαβεῖν, ἐπιβώσασθαι τόν ἀπόλλωνα ἐπικαλεόμενον, εἴ τί οἱ κεχαρισμένον ἐξ αὐτοῦ ἐδωρήθη, παραστῆναι καί ῥύσασθαί μιν ἐκ τοῦ παρεόντος κακοῦ. τόν μέν δακρύοντα ἐπικαλέεσθαι τόν θεόν, ἐκ δέ αἰθρίης τε καί νηνεμίης συνδραμεῖν ἐξαπίνης νέφεα καί χειμῶνά τε καταρραγῆναι καί ὗσαι ὕδατι λαβροτάτῳ, κατασβεσθῆναί τε τήν πυρήν. οὕτω δή μαθόντα τόν κῦρον ὡς εἴη ὁ κροῖσος καί θεοφιλής καί ἀνήρ ἀγαθός, καταβιβάσαντα αὐτόν ἀπό τῆς πυρῆς εἰρέσθαι τάδε: »κροῖσε, τίς σε ἀνθρώπων ἀνέγνωσε ἐπί γῆν τήν ἐμήν στρατευσάμενον πολέμιον ἀντί φίλου ἐμοί καταστῆναι;« ὁ δέ εἶπε: »ὦ βασιλεῦ, ἐγώ ταῦτα ἔπρηξα τῇ σῇ μέν εὐδαιμονίῃ, τῇ ἐμεωυτοῦ δέ κακοδαιμονίῃ: αἴτιος δέ τούτων ἐγένετο ὁ ἑλλήνων θεός ἐπάρας ἐμέ στρατεύεσθαι. οὐδείς γάρ οὕτω ἀνόητός ἐστι ὅστις πόλεμον πρό εἰρήνης αἱρέεται: ἐν μέν γάρ τῇ οἱ παῖδες τούς πατέρας θάπτουσι, ἐν δέ τῷ οἱ πατέρες τούς παῖδας. ἀλλά ταῦτα δαίμοσί κου φίλον ἦν οὕτω γενέσθαι.« ὁ μέν ταῦτα ἔλεγε, κῦρος δέ αὐτόν λύσας κατεῖσέ τε ἐγγύς ἑωυτοῦ καί κάρτα ἐν πολλῇ προμηθίῃ εἶχε, ἀπεθώμαζέ τε ὁρέων καί αὐτός καί οἱ περί ἐκεῖνον ἐόντες πάντες. ὁ δέ συννοίῃ ἐχόμενος ἥσυχος ἦν. μετά δέ ἐπιστραφείς τε καί ἰδόμενος τούς πέρσας τό τῶν λυδῶν ἄστυ κεραΐζοντας εἶπε: »ὦ βασιλεῦ, κότερον λέγειν πρός σέ τά νοέων τυγχάνω ἤ σιγᾶν ἐν τῷ παρεόντι χρή;« κῦρος δέ μιν θαρσέοντα ἐκέλευε λέγειν ὅ τι βούλοιτο. ὁ δέ αὐτόν εἰρώτα λέγων: »οὗτος ὁ πολλός ὅμιλος τί ταῦτα πολλῇ σπουδῇ ἐργάζεται;« ὁ δέ εἶπε: »πόλιν τε τήν σήν διαρπάζει καί χρήματα τά σά διαφορέει.« κροῖσος δέ ἀμείβετο: »οὔτε πόλιν τήν ἐμήν οὔτε χρήματα τά ἐμά διαρπάζει: οὐδέν γάρ ἐμοί ἔτι τούτων μέτα: ἀλλά φέρουσί τε καί ἄγουσι τά σά.« κύρῳ δέ ἐπιμελές ἐγένετο τά κροῖσος εἶπε, μεταστησάμενος δέ τούς ἄλλους εἴρετο κροῖσον ὅ τι οἱ ἐνορῴη ἐν τοῖσι ποιευμένοισι. ὁ δέ εἶπε: »ἐπείτε με θεοί ἔδωκαν δοῦλον σοί, δικαιῶ, εἴ τι ἐνορέω πλέον, σημαίνειν σοί. πέρσαι, φύσιν ἐόντες ὑβρισταί, εἰσί ἀχρήματοι. ἤν ὦν σύ τούτους περιίδῃς διαρπάσαντας καί κατασχόντας χρήματα μεγάλα, τάδε τοι ἐξ αὐτῶν ἐπίδοξα γενέσθαι: ὅς ἄν αὐτῶν πλεῖστα κατάσχῃ, τοῦτον προσδέκεσθαί τοι ἐπαναστησόμενον. νῦν ὦν ποίησον ὧδε, εἴ τοι ἀρέσκει τά ἐγώ λέγω: κάτισον τῶν δορυφόρων ἐπί πάσῃσι τῇσι πύλῃσι φυλάκους, οἵ λεγόντων πρός τούς ἐκφέροντας τά χρήματα ἀπαιρεόμενοι ὥς σφεα ἀναγκαίως ἔχει δεκατευθῆναι τῷ διί. καί σύ τέ σφι οὐκ ἀπεχθήσεαι βίῃ ἀπαιρεόμενος τά χρήματα, καί ἐκεῖνοι συγγνόντες ποιέειν σε δίκαια ἑκόντες προήσουσι.« ταῦτα ἀκούων ὁ κῦρος ὑπερήδετο, ὥς οἱ ἐδόκεε εὖ ὑποτίθεσθαι: αἰνέσας δέ πολλά καί ἐντειλάμενος τοῖσι δορυφόροισι τά κροῖσος ὑπεθήκατο ἐπιτελέειν, εἶπε πρός κροῖσον τάδε: »κροῖσε, ἀναρτημένου σέο ἀνδρός βασιλέος χρηστά ἔργα καί ἔπεα ποιέειν, αἰτέο δόσιν ἥντινα βούλεαί τοι γενέσθαι παραυτίκα.« ὁ δέ εἶπε: »ὦ δέσποτα, ἐάσας με χαριέαι μάλιστα τόν θεόν τῶν ἑλλήνων, τόν ἐγώ ἐτίμησα θεῶν μάλιστα, ἐπειρέσθαι, πέμψαντα τάσδε τάς πέδας, εἰ ἐξαπατᾶν τούς εὖ ποιεῦντας νόμος ἐστί οἱ.« κῦρος δέ εἴρετο ὅ τι οἱ τοῦτο ἐπηγορέων παραιτέοιτο. κροῖσος δέ οἱ ἐπαλιλλόγησε πᾶσαν τήν ἑωυτοῦ διάνοιαν καί τῶν χρηστηρίων τάς ὑποκρίσις καί μάλιστα τά ἀναθήματα καί ὡς ἐπαρθείς τῷ μαντηίῳ ἐστρατεύσατο ἐπί πέρσας. λέγων δέ ταῦτα κατέβαινε αὖτις παραιτεόμενος ἐπεῖναί οἱ τῷ θεῷ τοῦτο ὀνειδίσαι. κῦρος δέ γελάσας εἶπε: »καί τούτου τεύξεαι παρ' ἐμέο, κροῖσε, καί ἄλλου παντός τοῦ ἄν ἑκάστοτε δέῃ.« ὡς δέ ταῦτα ἤκουσε ὁ κροῖσος, πέμπων τῶν λυδῶν ἐς δελφούς ἐνετέλλετο τιθέντας τάς πέδας ἐπί τοῦ νηοῦ τόν οὐδόν εἰρωτᾶν εἰ οὔ τι ἐπαισχύνεται τοῖσι μαντηίοισι ἐπάρας κροῖσον στρατεύεσθαι ἐπί πέρσας ὡς καταπαύσοντα τήν κύρου δύναμιν, ἀπ' ἧς οἱ ἀκροθίνια τοιαῦτα γενέσθαι, δεικνύντας τάς πέδας: ταῦτά τε ἐπειρωτᾶν καί εἰ ἀχαρίστοισι νόμος εἶναι τοῖσι ἑλληνικοῖσι θεοῖσι. ἀπικομένοισι δέ τοῖσι λυδοῖσι καί λέγουσι τά ἐντεταλμένα τήν πυθίην λέγεται εἰπεῖν τάδε: »τήν πεπρωμένην μοῖραν ἀδύνατά ἐστι ἀποφυγεῖν καί θεῷ. κροῖσος δέ πέμπτου γονέος ἁμαρτάδα ἐξέπλησε, ὅς ἐών δορυφόρος ἡρακλειδέων δόλῳ γυναικηίῳ ἐπισπόμενος ἐφόνευσε τόν δεσπότην καί ἔσχε τήν ἐκείνου τιμήν οὐδέν οἱ προσήκουσαν. προθυμεομένου δέ λοξίεω ὅκως ἄν κατά τούς παῖδας τοῦ κροίσου γένοιτο τό σαρδίων πάθος καί μή κατ' αὐτόν κροῖσον, οὐκ οἷός τε ἐγένετο παραγαγεῖν μοίρας. ὅσον δέ ἐνέδωκαν αὗται, ἤνυσέ τε καί ἐχαρίσατό οἱ: τρία γάρ ἔτεα ἐπανεβάλετο τήν σαρδίων ἅλωσιν: καί τοῦτο ἐπιστάσθω κροῖσος, ὡς ὕστερον τοῖσι ἔτεσι τούτοισι ἁλούς τῆς πεπρωμένης. δεύτερα δέ τούτων καιομένῳ αὐτῷ ἐπήρκεσε. κατά δέ τό μαντήιον τό γενόμενον οὐκ ὀρθῶς κροῖσος μέμφεται. προηγόρευε γάρ οἱ λοξίης, ἤν στρατεύηται ἐπί πέρσας, μεγάλην ἀρχήν αὐτόν καταλύσειν. τόν δέ πρός ταῦτα χρῆν, εὖ μέλλοντα βουλεύεσθαι, ἐπειρέσθαι πέμψαντα κότερα τήν ἑωυτοῦ ἤ τήν κύρου λέγοι ἀρχήν. οὐ συλλαβών δέ τό ῥηθέν οὐδ' ἐπανειρόμενος ἑωυτόν αἴτιον ἀποφαινέτω. [ᾧ] καί τό τελευταῖον χρηστηριαζομένῳ [εἶπε] τά εἶπε λοξίης περί ἡμιόνου, οὐδέ τοῦτο συνέλαβε. ἦν γάρ δή ὁ κῦρος οὗτος ἡμίονος: ἐκ γάρ δυῶν οὐκ ὁμοεθνέων ἐγεγόνεε, μητρός ἀμείνονος, πατρός δέ ὑποδεεστέρου: ἡ μέν γάρ ἦν μηδίς καί ἀστυάγεος θυγάτηρ τοῦ μήδων βασιλέος, ὁ δέ πέρσης τε ἦν καί ἀρχόμενος ὑπ' ἐκείνοισι, καί ἔνερθε ἐών τοῖσι ἅπασι δεσποίνῃ τῇ ἑωυτοῦ συνοίκεε.« ταῦτα μέν ἡ πυθίη ὑπεκρίνατο τοῖσι λυδοῖσι, οἱ δέ ἀνήνεικαν ἐς σάρδις καί ἀπήγγειλαν κροίσῳ. ὁ δέ ἀκούσας συνέγνω ἑωυτοῦ εἶναι τήν ἁμαρτάδα καί οὐ τοῦ θεοῦ. κατά μέν δή τήν κροίσου τε ἀρχήν καί ἰωνίης τήν πρώτην καταστροφήν ἔσχε οὕτω. κροίσῳ δέ ἔστι καί ἄλλα ἀναθήματα ἐν τῇ ἑλλάδι πολλά καί οὐ τά εἰρημένα μοῦνα: ἐν μέν γάρ θήβῃσι τῇσι βοιωτῶν τρίπους χρύσεος, τόν ἀνέθηκε τῷ ἀπόλλωνι τῷ ἰσμηνίῳ, ἐν δέ ἐφέσῳ αἵ τε βόες αἱ χρύσεαι καί τῶν κιόνων αἱ πολλαί, ἐν δέ προνηίης τῆς ἐν δελφοῖσι ἀσπίς χρυσέη μεγάλη. ταῦτα μέν καί ἔτι ἐς ἐμέ ἦν περιεόντα, τά δ' ἐξαπόλωλε [τά] τῶν ἀναθημάτων: τά δ' ἐν βραγχίδῃσι τῇσι μιλησίων ἀναθήματα κροίσῳ, ὡς ἐγώ πυνθάνομαι, ἴσα τε σταθμόν <ἦν> καί ὅμοια τοῖσι ἐν δελφοῖσι. τά μέν νυν ἔς τε δελφούς καί ἐς τοῦ ἀμφιάρεω ἀνέθηκε οἰκήιά τε ἐόντα καί τῶν πατρωίων χρημάτων ἀπαρχήν, τά δέ ἄλλα ἀναθήματα ἐξ ἀνδρός ἐγένετο οὐσίης ἐχθροῦ, ὅς οἱ πρίν ἤ βασιλεῦσαι ἀντιστασιώτης κατεστήκεε συσπεύδων πανταλέοντι γενέσθαι τήν λυδῶν ἀρχήν. ὁ δέ πανταλέων ἦν ἀλυάττεω μέν παῖς, κροίσου δέ ἀδελφεός οὐκ ὁμομήτριος: κροῖσος μέν γάρ ἐκ καείρης ἦν γυναικός ἀλυάττῃ, πανταλέων δέ ἐξ ἰάδος. ἐπείτε δέ δόντος τοῦ πατρός ἐκράτησε τῆς ἀρχῆς ὁ κροῖσος, τόν ἄνθρωπον τόν ἀντιπρήσσοντα ἐπί κνάφου ἕλκων διέφθειρε, τήν δέ οὐσίην αὐτοῦ ἔτι πρότερον κατιρώσας τότε τρόπῳ τῷ εἰρημένῳ ἀνέθηκε ἐς τά εἴρηται. καί περί μέν ἀναθημάτων τοσαῦτα εἰρήσθω θώματα δέ γῆ <ἡ> λυδίη ἐς συγγραφήν οὐ μάλα ἔχει, οἷά τε καί ἄλλη χώρη, πάρεξ τοῦ ἐκ τοῦ τμώλου καταφερομένου ψήγματος. ἕν δέ ἔργον πολλόν μέγιστον παρέχεται χωρίς τῶν τε αἰγυπτίων ἔργων καί τῶν βαβυλωνίων: ἔστι αὐτόθι ἀλυάττεω τοῦ κροίσου πατρός σῆμα, τοῦ ἡ κρηπίς μέν ἐστι λίθων μεγάλων, τό δέ ἄλλο σῆμα χῶμα γῆς. ἐξεργάσαντο δέ μιν οἱ ἀγοραῖοι ἄνθρωποι καί οἱ χειρώνακτες καί αἱ ἐνεργαζόμεναι παιδίσκαι. οὖροι δέ πέντε ἐόντες ἔτι καί ἐς ἐμέ ἦσαν ἐπί τοῦ σήματος ἄνω, καί σφι γράμματα ἐνεκεκόλαπτο τά ἕκαστοι ἐξεργάσαντο: καί ἐφαίνετο μετρεόμενον τό τῶν παιδισκέων ἔργον ἐόν μέγιστον. τοῦ γάρ δή λυδῶν δήμου αἱ θυγατέρες πορνεύονται πᾶσαι, συλλέγουσαι σφίσι φερνάς, ἐς ὅ ἄν συνοικήσωσι τοῦτο ποιεῦσαι: ἐκδιδοῦσι δέ αὐταί ἑωυτάς. ἡ μέν δή περίοδος τοῦ σήματός εἰσι στάδιοι ἕξ καί δύο πλέθρα, τό δέ εὖρός ἐστι πλέθρα τρία καί δέκα: λίμνη δέ ἔχεται τοῦ σήματος μεγάλη, τήν λέγουσι λυδοί αἰείναον εἶναι: καλέεται δέ αὕτη γυγαίη. τοῦτο μέν δή τοιοῦτό ἐστι. λυδοί δέ νόμοισι μέν παραπλησίοισι χρέωνται καί ἕλληνες, χωρίς ἤ ὅτι τά θήλεα τέκνα καταπορνεύουσι. πρῶτοι δέ ἀνθρώπων τῶν ἡμεῖς ἴδμεν νόμισμα χρυσοῦ καί ἀργύρου κοψάμενοι ἐχρήσαντο, πρῶτοι δέ καί κάπηλοι ἐγένοντο. φασί δέ αὐτοί λυδοί καί τάς παιγνίας τάς νῦν σφίσι τε καί ἕλλησι κατεστεώσας ἑωυτῶν ἐξεύρημα γενέσθαι. ἅμα δέ ταύτας τε ἐξευρεθῆναι παρά σφίσι λέγουσι καί τυρσηνίην ἀποικίσαι, ὧδε περί αὐτῶν λέγοντες. ἐπί ἄτυος τοῦ μάνεω βασιλέος σιτοδείην ἰσχυρήν ἀνά τήν λυδίην πᾶσαν γενέσθαι: καί τούς λυδούς τέως μέν διάγειν λιπαρέοντας, μετά δέ, ὡς οὐ παύεσθαι, ἄκεα δίζησθαι, ἄλλον δέ ἄλλο ἐπιμηχανᾶσθαι αὐτῶν. ἐξευρεθῆναι δή ὦν τότε καί τῶν κύβων καί τῶν ἀστραγάλων καί τῆς σφαίρης καί τῶν ἀλλέων πασέων παιγνιέων τά εἴδεα, πλήν πεσσῶν: τούτων γάρ ὦν τήν ἐξεύρεσιν οὐκ οἰκηιοῦνται λυδοί. ποιέειν δέ ὧδε πρός τόν λιμόν ἐξευρόντας: τήν μέν ἑτέρην τῶν ἡμερέων παίζειν πᾶσαν, ἵνα δή μή ζητέοιεν σιτία, τήν δέ ἑτέρην σιτέεσθαι παυομένους τῶν παιγνιέων. τοιούτῳ τρόπῳ διάγειν ἐπ' ἔτεα δυῶν δέοντα εἴκοσι. ἐπείτε δέ οὐκ ἀνιέναι τό κακόν, ἀλλ' ἔτι ἐπί μᾶλλον βιάζεσθαι, οὕτω δή τόν βασιλέα αὐτῶν δύο μοίρας διελόντα λυδῶν πάντων κληρῶσαι τήν μέν ἐπί μονῇ, τήν δ' ἐπί ἐξόδῳ ἐκ τῆς χώρης, καί ἐπί μέν τῇ μένειν αὐτοῦ λαγχανούσῃ τῶν μοιρέων ἑωυτόν τόν βασιλέα προστάσσειν, ἐπί δέ τῇ ἀπαλλασσομένῃ τόν ἑωυτοῦ παῖδα, τῷ οὔνομα εἶναι τυρσηνόν. λαχόντας δέ αὐτῶν τούς ἑτέρους ἐξιέναι ἐκ τῆς χώρης [καί] καταβῆναι ἐς σμύρνην καί μηχανήσασθαι πλοῖα, ἐς τά ἐσθεμένους τά πάντα, ὅσα σφι ἦν χρηστά ἔπιπλα, ἀποπλέειν κατά βίου τε καί γῆς ζήτησιν, ἐς ὅ ἔθνεα πολλά παραμειψαμένους ἀπικέσθαι ἐς ὀμβρικούς, ἔνθα σφέας ἐνιδρύσασθαι πόλις καί οἰκέειν τό μέχρι τοῦδε. ἀντί δέ λυδῶν μετονομασθῆναι αὐτούς ἐπί τοῦ βασιλέος τοῦ παιδός, ὅς σφεας ἀνήγαγε: ἐπί τούτου τήν ἐπωνυμίην ποιευμένους ὀνομασθῆναι τυρσηνούς. λυδοί μέν δή ὑπό πέρσῃσι ἐδεδούλωντο. ἐπιδίζηται δέ δή τό ἐνθεῦτεν ἡμῖν ὁ λόγος τόν τε κῦρον ὅστις ἐών τήν κροίσου ἀρχήν κατεῖλε, καί τούς πέρσας ὅτεῳ τρόπῳ ἡγήσαντο τῆς ἀσίης. ὡς ὦν περσέων μετεξέτεροι λέγουσι, οἱ μή βουλόμενοι σεμνοῦν τά περί κῦρον ἀλλά τόν ἐόντα λέγειν λόγον, κατά ταῦτα γράψω, ἐπιστάμενος περί κύρου καί τριφασίας ἄλλας λόγων ὁδούς φῆναι. ἀσσυρίων ἀρχόντων τῆς ἄνω ἀσίης ἐπ' ἔτεα εἴκοσι καί πεντακόσια, πρῶτοι ἀπ' αὐτῶν μῆδοι ἤρξαντο ἀπίστασθαι: καί κως οὗτοι περί τῆς ἐλευθερίης μαχεσάμενοι τοῖσι ἀσσυρίοισι ἐγένοντο ἄνδρες ἀγαθοί καί ἀπωσάμενοι τήν δουλοσύνην ἐλευθερώθησαν. μετά δέ τούτους καί τά ἄλλα ἔθνεα ἐποίεε τὠυτό τοῖσι μήδοισι. ἐόντων δέ αὐτονόμων πάντων ἀνά τήν ἤπειρον, ὧδε αὖτις ἐς τυραννίδα περιῆλθον. ἀνήρ ἐν τοῖσι μήδοισι ἐγένετο σοφός τῷ οὔνομα ἦν δηιόκης, παῖς δέ ἦν φραόρτεω. οὗτος ὁ δηιόκης ἐρασθείς τυραννίδος ἐποίεε τοιάδε. κατοικημένων τῶν μήδων κατά κώμας, ἐν τῇ ἑωυτοῦ ἐών καί πρότερον δόκιμος καί μᾶλλόν τι καί προθυμότερον δικαιοσύνην ἐπιθέμενος ἤσκεε, καί ταῦτα μέντοι ἐούσης ἀνομίης πολλῆς ἀνά πᾶσαν τήν μηδικήν ἐποίεε, ἐπιστάμενος ὅτι τῷ δικαίῳ τό ἄδικον πολέμιόν ἐστι. οἱ δ' ἐκ τῆς αὐτῆς κώμης μῆδοι ὁρῶντες αὐτοῦ τούς τρόπους δικαστήν μιν ἑωυτῶν αἱρέοντο: ὁ δέ δή, οἷα μνώμενος ἀρχήν, ἰθύς τε καί δίκαιος ἦν. ποιέων τε ταῦτα ἔπαινον εἶχε οὐκ ὀλίγον πρός τῶν πολιητέων, οὕτω ὥστε πυνθανόμενοι οἱ ἐν τῇσι ἄλλῃσι κώμῃσι ὡς δηιόκης εἴη ἀνήρ μοῦνος κατά τό ὀρθόν δικάζων, πρότερον περιπίπτοντες ἀδίκοισι γνώμῃσι, τότε, ἐπείτε ἤκουσαν, ἄσμενοι ἐφοίτων παρά τόν δηιόκην καί αὐτοί δικασόμενοι, τέλος δέ οὐδενί ἄλλῳ ἐπετρέποντο. πλέονος δέ αἰεί γινομένου τοῦ ἐπιφοιτῶντος, οἷα πυνθανομένων τάς δίκας ἀποβαίνειν κατά τό ἐόν, γνούς ὁ δηιόκης ἐς ἑωυτόν πᾶν ἀνακείμενον οὔτε κατίζειν ἔτι ἤθελε ἔνθα περ πρότερον προκατίζων ἐδίκαζε οὔτ' ἔφη δικᾶν ἔτι: οὐ γάρ οἱ λυσιτελέειν τῶν ἑωυτοῦ ἐξημεληκότα τοῖσι πέλας δι' ἡμέρης δικάζειν. ἐούσης ὦν ἁρπαγῆς καί ἀνομίης ἔτι πολλῷ μᾶλλον ἀνά τάς κώμας ἤ πρότερον ἦν, συνελέχθησαν οἱ μῆδοι ἐς τὠυτό καί ἐδίδοσαν σφίσι λόγον, λέγοντες περί τῶν κατηκόντων (ὡς δ' ἐγώ δοκέω, μάλιστα ἔλεγον οἱ τοῦ δηιόκεω φίλοι): »οὐ γάρ δή τρόπῳ τῷ παρεόντι χρεώμενοι δυνατοί εἰμεν οἰκέειν τήν χώρην, φέρε στήσωμεν ἡμέων αὐτῶν βασιλέα: καί οὕτω ἥ τε χώρη εὐνομήσεται καί αὐτοί πρός ἔργα τρεψόμεθα οὐδέ ὑπ' ἀνομίης ἀνάστατοι ἐσόμεθα.« ταῦτά κῃ λέγοντες πείθουσι ἑωυτούς βασιλεύεσθαι. αὐτίκα δέ προβαλλομένων ὅντινα στήσονται βασιλέα, ὁ δηιόκης ἦν πολλός ὑπό παντός ἀνδρός καί προβαλλόμενος καί αἰνεόμενος, ἐς ὅ τοῦτον καταινέουσι βασιλέα σφίσι εἶναι. ὁ δ' ἐκέλευε αὐτούς οἰκία τε ἑωυτῷ ἄξια τῆς βασιληίης οἰκοδομῆσαι καί κρατῦναι αὐτόν δορυφόροισι. ποιεῦσι δή ταῦτα οἱ μῆδοι: οἰκοδομέουσί τε γάρ αὐτῷ οἰκία μεγάλα τε καί ἰσχυρά, ἵνα αὐτός ἔφρασε τῆς χώρης, καί δορυφόρους αὐτῷ ἐπιτρέπουσι ἐκ πάντων μήδων καταλέξασθαι. ὁ δέ, ὡς ἔσχε τήν ἀρχήν, τούς μήδους ἠνάγκασε ἕν πόλισμα ποιήσασθαι καί τοῦτο περιστέλλοντας τῶν ἄλλων ἧσσον ἐπιμέλεσθαι. πειθομένων δέ καί ταῦτα τῶν μήδων οἰκοδομέει τείχεα μεγάλα τε καί καρτερά, ταῦτα τά νῦν ἀγβάτανα κέκληται, ἕτερον ἑτέρῳ κύκλῳ ἐνεστεῶτα. μεμηχάνηται δέ οὕτω τοῦτο τό τεῖχος ὥστε ὁ ἕτερος τοῦ ἑτέρου κύκλος τοῖσι προμαχεῶσι μούνοισί ἐστι ὑψηλότερος. τό μέν κού τι καί τό χωρίον συμμαχέει κολωνός ἐών ὥστε τοιοῦτο εἶναι, τό δέ καί μᾶλλόν τι ἐπετηδεύθη. κύκλων <δ'> ἐόντων τῶν συναπάντων ἑπτά, ἐν δή τῷ τελευταίῳ τά βασιλήια ἔνεστι καί οἱ θησαυροί. τό δ' αὐτῶν μέγιστόν ἐστι τεῖχος κατά τόν ἀθηνέων κύκλον μάλιστά κῃ τό μέγαθος. τοῦ μέν δή πρώτου κύκλου οἱ προμαχεῶνές εἰσι λευκοί, τοῦ δέ δευτέρου μέλανες, τρίτου δέ κύκλου φοινίκεοι, τετάρτου δέ κυάνεοι, πέμπτου δέ σανδαράκινοι. τῶν πέντε ὦν τῶν κύκλων οἱ προμαχεῶνες ἠνθισμένοι εἰσί φαρμάκοισι: δύο δέ οἱ τελευταῖοί εἰσι ὁ μέν καταργυρωμένους, ὁ δέ κατακεχρυσωμένους ἔχων τούς προμαχεῶνας. ταῦτα μέν δή ὁ δηιόκης ἑωυτῷ τε ἐτείχεε καί περί τά ἑωυτοῦ οἰκία, τόν δέ ἄλλον δῆμον πέριξ ἐκέλευε τό τεῖχος οἰκέειν. οἰκοδομηθέντων δέ πάντων κόσμον τόνδε δηιόκης πρῶτός ἐστι ὁ καταστησάμενος, μήτε ἐσιέναι παρά βασιλέα μηδένα, δι' ἀγγέλων δέ πάντα χρᾶσθαι, ὁρᾶσθαί τε βασιλέα ὑπό μηδενός, πρός τε τούτοισι ἔτι γελᾶν τε καί πτύειν καί ἅπασι εἶναι ἀντίον τούτου αἰσχρόν. ταῦτα δέ περί ἑωυτόν ἐσέμνυνε τῶνδε εἵνεκεν, ὅκως ἄν μή ὁρῶντες οἱ ὁμήλικες, ἐόντες σύντροφοί τε ἐκείνῳ καί οἰκίης οὐ φλαυροτέρης οὐδέ ἐς ἀνδραγαθίην λειπόμενοι, λυπεοίατο καί ἐπιβουλεύοιεν, ἀλλ' ἑτεροῖός σφι δοκέοι εἶναι μή ὁρῶσι. ἐπείτε δέ ταῦτα διεκόσμησε καί ἐκράτυνε ἑωυτόν τῇ τυραννίδι, ἦν τό δίκαιον φυλάσσων χαλεπός. καί τάς τε δίκας γράφοντες ἔσω παρ' ἐκεῖνον ἐσπέμπεσκον, καί ἐκεῖνος διακρίνων τάς ἐσφερομένας ἐκπέμπεσκε. ταῦτα μέν κατά τάς δίκας ἐποίεε, τάδε δέ ἄλλα ἐκεκοσμέατό οἱ: εἴ τινα πυνθάνοιτο ὑβρίζοντα, τοῦτον ὅκως μεταπέμψαιτο, κατ' ἀξίην ἑκάστου ἀδικήματος ἐδικαίου, καί οἱ κατάσκοποί τε καί κατήκοοι ἦσαν ἀνά πᾶσαν τήν χώρην τῆς ἦρχε. δηιόκης μέν νυν τό μηδικόν ἔθνος συνέστρεψε μοῦνον καί τούτου ἦρξε. ἔστι δέ μήδων τοσάδε γένεα: βοῦσαι, παρητακηνοί, στρούχατες, ἀριζαντοί, βούδιοι, μάγοι. γένεα μέν δή μήδων ἐστί τοσάδε. δηιόκεω δέ παῖς γίνεται φραόρτης, ὅς τελευτήσαντος δηιόκεω, βασιλεύσαντος τρία καί πεντήκοντα ἔτεα, παρεδέξατο τήν ἀρχήν. παραδεξάμενος δέ οὐκ ἀπεχρᾶτο μούνων μήδων ἄρχειν, ἀλλά στρατευσάμενος ἐπί τούς πέρσας πρώτοισί τε τούτοισι ἐπεθήκατο καί πρώτους μήδων ὑπηκόους ἐποίησε. μετά δέ ἔχων δύο ταῦτα ἔθνεα καί ἀμφότερα ἰσχυρά, κατεστρέφετο τήν ἀσίην ἀπ' ἄλλου ἐπ' ἄλλο ἰών ἔθνος, ἐς ὅ στρατευσάμενος ἐπί τούς ἀσσυρίους καί ἀσσυρίων τούτους οἵ νίνον εἶχον καί ἦρχον πρότερον πάντων, τότε δέ ἦσαν μεμουνωμένοι μέν συμμάχων ἅτε ἀπεστεώτων, ἄλλως μέντοι ἑωυτῶν εὖ ἥκοντες, ἐπί τούτους δή στρατευσάμενος ὁ φραόρτης αὐτός τε διεφθάρη, ἄρξας δύο [τε] καί εἴκοσι ἔτεα, καί ὁ στρατός αὐτοῦ ὁ πολλός. φραόρτεω δέ τελευτήσαντος ἐξεδέξατο κυαξάρης ὁ φραόρτεω τοῦ δηιόκεω παῖς. οὗτος λέγεται πολλόν ἔτι γενέσθαι ἀλκιμώτερος τῶν προγόνων. καί πρῶτός τε ἐλόχισε κατά τέλεα τούς ἐν τῇ ἀσίῃ καί πρῶτος διέταξε χωρίς ἑκάστους εἶναι, τούς τε αἰχμοφόρους καί τούς τοξοφόρους καί τούς ἱππέας: πρό τοῦ δέ ἀναμίξ ἦν πάντα ὁμοίως ἀναπεφυρμένα. οὗτος ὁ τοῖσι λυδοῖσί ἐστι μαχεσάμενος ὅτε νύξ ἡ ἡμέρη ἐγένετό σφι μαχομένοισι, καί ὁ τήν ἅλυος ποταμοῦ ἄνω ἀσίην πᾶσαν συστήσας ἑωυτῷ. συλλέξας δέ τούς ὑπ' ἑωυτῷ ἀρχομένους πάντας ἐστρατεύετο ἐπί τήν νίνον, τιμωρέων τε τῷ πατρί καί τήν πόλιν ταύτην θέλων ἐξελεῖν. καί οἱ, ὡς συμβαλών ἐνίκησε τούς ἀσσυρίους, περικατημένῳ τήν νίνον ἐπῆλθε σκυθέων στρατός μέγας, ἦγε δέ αὐτούς βασιλεύς ὁ σκυθέων μαδύης προτοθύεω παῖς: οἵ ἐσέβαλον μέν ἐς τήν ἀσίην κιμμερίους ἐκβαλόντες ἐκ τῆς εὐρώπης, τούτοισι δέ ἐπισπόμενοι φεύγουσι οὕτω ἐς τήν μηδικήν χώρην ἀπίκοντο. ἔστι δέ ἀπό τῆς λίμνης τῆς μαιήτιδος ἐπί φᾶσιν ποταμόν καί ἐς κόλχους τριήκοντα ἡμερέων εὐζώνῳ ὁδός, ἐκ δέ τῆς κολχίδος οὐ πολλόν ὑπερβῆναι ἐς τήν μηδικήν, ἀλλ' ἕν τό διά μέσου ἔθνος αὐτῶν ἐστι, σάσπειρες, τοῦτο δέ παραμειβομένοισι εἶναι ἐν τῇ μηδικῇ. οὐ μέντοι οἵ γε σκύθαι ταύτῃ ἐσέβαλον, ἀλλά τήν κατύπερθε ὁδόν πολλῷ μακροτέρην ἐκτραπόμενοι, ἐν δεξιῇ ἔχοντες τό καυκάσιον ὄρος. ἐνθαῦτα οἱ μέν μῆδοι συμβαλόντες τοῖσι σκύθῃσι καί ἑσσωθέντες τῇ μάχῃ τῆς ἀρχῆς κατελύθησαν, οἱ δέ σκύθαι τήν ἀσίην πᾶσαν ἐπέσχον. ἐνθεῦτεν δέ ἤισαν ἐπ' αἴγυπτον. καί ἐπείτε ἐγένοντο ἐν τῇ παλαιστίνῃ συρίῃ, ψαμμήτιχός σφεας αἰγύπτου βασιλεύς ἀντιάσας δώροισί τε καί λιτῇσι ἀποτρέπει τό προσωτέρω μή πορεύεσθαι. οἱ δέ ἐπείτε ἀναχωρέοντες ὀπίσω ἐγίνοντο τῆς συρίης ἐν ἀσκάλωνι πόλι, τῶν πλεόνων σκυθέων παρεξελθόντων ἀσινέων, ὀλίγοι τινές αὐτῶν ὑπολειφθέντες ἐσύλησαν τῆς οὐρανίης ἀφροδίτης τό ἱρόν. ἔστι δέ τοῦτο τό ἱρόν, ὡς ἐγώ πυνθανόμενος εὑρίσκω, πάντων ἀρχαιότατον ἱρῶν, ὅσα ταύτης τῆς θεοῦ: καί γάρ τό ἐν κύπρῳ ἱρόν ἐνθεῦτεν ἐγένετο, ὡς αὐτοί κύπριοι λέγουσι, καί τό ἐν κυθήροισι φοίνικές εἰσι οἱ ἱδρυσάμενοι ἐκ ταύτης τῆς συρίης ἐόντες. τοῖσι δέ τῶν σκυθέων συλήσασι τό ἱρόν τό ἐν ἀσκάλωνι καί τοῖσι τούτων αἰεί ἐκγόνοισι ἐνέσκηψε ἡ θεός θήλεαν νοῦσον: ὥστε ἅμα λέγουσί τε οἱ σκύθαι διά τοῦτό σφεας νοσέειν, καί ὁρᾶν πάρεστι αὐτοῖσι τοῖσι ἀπικνεομένοισι ἐς τήν σκυθικήν χώρην ὡς διακέαται τούς καλέουσι ἐνάρεας οἱ σκύθαι. ἐπί μέν νυν ὀκτώ καί εἴκοσι ἔτεα ἦρχον τῆς ἀσίης οἱ σκύθαι, καί τά πάντα σφι ὑπό τε ὕβριος καί ὀλιγωρίης ἀνάστατα ἦν. χωρίς μέν γάρ φόρον ἔπρησσον παρ' ἑκάστων τό ἑκάστοισι ἐπέβαλλον, χωρίς δέ τοῦ φόρου ἥρπαζον περιελαύνοντες τοῦτο ὅ τι ἔχοιεν ἕκαστοι. καί τούτων μέν τούς πλέονας κυαξάρης τε καί μῆδοι ξεινίσαντες καί καταμεθύσαντες κατεφόνευσαν, καί οὕτω ἀνεσώσαντο τήν ἀρχήν μῆδοι καί ἐπεκράτεον τῶν περ καί πρότερον, καί τήν τε νίνον εἷλον (ὡς δέ εἷλον, ἐν ἑτέροισι λόγοισι δηλώσω) καί τούς ἀσσυρίους ὑποχειρίους ἐποιήσαντο πλήν τῆς βαβυλωνίης μοίρης. μετά δέ ταῦτα κυαξάρης μέν, βασιλεύσας τεσσεράκοντα ἔτεα σύν τοῖσι σκύθαι ἦρξαν, τελευτᾷ. ἐκδέκεται δέ ἀστυάγης ὁ κυαξάρεω παῖς τήν βασιληίην. καί οἱ ἐγένετο θυγάτηρ τῇ οὔνομα ἔθετο μανδάνην, τήν ἐδόκεε ἀστυάγης ἐν τῷ ὕπνῳ οὐρῆσαι τοσοῦτον ὥστε πλῆσαι μέν τήν ἑωυτοῦ πόλιν, ἐπικατακλύσαι δέ καί τήν ἀσίην πᾶσαν. ὑπερθέμενος δέ τῶν μάγων τοῖσι ὀνειροπόλοισι τό ἐνύπνιον, ἐφοβήθη παρ' αὐτῶν αὐτά ἕκαστα μαθών. μετά δέ τήν μανδάνην ταύτην ἐοῦσαν ἤδη ἀνδρός ὡραίην μήδων μέν τῶν ἑωυτοῦ ἀξίων οὐδενί διδοῖ γυναῖκα, δεδοικώς τήν ὄψιν, ὁ δέ πέρσῃ διδοῖ τῷ οὔνομα ἦν καμβύσης, τόν εὕρισκε οἰκίης μέν ἐόντα ἀγαθῆς, τρόπου δέ ἡσυχίου, πολλῷ ἔνερθε ἄγων αὐτόν μέσου ἀνδρός μήδου. συνοικεούσης δέ τῷ καμβύσῃ τῆς μανδάνης ὁ ἀστυάγης τῷ πρώτῳ ἔτεϊ εἶδε ἄλλην ὄψιν: ἐδόκεε [δέ] οἱ ἐκ τῶν αἰδοίων τῆς θυγατρός ταύτης φῦναι ἄμπελον, τήν δέ ἄμπελον ἐπισχεῖν τήν ἀσίην πᾶσαν. ἰδών δέ τοῦτο καί ὑπερθέμενος τοῖσι ὀνειροπόλοισι μετεπέμψατο ἐκ τῶν περσέων τήν θυγατέρα ἐπίτοκα ἐοῦσαν, ἀπικομένην δέ ἐφύλασσε βουλόμενος τό γεννώμενον ἐξ αὐτῆς διαφθεῖραι: ἐκ γάρ οἱ τῆς ὄψιος τῶν μάγων οἱ ὀνειροπόλοι ἐσήμαινον ὅτι μέλλοι ὁ τῆς θυγατρός αὐτοῦ γόνος βασιλεύσειν ἀντί ἐκείνου. ταῦτα δή ὦν φυλασσόμενος ὁ ἀστυάγης, ὡς ἐγένετο ὁ κῦρος, καλέσας ἅρπαγον, ἄνδρα οἰκήιον καί πιστότατόν τε μήδων καί πάντων ἐπίτροπον τῶν ἑωυτοῦ, ἔλεγέ οἱ τοιάδε: »ἅρπαγε, πρῆγμα τό ἄν τοι προσθέω, μηδαμῶς παραχρήσῃ, μηδέ ἐμέ τε παραβάλῃ καί ἄλλους ἑλόμενος ἐξ ὑστέρης σοί αὐτῷ περιπέσῃς. λάβε τόν μανδάνη ἔτεκε παῖδα, φέρων δέ ἐς σεωυτοῦ ἀπόκτεινον: μετά δέ θάψον τρόπῳ ὅτεῳ αὐτός βούλεαι.« ὁ δέ ἀμεί βεται: »ὦ βασιλεῦ, οὔτε ἄλλοτέ κω παρεῖδες ἀνδρί τῷδε ἄχαρι οὐδέν, φυλασσόμεθα δέ ἐς σέ καί ἐς τόν μετέπειτα χρόνον μηδέν ἐξαμαρτεῖν. ἀλλ' εἴ τοι φίλον τοῦτο οὕτω γίνεσθαι, χρή δή τό γε ἐμόν ὑπηρετέεσθαι ἐπιτηδέως.« τούτοισι ἀμειψάμενος ὁ ἅρπαγος, ὥς οἱ παρεδόθη τό παιδίον κεκοσμημένον τήν ἐπί θανάτῳ, ἤιε κλαίων ἐς τά οἰκία: παρελθών δέ ἔφραζε τῇ ἑωυτοῦ γυναικί τόν πάντα ἀστυάγεος ῥηθέντα λόγον. ἡ δέ πρός αὐτόν λέγει: »νῦν ὦν τί σοί ἐν νόῳ ἐστί ποιέειν;« ὁ δέ ἀμείβεται: »οὐ τῇ ἐνετέλλετο ἀστυάγης, οὐδ' εἰ παραφρονήσει τε καί μανέεται κάκιον ἤ νῦν μαίνεται, οὔ οἱ ἔγωγε προσθήσομαι τῇ γνώμῃ οὐδέ ἐς φόνον τοιοῦτον ὑπηρετήσω. πολλῶν δέ εἵνεκα οὐ φονεύσω μιν, καί ὅτι αὐτῷ μοι συγγενής ἐστι ὁ παῖς, καί ὅτι ἀστυάγης μέν ἐστι γέρων καί ἄπαις ἔρσενος γόνου: εἰ δ' ἐθελήσει τούτου τελευτήσαντος ἐς τήν θυγατέρα ταύτην ἀναβῆναι ἡ τυραννίς, τῆς νῦν τόν υἱόν κτείνει δι' ἐμέο, ἄλλο τι ἤ λείπεται τό ἐνθεῦτεν ἐμοί κινδύνων ὁ μέγιστος; ἀλλά τοῦ μέν ἀσφαλέος εἵνεκα ἐμοί δεῖ τοῦτον τελευτᾶν τόν παῖδα, δεῖ μέντοι τῶν τινα ἀστυάγεος αὐτοῦ φονέα γενέσθαι καί μή τῶν ἐμῶν.« ταῦτα εἶπε καί αὐτίκα ἄγγελον ἔπεμπε ἐπί τῶν βουκόλων τῶν ἀστυάγεος τόν ἠπίστατο νομάς τε ἐπιτηδεοτάτας νέμοντα καί ὄρεα θηριωδέστατα, τῷ οὔνομα ἦν μιτραδάτης. συνοίκεε δέ ἑωυτοῦ συνδούλῃ, οὔνομα δέ τῇ γυναικί ἦν τῇ συνοίκεε κυνώ κατά τήν ἑλλήνων γλῶσσαν, κατά δέ τήν μηδικήν σπακώ: τήν γάρ κύνα καλέουσι σπάκα μῆδοι. αἱ δέ ὑπώρειαί εἰσι τῶν ὀρέων, ἔνθα τάς νομάς τῶν βοῶν εἶχε οὗτος δή ὁ βουκόλος, πρός βορέω τε ἀνέμου τῶν ἀγβατάνων καί πρός τοῦ πόντου τοῦ εὐξείνου. ταύτῃ μέν γάρ ἡ μηδική χώρη πρός σασπείρων ὀρεινή ἐστι κάρτα καί ὑψηλή τε καί ἴδῃσι συνηρεφής, ἡ δέ ἄλλη μηδική χώρη ἐστί πᾶσα ἄπεδος. ἐπεί ὦν ὁ βουκόλος σπουδῇ πολλῇ καλεόμενος ἀπίκετο, ἔλεγε ὁ ἅρπαγος τάδε: »κελεύει σε ἀστυάγης τό παιδίον τοῦτο λαβόντα θεῖναι ἐς τό ἐρημότατον τῶν ὀρέων, ὅκως ἄν τάχιστα διαφθαρείη. καί τάδε τοι ἐκέλευσε εἰπεῖν, ἤν μή ἀποκτείνῃς αὐτό, ἀλλά τεῳ τρόπῳ περιποιήσῃς, ὀλέθρῳ τῷ κακίστῳ σε διαχρήσεσθαι. ἐπορᾶν δέ ἐκκείμενον τέταγμαι ἐγώ.« ταῦτα ἀκούσας ὁ βουκόλος καί ἀναλαβών τό παιδίον ἤιε τήν αὐτήν ὀπίσω ὁδόν καί ἀπικνέεται ἐς τήν ἔπαυλιν. τῷ δ' ἄρα καί αὐτῷ ἡ γυνή, ἐπίτεξ ἐοῦσα πᾶσαν ἡμέρην, τότε κως κατά δαίμονα τίκτει οἰχομένου τοῦ βουκόλου ἐς πόλιν. ἦσαν δέ ἐν φροντίδι ἀμφότεροι ἀλλήλων πέρι, ὁ μέν τοῦ τόκου τῆς γυναικός ἀρρωδέων, ἡ δέ γυνή ὅ τι οὐκ ἐωθώς ὁ ἅρπαγος μεταπέμψαιτο αὐτῆς τόν ἄνδρα. ἐπείτε δέ ἀπονοστήσας ἐπέστη, οἷα ἐξ ἀέλπτου ἰδοῦσα ἡ γυνή εἴρετο προτέρη ὅ τι μιν οὕτω προθύμως ἅρπαγος μετεπέμψατο. ὁ δέ εἶπε: »ὦ γύναι, εἶδόν τε ἐς πόλιν ἐλθών καί ἤκουσα τό μήτε ἰδεῖν ὤφελον μήτε κοτέ γενέσθαι ἐς δεσπότας τούς ἡμετέρους. οἶκος μέν πᾶς ἁρπάγου κλαυθμῷ κατείχετο: ἐγώ δέ ἐκπλαγείς ἤια ἔσω. ὡς δέ τάχιστα ἐσῆλθον, ὁρέω παιδίον προκείμενον ἀσπαῖρόν τε καί κραγγανόμενον, κεκοσμημένον χρυσῷ τε καί ἐσθῆτι ποικίλῃ. ἅρπαγος δέ ὡς εἶδέ με, ἐκέλευε τήν ταχίστην ἀναλαβόντα τό παιδίον οἴχεσθαι φέροντα καί θεῖναι ἔνθα θηριωδέστατον εἴη τῶν ὀρέων, φάς ἀστυάγεα εἶναι τόν ταῦτα ἐπιθέμενόν μοι, πόλλ' ἀπειλήσας εἰ μή σφεα ποιήσαιμι. καί ἐγώ ἀναλαβών ἔφερον, δοκέων τῶν τινος οἰκετέων εἶναι: οὐ γάρ ἄν κοτε κατέδοξα ἔνθεν γε ἦν. ἐθάμβεον δέ ὁρέων χρυσῷ τε καί εἵμασι κεκοσμημένον, πρός δέ καί κλαυθμόν κατεστεῶτα ἐμφανέα ἐν ἁρπάγου. καί πρόκατε δή κατ' ὁδόν πυνθάνομαι τόν πάντα λόγον θεράποντος ὅς ἐμέ προπέμπων ἔξω πόλιος ἐνεχείρισε τό βρέφος, ὡς ἄρα μανδάνης τε εἴη παῖς τῆς ἀστυάγεος θυγατρός καί καμβύσεω τοῦ κύρου, καί μιν ἀστυάγης ἐντέλλεται ἀποκτεῖναι. νῦν τε ὅδε ἐστί.« ἅμα τε ταῦτα ἔλεγε ὁ βουκόλος καί ἐκκαλύψας ἀπεδείκνυε. ἡ δέ ὡς εἶδε τό παιδίον μέγα τε καί εὐειδές ἐόν, δακρύσασα καί λαβομένη τῶν γουνάτων τοῦ ἀνδρός ἐχρήιζε μηδεμιῇ τέχνῃ ἐκθεῖναί μιν. ὁ δέ οὐκ ἔφη οἷός τε εἶναι ἄλλως αὐτά ποιέειν: ἐπιφοιτήσειν γάρ κατασκόπους ἐξ ἁρπάγου ἐποψομένους, ἀπολέεσθαί τε κάκιστα ἤν μή σφεα ποιήσῃ. ὡς δέ οὐκ ἔπειθε ἄρα τόν ἄνδρα, δεύτερα λέγει ἡ γυνή τάδε: »ἐπεί τοίνυν οὐ δύναμαί σε πείθειν μή ἐκθεῖναι, σύ δέ ὧδε ποίησον: εἰ δή πᾶσά [γε] ἀνάγκη ὀφθῆναι ἐκκείμενον, _τέτοκα γάρ καί ἐγώ, τέτοκα δέ τεθνεός, _τοῦτο μέν φέρων πρόθες, τόν δέ τῆς ἀστυάγεος θυγατρός παῖδα ὡς ἐξ ἡμέων ἐόντα τρέφωμεν. καί οὕτω οὔτε σύ ἁλώσεαι ἀδικέων τούς δεσπότας, οὔτε ἡμῖν κακῶς βεβουλευμένα ἔσται: ὅ τε γάρ τεθνεώς βασιληίης ταφῆς κυρήσει καί ὁ περιεών οὐκ ἀπολέει τήν ψυχήν.« κάρτα τε ἔδοξε τῷ βουκόλῳ πρός τά παρεόντα εὖ λέγειν ἡ γυνή, καί αὐτίκα ἐποίεε ταῦτα: τόν μέν ἔφερε θανατώσων παῖδα, τοῦτον μέν παραδιδοῖ τῇ ἑωυτοῦ γυναικί, τόν δέ ἑωυτοῦ ἐόντα νεκρόν λαβών ἔθηκε ἐς τό ἄγγος ἐν τῷ ἔφερε τόν ἕτερον: κοσμήσας δέ τῷ κόσμῳ παντί τοῦ ἑτέρου παιδός, φέρων ἐς τό ἐρημότατον τῶν ὀρέων τιθεῖ. ὡς δέ τρίτη ἡμέρη τῷ παιδίῳ ἐκκειμένῳ ἐγένετο, ἤιε ἐς πόλιν ὁ βουκόλος, τῶν τινα προβοσκῶν φύλακον αὐτοῦ καταλιπών, ἐλθών δέ ἐς τοῦ ἁρπάγου ἀποδεικνύναι ἔφη ἕτοιμος εἶναι τοῦ παιδίου τόν νέκυν. πέμψας δέ ὁ ἅρπαγος τῶν ἑωυτοῦ δορυφόρων τούς πιστοτάτους εἶδέ τε διά τούτων καί ἔθαψε τοῦ βουκόλου τό παιδίον. καί τό μέν ἐτέθαπτο, τόν δέ ὕστερον τούτων κῦρον ὀνομασθέντα παραλαβοῦσα ἔτρεφε ἡ γυνή τοῦ βουκόλου, οὔνομα ἄλλο κού τι καί οὐ κῦρον θεμένη. καί ὅτε δή ἦν δεκαέτης ὁ παῖς, πρῆγμα ἐς αὐτόν τοιόνδε γενόμενον ἐξέφηνέ μιν. ἔπαιζε ἐν τῇ κώμῃ ταύτῃ ἐν τῇ ἦσαν καί αἱ βουκολίαι [αὗται], ἔπαιζε δέ μετ' ἄλλων ἡλίκων ἐν ὁδῷ. καί οἱ παῖδες παίζοντες εἵλοντο ἑωυτῶν βασιλέα εἶναι τοῦτον δή τόν τοῦ βουκόλου ἐπίκλησιν παῖδα. ὁ δέ αὐτῶν διέταξε τούς μέν οἰκίας οἰκοδομέειν, τούς δέ δορυφόρους εἶναι, τόν δέ κού τινα αὐτῶν ὀφθαλμόν βασιλέος εἶναι, τῷ δέ τινι τάς ἀγγελίας ἐσφέρειν ἐδίδου γέρας, ὡς ἑκάστῳ ἔργον προστάσσων. εἷς δή τούτων τῶν παίδων συμπαίζων, ἐών ἀρτεμβάρεος παῖς, ἀνδρός δοκίμου ἐν μήδοισι, οὐ γάρ δή ἐποίησε τό προσταχθέν ἐκ τοῦ κύρου, ἐκέλευε αὐτόν τούς ἄλλους παῖδας διαλαβεῖν, πειθομένων δέ τῶν παίδων ὁ κῦρος τόν παῖδα τρηχέως κάρτα περιέσπε μαστιγῶν. ὁ δέ, ἐπείτε ἐμετείθη τάχιστα, ὥς γε δή ἀνάξια ἑωυτοῦ παθών μᾶλλόν τι περιημέκτεε, κατελθών δέ ἐς πόλιν πρός τόν πατέρα ἀποικτίζετο τῶν ὑπό κύρου ἤντησε, λέγων [δέ] οὐ κύρου (οὐ γάρ κω ἦν τοῦτο τοὔνομα), ἀλλά πρός τοῦ βουκόλου τοῦ ἀστυάγεος παιδός. ὁ δέ ἀρτεμβάρης ὀργῇ ὡς εἶχε ἐλθών παρά τόν ἀστυάγεα καί ἅμα ἀγόμενος τόν παῖδα ἀνάρσια πρήγματα ἔφη πεπονθέναι, λέγων: »ὦ βασιλεῦ, ὑπό τοῦ σοῦ δούλου, βουκόλου δέ παιδός, ὧδε περιυβρίσμεθα«, δεικνύς τοῦ παιδός τούς ὤμους. ἀκούσας δέ καί ἰδών ἀστυάγης, θέλων τιμωρῆσαι τῷ παιδί τιμῆς τῆς ἀρτεμβάρεος εἵνεκα, μετεπέμπετο τόν τε βουκόλον καί τόν παῖδα: ἐπείτε δέ παρῆσαν ἀμφότεροι, βλέψας πρός τόν κῦρον ὁ ἀστυάγης: ἔφη: »σύ δή ἐών τούτου τοιούτου ἐόντος παῖς ἐτόλμησας τόν τοῦδε παῖδα ἐόντος πρώτου παρ' ἐμοί ἀεικείῃ τοιῇδε περισπεῖν;« ὁ δέ ἀμείβετο ὧδε: »ὦ δέσποτα, ἐγώ δή ταῦτα τοῦτον ἐποίησα σύν δίκῃ. οἱ γάρ με ἐκ τῆς κώμης παῖδες, τῶν καί ὅδε ἦν, παίζοντες σφέων αὐτῶν ἐστήσαντο βασιλέα: ἐδόκεον γάρ σφι εἶναι ἐς τοῦτο ἐπιτηδεότατος. οἱ μέν νυν ἄλλοι παῖδες τά ἐπιτασσόμενα ἐπετέλεον, οὗτος δέ ἀνηκούστεέ τε καί λόγον εἶχε οὐδένα, ἐς ὅ ἔλαβε τήν δίκην. εἰ ὦν δή τούτου εἵνεκεν ἄξιός τεο κακοῦ εἰμι, ὅδε τοι πάρειμι.« ταῦτα λέγοντος τοῦ παιδός τόν ἀστυάγεα ἐσήιε ἀνάγνωσις αὐτοῦ, καί οἱ ὅ τε χαρακτήρ τοῦ προσώπου προσφέρεσθαι ἐδόκεε ἐς ἑωυτόν καί ἡ ὑπόκρισις ἐλευθεριωτέρη εἶναι, ὅ τε χρόνος τῆς ἐκθέσιος τῇ ἡλικίῃ τοῦ παιδός ἐδόκεε συμβαίνειν. ἐκπλαγείς δέ τούτοισι ἐπί χρόνον ἄφθογγος ἦν: μόγις δέ δή κοτε ἀνενειχθείς εἶπε, θέλων ἐκπέμψαι τόν ἀρτεμβάρεα, ἵνα τόν βουκόλον μοῦνον λαβών βασανίσῃ: »ἀρτέμβαρες, ἐγώ ταῦτα ποιήσω ὥστε σέ καί τόν παῖδα τόν σόν μηδέν ἐπιμέμφεσθαι.« τόν μέν δή ἀρτεμβάρεα πέμπει, τόν δέ κῦρον ἦγον ἔσω οἱ θεράποντες κελεύσαντος τοῦ ἀστυάγεος. ἐπεί δέ ὑπελέλειπτο ὁ βουκόλος μοῦνος μουνόθεν, τάδε αὐτόν εἴρετο ὁ ἀστυάγης, κόθεν λάβοι τόν παῖδα καί τίς εἴη ὁ παραδούς. ὁ δέ ἐξ ἑωυτοῦ τε ἔφη γεγονέναι καί τήν τεκοῦσαν αὐτόν εἶναι ἔτι παρ' ἑωυτῷ. ἀστυάγης δέ μιν οὐκ εὖ βουλεύεσθαι ἔφη ἐπιθυμέοντα ἐς ἀνάγκας μεγάλας ἀπικνέεσθαι, ἅμα τε λέγων ταῦτα ἐσήμαινε τοῖσι δορυφόροισι λαμβάνειν αὐτόν. ὁ δέ ἀγόμενος ἐς τάς ἀνάγκας οὕτω δή ἔφαινε τόν ἐόντα λόγον. ἀρχόμενος δέ ἀπ' ἀρχῆς διεξήιε τῇ ἀληθείῃ χρεώμενος καί κατέβαινε ἐς λιτάς τε καί συγγνώμην ἑωυτῷ κελεύων ἔχειν αὐτόν. ἀστυάγης δέ τοῦ μέν βουκόλου τήν ἀληθείην ἐκφήναντος λόγον ἤδη καί ἐλάσσω ἐποιέετο, ἁρπάγῳ δέ καί μεγάλως μεμφόμενος καλέειν αὐτόν τούς δορυφόρους ἐκέλευε. ὡς δέ οἱ παρῆν ὁ ἅρπαγος, εἴρετό μιν ὁ ἀστυάγης: »ἅρπαγε, τέῳ δή μόρῳ τόν παῖδα κατεχρήσαο τόν τοι παρέδωκα ἐκ θυγατρός γεγονότα τῆς ἐμῆς;« ὁ δέ ἅρπαγος, ὡς εἶδε τόν βουκόλον ἔνδον ἐόντα, οὐ τρέπεται ἐπί ψευδέα ὁδόν, ἵνα μή ἐλεγχόμενος ἁλίσκηται, ἀλλά λέγει τάδε: »ὦ βασιλεῦ, ἐπείτε παρέλαβον τό παιδίον, ἐβούλευον σκοπέων ὅκως σοί τε ποιήσω κατά νόον καί ἐγώ πρός σέ γινόμενος ἀναμάρτητος μήτε θυγατρί τῇ σῇ μήτε αὐτῷ σοί εἴην αὐθέντης. ποιέω δέ ὧδε: καλέσας τόν βουκόλον τόνδε παραδίδωμι τό παιδίον, φάς σέ τε εἶναι τόν κελεύοντα ἀποκτεῖναι αὐτό: καί λέγων τοῦτό γε οὐκ ἐψευδόμην: σύ γάρ ἐνετέλλεο οὕτω. παραδίδωμι μέντοι τῷδε κατά τάδε, ἐντειλάμενος θεῖναί μιν ἐς ἔρημον ὄρος καί παραμένοντα φυλάσσειν ἄχρι οὗ τελευτήσῃ, ἀπειλήσας παντοῖα τῷδε ἤν μή τάδε ἐπιτελέα ποιήσῃ. ἐπείτε δέ ποιήσαντος τούτου τά κελευόμενα ἐτελεύτησε τό παιδίον, πέμψας τῶν εὐνούχων τούς πιστοτάτους καί εἶδον δι' ἐκείνων καί ἔθαψά μιν. οὕτως ἔσχε, ὦ βασιλεῦ, περί τοῦ πρήγματος τούτου, καί τοιούτῳ μόρῳ ἐχρήσατο ὁ παῖς.« ἅρπαγος μέν δή τόν ἰθύν ἔφαινε λόγον, ἀστυάγης δέ κρύπτων τόν οἱ ἐνεῖχε χόλον διά τό γεγονός, πρῶτα μέν, κατά περ ἤκουσε αὐτός πρός τοῦ βουκόλου τό πρῆγμα, πάλιν ἀπηγέετο τῷ ἁρπάγῳ, μετά δέ, ὥς οἱ ἐπαλιλλόγητο, κατέβαινε λέγων ὡς περίεστί τε ὁ παῖς καί τό γεγονός ἔχει καλῶς. »τῷ τε γάρ πεποιημένῳ«, ἔφη λέγων, »ἐς τόν παῖδα τοῦτον ἔκαμνον μεγάλως καί θυγατρί τῇ ἐμῇ διαβεβλημένος οὐκ ἐν ἐλαφρῷ ἐποιεύμην. ὡς ὦν τῆς τύχης εὖ μετεστεώσης, τοῦτο μέν τόν σεωυτοῦ παῖδα ἀπόπεμψον παρά τόν παῖδα τόν νεήλυδα, τοῦτο δέ (σῶστρα γάρ τοῦ παιδός μέλλω θύειν τοῖσι θεῶν τιμή αὕτη πρόσκειται) πάρισθί μοι ἐπί δεῖπνον.« ἅρπαγος μέν ὡς ἤκουσε ταῦτα προσκυνήσας καί μεγάλα ποιησάμενος ὅτι τε ἡ ἁμαρτάς οἱ ἐς δέον ἐγεγόνεε καί ὅτι ἐπί τύχῃσι χρηστῇσι ἐπί δεῖπνον ἐκέκλητο, ἤιε ἐς τά οἰκία. ἐσελθών δέ τήν ταχίστην, ἦν γάρ οἱ παῖς εἷς μοῦνος, [ἔτη] τρία καί δέκα κου μάλιστα ἔτεα γεγονώς, τοῦτον ἐκπέμπει, ἰέναι τε κελεύων ἐς ἀστυάγεος καί ποιέειν ὅ τι ἄν ἐκεῖνος κελεύῃ. αὐτός δέ περιχαρής ἐών φράζει τῇ γυναικί τά συγκυρήσαντα. ἀστυάγης δέ, ὥς οἱ ἀπίκετο ὁ ἁρπάγου παῖς, σφάξας αὐτόν καί κατά μέλεα διελών τά μέν ὤπτησε, τά δέ ἥψησε τῶν κρεῶν, εὔτυκα δέ ποιησάμενος εἶχε ἕτοιμα. ἐπείτε δέ τῆς ὥρης γινομένης τοῦ δείπνου παρῆσαν οἵ τε ἄλλοι δαιτυμόνες καί ὁ ἅρπαγος, τοῖσι μέν ἄλλοισι καί αὐτῷ ἀστυάγεϊ παρετιθέατο τράπεζαι ἐπίπλεαι μηλέων κρεῶν, ἁρπάγῳ δέ τοῦ παιδός τοῦ ἑωυτοῦ, πλήν κεφαλῆς τε καί ἄκρων χειρῶν τε καί ποδῶν, τἆλλα πάντα: ταῦτα δέ χωρίς ἔκειτο ἐπί κανέῳ κατακεκαλυμμένα. ὡς δέ τῷ ἁρπάγῳ ἐδόκεε ἅλις ἔχειν τῆς βορῆς, ἀστυάγης εἴρετό μιν εἰ ἡσθείη τι τῇ θοίνῃ. φαμένου δέ ἁρπάγου καί κάρτα ἡσθῆναι παρέφερον τοῖσι προσέκειτο τήν κεφαλήν τοῦ παιδός κατακεκαλυμμένην καί τάς χεῖρας καί τούς πόδας, ἅρπαγον δέ ἐκέλευον προσστάντες ἀποκαλύπτειν τε καί λαβεῖν τό βούλεται αὐτῶν. πειθόμενος δέ ὁ ἅρπαγος καί ἀποκαλύπτων ὁρᾷ τοῦ παιδός τά λείμματα: ἰδών δέ οὔτε ἐξεπλάγη ἐντός τε ἑωυτοῦ γίνεται. εἴρετο δέ αὐτόν ὁ ἀστυάγης εἰ γινώσκοι ὅτεο θηρίου κρέα βεβρώκοι. ὁ δέ καί γινώσκειν ἔφη καί ἀρεστόν εἶναι πᾶν τό ἄν βασιλεύς ἔρδῃ. τούτοισι δέ ἀμειψάμενος καί ἀναλαβών τά λοιπά τῶν κρεῶν ἤιε ἐς τά οἰκία. ἐνθεῦτεν δέ ἔμελλε, ὡς ἐγώ δοκέω, ἁλίσας θάψειν τά πάντα. ἁρπάγῳ μέν ἀστυάγης δίκην ταύτην ἐπέθηκε. κύρου δέ πέρι βουλεύων ἐκάλεε τούς αὐτούς τῶν μάγων οἵ τό ἐνύπνιόν οἱ ταύτῃ ἔκριναν: ἀπικομένους δέ εἴρετο ὁ ἀστυάγης τῇ ἔκρινάν οἱ τήν ὄψιν. οἱ δέ κατά ταὐτά εἶπαν, λέγοντες ὡς βασιλεῦσαι χρῆν τόν παῖδα εἰ ἐπέζωσε καί μή ἀπέθανε πρότερον. ὁ δέ ἀμείβεται αὐτούς τοῖσδε: »ἔστι τε ὁ παῖς καί περίεστι. καί μιν ἐπ' ἀγροῦ διαιτώμενον οἱ ἐκ τῆς κώμης παῖδες ἐστήσαντο βασιλέα: ὁ δέ πάντα ὅσα περ οἱ ἀληθέϊ λόγῳ βασιλέες ἐτελέωσε ποιήσας: καί γάρ δορυφόρους καί θυρωρούς καί ἀγγελιηφόρους καί τά λοιπά πάντα διατάξας ἦρχε. καί νῦν ἐς τί ὑμῖν ταῦτα φαίνεται φέρειν;« εἶπαν οἱ μάγοι: »εἰ μέν περίεστί τε καί ἐβασίλευσε ὁ παῖς μή ἐκ προνοίης τινός, θάρσεέ τε τούτου εἵνεκα καί θυμόν ἔχε ἀγαθόν: οὐ γάρ ἔτι τό δεύτερον ἄρξει. παρά σμικρά γάρ καί τῶν λογίων ἡμῖν ἔνια κεχώρηκε, καί τά γε τῶν ὀνειράτων ἐχόμενα τελέως ἐς ἀσθενές ἔρχεται.« ἀμείβεται ὁ ἀστυάγης τοῖσδε: »καί αὐτός, ὦ μάγοι, ταύτῃ πλεῖστος γνώμην εἰμί, βασιλέος ὀνομασθέντος τοῦ παιδός ἐξήκειν τε τόν ὄνειρον καί μοι τόν παῖδα τοῦτον εἶναι δεινόν ἔτι οὐδέν. ὅμως μέντοι συμβουλεύσατέ μοι εὖ περισκεψάμενοι, τά μέλλει ἀσφαλέστατα εἶναι οἴκῳ τε τῷ ἐμῷ καί ὑμῖν.« εἶπαν πρός ταῦτα οἱ μάγοι: »ὦ βασιλεῦ, καί αὐτοῖσι ἡμῖν περί πολλοῦ ἐστι κατορθοῦσθαι ἀρχήν τήν σήν. κείνως μέν γάρ ἀλλοτριοῦται ἐς τόν παῖδα τοῦτον περιιοῦσα ἐόντα πέρσην, καί ἡμεῖς ἐόντες μῆδοι δουλούμεθά τε καί λόγου οὐδενός γινόμεθα πρός περσέων, ἐόντες ξεῖνοι: σέο δ' ἐνεστεῶτος βασιλέος, ἐόντος πολιήτεω, καί ἄρχομεν τό μέρος καί τιμάς πρός σέο μεγάλας ἔχομεν. οὕτω ὦν πάντως ἡμῖν σέο τε καί τῆς σῆς ἀρχῆς προοπτέον ἐστί. καί νῦν εἰ φοβερόν τι ἐνωρῶμεν, πᾶν ἄν σοί προεφράζομεν. νῦν δέ ἀποσκήψαντος τοῦ ἐνυπνίου ἐς φλαῦρον αὐτοί τε θαρσέομεν καί σοί ἕτερα τοιαῦτα παρακελευόμεθα. τόν δέ παῖδα τοῦτον ἐξ ὀφθαλμῶν ἀπόπεμψαι ἐς πέρσας τε καί τούς γειναμένους.« ἀκούσας ταῦτα ὁ ἀστυάγης ἐχάρη τε καί καλέσας τόν κῦρον ἔλεγέ οἱ τάδε: »ὦ παῖ, σέ γάρ ἐγώ δι' ὄψιν ὀνείρου οὐ τελέην ἠδίκεον, τῇ σεωτοῦ δέ μοίρῃ περίεις: νῦν ὦν ἴθι χαίρων ἐς πέρσας, πομπούς δέ ἐγώ ἅμα πέμψω. ἐλθών δέ ἐκεῖ πατέρα τε καί μητέρα εὑρήσεις οὐ κατά μιτραδάτην τε τόν βουκόλον καί τήν γυναῖκα αὐτοῦ.« ταῦτα εἴπας ὁ ἀστυάγης ἀποπέμπει τόν κῦρον. νοστήσαντα δέ μιν ἐς τοῦ καμβύσεω τά οἰκία ἐδέξαντο οἱ γεινάμενοι, καί δεξάμενοι ὡς ἐπύθοντο, μεγάλως ἀσπάζοντο οἷα δή ἐπιστάμενοι αὐτίκα τότε τελευτῆσαι, ἱστόρεόν τε ὅτεῳ τρόπῳ περιγένοιτο. ὁ δέ σφι ἔλεγε, φάς πρό τοῦ μέν οὐκ εἰδέναι ἀλλά ἡμαρτηκέναι πλεῖστον, κατ' ὁδόν δέ πυθέσθαι πᾶσαν τήν ἑωυτοῦ πάθην: ἐπίστασθαι μέν γάρ ὡς βουκόλου τοῦ ἀστυάγεος εἴη παῖς, ἀπό δέ τῆς κεῖθεν ὁδοῦ τόν πάντα λόγον τῶν πομπῶν πυθέσθαι. τραφῆναι δέ ἔλεγε ὑπό τῆς τοῦ βουκόλου γυναικός, ἤιέ τε ταύτην αἰνέων διά παντός, ἦν τέ οἱ ἐν τῷ λόγῳ τά πάντα ἡ κυνώ. οἱ δέ τοκέες παραλαβόντες τό οὔνομα τοῦτο, ἵνα θειοτέρως δοκέῃ τοῖσι πέρσῃσι περιεῖναί σφι ὁ παῖς, κατέβαλον φάτιν ὡς ἐκκείμενον κῦρον κύων ἐξέθρεψε. ἐνθεῦτεν μέν ἡ φάτις αὕτη κεχώρηκε. κύρῳ δέ ἀνδρουμένῳ καί ἐόντι τῶν ἡλίκων ἀνδρηιοτάτῳ καί προσφιλεστάτῳ προσέκειτο ὁ ἅρπαγος δῶρα πέμπων, τείσασθαι ἀστυάγεα ἐπιθυμέων. ἀπ' ἑωυτοῦ γάρ ἐόντος ἰδιώτεω οὐκ ἐνώρα τιμωρίην ἐσομένην ἐς ἀστυάγεα, κῦρον δέ ὁρέων ἐπιτρεφόμενον ἐποιέετο σύμμαχον, τάς πάθας τάς κύρου τῇσι ἑωυτοῦ ὁμοιούμενος. πρό δ' ἔτι τούτου τάδε οἱ κατέργαστο: ἐόντος τοῦ ἀστυάγεος πικροῦ ἐς τούς μήδους, συμμίσγων ἑνί ἑκάστῳ ὁ ἅρπαγος τῶν πρώτων μήδων ἀνέπειθε ὡς χρή κῦρον προστησαμένους ἀστυάγεα παῦσαι τῆς βασιληίης. κατεργασμένου δέ οἱ τούτου καί ἐόντος ἑτοίμου, οὕτω δή τῷ κύρῳ διαιτωμένῳ ἐν πέρσῃσι βουλόμενος ὁ ἅρπαγος δηλῶσαι τήν ἑωυτοῦ γνώμην ἄλλως μέν οὐδαμῶς εἶχε ἅτε τῶν ὁδῶν φυλασσομένων, ὁ δέ ἐπιτεχνᾶται τοιόνδε. λαγόν μηχανησάμενος καί ἀνασχίσας τούτου τήν γαστέρα καί οὐδέν ἀποτίλας, ὡς δέ εἶχε, οὕτω ἐσέθηκε βυβλίον, γράψας τά οἱ ἐδόκεε: ἀπορράψας δέ τοῦ λαγοῦ τήν γαστέρα καί δίκτυα δούς ἅτε θηρευτῇ τῶν οἰκετέων τῷ πιστοτάτῳ, ἀπέστελλε ἐς τούς πέρσας, ἐντειλάμενός οἱ ἀπό γλώσσης διδόντα τόν λαγόν κύρῳ ἐπειπεῖν αὐτοχειρίῃ μιν διελεῖν καί μηδένα οἱ ταῦτα ποιεῦντι παρεῖναι. ταῦτά τε δή ὦν ἐπιτελέα ἐγίνετο καί ὁ κῦρος παραλαβών τόν λαγόν ἀνέσχισε: εὑρών δέ ἐν αὐτῷ τό βυβλίον ἐνεόν λαβών ἐπελέγετο. τά δέ γράμματα ἔλεγε τάδε: »ὦ παῖ καμβύσεω, σέ γάρ θεοί ἐπορῶσι, οὐ γάρ ἄν κοτε ἐς τοσοῦτο τύχης ἀπίκεο, σύ νυν ἀστυάγεα τόν σεωυτοῦ φονέα τεῖσαι. κατά μέν γάρ τήν τούτου προθυμίην τέθνηκας, τό δέ κατά θεούς τε καί ἐμέ περίεις. τά σε καί πάλαι δοκέω πάντα ἐκμεμαθηκέναι, σέο τε αὐτοῦ πέρι ὡς ἐπρήχθη καί οἷα ἐγώ ὑπό ἀστυάγεος πέπονθα, ὅτι σε οὐκ ἀπέκτεινα ἀλλά ἔδωκα τῷ βουκόλῳ. σύ νυν, ἤν βούλῃ ἐμοί πείθεσθαι, τῆς περ ἀστυάγης ἄρχει χώρης, ταύτης ἁπάσης ἄρξεις. πέρσας γάρ ἀναπείσας ἀπίστασθαι στρατηλάτεε ἐπί μήδους. καί ἤν τε ἐγώ ὑπό ἀστυάγεος ἀποδεχθέω στρατηγός ἀντία σέο, ἔστι τοι τά σύ βούλεαι, ἤν τε τῶν τις δοκίμων ἄλλος μήδων: πρῶτοι γάρ οὗτοι ἀποστάντες ἀπ' ἐκείνου καί γενόμενοι πρός σέο ἀστυάγεα καταιρέειν πειρήσονται. ὡς ὦν ἑτοίμου τοῦ γε ἐνθάδε ἐόντος, ποίεε ταῦτα καί ποίεε κατά τάχος.« ἀκούσας ταῦτα ὁ κῦρος ἐφρόντιζε ὅτεῳ τρόπῳ σοφωτάτῳ πέρσας ἀναπείσει ἀπίστασθαι, φροντίζων δέ εὕρισκέ τε τάδε καιριώτατα εἶναι καί ἐποίεε δή τάδε. γράψας ἐς βυβλίον τά ἐβούλετο, ἁλίην τῶν περσέων ἐποιήσατο, μετά δέ ἀναπτύξας τό βυβλίον καί ἐπιλεγόμενος ἔφη ἀστυάγεά μιν στρατηγόν περσέων ἀποδεικνύναι. »νῦν τε«, ἔφη λέγων, »ὦ πέρσαι, προαγορεύω ὑμῖν παρεῖναι ἕκαστον ἔχοντα δρέπανον.« κῦρος μέν ταῦτα προηγόρευσε. ἔστι δέ περσέων συχνά γένεα. καί τά μέν αὐτῶν ὁ κῦρος συνάλισε καί ἀνέπεισε ἀπίστασθαι ἀπό μήδων: ἔστι δέ τάδε, ἐξ ὧν ὧλλοι πάντες ἀρτέαται πέρσαι: πασαργάδαι, μαράφιοι, μάσπιοι: τούτων πασαργάδαι εἰσί ἄριστοι, ἐν τοῖσι καί ἀχαιμενίδαι εἰσί φρήτρη, ἔνθεν οἱ βασιλέες οἱ περσεῖδαι γεγόνασι. ἄλλοι δέ πέρσαι εἰσί οἵδε: πανθιαλαῖοι, δηρουσιαῖοι, γερμάνιοι: οὗτοι μέν πάντες ἀροτῆρές εἰσι, οἱ δέ ἄλλοι νομάδες, δάοι, μάρδοι, δροπικοί, σαγάρτιοι. ὡς δέ παρῆσαν ἅπαντες ἔχοντες τό προειρη μένον, ἐνθαῦτα ὁ κῦρος, _ἦν γάρ τις χῶρος τῆς περσικῆς ἀκανθώδης ὅσον τε ἐπί ὀκτωκαίδεκα σταδίους ἤ εἴκοσι πάντῃ, _τοῦτόν σφι τόν χῶρον προεῖπε ἐξημερῶσαι ἐν ἡμέρῃ. ἐπιτελεσάντων δέ τῶν περσέων τόν προκείμενον ἄεθλον, δεύτερά σφι προεῖπε ἐς τήν ὑστεραίην παρεῖναι λελουμένους. ἐν δέ τούτῳ τά τε αἰπόλια καί τάς ποίμνας καί τά βουκόλια ὁ κῦρος πάντα τοῦ πατρός συναλίσας ἐς τὠυτό ἔθυε καί παρεσκεύαζε ὡς δεξόμενος τόν περσέων στρατόν, πρός δέ οἴνῳ τε καί σιτίοισι ὡς ἐπιτηδεοτάτοισι: ἀπικομένους δέ τῇ ὑστεραίῃ τούς πέρσας κατακλίνας ἐς λειμῶνα εὐώχεε. ἐπείτε δέ ἀπό δείπνου ἦσαν, εἴρετό σφεας ὁ κῦρος κότερα τά τῇ προτεραίῃ εἶχον ἤ τά παρεόντα σφι εἴη αἱρετώτερα. οἱ δέ ἔφασαν πολλόν εἶναι αὐτῶν τό μέσον: τήν μέν γάρ προτέρην ἡμέρην πάντα σφι κακά ἔχειν, τήν δέ τότε παρεοῦσαν πάντα ἀγαθά. παραλαβών δέ τοῦτο τό ἔπος ὁ κῦρος παρεγύμνου τόν πάντα λόγον, λέγων: »ἄνδρες πέρσαι, οὕτως ὑμῖν ἔχει: βουλομένοισι μέν ἐμέο πείθεσθαι ἔστι τάδε τε καί ἄλλα μυρία ἀγαθά, οὐδένα πόνον δουλοπρεπέα ἔχουσι: μή βουλομένοισι δέ ἐμέο πείθεσθαι εἰσί ὑμῖν πόνοι τῷ χθιζῷ παραπλήσιοι ἀναρίθμητοι. νῦν ὦν ἐμέο πειθόμενοι γίνεσθε ἐλεύθεροι. αὐτός τε γάρ δοκέω θείῃ τύχῃ γεγονώς τάδε ἐς χεῖρας ἄγεσθαι καί ὑμέας ἥγημαι ἄνδρας μήδων εἶναι οὐ φλαυρο τέρους οὔτε τἆλλα οὔτε τά πολέμια. ὡς ὦν ἐχόντων ὧδε ἀπίστασθε ἀπ' ἀστυάγεος τήν ταχίστην.« πέρσαι μέν νυν προστάτεω ἐπιλαβόμενοι ἄσμενοι ἐλευθεροῦντο, καί πάλαι δεινόν ποιεύμενοι ὑπό μήδων ἄρχεσθαι. ἀστυάγης δέ ὡς ἐπύθετο κῦρον ταῦτα πρήσσοντα, πέμψας ἄγγελον ἐκάλεε αὐτόν. ὁ δέ κῦρος ἐκέλευε τόν ἄγγελον ἀπαγγέλλειν ὅτι πρότερον ἥξει παρ' ἐκεῖνον ἤ ἀστυάγης αὐτός βουλήσεται. ἀκούσας δέ ταῦτα ὁ ἀστυάγης μήδους τε ὥπλισε πάντας καί στρατηγόν αὐτῶν ὥστε θεοβλαβής ἐών ἅρπαγον ἀπέδεξε, λήθην ποιεύμενος τά μιν ἐόργεε. ὡς δέ οἱ μῆδοι στρατευσάμενοι τοῖσι πέρσῃσι συνέμισγον, οἱ μέν τινες αὐτῶν ἐμάχοντο, ὅσοι μή τοῦ λόγου μετέσχον, οἱ δέ αὐτομόλεον πρός τούς πέρσας, οἱ δέ πλεῖστοι ἐθελοκάκεόν τε καί ἔφευγον. διαλυθέντος δέ τοῦ μηδικοῦ στρατεύματος αἰσχρῶς, ὡς ἐπύθετο τάχιστα ὁ ἀστυάγης, ἔφη ἀπειλέων τῷ κύρῳ: »ἀλλ' οὐδ' ὥς κῦρός γε χαιρήσει.« τοσαῦτα εἴπας πρῶτον μέν τῶν μάγων τούς ὀνειροπόλους, οἵ μιν ἀνέγνωσαν μετεῖναι τόν κῦρον, τούτους ἀνεσκολόπισε, μετά δέ ὥπλισε τούς ὑπολειφθέντας ἐν τῷ ἄστεϊ τῶν μήδων, νέους τε καί πρεσβύτας ἄνδρας. ἐξαγαγών δέ τούτους καί συμβαλών τοῖσι πέρσῃσι ἑσσώθη, καί αὐτός τε ἀστυάγης ἐζωγρήθη καί τούς ἐξήγαγε τῶν μήδων ἀπέβαλε. ἐόντι δέ αἰχμαλώτῳ τῷ ἀστυάγεϊ προσστάς ὁ ἅρπαγος κατέχαιρέ τε καί κατεκερτόμεε, καί ἄλλα λέγων ἐς αὐτόν θυμαλγέα ἔπεα καί δή καί εἴρετό μιν πρός τό ἑωυτοῦ δεῖπνον, τό μιν ἐκεῖνος σαρξί τοῦ παιδός ἐθοίνησε, ὅ τι εἴη ἡ ἐκείνου δουλοσύνη ἀντί τῆς βασιληίης. ὁ δέ μιν προσιδών ἀντείρετο εἰ ἑωυτοῦ ποιέεται τό κύρου ἔργον. ἅρπαγος δέ ἔφη, αὐτός γάρ γράψαι, τό πρῆγμα ἑωυτοῦ δή δικαίως εἶναι. ἀστυάγης δέ μιν ἀπέφαινε τῷ λόγῳ σκαιότατόν τε καί ἀδικώτατον ἐόντα πάντων ἀνθρώπων, σκαιότατον μέν γε, εἰ παρεόν αὐτῷ βασιλέα γενέσθαι, εἰ δή δι' ἑωυτοῦ γε ἐπρήχθη τά παρεόντα, ἄλλῳ περιέθηκε τό κράτος, ἀδικώτατον δέ, ὅτι τοῦ δείπνου εἵνεκεν μήδους κατεδούλωσε: εἰ γάρ δή δεῖν πάντως περιθεῖναι ἄλλῳ τέῳ τήν βασιληίην καί μή αὐτόν ἔχειν, δικαιότερον εἶναι μήδων τέῳ περιβαλεῖν τοῦτο τό ἀγαθόν ἤ περσέων: νῦν δέ μήδους μέν ἀναιτίους τούτου ἐόντας δούλους ἀντί δεσποτέων γεγονέναι, πέρσας δέ δούλους ἐόντας τό πρίν μήδων νῦν γεγονέναι δεσπότας. ἀστυάγης μέν νυν βασιλεύσας ἐπ' ἔτεα πέντε καί τριήκοντα οὕτω τῆς βασιληίης κατεπαύσθη, μῆδοι δέ ὑπέκυψαν πέρσῃσι διά τήν τούτου πικρότητα, ἄρξαντες τῆς ἄνω ἅλυος ποταμοῦ ἀσίης ἐπ' ἔτεα τριήκοντα καί ἑκατόν δυῶν δέοντα, παρέξ ἤ ὅσον οἱ σκύθαι ἦρχον. ὑστέρῳ μέντοι χρόνῳ μετεμέλησέ τέ σφι ταῦτα ποιήσασι καί ἀπέστησαν ἀπό δαρείου: ἀποστάντες δέ ὀπίσω κατεστράφησαν μάχῃ νικηθέντες. τότε δέ ἐπί ἀστυάγεος οἱ πέρσαι τε καί ὁ κῦρος ἐπαναστάντες τοῖσι μήδοισι ἦρχον τό ἀπό τούτου τῆς ἀσίης. ἀστυάγεα δέ κῦρος κακόν οὐδέν ἄλλο ποιήσας εἶχε παρ' ἑωυτῷ, ἐς ὅ ἐτελεύτησε. οὕτω δή κῦρος γενόμενός τε καί τραφείς [καί] ἐβασίλευσε καί κροῖσον ὕστερον τούτων ἄρξαντα ἀδικίης κατεστρέψατο, ὡς εἴρηταί μοι πρότερον. τοῦτον δέ καταστρεψάμενος οὕτω πάσης τῆς ἀσίης ἦρξε. πέρσας δέ οἶδα νόμοισι τοιοισίδε χρεωμένους, ἀγάλματα μέν καί νηούς καί βωμούς οὐκ ἐν νόμῳ ποιευμένους ἱδρύεσθαι, ἀλλά τοῖσι ποιεῦσι μωρίην ἐπιφέρουσι, ὡς μέν ἐμοί δοκέειν, ὅτι οὐκ ἀνθρωποφυέας ἐνόμισαν τούς θεούς κατά περ οἱ ἕλληνες εἶναι. οἱ δέ νομίζουσι διί μέν ἐπί τά ὑψηλότατα τῶν ὀρέων ἀναβαίνοντες θυσίας ἔρδειν, τόν κύκλον πάντα τοῦ οὐρανοῦ δία καλέοντες. θύουσι δέ ἡλίῳ τε καί σελήνῃ καί γῇ καί πυρί καί ὕδατι καί ἀνέμοισι. τούτοισι μέν δή θύουσι μούνοισι ἀρχῆθεν, ἐπιμεμαθήκασι δέ καί τῇ οὐρανίῃ θύειν, παρά τε ἀσσυρίων μαθόντες καί ἀραβίων: καλέουσι δέ ἀσσύριοι τήν ἀφροδίτην μύλιττα, ἀράβιοι δέ ἀλιλάτ, πέρσαι δέ μίτραν. θυσίη δέ τοῖσι πέρσῃσι περί τούς εἰρημένους θεούς ἥδε κατέστηκε. οὔτε βωμούς ποιεῦνται οὔτε πῦρ ἀνακαίουσι μέλλοντες θύειν: οὐ σπονδῇ χρέωνται, οὐκί αὐλῷ, οὐ στέμμασι, οὐκί οὐλῇσι. τῶν δέ ὡς ἑκάστῳ <τις> θύειν θέλῃ, ἐς χῶρον καθαρόν ἀγαγών τό κτῆνος καλέει τόν θεόν ἐστεφανωμένος τόν τιήρην μυρσίνῃ μάλιστα. ἑωυτῷ μέν δή τῷ θύοντι ἰδίῃ μούνῳ οὔ οἱ ἐγγίνεται ἀρᾶσθαι ἀγαθά, ὁ δέ τοῖσι πᾶσί τε πέρσῃσι κατεύχεται εὖ γίνεσθαι καί τῷ βασιλέϊ: ἐν γάρ δή τοῖσι ἅπασι πέρσῃσι καί αὐτός γίνεται. ἐπεάν δέ διαμιστύλας κατά μέρεα τό ἱρήιον ἑψήσῃ τά κρέα, ὑποπάσας ποίην ὡς ἁπαλωτάτην, μάλιστα δέ τό τρίφυλλον, ἐπί ταύτης ἔθηκε ὦν πάντα <τά> κρέα. διαθέντος δέ αὐτοῦ μάγος ἀνήρ παρεστεώς ἐπαείδει θεογονίην, οἵην δή ἐκεῖνοι λέγουσι εἶναι τήν ἐπαοιδήν: ἄνευ γάρ δή μάγου οὔ σφι νόμος ἐστί θυσίας ποιέεσθαι. ἐπισχών δέ ὀλίγον χρόνον ἀποφέρεται ὁ θύσας τά κρέα καί χρᾶται ὅ τι μιν λόγος αἱρέει. ἡμέρην δέ ἁπασέων μάλιστα ἐκείνην τιμᾶν νομίζουσι τῇ ἕκαστος ἐγένετο. ἐν ταύτῃ δέ πλέω δαῖτα τῶν ἀλλέων δικαιοῦσι προτίθεσθαι: ἐν τῇ οἱ εὐδαίμονες αὐτῶν βοῦν καί ἵππον καί κάμηλον καί ὄνον προτιθέαται ὅλους ὀπτούς ἐν καμίνοισι, οἱ δέ πένητες αὐτῶν τά λεπτά τῶν προβάτων προτιθέαται. σίτοισι δέ ὀλίγοισι χρέωνται, ἐπιφορήμασι δέ πολλοῖσι καί οὐκ ἁλέσι: καί διά τοῦτό φασι πέρσαι τούς ἕλληνας σιτεομένους πεινῶντας παύεσθαι, ὅτι σφι ἀπό δείπνου παραφορέεται οὐδέν λόγου ἄξιον, εἰ δέ τι παραφέροιτο, ἐσθίοντας ἄν οὐ παύεσθαι. οἴνῳ δέ κάρτα προσκέαται. καί σφι οὐκ ἐμέσαι ἔξεστι, οὐκί οὐρῆσαι ἀντίον ἄλλου. ταῦτα μέν νυν οὕτω φυλάσσεται. μεθυσκόμενοι δέ ἐώθασι βουλεύεσθαι τά σπουδαιέστατα τῶν πρηγμάτων. τό δ' ἄν ἅδῃ σφι βουλευομένοισι, τοῦτο τῇ ὑστεραίῃ νήφουσι προτιθεῖ ὁ στέγαρχος, ἐν τοῦ ἄν ἐόντες βουλεύωνται: καί ἤν μέν ἅδῃ καί νήφουσι, χρέωνται αὐτῷ, ἤν δέ μή ἅδῃ, μετιεῖσι: τά δ' ἄν νήφοντες προβουλεύσωνται, μεθυσκόμενοι ἐπιδιαγινώσκουσι. ἐντυγχάνοντες δ' ἀλλήλοισι ἐν τῇσι ὁδοῖσι, τῷδε ἄν τις διαγνοίη εἰ ὅμοιοί εἰσι οἱ συντυγχάνοντες: ἀντί γάρ τοῦ προσαγορεύειν ἀλλήλους φιλέουσι τοῖσι στόμασι. ἤν δέ ᾖ οὕτερος ὑποδεέστερος ὀλίγῳ, τάς παρειάς φιλέονται. ἤν δέ πολλῷ ᾖ οὕτερος ἀγεννέστερος, προσπίπτων προσκυνέει τόν ἕτερον. τιμῶσι δέ ἐκ πάντων τούς ἄγχιστα ἑωυτῶν οἰκέοντας μετά γε ἑωυτούς, δεύτερα δέ τούς δευτέρους, μετά δέ κατά λόγον προβαίνοντες τιμῶσι: ἥκιστα δέ τούς ἑωυτῶν ἑκαστάτω οἰκημένους ἐν τιμῇ ἄγονται, νομίζοντες ἑωυτούς εἶναι ἀνθρώπων μακρῷ τά πάντα ἀρίστους, τούς δέ ἄλλους κατά λόγον τόν λεγόμενον τῆς ἀρετῆς ἀντέχεσθαι, τούς δέ ἑκαστάτω οἰκέοντας ἀπό ἑωυτῶν κακίστους εἶναι. ἐπί δέ μήδων ἀρχόντων καί ἦρχε τά ἔθνεα ἀλλήλων, συναπάντων μέν μῆδοι καί τῶν ἄγχιστα οἰκεόντων σφίσι, οὗτοι δέ αὖ τῶν ὁμούρων, οἱ δέ μάλα τῶν ἐχομένων, κατά τόν αὐτόν δή λόγον καί οἱ πέρσαι τιμῶσι: προέβαινε γάρ δή <πᾶν> τι ἔθνος ἄρχον τε καί ἐπιτροπεῦον. ξεινικά δέ νόμαια πέρσαι προσίενται ἀνδρῶν μάλιστα. καί γάρ δή τήν μηδικήν ἐσθῆτα νομίσαντες τῆς ἑωυτῶν εἶναι καλλίω φορέουσι καί ἐς τούς πολέμους τούς αἰγυπτίους θώρηκας. καί εὐπαθείας τε παντοδαπάς πυνθανόμενοι ἐπιτηδεύουσι καί δή καί ἀπ' ἑλλήνων μαθόντες παισί μίσγονται. γαμέουσι δέ ἕκαστος αὐτῶν πολλάς μέν κουριδίας γυναῖκας, πολλῷ δ' ἔτι πλέονας παλλακάς κτῶνται. ἀνδραγαθίη δέ αὕτη ἀποδέδεκται, μετά τό μάχεσθαι εἶναι ἀγαθόν, ὅς ἄν πολλούς ἀποδέξῃ παῖδας: τῷ δέ τούς πλείστους ἀποδεικνύντι δῶρα ἐκπέμπει βασιλεύς ἀνά πᾶν ἔτος: τό πολλόν δ' ἥγηνται ἰσχυρόν εἶναι. παιδεύουσι δέ τούς παῖδας ἀπό πενταέτεος ἀρξάμενοι μέχρι εἰκοσαέτεος τρία μοῦνα, ἱππεύειν καί τοξεύειν καί ἀληθίζεσθαι. πρίν δέ ἤ πενταέτης γένηται, οὐκ ἀπικνέεται ἐς ὄψιν τῷ πατρί, ἀλλά παρά τῇσι γυναιξί δίαιταν ἔχει: τοῦδε <δέ> εἵνεκα τοῦτο οὕτω ποιέεται, ἵνα, ἤν ἀποθάνῃ τρεφόμενος, μηδεμίαν ἄσην τῷ πατρί προσβάλῃ. αἰνέω μέν νυν τοῦτον τόν νόμον, αἰνέω δέ καί τόνδε, τό μή μιῆς αἰτίης εἵνεκα μήτε αὐτόν τόν βασιλέα μηδένα φονεύειν, μήτε τινά τῶν ἄλλων περσέων μηδένα τῶν ἑωυτοῦ οἰκετέων ἐπί μιῇ αἰτίῃ ἀνήκεστον πάθος ἔρδειν: ἀλλά λογισάμενος ἤν εὑρίσκῃ πλέω τε καί μέζω τά ἀδικήματα ἐόντα τῶν ὑπουργημάτων, οὕτω τῷ θυμῷ χρᾶται. ἀποκτεῖναι δέ οὐδένα κω λέγουσι τόν ἑωυτοῦ πατέρα οὐδέ μητέρα, ἀλλά ὁκόσα ἤδη τοιαῦτα ἐγένετο, πᾶσαν ἀνάγκην φασί ἀναζητεόμενα ταῦτα ἀνευρεθῆναι ἤτοι ὑποβολιμαῖα ἐόντα ἤ μοιχίδια: οὐ γάρ δή φασι οἰκός εἶναι τόν γε ἀληθέως τοκέα ὑπό τοῦ ἑωυτοῦ παιδός ἀποθνῄσκειν. ἅσσα δέ σφι ποιέειν οὐκ ἔξεστι, ταῦτα οὐδέ λέγειν ἔξεστι. αἴσχιστον δέ αὐτοῖσι τό ψεύδεσθαι νενόμισται, δεύτερα δέ τό ὀφείλειν χρέος, πολλῶν μέν καί ἄλλων εἵνεκα, μάλιστα δέ ἀναγκαίην φασί εἶναι τόν ὀφείλοντα: καί τι ψεῦδος λέγειν. ὅς ἄν δέ τῶν ἀστῶν λέπρην ἤ λεύκην ἔχῃ, ἐς πόλιν οὗτος οὐ κατέρχεται οὐδέ συμμίσγεται τοῖσι ἄλλοισι πέρσῃσι: φασί δέ μιν ἐς τόν ἥλιον ἁμαρτόντα τι ταῦτα ἔχειν: ξεῖνον δέ πάντα τόν λαμβανόμενον ὑπό τούτων πάλιν ἐξελαύνουσι ἐκ τῆς χώρης, καί τάς λευκάς περιστεράς ..., τήν αὐτήν αἰτίην ἐπιφέροντες. ἐς ποταμόν δέ οὔτε ἐνουρέουσι οὔτε ἐμπτύουσι, οὐ χεῖρας ἐναπονίζονται οὐδέ ἄλλον οὐδένα περιορῶσι, ἀλλά σέβονται ποταμούς μάλιστα. καί τόδε ἄλλο σφι ὧδε συμπέπτωκε γίνεσθαι, τό πέρσας μέν αὐτούς λέληθε, ἡμέας μέντοι οὔ: τά οὐνόματά σφι ἐόντα ὅμοια τοῖσι σώμασι καί τῇ μεγαλοπρεπείῃ τελευτῶσι πάντα ἐς τὠυτό γράμμα, τό δωριέες μέν σάν καλέουσι, ἴωνες δέ σίγμα. ἐς τοῦτο διζήμενος εὑρήσεις τελευτῶντα τῶν περσέων τά οὐνόματα, οὐ τά μέν, τά δέ οὔ, ἀλλά πάντα ὁμοίως. ταῦτα μέν ἀτρεκέως ἔχω περί αὐτῶν εἰδώς εἰπεῖν. τάδε μέντοι ὡς κρυπτόμενα λέγεται καί οὐ σαφηνέως περί τοῦ ἀποθανόντος, ὡς οὐ πρότερον θάπτεται ἀνδρός πέρσεω ὁ νέκυς πρίν ἄν ὑπ' ὄρνιθος ἤ κυνός ἑλκυσθῇ. μάγους μέν γάρ ἀτρεκέως οἶδα ταῦτα ποιεῦντας: ἐμφανέως γάρ δή ποιεῦσι. κατακηρώσαντες δέ ὦν τόν νέκυν πέρσαι γῇ κρύπτουσι. μάγοι δέ κεχωρίδαται πολλόν τῶν τε ἄλλων ἀνθρώπων καί τῶν ἐν αἰγύπτῳ ἱρέων: οἱ μέν γάρ ἁγνεύουσι ἔμψυχον μηδέν κτείνειν, εἰ μή ὅσα θύουσι: οἱ δέ δή μάγοι αὐτοχειρίῃ πάντα πλήν κυνός καί ἀνθρώπου κτείνουσι, καί ἀγώνισμα μέγα τοῦτο ποιεῦνται, κτείνοντες ὁμοίως μύρμηκάς τε καί ὄφις καί τἆλλα ἑρπετά καί πετεινά. καί ἀμφί μέν τῷ νόμῳ τούτῳ ἐχέτω ὡς καί ἀρχήν ἐνομίσθη: ἄνειμι δέ ἐπί τόν πρότερον λόγον. ἴωνες δέ καί αἰολέες, ὡς οἱ λυδοί τάχιστα κατεστράφατο ὑπό περσέων, ἔπεμπον ἀγγέλους ἐς σάρδις παρά κῦρον, ἐθέλοντες ἐπί τοῖσι αὐτοῖσι εἶναι τοῖσι καί κροίσῳ ἦσαν κατήκοοι. ὁ δέ ἀκούσας αὐτῶν τά προΐσχοντο ἔλεξέ σφι λόγον, ἄνδρα φάς αὐλητήν ἰδόντα ἰχθῦς ἐν τῇ θαλάσσῃ αὐλέειν, δοκέοντά σφεας ἐξελεύσεσθαι ἐς γῆν. ὡς δέ ψευσθῆναι τῆς ἐλπίδος, λαβεῖν ἀμφίβληστρον καί περιβαλεῖν τε πλῆθος πολλόν τῶν ἰχθύων καί ἐξειρύσαι, ἰδόντα δέ παλλομένους εἰπεῖν ἄρα αὐτόν πρός τούς ἰχθῦς: »παύεσθέ μοι ὀρχεόμενοι, ἐπεί οὐδ' ἐμέο αὐλέοντος ἠθέλετε ἐκβαίνειν [ὀρχεόμενοι].« κῦρος μέν τοῦτον τόν λόγον τοῖσι ἴωσι καί τοῖσι αἰολεῦσι τῶνδε εἵνεκα ἔλεξε, ὅτι δή οἱ ἴωνες πρότερον αὐτοῦ κύρου δεηθέντος δι' ἀγγέλων ἀπίστασθαί σφεας ἀπό κροίσου οὐκ ἐπείθοντο, τότε δέ κατεργασμένων τῶν πρηγμάτων ἦσαν ἕτοιμοι πείθεσθαι κύρῳ. ὁ μέν δή ὀργῇ ἐχόμενος ἔλεγέ σφι τάδε. ἴωνες δέ ὡς ἤκουσαν τούτων ἀνενειχθέντων ἐς τάς πόλις, τείχεά τε περιεβάλοντο ἕκαστοι καί συνελέγοντο ἐς πανιώνιον οἱ ἄλλοι πλήν μιλησίων: πρός μούνους γάρ τούτους ὅρκιον κῦρος ἐποιήσατο ἐπ' οἷσί περ ὁ λυδός: τοῖσι δέ λοιποῖσι [ἴωσι] ἔδοξε κοινῷ λόγῳ πέμπειν ἀγγέλους ἐς σπάρτην δεησομένους ἴωσι τιμωρέειν. οἱ δέ ἴωνες οὗτοι, τῶν καί τό πανιώνιόν ἐστι, τοῦ μέν οὐρανοῦ καί τῶν ὡρέων ἐν τῷ καλλίστῳ ἐτύγχανον ἱδρυσάμενοι πόλις πάντων ἀνθρώπων τῶν ἡμεῖς ἴδμεν: οὔτε γάρ τά ἄνω αὐτῆς χωρία τὠυτό ποιέει τῇ ἰωνίῃ οὔτε τά κάτω, οὔτε τά πρός τήν ἠῶ οὔτε τά πρός τήν ἑσπέρην, τά μέν ὑπό τοῦ ψυχροῦ τε καί ὑγροῦ πιεζόμενα, τά δέ ὑπό τοῦ θερμοῦ τε καί αὐχμώδεος. γλῶσσαν δέ οὐ τήν αὐτήν οὗτοι νενομίκασι, ἀλλά τρόπους τέσσερας παραγωγέων. μίλητος μέν αὐτῶν πρώτη κεῖται πόλις πρός μεσαμβρίην, μετά δέ μυοῦς τε καί πριήνη: αὗται μέν ἐν τῇ καρίῃ κατοίκηνται κατά ταὐτά διαλεγόμεναι σφίσι. αἵδε δέ ἐν τῇ λυδίῃ: ἔφεσος, κολοφών, λέβεδος, τέως, κλαζομεναί, φώκαια: αὗται δέ αἱ πόλιες τῇσι πρότερον λεχθείσῃσι ὁμολογέουσι κατά γλῶσσαν οὐδέν, σφίσι δέ ὁμοφωνέουσι. ἔτι δέ τρεῖς ὑπόλοιποι ἰάδες πόλιες, τῶν αἱ δύο μέν νήσους οἴκηνται, σάμον τε καί χίον, ἡ δέ μία ἐν τῇ ἠπείρῳ ἵδρυται, ἐρυθραί: χῖοι μέν νυν καί ἐρυθραῖοι κατά τὠυτό διαλέγονται, σάμιοι δέ ἐπ' ἑωυτῶν μοῦνοι. οὗτοι χαρακτῆρες γλώσσης τέσσερες γίνονται. τούτων δή ὦν τῶν ἰώνων οἱ μιλήσιοι μέν ἦσαν ἐν σκέπῃ τοῦ φόβου, ὅρκιον ποιησάμενοι, τοῖσι δέ αὐτῶν νησιώτῃσι ἦν δεινόν οὐδέν: οὔτε γάρ φοίνικες ἦσάν κω περσέων κατήκοοι οὔτε αὐτοί οἱ πέρσαι ναυβάται. ἀπεσχίσθησαν δέ ἀπό τῶν ἄλλων ἰώνων οὗτοι κατ' ἄλλο μέν οὐδέν, ἀσθενέος δέ ἐόντος τοῦ παντός τότε ἑλληνικοῦ γένεος, πολλῷ δή ἦν ἀσθενέστατον τῶν ἐθνέων τό ἰωνικόν καί λόγου ἐλαχίστου: ὅτι γάρ μή ἀθῆναι, ἦν οὐδέν ἄλλο πόλισμα λόγιμον. οἱ μέν νυν ἄλλοι ἴωνες καί οἱ ἀθηναῖοι ἔφευγον τό οὔνομα, οὐ βουλόμενοι ἴωνες κεκλῆσθαι, ἀλλά καί νῦν φαίνονταί μοι οἱ πολλοί αὐτῶν ἐπαισχύνεσθαι τῷ οὐνόματι: αἱ δέ δυώδεκα πόλιες αὗται τῷ τε οὐνόματι ἠγάλλοντο καί ἱρόν ἱδρύσαντο ἐπί σφέων αὐτέων, τῷ οὔνομα ἔθεντο πανιώνιον, ἐβουλεύσαντο δέ αὐτοῦ μεταδοῦναι μηδαμοῖσι ἄλλοισι ἰώνων (οὐδ' ἐδεήθησαν δέ οὐδαμοί μετασχεῖν ὅτι μή σμυρναῖοι), κατά περ οἱ ἐκ τῆς πενταπόλιος νῦν χώρης δωριέες, πρότερον δέ ἑξαπόλιος τῆς αὐτῆς ταύτης καλεομένης, φυλάσσονται αἰνῶς μηδαμούς ἐσδέξασθαι τῶν προσοίκων δωριέων ἐς τό τριοπικόν ἱρόν, ἀλλά καί σφέων αὐτῶν τούς περί τό ἱρόν ἀνομήσαντας ἐξεκλήισαν τῆς μετοχῆς. ἐν γάρ τῷ ἀγῶνι τοῦ τριοπίου ἀπόλλωνος ἐτίθεσαν τό πάλαι τρίποδας χαλκέους τοῖσι νικῶσι, καί τούτους χρῆν τούς λαμβάνοντας ἐκ τοῦ ἱροῦ μή ἐκφέρειν ἀλλ' αὐτοῦ ἀνατιθέναι τῷ θεῷ. ἀνήρ ὦν ἁλικαρνησσεύς, τῷ οὔνομα ἦν ἀγασικλέης, νικήσας τόν νόμον κατηλόγησε, φέρων δέ πρός τά ἑωυτοῦ οἰκία προσεπασσάλευσε τόν τρίποδα. διά ταύτην τήν αἰτίην αἱ πέντε πόλιες, λίνδος καί ἰήλυσός τε καί κάμειρος καί κῶς τε καί κνίδος, ἐξεκλήισαν τῆς μετοχῆς τήν ἕκτην πόλιν ἁλικαρνησσόν. τούτοισι μέν νυν οὗτοι ταύτην τήν ζημίην ἐπέθηκαν. δυώδεκα δέ μοι δοκέουσι πόλις ποιήσασθαι οἱ ἴωνες καί οὐκ ἐθελῆσαι πλέονας ἐσδέξασθαι τοῦδε εἵνεκα, ὅτι καί ὅτε ἐν πελοποννήσῳ οἴκεον δυώδεκα ἦν αὐτῶν μέρεα, κατά περ νῦν ἀχαιῶν τῶν ἐξελασάντων ἴωνας δυώδεκά ἐστι μέρεα, πελλήνη μέν γε πρώτη πρός σικυῶνος, μετά δέ αἴγειρα καί αἰγαί, ἐν τῇ κρᾶθις ποταμός αἰείναός ἐστι, ἀπ' ὅτεο ὁ ἐν ἰταλίῃ ποταμός τό οὔνομα ἔσχε, καί βοῦρα καί ἑλίκη, ἐς τήν κατέφυγον ἴωνες ὑπό ἀχαιῶν μάχῃ ἑσσωθέντες, καί αἴγιον καί ῥύπες καί πατρέες καί φαρέες καί ὤλενος, ἐν τῷ πεῖρος ποταμός μέγας ἐστί, καί δύμη καί τριταιέες, οἵ μοῦνοι τούτων μεσόγαιοι οἰκέουσι. ταῦτα δυώδεκα μέρεα νῦν ἀχαιῶν ἐστι καί τότε γε ἰώνων ἦν. τούτων δή εἵνεκα καί οἱ ἴωνες δυώδεκα πόλις ἐποιήσαντο, ἐπεί ὥς γέ τι μᾶλλον οὗτοι ἴωνές εἰσι τῶν ἄλλων ἰώνων ἤ κάλλιόν τι γεγόνασι, μωρίη πολλή λέγειν, τῶν ἄβαντες μέν ἐξ εὐβοίης εἰσί οὐκ ἐλαχίστη μοῖρα, τοῖσι ἰωνίης μέτα οὐδέ τοῦ οὐνόματος οὐδέν, μινύαι δέ ὀρχομένιοί σφι ἀναμεμίχαται καί καδμεῖοι καί δρύοπες καί φωκέες ἀποδάσμιοι καί μολοσσοί καί ἀρκάδες πελασγοί καί δωριέες ἐπιδαύριοι, ἄλλα τε ἔθνεα πολλά ἀναμεμίχαται. οἱ δέ αὐτῶν ἀπό τοῦ πρυτανηίου τοῦ ἀθηναίων ὁρμηθέντες καί νομίζοντες γενναιότατοι εἶναι ἰώνων, οὗτοι δέ οὐ γυναῖκας ἠγάγοντο ἐς τήν ἀποικίην ἀλλά καείρας ἔσχον, τῶν ἐφόνευσαν τούς γονέας. διά τοῦτον δέ τόν φόνον αἱ γυναῖκες αὗται νόμον θέμεναι σφίσι αὐτῇσι ὅρκους ἐπήλασαν καί παρέδοσαν τῇσι θυγατράσι μή κοτε ὁμοσιτῆσα τοῖσι ἀνδράσι μηδέ οὐνόματι βῶσαι τόν ἑωυτῆς ἄνδρα, τοῦδε εἵνεκα ὅτι ἐφόνευσαν σφέων τούς πατέρας καί ἄνδρας καί παῖδας καί ἔπειτε ταῦτα ποιήσαντες αὐτῇσι συνοίκεον. ταῦτα δέ ἦν γινόμενα ἐν μιλήτῳ. βασιλέας δέ ἐστήσαντο οἱ μέν αὐτῶν λυκίους ἀπό γλαύκου τοῦ ἱππολόχου γεγονότας, οἱ δέ καύκωνας πυλίους ἀπό κόδρου τοῦ μελάνθου, οἱ δέ καί συναμφοτέρους. ἀλλά γάρ περιέχονται τοῦ οὐνόματος μᾶλλόν τι τῶν ἄλλων ἰώνων, ἔστωσαν δή καί οἱ καθαρῶς γεγονότες ἴωνες. εἰσί δέ πάντες ἴωνες, ὅσοι ἀπ' ἀθηνέων γεγόνασι καί ἀπατούρια ἄγουσι ὁρτήν. ἄγουσι δέ πάντες πλήν ἐφεσίων καί κολοφωνίων: οὗτοι γάρ μοῦνοι ἰώνων οὐκ ἄγουσι ἀπατούρια, καί οὗτοι κατά φόνου τινός σκῆψιν. τό δέ πανιώνιόν ἐστι τῆς μυκάλης χῶρος ἱρός, πρός ἄρκτον τετραμμένος, κοινῇ ἐξαραιρημένος ὑπό ἰώνων ποσειδέωνι ἑλικωνίῳ: ἡ δέ μυκάλη ἐστί τῆς ἠπείρου ἄκρη πρός ζέφυρον ἄνεμον κατήκουσα σάμῳ <καταντίον>, ἐς τήν συλλεγόμενοι ἀπό τῶν πολίων ἴωνες ἄγεσκον ὁρτήν, τῇ ἔθεντο οὔνομα πανιώνια. πεπόνθασι δέ οὔτι μοῦναι αἱ ἰώνων ὁρταί τοῦτο, ἀλλά καί ἑλλήνων πάντων ὁμοίως πᾶσαι ἐς τὠυτό γράμμα τελευτῶσι, κατά περ τῶν περσέων τά οὐνόματα. αὗται μέν αἱ ἰάδες πόλιές εἰσι, αἵδε δέ <αἱ> αἰολίδες: κύμη ἡ φρικωνίς καλεομένη, λήρισαι, νέον τεῖχος, τῆμνος, κίλλα, νότιον, αἰγιρόεσσα, πιτάνη, αἰγαῖαι, μύρινα, γρύνεια. αὗται ἕνδεκα αἰολέων πόλιες αἱ ἀρχαῖαι: μία γάρ σφεων παρελύθη σμύρνη ὑπό ἰώνων: ἦσαν γάρ καί αὗται δυώδεκα αἱ ἐν τῇ ἠπείρῳ. οὗτοι δέ οἱ αἰολέες χώρην μέν ἔτυχον κτίσαντες ἀμείνω ἰώνων, ὡρέων δέ ἥκουσαν οὐκ ὁμοίως. σμύρνην δέ ὧδε ἀπέβαλον αἰολέες. κολοφωνίους ἄνδρας στάσι ἑσσωθέντας καί ἐκπεσόντας ἐκ τῆς πατρίδος ὑπεδέξαντο. μετά δέ οἱ φυγάδες τῶν κολοφωνίων φυλά ξαντες τούς σμυρναίους ὁρτήν ἔξω τείχεος ποιευμένους διονύσῳ, τάς πύλας ἀποκληίσαντες ἔσχον τήν πόλιν. βοηθησάντων δέ πάντων αἰολέων ὁμολογίῃ ἐχρήσαντο τά ἔπιπλα ἀποδόντων τῶν ἰώνων ἐκλιπεῖν σμύρνην αἰολέας. ποιησάντων δέ ταῦτα, σμυρναίους ἐπιδιείλοντο σφίσι αἱ ἕνδεκα πόλιες καί ἐποιήσαντο σφέων αὐτέων πολιήτας. αὗται μέν νυν αἱ ἠπειρώτιδες αἰολίδες πόλιες, ἔξω τῶν ἐν τῇ ἴδῃ οἰκημένων: κεχωρίδαται γάρ αὗται. αἱ δέ τάς νήσους ἔχουσαι πέντε μέν πόλιες τήν λέσβον νέμονται (τήν γάρ ἕκτην ἐν τῇ λέσβῳ οἰκεομένην ἀρίσβαν ἠνδραπόδισαν μηθυμναῖοι, ἐόντας ὁμαίμους), ἐν τενέδῳ δέ μία οἰκέεται πόλις, καί ἐν τῇσι ἑκατόν νήσοισι καλεομένῃσι ἄλλη μία. λεσβίοισι μέν νυν καί τενεδίοισι, κατά περ ἰώνων τοῖσι τάς νήσους ἔχουσι, ἦν δεινόν οὐδέν. τῇσι δέ λοιπῇσι πόλισι ἕαδε κοινῇ ἴωσι ἕπεσθαι τῇ ἄν οὗτοι ἐξηγέωνται. ὡς δέ ἀπίκοντο ἐς τήν σπάρτην τῶν ἰώνων καί αἰολέων οἱ ἄγγελοι (κατά γάρ δή τάχος ἦν ταῦτα πρησσόμενα), εἵλοντο πρό πάντων λέγειν τόν φωκαιέα, τῷ οὔνομα ἦν πύθερμος. ὁ δέ πορφύρεόν τε εἷμα περιβαλόμενος, ὡς ἄν πυνθανόμενοι πλεῖστοι συνέλθοιεν σπαρτιητέων, καί καταστάς ἔλεγε πολλά τιμωρέειν ἑωυτοῖσι χρηίζων. λακεδαιμόνιοι δέ οὐκ ἐσήκουον, ἀλλ' ἀπέδοξέ σφι μή τιμωρέειν ἴωσι. οἱ μέν δή ἀπαλλάσσοντο. λακεδαιμόνιοι δέ ἀπωσάμενοι τῶν ἰώνων τούς ἀγγέλους ὅμως ἀπέστειλαν πεντηκοντέρῳ ἄνδρας, ὡς μέν ἐμοί δοκέει, κατασκόπους τῶν τε κύρου πρηγμάτων καί ἰωνίης. ἀπικόμενοι δέ οὗτοι ἐς φώκαιαν ἔπεμπον ἐς σάρδις σφέων αὐτῶν τόν δοκιμώτατον, τῷ οὔνομα ἦν λακρίνης, ἀπερέοντα κύρῳ λακεδαιμονίων ῥῆσιν, γῆς τῆς ἑλλάδος μηδεμίαν πόλιν σιναμωρέειν ὡς αὐτῶν οὐ περιοψομένων. ταῦτα εἰπόντος τοῦ κήρυκος λέγεται κῦρον ἐπειρέσθαι τούς παρεόντας οἱ ἑλλήνων τίνες ἐόντες ἄνθρωποι λακεδαιμόνιοι καί κόσοι πλῆθος ταῦτα ἑωυτῷ προαγορεύουσι. πυνθανόμενον δέ μιν εἰπεῖν πρός τόν κήρυκα τόν σπαρτιήτην: »οὐκ ἔδεισά κω ἄνδρας τοιούτους, τοῖσί ἐστι χῶρος ἐν μέσῃ τῇ πόλι ἀποδεδεγμένος ἐς τόν συλλεγόμενοι ἀλλήλους ὀμνύντες ἐξαπατῶσι. τοῖσι, ἤν ἐγώ ὑγιαίνω, οὐ τά ἰώνων πάθεα ἔσται ἔλλεσχα ἀλλά τά οἰκήια.« ταῦτα ἐς τούς πάντας ἕλληνας ἀπέρριψε ὁ κῦρος τά ἔπεα, ὅτι ἀγοράς στησάμενοι ὠνῇ τε καί πρήσι χρέωνται: αὐτοί γάρ οἱ πέρσαι ἀγορῇσι οὐδέν ἐώθασι χρᾶσθαι, οὐδέ σφι ἔστι τό παράπαν ἀγορή. μετά ταῦτα ἐπιτρέψας τάς μέν σάρδις ταβάλῳ ἀνδρί πέρσῃ, τόν δέ χρυσόν τόν τε κροίσου καί τόν τῶν ἄλλων λυδῶν πακτύῃ ἀνδρί λυδῷ κομίζειν, ἀπήλαυνε αὐτός ἐς ἀγβάτανα, κροῖσόν τε ἅμα ἀγόμενος καί τούς ἴωνας ἐν οὐδενί λόγῳ ποιησάμενος τήν πρώτην εἶναι. ἥ τε γάρ βαβυλών οἱ ἦν ἐμπόδιος καί τό βάκτριον ἔθνος καί σάκαι τε καί αἰγύπτιοι, ἐπ' οὕς ἐπεῖχέ τε στρατηλατέειν αὐτός, ἐπί δέ ἴωνας ἄλλον πέμπειν στρατηγόν. ὡς δέ ἀπήλασε ὁ κῦρος ἐκ τῶν σαρδίων, τούς λυδούς ἀπέστησε ὁ πακτύης ἀπό τε ταβάλου καί κύρου. καταβάς δέ ἐπί θάλασσαν, ἅτε τόν χρυσόν ἔχων πάντα τόν ἐκ τῶν σαρδίων, ἐπικούρους τε ἐμισθοῦτο καί τούς ἐπιθαλασσίους ἀνθρώπους ἔπειθε σύν ἑωυτῷ στρατεύεσθαι. ἐλάσας δέ ἐπί τάς σάρδις ἐπολιόρκεε τάβαλον ἀπεργμένον ἐν τῇ ἀκροπόλι. πυθόμενος δέ κατ' ὁδόν ταῦτα ὁ κῦρος εἶπε πρός κροῖσον τάδε: »κροῖσε, τί ἔσται τέλος τῶν γινομένων τούτων ἐμοί; οὐ παύσονται λυδοί, ὡς οἴκασι, πρήγματα παρέχοντες καί αὐτοί ἔχοντες. φροντίζω μή ἄριστον ᾖ ἐξανδραποδίσασθαί σφεας. ὁμοίως γάρ μοι νῦν γε φαίνομαι πεποιηκέναι ὡς εἴ τις πατέρα ἀποκτείνας τῶν παίδων αὐτοῦ φείσαιτο: ὥς δέ καί ἐγώ λυδῶν τόν μέν πλέον τι ἤ πατέρα ἐόντα σέ λαβών ἄγω, αὐτοῖσι δέ λυδοῖσι τήν πόλιν παρέδωκα, καί ἔπειτα θωμάζω εἴ μοι ἀπεστᾶσι.« ὁ μέν δή τά περ ἐνόεε ἔλεγε, ὁ δ' ἀμείβετο τοῖσδε, δείσας μή ἀναστάτους ποιήσῃ τάς σάρδις: »ὦ βασιλεῦ, τά μέν οἰκότα εἴρηκας, σύ μέντοι μή πάντα θυμῷ χρέο μηδέ πόλιν ἀρχαίην ἐξαναστήσῃς ἀναμάρτητον ἐοῦσαν καί τῶν πρότερον καί τῶν νῦν ἑστεώτων. τά μέν γάρ πρότερον ἐγώ τε ἔπρηξα καί ἐγώ κεφαλῇ ἀναμάξας φέρω. τά δέ νῦν παρεόντα, πακτύης γάρ ἐστι ὁ ἀδικέων, τῷ σύ ἐπέτρεψας σάρδις, οὗτος δότω τοι δίκην. λυδοῖσι δέ συγγνώμην ἔχων τάδε αὐτοῖσι ἐπίταξον, ὡς μήτε ἀποστέωσι μήτε δεινοί τοι ἔωσι: ἄπειπε μέν σφι πέμψας ὅπλα ἀρήια μή ἐκτῆσθαι, κέλευε δέ σφεας κιθῶνάς τε ὑποδύνειν τοῖσι εἵμασι καί κοθόρνους ὑποδέεσθαι, πρόειπε δ' αὐτοῖσι κιθαρίζειν τε καί ψάλλειν καί καπηλεύειν παιδεύειν τούς παῖδας: καί ταχέως σφέας, ὦ βασιλεῦ, γυναῖκας ἀντ' ἀνδρῶν ὄψεαι γεγονότας, ὥστε οὐδέν δεινοί τοι ἔσονται μή ἀποστέωσι.« κροῖσος μέν δή ταῦτά οἱ ὑπετίθετο, αἱρετώτερα ταῦτα εὑρίσκων λυδοῖσι ἤ ἀνδραποδισθέντας πρηθῆναί σφεας, ἐπιστάμενος ὅτι, ἤν μή ἀξιόχρεον πρόφασιν προτείνῃ, οὐκ ἀναπείσει μιν μεταβουλεύσασθαι, ἀρρωδέων δέ μή καί ὕστερόν κοτε οἱ λυδοί, ἤν τό παρεόν ὑπεκδράμωσι, ἀποστάντες ἀπό τῶν περσέων ἀπόλωνται. κῦρος δέ ἡσθείς τῇ ὑποθήκῃ καί ὑπείς τῆς ὀργῆς ἔφη οἱ πείθεσθαι. καλέσας δέ μαζάρεα ἄνδρα μῆδον, ταῦτά τέ οἱ ἐνετείλατο προειπεῖν λυδοῖσι τά ὁ κροῖσος ὑπετίθετο, καί πρός ἐξανδραποδίσασθαι τούς ἄλλους πάντας οἵ μετά λυδῶν ἐπί σάρδις ἐστρατεύσαντο, αὐτόν δέ πακτύην πάντως ζώοντα ἀγαγεῖν παρ' ἑωυτόν. ὁ μέν δή ταῦτα ἐκ τῆς ὁδοῦ ἐντειλάμενος ἀπήλαυνε ἐς ἤθεα τά περσέων. πακτύης δέ πυθόμενος ἀγχοῦ εἶναι στρατόν ἐπ' ἑωυτόν ἰόντα, δείσας οἴχετο φεύγων ἐς κύμην. μαζάρης δέ ὁ μῆδος ἐλάσας ἐπί τάς σάρδις τοῦ κύρου στρατοῦ μοῖραν ὅσην δή κοτε ἔχων, ὡς οὐκ εὗρε ἔτι ἐόντας τούς ἀμφί πακτύην ἐν σάρδισι, πρῶτα μέν τούς λυδούς ἠνάγκασε τάς κύρου ἐντολάς ἐπιτελέειν: ἐκ τούτου δέ κελευσμοσύνης λυδοί τήν πᾶσαν δίαιταν τῆς ζόης μετέβαλον. μαζάρης δέ μετά τοῦτο ἔπεμπε ἐς τήν κύμην ἀγγέλους ἐκδιδόναι κελεύων πακτύην. οἱ δέ κυμαῖοι ἔγνωσαν συμβουλῆς πέρι ἐς θεόν ἀνοῖσαι τόν ἐν βραγχίδῃσι. ἦν γάρ αὐτόθι μαντήιον ἐκ παλαιοῦ ἱδρυμένον, τῷ ἴωνές τε πάντες καί αἰολέες ἐώθεσαν χρᾶσθαι: ὁ δέ χῶρος οὗτός ἐστι τῆς μιλησίης ὑπέρ πανόρμου λιμένος. πέμψαντες ὦν οἱ κυμαῖοι ἐς τούς βραγχίδας θεοπρόπους εἰρώτων περί πακτύην ὁκοῖόν τι ποιεῦντες θεοῖσι μέλλοιεν χαριεῖσθαι. ἐπειρωτῶσι δέ σφι ταῦτα χρηστήριον ἐγένετο ἐκδιδόναι πακτύην πέρσῃσι. ταῦτα δέ ὡς ἀπενειχθέντα ἤκουσαν οἱ κυμαῖοι, ὁρμέατο ἐκδιδόναι. ὁρμημένου δέ ταύτῃ τοῦ πλήθεος ἀριστόδικος ὁ ἡρακλείδεω ἀνήρ τῶν ἀστῶν ἐών δόκιμος ἔσχε μή ποιῆσαι ταῦτα κυμαίους, ἀπιστέων τε τῷ χρησμῷ καί δοκέων τούς θεοπρόπους οὐ λέγειν ἀληθέως, ἐς ὅ τό δεύτερον περί πακτύεω ἐπειρησόμενοι ἤισαν ἄλλοι θεοπρόποι, τῶν καί ἀριστόδικος ἦν. ἀπικομένων δέ ἐς βραγχίδας, ἐχρηστηριάζετο ἐκ πάντων ἀριστόδικος ἐπειρωτέων τάδε: »ὦναξ, ἦλθε παρ' ἡμέας ἱκέτης πακτύης ὁ λυδός φεύγων θάνατον βίαιον πρός περσέων: οἱ δέ μιν ἐξαιτέονται προεῖναι κυμαίους κελεύοντες. ἡμεῖς δέ δειμαίνοντες τήν περσέων δύναμιν τόν ἱκέτην ἐς τόδε οὐ τετολμήκαμεν ἐκδιδόναι, πρίν ἄν τό ἀπό σέο ἡμῖν δηλωθῇ ἀτρεκέως ὁκότερα ποιέωμεν.« ὁ μέν ταῦτα ἐπειρώτα, ὁ δ' αὖτις τόν αὐτόν σφι χρησμόν ἔφαινε κελεύων ἐκδιδόναι πακτύην πέρσῃσι. πρός ταῦτα ὁ ἀριστόδικος ἐκ προνοίης ἐποίεε τάδε: περιιών τόν νηόν κύκλῳ ἐξαίρεε τούς στρουθούς καί ἄλλα ὅσα ἦν νενεοσσευμένα ὀρνίθων γένεα ἐν τῷ νηῷ. ποιεῦντος δέ αὐτοῦ ταῦτα λέγεται φωνήν ἐκ τοῦ ἀδύτου γενέσθαι φέρουσαν μέν πρός τόν ἀριστόδικον, λέγουσαν δέ τάδε: »ἀνοσιώτατε ἀνθρώπων, τί τάδε τολμᾷς ποιέειν; τούς ἱκέτας μεό ἐκ τοῦ νηοῦ κεραΐζεις;« ἀριστόδικον δέ οὐκ ἀπορήσαντα πρός ταῦτα εἰπεῖν: »ὦναξ, αὐτός μέν οὕτω τοῖσι ἱκέτῃσι βοηθέεις, κυμαίους δέ κελεύεις τόν ἱκέτην ἐκδιδόναι;« τόν δέ αὖτις ἀμείψασθαι τοῖσδε: »ναί κελεύω, ἵνα γε ἀσεβήσαντες θᾶσσον ἀπόλησθε, ὡς μή τό λοιπόν περί ἱκετέων ἐκδόσιος ἔλθητε ἐπί τό χρηστήριον.« ταῦτα ὡς ἀπενειχθέντα ἤκουσαν οἱ κυμαῖοι, οὐ βουλόμενοι οὔτε ἐκδόντες ἀπολέσθαι οὔτε παρ' ἑωυτοῖσι ἔχοντες πολιορκέεσθαι, ἐκπέμπουσι αὐτόν ἐς μυτιλήνην. οἱ δέ μυτιληναῖοι ἐπιπέμποντος τοῦ μαζάρεος ἀγγελίας ἐκδιδόναι τόν πακτύην παρεσκευάζοντο ἐπί μισθῷ ὅσῳ δή: οὐ γάρ ἔχω τοῦτό γε εἰπεῖν ἀτρεκέως: οὐ γάρ ἐτελεώθη: κυμαῖοι γάρ ὡς ἔμαθον ταῦτα πρησσόμενα ἐκ τῶν μυτιληναίων, πέμψαντες πλοῖον ἐς λέσβον ἐκκομίζουσι πακτύην ἐς χίον. ἐνθεῦτεν δέ ἐξ ἱροῦ ἀθηναίης πολιούχου ἀποσπασθείς ὑπό χίων ἐξεδόθη. ἐξέδοσαν δέ οἱ χῖοι ἐπί τῷ ἀταρνέϊ μισθῷ. τοῦ δέ ἀταρνέος τούτου ἐστί χῶρος τῆς μυσίης, λέσβου ἀντίος. πακτύην μέν νυν παραδεξάμενοι οἱ πέρσαι εἶχον ἐν φυλακῇ, θέλοντες κύρῳ ἀποδέξαι. ἦν δέ χρόνος οὗτος οὐκ ὀλίγος γενόμενος, ὅτε χίων οὐδείς ἐκ τοῦ ἀταρνέος τούτου οὔτε οὐλάς κριθέων πρόχυσιν ἐποιέετο θεῶν οὐδενί οὔτε πέμματα ἐπέσσετο καρποῦ τοῦ ἐνθεῦτεν, ἀπείχετό τε τῶν πάντων ἱρῶν τά πάντα ἐκ τῆς χώρης ταύτης γινόμενα. χῖοι μέν νυν πακτύην ἐξέδοσαν, μαζάρης δέ μετά ταῦτα ἐστρατεύετο ἐπί τούς συμπολιορκήσαντας τάβαλον, καί τοῦτο μέν πριηνέας ἐξηνδραποδίσατο, τοῦτο δέ μαιάνδρου πεδίον πᾶν ἐπέδραμε ληίην ποιεύμενος τῷ στρατῷ, μαγνησίην τε ὡσαύτως. μετά δέ ταῦτα αὐτίκα νούσῳ τελευτᾷ. ἀποθανόντος δέ τούτου ἅρπαγος κατέβη διάδοχος τῆς στρατηγίης, γένος καί αὐτός ἐών μῆδος, τόν ὁ μήδων βασιλεύς ἀστυάγης ἀνόμῳ τραπέζῃ ἔδαισε, ὁ τῷ κύρῳ τήν βασιληίην συγκατεργασάμενος. οὗτος ὡνήρ τότε ὑπό κύρου στρατηγός ἀποδεχθείς ὡς ἀπίκετο ἐς τήν ἰωνίην, αἵρεε τάς πόλις χώμασι: ὅκως γάρ τειχήρεας ποιήσειε, τό ἐνθεῦτεν χώματα χῶν πρός τά τείχεα ἐπόρθεε. πρώτῃ δέ φωκαίῃ ἰωνίης ἐπεχείρησε. οἱ δέ φωκαιέες οὗτοι ναυτιλίῃσι μακρῇσι πρῶτοι ἑλλήνων ἐχρήσαντο, καί τόν τε ἀδρίην καί τήν τυρσηνίην καί τήν ἰβηρίην καί τόν ταρτησσόν οὗτοί εἰσι οἱ καταδέξαντες: ἐναυτίλλοντο δέ οὐ στρογγύλῃσι νηυσί ἀλλά πεντηκοντέροισι. ἀπικόμενοι δέ ἐς τόν ταρτησσόν προσφιλέες ἐγένοντο τῷ βασιλέϊ τῶν ταρτησσίων, τῷ οὔνομα μέν ἦν ἀργανθώνιος, ἐτυράννευσε δέ ταρτησσοῦ ὀγδώκοντα ἔτεα, ἐβίωσε δέ <τά> πάντα εἴκοσι καί ἑκατόν. τούτῳ δή τῷ ἀνδρί προσφιλέες οἱ φωκαιέες οὕτω δή τι ἐγένοντο, ὡς τά μέν πρῶτά σφεας ἐκλιπόντας ἰωνίην ἐκέλευε τῆς ἑωυτοῦ χώρης οἰκῆσαι ὅκου βούλονται, μετά δέ, ὡς τοῦτό γε οὐκ ἔπειθε τούς φωκαιέας, ὁ δέ πυθόμενος τόν μῆδον παρ' αὐτῶν ὡς αὔξοιτο, ἐδίδου σφι χρήματα τεῖχος περιβαλέσθαι τήν πόλιν. ἐδίδου δέ ἀφειδέως: καί γάρ καί ἡ περίοδος τοῦ τείχεος οὐκ ὀλίγοι στάδιοί εἰσι, τοῦτο δέ πᾶν λίθων μεγάλων καί εὖ συναρμοσμένων. τό μέν δή τεῖχος τοῖσι φωκαιεῦσι τρόπῳ τοιῷδε ἐξεποιήθη. ὁ δέ ἅρπαγος ὡς ἐπήλασε τήν στρατιήν, ἐπολιόρκεε αὐτούς, προϊσχόμενος ἔπεα ὥς οἱ καταχρᾷ εἰ βούλονται φωκαιέες προμαχεῶνα ἕνα μοῦνον τοῦ τείχεος ἐρεῖψαι καί οἴκημα ἕν κατιρῶσαι. οἱ δέ φωκαιέες περιημεκτέοντες τῇ δουλοσύνῃ ἔφασαν θέλειν βουλεύσασθαι ἡμέρην μίαν καί ἔπειτα ὑποκρινέεσθαι: ἐν ᾧ δέ βουλεύονται αὐτοί, ἀπαγαγεῖν ἐκεῖνον ἐκέλευον τήν στρατιήν ἀπό τοῦ τείχεος. ὁ δέ ἅρπαγος ἔφη εἰδέναι μέν εὖ τά ἐκεῖνοι μέλλοιεν ποιέειν, ὅμως δέ σφι παριέναι βουλεύσασθαι. ἐν ᾧ ὦν ὁ ἅρπαγος ἀπό τοῦ τείχεος ἀπήγαγε τήν στρατιήν, οἱ φωκαιέες ἐν τούτῳ κατασπάσαντες τάς πεντηκοντέρους, ἐσθέμενοι τέκνα καί γυναῖκας καί ἔπιπλα πάντα, πρός δέ καί τά ἀγάλματα τά ἐκ τῶν ἱρῶν καί τά ἄλλα ἀναθήματα, χωρίς ὅ τι χαλκός ἤ λίθος ἤ γραφή ἦν, τά δέ ἄλλα πάντα ἐσθέντες καί αὐτοί ἐσβάντες ἔπλεον ἐπί χίου: τήν δέ φώκαιαν ἐρημωθεῖσαν ἀνδρῶν ἔσχον οἱ πέρσαι. οἱ δέ φωκαιέες, ἐπείτε σφι χῖοι τάς νήσους τάς οἰνούσσας καλεομένας οὐκ ἐβούλοντο ὠνεομένοισι πωλέειν, δειμαίνοντες μή αἱ μέν ἐμπόριον γένωνται, ἡ δέ αὐτῶν νῆσος ἀποκληισθῇ τούτου εἵνεκα, πρός ταῦτα οἱ φωκαιέες ἐστέλλοντο ἐς κύρνον: ἐν γάρ τῇ κύρνῳ εἴκοσι ἔτεσι πρότερον τούτων ἐκ θεοπροπίου ἐνεκτήσαντο πόλιν, τῇ οὔνομα ἦν ἀλαλίη. ἀργανθώνιος δέ τηνικαῦτα ἤδη ἐτετελευτήκεε. στελλόμενοι δέ ἐπί τήν κύρνον, πρῶτα καταπλώσαντες ἐς τήν φώκαιαν κατεφόνευσαν τῶν περσέων τήν φυλακήν, ἥ ἐφρούρεε παραδεξαμένη παρά ἁρπάγου τήν πόλιν, μετά δέ, ὡς τοῦτό σφι ἐξέργαστο, ἐποιήσαντο ἰσχυράς κατάρας τῷ ὑπολειπομένῳ ἑωυτῶν τοῦ στόλου: πρός δέ ταύτῃσι καί μύδρον σιδήρεον κατεπόντωσαν καί ὤμοσαν μή πρίν ἐς φώκαιαν ἥξειν πρίν ἤ τόν μύδρον τοῦτον ἀναφανῆναι. στελλομένων δέ αὐτῶν ἐπί τήν κύρνον ὑπερημίσεας τῶν ἀστῶν ἔλαβε πόθος τε καί οἶκτος τῆς πόλιος καί τῶν ἠθέων τῆς χώρης, ψευδόρκιοι δέ γενόμενοι ἀπέπλεον ὀπίσω ἐς τήν φώκαιαν. οἵ δέ αὐτῶν τό ὅρκιον ἐφύλασσον, ἀερθέντες ἐκ τῶν οἰνουσσέων ἔπλεον. ἐπείτε δέ ἐς τήν κύρνον ἀπίκοντο, οἴκεον κοινῇ μετά τῶν πρότερον ἀπικομένων ἐπ' ἔτεα πέντε καί ἱρά ἐνιδρύσαντο. καί ἦγον γάρ δή καί ἔφερον τούς περιοίκους ἅπαντας, στρατεύονται ὦν ἐπ' αὐτούς κοινῷ λόγῳ χρησάμενοι τυρσηνοί καί καρχηδόνιοι νηυσί ἑκάτεροι ἑξήκοντα. οἱ δέ φωκαιέες πληρώσαντες καί αὐτοί τά πλοῖα, ἐόντα ἀριθμόν ἑξήκοντα, ἀντίαζον ἐς τό σαρδόνιον καλεόμενον πέλαγος. συμμισγόντων δέ τῇ ναυμαχίῃ καδμείη τις νίκη τοῖσι φωκαιεῦσι ἐγένετο: αἱ μέν γάρ τεσσεράκοντά σφι νέες διεφθάρησαν, αἱ δέ εἴκοσι αἱ περιεοῦσαι ἦσαν ἄχρηστοι: ἀπεστράφατο γάρ τούς ἐμβόλους. καταπλώσαντες δέ ἐς τήν ἀλαλίην ἀνέλαβον τά τέκνα καί τάς γυναῖκας καί τήν ἄλλην κτῆσιν ὅσην οἷαί τε ἐγίνοντο αἱ νέες σφι ἄγειν, καί ἔπειτα ἀπέντες τήν κύρνον ἔπλεον ἐς ῥήγιον. τῶν δέ διαφθαρεισέων νεῶν τούς ἄνδρας οἵ τε καρχηδόνιοι καί οἱ τυρσηνοί ... ἔλαχόν τε αὐτῶν πολλῷ πλείστους καί τούτους ἐξαγαγόντες κατέλευσαν. μετά δέ ἀγυλλαίοισι πάντα τά παριόντα τόν χῶρον, ἐν τῷ οἱ φωκαιέες καταλευσθέντες ἐκέατο, ἐγίνετο διάστροφα καί ἔμπηρα καί ἀπόπληκτα, ὁμοίως πρόβατα καί ὑποζύγια καί ἄνθρωποι. οἱ δέ ἀγυλλαῖοι ἐς δελφούς ἔπεμπον, βουλόμενοι ἀκέσασθαι τήν ἁμαρτάδα. ἡ δέ πυθίη σφέας ἐκέλευσε ποιέειν τά καί νῦν οἱ ἀγυλλαῖοι ἔτι ἐπιτελέουσι: καί γάρ ἐναγίζουσί σφι μεγάλως καί ἀγῶνα γυμνικόν καί ἱππικόν ἐπιστᾶσι. καί οὗτοι μέν φωκαιέων τοιούτῳ μόρῳ διεχρήσαντο. οἱ δέ αὐτῶν ἐς τό ῥήγιον καταφυγόντες ἐνθεῦτεν ὁρμώμενοι ἐκτήσαντο πόλιν γῆς τῆς οἰνωτρίης ταύτην ἥτις νῦν ὑέλη καλέεται. ἔκτισαν δέ ταύτην πρός ἀνδρός ποσειδωνιήτεω μαθόντες ὡς τόν κύρνον σφι ἡ πυθίη ἔχρησε κτίσαι ἥρων ἐόντα, ἀλλ' οὐ τήν νῆσον. φωκαίης μέν νυν πέρι τῆς ἐν ἰωνίῃ οὕτως ἔσχε. παραπλήσια δέ τούτοισι καί τήιοι ἐποίησαν. ἐπείτε γάρ σφεων εἷλε χώματι τό τεῖχος ἅρπαγος, ἐσβάντες πάντες ἐς τά πλοῖα οἴχοντο πλέοντες ἐπί τῆς θρηίκης καί ἐνθαῦτα ἔκτισαν πόλιν ἄβδηρα, τήν πρότερος τούτων κλαζομένιος τιμήσιος κτίσας οὐκ ἀπώνητο, ἀλλ' ὑπό θρηίκων ἐξελασθείς τιμάς νῦν ὑπό τηίων τῶν ἐν ἀβδήροισι ὡς ἥρως ἔχει. οὗτοι μέν νυν ἰώνων μοῦνοι τήν δουλοσύνην οὐκ ἀνεχόμενοι ἐξέλιπον τάς πατρίδας. οἱ δ' ἄλλοι ἴωνες, πλήν μιλησίων, διά μάχης μέν ἀπίκοντο ἁρπάγῳ κατά περ οἱ ἐκλιπόντες, καί ἄνδρες ἐγένοντο ἀγαθοί περί τῆς ἑωυτοῦ ἕκαστος μαχόμενοι: ἑσσωθέντες δέ καί ἁλόντες ἔμενον κατά χώρην ἕκαστοι καί τά ἐπιτασσόμενα ἐπετέλεον. μιλήσιοι δέ, ὡς καί πρότερόν μοι εἴρηται, αὐτῷ κύρῳ ὅρκιον ποιησάμενοι ἡσυχίην ἦγον. οὕτω δή τό δεύτερον ἰωνίη ἐδεδούλωτο. ὡς δέ τούς ἐν τῇ ἠπείρῳ ἴωνας ἐχειρώσατο ἅρπαγος, οἱ τάς νήσους ἔχοντες ἴωνες καταρρωδήσαντες ταῦτα σφέας αὐτούς ἔδοσαν κύρῳ. κεκακωμένων δέ ἰώνων καί συλλεγομένων οὐδέν ἧσσον ἐς τό πανιώνιον, πυνθάνομαι γνώμην βίαντα ἄνδρα πριηνέα ἀποδέξασθαι ἴωσι χρησιμωτάτην, τῇ εἰ ἐπείθοντο, παρεῖχε ἄν σφι εὐδαιμονέειν ἑλλήνων μάλιστα: ὅς ἐκέλευε κοινῷ στόλῳ ἴωνας ἀερθέντας πλέειν ἐς σαρδώ καί ἔπειτα πόλιν μίαν κτίζειν πάντων ἰώνων, καί οὕτω ἀπαλλαχθέντας σφέας δουλοσύνης εὐδαιμονήσειν, νήσων τε ἁπασέων μεγίστην νεμομένους καί ἄρχοντας ἄλλων: μένουσι δέ σφι ἐν τῇ ἰωνίῃ οὐκ ἔφη ἐνορᾶν ἐλευθερίην ἔτι ἐσομένην. αὕτη μέν βίαντος τοῦ πριηνέος γνώμη ἐπί διεφθαρμένοισι ἴωσι γενομένη. χρηστή δέ καί πρίν ἤ διαφθαρῆναι ἰωνίην θαλέω ἀνδρός μιλησίου ἐγένετο, τά ἀνέκαθεν γένος ἐόντος φοίνικος, ὅς ἐκέλευε ἕν βουλευτήριον ἴωνας ἐκτῆσθαι, τό δέ εἶναι ἐν τέῳ (τέων γάρ μέσον εἶναι ἰωνίης), τάς δέ ἄλλας πόλις οἰκεομένας μηδέν ἧσσον νομίζεσθαι κατά περ εἰ δῆμοι εἶεν. οὗτοι μέν δή σφι γνώμας τοιάσδε ἀπεδέξαντο. ἅρπαγος δέ καταστρεψάμενος ἰωνίην ἐποιέετο στρατηίην ἐπί κᾶρας καί καυνίους καί λυκίους, ἅμα ἀγόμενος καί ἴωνας καί αἰολέας. εἰσί δέ τούτων κᾶρες μέν ἀπιγμένοι ἐς τήν ἤπειρον ἐκ τῶν νήσων: τό γάρ παλαιόν ἐόντες μίνω κατήκοοι καί καλεόμενοι λέλεγες εἶχον τάς νήσους, φόρον μέν οὐδένα ὑποτελέοντες, ὅσον καί ἐγώ δυνατός εἰμι <ἐπί> μακρότατον ἐξικέσθαι ἀκοῇ, οἱ δέ, ὅκως μίνως δέοιτο, ἐπλήρουν οἱ τάς νέας. ἅτε δέ μίνω τε κατεστραμμένου γῆν πολλήν καί εὐτυχέοντος τῷ πολέμῳ τό καρικόν ἦν ἔθνος λογιμώτατον τῶν ἐθνέων ἁπάντων κατά τοῦτον ἅμα τόν χρόνον μακρῷ μάλιστα. καί σφι τριξά ἐξευρήματα ἐγένετο τοῖσι οἱ ἕλληνες ἐχρήσαντο: καί γάρ ἐπί τά κράνεα λόφους ἐπιδέεσθαι κᾶρές εἰσι οἱ καταδέξαντες καί ἐπί τάς ἀσπίδας τά σημήια ποιέεσθαι, καί ὄχανα ἀσπίσι οὗτοί εἰσι οἱ ποιησάμενοι πρῶτοι: τέως δέ ἄνευ ὀχάνων ἐφόρεον τάς ἀσπίδας πάντες οἵ περ ἐώθεσαν ἀσπίσι χρᾶσθαι, τελαμῶσι σκυτίνοισι οἰηκίζοντες, περί τοῖσι αὐχέσι τε καί τοῖσι ἀριστεροῖσι ὤμοισι περικείμενοι. μετά δέ τούς κᾶρας χρόνῳ ὕστερον πολλῷ δωριέες τε καί ἴωνες ἐξανέστησαν ἐκ τῶν νήσων, καί οὕτως ἐς τήν ἤπειρον ἀπίκοντο. κατά μέν δή κᾶρας οὕτω κρῆτες λέγουσι γενέσθαι οὐ μέντοι αὐτοί γε ὁμολογέουσι τούτοισι οἱ κᾶρες, ἀλλά νομίζουσι αὐτοί ἑωυτούς εἶναι αὐτόχθονας ἠπειρώτας καί τῷ οὐνόματι τῷ αὐτῷ αἰεί διαχρεωμένους τῷ περ νῦν. ἀποδεικνύουσι δέ ἐν μυλάσοισι διός καρίου ἱρόν ἀρχαῖον, τοῦ μυσοῖσι μέν καί λυδοῖσι μέτεστι ὡς κασιγνήτοισι ἐοῦσι τοῖσι καρσί: τόν γάρ λυδόν καί τόν μυσόν λέγουσι εἶναι καρός ἀδελφεούς: τούτοισι μέν δή μέτεστι, ὅσοι δέ ἐόντες ἄλλου ἔθνεος ὁμόγλωσσοι τοῖσι καρσί ἐγένοντο, τούτοισι δέ οὐ μέτα. οἱ δέ καύνιοι αὐτόχθονες δοκέειν ἐμοί εἰσι, αὐτοί μέντοι ἐκ κρήτης φασί εἶναι. προσκεχωρήκασι δέ γλῶσσαν μέν πρός τό καρικόν ἔθνος, ἤ οἱ κᾶρες πρός τό καυνικόν (τοῦτο γάρ οὐκ ἔχω ἀτρεκέως διακρῖναι), νόμοισι δέ χρέωνται κεχωρισμένοισι πολλόν τῶν τε ἄλλων ἀνθρώπων καί καρῶν. τοῖσι γάρ κάλλιστόν ἐστι κατ' ἡλικίην τε καί φιλότητα ἰλαδόν συγγίνεσθαι ἐς πόσιν, καί ἀνδράσι καί γυναιξί καί παισί. ἱδρυθέντων δέ σφι ἱρῶν ξεινικῶν, μετέπειτα, ὥς σφι ἀπέδοξε (ἔδοξε δέ τοῖσι πατρίοισι μοῦνον χρᾶσθαι θεοῖσι), ἐνδύντες τά ὅπλα ἅπαντες καύνιοι ἡβηδόν, τύπτοντες δόρασι τόν ἠέρα μέχρι οὔρων τῶν καλυνδικῶν εἵποντο καί ἔφασαν ἐκβάλλειν τούς ξεινικούς θεούς. καί οὗτοι μέν τρόποισι τοιούτοισι χρέωνται. οἱ δέ λύκιοι ἐκ κρήτης τὠρχαῖον γεγόνασι (τήν γάρ κρήτην εἶχον τό παλαιόν πᾶσαν βάρβαροι). διενειχθέντων δέ ἐν κρήτῃ περί τῆς βασιληίης τῶν εὐρώπης παίδων σαρπηδόνος τε καί μίνω, ὡς ἐπεκράτησε τῇ στάσι μίνως, ἐξήλασε αὐτόν τε σαρπηδόνα καί τούς στασιώτας αὐτοῦ: οἱ δέ ἀπωσθέντες ἀπίκοντο τῆς ἀσίης ἐς γῆν τήν μιλυάδα: τήν γάρ νῦν λύκιοι νέμονται, αὕτη τό παλαιόν ἦν μιλυάς, οἱ δέ μιλύαι τότε σόλυμοι ἐκαλέοντο. ἕως μέν δή αὐτῶν σαρπηδών ἦρχε, οἱ δέ ἐκαλέοντο τό πέρ τε ἠνείκαντο οὔνομα καί νῦν ἔτι καλέονται ὑπό τῶν περιοίκων οἱ λύκιοι, τερμίλαι: ὡς δέ ἐξ ἀθηνέων λύκος ὁ πανδίονος, ἐξελασθείς καί οὗτος ὑπό τοῦ ἀδελφεοῦ αἰγέος, ἀπίκετο ἐς τούς τερμίλας παρά σαρπηδόνα, οὕτω δή κατά τοῦ λύκου τήν ἐπωνυμίην λύκιοι ἀνά χρόνον ἐκλήθησαν. νόμοισι δέ τά μέν κρητικοῖσι, τά δέ καρικοῖσι χρέωνται. ἕν δέ τόδε ἴδιον νενομίκασι καί οὐδαμοῖσι ἄλλοισι συμφέρονται ἀνθρώπων: καλέουσι ἀπό τῶν μητέρων ἑωυτούς καί οὐκί ἀπό τῶν πατέρων. εἰρομένου δέ ἑτέρου τόν πλησίον τίς εἴη, καταλέξει ἑωυτόν μητρόθεν καί τῆς μητρός ἀνανεμέεται τάς μητέρας. καί ἤν μέν γε γυνή ἀστή δούλῳ συνοικήσῃ, γενναῖα τά τέκνα νενόμισται: ἤν δέ ἀνήρ ἀστός, καί ὁ πρῶτος αὐτῶν, γυναῖκα ξείνην ἤ παλλακήν ἔχῃ, ἄτιμα τά τέκνα γίνεται. οἱ μέν νυν κᾶρες οὐδέν λαμπρόν ἔργον ἀποδεξάμενοι ἐδουλώθησαν ὑπό ἁρπάγου, οὔτε αὐτοί οἱ κᾶρες ἀποδεξάμενοι οὐδέν οὔτε ὅσοι ἑλλήνων ταύτην τήν χώρην οἰκέουσι. οἰκέουσι δέ καί ἄλλοι καί λακεδαιμονίων ἄποικοι κνίδιοι, <οἵ> τῆς χώρης τῆς σφετέρης τετραμμένης ἐς πόντον, τό δή τριόπιον καλέεται, ἀργμένης δέ ἐκ τῆς χερσονήσου τῆς βυβασσίης, ἐούσης τε πάσης τῆς κνιδίης πλήν ὀλίγης περιρρόου (τά μέν γάρ αὐτῆς πρός βορέην ἄνεμον ὁ κεραμεικός κόλπος ἀπέργει, τά δέ πρός νότον ἡ κατά σύμην τε καί ῥόδον θάλασσα), τό ὦν δή ὀλίγον τοῦτο, ἐόν ὅσον τε ἐπί πέντε στάδια, ὤρυσσον οἱ κνίδιοι ἐν ὅσῳ ἅρπαγος τήν ἰωνίην κατεστρέφετο, βουλόμενοι νῆσον τήν χώρην ποιῆσαι. ἐντός δέ πᾶσά σφι ἐγίνετο: τῇ γάρ ἡ κνιδίη χώρη ἐς τήν ἤπειρον τελευτᾷ, ταύτῃ ὁ ἰσθμός ἐστι τόν ὤρυσσον. καί δή πολλῇ χειρί ἐργαζομένων τῶν κνιδίων, μᾶλλον γάρ τι καί θειότερον ἐφαίνοντο τιτρώσκεσθαι οἱ ἐργαζόμενοι τοῦ οἰκότος τά τε ἄλλα τοῦ σώματος καί μάλιστα τά περί τούς ὀφθαλμούς θραυομένης τῆς πέτρης, ἔπεμπον ἐς δελφούς θεοπρόπους ἐπειρησομένους τό ἀντίξοον. ἡ δέ πυθίη σφι, ὡς αὐτοί κνίδιοι λέγουσι, χρᾷ ἐν τριμέτρῳ τόνῳ τάδε: »ἰσθμόν δέ μή πυργοῦτε μηδ' ὀρύσσετε: ζεύς γάρ κ' ἔθηκε νῆσον, εἴ γ' ἐβούλετο.« κνίδιοι μέν ταῦτα τῆς πυθίης χρησάσης τοῦ τε ὀρύγματος ἐπαύσαντο καί ἁρπάγῳ ἐπιόντι σύν τῷ στρατῷ ἀμαχητί σφέας αὐτούς παρέδοσαν. ἦσαν δέ πηδασέες οἰκέοντες ὑπέρ ἁλικαρνησσοῦ μεσόγαιαν, τοῖσι ὅκως τι μέλλοι ἀνεπιτήδεον ἔσεσθαι, αὐτοῖσί τε καί τοῖσι περιοίκοισι, ἡ ἱρηίη τῆς ἀθηναίης πώγωνα μέγαν ἴσχει: τρίς σφι τοῦτο ἐγένετο. οὗτοι τῶν περί καρίην ἀνδρῶν μοῦνοί τε ἀντέσχον χρόνον ἁρπάγῳ καί πρήγματα παρέσχον πλεῖστα, ὄρος τειχίσαντες τῷ οὔνομά ἐστι λίδη. πηδασέες μέν νυν χρόνῳ ἐξαιρέθησαν. λύκιοι δέ, ὡς ἐς τό ξάνθιον πεδίον ἤλασε ὁ ἅρπαγος τόν στρατόν, ἐπεξιόντες καί μαχόμενοι ὀλίγοι πρός πολλούς ἀρετάς ἀπεδείκνυντο, ἑσσωθέντες δέ καί κατειληθέντες ἐς τό ἄστυ συνήλισαν ἐς τήν ἀκρόπολιν τάς τε γυναῖκας καί τά τέκνα καί τά χρήματα καί τούς οἰκέτας καί ἔπειτα ὑπῆψαν τήν ἀκρόπολιν πᾶσαν ταύτην καίεσθαι: ταῦτα δέ ποιήσαντες καί συνομόσαντες ὅρκους δεινούς, ἐπεξελθόντες ἀπέθανον πάντες ξάνθιοι μαχόμενοι. τῶν δέ νῦν λυκίων φαμένων ξανθίων εἶναι οἱ πολλοί, πλήν ὀγδώκοντα ἱστιέων, εἰσί ἐπήλυδες: αἱ δέ ὀγδώκοντα ἱστίαι αὗται ἔτυχον τηνικαῦτα ἐκδημέουσαι καί οὕτω περιεγένοντο. τήν μέν δή ξάνθον οὕτως ἔσχε ὁ ἅρπαγος. παραπλησίως δέ καί τήν καῦνον ἔσχε: καί γάρ οἱ καύνιοι τούς λυκίους ἐμιμήσαντο τά πλέω. τά μέν νυν κάτω τῆς ἀσίης ἅρπαγος ἀνάστατα ἐποίεε, τά δέ ἄνω αὐτῆς αὐτός κῦρος, πᾶν ἔθνος καταστρεφόμενος καί οὐδέν παριείς. τά μέν νυν αὐτῶν πλέω παρήσομεν, τά δέ οἱ παρέσχε τε πόνον πλεῖστον καί ἀξιαπηγητότατά ἐστι, τούτων ἐπιμνήσομαι. κῦρος ἐπείτε τά πάντα τῆς ἠπείρου ὑποχείρια ἐποιήσατο, ἀσσυρίοισι ἐπετίθετο. τῆς δέ ἀσσυρίης ἐστί μέν κου καί ἄλλα πολίσματα μεγάλα πολλά, τό δέ ὀνομαστότατον καί ἰσχυρότατον καί ἔνθα σφι νίνου ἀναστάτου γενομένης τά βασιλήια κατεστήκεε, ἦν βαβυλών, ἐοῦσα τοιαύτη δή τις πόλις. κεῖται ἐν πεδίῳ μεγάλῳ, μέγαθος ἐοῦσα μέτωπον ἕκαστον εἴκοσι καί ἑκατόν σταδίων, ἐούσης τετραγώνου: οὗτοι στάδιοι τῆς περιόδου τῆς πόλιος γίνονται συνά παντες ὀγδώκοντα καί τετρακόσιοι. τό μέν νυν μέγαθος τοσοῦτόν ἐστι τοῦ ἄστεος τοῦ βαβυλωνίου, ἐκεκόσμητο δέ ὡς οὐδέν ἄλλο πόλισμα τῶν ἡμεῖς ἴδμεν. τάφρος μέν πρῶτά μιν βαθέα τε καί εὐρέα [καί] πλέη ὕδατος περιθέει, μετά δέ τεῖχος πεντήκοντα μέν πήχεων βασιληίων ἐόν τό εὖρος, ὕψος δέ διηκοσίων πήχεων: ὁ δέ βασιλήιος πῆχυς τοῦ μετρίου ἐστί πήχεος μέζων τρισί δακτύλοισι. δεῖ δή με πρός τούτοισι ἔτι φράσαι ἵνα τε ἐκ τῆς τάφρου ἡ γῆ ἀναισιμώθη καί τό τεῖχος ὅντινα τρόπον ἔργαστο. ὀρύσσοντες ἅμα τήν τάφρον ἐπλίνθευον τήν γῆν τήν ἐκ τοῦ ὀρύγματος ἐκφερομένην, ἑλκύσαντες δέ πλίνθους ἱκανάς ὤπτησαν αὐτάς ἐν καμίνοισι: μετά δέ, τέλματι χρεώμενοι ἀσφάλτῳ θερμῇ καί διά τριήκοντα δόμων πλίνθου ταρσούς καλάμων διαστοιβάζοντες, ἔδειμαν πρῶτα μέν τῆς τάφρου τά χείλεα, δεύτερα δέ αὐτό τό τεῖχος τόν αὐτόν τρόπον. ἐπάνω δέ τοῦ τείχεος παρά τά ἔσχατα οἰκήματα μουνόκωλα ἔδειμαν, τετραμμένα ἐς ἄλληλα: τό μέσον δέ τῶν οἰκημάτων ἔλιπον τεθρίππῳ περιέλασιν. πύλαι δέ ἐνεστᾶσι πέριξ τοῦ τείχεος ἑκατόν, χάλκεαι πᾶσαι, καί σταθμοί τε καί ὑπέρθυρα ὡσαύτως. ἔστι δέ ἄλλη πόλις ἀπέχουσα ὀκτώ ἡμερέων ὁδόν ἀπό βαβυλῶνος: ἴς οὔνομα αὐτῇ. ἔνθα ἐστί ποταμός οὐ μέγας: ἴς καί τῷ ποταμῷ τό οὔνομα: ἐσβάλλει δέ οὗτος ἐς τόν εὐφρήτην ποταμόν τό ῥέεθρον. οὗτος ὦν ὁ ἴς ποταμός ἅμα τῷ ὕδατι θρόμβους ἀσφάλτου ἀναδιδοῖ πολλούς, ἔνθεν ἡ ἄσφαλτος ἐς τό ἐν βαβυλῶνι τεῖχος ἐκομίσθη. ἐτετείχιστο μέν νυν ἡ βαβυλών τρόπῳ τοιῷδε. ἔστι δέ δύο φάρσεα τῆς πόλιος: τό γάρ μέσον αὐτῆς ποταμός διέργει, τῷ οὔνομά ἐστι εὐφρήτης, ῥέει δέ ἐξ ἀρμενίων, ἐών μέγας καί βαθύς καί ταχύς: ἐξιεῖ δέ οὗτος ἐς τήν ἐρυθρήν θάλασσαν. τό ὦν δή τεῖχος ἑκάτερον τούς ἀγκῶνας ἐς τόν ποταμόν ἐλήλαται: τό δέ ἀπό τούτου αἱ ἐπικαμπαί παρά χεῖλος ἑκάτερον τοῦ ποταμοῦ αἱμασιή πλίνθων ὀπτέων παρατείνει. τό δέ ἄστυ αὐτό ἐόν πλῆρες οἰκιέων τριορόφων καί τετρορόφων κατατέτμηται τάς ὁδούς ἰθέας, τάς τε ἄλλας καί τάς ἐπικαρσίας τάς ἐπί τόν ποταμόν ἐχούσας. κατά δή ὦν ἑκάστην ὁδόν ἐν τῇ αἱμασιῇ τῇ παρά τόν ποταμόν πυλίδες ἐπῆσαν, ὅσαι περ αἱ λαῦραι, τοσαῦται ἀριθμόν: ἦσαν δέ καί αὗται χάλκεαι, φέρουσαι [καί αὐταί] ἐς αὐτόν τόν ποταμόν. τοῦτο μέν δή τό τεῖχος θώρηξ ἐστί, ἕτερον δέ ἔσωθεν τεῖχος περιθέει, οὐ πολλῷ τεῳ ἀσθενέστερον τοῦ ἑτέρου τείχεος, στεινότερον δέ. ἐν δέ φάρσεϊ ἑκατέρῳ τῆς πόλιος ἐτετείχιστο ἐν μέσῳ ἐν τῷ μέν τά βασιλήια περι βόλῳ τε μεγάλῳ [τε] καί ἰσχυρῷ, ἐν δέ τῷ ἑτέρῳ διός βήλου ἱρόν χαλκόπυλον, καί ἐς ἐμέ ἔτι τοῦτο ἐόν, δύο σταδίων πάντῃ, ἐόν τετράγωνον. ἐν μέσῳ δέ τοῦ ἱροῦ πύργος στερεός οἰκοδόμηται, σταδίου καί τό μῆκος καί τό εὖρος, καί ἐπί τούτῳ τῷ πύργῳ ἄλλος πύργος ἐπιβέβηκε, καί ἕτερος μάλα ἐπί τούτῳ, μέχρις οὗ ὀκτώ πύργων. ἀνάβασις δέ ἐς αὐτούς ἔξωθεν κύκλῳ περί πάντας τούς πύργους ἔχουσα πεποίηται: μεσοῦντι δέ κου τῆς ἀναβάσιός ἐστι καταγωγή τε καί θῶκοι ἀμπαυστήριοι, ἐν τοῖσι κατίζοντες ἀμπαύονται οἱ ἀναβαίνοντες. ἐν δέ τῷ τελευταίῳ πύργῳ νηός ἔπεστι μέγας: ἐν δέ τῷ νηῷ κλίνη μεγάλη κεῖται εὖ ἐστρωμένη καί οἱ τράπεζα παράκειται χρυσέη. ἄγαλμα δέ οὐκ ἔνι οὐδέν αὐτόθι ἐνιδρυμένον: οὐδέ νύκτα οὐδείς ἐναυλίζεται ἀνθρώπων ὅτι μή γυνή μούνη τῶν ἐπιχωρίων, τήν ἄν ὁ θεός ἕληται ἐκ πασέων, ὡς λέγουσι οἱ χαλδαῖοι, ἐόντες ἱρέες τούτου τοῦ θεοῦ. φασί δέ οἱ αὐτοί οὗτοι, ἐμοί μέν οὐ πιστά λέγοντες, τόν θεόν αὐτόν φοιτᾶν τε ἐς τόν νηόν καί ἀμπαύεσθαι ἐπί τῆς κλίνης, κατά περ ἐν θήβῃσι τῇσι αἰγυπτίῃσι κατά τόν αὐτόν τρόπον, ὡς λέγουσι οἱ αἰγύπτιοι (καί γάρ δή ἐκεῖθι κοιμᾶται ἐν τῷ τοῦ διός τοῦ θηβαιέος γυνή, ἀμφότεραι δέ αὗται λέγονται ἀνδρῶν οὐδαμῶν ἐς ὁμιλίην φοιτᾶν), καί κατά περ ἐν πατάροισι τῆς λυκίης ἡ πρόμαντις τοῦ θεοῦ, ἐπεάν γένηται: οὐ γάρ ὦν αἰεί ἐστι χρηστήριον αὐτόθι: ἐπεάν δέ γένηται, τότε ὦν συγκατακληίεται τάς νύκτας ἔσω ἐν τῷ νηῷ. ἔστι δέ τοῦ ἐν βαβυλῶνι ἱροῦ καί ἄλλος κάτω νηός, ἔνθα ἄγαλμα μέγα τοῦ διός ἔνι κατήμενον χρύσεον, καί οἱ τράπεζα μεγάλη παράκειται χρυσέη, καί τό βάθρον οἱ καί ὁ θρόνος χρύσεός ἐστι: καί, ὡς ἔλεγον οἱ χαλδαῖοι, ταλάντων ὀκτακοσίων χρυσίου πεποίηται ταῦτα. ἔξω δέ τοῦ νηοῦ βωμός ἐστι χρύσεος. ἔστι δέ καί ἄλλος βωμός μέγας, ἐπ' οὗ θύεται τά τέλεα τῶν προβάτων: ἐπί γάρ τοῦ χρυσέου βωμοῦ οὐκ ἔξεστι θύειν ὅτι μή γαλαθηνά μοῦνα. ἐπί δέ τοῦ μέζονος βωμοῦ καί καταγίζουσι λιβανωτοῦ χίλια τάλαντα ἔτεος ἑκάστου οἱ χαλδαῖοι τότε ἐπεάν τήν ὁρτήν ἄγωσι τῷ θεῷ τούτῳ. ἦν δέ ἐν τῷ τεμένεϊ τούτῳ ἔτι τόν χρόνον ἐκεῖνον καί ἀνδριάς δυώδεκα πήχεων χρύσεος στερεός: ἐγώ μέν μιν οὐκ εἶδον, τά δέ λέγεται ὑπό χαλδαίων, ταῦτα λέγω: τούτῳ τῷ ἀνδριάντι δαρεῖος μέν ὁ ὑστάσπεος ἐπιβουλεύσας οὐκ ἐτόλμησε λαβεῖν, ξέρξης δέ ὁ δαρείου ἔλαβε καί τόν ἱρέα ἀπέκτεινε ἀπαγορεύοντα μή κινέειν τόν ἀνδριάντα. τό μέν δή ἱρόν τοῦτο οὕτω κεκόσμηται, ἔστι δέ καί ἴδια ἀναθήματα πολλά. τῆς δέ βαβυλῶνος ταύτης πολλοί μέν κου καί ἄλλοι ἐγένοντο βασιλέες, τῶν ἐν τοῖσι ἀσσυρίοισι λόγοισι μνήμην ποιήσομαι, οἵ τά τείχεά τε ἐπεκόσμησαν καί τά ἱρά, ἐν δέ δή καί γυναῖκες δύο. ἡ μέν πρότερον ἄρξασα, τῆς ὕστερον γενεῇσι πέντε πρότερον γενομένη, τῇ οὔνομα ἦν σεμίραμις, αὕτη μέν ἀπεδέξατο χώματα ἀνά τό πεδίον ἐόντα ἀξιοθέητα: πρότερον δέ ἐώθεε ὁ ποταμός ἀνά τό πεδίον πᾶν πελαγίζειν. ἡ δέ δή δεύτερον γενομένη ταύτης βασίλεια, τῇ οὔνομα ἦν νίτωκρις, αὕτη δέ συνετωτέρη γενομένη τῆς πρότερον ἀρξάσης τοῦτο μέν μνημόσυνα ἐλίπετο τά ἐγώ ἀπηγήσομαι, τοῦτο δέ τήν μήδων ὁρῶσα ἀρχήν μεγάλην τε καί οὐκ ἀτρεμίζουσαν, ἄλλα τε ἀραιρη μένα ἄστεα αὐτοῖσι, ἐν δέ δή καί τήν νίνον, προεφυλάξατο ὅσα ἐδύνατο μάλιστα. πρῶτα μέν τόν εὐφρήτην ποταμόν ἐόντα πρότερον ἰθύν, ὅς σφι διά τῆς πόλιος μέσης ῥέει, τοῦτον ἄνωθεν διώρυχας ὀρύξασα οὕτω δή τι ἐποίησε σκολιόν ὥστε δή τρίς ἐς τῶν τινα κωμέων τῶν ἐν τῇ ἀσσυρίῃ ἀπικνέεται ῥέων: τῇ δέ κώμῃ οὔνομά ἐστι ἐς τήν ἀπικνέεται ὁ εὐφρήτης ἀρδέρικκα: καί νῦν οἵ ἄν κομίζωνται ἀπό τῆσδε τῆς θαλάσσης ἐς βαβυλῶνα, καταπλέοντες [ἐς] τόν εὐφρήτην ποταμόν τρίς τε ἐς τήν αὐτήν ταύτην κώμην παραγίνονται καί ἐν τρισί ἡμέρῃσι. τοῦτο μέν δή τοιοῦτον ἐποίησε, χῶμα δέ παρέχωσε παρ' ἑκάτερον τοῦ ποταμοῦ τό χεῖλος ἄξιον θώματος, μέγαθος καί ὕψος ὅσον τι ἐστί. κατύπερθε δέ πολλῷ βαβυλῶνος ὤρυσσε ἔλυτρον λίμνῃ, ὀλίγον τι παρατείνουσα ἀπό τοῦ ποταμοῦ, βάθος μέν ἐς τό ὕδωρ αἰεί ὀρύσσουσα, εὖρος δέ τό περίμετρον αὐτοῦ ποιεῦσα εἴκοσί τε καί τετρακοσίων σταδίων: τόν δέ ὀρυσσόμενον χοῦν ἐκ τούτου τοῦ ὀρύγματος ἀναισίμου παρά τά χείλεα τοῦ ποταμοῦ παραχέουσα. ἐπείτε δέ οἱ ὀρώρυκτο, λίθους ἀγαγομένη κρηπῖδα κύκλῳ περί αὐτήν ἤλασε. ἐποίεε δέ ἀμφότερα ταῦτα, τόν τε ποταμόν σκολιόν καί τό ὄρυγμα πᾶν ἕλος, ὡς ὅ τε ποταμός βραδύτερος εἴη περί καμπάς ἀγνύμενος, καί οἱ πλόοι ἔωσι σκολιοί ἐς τήν βαβυλῶνα, ἔκ τε τῶν πλόων ἐκδέκηται περίοδος τῆς λίμνης μακρή. κατά τοῦτο δέ ἐργάζετο τῆς χώρης τῇ αἵ τε ἐσβολαί ἦσαν καί τά σύντομα τῆς ἐκ μήδων ὁδοῦ, ἵνα μή ἐπιμισγόμενοι οἱ μῆδοι ἐκμανθάνοιεν αὐτῆς τά πρήγματα. ταῦτα μέν δή ἐκ βάθεος περιεβάλετο, τοιήνδε δέ ἐξ αὐτῶν παρενθήκην ἐποιήσατο. τῆς πόλιος ἐούσης δύο φαρσέων, τοῦ δέ ποταμοῦ μέσον ἔχοντος, ἐπί τῶν πρότερον βασιλέων, ὅκως τις ἐθέλοι ἐκ τοῦ ἑτέρου φάρσεος ἐς τοὔτερον διαβῆναι, χρῆν πλοίῳ διαβαίνειν, καί ἦν, ὡς ἐγώ δοκέω, ὀχληρόν τοῦτο. αὕτη δέ καί τοῦτο προεῖδε. ἐπείτε γάρ ὤρυσσε τό ἔλυτρον τῇ λίμνῃ, μνημόσυνον τόδε ἄλλο ἀπό τοῦ αὐτοῦ ἔργου ἐλίπετο. ἐτάμνετο λίθους περιμήκεας, ὡς δέ οἱ ἦσαν οἱ λίθοι ἕτοιμοι καί τό χωρίον ὀρώρυκτο, ἐκτρέψασα τοῦ ποταμοῦ τό ῥέεθρον πᾶν ἐς τό ὤρυσσε χωρίον, ἐν ᾧ ἐπίμπλατο τοῦτο, ἐν τούτῳ ἀπεξηρασμένου τοῦ ἀρχαίου ῥεέθρου τοῦτο μέν τά χείλεα τοῦ ποταμοῦ κατά τήν πόλιν καί τάς καταβάσις τάς ἐκ τῶν πυλίδων ἐς τόν ποταμόν φερούσας ἀνοικοδόμησε πλίνθοισι ὀπτῇσι κατά τόν αὐτόν λόγον τῷ τείχεϊ, τοῦτο δέ κατά μέσην κου μάλιστα τήν πόλιν τοῖσι λίθοισι τούς ὠρύξατο οἰκοδόμεε γέφυραν, δέουσα τούς λίθους σιδήρῳ τε καί μολύβδῳ. ἐπιτείνεσκε δέ ἐπ' αὐτήν, ὅκως μέν ἡμέρη γένοιτο, ξύλα τετράγωνα, ἐπ' ὧν τήν διάβασιν ἐποιεῦντο οἱ βαβυλώνιοι: τάς δέ νύκτας τά ξύλα ταῦτα ἀπαείρεσκον τοῦδε εἵνεκα, ἵνα μή διαφοιτῶντες τάς νύκτας κλέπτοιεν παρ' ἀλλήλων. ὡς δέ τό τε ὀρυχθέν λίμνη πλήρης ἐγεγόνεε ὑπό τοῦ ποταμοῦ καί τά περί τήν γέφυραν ἐκεκόσμητο, τόν εὐφρήτην ποταμόν ἐς τά ἀρχαῖα ῥέεθρα ἐκ τῆς λίμνης ἐξήγαγε. καί οὕτω τό ὀρυχθέν ἕλος γενόμενον ἐς δέον ἐδόκεε γεγονέναι καί τοῖσι πολιήτῃσι γέφυρα ἦν κατεσκευασμένη. ἡ δ' αὐτή αὕτη βασίλεια καί ἀπάτην τοιήνδε τινά ἐμηχανήσατο. ὑπέρ τῶν μάλιστα λεωφόρων πυλέων τοῦ ἄστεος τάφον ἑωυτῇ κατεσκευάσατο μετέωρον ἐπιπολῆς αὐτέων τῶν πυλέων, ἐνεκόλαψε δέ ἐς τόν τάφον γράμματα λέγοντα τάδε: »τῶν τις ἐμέο ὕστερον γινομένων βαβυλῶνος βασιλέων ἤν σπανίσῃ χρημάτων, ἀνοίξας τόν τάφον λαβέτω ὁκόσα βούλεται χρήματα: μή μέντοι γε μή σπανίσας γε ἄλλως ἀνοίξῃ: οὐ γάρ ἄμεινον.« οὗτος ὁ τάφος ἦν ἀκίνητος μέχρις οὗ ἐς δαρεῖον περιῆλθε ἡ βασιληίη. δαρείῳ δέ καί δεινόν ἐδόκεε εἶναι τῇσι πύλῃσι ταύτῃσι μηδέν χρᾶσθαι καί χρημάτων κειμένων καί αὐτῶν τῶν γραμμάτων ἐπικαλεομένων, μή οὐ λαβεῖν αὐτά: τῇσι δέ πύλῃσι ταύτῃσι οὐδέν ἐχρᾶτο τοῦδε εἵνεκα, ὅτι ὑπέρ κεφαλῆς οἱ ἐγίνετο ὁ νεκρός διεξελαύνοντι. ἀνοίξας δέ τόν τάφον εὗρε χρήματα μέν οὔ, τόν δέ νεκρόν καί γράμ ματα λέγοντα τάδε: »εἰ μή ἄπληστός τε ἔας χρημάτων καί αἰσχροκερδής, οὐκ ἄν νεκρῶν θήκας ἄνοιγες.« αὕτη μέν νυν ἡ βασίλεια τοιαύτη τις λέγεται γενέσθαι. ὁ δέ δή κῦρος ἐπί ταύτης τῆς γυναικός τόν παῖδα ἐστρατεύετο, ἔχοντά τε τοῦ πατρός τοῦ ἑωυτοῦ τοὔνομα λαβυνήτου καί τήν ἀσσυρίων ἀρχήν. στρατεύεται δέ [δή] βασιλεύς ὁ μέγας καί σιτίοισι εὖ ἐσκευασμένος ἐξ οἴκου καί προβάτοισι, καί δή καί ὕδωρ ἀπό τοῦ χοάσπεω ποταμοῦ ἅμα ἄγεται τοῦ παρά σοῦσα ῥέοντος, τοῦ μούνου πίνει βασιλεύς καί ἄλλου οὐδενός ποταμοῦ. τούτου δέ τοῦ χοάσπεω τοῦ ὕδατος ἀπεψημένου πολλαί κάρτα ἅμαξαι τετράκυκλοι ἡμιόνεαι κομίζουσαι ἐν ἀγγείοισι ἀργυρέοισι ἕπονται ὅκῃ ἄν ἐλαύνῃ ἑκάστοτε. ἐπείτε δέ ὁ κῦρος πορευόμενος ἐπί τήν βαβυλῶνα ἐγίνετο ἐπί γύνδῃ ποταμῷ, τοῦ αἱ μέν πηγαί ἐν ματιηνοῖσι ὄρεσι, ῥέει δέ διά δαρδανέων, ἐκδιδοῖ δέ ἐς ἕτερον ποταμόν τίγρην, ὁ δέ παρά ὦπιν πόλιν ῥέων ἐς τήν ἐρυθρήν θάλασσαν ἐκδιδοῖ, τοῦτον δή τόν γύνδην ποταμόν ὡς διαβαίνειν ἐπειρᾶτο ὁ κῦρος ἐόντα νηυσιπέρητον, ἐνθαῦτά οἱ τῶν τις ἱρῶν ἵππων τῶν λευκῶν ὑπό ὕβριος ἐσβάς ἐς τόν ποταμόν διαβαίνειν ἐπειρᾶτο, ὁ δέ μιν συμψήσας ὑποβρύχιον οἰχώκεε φέρων. κάρτα τε δή ἐχαλέπαινε τῷ ποταμῷ ὁ κῦρος τοῦτο ὑβρίσαντι καί οἱ ἐπη πείλησε οὕτω δή μιν ἀσθενέα ποιήσειν ὥστε τοῦ λοιποῦ καί γυναῖκάς μιν εὐπετέως τό γόνυ οὐ βρεχούσας διαβήσεσθαι. μετά δέ τήν ἀπειλήν μετείς τήν ἐπί βαβυλῶνα στράτευσιν διαίρεε τήν στρατιήν δίχα, διελών δέ κατέτεινε σχοινοτενέας ὑποδέξας διώρυχας ὀγδώκοντα καί ἑκατόν παρ' ἑκάτερον τό χεῖλος τοῦ γύνδεω τετραμμένας πάντα τρόπον, διατάξας δέ τόν στρατόν ὀρύσσειν ἐκέλευε. οἷα δέ ὁμίλου πολλοῦ ἐργαζομένου ἤνετο μέν τό ἔργον, ὅμως μέντοι τήν θερείην πᾶσαν αὐτοῦ ταύτῃ διέτριψαν ἐργαζόμενοι. ὡς δέ τόν γύνδην ποταμόν ἐτείσατο κῦρος ἐς τριηκοσίας καί ἑξήκοντα διώρυχάς μιν διαλαβών, καί τό δεύτερον ἔαρ ὑπέλαμπε, οὕτω δή ἤλαυνε ἐπί τήν βαβυλῶνα. οἱ δέ βαβυλώνιοι ἐκστρατευσάμενοι ἔμενον αὐτόν. ἐπεί δέ ἐγένετο ἐλαύνων ἀγχοῦ τῆς πόλιος, συνέβαλόν τε οἱ βαβυλώνιοι καί ἑσσωθέντες τῇ μάχῃ κατειλήθησαν ἐς τό ἄστυ. οἷα δέ ἐξεπιστάμενοι ἔτι πρότερον τόν κῦρον οὐκ ἀτρεμίζοντα, ἀλλ' ὁρῶντες αὐτόν παντί ἔθνεϊ ὁμοίως ἐπιχειρέοντα, προεσάξαντο σιτία ἐτέων κάρτα πολλῶν. ἐνθαῦτα οὗτοι μέν λόγον εἶχον τῆς πολιορκίης οὐδένα, κῦρος δέ ἀπορίῃσι ἐνείχετο ἅτε χρόνου τε ἐγγινομένου συχνοῦ ἀνωτέρω τε οὐδέν τῶν πρηγμάτων προκοπτομένων. εἴτε δή ὦν ἄλλος οἱ ἀπορέοντι ὑπεθήκατο, εἴτε καί αὐτός ἔμαθε τό ποιητέον οἱ ἦν, ἐποίεε δή τοιόνδε: τάξας τήν στρατιήν ἅπασαν ἐξ ἐμβολῆς τοῦ ποταμοῦ, τῇ ἐς τήν πόλιν ἐσβάλλει, καί ὄπισθε αὖτις τῆς πόλιος τάξας ἑτέρους, τῇ ἐξιεῖ ἐκ τῆς πόλιος ὁ ποταμός, προεῖπε τῷ στρατῷ, ὅταν διαβατόν τό ῥέεθρον ἴδωνται γενόμενον, ἐσιέναι ταύτῃ ἐς τήν πόλιν. οὕτω τε δή τάξας καί κατά ταῦτα παραινέσας ἀπήλαυνε αὐτός σύν τῷ ἀχρηίῳ τοῦ στρατοῦ. ἀπικόμενος δέ ἐπί τήν λίμνην, τά περ ἡ τῶν βαβυλωνίων βασίλεια ἐποίησε κατά τε τόν ποταμόν καί κατά τήν λίμνην, ἐποίεε καί ὁ κῦρος ἕτερα τοιαῦτα: τόν γάρ ποταμόν διώρυχι ἐσαγαγών ἐς τήν λίμνην ἐοῦσαν ἕλος, τό ἀρχαῖον ῥέεθρον διαβατόν εἶναι ἐποίησε ὑπονοστήσαντος τοῦ ποταμοῦ. γενομένου δέ τούτου τοιούτου οἱ πέρσαι οἵ περ ἐτετάχατο ἐπ' αὐτῷ τούτῳ κατά τό ῥέεθρον τοῦ εὐφρήτεω ποταμοῦ ὑπονενοστηκότος ἀνδρί ὡς ἐς μέσον μηρόν μάλιστά κῃ, κατά τοῦτο ἐσήισαν ἐς τήν βαβυλῶνα. εἰ μέν νυν προεπύθοντο ἤ ἔμαθον οἱ βαβυλώνιοι τό ἐκ τοῦ κύρου ποιεύμενον, οἱ δ' ἄν περιιδόντες τούς πέρσας ἐσελθεῖν ἐς τήν πόλιν διέφθειραν <ἄν> κάκιστα: κατακληίσαντες γάρ ἄν πάσας τάς ἐς τόν ποταμόν πυλίδας ἐχούσας καί αὐτοί ἐπί τάς αἱμασιάς ἀναβάντες τάς παρά τά χείλεα τοῦ ποταμοῦ ἐληλαμένας, ἔλαβον ἄν σφεας ὡς ἐν κύρτῃ. νῦν δέ ἐξ ἀπροσδοκήτου σφι παρέστησαν οἱ πέρσαι. ὑπό δέ μεγάθεος τῆς πόλιος, ὡς λέγεται ὑπό τῶν ταύτῃ οἰκημένων, τῶν περί τά ἔσχατα τῆς πόλιος ἡλωκότων τούς τό μέσον οἰκέοντας τῶν βαβυλωνίων οὐ μανθάνειν ἡλωκότας, ἀλλά (τυχεῖν γάρ σφι ἐοῦσαν ὁρτήν) χορεύειν τε τοῦτον τόν χρόνον καί ἐν εὐπαθείῃσι εἶναι, ἐς ὅ δή καί τό κάρτα ἐπύθοντο. καί βαβυλών μέν οὕτω τότε πρῶτον ἀραίρητο. τήν δέ δύναμιν τῶν βαβυλωνίων πολλοῖσι μέν καί ἄλλοισι δηλώσω ὅση τις ἐστί, ἐν δέ δή καί τῷδε. βασιλέϊ τῷ μεγάλῳ ἐς τροφήν αὐτοῦ τε καί τῆς στρατιῆς διαραίρηται, πάρεξ τοῦ φόρου, γῆ πᾶσα ὅσης ἄρχει. δυώδεκα ὦν μηνῶν ἐόντων ἐς τόν ἐνιαυτόν, τούς τέσσερας μῆνας τρέφει μιν ἡ βαβυλωνίη χώρη, τούς δέ ὀκτώ τῶν μηνῶν ἡ λοιπή πᾶσα ἀσίη. οὕτω τριτημορίη ἡ ἀσσυρίη χώρη τῇ δυνάμι τῆς ὅλης ἀσίης. καί ἡ ἀρχή τῆς χώρης ταύτης, τήν οἱ πέρσαι σατραπηίην καλέουσι, ἐστί ἁπασέων τῶν ἀρχέων πολλόν τι κρατίστη, ὅκου τριτανταίχμῃ τῷ ἀρταβάζου ἐκ βασιλέος ἔχοντι τόν νομόν τοῦτον ἀργυρίου μέν προσήιε ἑκάστης ἡμέρης ἀρτάβη μεστή (ἡ δέ ἀρτάβη μέτρον ἐόν περσικόν χωρέει μεδίμνου ἀττικοῦ πλέον χοίνιξι τρισί ἀττικῇσι). ἵπποι δέ οἱ αὐτοῦ ἦσαν ἰδίῃ, πάρεξ τῶν πολεμιστηρίων, οἱ μέν ἀναβαίνοντες τάς θηλέας ὀκτακόσιοι, αἱ δέ βαινόμεναι ἑξακισχίλιαι καί μύριαι: ἀνέβαινε γάρ ἕκαστος τῶν ἐρσένων τούτων εἴκοσι ἵππους. κυνῶν δέ ἰνδικῶν τοσοῦτο δή τι πλῆθος ἐτρέφετο ὥστε τέσσερες τῶν ἐν τῷ πεδίῳ κῶμαι μεγάλαι, τῶν ἄλλων ἐοῦσαι ἀτελέες, τοῖσι κυσί προσετετάχατο σιτία παρέχειν. τοιαῦτα μέν τῷ ἄρχοντι τῆς βαβυλῶνος ὑπῆρχε ἐόντα. ἡ δέ γῆ τῶν ἀσσυρίων ὕεται μέν ὀλίγῳ, καί τό ἐκτρέφον τήν ῥίζαν τοῦ σίτου ἐστί τοῦτο: ἀρδόμενον μέντοι ἐκ τοῦ ποταμοῦ ἁδρύνεταί τε τό λήιον καί παραγίνεται ὁ σῖτος, οὐ κατά περ ἐν αἰγύπτῳ αὐτοῦ τοῦ ποταμοῦ ἀναβαίνοντος ἐς τάς ἀρούρας, ἀλλά χερσί τε καί κηλωνηίοισι ἀρδόμενος. ἡ γάρ βαβυλωνίη χώρη πᾶσα, κατά περ ἡ αἰγυπτίη, κατατέτμηται [ἐς] διώρυχας: καί ἡ μεγίστη τῶν διωρύχων ἐστί νηυσιπέρητος, πρός ἥλιον τετραμμένη τόν χειμερινόν, ἐσέχει δέ ἐς ἄλλον ποταμόν ἐκ τοῦ εὐφρήτεω, ἐς τόν τίγρην, παρ' ὅν νίνος πόλις οἴκητο. ἔστι δέ χωρέων αὕτη πασέων μακρῷ ἀρίστη τῶν ἡμεῖς ἴδμεν δήμητρος καρπόν ἐκφέρειν ...: τά γάρ δή ἄλλα δένδρεα οὐδέ πειρᾶται ἀρχήν φέρειν, οὔτε συκέην οὔτε ἄμπελον οὔτε ἐλαίην. τόν δέ τῆς δήμητρος καρπόν ὧδε ἀγαθή ἐκφέρειν ἐστί ὥστε ἐπί διηκόσια μέν τό παράπαν ἀποδιδοῖ, ἐπεάν δέ ἄριστα αὐτή ἑωυτῆς ἐνείκῃ, ἐπί τριηκόσια ἐκφέρει. τά δέ φύλλα αὐτόθι τῶν τε πυρῶν καί τῶν κριθέων τό πλάτος γίνεται τεσσέρων εὐπετέως δακτύλων: ἐκ δέ κέγχρου καί σησάμου ὅσον τι δένδρον μέγαθος γίνεται, ἐξεπιστάμενος μνήμην οὐ ποιήσομαι, εὖ εἰδώς ὅτι τοῖσι μή ἀπιγμένοισι ἐς τήν βαβυλωνίην χώρην καί τά εἰρημένα <περί τά> καρπῶν ἐχόμενα ἐς ἀπιστίην πολλήν ἀπῖκται. χρέωνται δέ οὐδέν ἐλαίῳ, ἄλειφαρ ἐκ τῶν σησάμων ποιεῦντες. εἰσί δέ σφι φοίνικες πεφυκότες ἀνά πᾶν τό πεδίον, οἱ πλέονες αὐτῶν καρποφόροι, ἐκ τῶν καί σιτία καί οἶνον καί μέλι ποιεῦνται: τούς συκέων τρόπον θεραπεύουσι τά τε ἄλλα καί φοινίκων τούς ἔρσενας ἕλληνες καλέουσι, τούτων τόν καρπόν περιδέουσι τῇσι βαλανηφόροισι τῶν φοινίκων, ἵνα πεπαίνῃ τέ σφι ὁ ψήν τήν βάλανον ἐσδύνων καί μή ἀπορρέῃ ὁ καρπός τοῦ φοίνικος: ψῆνας γάρ δή φέρουσι ἐν τῷ καρπῷ οἱ ἔρσενες, κατά περ δή οἱ ὄλονθοι. τό δέ ἁπάντων θῶμα μέγιστόν μοί ἐστι τῶν ταύτῃ μετά γε αὐτήν τήν πόλιν, ἔρχομαι φράσων. τά πλοῖα αὐτοῖσί ἐστι τά κατά τόν ποταμόν πορευόμενα ἐς τήν βαβυλῶνα, ἐόντα κυκλοτερέα, πάντα σκύτινα. ἐπεάν γάρ ἐν τοῖσι ἀρμενίοισι [τοῖσι] κατύπερθε ἀσσυρίων οἰκημένοισι νομέας ἰτέης ταμόμενοι ποιήσωνται, περιτείνουσι τούτοισι διφθέρας στεγαστρίδας ἔξωθεν ἐδάφεος τρόπον, οὔτε πρύμνην ἀποκρίνοντες οὔτε πρῴρην συνάγοντες, ἀλλ' ἀσπίδος τρόπον κυκλοτερέα ποιήσαντες καί καλάμης πλήσαντες πᾶν τό πλοῖον τοῦτο ἀπιεῖσι κατά τόν ποταμόν φέρεσθαι, φορτίων πλήσαντες. μάλιστα δέ βίκους φοινικηίου κατάγουσι οἴνου πλέους. ἰθύνεται δέ ὑπό τε δύο πλήκτρων καί δύο ἀνδρῶν ὀρθῶν ἑστεώτων, καί ὁ μέν ἔσω ἕλκει τό πλῆκτρον, ὁ δέ ἔξω ὠθέει. ποιέεται δέ καί κάρτα μεγάλα ταῦτα τά πλοῖα καί ἐλάσσω: τά δέ μέγιστα αὐτῶν καί πεντακισχιλίων ταλάντων γόμον ἔχει. ἐν ἑκάστῳ δέ πλοίῳ ὄνος ζωός ἔνεστι, ἐν δέ τοῖσι μέζοσι πλέονες. ἐπεάν ὦν ἀπίκωνται πλέοντες ἐς τήν βαβυλῶνα καί διαθέωνται τόν φόρτον, νομέας μέν τοῦ πλοίου καί τήν καλάμην πᾶσαν ἀπ' ὦν ἐκήρυξαν, τάς δέ διφθέρας ἐπισάξαντες ἐπί τούς ὄνους ἀπελαύνουσι ἐς τούς ἀρμενίους. ἀνά τόν ποταμόν γάρ δή οὐκ οἷά τέ ἐστι πλέειν οὐδενί τρόπῳ ὑπό τάχεος τοῦ ποταμοῦ: διά γάρ ταῦτα καί οὐκ ἐκ ξύλων ποιεῦνται τά πλοῖα ἀλλ' ἐκ διφθερέων. ἐπεάν δέ τούς ὄνους ἐλαύνοντες ἀπίκωνται ὀπίσω ἐς τούς ἀρμενίους, ἄλλα τρόπῳ τῷ αὐτῷ ποιεῦνται πλοῖα. τά μέν δή πλοῖα αὐτοῖσί ἐστι τοιαῦτα. ἐσθῆτι δέ τοιῇδε χρέωνται: κιθῶνι ποδηνεκέϊ λινέῳ, καί ἐπί τοῦτον ἄλλον εἰρίνεον κιθῶνα ἐπενδύνει καί χλανίδιον λευκόν περιβαλλόμενος, ὑποδήματα ἔχων ἐπιχώρια, παραπλήσια πῇσι βοιωτίῃσι ἐμβάσι. κομῶντες δέ τάς κεφαλάς μίτρῃσι ἀναδέονται, μεμυρισμένοι πᾶν τό σῶμα. σφρηγῖδα δέ ἕκαστος ἔχει καί σκῆπτρον χειροποίητον: ἐπ' ἑκάστῳ δέ σκήπτρῳ ἔπεστι πεποιημένον ἤ μῆλον ἤ ῥόδον ἤ κρίνον ἤ αἰετός ἤ ἄλλο τι: ἄνευ γάρ ἐπισήμου οὔ σφι νόμος ἐστί ἔχειν σκῆπτρον. αὕτη μέν δή σφι ἄρτησις περί τό σῶμά ἐστι. νόμοι δέ αὐτοῖσι οἵδε κατεστᾶσι. ὁ μέν σοφώτατος ὅδε κατά γνώμην τήν ἡμετέρην, τῷ καί ἰλλυριῶν ἐνετούς πυνθάνομαι χρᾶσθαι. κατά κώμας ἑκάστας ἅπαξ τοῦ ἔτεος ἑκάστου ἐποιέετο τάδε. ὅσαι αἰεί παρθένοι γινοίατο γάμων ὡραῖαι, ταύτας ὅκως συναγάγοιεν πάσας, ἐς ἕν χωρίον ἐσάγεσκον ἁλέας, πέριξ δέ αὐτάς ἵστατο ὅμιλος ἀνδρῶν. ἀνιστάς δέ κατά μίαν ἑκάστην κῆρυξ πωλέεσκε, πρῶτα μέν τήν εὐειδεστάτην ἐκ πασέων, μετά δέ, ὅκως αὕτη εὑροῦσα πολλόν χρυσίον πρηθείη, ἄλλην ἀνεκήρυσσε ἥ μετ' ἐκείνην ἔσκε εὐειδεστάτη. ἐπωλέοντο δέ ἐπί συνοικήσι. ὅσοι μέν δή ἔσκον εὐδαίμονες τῶν βαβυλωνίων ἐπίγαμοι, ὑπερβάλλοντες ἀλλήλους ἐξωνέοντο τάς καλλιστευούσας: ὅσοι δέ τοῦ δήμου ἔσκον ἐπίγαμοι, οὗτοι δέ εἴδεος μέν οὐδέν ἐδέοντο χρηστοῦ, οἱ δ' αὖ χρήματά τε καί αἰσχίονας παρθένους ἐλάμβανον. ὡς γάρ δή διεξέλθοι ὁ κῆρυξ πωλέων τάς εὐειδεστάτας τῶν παρθένων, ἀνίστη ἄν τήν ἀμορφεστάτην ἤ εἴ τις αὐτέων ἔμπηρος ἦν, καί ταύτην ἀνεκήρυσσε, ὅστις θέλοι ἐλάχιστον χρυσίον λαβών συνοικέειν αὐτῇ, ἐς ὅ τῷ τό ἐλάχιστον ὑπισταμένῳ προσέ κειτο. τό δή ὦν χρυσίον ἐγίνετο ἀπό τῶν εὐειδέων παρθένων, καί οὕτως αἱ εὔμορφοι τάς ἀμόρφους καί ἐμπήρους ἐξεδίδοσαν. ἐκδοῦναι δέ τήν ἑωυτοῦ θυγατέρα ὅτεῳ βούλοιτο ἕκαστος οὐκ ἐξῆν οὐδέ ἄνευ ἐγγυητέω ἀπαγαγέσθαι τήν παρθένον πριάμενον, ἀλλ' ἐγγυητάς χρῆν καταστήσαντα ἦ μέν συνοικήσειν αὐτῇ, οὕτω ἀγαγέσθαι: εἰ δέ μή συμφεροίατο, ἀποφέρειν τό χρυσίον ἔκειτο νόμος. ἐξῆν δέ καί ἐξ ἄλλης ἐλθόντα κώμης τόν βουλόμενον ὠνέεσθαι. ὁ μέν νυν κάλλιστος νόμος οὗτός σφι ἦν, οὐ μέντοι νῦν γε διατελέει ἐών, ἄλλο δέ τι ἐξευρήκασι νεωστί γενέσθαι [ἵνα μή ἀδικοῖεν αὐτάς μηδ' ἐς ἑτέραν πόλιν ἄγωνται]: ἐπείτε γάρ ἁλόντες ἐκακώθησαν καί οἰκοφθορήθησαν, πᾶς τις τοῦ δήμου βίου σπανίζων καταπορνεύει τά θήλεα τέκνα. δεύτερος δέ σοφίῃ ὅδε ἄλλος σφι νόμος κατέστηκε: τούς κάμνοντας ἐς τήν ἀγορήν ἐκφορέουσι: οὐ γάρ δή χρέωνται ἰητροῖσι. προσιόντες ὦν πρός τόν κάμνοντα συμβουλεύουσι περί τῆς νούσου, εἴ τις καί αὐτός τοιοῦτο ἔπαθε ὁκοῖον ἄν ἔχῃ ὁ κάμνων ἤ ἄλλον εἶδε παθόντα: ταῦτα προσιόντες συμβουλεύουσι καί παραινέουσι ἅσσα αὐτός ποιήσας ἐξέφυγε ὁμοίην νοῦσον ἤ ἄλλον εἶδε ἐκφυγόντα. σιγῇ δέ παρεξελθεῖν τόν κάμνοντα οὔ σφι ἔξεστι, πρίν ἄν ἐπείρηται ἥντινα νοῦσον ἔχει. ταφαί δέ σφι ἐν μέλιτι, θρῆνοι δέ παραπλήσιοι τοῖσι ἐν αἰγύπτῳ. ὁσάκις δ' ἄν μιχθῇ γυναικί τῇ ἑωυτοῦ ἀνήρ βαβυλώνιος, περί θυμίημα καταγιζόμενον ἵζει, ἑτέρωθι δέ ἡ γυνή τὠυτό τοῦτο ποιέει. ὄρθρου δέ γενομένου λοῦνται καί ἀμφότεροι: ἄγγεος γάρ οὐδενός ἅψονται πρίν ἄν λούσωνται. ταὐτά δέ ταῦτα καί ἀράβιοι ποιεῦσι. ὁ δέ δή αἴσχιστος τῶν νόμων ἐστί τοῖσι βαβυλωνίοισι ὅδε: δεῖ πᾶσαν γυναῖκα ἐπιχωρίην ἱζομένην ἐς ἱρόν ἀφροδίτης ἅπαξ ἐν τῇ ζόῃ μιχθῆναι ἀνδρί ξείνῳ. πολλαί δέ καί οὐκ ἀξιούμεναι ἀναμίσγεσθαι τῇσι ἄλλῃσι, οἷα πλούτῳ ὑπερφρονέουσαι, ἐπί ζευγέων ἐν καμάρῃσι ἐλάσασαι πρός τό ἱρόν ἑστᾶσι, θεραπηίη δέ σφι ὄπισθε ἕπεται πολλή. αἱ δέ πλέονες ποιεῦσι ὧδε: ἐν τεμένεϊ ἀφροδίτης κατέαται στέφανον περί τῇσι κεφαλῇσι ἔχουσαι θώμιγγος πολλαί γυναῖκες: αἱ μέν γάρ προσέρχονται, αἱ δέ ἀπέρχονται. σχοινοτενέες δέ διέξοδοι πάντα τρόπον [ὁδῶν] ἔχουσι διά τῶν γυναικῶν, δι' ὧν οἱ ξεῖνοι διεξιόντες ἐκλέγονται. ἔνθα ἐπεάν ἵζηται γυνή, οὐ πρότερον ἀπαλλάσσεται ἐς τά οἰκία ἤ τίς οἱ ξείνων ἀργύριον ἐμβαλών ἐς τά γούνατα μιχθῇ ἔσω τοῦ ἱροῦ. ἐμβαλόντα δέ δεῖ εἰπεῖν τοσόνδε: »ἐπικαλέω τοι τήν θεόν μύλιττα.« μύλιττα δέ καλέουσι τήν ἀφροδίτην ἀσσύριοι. τό δέ ἀργύριον μέγαθός ἐστι ὅσον ὦν: οὐ γάρ μή ἀπώσηται: οὐ γάρ οἱ θέμις ἐστί: γίνεται γάρ ἱρόν τοῦτο τό ἀργύριον: τῷ δέ πρώτῳ ἐμβαλόντι ἕπεται οὐδέ ἀποδοκιμᾷ οὐδένα. ἐπεάν δέ μιχθῇ, ἀποσιωσαμένη τῇ θεῷ ἀπαλλάσσεται ἐς τά οἰκία, καί τὠπό τούτου οὐκ οὕτω μέγα τί οἱ δώσεις ᾧ μιν λάμψεαι. ὅσαι μέν νυν εἴδεός τε ἐπαμμέναι εἰσί καί μεγάθεος, ταχύ ἀπαλλάσσονται, ὅσαι δέ ἄμορφοι αὐτέων εἰσί, χρόνον πολλόν προσμένουσι οὐ δυνάμεναι τόν νόμον ἐκπλῆσαι: καί γάρ τριέτεα καί τετραέτεα μετεξέτεραι χρόνον μένουσι. ἐνιαχῇ δέ καί τῆς κύπρου ἐστί παραπλήσιος τούτῳ νόμος. νόμοι μέν δή τοῖσι βαβυλωνίοισι οὗτοι κατεστᾶσι. εἰσί δέ αὐτῶν πατριαί τρεῖς αἵ οὐδέν ἄλλο σιτέονται εἰ μή ἰχθῦς μοῦνον, τούς ἐπείτε ἄν θηρεύσαντες αὐήνωσι πρός ἥλιον, ποιεῦσι τάδε: ἐσβάλλουσι ἐς ὅλμον καί λεήναντες ὑπέροισι σῶσι διά σινδόνος: καί ὅς μέν ἄν βούληται αὐτῶν ἅτε μᾶζαν μαξάμενος ἔδει, ὁ δέ ἄρτου τρόπον ὀπτήσας. ὡς δέ τῷ κύρῳ καί τοῦτο τό ἔθνος κατέργαστο, ἐπεθύμησε μασσαγέτας ὑπ' ἑωυτῷ ποιήσασθαι. τό δέ ἔθνος τοῦτο καί μέγα λέγεται εἶναι καί ἄλκιμον, οἰκημένον δέ πρός ἠῶ τε καί ἡλίου ἀνατολάς, πέρην τοῦ ἀράξεω ποταμοῦ, ἀντίον δέ ἰσσηδόνων ἀνδρῶν. εἰσί δέ οἵτινες καί σκυθικόν λέγουσι τοῦτο τό ἔθνος εἶναι. ὁ δέ ἀράξης λέγεται καί μέζων καί ἐλάσσων εἶναι τοῦ ἴστρου. νήσους δέ ἐν αὐτῷ λέσβῳ μεγάθεα παραπλησίας συχνάς φασι εἶναι, ἐν δέ αὐτῇσι ἀνθρώπους οἵ σιτέονται μέν ῥίζας τό θέρος ὀρύσσοντες παντοίας, καρπούς δέ ἀπό δενδρέων ἐξευρημένους σφι ἐς φορβήν κατατίθεσθαι ὡραίους καί τούτους σιτέεσθαι τήν χειμερινήν: ἄλλα δέ σφι ἐξευρῆσθαι δένδρεα καρπούς τοιούσδε τινάς φέροντα, τούς ἐπείτε ἄν ἐς τὠυτό συνέλθωσι κατά ἴλας καί πῦρ ἀνακαύσωνται κύκλῳ περιιζομένους ἐπιβάλλειν ἐπί τό πῦρ, ὀσφραινομένους δέ καταγιζομένου τοῦ καρποῦ τοῦ ἐπιβαλλομένου μεθύσκεσθαι τῇ ὀδμῇ κατά περ ἕλληνας τῷ οἴνῳ, πλέονος δέ ἐπιβαλλομένου τοῦ καρποῦ μᾶλλον μεθύσκεσθαι, ἐς ὅ ἐς ὄρχησίν τε ἀνίστασθαι καί ἐς ἀοιδήν ἀπικνέεσθαι. τούτων μέν αὕτη λέγεται δίαιτα εἶναι. ὁ δέ ἀράξης ποταμός ῥέει μέν ἐκ ματιηνῶν, ὅθεν περ ὁ γύνδης, τόν ἐς τάς διώρυχας τάς ἑξήκοντά τε καί τριηκοσίας διέλαβε ὁ κῦρος, στόμασι δέ ἐξερεύγεται τεσσεράκοντα, τῶν τά πάντα πλήν ἑνός ἐς ἕλεά τε καί τενάγεα ἐκδιδοῖ, ἐν τοῖσι ἀνθρώπους κατοικῆσθαι λέγουσι ἰχθῦς ὠμούς σιτεομένους, ἐσθῆτι δέ νομίζοντας χρᾶσθαι φωκέων δέρμασι. τό δέ ἕν τῶν στομάτων τοῦ ἀράξεω ῥέει διά καθαροῦ ἐς τήν κασπίην θάλασσαν. ἡ δέ κασπίη θάλασσά ἐστι ἐπ' ἑωυτῆς, οὐ συμμίσγουσα τῇ ἑτέρῃ θαλάσσῃ: τήν μέν γάρ ἕλληνες ναυτίλλονται πᾶσα καί ἡ ἔξω <ἡρακλέων> στηλέων θάλασσα ἡ ἀτλαντίς καλεομένη καί ἡ ἐρυθρή μία ἐοῦσα τυγχάνει. ἡ δέ κασπίη ἐστί ἑτέρη ἐπ' ἑωυτῆς, ἐοῦσα μῆκος μέν πλόου εἰρεσίῃ χρεωμένῳ πεντεκαίδεκα ἡμερέων, εὖρος δέ, τῇ εὐρυτάτη ἐστί αὐτή ἑωυτῆς, ὀκτώ ἡμερέων. καί τά μέν πρός τήν ἑσπέρην φέροντα τῆς θαλάσσης ταύτης ὁ καύκασις παρατείνει, ἐόν ὀρέων καί πλήθεϊ μέγιστον καί μεγάθεϊ ὑψηλότατον. ἔθνεα δέ ἀνθρώπων πολλά καί παντοῖα ἐν ἑωυτῷ ἔχει ὁ καύκασις, τά πολλά πάντα ἀπ' ὕλης ἀγρίης ζώοντα. ἐν τοῖσι καί δένδρεα φύλλα τοιῆσδε ἰδέης παρεχόμενα εἶναι λέγεται, τά τρίβοντάς τε καί παραμίσγοντας ὕδωρ ζῷα ἑωυτοῖσι ἐς τήν ἐσθῆτα ἐγγράφειν: τά δέ ζῷα οὐκ ἐκπλύνεσθαι, ἀλλά συγκαταγηράσκειν τῷ ἄλλῳ εἰρίῳ κατά περ ἐνυφανθέντα ἀρχήν. μίξιν δέ τούτων τῶν ἀνθρώπων εἶναι ἐμφανέα κατά περ τοῖσι προβάτοισι. τά μέν δή πρός ἑσπέρην τῆς θαλάσσης ταύτης τῆς κασπίης καλεομένης ὁ καύκασις ἀπέργει, τά δέ πρός ἠῶ τε καί ἥλιον ἀνατέλλοντα πεδίον ἐκδέκεται πλῆθος ἄπειρον ἐς ἄποψιν. τοῦ ὦν δή πεδίου <τούτου> τοῦ μεγάλου οὐκ ἐλαχίστην μοῖραν μετέχουσι οἱ μασσαγέται, ἐπ' οὕς ὁ κῦρος ἔσχε προθυμίην στρατεύσασθαι. πολλά τε γάρ μιν καί μεγάλα τά ἐπαείροντα καί ἐπο τρύνοντα ἦν, πρῶτον μέν ἡ γένεσις, τό δοκέειν πλέον τι εἶναι ἀνθρώπου, δεύτερα δέ ἡ εὐτυχίη ἡ κατά τούς πολέμους γινομένη: ὅκῃ γάρ ἰθύσειε στρατεύεσθαι κῦρος, ἀμήχανον ἦν ἐκεῖνο τό ἔθνος διαφυγεῖν. ἦν δέ, τοῦ ἀνδρός ἀποθανόντος, γυνή τῶν μασσαγετέων βασίλεια: τόμυρίς οἱ ἦν οὔνομα. ταύτην πέμπων ὁ κῦρος ἐμνᾶτο, τῷ λόγῳ θέλων γυναῖκά μιν ἔχειν. ἡ δέ τόμυρις, συνιεῖσα οὐκ αὐτήν μιν μνώμενον ἀλλά τήν μασσαγετέων βασιληίην, ἀπείπατο τήν πρόσοδον. κῦρος δέ μετά τοῦτο, ὥς οἱ δόλῳ οὐ προεχώρεε, ἐλάσας ἐπί τόν ἀράξην ἐποιέετο ἐκ τοῦ ἐμφανέος ἐπί τούς μασσαγέτας στρατηίην, γεφύρας τε ζευγνύς ἐπί τοῦ ποταμοῦ διάβασιν τῷ στρατῷ καί πύργους ἐπί πλοίων τῶν διαπορθμευόντων τόν ποταμόν οἰκοδομεόμενος. ἔχοντι δέ οἱ τοῦτον τόν πόνον πέμψασα ἡ τόμυρις κήρυκα ἔλεγε τάδε: »ὦ βασιλεῦ μήδων, παῦσαι σπεύδων τά σπεύδεις: οὐ γάρ ἄν εἰδείης εἴ τοι ἐς καιρόν ἔσται ταῦτα τελεόμενα: παυσάμενος δέ βασίλευε τῶν σεωυτοῦ καί ἡμέας ἀνέχεο ὁρέων ἄρχοντας τῶν περ ἄρχομεν. οὐκ ὦν ἐθελήσεις ὑποθήκῃσι τῃσίδε χρᾶσθαι, ἀλλά πάντως μᾶλλον ἤ δι' ἡσυχίης εἶναι: σύ δέ εἰ μεγάλως προθυμέαι μασσαγετέων πειρηθῆναι, φέρε, μόχθον μέν τόν ἔχεις ζευγνύς τόν ποταμόν ἄφες, σύ δέ ἡμέων ἀναχωρησάντων ἀπό τοῦ ποταμοῦ τριῶν ἡμερέων ὁδόν διάβαινε ἐς τήν ἡμετέρην. εἰ δ' ἡμέας βούλεαι ἐσδέξασθαι μᾶλλον ἐς τήν ὑμετέρην, σύ τὠυτό τοῦτο ποίεε.« ταῦτα δέ ἀκούσας ὁ κῦρος συνεκάλεσε περσέων τούς πρώτους, συναγείρας δέ τούτους ἐς μέσον σφι προετίθεε τό πρῆγμα, συμβουλευόμενος ὁκότερα ποιῇ. τῶν δέ κατά τὠυτό αἱ γνῶμαι συνεξέπιπτον κελευόντων ἐσδέκεσθαι τόμυρίν τε καί τόν στρατόν αὐτῆς ἐς τήν χώρην. παρεών δέ καί μεμφόμενος τήν γνώμην ταύτην κροῖσος ὁ λυδός ἀπεδείκνυτο ἐναντίην τῇ προκειμένῃ γνώμῃ, λέγων τάδε: »ὦ βασιλεῦ, εἶπον μέν καί πρότερόν τοι ὅτι, ἐπεί με ζεύς ἔδωκέ τοι, τό ἄν ὁρέω σφάλμα ἐόν οἴκῳ τῷ σῷ, κατά δύναμιν ἀποτρέψειν. τά δέ μοι παθήματα ἐόντα ἀχάριτα μαθήματα γέγονε. εἰ μέν ἀθάνατος δοκέεις εἶναι καί στρατιῆς τοιαύτης ἄρχειν, οὐδέν ἄν εἴη πρῆγμα γνώμας ἐμέ σοί ἀποφαίνεσθαι: εἰ δ' ἔγνωκας ὅτι ἄνθρωπος καί σύ εἶς καί ἑτέρων τοιῶνδε ἄρχεις, ἐκεῖνο πρῶτον μάθε ὡς κύκλος τῶν ἀνθρωπηίων ἐστί πρηγμάτων, περιφερόμενος δέ οὐκ ἐᾷ αἰεί τούς αὐτούς εὐτυχέειν. ἤδη ὦν ἐγώ γνώμην ἔχω περί τοῦ προκειμένου πρήγματος τά ἔμπαλιν ἤ οὗτοι. εἰ γάρ ἐθελήσομεν ἐσδέξασθαι τούς πολεμίους ἐς τήν χώρην, ὅδε τοι ἐν αὐτῷ κίνδυνος ἔνι. ἑσσωθείς μέν προσαπολλύεις πᾶσαν τήν ἀρχήν: δῆλα γάρ δή ὅτι νικῶντες μασσαγέται οὐ τό ὀπίσω φεύξονται ἀλλ' ἐπ' ἀρχάς τάς σάς ἐλῶσι. νικῶν δέ οὐ νικᾷς τοσοῦτον ὅσον εἰ διαβάς ἐς τήν ἐκείνων νικῶν μασσαγέτας ἕποιο φεύγουσι: τὠυτό γάρ ἀντιθήσω ἐκείνῳ, ὅτι νικήσας τούς ἀντιουμένους ἐλᾷς ἰθύ τῆς ἀρχῆς τῆς τομύριος. χωρίς τε τοῦ ἀπηγημένου αἰσχρόν καί οὐκ ἀνασχετόν κῦρόν γε τόν καμβύσεω γυναικί εἴξαντα ὑποχωρῆσαι τῆς χώρης. νῦν ὦν μοι δοκέει διαβάντας προελθεῖν ὅσον ἄν ἐκεῖνοι ὑπεξίωσι, ἐνθεῦτεν δέ τάδε ποιεῦντας πειρᾶσθαι ἐκείνων περιγενέσθαι. ὡς γάρ ἐγώ πυνθάνομαι, μασσαγέται εἰσί ἀγαθῶν τε περσικῶν ἄπειροι καί καλῶν μεγάλων ἀπαθέες. τούτοισι ὦν τοῖσι ἀνδράσι τῶν προβάτων ἀφειδέως πολλά κατακόψαντας καί σκευάσαντας προθεῖναι ἐν τῷ στρατοπέδῳ τῷ ἡμετέρῳ δαῖτα, πρός δέ καί κρητῆρας ἀφειδέως οἴνου ἀκρήτου καί σιτία παντοῖα: ποιήσαντας δέ ταῦτα, ὑπολειπομένους τῆς στρατιῆς τό φλαυρότατον, τούς λοιπούς αὖτις ἐξαναχωρέειν ἐπί τόν ποταμόν. ἤν γάρ ἐγώ γνώμης μή ἁμάρτω, κεῖνοι ἰδόμενοι ἀγαθά πολλά τρέψονται [τε] πρός αὐτά καί ἡμῖν τό ἐνθεῦτεν λείπεται ἀπόδεξις ἔργων μεγάλων.« γνῶμαι μέν αὗται συνέστασαν. κῦρος δέ μετείς τήν προτέρην γνώμην, τήν κροίσου δέ ἑλόμενος, προηγόρευε τομύρι ἐξαναχωρέειν ὡς αὐτοῦ διαβησομένου ἐπ' ἐκείνην. ἡ μέν δή ἐξανεχώρεε κατά ὑπέσχετο πρῶτα. κῦρος δέ κροῖσον ἐς τάς χεῖρας ἐσθείς τῷ ἑωυτοῦ παιδί καμβύσῃ, τῷ περ τήν βασιληίην ἐδίδου, καί πολλά ἐντειλάμενός οἱ τιμᾶν τε αὐτόν καί εὖ ποιέειν, ἤν ἡ διάβασις ἡ ἐπί μασσαγέτας μή ὀρθωθῇ, ταῦτα ἐντειλάμενος καί ἀποστείλας τούτους ἐς πέρσας αὐτός διέβαινε τόν ποταμόν καί ὁ στρατός αὐτοῦ. ἐπείτε δέ ἐπεραιώθη τόν ἀράξην, νυκτός ἐπελθούσης εἶδε ὄψιν εὕδων ἐν τῶν μασσαγετέων τῇ χώρῃ τοιήνδε: ἐδόκεε ὁ κῦρος ἐν τῷ ὕπνῳ ὁρᾶν τῶν ὑστάσπεος παίδων τόν πρεσβύτατον ἔχοντα ἐπί τῶν ὤμων πτέρυγας καί τουτέων τῇ μέν τήν ἀσίην, τῇ δέ τήν εὐρώπην ἐπισκιάζειν. ὑστάσπεϊ δέ τῷ ἀρσάμεος, ἐόντι ἀνδρί ἀχαιμενίδῃ, ἦν τῶν παίδων δαρεῖος πρεσβύτατος, ἐών τότε ἡλικίην ἐς εἴκοσί κου μάλιστα ἔτεα, καί οὗτος κατελέλειπτο ἐν πέρσῃσι: οὐ γάρ εἶχέ κω ἡλικίην στρατεύεσθαι. ἐπεί ὦν δή ἐξηγέρθη ὁ κῦρος, ἐδίδου λόγον ἑωυτῷ περί τῆς ὄψιος. ὡς δέ οἱ ἐδόκεε μεγάλη εἶναι ἡ ὄψις, καλέσας ὑστάσπεα καί ἀπολαβών μοῦνον εἶπε: »ὕστασπες, παῖς σός ἐπιβουλεύων ἐμοί τε καί τῇ ἐμῇ ἀρχῇ ἥλωκε: ὡς δέ ταῦτα ἀτρεκέως οἶδα, ἐγώ σημανέω. ἐμέο θεοί κήδονται καί μοι πάντα προδεικνύουσι τά ἐπιφερόμενα: ἤδη ὦν ἐν τῇ παροιχομένῃ νυκτί εὕδων εἶδον τῶν σῶν παίδων τόν πρεσβύτατον ἔχοντα ἐπί τῶν ὤμων πτέρυγας καί τουτέων τῇ μέν τήν ἀσίην, τῇ δέ τήν εὐρώπην ἐπισκιάζειν. οὐκ ὦν ἔστι μηχανή ἀπό τῆς ὄψιος ταύτης οὐδεμία τό μή ἐκεῖνον ἐπιβουλεύειν ἐμοί. σύ τοίνυν τήν ταχίστην πορεύεο ὀπίσω ἐς πέρσας καί ποίεε ὅκως, ἐπεάν ἐγώ τάδε καταστρεψάμενος ἔλθω ἐκεῖ, ὥς μοι καταστήσεις τόν παῖδα ἐς ἔλεγχον.« κῦρος μέν δοκέων οἱ δαρεῖον ἐπιβουλεύειν ἔλεγε τάδε: τῷ δέ ὁ δαίμων προέφαινε ὡς αὐτός μέν τελευτήσειν αὐτοῦ ταύτῃ μέλλοι, ἡ δέ βασιληίη αὐτοῦ περιχωρέοι ἐς δαρεῖον. ἀμείβεται δή ὦν ὁ ὑστάσπης τοῖσδε: »ὦ βασιλεῦ, μή εἴη ἀνήρ πέρσης γεγονώς ὅστις τοι ἐπιβουλεύσει, εἰ δ' ἔστι, ἀπόλοιτο ὡς τάχιστα: ὅς ἀντί μέν δούλων ἐποίησας ἐλευθέρους πέρσας εἶναι, ἀντί δέ ἄρχεσθαι ὑπ' ἄλλων ἄρχειν ἁπάντων. εἰ δέ τίς τοι ὄψις ἀπαγγέλλει παῖδα τόν ἐμόν νεώτερα βουλεύειν περί σέο, ἐγώ τοι παραδίδωμι χρᾶσθαι αὐτῷ τοῦτο ὅ τι σύ βούλεαι.« ὑστάσπης μέν τούτοισι ἀμειψάμενος καί διαβάς τόν ἀράξην ἤιε ἐς πέρσας φυλάξων κύρῳ τόν παῖδα δαρεῖον. κῦρος δέ προελθών ἀπό τοῦ ἀράξεω ἡμέρης ὁδόν ἐποίεε τάς κροίσου ὑποθήκας. μετά δέ ταῦτα κύρου τε καί περσέων τοῦ καθαροῦ <τοῦ> στρατοῦ ἀπελάσαντος ὀπίσω ἐπί τόν ἀράξην, λειφθέντος δέ τοῦ ἀχρηίου, ἐπελθοῦσα τῶν μασσαγετέων τριτημορίς τοῦ στρατοῦ τούς τε λειφθέντας τῆς κύρου στρατιῆς ἐφόνευε ἀλεξομένους καί τήν προκειμένην ἰδόντες δαῖτα, ὡς ἐχειρώσαντο τούς ἐναντίους, κλιθέντες ἐδαίνυντο, πληρωθέντες δέ φορβῆς καί οἴνου ηὗδον. οἱ δέ πέρσαι ἐπελθόντες πολλούς μέν σφεων ἐφό νευσαν, πολλῷ δ' ἔτι πλέονας ἐζώγρησαν, καί ἄλλους καί τόν τῆς βασιλείης τομύριος παῖδα, στρατηγέοντα μασσαγετέων, τῷ οὔνομα ἦν σπαργαπίσης. ἡ δέ, πυθομένη τά τε περί τήν στρατιήν γεγονότα καί τά περί τόν παῖδα, πέμπουσα κήρυκα παρά κῦρον ἔλεγε τάδε: »ἄπληστε αἵματος κῦρε, μηδέν ἐπαρθῇς τῷ γεγονότι τῷδε πρήγματι, εἰ ἀμπελίνῳ καρπῷ, τῷ περ αὐτοί ἐμπιπλάμενοι μαίνεσθε οὕτως ὥστε κατιόντος τοῦ οἴνου ἐς τό σῶμα ἐπαναπλέειν ὑμῖν ἔπεα κακά, τοιούτῳ φαρμάκῳ δολώσας ἐκράτησας παιδός τοῦ ἐμοῦ, ἀλλ' οὐ μάχῃ κατά τό καρτερόν. νῦν ὦν ἐμέο εὖ παραινεούσης ὑπόλαβε τόν λόγον: ἀποδούς μοι τόν παῖδα ἄπιθι ἐκ τῆσδε τῆς χώρης ἀζήμιος, μασσαγετέων τριτημορίδι τοῦ στρατοῦ κατυβρίσας. εἰ δέ ταῦτα οὐ ποιήσεις, ἥλιον ἐπόμνυμί τοι τόν μασσαγετέων δεσπότην, ἦ μέν σε ἐγώ καί ἄπληστον ἐόντα αἵματος κορέσω.« κῦρος μέν ἐπέων οὐδένα τούτων ἀνενειχθέντων ἐποιέετο λόγον. ὁ δέ τῆς βασιλείης τομύριος παῖς σπαργαπίσης, ὥς μιν ὅ τε οἶνος ἀνῆκε καί ἔμαθε ἵνα ἦν κακοῦ, δεηθείς κύρου ἐκ τῶν δεσμῶν λυθῆναι ἔτυχε, ὡς δέ ἐλύθη τε τάχιστα καί τῶν χειρῶν ἐκράτησε, διεργάζεται ἑωυτόν. καί δή οὗτος μέν τρόπῳ τοιούτῳ τελευτᾷ. τόμυρις δέ, ὥς οἱ κῦρος οὐκ ἐσήκουσε, συλλέξασα πᾶσαν τήν ἑωυτῆς δύναμιν συνέβαλε κύρῳ. ταύτην τήν μάχην, ὅσαι δή βαρβάρων ἀνδρῶν μάχαι ἐγένοντο, κρίνω ἰσχυροτάτην γενέσθαι. καί δή καί πυνθάνομαι οὕτω τοῦτο γενόμενον. πρῶτα μέν γάρ λέγεται αὐτούς διαστάντας ἐς ἀλλήλους τοξεύειν, μετά δέ, ὥς σφι τά βέλεα ἐξετετόξευτο, συμπεσόντας τῇσι αἰχμῇσί τε καί τοῖσι ἐγχειριδίοισι συνέχεσθαι. χρόνον τε δή ἐπί πολλόν συνεστάναι μαχομένους καί οὐδετέρους ἐθέλειν φεύγειν: τέλος δέ οἱ μασσαγέται περιεγένοντο. ἥ τε δή πολλή τῆς περσικῆς στρατιῆς αὐτοῦ ταύτῃ διεφθάρη καί δή καί αὐτός κῦρος τελευτᾷ, βασιλεύσας τά πάντα ἑνός δέοντα τριήκοντα ἔτεα. ἀσκόν δέ πλήσασα αἵματος ἀνθρωπηίου τόμυρις ἐδίζητο ἐν τοῖσι τεθνεῶσι τῶν περσέων τόν κύρου νέκυν, ὡς δέ εὗρε, ἐναπῆκε αὐτοῦ τήν κεφαλήν ἐς τόν ἀσκόν: λυμαινομένη δέ τῷ νεκρῷ ἐπέλεγε τάδε: »σύ μέν ἐμέ ζώουσάν τε καί νικῶσάν σε μάχῃ ἀπώλεσας παῖδα τόν ἐμόν ἑλών δόλῳ: σέ δ' ἐγώ, κατά περ ἠπείλησα, αἵματος κορέσω.« τά μέν δή κατά τήν κύρου τελευτήν τοῦ βίου πολλῶν λόγων λεγομένων ὅδε μοι ὁ πιθανώτατος εἴρηται. μασσαγέται δέ ἐσθῆτά τε ὁμοίην τῇ σκυθικῇ φορέουσι καί δίαιταν ἔχουσι, ἱππόται δέ εἰσι καί ἄνιπποι (ἀμφοτέρων γάρ μετέχουσι) καί τοξόται τε καί αἰχμοφόροι, σαγάρις νομίζοντες ἔχειν. χρυσῷ δέ καί χαλκῷ τά πάντα χρέωνται. ὅσα μέν γάρ ἐς αἰχμάς καί ἄρδις καί σαγάρις, χαλκῷ τά πάντα χρέωνται, ὅσα δέ περί κεφαλήν καί ζωστῆρας καί μασχαλιστῆρας, χρυσῷ κοσμέονται. ὡς δ' αὕτως τῶν ἵππων τά μέν περί τά στέρνα χαλκέους θώρηκας περιβάλλουσι, τά δέ περί τούς χαλινούς καί στόμια καί φάλαρα χρυσῷ, σιδήρῳ δέ οὐδ' ἀργύρῳ χρέωνται οὐδέν. οὐδέ γάρ οὐδείς σφι ἔστι ἐν τῇ χώρῃ, ὁ δέ χρυσός καί ὁ χαλκός ἄπλετος. νόμοισι δέ χρέωνται τοιοισίδε. γυναῖκα μέν γαμέει ἕκαστος, ταύτῃσι δέ ἐπίκοινα χρέωνται: τό γάρ σκύθας φασί ἕλληνες ποιέειν, οὐ σκύθαι εἰσί οἱ ποιεῦντες ἀλλά μασσαγέται. τῆς γάρ ἐπιθυμήσῃ γυναικός μασσαγέτης ἀνήρ, τόν φαρετρεῶνα ἀποκρεμάσας πρό τῆς ἁμάξης μίσγεται ἀδέως. οὖρος δέ ἡλικίης σφι πρόκειται ἄλλος μέν οὐδείς: ἐπεάν δέ γέρων γένηται κάρτα, οἱ προσήκοντές οἱ πάντες συνελθόντες θύουσί μιν καί ἄλλα πρόβατα ἅμα αὐτῷ, ἑψήσαντες δέ τά κρέα κατευωχέονται. ταῦτα μέν τά ὀλβιώτατά σφι νενόμισται, τόν δέ νούσῳ τελευτήσαντα οὐ κατασιτέονται ἀλλά γῇ κρύπτουσι, συμφορήν ποιεύμενοι ὅτι οὐκ ἵκετο ἐς τό τυθῆναι. σπείρουσι δέ οὐδέν, ἀλλ' ἀπό κτηνέων ζώουσι καί ἰχθύων: οἱ δέ ἄφθονοί σφι ἐκ τοῦ ἀράξεω ποταμοῦ παραγίνονται: γαλακτοπόται δέ εἰσι. θεῶν δέ μοῦνον ἥλιον σέβονται, τῷ θύουσι ἵππους. νόος δέ οὗτος τῆς θυσίης: τῶν θεῶν τῷ ταχίστῳ πάντων τῶν θνητῶν τό τάχιστον δατέονται. {ευτερπη} τελευτήσαντος δέ κύρου παρέλαβε τήν βασιληίην καμβύσης, κύρου ἐών παῖς καί κασσανδάνης τῆς φαρνάσπεω θυγατρός, τῆς προαποθανούσης: κῦρος αὐτός τε μέγα πένθος ἐποιήσατο καί τοῖσι ἄλλοισι προεῖπε πᾶσι τῶν ἦρχε πένθος ποιέεσθαι. ταύτης δή τῆς γυναικός ἐών παῖς καί κύρου καμβύσης ἴωνας μέν καί αἰολέας ὡς δούλους πατρωίους ἐόντας ἐνόμιζε, ἐπί δέ αἴγυπτον ἐποιέετο στρατηλασίην, ἄλλους τε παραλαβών τῶν ἦρχε καί δή καί ἑλλήνων τῶν ἐπεκράτεε. οἱ δέ αἰγύπτιοι, πρίν μέν ἤ ψαμμήτιχον σφέων βασιλεῦσαι, ἐνόμιζον ἑωυτούς πρώτους γενέσθαι πάντων ἀνθρώπων. ἐπειδή δέ ψαμμήτιχος βασιλεύσας ἠθέλησε εἰδέναι οἵτινες γενοίατο πρῶτοι, ἀπό τούτου νομίζουσι φρύγας προτέρους γενέσθαι ἑωυτῶν, τῶν δέ ἄλλων ἑωυτούς. ψαμμήτιχος δέ ὡς οὐκ ἐδύνατο πυνθανόμενος πόρον οὐδένα τούτου ἀνευρεῖν οἵ γενοίατο πρῶτοι ἀνθρώπων, ἐπιτεχνᾶται τοιόνδε. παιδία δύο νεογνά ἀνθρώπων τῶν ἐπιτυχόντων διδοῖ ποιμένι τρέφειν ἐς τά ποίμνια τροφήν τινα τοιήνδε, ἐντειλάμενος μηδένα ἀντίον αὐτῶν μηδεμίαν φωνήν ἱέναι, ἐν στέγῃ δέ ἐρήμῃ ἐπ' ἑωυτῶν κεῖσθαι αὐτά καί τήν ὥρην ἐπαγινέειν σφι αἶγας, πλήσαντα δέ τοῦ γάλακτος τἆλλα διαπρήσσεσθαι. ταῦτα δέ ἐποίεέ τε καί ἐνετέλλετο [ὁ] ψαμμήτιχος θέλων ἀκοῦσαι τῶν παιδίων, ἀπαλλαχθέντων τῶν ἀσήμων κνυζημάτων, ἥντινα φωνήν ῥήξουσι πρώτην. τά περ ὦν καί ἐγένετο. ὡς γάρ διέτης χρόνος ἐγεγόνεε ταῦτα τῷ ποιμένι πρήσσοντι, ἀνοίγοντι τήν θύρην καί ἐσιόντι τά παιδία ἀμφότερα προσπίπτοντα »βεκός« ἐφώνεον ὀρέγοντα τάς χεῖρας. τά μέν δή πρῶτα ἀκούσας ἥσυχος ἦν ὁ ποιμήν: ὡς δέ πολλάκις φοιτῶντι καί ἐπιμελομένῳ πολλόν ἦν τοῦτο τό ἔπος, οὕτω δή σημήνας τῷ δεσπότῃ ἤγαγε τά παιδία κελεύσαντος ἐς ὄψιν τήν ἐκείνου. ἀκούσας δέ καί αὐτός ὁ ψαμμήτιχος ἐπυνθάνετο οἵτινες ἀνθρώπων »βεκός« τι καλέουσι, πυνθανόμενος δέ εὕρισκε φρύγας καλέοντας τόν ἄρτον. οὕτω συνεχώρησαν αἰγύπτιοι καί τοιούτῳ σταθμω σάμενοι πρήγματι τούς φρύγας πρεσβυτέρους εἶναι ἑωυτῶν. ὧδε μέν γενέσθαι τῶν ἱρέων τοῦ ἡφαίστου [τοῦ] ἐν μέμφι ἤκουον: ἕλληνες δέ λέγουσι ἄλλα τε μάταια πολλά καί ὡς γυναικῶν τάς γλώσσας ὁ ψαμμήτιχος ἐκταμών τήν δίαιταν οὕτως ἐποιήσατο τῶν παιδίων παρά ταύτῃσι τῇσι γυναιξί. κατά μέν δή τήν τροφήν τῶν παιδίων τοσαῦτα ἔλεγον. ἤκουσα δέ καί ἄλλα ἐν μέμφι, ἐλθών ἐς λόγους τοῖσι ἱρεῦσι τοῦ ἡφαίστου: καί δή καί ἐς θήβας τε καί ἐς ἡλίου πόλιν αὐτῶν τούτων εἵνεκεν ἐτραπόμην, ἐθέλων εἰδέναι εἰ συμβήσονται τοῖσι λόγοισι τοῖσι ἐν μέμφι: οἱ γάρ ἡλιοπολῖται λέγονται αἰγυπτίων εἶναι λογιώτατοι. τά μέν νυν θεῖα τῶν ἀπηγημάτων οἷα ἤκουον, οὐκ εἰμί πρόθυμος ἐξηγέεσθαι, ἔξω ἤ τά οὐνόματα αὐτῶν μοῦνον, νομίζων πάντας ἀνθρώπους ἴσον περί αὐτῶν ἐπίστασθαι: τά δ' ἄν ἐπιμνησθέω αὐτῶν, ὑπό τοῦ λόγου ἐξαναγκαζόμενος ἐπιμνησθήσομαι. ὅσα δέ ἀνθρωπήια πρήγματα, ὧδε ἔλεγον ὁμολογέοντες σφίσι, πρώτους αἰγυπτίους ἀνθρώπων ἁπάντων ἐξευρεῖν τόν ἐνιαυτόν, δυώδεκα μέρεα δασαμένους τῶν ὡρέων ἐς αὐτόν: ταῦτα δέ ἐξευρεῖν ἐκ τῶν ἄστρων ἔλεγον. ἄγουσι δέ τοσῷδε σοφώτερον ἑλλήνων, ἐμοί δοκέειν, ὅσῳ ἕλληνες μέν διά τρίτου ἔτεος ἐμβόλιμον <μῆνα> ἐπεμβάλλουσι τῶν ὡρέων εἵνεκεν, αἰγύπτιοι δέ τριηκοντημέρους ἄγοντες τούς δυώδεκα μῆνας ἐπάγουσι ἀνά πᾶν ἔτος πέντε ἡμέρας πάρεξ τοῦ ἀριθμοῦ, καί σφι ὁ κύκλος τῶν ὡρέων ἐς τὠυτό περιιών παραγίνεται. δυώδεκά τε θεῶν ἐπωνυμίας ἔλεγον πρώτους αἰγυπτίους νομίσαι καί ἕλληνας παρά σφέων ἀναλαβεῖν, βωμούς τε καί ἀγάλματα καί νηούς θεοῖσι ἀπονεῖμαι σφέας πρώτους καί ζῷα ἐν λίθοισι ἐγγλύψαι. [καί] τούτων μέν νυν τά πλέω ἔργῳ ἐδήλουν οὕτω γενόμενα. βασιλεῦσαι δέ πρῶτον αἰγύπτου ἄνθρωπον ἔλεγον μῖνα: ἐπί τούτου, πλήν τοῦ θηβαϊκοῦ νομοῦ, πᾶσαν αἴγυπτον εἶναι ἕλος, καί αὐτῆς εἶναι οὐδέν ὑπερέχον τῶν νῦν ἔνερθε λίμνης τῆς μοίριος ἐόντων, ἐς τήν ἀνάπλοος ἀπό θαλάσσης ἑπτά ἡμερέων ἐστί ἀνά τόν ποταμόν. καί εὖ μοι ἐδόκεον λέγειν περί τῆς χώρης. δῆλα γάρ δή καί μή προακούσαντι, ἰδόντι δέ, ὅστις γε σύνεσιν ἔχει, ὅτι <ἡ> αἴγυπτος ἐς τήν ἕλληνες ναυτίλλονται ἐστί αἰγυπτίοισι ἐπίκτητός τε γῆ καί δῶρον τοῦ ποταμοῦ, καί <ἡ> τά κατύπερθε ἔτι τῆς λίμνης ταύτης μέχρι τριῶν ἡμερέων πλόου, τῆς πέρι ἐκεῖνοι οὐδέν ἔτι τοιόνδε ἔλεγον, ἔστι δέ ἕτερον τοιοῦτο. αἰγύπτου γάρ φύσις ἐστί τῆς χώρης τοιήδε. πρῶτα μέν προσπλέων ἔτι καί ἡμέρης δρόμον ἀπέχων ἀπό γῆς, κατείς καταπειρητηρίην πηλόν τε ἀνοίσεις καί ἐν ἕνδεκα ὀργυιῇσι ἔσεαι: τοῦτο μέν ἐπί τοσοῦτο δηλοῖ πρόχυσιν τῆς γῆς ἐοῦσαν. αὖτις δέ αὐτῆς ἐστί αἰγύπτου μῆκος τό παρά θάλασσαν ἑξήκοντα σχοῖνοι, κατά ἡμεῖς διαιρέομεν εἶναι αἴγυπτον ἀπό τοῦ πλινθινήτεω κόλπου μέχρι σερβωνίδος λίμνης, παρ' ἥν τό κάσιον ὄρος [τείνει]: ταύτης ὦν ἄπο οἱ ἑξήκοντα σχοῖνοί εἰσι. ὅσοι μέν γάρ γεωπεῖναί εἰσι ἀνθρώπων, ὀργυιῇσι μεμετρήκασι τήν χώρην: ὅσοι δέ ἧσσον γεωπεῖναι, σταδίοισι: οἵ δέ πολλήν ἔχουσι, παρασάγγῃσι: οἵ δέ ἄφθονον λίην, σχοίνοισι. δύναται δέ ὁ μέν παρασάγγης τριήκοντα στάδια, ὁ δέ σχοῖνος ἕκαστος, μέτρον ἐόν αἰγύπτιον, ἑξήκοντα στάδια. οὕτως ἄν εἴησαν αἰγύπτου στάδιοι ἑξακόσιοι καί τρισχίλιοι τό παρά θάλασσαν. ἐνθεῦτεν μέν καί μέχρι ἡλίου πόλιος ἐς τήν μεσόγαιάν ἐστι εὐρέα αἴγυπτος, ἐοῦσα πᾶσα ὑπτίη τε καί ἔνυδρος καί ἰλύς. ἔστι δέ ὁδός ἐς ἡλίου πόλιν ἀπό θαλάσσης ἄνω ἰόντι παραπλησίη τό μῆκος τῇ ἐξ ἀθηνέων ὁδῷ τῇ ἀπό τῶν δυώδεκα θεῶν τοῦ βωμοῦ φερούσῃ ἔς τε πῖσαν καί ἐπί τόν νηόν τοῦ διός τοῦ ὀλυμπίου: σμικρόν τι τό διάφορον εὕροι τις ἄν λογιζόμενος τῶν ὁδῶν τουτέων, τό μή ἴσας μῆκος εἶναι, οὐ πλέον πεντεκαίδεκα σταδίων: ἡ μέν γάρ ἐς πῖσαν ἐξ ἀθηνέων καταδεῖ πεντεκαίδεκα σταδίων [ὡς] μή εἶναι πεντακοσίων καί χιλίων, ἡ δέ ἐς ἡλίου πόλιν ἀπό θαλάσσης πληροῖ ἐς τόν ἀριθμόν τοῦτον. ἀπό δέ ἡλίου πόλιος ἄνω ἰόντι στεινή ἐστι αἴγυπτος. τῇ μέν γάρ τῆς ἀραβίης ὄρος παρατέταται, φέρον ἀπ' ἄρκτου πρός μεσαμβρίην τε καί νότον, αἰεί ἄνω τεῖνον ἐς τήν ἐρυθρήν καλεομένην θάλασσαν, ἐν τῷ αἱ λιθοτομίαι ἔνεισι αἱ ἐς τάς πυραμίδας κατατμηθεῖσαι τάς ἐν μέμφι: ταύτῃ μέν λῆγον ἀνακάμπτει ἐς τά εἴρηται τό ὄρος: τῇ δέ αὐτό ἑωυτοῦ ἐστι μακρότατον, ὡς ἐγώ ἐπυνθανόμην, δύο μηνῶν: αὐτό εἶναι [τῆς] ὁδοῦ ἀπό ἠοῦς πρός ἑσπέρην, τά δέ πρός τήν ἠῶ λιβανωτοφόρα αὐτοῦ τά τέρματα εἶναι. τοῦτο μέν νυν τό ὄρος τοιοῦτό ἐστι. τό δέ πρός λιβύης τῆς αἰγύπτου ὄρος ἄλλο πέτρινον τείνει, ἐν τῷ αἱ πυραμίδες ἔνεισι, ψάμμῳ κατειλυμένον, τεταμένον τόν αὐτόν τρόπον καί τοῦ ἀραβίου τά πρός μεσαμβρίην φέροντα. τό ὦν δή ἀπό ἡλίου πόλιος οὐκέτι πολλόν χωρίον ὡς εἶναι αἰγύπτου, ἀλλ' ὅσον τε ἡμερέων τεσσέρων ἀναπλόου ἐστί στεινή αἴγυπτος, ἐοῦσα [τῶν δέ ὀρέων τῶν εἰρημένων τό μεταξύ] πεδιάς μέν γῆ, στάδιοι δέ μάλιστα ἐδόκεόν μοι εἶναι, τῇ στεινότατόν ἐστι, διηκοσίων οὐ πλέους ἐκ τοῦ ἀραβίου ὄρεος ἐς τό λιβυκόν καλεόμενον: τό δέ ἐνθεῦτεν αὖτις εὐρέα αἴγυπτός ἐστι. πέφυκε μέν νυν ἡ χώρη αὕτη οὕτως. ἀπό δέ ἡλίου πόλιος ἐς θήβας ἐστί ἀνάπλοος ἐννέα ἡμερέων, στάδιοι δέ τῆς ὁδοῦ ἑξήκοντα καί ὀκτακόσιοι καί τετρακισχίλιοι, σχοίνων ἑνός καί ὀγδώκοντα ἐόντων. οὗτοι συντιθέμενοι οἱ στάδιοι αἰγύπτου, τό μέν παρά θάλασσαν ἤδη μοι καί πρότερον δεδήλωται ὅτι ἑξακοσίων τέ ἐστι σταδίων καί τρισχιλίων, ὅσον δέ τι ἀπό θαλάσσης ἐς μεσόγαιαν μέχρι θηβέων ἐστί, σημανέω: στάδιοι γάρ εἰσι εἴκοσι καί ἑκατόν καί ἑξακισχίλιοι: τό δέ ἀπό θηβέων ἐς ἐλεφαντίνην καλεομένην πόλιν στάδιοι χίλιοι καί ὀκτακόσιοί εἰσι. ταύτης ὦν τῆς χώρης τῆς εἰρημένης ἡ πολλή, κατά περ οἱ ἱρέες ἔλεγον, ἐδόκεε καί αὐτῷ μοι εἶναι ἐπίκτητος αἰγυπτίοισι. τῶν γάρ ὀρέων τῶν εἰρημένων τῶν ὑπέρ μέμφιν πόλιν κειμένων τό μεταξύ ἐφαίνετό μοι εἶναί κοτε κόλπος θαλάσσης, ὥσπερ τά περί ἴλιον καί τευθρανίην καί ἔφεσόν τε καί μαιάνδρου πεδίον, ὥς γε εἶναι σμικρά ταῦτα μεγάλοισι συμβαλεῖν: τῶν γάρ ταῦτα τά χωρία προσχωσάντων ποταμῶν ἑνί τῶν στομάτων τοῦ νείλου, ἐόντος πενταστόμου, οὐδείς αὐτῶν πλήθεος πέρι ἄξιος συμβληθῆναί ἐστι. εἰσί δέ καί ἄλλοι ποταμοί, οὐ κατά τόν νεῖλον ἐόντες μεγάθεα, οἵτινες ἔργα ἀποδεξάμενοι μεγάλα εἰσί: τῶν ἐγώ φράσαι ἔχω οὐνόματα καί ἄλλων καί οὐκ ἥκιστα ἀχελῴου, ὅς ῥέων δι' ἀκαρνανίης καί ἐξιείς ἐς θάλασσαν τῶν ἐχινάδων νήσων τάς ἡμισέας ἤδη ἤπειρον πεποίηκε. ἔστι δέ τῆς ἀραβίης χώρης, αἰγύπτου δέ οὐ πρόσω, κόλπος θαλάσσης ἐσέχων ἐκ τῆς ἐρυθρῆς καλεομένης θαλάσσης, μακρός οὕτω δή τι καί στεινός ὡς ἔρχομαι φράσων: μῆκος μέν πλόου ἀρξαμένῳ ἐκ μυχοῦ διεκπλῶσαι ἐς τήν εὐρέαν θάλασσαν ἡμέραι ἀναισιμοῦνται τεσσεράκοντα εἰρεσίῃ χρεωμένῳ, εὖρος δέ, τῇ εὐρύτατός ἐστι ὁ κόλπος, ἥμισυ ἡμέρης πλόου: ῥηχίη δ' ἐν αὐτῷ καί ἄμπωτις ἀνά πᾶσαν ἡμέρην γίνεται. ἕτερον τοιοῦτον κόλπον καί τήν αἴγυπτον δοκέω γενέσθαι κου, τόν μέν ἐκ τῆς βορηίης θαλάσσης [κόλπον] ἐσέχοντα ἐπ' αἰθιοπίης, τόν δέ ἀράβιον [τόν ἔρχομαι λέξων] ἐκ τῆς νοτίης φέροντα ἐπί συρίης, σχεδόν μέν ἀλλήλοισι συντετραίνοντας τούς μυχούς, ὀλίγον δέ τι παραλλάσσοντας τῆς χώρης. εἰ ὦν ἐθελήσει ἐκτρέψαι τό ῥέεθρον ὁ νεῖλος ἐς τοῦτον τόν ἀράβιον κόλπον, τί μιν κωλύσει ῥέοντος τούτου χωσθῆναι ἐντός γε δισμυρίων ἐτέων; ἐγώ μέν γάρ ἔλπομαί γε καί μυρίων ἐντός χωσθῆναι ἄν. κοῦ γε δή ἐν τῷ προαναισιμωμένῳ χρόνῳ πρότερον ἤ ἐμέ γενέσθαι οὐκ ἄν χωσθείη κόλπος καί πολλῷ μέζων ἔτι τούτου ὑπό τοσούτου τε ποταμοῦ καί οὕτως ἐργατικοῦ; τά περί αἴγυπτον ὦν καί τοῖσι λέγουσι αὐτά πείθομαι καί αὐτός οὕτω κάρτα δοκέω εἶναι, ἰδών τε τήν αἴγυπτον προκειμένην τῆς ἐχομένης γῆς κογχύλιά τε φαινόμενα ἐπί τοῖσι ὄρεσι καί ἅλμην ἐπανθέουσαν, ὥστε καί τάς πυραμίδας δηλέεσθαι, καί ψάμμον μοῦνον αἰγύπτου ὄρος τοῦτο τό ὑπέρ μέμφιος ἔχον, πρός δέ [τῇ χώρῃ] οὔτε τῇ ἀραβίῃ προσούρῳ ἐούσῃ τήν αἴγυπτον προσεικέλην οὔτε τῇ λιβύῃ, οὐ μέν οὐδέ τῇ συρίῃ (τῆς γάρ ἀραβίης τά παρά θάλασσαν σύριοι νέμονται), ἀλλά μελάγγαιόν τε καί καταρρηγνυμένην ὥστε ἐοῦσαν ἰλύν τε καί πρόχυσιν ἐξ αἰθιοπίης κατενηνειγμένην ὑπό τοῦ ποταμοῦ: τήν δέ λιβύην ἴδμεν ἐρυθροτέρην τε γῆν καί ὑποψαμμοτέρην, τήν δέ ἀραβίην τε καί συρίην ἀργιλωδεστέρην τε καί ὑπόπετρον ἐοῦσαν. ἔλεγον δέ καί τόδε μοι μέγα τεκμήριον περί τῆς χώρης ταύτης οἱ ἱρέες, ὡς ἐπί μοίριος βασιλέος, ὅκως ἔλθοι ὁ ποταμός ἐπί ὀκτώ πήχεας τό ἐλάχιστον, ἄρδεσκε αἴγυπτον τήν ἔνερθε μέμφιος: καί μοίρι οὔκω ἦν ἔτεα εἰνακόσια τετελευτηκότι, ὅτε τῶν ἱρέων ταῦτα ἐγώ ἤκουον: νῦν δέ, εἰ μή ἐπ' ἑκκαίδεκα ἤ πεντεκαίδεκα πήχεας ἀναβῇ τό ἐλάχιστον ὁ ποταμός, οὐκ ὑπερβαίνει ἐς τήν χώρην. δοκέουσί τέ μοι αἰγυπτίων οἱ ἔνερθε τῆς λίμνης τῆς μοίριος οἰκέοντες τά τε ἄλλα χωρία καί τό καλεόμενον δέλτα, ἤν οὕτω ἡ χώρη αὕτη κατά λόγον ἐπιδιδῷ ἐς ὕψος καί τό ὅμοιον ἀποδιδῷ ἐς αὔξησιν, μή κατακλύζοντος αὐτήν τοῦ νείλου πείσεσθαι τόν πάντα χρόνον τόν ἐπίλοιπον αἰγύπτιοι τό κοτε αὐτοί ἕλληνας ἔφασαν πείσεσθαι. πυθόμενοι γάρ ὡς ὕεται πᾶσα ἡ χώρη τῶν ἑλλήνων, ἀλλ' οὐ ποταμοῖσι ἄρδεται κατά περ ἡ σφετέρη, ἔφασαν ἕλληνας ψευσθέντας κοτέ ἐλπίδος μεγάλης κακῶς πεινήσειν. τό δέ ἔπος τοῦτο ἐθέλει λέγειν ὡς, εἰ μή ἐθελήσει σφι ὕειν ὁ θεός ἀλλ' αὐχμῷ διαχρᾶσθαι, λιμῷ οἱ ἕλληνες αἱρεθήσονται: οὐ γάρ δή σφι ἔστι ὕδατος οὐδεμία ἄλλη ἀποστροφή ὅτι μή ἐκ τοῦ διός μοῦνον. καί ταῦτα μέν ἐς ἕλληνας αἰγυπτίοισι ὀρθῶς ἔχοντα εἴρηται. φέρε δέ νῦν καί αὐτοῖσι αἰγυπτίοισι ὡς ἔχει φράσω. εἴ σφι θέλοι, ὡς καί πρότερον εἶπον, ἡ χώρη ἡ ἔνερθε μέμφιος (αὕτη γάρ ἐστι ἡ αὐξανομένη) κατά λόγον τοῦ παροιχομένου χρόνου ἐς ὕψος αὐξάνεσθαι, ἄλλο τι ἤ οἱ ταύτῃ οἰκέοντες αἰγυπτίων πεινήσουσι, εἰ μήτε γε ὕσεταί σφι ἡ χώρη [τά ἀπό διός] μήτε ὁ ποταμός οἷός τε ἔσται ἐς τάς ἀρούρας ὑπερβαίνειν; ἦ γάρ δή νῦν γε οὗτοι ἀπονητότατα καρπόν κομίζονται ἐκ γῆς τῶν τε ἄλλων ἀνθρώπων πάντων καί τῶν λοιπῶν αἰγυπτίων, οἵ οὔτε ἀρότρῳ ἀναρρηγνύντες αὔλακας ἔχουσι πόνους οὔτε σκάλλοντες οὔτε ἄλλο ἐργαζόμενοι οὐδέν τῶν οἱ ἄλλοι ἄνθρωποι περί λήιον πονέουσι, ἀλλ' ἐπεάν σφι ὁ ποταμός αὐτόματος ἐπελθών ἄρσῃ τάς ἀρούρας, ἄρσας δέ ἀπολίπῃ ὀπίσω, τότε σπείρας ἕκαστος τήν ἑωυτοῦ ἄρουραν ἐσβάλλει ἐς αὐτήν ὗς, ἐπεάν δέ καταπατήσῃ τῇσι ὑσί τό σπέρμα, ἄμητον τό ἀπό τούτου μένει, ἀποδινήσας δέ τῇσι ὑσί τόν σῖτον οὕτω κομίζεται. εἰ ὦν βουλοίμεθα γνώμῃσι τῇσι ἰώνων χρᾶσθαι τά περί αἴγυπτον, οἵ φασι τό δέλτα μοῦνον εἶναι αἴγυπτον, ἀπό περσέος καλεομένης σκοπιῆς λέγοντες τό παρά θάλασσαν εἶναι αὐτῆς μέχρι ταριχηίων τῶν πηλουσιακῶν, τῇ δή τεσσεράκοντά εἰσι σχοῖνοι, τό δέ ἀπό θαλάσσης λεγόντων ἐς μεσόγαιαν τείνειν αὐτήν μέχρι κερκασώρου πόλιος, κατ' ἥν σχίζεται ὁ νεῖλος ἔς τε πηλούσιον ῥέων καί ἐς κάνωβον, τά δέ ἄλλα λεγόντων τῆς αἰγύπτου τά μέν λιβύης, τά δέ ἀραβίης εἶναι, ἀποδεικνύοιμεν ἄν τούτῳ τῷ λόγῳ χρεώμενοι αἰγυπτίοισι οὐκ ἐοῦσαν πρότερον χώρην. ἤδη γάρ σφι τό γε δέλτα, ὡς αὐτοί λέγουσι αἰγύπτιοι καί ἐμοί δοκέει, ἐστί κατάρρυτόν τε καί νεωστί ὡς λόγῳ εἰπεῖν ἀναπεφηνός. εἰ τοίνυν σφι χώρη γε μηδεμία ὑπῆρχε, τί περιεργάζοντο δοκέοντες πρῶτοι ἀνθρώπων γεγονέναι; οὐδέ ἔδεέ σφεας ἐς διάπειραν τῶν παιδίων ἰέναι, τίνα γλῶσσαν πρώτην ἀπήσουσι. ἀλλ' οὔτε αἰγυπτίους δοκέω ἅμα τῷ δέλτα τῷ ὑπό ἰώνων καλεομένῳ <αἰγύπτῳ> γενέσθαι αἰεί τε εἶναι ἐξ οὗ ἀνθρώπων γένος ἐγένετο, προϊούσης δέ τῆς χώρης πολλούς μέν τούς ὑπολειπομένους αὐτῶν γενέσθαι, πολλούς δέ τούς ὑποκαταβαίνοντας. τό δ' ὦν πάλαι αἱ θῆβαι αἴγυπτος ἐκαλέετο, τῆς τό περίμετρον στάδιοί εἰσι εἴκοσι καί ἑκατόν καί ἑξακισχίλιοι. εἰ ὦν ἡμεῖς ὀρθῶς περί αὐτῶν γινώσκομεν, ἴωνες οὐκ εὖ φρονέουσι περί αἰγύπτου. εἰ δέ ὀρθή ἐστι ἡ γνώμη τῶν ἰώνων, ἕλληνάς τε καί αὐτούς ἴωνας ἀποδείκνυμι οὐκ ἐπισταμένους λογίζεσθαι, οἵ φασι τρία μόρια εἶναι γῆν πᾶσαν, εὐρώπην τε καί ἀσίην καί λιβύην. τέταρτον γάρ δή σφεας δεῖ προσλογίζεσθαι αἰγύπτου τό δέλτα, εἰ μήτε γέ ἐστι τῆς ἀσίης μήτε τῆς λιβύης. οὐ γάρ δή ὁ νεῖλός γέ ἐστι κατά τοῦτον τόν λόγον ὁ τήν ἀσίην οὐρίζων τῇ λιβύῃ: τοῦ δέλτα δέ τούτου κατά τό ὀξύ περιρρήγνυται ὁ νεῖλος, ὥστε ἐν τῷ μεταξύ ἀσίης τε καί λιβύης γίνοιτ' ἄν. καί τήν μέν ἰώνων γνώμην ἀπίεμεν, ἡμεῖς δέ ὧδέ κῃ περί τούτων λέγομεν, αἴγυπτον μέν πᾶσαν εἶναι ταύτην τήν ὑπ' αἰγυπτίων οἰκεομένην, κατά περ κιλικίην τήν ὑπό κιλίκων καί ἀσσυρίην τήν ὑπό ἀσσυρίων, οὔρισμα δέ ἀσίῃ καί λιβύῃ οἴδαμεν οὐδέν ἐόν ὀρθῷ λόγῳ εἰ μή τούς αἰγυπτίων οὔρους. εἰ δέ τῷ ὑπ' ἑλλήνων νενομισμένῳ χρησόμεθα, νομιεῦμεν αἴγυπτον πᾶσαν ἀρξαμένην ἀπό καταδούπων τε καί ἐλεφαντίνης πόλιος δίχα διαιρέεσθαι καί ἀμφοτερέων τῶν ἐπωνυμιέων ἔχεσθαι: τά μέν γάρ αὐτῆς εἶναι τῆς λιβύης, τά δέ τῆς ἀσίης. ὁ γάρ δή νεῖλος ἀρξάμενος ἀπό τῶν καταδούπων ῥέει μέσην αἴγυπτον σχίζων ἐς θάλασσαν. μέχρι μέν νυν κερκασώρου πόλιος ῥέει εἷς ἐών ὁ νεῖλος, τό δέ ἀπό ταύτης τῆς πόλιος σχίζεται τριφασίας ὁδούς. καί ἡ μέν πρός ἠῶ τρέπεται, τό καλέεται πηλούσιον στόμα, ἡ δέ ἑτέρη τῶν ὁδῶν πρός ἑσπέρην ἔχει: τοῦτο δέ κανωβικόν στόμα κέκληται. ἡ δέ δή ἰθέα τῶν ὁδῶν τῷ νείλῳ ἐστί ἥδε: ἄνωθεν φερόμενος ἐς τό ὀξύ τοῦ δέλτα ἀπικνέεται, τό δέ ἀπό τούτου σχίζων μέσον τό δέλτα ἐς θάλασσαν ἐξιεῖ, οὔτε ἐλαχίστην μοῖραν τοῦ ὕδατος παρεχόμενος ταύτῃ οὔτε ἥκιστα ὀνομαστήν, τό καλέεται σεβεννυτικόν στόμα. ἔστι δέ καί ἕτερα διφάσια στόματα ἀπό τοῦ σεβεννυτικοῦ ἀποσχισθέντα φέροντα ἐς θάλασσαν, τοῖσι οὐνόματα κεῖται τάδε, τῷ μέν σαϊτικόν αὐτῶν, τῷ δέ μενδήσιον. τό δέ βολβίτινον στόμα καί τό βουκολικόν οὐκ ἰθαγενέα στόματά ἐστι ἀλλ' ὀρυκτά. μαρτυρέει δέ μοι τῇ γνώμῃ, ὅτι τοσαύτη ἐστί αἴγυπτος ὅσην τινά ἐγώ ἀποδείκνυμι τῷ λόγῳ, καί τό ἄμμωνος χρηστήριον γενόμενον, τό ἐγώ τῆς ἐμεωυτοῦ γνώμης ὕστερον περί αἴγυπτον ἐπυθόμην. οἱ γάρ δή ἐκ μαρέης τε πόλιος καί ἄπιος οἰκέοντες αἰγύπτου τά πρόσουρα λιβύῃ, αὐτοί τε δοκέοντες εἶναι λίβυες καί οὐκ αἰγύπτιοι καί ἀχθόμενοι τῇ περί τά ἱρά θρησκηίῃ, βουλόμενοι θηλέων βοῶν μή ἔργεσθαι, ἔπεμψαν ἐς ἄμμωνος φάμενοι οὐδέν σφίσι τε καί αἰγυπτίοισι κοινόν εἶναι: οἰκέειν τε γάρ ἔξω τοῦ δέλτα καί οὐκ ὁμολογέειν αὐτοῖσι <κατά γλῶσσαν>, βούλεσθαί τε πάντων σφίσι ἐξεῖναι γεύεσθαι. ὁ δέ θεός σφεας οὐκ ἔα ποιέειν ταῦτα, φάς αἴγυπτον εἶναι ταύτην τήν ὁ νεῖλος ἐπιών ἄρδει, καί αἰγυπτίους εἶναι τούτους οἵ ἔνερθε ἐλεφαντίνης πόλιος οἰκέοντες ἀπό τοῦ ποταμοῦ τούτου πίνουσι. οὕτω σφι ταῦτα ἐχρήσθη. ἐπέρχεται δέ ὁ νεῖλος, ἐπεάν πληθύῃ, οὐ μοῦνον τό δέλτα ἀλλά καί τοῦ λιβυκοῦ τε λεγομένου χωρίου εἶναι καί τοῦ ἀραβίου ἐνιαχῇ καί ἐπί δύο ἡμερέων ἑκατέρωθι ὁδόν, καί πλέον ἔτι τούτου καί ἔλασσον. τοῦ ποταμοῦ δέ φύσιος πέρι οὔτε τι τῶν ἱρέων οὔτε ἄλλου οὐδενός παραλαβεῖν ἐδυνάσθην. πρόθυμος δέ ἔα τάδε παρ' αὐτῶν πυθέσθαι, ὅ τι κατέρχεται μέν ὁ νεῖλος πληθύων ἀπό τροπέων τῶν θερινέων ἀρξάμενος ἐπ' ἑκατόν ἡμέρας, πελάσας δέ ἐς τόν ἀριθμόν τουτέων τῶν ἡμερέων ὀπίσω ἀπέρχεται ἀπολείπων τό ῥέεθρον, ὥστε βραχύς τόν χειμῶνα ἅπαντα διατελέει ἐών μέχρις οὗ αὖτις τροπέων τῶν θερινέων. τούτων ὦν πέρι οὐδενός οὐδέν οἷός τε ἐγενόμην παραλαβεῖν [παρά] τῶν αἰγυπτίων, ἱστορέων αὐτούς ἥντινα δύναμιν ἔχει ὁ νεῖλος τά ἔμπαλιν πεφυκέναι τῶν ἄλλων ποταμῶν. ταῦτά τε δή τά λελεγμένα βουλόμενος εἰδέναι ἱστόρεον καί ὅ τι αὔρας ἀποπνεούσας μοῦνος πάντων ποταμῶν οὐ παρέχεται. ἀλλά ἑλλήνων μέν τινες ἐπίσημοι βουλόμενοι γενέσθαι σοφίην ἔλεξαν περί τοῦ ὕδατος τούτου τριφασίας ὁδούς, τῶν τάς μέν δύο [τῶν ὁδῶν] οὐκ ἀξιῶ μνησθῆναι εἰ μή ὅσον σημῆναι βουλόμενος μοῦνον. τῶν ἡ ἑτέρη μέν λέγει τούς ἐτησίας ἀνέμους εἶναι αἰτίους πληθύειν τόν ποταμόν, κωλύοντας ἐς θάλασσαν ἐκρέειν τόν νεῖλον. πολλάκις δέ ἐτησίαι μέν οὐκ ὦν ἔπνευσαν, ὁ δέ νεῖλος τὠυτό ἐργάζεται. πρός δέ, εἰ ἐτησίαι αἴτιοι ἦσαν, χρῆν καί τούς ἄλλους ποταμούς, ὅσοι τοῖσι ἐτησίῃσι ἀντίοι ῥέουσι, ὁμοίως πάσχειν καί κατά τά αὐτά τῷ νείλῳ, καί μᾶλλον ἔτι τοσούτῳ ὅσῳ ἐλάσσονες ἐόντες ἀσθενέστερα τά ῥεύματα παρέχονται: εἰσί δέ πολλοί μέν ἐν τῇ συρίῃ ποταμοί, πολλοί δέ ἐν τῇ λιβύῃ, οἵ οὐδέν τοιοῦτο πάσχουσι οἷόν τι καί ὁ νεῖλος. ἡ δ' ἑτέρη ἀνεπιστημονεστέρη μέν ἐστι τῆς λελεγμένης, λόγῳ δέ εἰπεῖν θωμασιωτέρη, ἥ λέγει ἀπό τοῦ ὠκεανοῦ ῥέοντα αὐτόν ταῦτα μηχανᾶσθαι, τόν δέ ὠκεανόν γῆν περί πᾶσαν ῥέειν. ἡ δέ τρίτη τῶν ὁδῶν πολλόν ἐπιεικεστάτη ἐοῦσα μάλιστα ἔψευσται. λέγει γάρ δή οὐδ' αὕτη οὐδέν, φαμένη τόν νεῖλον ῥέειν ἀπό τηκομένης χιόνος, ὅς ῥέει μέν ἐκ λιβύης διά μέσων αἰθιόπων, ἐκδιδοῖ δέ ἐς αἴγυπτον: κῶς ὦν δῆτα ῥέοι ἄν ἀπό χιόνος, ἀπό τῶν θερμοτάτων [τόπων] ῥέων ἐς τά ψυχρότερα; <τεκμήρια> γῶν πολλά ἐστι, ἀνδρί γε λογίζεσθαι τοιούτων πέρι οἵῳ τε ἐόντι, ὡς οὐδέ οἰκός ἀπό χιόνος μιν ῥέειν. πρῶτον μέν καί μέγιστον μαρτύριον οἱ ἄνεμοι παρέχονται πνέοντες ἀπό τῶν χωρέων τουτέων θερμοί. δεύτερον δέ, ὅτι ἄνομβρος ἡ χώρη καί ἀκρύσταλλος διατελέει ἐοῦσα, ἐπί δέ χιόνι πεσούσῃ πᾶσα ἀνάγκη ἐστί ὗσαι ἐν πέντε ἡμέρῃσι, ὥστε, εἰ ἐχιόνιζε, ὕετο ἄν ταῦτα τά χωρία. τρίτα δέ, οἱ ἄνθρωποι ὑπό τοῦ καύματος μέλανες ἐόντες. ἰκτῖνοι δέ καί χελιδόνες δι' ἔτεος ἐόντες οὐκ ἀπολείπουσι, γέρανοι δέ φεύγουσαι τόν χειμῶνα τόν ἐν τῇ σκυθικῇ χώρῃ γινόμενον φοιτῶσι ἐς χειμασίην ἐς τούς τόπους τούτους. εἰ τοίνυν ἐχιόνιζε καί ὅσον ὦν ταύτην τήν χώρην δι' ἧς τε ῥέει καί ἐκ τῆς ἄρχεται ῥέων ὁ νεῖλος, ἦν ἄν [τι] τούτων οὐδέν, ὡς ἡ ἀνάγκη ἐλέγχει. ὁ δέ περί τοῦ ὠκεανοῦ λέξας ἐς ἀφανές τόν μῦθον ἀνενείκας οὐκ ἔχει ἔλεγχον: οὐ γάρ τινα ἔγωγε οἶδα ποταμόν ὠκεανόν ἐόντα, ὅμηρον δέ ἤ τινα τῶν πρότερον γενομένων ποιητέων δοκέω τοὔνομα εὑρόντα ἐς ποίησιν ἐσενείκασθαι. εἰ δέ δεῖ μεμψάμενον γνώμας τάς προκειμένας αὐτόν περί τῶν ἀφανέων γνώμην ἀποδέξασθαι, φράσω δι' ὅ τι μοι δοκέει πληθύεσθαι ὁ νεῖλος τοῦ θέρεος: τήν χειμερινήν ὥρην ἀπελαυνόμενος ὁ ἥλιος ἐκ τῆς ἀρχαίης διεξόδου ὑπό τῶν χειμώνων ἔρχεται τῆς λιβύης τά ἄνω. ὡς μέν νυν ἐν ἐλαχίστῳ δηλῶσαι, πᾶν εἴρηται: τῆς γάρ ἄν ἀγχοτάτω τε ᾖ χώρης οὗτος ὁ θεός καί κατά ἥντινα, ταύτην οἰκός διψῆν τε ὑδάτων μάλιστα καί τά ἐγχώρια ῥεύματα μαραίνεσθαι τῶν ποταμῶν. ὡς δέ ἐν πλέονι λόγῳ δηλῶσαι, ὧδε ἔχει. διεξιών τῆς λιβύης τά ἄνω ὁ ἥλιος τάδε ποιέει. ἅτε διά παντός τοῦ χρόνου αἰθρίου τε ἐόντος τοῦ ἠέρος τοῦ κατά ταῦτα τά χωρία καί ἀλεεινῆς τῆς χώρης ἐούσης καί <ἄνευ> ἀνέμων ψυχρῶν, διεξιών ποιέει οἷόν περ καί τό θέρος ἔωθε ποιέειν ἰών τό μέσον τοῦ οὐρανοῦ: ἕλκει γάρ ἐπ' ἑωυτόν τό ὕδωρ, ἑλκύσας δέ ἀπωθέει ἐς τά ἄνω χωρία, ὑπολαμβάνοντες δέ οἱ ἄνεμοι καί διασκιδνάντες τήκουσι: καί εἰσί οἰκότως οἱ ἀπό ταύτης τῆς χώρης πνέοντες, ὅ τε νότος καί ὁ λίψ, ἀνέμων πολλόν τῶν πάντων ὑετιώτατοι. δοκέει δέ μοι οὐδέ πᾶν τό ὕδωρ τό ἐπέτειον ἑκάστοτε ἀποπέμπεσθαι τοῦ νείλου ὁ ἥλιος, ἀλλά καί ὑπολείπεσθαι περί ἑωυτόν. πρηϋνομένου δέ τοῦ χειμῶνος ἀπέρχεται ὁ ἥλιος ἐς μέσον τόν οὐρανόν ὀπίσω, καί τό ἐνθεῦτεν ἤδη ὁμοίως ἀπό πάντων ἕλκει τῶν ποταμῶν. τέως δέ οἱ μέν ὀμβρίου ὕδατος συμμισγομένου πολλοῦ αὐτοῖσι, ἅτε ὑομένης τε τῆς χώρης καί κεχαραδρωμένης, ῥέουσι μεγάλοι: τοῦ δέ θέρεος τῶν τε ὄμβρων ἐπιλειπόντων αὐτούς καί ὑπό τοῦ ἡλίου ἑλκόμενοι ἀσθενέες εἰσί. ὁ δέ νεῖλος, ἐών ἄνομβρος, ἑλκόμενος δέ ὑπό τοῦ ἡλίου, μοῦνος ποταμῶν τοῦτον τόν χρόνον οἰκότως αὐτός ἑωυτοῦ ῥέει πολλῷ ὑποδεέστερος ἤ τοῦ θέρεος: τότε μέν γάρ μετά πάντων τῶν ὑδάτων ἴσον ἕλκεται, τόν δέ χειμῶνα μοῦνος πιέζεται. οὕτω τόν ἥλιον νενόμικα τούτων αἴτιον εἶναι. αἴτιος δέ ὁ αὐτός οὗτος κατά γνώμην τήν ἐμήν καί τόν ἠέρα ξηρόν [τόν] ταύτῃ εἶναι, διακαίων τήν διέξοδον [αὐτῷ]: οὕτω τῆς λιβύης τά ἄνω θέρος αἰεί κατέχει. εἰ δέ ἡ στάσις ἤλλακτο τῶν ὡρέων καί τοῦ οὐρανοῦ τῇ μέν νῦν ὁ βορέης τε καί ὁ χειμών ἑστᾶσι, ταύτῃ μέν τοῦ νότου ἦν ἡ στάσις καί τῆς μεσαμβρίης, τῇ δέ ὁ νότος νῦν ἕστηκε, ταύτῃ δέ ὁ βορέης, εἰ ταῦτα οὕτως εἶχε, ὁ ἥλιος ἄν ἀπελαυνόμενος ἐκ μέσου τοῦ οὐρανοῦ ὑπό τοῦ χειμῶνος καί τοῦ βορέω ἤιε ἄν τά ἄνω τῆς εὐρώπης κατά περ νῦν τῆς λιβύης ἔρχεται, διεξιόντα δ' ἄν μιν διά πάσης εὐρώπης ἔλπομαι ποιέειν ἄν τόν ἴστρον τά περ νῦν ἐργάζεται τόν νεῖλον. τῆς αὔρης δέ πέρι, ὅ τι οὐκ ἀποπνέει ἀπό τοῦ νείλου, τήνδε ἔχω γνώμην, ὡς κάρτα ἀπό θερμέων χωρέων οὐκ οἰκός ἐστι οὐδέν ἀποπνέειν, αὔρη δέ ἀπό ψυχροῦ τινος φιλέει πνέειν. ταῦτα μέν νυν ἔστω ὡς ἔστι τε καί ὡς ἀρχήν ἐγένετο. τοῦ δέ νείλου τάς πηγάς οὔτε αἰγυπτίων οὔτε λιβύων οὔτε ἑλλήνων τῶν ἐμοί ἀπικομένων ἐς λόγους οὐδείς ὑπέσχετο εἰδέναι, εἰ μή ἐν αἰγύπτῳ ἐν σάϊ πόλι ὁ γραμματιστής τῶν ἱρῶν χρημάτων τῆς ἀθηναίης. οὗτος δ' ἔμοιγε παίζειν ἐδόκεε, φάμενος εἰδέναι ἀτρεκέως. ἔλεγε δέ ὧδε, εἶναι δύο ὄρεα ἐς ὀξύ τάς κορυφάς ἀπηγμένα, μεταξύ συήνης τε πόλιος κείμενα τῆς θηβαΐδος καί ἐλεφαντίνης, οὐνόματα δέ εἶναι τοῖσι ὄρεσι τῷ μέν κρῶφι, τῷ δέ μῶφι: τάς ὦν δή πηγάς τοῦ νείλου ἐούσας ἀβύσσους ἐκ τοῦ μέσου τῶν ὀρέων τούτων ῥέειν, καί τό μέν ἥμισυ τοῦ ὕδατος ἐπ' αἰγύπτου ῥέειν καί πρός βορέην ἄνεμον, τό δ' ἕτερον ἥμισυ ἐπ' αἰθιοπίης τε καί νότου. ὡς δέ ἄβυσσοί εἰσι αἱ πηγαί, ἐς διάπειραν ἔφη τούτου ψαμμήτιχον αἰγύπτου βασιλέα ἀπικέσθαι: πολλέων γάρ αὐτόν χιλιάδων ὀργυιέων πλεξάμενον κάλον κατεῖναι ταύτῃ καί οὐκ ἐξικέσθαι ἐς βυσσόν. οὗτος μέν δή ὁ γραμματιστής, εἰ ἄρα ταῦτα γενόμενα ἔλεγε, ἀπέφαινε, ὡς ἐμέ κατανοέειν, δίνας τινάς ταύτῃ ἐούσας ἰσχυράς καί παλιρροίην, οἷα [δέ] ἐμβάλ λοντος τοῦ ὕδατος τοῖσι ὄρεσι, <ὥστε> μή δύνασθαι κατιεμένην καταπειρητηρίην ἐς βυσσόν ἰέναι. ἄλλου δέ οὐδενός οὐδέν ἐδυνάμην πυθέσθαι, ἀλλά τοσόνδε μέν ἄλλο ἐπί μακρότατον ἐπυθόμην, μέχρι μέν ἐλεφαντίνης πόλιος αὐτόπτης ἐλθών, τό δ' ἀπό τούτου ἀκοῇ ἤδη ἱστορέων. ἀπό ἐλεφαντίνης πόλιος ἄνω ἰόντι ἄναντές ἐστι χωρίον: ταύτῃ ὦν δεῖ τό πλοῖον διαδήσαντας ἀμφοτέρωθεν κατά περ βοῦν πορεύεσθαι: ἤν δέ ἀπορραγῇ τό πλοῖον, οἴχεται φερόμενον ὑπό ἰσχύος τοῦ ῥόου. τό δέ χωρίον τοῦτό ἐστι ἐπ' ἡμέρας τέσσερας πλόος, σκολιός δέ ταύτῃ κατά περ ὁ μαίανδρός ἐστι ὁ νεῖλος: σχοῖνοι δέ δυώδεκά εἰσι οὗτοι τούς δεῖ τούτῳ τῷ τρόπῳ διεκπλῶσαι. καί ἔπειτα ἀπίξεαι ἐς πεδίον λεῖον, ἐν τῷ νῆσον περιρρέει ὁ νεῖλος: ταχομψώ οὔνομα αὐτῇ ἐστι: οἰκέουσι δέ τά ἀπό ἐλεφαντίνης ἄνω αἰθίοπες ἤδη καί τῆς νήσου τό ἥμισυ, τό δέ ἥμισυ αἰγύπτιοι. ἔχεται δέ τῆς νήσου λίμνη μεγάλη, τήν πέριξ νομάδες αἰθίοπες νέμονται: τήν διεκπλώσας ἐς τοῦ νείλου τό ῥέεθρον ἥξεις, τό ἐς τήν λίμνην ταύτην ἐκδιδοῖ. καί ἔπειτα ἀποβάς παρά τόν ποταμόν ὁδοιπορίην ποιήσεαι ἡμερέων τεσσεράκοντα: σκόπελοί τε γάρ ἐν τῷ νείλῳ ὀξέες ἀνέχουσι καί χοιράδες πολλαί εἰσι, δι' ὧν οὐκ οἷά τέ ἐστι πλέειν. διεξελθών δέ ἐν τῇσι τεσσεράκοντα ἡμέρῃσι τοῦτο τό χωρίον, αὖτις ἐς ἕτερον πλοῖον ἐσβάς δυώδεκα ἡμέρας πλεύσεαι καί ἔπειτα ἥξεις ἐς πόλιν μεγάλην τῇ οὔνομά ἐστι μεροή. λέγεται δέ αὕτη ἡ πόλις εἶναι μητρόπολις τῶν ἄλλων αἰθιόπων: οἱ δ' ἐν ταύτῃ δία θεῶν καί διόνυσον μούνους σέβονται, τούτους τε μεγάλως τιμῶσι: καί σφι μαντήιον διός κατέστηκε: στρατεύονται δέ, ἐπεάν σφεας ὁ θεός οὗτος κελεύῃ διά θεσπισμάτων, καί τῇ ἄν κελεύῃ, ἐκεῖσε. ἀπό δέ ταύτης τῆς πόλιος πλέων ἐν ἴσῳ χρόνῳ ἄλλῳ ἥξεις ἐς τούς αὐτομόλους ἐν ὅσῳ περ ἐξ ἐλεφαντίνης ἦλθες ἐς τήν μητρόπολιν τήν αἰθιόπων. τοῖσι δέ αὐτομόλοισι τούτοισι οὔνομά ἐστι ἀσμάχ, δύναται δέ τοῦτο τό ἔπος κατά τήν ἑλλήνων γλῶσσαν »οἱ ἐξ ἀριστερῆς χειρός παριστάμενοι βασιλέϊ«. ἀπέστησαν δέ αὗται τέσσερες καί εἴκοσι μυριάδες αἰγυπτίων τῶν μαχίμων ἐς τούς αἰθίοπας τούτους δι' αἰτίην τοιήνδε. ἐπί ψαμμητίχου βασιλέος φυλακαί κατέστασαν ἔν τε ἐλεφαντίνῃ πόλι πρός αἰθιόπων καί ἐν δάφνῃσι τῇσι πηλουσίῃσι ἄλλη [δέ] πρός ἀραβίων τε καί ἀσσυρίων καί ἐν μαρέῃ πρός λιβύης ἄλλη: ἔτι δέ ἐπ' ἐμέο καί περσέων κατά ταὐτά αἱ φυλακαί ἔχουσι ὡς καί ἐπί ψαμμητίχου ἦσαν: καί γάρ ἐν ἐλεφαντίνῃ πέρσαι φρουρέουσι καί ἐν δάφνῃσι. τούς ὦν δή αἰγυπτίους τρία ἔτεα φρουρήσαντας ἀπέλυε οὐδείς τῆς φρουρῆς: οἱ δέ βουλευσάμενοι καί κοινῷ λόγῳ χρησάμενοι πάντες ἀπό τοῦ ψαμμητίχου ἀποστάντες ἤισαν ἐς αἰθιοπίην. ψαμμήτιχος δέ πυθόμενος ἐδίωκε: ὡς δέ κατέλαβε, ἐδέετο πολλά λέγων καί σφεας θεούς πατρωίους ἀπολιπεῖν οὐκ ἔα καί τέκνα καί γυναῖκας: τῶν δέ τινα λέγεται δείξαντα τό αἰδοῖον εἰπεῖν, ἔνθα ἄν τοῦτο ᾖ, ἔσεσθαι αὐτοῖσι ἐνθαῦτα καί τέκνα καί γυναῖκας. οὗτοι ἐπείτε ἐς αἰθιοπίην ἀπίκοντο, διδοῦσι σφέας αὐτούς τῷ αἰθιόπων βασιλέϊ. ὁ δέ σφεας τῷδε ἀντιδωρέεται: ἦσάν οἱ διάφοροί τινες γεγονότες τῶν αἰθιόπων: τούτους ἐκέλευε ἐξελόντας τήν ἐκείνων γῆν οἰκέειν. τούτων δέ ἐσοικισθέντων ἐς τούς αἰθίοπας, ἡμερώτεροι γεγόνασι αἰθίοπες, ἤθεα μαθόντες αἰγύπτια. μέχρι μέν νυν τεσσέρων μηνῶν πλόου καί ὁδοῦ γινώσκεται ὁ νεῖλος πάρεξ τοῦ ἐν αἰγύπτῳ ῥεύματος: τοσοῦτοι γάρ συμβαλλομένῳ μῆνες εὑρίσκονται ἀναισιμούμενοι ἐξ ἐλεφαντίνης πορευομένῳ ἐς τούς αὐτομόλους τούτους: ῥέει δέ ἀπό ἑσπέρης τε καί ἡλίου δυσμέων. τό δέ ἀπό τοῦδε οὐδείς ἔχει σαφέως φράσαι: ἔρημος γάρ ἐστι ἡ χώρη αὕτη ὑπό καύματος. ἀλλά τάδε μέν ἤκουσα ἀνδρῶν κυρηναίων φαμένων ἐλθεῖν τε ἐπί τό ἄμμωνος χρηστήριον καί ἀπικέσθαι ἐς λόγους ἐτεάρχῳ τῷ ἀμμωνίων βασιλέϊ, καί κως ἐκ λόγων ἄλλων ἀπικέσθαι ἐς λέσχην περί τοῦ νείλου, ὡς οὐδείς αὐτοῦ οἶδε τάς πηγάς. καί τόν ἐτέαρχον φάναι ἐλθεῖν κοτε παρ' αὐτόν νασαμῶνας ἄνδρας: (τό δέ ἔθνος τοῦτο ἐστί μέν λιβυκόν, νέμεται δέ τήν σύρτιν τε καί τήν πρός ἠῶ χώρην τῆς σύρτιος οὐκ ἐπί πολλόν): ἀπικομένους δέ τούς νασαμῶνας καί εἰρωτωμένους εἴ τι ἔχουσι πλέον λέγειν περί τῶν ἐρήμων τῆς λιβύης, φάναι παρά σφίσι γενέσθαι ἀνδρῶν δυναστέων παῖδας ὑβριστάς, τούς ἄλλα τε μηχανᾶσθαι ἀνδρωθέντας περισσά καί δή καί ἀποκληρῶσαι πέντε ἑωυτῶν ὀψομένους τά ἔρημα τῆς λιβύης καί εἴ τι πλέον ἴδοιεν τῶν τά μακρότατα ἰδομένων. τῆς γάρ λιβύης τά μέν κατά τήν βορηίην θάλασσαν ἀπ' αἰγύπτου ἀρξάμενοι μέχρι σολόεντος ἄκρης, ἥ τελευτᾷ τῆς λιβύης, παρήκουσι παρά πᾶσαν λίβυες καί λιβύων ἔθνεα πολλά, πλήν ὅσον ἕλληνες καί φοίνικες ἔχουσι: τά δέ ὑπέρ θαλάσσης τε καί τῶν ἐπί θάλασσαν κατηκόντων ἀνθρώπων, [τά κατύπερθε] θηριώδης ἐστί ἡ λιβύη: τά δέ κατύπερθε τῆς θηριώδεος ψάμμος τέ ἐστι καί ἄνυδρος δεινῶς καί ἔρημος πάντων. ἐκείνους ὦν τούς νεηνίας ἀποπεμπομένους ὑπό τῶν ἡλίκων, ὕδατί τε καί σιτίοισι εὖ ἐξηρτυμένους, ἰέναι τά πρῶτα μέν διά τῆς οἰκεομένης, ταύτην δέ διεξελθόντας ἐς τήν θηριώδεα ἀπικέσθαι, ἐκ δέ ταύτης τήν ἔρημον διεξιέναι τήν ὁδόν ποιευμένους πρός ζέφυρον ἄνεμον. διεξελθόντας δέ χῶρον πολλόν ψαμμώδεα καί ἐν πολλῇσι ἡμέρῃσι ἰδεῖν δή κοτε δένδρεα ἐν πεδίῳ πεφυκότα, καί σφεας προσελθόντας ἅπτεσθαι τοῦ ἐπεόντος ἐπί τῶν δενδρέων καρποῦ, ἁπτομένοισι δέ σφι ἐπελθεῖν ἄνδρας μικρούς, μετρίων ἐλάσσονας ἀνδρῶν, λαβόντας δέ ἄγειν σφέας: φωνῆς δέ οὔτε τι τῆς ἐκείνων τούς νασαμῶνας γινώσκειν οὔτε τούς ἄγοντας τῶν νασαμώνων. ἄγειν τε δή αὐτούς δι' ἑλέων μεγίστων, καί διεξελθόντας ταῦτα ἀπικέσθαι ἐς πόλιν ἐν τῇ πάντας εἶναι τοῖσι ἄγουσι τό μέγαθος ἴσους, χρῶμα δέ μέλανας. παρά δέ τήν πόλιν ῥέειν ποταμόν μέγαν, ῥέειν δέ ἀπό ἑσπέρης αὐτόν πρός ἥλιον ἀνατέλλοντα, φαίνεσθαι δέ ἐν αὐτῷ κροκοδείλους. ὁ μέν δή τοῦ ἀμμωνίου ἐτεάρχου λόγος ἐς τοσοῦτό μοι δεδηλώσθω, πλήν ὅτι ἀπονοστῆσαί τε ἔφασκε τούς νασαμῶνας, ὡς οἱ κυρηναῖοι ἔλεγον, καί ἐς τούς οὗτοι ἀπίκοντο ἀνθρώπους, γόητας εἶναι ἅπαντας. τόν δέ δή ποταμόν τοῦτον τόν παραρρέοντα καί ἐτέαρχος συνεβάλλετο εἶναι νεῖλον, καί δή καί ὁ λόγος οὕτω αἱρέει. ῥέει γάρ ἐκ λιβύης ὁ νεῖλος καί μέσην τάμνων λιβύην: καί ὡς ἐγώ συμβάλλομαι τοῖσι ἐμφανέσι τά μή γινωσκόμενα τεκμαιρόμενος, τῷ ἴστρῳ ἐκ τῶν ἴσων μέτρων ὁρμᾶται. ἴστρος τε γάρ ποταμός ἀρξάμενος ἐκ κελτῶν καί πυρήνης πόλιος ῥέει μέσην σχίζων τήν εὐρώπην (οἱ δέ κελτοί εἰσι ἔξω ἡρακλέων στηλέων, ὁμουρέουσι δέ κυνησίοισι, οἵ ἔσχατοι πρός δυσμέων οἰκέουσι τῶν ἐν τῇ εὐρώπῃ κατοικημένων): τελευτᾷ δέ ὁ ἴστρος ἐς θάλασσαν ῥέων τήν τοῦ εὐξείνου πόντου διά πάσης εὐρώπης, τῇ ἰστρίην οἱ μιλησίων οἰκέουσι ἄποικοι. ὁ μέν δή ἴστρος, ῥέει γάρ δι' οἰκεομένης, πρός πολλῶν γινώσκεται, περί δέ τῶν τοῦ νείλου πηγέων οὐδείς ἔχει λέγειν: ἀοίκητός τε γάρ καί ἔρημός ἐστι ἡ λιβύη δι' ἧς ῥέει. περί δέ τοῦ ῥεύματος αὐτοῦ, ἐπ' ὅσον μακρότατον ἱστορέοντα ἦν ἐξικέσθαι, εἴρηται. ἐκδιδοῖ δέ ἐς αἴγυπτον, ἡ δέ αἴγυπτος τῆς ὀρεινῆς κιλικίης μάλιστά κῃ ἀντίη κεῖται: ἐνθεῦτεν δέ ἐς σινώπην τήν ἐν τῷ εὐξείνῳ πόντῳ πέντε ἡμερέων ἰθέα ὁδός εὐζώνῳ ἀνδρί: ἡ δέ σινώπη τῷ ἴστρῳ ἐκδιδόντι ἐς θάλασσαν ἀντίον κεῖται. οὕτω τόν νεῖλον δοκέω διά πάσης [τῆς] λιβύης διεξιόντα ἐξισοῦσθαι τῷ ἴστρῳ. νείλου μέν νυν πέρι τοσαῦτα εἰρήσθω. ἔρχομαι δέ περί αἰγύπτου μηκυνέων τόν λόγον, ὅτι πλεῖστα θωμάσια ἔχει [ἤ ἡ ἄλλη πᾶσα χώρη] καί ἔργα λόγου μέζω παρέχεται πρός πᾶσαν <ἄλλην> χώρην: τούτων εἵνεκα πλέω περί αὐτῆς εἰρήσεται. αἰγύπτιοι ἅμα τῷ οὐρανῷ τῷ κατά σφέας ἐόντι ἑτεροίῳ καί τῷ ποταμῷ φύσιν ἀλλοίην παρεχομένῳ ἤ οἱ ἄλλοι ποταμοί, τά πολλά πάντα ἔμπαλιν τοῖσι ἄλλοισι ἀνθρώποισι ἐστήσαντο ἤθεά τε καί νόμους. ἐν τοῖσι αἱ μέν γυναῖκες ἀγοράζουσι καί καπηλεύουσι, οἱ δέ ἄνδρες κατ' οἴκους ἐόντες ὑφαίνουσι. ὑφαίνουσι δέ οἱ μέν ἄλλοι ἄνω τήν κρόκην ὠθέοντες, αἰγύπτιοι δέ κάτω. τά ἄχθεα οἱ μέν ἄνδρες ἐπί τῶν κεφαλέων φορέουσι, αἱ δέ γυναῖκες ἐπί τῶν ὤμων. οὐρέουσι αἱ μέν γυναῖκες ὀρθαί, οἱ δέ ἄνδρες κατήμενοι. εὐμαρείῃ χρέωνται ἐν τοῖσι οἴκοισι, ἐσθίουσι δέ ἔξω ἐν τῇσι ὁδοῖσι, ἐπιλέγοντες ὡς τά μέν αἰσχρά ἀναγκαῖα δέ ἐν ἀποκρύφῳ ἐστί ποιέειν χρεόν, τά δέ μή αἰσχρά ἀναφανδόν. ἱρᾶται γυνή μέν οὐδεμία οὔτε ἔρσενος θεοῦ οὔτε θηλέης, ἄνδρες δέ πάντων τε καί πασέων. τρέφειν τούς τοκέας τοῖσι μέν παισί οὐδεμία ἀνάγκη μή βουλομένοισι, τῇσι δέ θυγατράσι πᾶσα ἀνάγκη καί μή βουλομένῃσι. οἱ ἱρέες τῶν θεῶν τῇ μέν ἄλλῃ κομῶσι, ἐν αἰγύπτῳ δέ ξυροῦνται. τοῖσι ἄλλοισι ἀνθρώποισι νόμος ἅμα κήδεϊ κεκάρθαι τάς κεφαλάς τούς μάλιστα ἱκνέεται, αἰγύπτιοι δέ ὑπό τούς θανάτους ἀνιεῖσι τάς τρίχας αὔξεσθαι τάς τε ἐν τῇ κεφαλῇ καί τῷ γενείῳ, τέως ἐξυρωμένοι. τοῖσι μέν ἄλλοισι ἀνθρώποισι χωρίς θηρίων <ἡ> δίαιτα ἀποκέκριται, αἰγυπτίοισι δέ ὁμοῦ θηρίοισι ἡ δίαιτά ἐστι. ἀπό πυρῶν καί κριθέων ὧλλοι ζώουσι, αἰγυπτίων δέ τῷ ποιευμένῳ ἀπό τούτων τήν ζόην ὄνειδος μέγιστόν ἐστι, ἀλλά ἀπό ὀλυρέων ποιεῦνται σιτία, τάς ζειάς μετεξέτεροι καλέουσι. φυρῶσι τό μέν σταῖς τοῖσι ποσί, τόν δέ πηλόν τῇσι χερσί, καί τήν κόπρον ἀναιρέονται. τά αἰδοῖα ὧλλοι μέν ἐῶσι ὡς ἐγένοντο, πλήν ὅσοι ἀπό τούτων ἔμαθον, αἰγύπτιοι δέ περιτάμνονται. εἵματα τῶν μέν ἀνδρῶν ἕκαστος ἔχει δύο, τῶν δέ γυναικῶν ἕν ἑκάστη. τῶν ἱστίων τούς κρίκους καί τούς κάλους οἱ μέν ἄλλοι ἔξωθεν προσδέουσι, αἰγύπτιοι δέ ἔσωθεν. γράμματα γράφουσι καί λογίζονται ψήφοισι ἕλληνες μέν ἀπό τῶν ἀριστερῶν ἐπί τά δεξιά φέροντες τήν χεῖρα, αἰγύπτιοι δέ ἀπό τῶν δεξιῶν ἐπί τά ἀριστερά: καί ποιεῦντες ταῦτα αὐτοί μέν φασι ἐπιδέξια ποιέειν, ἕλληνας δέ ἐπαρίστερα. διφασίοισι δέ γράμμασι χρέωνται, καί τά μέν αὐτῶν ἱρά, τά δέ δημοτικά καλέεται. θεοσεβέες δέ περισσῶς ἐόντες μάλιστα πάντων ἀνθρώπων νόμοισι τοιοισίδε χρέωνται. ἐκ χαλκέων ποτηρίων πίνουσι, διασμῶντες ἀνά πᾶσαν ἡμέρην, οὐκ ὁ μέν, ὁ δ' οὔ, ἀλλά πάντες. εἵματα δέ λίνεα φορέουσι αἰεί νεόπλυτα, ἐπιτηδεύοντες τοῦτο μάλιστα. τά τε αἰδοῖα περιτάμνονται καθαρειότητος εἵνεκεν, προτιμῶντες καθαροί εἶναι ἤ εὐπρεπέστεροι. οἱ δέ ἱρέες ξυροῦνται πᾶν τό σῶμα διά τρίτης ἡμέρης, ἵνα μήτε φθείρ μήτε ἄλλο μυσαρόν μηδέν ἐγγίνηταί σφι θεραπεύουσι τούς θεούς. ἐσθῆτα δέ φορέουσι οἱ ἱρέες λινέην μούνην καί ὑποδήματα βύβλινα, ἄλλην δέ σφι ἐσθῆτα οὐκ ἔξεστι λαβεῖν οὐδέ ὑποδήματα ἄλλα. λοῦνται δέ δίς τε τῆς ἡμέρης ἑκάστης ψυχρῷ καί δίς ἑκάστης νυκτός, ἄλλας τε θρησκηίας ἐπιτελέουσι μυρίας ὡς εἰπεῖν λόγῳ. πάσχουσι δέ καί ἀγαθά οὐκ ὀλίγα: οὔτε τι γάρ τῶν οἰκηίων τρίβουσι οὔτε δαπανῶνται, ἀλλά καί σιτία σφί ἐστι ἱρά πεσσόμενα, καί κρεῶν βοέων καί χηνέων πλῆθός τι ἑκάστῳ γίνεται πολλόν ἡμέρης ἑκάστης, δίδοται δέ σφι καί οἶνος ἀμπέλινος: ἰχθύων δέ οὔ σφι ἔξεστι πάσασθαι. κυάμους δέ οὔτε τι μάλα σπείρουσι αἰγύπτιοι ἐν τῇ χώρῃ, τούς τε γενομένους οὔτε τρώγουσι οὔτε ἕψοντες πατέονται: οἱ δέ δή ἱρέες οὐδέ ὁρῶντες ἀνέχονται, νομίζοντες οὐ καθαρόν εἶναί μιν ὄσπριον. ἱρᾶται δέ οὐκ εἷς ἑκάστου τῶν θεῶν ἀλλά πολλοί, τῶν εἷς ἐστι ἀρχιερεύς: ἐπεάν δέ τις ἀποθάνῃ, τούτου ὁ παῖς ἀντικατίσταται. τούς δέ βοῦς τούς ἔρσενας τοῦ ἐπάφου εἶναι νομίζουσι καί τούτου εἵνεκα δοκιμάζουσι αὐτούς ὧδε: τρίχα ἤν καί μίαν ἴδηται ἐπεοῦσαν μέλαιναν, οὐ καθαρόν εἶναι νομίζει. δίζηται δέ ταῦτα ἐπί τούτῳ τεταγμένος τῶν τις ἱρέων καί ὀρθοῦ ἑστεῶτος τοῦ κτήνεος καί ὑπτίου καί τήν γλῶσσαν ἐξειρύσας, εἰ καθαρή τῶν προκειμένων σημηίων, τά ἐγώ ἐν ἄλλῳ λόγῳ ἐρέω: κατορᾷ δέ καί τάς τρίχας τῆς οὐρῆς εἰ κατά φύσιν ἔχει πεφυκυίας. ἤν δέ τούτων πάντων ᾖ καθαρός, σημαίνεται βύβλῳ περί τά κέρεα εἱλίσσων καί ἔπειτα γῆν σημαντρίδα ἐπιπλάσας ἐπιβάλλει τόν δακτύλιον: καί οὕτω ἀπάγουσι. ἀσήμαντον δέ θύσαντι θάνατος ἡ ζημίη ἐπίκειται. δοκιμάζεται μέν νυν τό κτῆνος τρόπῳ τοιῷδε, θυσίη δέ σφι ἥδε κατέστηκε. ἀγαγόντες τό σεσημασμένον κτῆνος πρός τόν βωμόν ὅκου ἄν θύωσι, πῦρ ἀνακαίουσι, ἔπειτα δέ ἐπ' αὐτοῦ οἶνον κατά τοῦ ἱρηίου ἐπισπείσαντες καί ἐπικαλέσαντες τόν θεόν σφάζουσι: σφάξαντες δέ ἀποτάμνουσι τήν κεφαλήν. σῶμα μέν δή τοῦ κτήνεος δείρουσι, κεφαλῇ δέ κείνῃ πολλά καταρησάμενοι φέρουσι, τοῖσι μέν ἄν ᾖ ἀγορή καί ἕλληνές σφι ἔωσι ἐπιδήμιοι ἔμποροι, οἱ δέ φέροντες ἐς τήν ἀγορήν ἀπ' ὦν ἔδοντο, τοῖσι δέ ἄν μή παρέωσι ἕλληνες, οἱ δ' ἐκβάλλουσι ἐς τόν ποταμόν. καταρῶνται δέ τάδε λέγοντες τῇσι κεφαλῇσι, εἴ τι μέλλει ἤ σφίσι τοῖσι θύουσι ἤ αἰγύπτῳ τῇ συναπάσῃ κακόν γενέσθαι, ἐς κεφαλήν ταύτην τραπέσθαι. κατά μέν νυν τάς κεφαλάς τῶν θυομένων κτηνέων καί τήν ἐπίσπεισιν τοῦ οἴνου πάντες αἰγύπτιοι νόμοισι τοῖσι αὐτοῖσι χρέωνται ὁμοίως ἐς πάντα τά ἱρά, καί ἀπό τούτου τοῦ νόμου οὐδέ ἄλλου οὐδενός ἐμψύχου κεφαλῆς γεύσεται αἰγυπτίων οὐδείς. ἡ δέ δή ἐξαίρεσις τῶν ἱρῶν καί ἡ καῦσις ἄλλη περί ἄλλο ἱρόν σφι κατέστηκε: τήν δ' ὦν μεγίστην τε δαίμονα ἥγηνται εἶναι καί μεγίστην οἱ ὁρτήν ἀνάγουσι, ταύτην ἔρχομαι ἐρέων. ἐπεάν ἀποδείρωσι τόν βοῦν, κατευξάμενοι κοιλίην μέν κείνην πᾶσαν ἐξ ὦν εἷλον, σπλάγχνα δέ αὐτοῦ λείπουσι ἐν τῷ σώματι καί τήν πιμελήν, σκέλεα δέ ἀποτάμνουσι καί τήν ὀσφύν ἄκρην καί τούς ὤμους τε καί τόν τράχηλον. ταῦτα δέ ποιήσαντες τό ἄλλο σῶμα τοῦ βοός πιμπλᾶσι ἄρτων καθαρῶν καί μέλιτος καί ἀσταφίδος καί σύκων καί λιβανωτοῦ καί σμύρνης καί τῶν ἄλλων θυωμάτων, πλήσαντες δέ τούτων καταγίζουσι, ἔλαιον ἄφθονον καταχέοντες. προνηστεύσαντες δέ θύουσι, καιομένων δέ τῶν ἱρῶν τύπτονται πάντες: ἐπεάν δέ ἀποτύψωνται, δαῖτα προτιθέαται τά ἐλίποντο τῶν ἱρῶν. τούς μέν νυν καθαρούς βοῦς τούς ἔρσενας καί τούς μόσχους οἱ πάντες αἰγύπτιοι θύουσι, τάς δέ θηλέας οὔ σφι ἔξεστι θύειν, ἀλλ' ἱραί εἰσι τῆς ἴσιος. τό γάρ τῆς ἴσιος ἄγαλμα ἐόν γυναικήιον βούκερών ἐστι, κατά περ ἕλληνες τήν ἰοῦν γράφουσι, καί τάς βοῦς τάς θηλέας αἰγύπτιοι πάντες ὁμοίως σέβονται προβάτων πάντων μάλιστα μακρῷ. τῶν εἵνεκα οὔτε ἀνήρ αἰγύπτιος οὔτε γυνή ἄνδρα ἕλληνα φιλήσειε ἄν <ἐπί> τῷ στόματι, οὐδέ μαχαίρῃ ἀνδρός ἕλληνος χρήσεται οὐδέ ὀβελοῖσι οὐδέ λέβητι, οὐδέ κρέως καθαροῦ βοός διατετμημένου ἑλληνικῇ μαχαίρῃ γεύσεται. θάπτουσι δέ τούς ἀποθνῄσκοντας βοῦς τρόπον τόνδε: τάς μέν θηλέας ἐς τόν ποταμόν ἀπιεῖσι, τούς δέ ἔρσενας κατορύσσουσι ἕκαστοι ἐν τοῖσι προαστείοισι, τό κέρας τό ἕτερον ἤ καί ἀμφότερα ὑπερέχοντα σημηίου εἵνεκεν. ἐπεάν δέ σαπῇ καί προσίῃ ὁ τεταγμένος χρόνος, ἀπικ νέεται ἐς ἑκάστην πόλιν βᾶρις ἐκ τῆς προσωπίτιδος καλεομένης νήσου. ἡ δ' ἔστι μέν ἐν τῷ δέλτα, περίμετρον δέ αὐτῆς εἰσί σχοῖνοι ἐννέα. ἐν ταύτῃ ὦν τῇ προσωπίτιδι νήσῳ ἔνεισι μέν καί ἄλλαι πόλιες συχναί, ἐκ τῆς δέ αἱ βάριες παραγίνονται ἀναιρησόμεναι τά ὀστέα τῶν βοῶν, οὔνομα τῇ πόλι ἀτάρβηχις, ἐν δ' αὐτῇ ἀφροδίτης ἱρόν ἅγιον ἵδρυται. ἐκ ταύτης τῆς πόλιος πλανῶνται πολλοί ἄλλοι ἐς ἄλλας πόλις, ἀνορύξαντες δέ τά ὀστέα ἀπάγουσι καί θάπτουσι ἐς ἕνα χῶρον πάντα. κατά ταὐτά δέ τοῖσι βουσί καί τἆλλα κτήνεα θάπτουσι ἀποθνῄσκοντα: καί γάρ περί ταῦτα οὕτω σφι νενομοθέτηται: κτείνουσι γάρ δή οὐδέ ταῦτα. ὅσοι μέν δή διός θηβαιέος ἵδρυνται ἱρόν ἤ νομοῦ τοῦ θηβαίου εἰσί, οὗτοι μέν πάντες ὀΐων ἀπεχόμενοι αἶγας θύουσι (θεούς γάρ δή οὐ τούς αὐτούς ἅπαντες ὁμοίως αἰγύπτιοι σέβονται, πλήν ἴσιός τε καί ὀσίριος, τόν δή διόνυσον εἶναι λέγουσι: τούτους δέ ὁμοίως ἅπαντες σέβονται): ὅσοι δέ τοῦ μένδητος ἔκτηνται ἱρόν ἤ νομοῦ τοῦ μενδησίου εἰσί, οὗτοι δέ αἰγῶν ἀπεχόμενοι ὄϊς θύουσι. θηβαῖοι μέν νυν καί ὅσοι διά τούτους ὀΐων ἀπέχονται, διά τάδε λέγουσι τόν νόμον τόνδε σφίσι τεθῆναι: ἡρακλέα θελῆσαι πάντως ἰδέσθαι τόν δία καί τόν οὐκ ἐθέλειν ὀφθῆναι ὑπ' αὐτοῦ, τέλος δέ, ἐπείτε λιπαρέειν τόν ἡρακλέα, τόν δία μηχανήσασθαι <τοιόνδε>: κριόν ἐκδείραντα προσχέσθαι τε τήν κεφαλήν ἀποταμόντα τοῦ κριοῦ καί ἐνδύντα τό νάκος οὕτω οἱ ἑωυτόν ἐπιδέξαι. ἀπό τούτου κριοπρόσωπον τοῦ διός τὤγαλμα ποιεῦσι αἰγύπτιοι, ἀπό δέ αἰγυπτίων ἀμμώνιοι, ἐόντες αἰγυπτίων τε καί αἰθιόπων ἄποικοι καί φωνήν μεταξύ ἀμφοτέρων νομίζοντες. δοκέειν δέ μοι, καί τό οὔνομα ἀμμώνιοι ἀπό τοῦδε σφίσι τήν ἐπωνυμίην ἐποιήσαντο: ἀμοῦν γάρ αἰγύπτιοι καλέουσι τόν δία. τούς δέ κριούς οὐ θύουσι θηβαῖοι, ἀλλ' εἰσί σφι ἱροί διά τοῦτο. μιῇ δέ ἡμέρῃ τοῦ ἐνιαυτοῦ, ἐν ὁρτῇ τοῦ διός, κριόν ἕνα κατακόψαντες καί ἀποδείραντες κατά τὠυτό ἐνδύουσι τὤγαλμα τοῦ διός καί ἔπειτα ἄλλο ἄγαλμα ἡρακλέος προσάγουσι πρός αὐτό: ταῦτα δέ ποιήσαντες τύπτονται οἱ περί τό ἱρόν ἅπαντες τόν κριόν καί ἔπειτα ἐν ἱρῇ θήκῃ θάπτουσι αὐτόν. ἡρακλέος δέ πέρι τόνδε τόν λόγον ἤκουσα, ὅτι εἴη τῶν δυώδεκα θεῶν. τοῦ ἑτέρου δέ πέρι ἡρακλέος, τόν ἕλληνες οἴδασι, οὐδαμῇ αἰγύπτου ἐδυνάσθην ἀκοῦσαι. καί μέν ὅτι γε οὐ παρ' ἑλλήνων ἔλαβον τό οὔνομα τοῦ ἡρακλέος αἰγύπτιοι, ἀλλ' ἕλληνες μᾶλλον παρ' αἰγυπτίων καί ἑλλήνων οὗτοι οἱ θέμενοι τῷ ἀμφιτρύωνος γόνῳ τοὔνομα ἡρακλέα, πολλά μοι καί ἄλλα τεκμήριά ἐστι τοῦτο οὕτω ἔχειν, ἐν δέ καί τόδε, ὅτι τε τοῦ ἡρακλέος τούτου οἱ γονέες ἀμφότεροι ἦσαν ἀμφιτρύων καί ἀλκμήνη γεγονότες τό ἀνέκαθεν ἀπ' αἰγύπτου καί διότι αἰγύπτιοι οὔτε ποσειδέωνος οὔτε διοσκούρων τά οὐνόματά φασι εἰδέναι, οὐδέ σφι θεοί οὗτοι ἐν τοῖσι ἄλλοισι θεοῖσι ἀποδεδέχαται. καί μέν εἴ γε παρ' ἑλλήνων ἔλαβον οὔνομά τεο δαίμονος, τούτων οὐκ ἥκιστα ἀλλά μάλιστα ἔμελλον μνήμην ἕξειν, εἴ περ καί τότε ναυτιλίῃσι ἐχρέωντο καί ἦσαν ἑλλήνων τινές ναυτίλοι, ὡς ἔλπομαί τε καί ἐμή γνώμη αἱρέει: ὥστε τούτων ἄν καί μᾶλλον τῶν θεῶν τά οὐνόματα ἐξεπιστέατο αἰγύπτιοι ἤ τοῦ ἡρακλέος. ἀλλά τις ἀρχαῖός ἐστι θεός αἰγυπτίοισι ἡρακλέης: ὡς δέ αὐτοί λέγουσι, ἔτεά ἐστι ἑπτακισχίλια καί μύρια ἐς ἄμασιν βασιλεύσαντα ἐπείτε ἐκ τῶν ὀκτώ θεῶν οἱ δυώδεκα θεοί ἐγένοντο, τῶν ἡρακλέα ἕνα νομίζουσι εἶναι. θέλων δέ τούτων πέρι σαφές τι εἰδέναι ἐξ ὧν οἷόν τε ἦν, ἔπλωσα καί ἐς τύρον τῆς φοινίκης, πυνθανόμενος αὐτόθι εἶναι ἱρόν ἡρακλέος ἅγιον. καί εἶδον πλουσίως κατεσκευασμένον ἄλλοισί τε πολλοῖσι ἀναθήμασι, καί ἐν αὐτῷ ἦσαν στῆλαι δύο, ἡ μέν χρυσοῦ ἀπέφθου, ἡ δέ σμαράγδου λίθου λάμποντος τάς νύκτας μεγάλως. ἐς λόγους δέ ἐλθών τοῖσι ἱρεῦσι τοῦ θεοῦ εἰρόμην ὁκόσος χρόνος εἴη ἐξ οὗ σφι τό ἱρόν ἵδρυται: εὗρον δέ οὐδέ τούτους τοῖσι ἕλλησι συμφερομένους: ἔφασαν γάρ ἅμα τύρῳ οἰκιζομένῃ καί τό ἱρόν τοῦ θεοῦ ἱδρυθῆναι, εἶναι δέ ἔτεα ἀπ' οὗ τύρον οἰκέουσι τριηκόσια καί δισχίλια. εἶδον δέ ἐν τῇ τύρῳ καί ἄλλο ἱρόν ἡρακλέος ἐπωνυμίην ἔχοντος θασίου εἶναι. ἀπικόμην δέ καί ἐς θάσον, ἐν τῇ εὗρον ἱρόν ἡρακλέος ὑπό φοινίκων ἱδρυμένον, οἵ κατ' εὐρώπης ζήτησιν ἐκπλώσαντες θάσον ἔκτισαν: καί ταῦτα καί πέντε γενεῇσι ἀνδρῶν πρότερά ἐστι ἤ τόν ἀμφιτρύωνος ἡρακλέα ἐν τῇ ἑλλάδι γενέσθαι. τά μέν νυν ἱστορημένα δηλοῖ σαφέως παλαιόν θεόν ἡρακλέα ἐόντα: καί δοκέουσι δέ μοι οὗτοι ὀρθότατα ἑλλήνων ποιέειν, οἵ διξά ἡράκλεια ἱδρυσάμενοι ἔκτηνται, καί τῷ μέν ὡς ἀθανάτῳ, ὀλυμπίῳ δέ ἐπωνυμίην θύουσι, τῷ δέ ἑτέρῳ ὡς ἥρωι ἐναγίζουσι. λέγουσι δέ πολλά καί ἄλλα ἀνεπισκέπτως οἱ ἕλληνες: εὐήθης δέ αὐτῶν καί ὅδε ὁ μῦθός ἐστι τόν περί τοῦ ἡρακλέος λέγουσι, ὡς αὐτόν ἀπικόμενον ἐς αἴγυπτον στέψαντες οἱ αἰγύπτιοι ὑπό πομπῆς ἐξῆγον ὡς θύσοντες τῷ διί: τόν δέ τέως μέν ἡσυχίην ἔχειν, ἐπεί δέ αὐτοῦ πρός τῷ βωμῷ κατάρχοντο, ἐς ἀλκήν τραπόμενον πάντας σφέας καταφονεῦσαι. ἐμοί μέν νυν δοκέουσι ταῦτα λέγοντες τῆς αἰγυπτίων φύσιος καί τῶν νόμων πάμπαν ἀπείρως ἔχειν οἱ ἕλληνες. τοῖσι γάρ οὐδέ κτήνεα ὁσίη θύειν ἐστί χωρίς ὑῶν καί ἐρσένων βοῶν καί μόσχων, ὅσοι ἄν καθαροί ἔωσι, καί χηνῶν, κῶς ἄν οὗτοι ἀνθρώπους θύοιεν; ἔτι δέ ἕνα ἐόντα τόν ἡρακλέα καί ἔτι ἄνθρωπον, ὡς δή φασι, κῶς φύσιν ἔχει πολλάς μυριάδας φονεῦσαι; καί περί μέν τούτων τοσαῦτα ἡμῖν εἰποῦσι καί παρά τῶν θεῶν καί παρά τῶν ἡρώων εὐμένεια εἴη. τάς δέ δή αἶγας καί τούς τράγους τῶνδε εἵνεκα οὐ θύουσι αἰγυπτίων οἱ εἰρημένοι. τόν πᾶνα τῶν ὀκτώ θεῶν λογίζονται εἶναι οἱ μενδήσιοι, τούς δέ ὀκτώ θεούς τούτους προτέρους τῶν δυώδεκα θεῶν φασι γενέσθαι: γράφουσί τε δή καί γλύφουσι οἱ ζωγράφοι καί οἱ ἀγαλματοποιοί τοῦ πανός τὤγαλμα κατά περ ἕλληνες αἰγοπρόσωπον καί τραγοσκελέα, οὔτι τοιοῦτον νομίζοντες εἶναί μιν ἀλλ' ὅμοιον τοῖσι ἄλλοισι θεοῖσι: ὅτεο δέ εἵνεκα τοιοῦτον γράφουσι αὐτόν, οὔ μοι ἥδιόν ἐστι λέγειν. σέβονται δέ πάντας τούς αἶγας οἱ μενδήσιοι, καί μᾶλλον τούς ἔρσενας τῶν θηλέων, καί τούτοισι οἱ αἰπόλοι τιμάς μέζονας νέμουσι: ἐκ δέ τούτων ἕνα μάλιστα, ὅστις ἐπεάν ἀποθάνῃ, πένθος μέγα παντί τῷ μενδησίῳ νομῷ τίθεται. καλέεται δέ ὅ τε τράγος καί ὁ πάν αἰγυπτιστί μένδης. ἐγένετο δέ ἐν τῷ νομῷ τούτῳ ἐπ' ἐμέο τοῦτο τό τέρας: γυναικί τράγος ἐμίσγετο ἀναφανδόν: τοῦτο ἐς ἐπίδεξιν ἀνθρώπων ἀπίκετο. ὗν δέ αἰγύπτιοι μιαρόν ἥγηνται θηρίον εἶναι: καί τοῦτο μέν, ἤν τις ψαύσῃ αὐτῶν παριών ὑός, αὐτοῖσι τοῖσι ἱματίοισι ἀπ' ὦν ἔβαψε ἑωυτόν βάς ἐς τόν ποταμόν, τοῦτο δέ οἱ συβῶται ἐόντες αἰγύπτιοι ἐγγενέες ἐς ἱρόν οὐδέν τῶν ἐν αἰγύπτῳ ἐσέρχονται μοῦνοι πάντων, οὐδέ σφι ἐκδίδοσθαι οὐδείς θυγατέρα ἐθέλει οὐδ' ἄγεσθαι ἐξ αὐτῶν, ἀλλ' ἐκδίδονταί τε οἱ συβῶται καί ἄγονται ἐξ ἀλλήλων. τοῖσι μέν νυν ἄλλοισι θεοῖσι θύειν ὗς οὐ δικαιοῦσι αἰγύπτιοι, σελήνῃ δέ καί διονύσῳ μούνοισι τοῦ αὐτοῦ χρόνου, τῇ αὐτῇ πανσελήνῳ, [τούς] ὗς θύσαντες πατέονται τῶν κρεῶν. δι' ὅ τι δέ τούς ὗς ἐν μέν τῇσι ἄλλῃσι ὁρτῇσι ἀπεστυγήκασι, ἐν δέ ταύτῃ θύουσι, ἔστι μέν λόγος περί αὐτοῦ ὑπ' αἰγυπτίων λεγόμενος, ἐμοί μέντοι ἐπισταμένῳ οὐκ εὐπρεπέστερός ἐστι λέγεσθαι. θυσίη δέ ἥδε τῶν ὑῶν τῇ σελήνῃ ποιέεται: ἐπεάν θύσῃ, τήν οὐρήν ἄκρην καί τόν σπλῆνα καί τόν ἐπίπλοον συνθείς ὁμοῦ κατ' ὦν ἐκάλυψε πάσῃ τοῦ κτήνεος τῇ πιμελῇ τῇ περί τήν νηδύν γινομένῃ καί ἔπειτα καταγίζει πυρί. τά δέ ἄλλα κρέα σιτέονται ἐν τῇ πανσελήνῳ ἐν τῇ ἄν τά ἱρά θύσωσι, ἐν ἄλλῃ δέ ἡμέρῃ οὐκ ἄν ἔτι γευσαίατο. οἱ δέ πένητες αὐτῶν ὑπ' ἀσθενείης βίου σταιτίνας πλάσαντες ὗς καί ὀπτήσαντες ταύτας θύουσι. τῷ δέ διονύσῳ τῆς ὁρτῆς τῇ δορπίῃ χοῖρον πρό τῶν θυρέων σφάξας ἕκαστος διδοῖ ἀποφέρεσθαι τόν χοῖρον αὐτῷ τῷ ἀποδομένῳ τῶν συβωτέων. τήν δέ ἄλλην ἀνάγουσι ὁρτήν τῷ διονύσῳ οἱ αἰγύπτιοι πλήν χορῶν κατά ταὐτά σχεδόν πάντα ἕλλησι. ἀντί δέ φαλλῶν ἄλλα σφί ἐστι ἐξευρημένα, ὅσον τε πηχυαῖα ἀγάλματα νευρόσπαστα, τά περιφορέουσι κατά κώμας γυναῖκες, νεῦον τό αἰδοῖον, οὐ πολλῷ τεῳ ἔλασσον ἐόν τοῦ ἄλλου σώματος: προηγέεται δέ αὐλός, αἱ δέ ἕπονται ἀείδουσαι τόν διόνυσον. δι' ὅ τι δέ μέζον τε ἔχει τό αἰδοῖον καί κινέει μοῦνον τοῦ σώματος, ἔστι λόγος περί αὐτοῦ ἱρός λεγόμενος. ἤδη ὦν δοκέει μοι μελάμπους ὁ ἀμυθέωνος τῆς θυσίης ταύτης οὐκ εἶναι ἀδαής ἀλλ' ἔμπειρος. ἕλλησι γάρ δή μελάμπους ἐστί ὁ ἐξηγησάμενος τοῦ διονύσου τό τε οὔνομα καί τήν θυσίην καί τήν πομπήν τοῦ φαλλοῦ. ἀτρε κέως μέν οὐ πάντα συλλαβών τόν λόγον ἔφηνε, ἀλλ' οἱ ἐπιγενόμενοι τούτῳ σοφισταί μεζόνως ἐξέφηναν: τόν δ' ὦν φαλλόν τόν τῷ διονύσῳ πεμπόμενον μελάμπους ἐστί ὁ κατηγησάμενος, καί ἀπό τούτου μαθόντες ποιεῦσι τά ποιεῦσι ἕλληνες. ἐγώ μέν νύν φημι μελάμποδα γενόμενον ἄνδρα σοφόν μαντικήν τε ἑωυτῷ συστῆσαι καί πυθόμενον ἀπ' αἰγύπτου ἄλλα τε πολλά ἐσηγήσασθαι ἕλλησι καί τά περί τόν διόνυσον, ὀλίγα αὐτῶν παραλλάξαντα. οὐ γάρ δή συμπεσεῖν γε φήσω τά τε ἐν αἰγύπτῳ ποιεύμενα τῷ θεῷ καί τά ἐν τοῖσι ἕλλησι: ὁμότροπα γάρ ἄν ἦν τοῖσι ἕλλησι καί οὐ νεωστί ἐσηγμένα. οὐ μέν οὐδέ φήσω ὅκως αἰγύπτιοι παρ' ἑλλήνων ἔλαβον ἤ τοῦτο ἤ ἄλλο κού τι νόμαιον. πυθέσθαι δέ μοι δοκέει μάλιστα μελάμπους τά περί τόν διόνυσον παρά κάδμου τε τοῦ τυρίου καί τῶν σύν αὐτῷ ἐκ φοινίκης ἀπικομένων ἐς τήν νῦν βοιωτίην καλεομένην χώρην. σχεδόν δέ καί πάντων τά οὐνόματα τῶν θεῶν ἐξ αἰγύπτου ἐλήλυθε ἐς τήν ἑλλάδα. διότι μέν γάρ ἐκ τῶν βαρβάρων ἥκει, πυνθανόμενος οὕτω εὑρίσκω ἐόν: δοκέω δ' ὦν μάλιστα ἀπ' αἰγύπτου ἀπῖχθαι. ὅτι γάρ δή μή ποσειδέωνος καί διοσκούρων, ὡς καί πρότερόν μοι ταῦτα εἴρηται, καί ἥρης καί ἰστίης καί θέμιος καί χαρίτων καί νηρηίδων, τῶν ἄλλων θεῶν αἰγυπτίοισι αἰεί κοτε τά οὐνόματά ἐστι ἐν τῇ χώρῃ. λέγω δέ τά λέγουσι αὐτοί αἰγύπτιοι. τῶν δέ οὔ φασι θεῶν γινώσκειν τά οὐνόματα, οὗτοι δέ μοι δοκέουσι ὑπό πελασγῶν ὀνομασθῆναι, πλήν ποσειδέωνος. τοῦτον δέ τόν θεόν παρά λιβύων ἐπύθοντο: οὐδαμοί γάρ ἀπ' ἀρχῆς ποσειδέωνος οὔνομα ἔκτηνται εἰ μή λίβυες, καί τιμῶσι τόν θεόν τοῦτον αἰεί. νομίζουσι δ' ὦν αἰγύπτιοι οὐδ' ἥρωσι οὐδέν. ταῦτα μέν νυν καί ἄλλα πρός τούτοισι, τά ἐγώ φράσω, ἕλληνες ἀπ' αἰγυπτίων νενομίκασι: τοῦ δέ ἑρμέω τά ἀγάλματα ὀρθά ἔχειν τά αἰδοῖα ποιεῦντες οὐκ ἀπ' αἰγυπτίων μεμαθήκασι, ἀλλ' ἀπό πελασγῶν πρῶτοι μέν ἑλλήνων ἁπάντων ἀθηναῖοι παραλαβόντες, παρά δέ τούτων ὧλλοι. ἀθηναίοισι γάρ ἤδη τηνικαῦτα ἐς ἕλληνας τελέουσι πελασγοί σύνοικοι ἐγένοντο ἐν τῇ χώρῃ, ὅθεν περ καί ἕλληνες ἤρξαντο <αὐτοί> νομισθῆναι. ὅστις δέ τά καβείρων ὄργια μεμύηται, τά σαμοθρήικες ἐπιτελέουσι παραλαβόντες παρά πελασγῶν, οὗτος ὡνήρ οἶδε τό λέγω: τήν γάρ σαμοθρηίκην οἴκεον πρότερον πελασγοί οὗτοι οἵ περ ἀθηναίοισι σύνοικοι ἐγένοντο, καί παρά τούτων σαμοθρήικες τά ὄργια παραλαμβάνουσι. ὀρθά ὦν ἔχειν τά αἰδοῖα τἀγάλματα τοῦ ἑρμέω ἀθηναῖοι πρῶτοι ἑλλήνων μαθόντες παρά πελασγῶν ἐποιήσαντο. οἱ δέ πελασγοί ἱρόν τινα λόγον περί αὐτοῦ ἔλεξαν, τά ἐν τοῖσι ἐν σαμοθρηίκῃ μυστηρίοισι δεδήλωται. ἔθυον δέ πάντα πρότερον οἱ πελασγοί θεοῖσι ἐπευχόμενοι, ὡς ἐγώ ἐν δωδώνῃ οἶδα ἀκούσας, ἐπωνυμίην δέ οὐδ' οὔνομα ἐποιεῦντο οὐδενί αὐτῶν: οὐ γάρ ἀκηκόεσάν κω. θεούς δέ προσωνόμασάν σφεας ἀπό τοῦ τοιούτου ὅτι κόσμῳ θέντες τά πάντα πρήγματα καί πάσας νομάς εἶχον. ἔπειτε δέ χρόνου πολλοῦ διεξελθόντος ἐπύθοντο ἐκ τῆς αἰγύπτου ἀπικόμενα τά οὐνόματα τῶν θεῶν τῶν ἄλλων, διονύσου δέ ὕστερον πολλῷ ἐπύθοντο: καί μετά χρόνον ἐχρηστηριάζοντο περί τῶν οὐνομάτων ἐν δωδώνῃ: τό γάρ δή μαντήιον τοῦτο νενόμισται ἀρχαιότατον τῶν ἐν ἕλλησι χρηστηρίων εἶναι, καί ἦν τόν χρόνον τοῦτον μοῦνον. ἐπεί ὦν ἐχρηστηριάζοντο ἐν τῇ δωδώνῃ οἱ πελασγοί εἰ ἀνέλωνται τά οὐνόματα τά ἀπό τῶν βαρβάρων ἥκοντα, ἀνεῖλε τό μαντήιον χρᾶσθαι. ἀπό μέν δή τούτου τοῦ χρόνου ἔθυον τοῖσι οὐνόμασι τῶν θεῶν χρεώμενοι: παρά δέ πελασγῶν ἕλληνες ἐδέξαντο ὕστερον. ὅθεν δέ ἐγένετο ἕκαστος τῶν θεῶν, εἴτε δή αἰεί ἦσαν πάντες, ὁκοῖοί τέ τινες τά εἴδεα, οὐκ ἠπιστέατο μέχρι οὗ πρώην τε καί χθές ὡς εἰπεῖν λόγῳ. ἡσίοδον γάρ καί ὅμηρον ἡλικίην τετρακοσίοισι ἔτεσι δοκέω μέο πρεσβυτέρους γενέσθαι καί οὐ πλέοσι: οὗτοι δέ εἰσι οἱ ποιήσαντες θεογονίην ἕλλησι καί τοῖσι θεοῖσι τάς ἐπωνυμίας δόντες καί τιμάς τε καί τέχνας διελόντες καί εἴδεα αὐτῶν σημήναντες: οἱ δέ πρότερον ποιηταί λεγό μενοι τούτων τῶν ἀνδρῶν γενέσθαι ὕστερον, ἔμοιγε δοκέειν, ἐγένοντο. τούτων τά μέν πρῶτα αἱ δωδωνίδες ἱρήιαι λέγουσι, τά δέ ὕστερα τά ἐς ἡσίοδόν τε καί ὅμηρον ἔχοντα ἐγώ λέγω. χρηστηρίων δέ πέρι τοῦ τε ἐν ἕλλησι καί τοῦ ἐν λιβύῃ τόνδε αἰγύπτιοι λόγον λέγουσι. ἔφασαν οἱ ἱρέες τοῦ θηβαιέος διός δύο γυναῖκας ἱράς ἐκ θηβέων ἐξαχθῆναι ὑπό φοινίκων, καί τήν μέν αὐτέων πυθέσθαι ἐς λιβύην πρηθεῖσαν, τήν δέ ἐς τούς ἕλληνας: ταύτας δέ τάς γυναῖκας εἶναι τάς ἱδρυσαμένας τά μαντήια πρώτας ἐν τοῖσι εἰρημένοισι ἔθνεσι. εἰρομένου δέ μεο ὁκόθεν οὕτω ἀτρεκέως ἐπιστάμενοι λέγουσι, ἔφασαν πρός ταῦτα ζήτησιν μεγάλην ἀπό σφέων γενέσθαι τῶν γυναικῶν τουτέων, καί ἀνευρεῖν μέν σφεας οὐ δυνατοί γενέσθαι, πυθέσθαι δέ ὕστερον ταῦτα περί αὐτέων τά περ δή ἔλεγον. ταῦτα μέν νυν τῶν ἐν θήβῃσι ἱρέων ἤκουον, τάδε δέ δωδωναίων φασί αἱ προμάντιες. δύο πελειάδας μελαίνας ἐκ θηβέων τῶν αἰγυπτιέων ἀναπταμένας τήν μέν αὐτέων ἐς λιβύην, τήν δέ παρά σφέας ἀπικέσθαι: ἱζομένην δέ μιν ἐπί φηγόν αὐδάξασθαι φωνῇ ἀνθρωπηίῃ ὡς χρεόν εἴη μαντήιον αὐτόθι διός γενέσθαι, καί αὐτούς ὑπολαβεῖν θεῖον εἶναι τό ἐπαγγελλό μενον αὐτοῖσι καί σφεα ἐκ τούτου ποιῆσαι. τήν δέ ἐς τούς λίβυας οἰχομένην πελειάδα λέγουσι ἄμμωνος χρηστήριον κελεῦσαι τούς λίβυας ποιέειν: ἔστι δέ καί τοῦτο διός. δωδωναίων δέ αἱ ἱρήιαι, τῶν τῇ πρεσβυτάτῃ οὔνομα ἦν προμένεια, τῇ δέ μετά ταύτην τιμαρέτη, τῇ δέ νεωτάτῃ νικάνδρη, ἔλεγον ταῦτα: συνωμολόγεον δέ σφι καί οἱ ἄλλοι δωδωναῖοι οἱ περί τό ἱρόν. ἐγώ δ' ἔχω περί αὐτῶν γνώμην τήνδε. εἰ ἀληθέως οἱ φοίνικες ἐξήγαγον τάς ἱράς γυναῖκας καί τήν μέν αὐτέων ἐς λιβύην, τήν δέ ἐς τήν ἑλλάδα ἀπέδοντο, δοκέει ἐμοί ἡ γυνή αὕτη τῆς νῦν ἑλλάδος, πρότερον δέ πελασγίης καλεομένης τῆς αὐτῆς ταύτης, πρηθῆναι ἐς θεσπρωτούς: ἔπειτα δουλεύουσα αὐτόθι ἱδρύσασθαι ὑπό φηγῷ πεφυκυίῃ ἱρόν διός, ὥσπερ ἦν οἰκός ἀμφιπολεύουσαν ἐν θήβῃσι ἱρόν διός, ἔνθα ἀπίκετο, ἐνθαῦτα μνήμην αὐτοῦ ἔχειν. ἐκ δέ τούτου χρηστήριον κατηγήσατο, ἐπείτε συνέλαβε τήν ἑλλάδα γλῶσσαν. φάναι δέ οἱ ἀδελφεήν ἐν λιβύῃ πεπρῆσθαι ὑπό τῶν αὐτῶν φοινίκων ὑπ' ὧν καί αὐτή ἐπρήθη. πελειάδες δέ μοι δοκέουσι κληθῆναι πρός δωδωναίων ἐπί τοῦδε αἱ γυναῖκες, διότι βάρβαροι ἦσαν, ἐδόκεον δέ σφι ὁμοίως ὄρνισι φθέγγεσθαι. μετά δέ χρόνον τήν πελειάδα ἀνθρωπηίῃ φωνῇ αὐδάξασθαι λέγουσι, ἐπείτε συνετά σφι ηὔδα ἡ γυνή: ἕως δέ ἐβαρβάριζε, ὄρνιθος τρόπον ἐδόκεέ σφι φθέγγεσθαι, ἐπεί τέῳ τρόπῳ ἄν πελειάς γε ἀνθρωπηίῃ φωνῇ φθέγξαιτο; μέλαιναν δέ λέγοντες εἶναι τήν πελειάδα σημαίνουσι ὅτι αἰγυπτίη ἡ γυνή ἦν. ἡ δέ μαντηίη ἥ τε ἐν θήβῃσι τῇσι αἰγυπτίῃσι καί <ἡ> ἐν δωδώνῃ παραπλήσιαι ἀλλήλῃσι τυγχάνουσι ἐοῦσαι. ἔστι δέ καί τῶν ἱρῶν ἡ μαντική ἀπ' αἰγύπτου ἀπιγμένη. πανηγύρις δέ ἄρα καί πομπάς καί προσαγωγάς πρῶτοι ἀνθρώπων αἰγύπτιοί εἰσι οἱ ποιησάμενοι, καί παρά τούτων ἕλληνες μεμαθήκασι. τεκμήριον δέ μοι τούτου τόδε: αἱ μέν γάρ φαίνονται ἐκ πολλοῦ τεο χρόνου ποιεύμεναι, αἱ δέ ἑλληνικαί νεωστί ἐποιήθησαν. πανηγυρίζουσι δέ αἰγύπτιοι οὐκ ἅπαξ τοῦ ἐνιαυτοῦ, πανηγύρις δέ συχνάς. μάλιστα μέν καί προθυμότατα ἐς βούβαστιν πόλιν τῇ ἀρτέμιδι. δεύτερα ἐς βούσιριν πόλιν τῇ ἴσι: ἐν ταύτῃ γάρ δή τῇ πόλι ἐστί μέγιστον ἴσιος ἱρόν, ἵδρυται δέ ἡ πόλις αὕτη τῆς αἰγύπτου ἐν μέσῳ τῷ δέλτα, ἶσις δέ ἐστι κατά τήν ἑλλήνων γλῶσσαν δημήτηρ. τρίτα δ' ἐς σάϊν πόλιν τῇ ἀθηναίῃ πανηγυρίζουσι. τέταρτα δέ ἐς ἡλίου πόλιν τῷ ἡλίῳ. πέμπτα δέ ἐς βουτοῦν πόλιν τῇ λητοῖ. ἕκτα δέ ἐς πάπρημιν πόλιν τῷ ἄρεϊ. ἐς μέν νυν βούβαστιν πόλιν ἐπεάν κομίζωνται, ποιεῦσι τοιάδε. πλέουσί τε γάρ δή ἅμα ἄνδρες γυναιξί καί πολλόν τι πλῆθος ἑκατέρων ἐν ἑκάστῃ βάρι: αἱ μέν τινες τῶν γυναικῶν κρόταλα ἔχουσαι κροταλίζουσι, οἱ δέ αὐλέουσι κατά πάντα τόν πλόον, αἱ δέ λοιπαί γυναῖκες καί ἄνδρες ἀείδουσι καί τάς χεῖρας κροτέουσι. ἐπεάν δέ πλέοντες κατά τινα πόλιν ἄλλην γένωνται, ἐγχρίμψαντες τήν βᾶριν τῇ γῇ ποιεῦσι τοιάδε: αἱ μέν τινες τῶν γυναικῶν ποιεῦσι τά περ εἴρηκα, αἱ δέ τωθάζουσι βοῶσαι τάς ἐν τῇ πόλι ταύτῃ γυναῖκας, αἱ δέ ὀρχέονται, αἱ δέ ἀνασύρονται ἀνιστάμεναι: ταῦτα παρά πᾶσαν πόλιν παραποταμίην ποιεῦσι. ἐπεάν δέ ἀπίκωνται ἐς τήν βούβαστιν, ὁρτάζουσι μεγάλας ἀνάγοντες θυσίας, καί οἶνος ἀμπέλινος ἀναισιμοῦται πλέων ἐν τῇ ὁρτῇ ταύτῃ ἤ ἐν τῷ ἅπαντι ἐνιαυτῷ τῷ ἐπιλοίπῳ. συμφοιτῶσι δέ, ὅ τι ἀνήρ καί γυνή ἐστι πλήν παιδίων, καί ἐς ἑβδομήκοντα μυριάδας, ὡς οἱ ἐπιχώριοι λέγουσι. ταῦτα μέν δή ταύτῃ ποιέεται, ἐν δέ βουσίρι πόλι ὡς ἀνάγουσι τῇ ἴσι τήν ὁρτήν, εἴρηται πρότερόν μοι. τύπτονται [μέν] γάρ δή μετά τήν θυσίην πάντες καί πᾶσαι, μυριάδες κάρτα πολλαί ἀνθρώπων: τόν δέ τύπτονται, οὔ μοι ὅσιόν ἐστι λέγειν. ὅσοι δέ καρῶν εἰσι ἐν αἰγύπτῳ οἰκέοντες, οὗτοι δέ τοσούτῳ ἔτι πλέω ποιεῦσι τούτων ὅσῳ καί τά μέτωπα κόπτονται μαχαίρῃσι, καί τούτῳ εἰσί δῆλοι ὅτι εἰσί ξεῖνοι καί οὐκ αἰγύπτιοι. ἐς σάϊν δέ πόλιν ἐπεάν συλλεχθέωσι, τῆς θυσίης ἐν τῇ νυκτί λύχνα καίουσι πάντες πολλά ὑπαίθρια περί τά δώματα κύκλῳ. τά δέ λύχνα ἐστί ἐμβάφια ἔμπλεα ἁλός καί ἐλαίου, ἐπιπολῆς δέ ἔπεστι αὐτό τό ἐλλύχνιον, καί τοῦτο καίεται παννύχιον. καί τῇ ὁρτῇ οὔνομα κεῖται λυχνοκαΐη. οἵ δ' ἄν μή ἔλθωσι τῶν αἰγυπτίων ἐς τήν πανήγυριν ταύτην, φυλάσσοντες τήν νύκτα τῆς θυσίης καίουσι καί αὐτοί πάντες τά λύχνα, καί οὕτω οὐκ ἐν σάϊ μούνῃ καίεται ἀλλά καί ἀνά πᾶσαν αἴγυπτον. ὅτεο δέ εἵνεκα φῶς ἔλαχε καί τιμήν ἡ νύξ αὕτη, ἔστι ἱρός περί αὐτοῦ λόγος λεγόμενος. ἐς δέ ἡλίου τε πόλιν καί βουτοῦν θυσίας μούνας ἐπιτελέουσι φοιτῶντες. ἐν δέ παπρήμι θυσίας μέν καί ἱρά κατά περ καί τῇ ἄλλῃ ποιεῦσι: εὖτ' ἄν δέ γίνηται καταφερής ὁ ἥλιος, ὀλίγοι μέν τινες τῶν ἱρέων περί τὤγαλμα πεπονέαται, οἱ δέ πολλοί αὐτῶν ξύλων κορύνας ἔχοντες ἑστᾶσι τοῦ ἱροῦ ἐν τῇ ἐσόδῳ: ἄλλοι δέ εὐχωλάς ἐπιτελέοντες, πλέονες χιλίων ἀνδρῶν, ἕκαστοι ἔχοντες ξύλα καί οὗτοι ἐπί τά ἕτερα ἁλέες ἑστᾶσι. τό δέ ἄγαλμα ἐόν ἐν νηῷ σμικρῷ ξυλίνῳ κατακεχρυσωμένῳ προεκκομίζουσι τῇ προτεραίῃ ἐς ἄλλο οἴκημα ἱρόν. οἱ μέν δή ὀλίγοι οἱ περί τὤγαλμα λελειμμένοι ἕλκουσι τετράκυκλον ἅμαξαν ἄγουσαν τόν νηόν τε καί τό ἐν τῷ νηῷ ἐνεόν ἄγαλμα, οἱ δέ οὐκ ἐῶσι ἐν τοῖσι προπυλαίοισι ἑστεῶτες ἐσιέναι, οἱ δέ εὐχωλιμαῖοι τιμωρέοντες τῷ θεῷ παίουσι αὐτούς ἀλεξομένους. ἐνθαῦτα μάχη ξύλοισι καρτερή γίνεται, κεφαλάς τε συναράσσονται καί, ὡς ἐγώ δοκέω, πολλοί καί ἀποθνῄσκουσι ἐκ τῶν τρωμάτων: οὐ μέντοι οἵ γε αἰγύπτιοι ἔφασαν ἀποθνῄσκειν οὐδένα. τήν δέ πανήγυριν ταύτην ἐκ τοῦδε νομίσαι φασί οἱ ἐπιχώριοι: οἰκέειν ἐν τῷ ἱρῷ τούτῳ τοῦ ἄρεος τήν μητέρα, καί τόν ἄρεα ἀπότροφον γενόμενον ἐλθεῖν ἐξανδρωμένον ἐθέλοντα τῇ μητρί συμμεῖξαι, καί τούς προπόλους τῆς μητρός, οἷα οὐκ ὀπωπότας αὐτόν πρότερον, οὐ περιορᾶν παριέναι ἀλλά ἀπερύκειν, τόν δέ ἐξ ἄλλης πόλιος ἀγαγόμενον ἀνθρώπους τούς τε προπόλους τρηχέως περισπεῖν καί ἐσελθεῖν παρά τήν μητέρα. ἀπό τούτου τῷ ἄρεϊ ταύτην τήν πληγήν ἐν τῇ ὁρτῇ νενομικέναι φασί. καί τό μή μίσγεσθαι γυναιξί ἐν ἱροῖσι μηδέ ἀλούτους ἀπό γυναικῶν ἐς ἱρά ἐσιέναι οὗτοί εἰσι οἱ πρῶτοι θρῃσκεύσαντες. οἱ μέν γάρ ἄλλοι σχεδόν πάντες ἄνθρωποι, πλήν αἰγυπτίων καί ἑλλήνων, μίσγονται ἐν ἱροῖσι καί ἀπό γυναικῶν ἀνιστάμενοι ἄλουτοι ἐσέρχονται ἐς ἱρόν, νομίζοντες ἀνθρώπους εἶναι κατά περ τά ἄλλα κτήνεα. καί γάρ τά πάντα κτήνεα ὁρᾶν καί ὀρνίθων γένεα ὀχευόμενα ἔν τε τοῖσι νηοῖσι τῶν θεῶν καί ἐν τοῖσι τεμένεσι: εἰ ὦν εἶναι τῷ θεῷ τοῦτο μή φίλον, οὐκ ἄν οὐδέ τά κτήνεα ποιέειν. οὗτοι μέν νυν τοιαῦτα ἐπιλέγοντες ποιεῦσι ἔμοιγε οὐκ ἀρεστά. αἰγύπτιοι δέ θρῃσκεύουσι περισσῶς τά τε ἄλλα περί τά ἱρά καί δή καί τάδε. ἐοῦσα [δέ] αἴγυπτος ὅμουρος τῇ λιβύῃ οὐ μάλα θηριώδης ἐστί: τά δέ ἐόντα σφι ἅπαντα ἱρά νενόμισται, [καί] τά μέν σύντροφα [αὐτοῖσι] τοῖσι ἀνθρώποισι, τά δέ οὔ. τῶν δέ εἵνεκεν ἀνεῖται [τά] ἱρά εἰ λέγοιμι, καταβαίην ἄν τῷ λόγῳ ἐς τά θεῖα πρήγματα, τά ἐγώ φεύγω μάλιστα ἀπηγέεσθαι: τά δέ καί εἴρηκα αὐτῶν ἐπιφαύσας, ἀναγκαίῃ καταλαμβανόμενος εἶπον. νόμος δέ ἐστι περί τῶν θηρίων ὧδε ἔχων. μελεδωνοί ἀποδεδέχαται τῆς τροφῆς χωρίς ἑκάστων καί ἔρσενες καί θήλεαι τῶν αἰγυπτίων, τῶν παῖς παρά πατρός ἐκδέκεται τήν τιμήν. οἱ δέ ἐν τῇσι πόλισι ἕκαστοι εὐχάς τάσδε σφι ἀποτελέουσι εὐχόμενοι τῷ θεῷ τοῦ ἄν ᾖ τό θηρίον: ξυροῦντες τῶν παιδίων ἤ πᾶσαν τήν κεφαλήν ἤ τό ἥμισυ ἤ τό τρίτον μέρος τῆς κεφαλῆς, ἱστᾶσι σταθμῷ πρός ἀργύριον τάς τρίχας: τό δ' ἄν ἑλκύσῃ, τοῦτο τῇ μελεδωνῷ τῶν θηρίων διδοῖ: ἡ δ' ἀντ' αὐτοῦ τάμνουσα ἰχθῦς παρέχει βορήν τοῖσι θηρίοισι. τροφή μέν δή αὐτοῖσι τοιαύτη ἀποδέδεκται. τό δ' ἄν τις τῶν θηρίων τούτων ἀποκτείνῃ, ἤν μέν ἑκών, θάνατος ἡ ζημίη, ἤν δέ ἀέκων, ἀποτίνει ζημίην τήν ἄν οἱ ἱρέες τάξωνται. ὅς δ' ἄν ἶβιν ἤ ἴρηκα ἀποκτείνῃ, ἤν τε ἑκών ἤν τε ἀέκων, τεθνάναι ἀνάγκη. πολλῶν δέ ἐόντων τῶν ὁμοτρόφων τοῖσι ἀνθρώποισι θηρίων πολλῷ ἄν ἔτι πλέω ἐγίνετο, εἰ μή κατελάμβανε τούς αἰελούρους τοιάδε. ἐπεάν τέκωσι αἱ θήλεαι, οὐκέτι φοιτῶσι παρά τούς ἔρσενας: οἱ δέ διζήμενοι μίσγεσθαι αὐτῇσι οὐκ ἔχουσι. πρός ὦν ταῦτα σοφίζονται τάδε: ἁρπάζοντες ἀπό τῶν θηλέων καί ὑπαιρεόμενοι τά τέκνα κτείνουσι, κτείναντες μέντοι οὐ πατέονται. αἱ δέ στερισκόμεναι τῶν τέκνων, ἄλλων δέ ἐπιθυμέουσαι, οὕτω δή ἀπικνέονται παρά τούς ἔρσενας: φιλότεκνον γάρ τό θηρίον. πυρκαϊῆς δέ γινομένης θεῖα πρήγματα καταλαμβάνει τούς αἰελούρους. οἱ μέν γάρ αἰγύπτιοι διαστάντες φυλακάς ἔχουσι τῶν αἰελούρων, ἀμελήσαντες σβεννύναι τό καιόμενον, οἱ δέ αἰέλουροι διαδύνοντες καί ὑπερθρώσκοντες τούς ἀνθρώπους ἐσάλλονται ἐς τό πῦρ. ταῦτα δέ γινόμενα πένθεα μεγάλα τούς αἰγυπτίους καταλαμβάνει. ἐν ὁτέοισι δ' ἄν οἰκίοισι αἰέλουρος ἀποθάνῃ ἀπό τοῦ αὐτομάτου, οἱ ἐνοικέοντες πάντες ξυροῦνται τάς ὀφρῦς μούνας: παρ' ὁτέοισι δ' ἄν κύων, πᾶν τό σῶμα καί τήν κεφαλήν. ἀπάγονται δέ οἱ αἰέλουροι ἀποθανόντες ἐς ἱράς στέγας, ἔνθα θάπτονται ταριχευθέντες, ἐν βουβάστι πόλι. τάς δέ κύνας ἐν τῇ ἑωυτῶν ἕκαστοι πόλι θάπτουσι ἐν ἱρῇσι θήκῃσι. ὡς δέ αὕτως τῇσι κυσί οἱ ἰχνευταί θάπτονται. τάς δέ μυγαλᾶς καί τούς ἴρηκας ἀπάγουσι ἐς βουτοῦν πόλιν, τάς δέ ἴβις ἐς ἑρμέω πόλιν. τάς δέ ἄρκτους ἐούσας σπανίας καί τούς λύκους οὐ πολλῷ τεῳ ἐόντας ἀλωπέκων μέζονας αὐτοῦ θάπτουσι τῇ ἄν εὑρεθέωσι κείμενοι. τῶν δέ κροκοδείλων φύσις ἐστί τοιήδε. τούς χειμεριωτάτους μῆνας τέσσερας ἐσθίει οὐδέν. ἐόν δέ τετράπουν χερσαῖον καί λιμναῖόν ἐστι: τίκτει μέν γάρ ᾠά ἐν γῇ καί ἐκλέπει καί τό πολλόν τῆς ἡμέρης διατρίβει ἐν τῷ ξηρῷ, τήν δέ νύκτα πᾶσαν ἐν τῷ ποταμῷ: θερμότερον γάρ δή ἐστι τό ὕδωρ τῆς τε αἰθρίης καί τῆς δρόσου. πάντων δέ τῶν ἡμεῖς ἴδμεν θνητῶν τοῦτο ἐξ ἐλαχίστου μέγιστον γίνεται: τά μέν γάρ ᾠά χηνέων οὐ πολλῷ μέζονα τίκτει, καί ὁ νεοσσός κατά λόγον τοῦ ᾠοῦ γίνεται, αὐξανόμενος δέ γίνεται καί ἐς ἑπτακαίδεκα πήχεας καί μέζων ἔτι. ἔχει δέ ὀφθαλμούς μέν ὑός, ὀδόντας δέ μεγάλους καί χαυλιόδοντας κατά λόγον τοῦ σώματος. γλῶσσαν δέ μοῦνον θηρίων οὐκ ἔφυσε: οὐδέ κινέει τήν κάτω γνάθον, ἀλλά καί τοῦτο μοῦνον θηρίων τήν ἄνω γνάθον προσάγει τῇ κάτω. ἔχει δέ καί ὄνυχας καρτερούς καί δέρμα λεπιδωτόν ἄρρηκτον ἐπί τοῦ νώτου. τυφλόν δέ ἐν ὕδατι, ἐν δέ τῇ αἰθρίῃ ὀξυδερκέστατον. ἅτε δή ὦν ἐν ὕδατι δίαιταν ποιεύμενον, τό στόμα ἔνδοθεν φορέει πᾶν μεστόν βδελλέων. τά μέν δή ἄλλα ὄρνεα καί θηρία φεύγει μιν, ὁ δέ τροχίλος εἰρηναῖόν οἵ ἐστι, ἅτε ὠφελεομένῳ πρός αὐτοῦ: ἐπεάν γάρ ἐς τήν γῆν ἐκβῇ ἐκ τοῦ ὕδατος ὁ κροκόδειλος καί ἔπειτα χάνῃ (ἔωθε γάρ τοῦτο ὡς τό ἐπίπαν ποιέειν πρός τόν ζέφυρον), ἐνθαῦτα ὁ τροχίλος ἐσδύνων ἐς τό στόμα αὐτοῦ καταπίνει τάς βδέλλας: ὁ δέ ὠφελεόμενος ἥδεται καί οὐδέν σίνεται τόν τροχίλον. τοῖσι μέν δή τῶν αἰγυπτίων ἱροί εἰσι οἱ κροκόδειλοι, τοῖσι δέ οὔ, ἀλλ' ἅτε πολεμίους περιέπουσι. οἱ δέ περί τε θήβας καί τήν μοίριος λίμνην οἰκέοντες καί κάρτα ἥγηνται αὐτούς εἶναι ἱρούς. ἐκ πάντων δέ ἕνα ἑκάτεροι τρέφουσι κροκόδειλον, δεδιδαγμένον εἶναι χειροήθεα, ἀρτήματά τε λίθινα χυτά καί χρύσεα ἐς τά ὦτα ἐνθέντες καί ἀμφιδέας περί τούς ἐμπροσθίους πόδας καί σιτία ἀποτακτά διδόντες καί ἱρήια καί περιέποντες ὡς κάλλιστα ζώοντας: ἀποθανόντας δέ θάπτουσι ταριχεύσαντες ἐν ἱρῇσι θήκῃσι. οἱ δέ περί ἐλεφαντίνην πόλιν οἰκέοντες καί ἐσθίουσι αὐτούς, οὐκ ἡγεόμενοι ἱρούς εἶναι. καλέονται δέ οὐ κροκόδειλοι ἀλλά χάμψαι: κροκοδείλους δέ ἴωνες ὠνόμασαν, εἰκάζοντες αὐτῶν τά εἴδεα τοῖσι παρά σφίσι γινομένοισι κροκοδείλοισι τοῖσι ἐν τῇσι αἱμασιῇσι. ἄγραι δέ σφεων πολλαί κατεστᾶσι καί παντοῖαι: ἥ δ' ὦν ἐμοί δοκέει ἀξιωτάτη ἀπηγήσιος εἶναι, ταύτην γράφω. ἐπεάν νῶτον ὑός δελεάσῃ περί ἄγκιστρον, μετιεῖ ἐς μέσον τόν ποταμόν, αὐτός δέ ἐπί τοῦ χείλεος τοῦ ποταμοῦ ἔχων δέλφακα ζωήν ταύτην τύπτει. ἐπακούσας δέ τῆς φωνῆς ὁ κροκόδειλος ἵεται κατά τήν φωνήν, ἐντυχών δέ τῷ νώτῳ καταπίνει: οἱ δέ ἕλκουσι. ἐπεάν δέ ἐξελκυσθῇ ἐς γῆν, πρῶτον ἁπάντων ὁ θηρευτής πηλῷ κατ' ὦν ἔπλασε αὐτοῦ τούς ὀφθαλμούς: τοῦτο δέ ποιήσας κάρτα εὐπετέως τά λοιπά χειροῦται: μή ποιήσας δέ τοῦτο, σύν πόνῳ. οἱ δέ ἵπποι οἱ ποτάμιοι <ἐν> νομῷ μέν τῷ παπρημίτῃ ἱροί εἰσι, τοῖσι δέ ἄλλοισι αἰγυπτίοισι οὐκ ἱροί. φύσιν δέ παρέχονται ἰδέης τοιήνδε. τετράπουν ἐστί, δίχηλον ὡς καί βοῦς, σιμόν, λοφιήν ἔχον ἵππου, χαυλιόδοντας φαῖνον, οὐρήν ἵππου καί φωνήν, μέγαθος ὅσον τε βοῦς ὁ μέγιστος. τό δέρμα δ' αὐτοῦ οὕτω δή τι παχύ ἐστι ὥστε αὔου γενομένου ξυστά ποιέεσθαι ἀκοντίων ἐξ αὐτοῦ. γίνονται δέ καί ἐνύδριες ἐν τῷ ποταμῷ, τάς ἱράς ἥγηνται εἶναι. νομίζουσι δέ καί τῶν ἰχθύων τόν καλεόμενον λεπιδωτόν ἱρόν εἶναι καί τήν ἔγχελυν, ἱρούς δέ τούτους τοῦ νείλου φασί εἶναι, καί τῶν ὀρνίθων τούς χηναλώπεκας. ἔστι δέ καί ἄλλος ὄρνις ἱρός, τῷ οὔνομα φοῖνιξ. ἐγώ μέν μιν οὐκ εἶδον εἰ μή ὅσον γραφῇ: καί γάρ δή καί σπάνιος ἐπιφοιτᾷ σφι δι' ἐτέων, ὡς ἡλιοπολῖται λέγουσι, πεντακοσίων: φοιτᾶν δέ τότε φασί ἐπεάν οἱ ἀποθάνῃ ὁ πατήρ. ἔστι δέ, εἰ τῇ γραφῇ παρόμοιος, τοσόσδε καί τοιόσδε: τά μέν αὐτοῦ χρυσόκομα τῶν πτερῶν, τά δέ ἐρυθρά: ἐς τά μάλιστα αἰετῷ περιήγησιν ὁμοιότατος καί τό μέγαθος. τοῦτον δέ λέγουσι μηχανᾶσθαι τάδε, ἐμοί μέν οὐ πιστά λέγοντες, ἐξ ἀραβίης ὁρμώμενον ἐς τό ἱρόν τοῦ ἡλίου κομίζειν τόν πατέρα ἐν σμύρνῃ ἐμπλάσαντα καί θάπτειν ἐν τοῦ ἡλίου τῷ ἱρῷ. κομίζειν δέ οὕτω: πρῶτον τῆς σμύρνης ᾠόν πλάσσειν ὅσον [τε] δυνατός ἐστι φέρειν, μετά δέ πειρᾶσθαι αὐτό φορέοντα, ἐπεάν δέ ἀποπειρηθῇ, οὕτω δή κοιλήναντα τό ᾠόν τόν πατέρα ἐς αὐτό ἐντιθέναι, σμύρνῃ δέ ἄλλῃ ἐμπλάσσειν τοῦτο κατ' ὅ τι τοῦ ᾠοῦ ἐκκοιλήνας ἐνέθηκε τόν πατέρα, ἐγκειμένου δέ τοῦ πατρός γίνεσθαι τὠυτό βάρος, ἐμπλάσαντα δέ κομίζειν μιν ἐπ' αἰγύπτου ἐς τοῦ ἡλίου τό ἱρόν. ταῦτα μέν τοῦτον τόν ὄρνιν λέγουσι ποιέειν. εἰσί δέ περί θήβας ἱροί ὄφιες, ἀνθρώπων οὐδαμῶς δηλήμονες, οἵ μεγάθεϊ ἐόντες μικροί δύο κέρεα φορέουσι πεφυκότα ἐξ ἄκρης τῆς κεφαλῆς, τούς θάπτουσι ἀποθανόντας ἐν τῷ ἱρῷ τοῦ διός: τούτου γάρ σφεας τοῦ θεοῦ φασι εἶναι ἱρούς. ἔστι δέ χῶρος τῆς ἀραβίης κατά βουτοῦν πόλιν μάλιστά κῃ κείμενος, καί ἐς τοῦτο τό χωρίον ἦλθον πυνθανόμενος περί τῶν πτερωτῶν ὀφίων. ἀπικόμενος δέ εἶδον ὀστέα ὀφίων καί ἀκάνθας πλήθεϊ μέν ἀδύνατα ἀπηγήσασθαι, σωροί δέ ἦσαν ἀκανθέων καί μεγάλοι καί ὑποδεέστεροι καί ἐλάσσονες ἔτι τούτων, πολλοί δέ ἦσαν οὗτοι. ἔστι δέ ὁ χῶρος οὗτος, ἐν τῷ αἱ ἄκανθαι κατακεχύαται, τοιόσδε τις: ἐσβολή ἐξ ὀρέων στεινή ἐς πεδίον μέγα, τό δέ πεδίον τοῦτο συνάπτει τῷ αἰγυπτίῳ πεδίῳ. λόγος δέ ἐστι ἅμα τῷ ἔαρι πτερωτούς ὄφις ἐκ τῆς ἀραβίης πέτεσθαι ἐπ' αἰγύπτου, τάς δέ ἴβις [τάς ὄρνιθας] ἀπαντώσας ἐς τήν ἐσβολήν ταύτην ἐς τήν χώρην οὐ παριέναι τούς ὄφις ἀλλά κατακτείνειν. καί τήν ἶβιν διά τοῦτο τό ἔργον τετιμῆσθαι λέγουσι ἀράβιοι μεγάλως πρός αἰγυπτίων: ὁμολογέουσι δέ καί αἰγύπτιοι διά ταῦτα τιμᾶν τάς ὄρνιθας ταύτας. εἶδος δέ τῆς μέν ἴβιος τόδε: μέλαινα δεινῶς πᾶσα, σκέλεα δέ φορέει γεράνου, πρόσωπον δέ ἐς τά μάλιστα ἐπίγρυπον, μέγαθος ὅσον κρέξ. τῶν μέν δή μελαινέων τῶν μαχομένων πρός τούς ὄφις [ἥδε] ἰδέη <αὕτη>. τῶν δ' ἐν ποσί μᾶλλον εἱλεομένων τοῖσι ἀνθρώποισι (διξαί γάρ δή εἰσι ἴβιες) ἥδε: ψιλή τήν κεφαλήν καί τήν δειρήν πᾶσαν, λευκόπτερος πλήν κεφαλῆς καί [τοῦ] αὐχένος καί ἀκρέων τῶν πτερύγων καί τοῦ πυγαίου ἄκρου (ταῦτα δέ τά εἶπον πάντα μέλανά ἐστι δεινῶς), σκέλεα δέ καί πρόσωπον ἐμφερής τῇ ἑτέρῃ. τοῦ δέ ὄφιος ἡ μορφή οἵη περ τῶν ὕδρων: πτίλα δέ οὐ πτερωτά φορέει, ἀλλά τοῖσι τῆς νυκτερίδος πτεροῖσι μάλιστά κῃ ἐμφερέστατα. τοσαῦτα μέν θηρίων πέρι ἱρῶν εἰρήσθω. αὐτῶν δέ δή αἰγυπτίων οἵ μέν περί τήν σπειρομένην αἴγυπτον οἰκέουσι, μνήμην ἀνθρώπων πάντων ἐπασκέοντες μάλιστα λογιώτατοί εἰσι μακρῷ τῶν ἐγώ ἐς διάπειραν ἀπικόμην. τρόπῳ δέ ζόης τοιῷδε διαχρέωνται: συρμαΐζουσι τρεῖς ἡμέρας ἐπεξῆς μηνός ἑκάστου, ἐμέτοισι θηρώμενοι τήν ὑγιείην καί κλύσμασι, νομίζοντες ἀπό τῶν τρεφόντων σιτίων πάσας τάς νούσους τοῖσι ἀνθρώποισι γίνεσθαι. εἰσί μέν γάρ καί ἄλλως αἰγύπτιοι μετά λίβυας ὑγιηρέστατοι πάντων ἀνθρώπων τῶν ὡρέων ἐμοί δοκέειν εἵνεκεν, ὅτι οὐ μεταλλάσσουσι αἱ ὧραι: ἐν γάρ τῇσι μεταβολῇσι τοῖσι ἀνθρώποισι αἱ νοῦσοι μάλιστα γίνονται, τῶν τε ἄλλων πάντων καί δή καί τῶν ὡρέων μάλιστα. ἀρτοφαγέουσι δέ ἐκ τῶν ὀλυρέων ποιεῦντες ἄρτους, τούς ἐκεῖνοι κυλλήστις ὀνομάζουσι. οἴνῳ δέ ἐκ κριθέων πεποιημένῳ διαχρέωνται: οὐ γάρ σφί εἰσι ἐν τῇ χώρῃ ἄμπελοι. ἰχθύων δέ τούς μέν πρός ἥλιον αὐήναντες ὠμούς σιτέονται, τούς δέ ἐξ ἅλμης τεταριχευμένους: ὀρνίθων δέ τούς τε ὄρτυγας καί τάς νήσσας καί τά σμικρά τῶν ὀρνιθίων ὠμά σιτέονται προταριχεύσαντες: τά δέ ἄλλα ὅσα ἤ ὀρνίθων ἤ ἰχθύων σφί ἐστι ἐχόμενα, χωρίς ἤ ὁκόσοι σφι ἱροί ἀποδεδέχαται, τούς λοιπούς ὀπτούς καί ἑφθούς σιτέονται. ἐν δέ τῇσι συνουσίῃσι τοῖσι εὐδαίμοσι αὐτῶν, ἐπεάν ἀπό δείπνου γένωνται, περιφέρει ἀνήρ νεκρόν ἐν σορῷ ξύλινον πεποιημένον, μεμιμημένον ἐς τά μάλιστα καί γραφῇ καί ἔργῳ, μέγαθος ὅσον τε πάντῃ πηχυαῖον ἤ δίπηχυν, δεικνύς δέ ἑκάστῳ τῶν συμποτέων λέγει: »ἐς τοῦτον ὁρέων πῖνέ τε καί τέρπεο: ἔσεαι γάρ ἀποθανών τοιοῦτος.« ταῦτα μέν παρά τά συμπόσια ποιεῦσι. πατρίοισι δέ χρεώμενοι νόμοισι ἄλλον οὐδένα ἐπικτῶνται. τοῖσι ἄλλα τε ἁπαξά ἐστι νόμιμα καί δή καί <ὅτι> ἄεισμα ἕν ἐστι, λίνος, ὅς περ ἔν τε φοινίκῃ ἀοίδιμός ἐστι καί ἐν κύπρῳ καί ἄλλῃ, κατά μέντοι ἔθνεα οὔνομα ἔχει, συμφέρεται δέ ὡυτός εἶναι τόν οἱ ἕλληνες λίνον ὀνομάζοντες ἀείδουσι: ὥστε πολλά μέν καί ἄλλα ἀποθωμάζειν με τῶν περί αἴγυπτον ἐόντων, ἐν δέ δή καί τόν λίνον ὁκόθεν ἔλαβον [τό οὔνομα]. φαίνονται δέ αἰεί κοτε τοῦτον ἀείδοντες. ἔστι δέ αἰγυπτιστί ὁ λίνος καλεόμενος μανερῶς. ἔφασαν δέ μιν αἰγύπτιοι τοῦ πρώτου βασιλεύσαντος αἰγύπτου παῖδα μουνογενέα γενέσθαι, ἀποθανόντα δέ αὐτόν ἄωρον θρήνοισι τούτοισι ὑπό αἰγυπτίων τιμηθῆναι, καί ἀοιδήν τε ταύτην πρώτην καί μούνην σφίσι γενέσθαι. συμφέρονται δέ καί τόδε ἄλλο αἰγύπτιοι ἑλλήνων μούνοισι λακεδαιμονίοισι: οἱ νεώτεροι αὐτῶν τοῖσι πρεσβυτέροισι συντυγχάνοντες εἴκουσι τῆς ὁδοῦ καί ἐκτρέπεσθαι καί ἐπιοῦσι ἐξ ἕδρης ὑπανιστέαται. τόδε μέν τοι ἄλλο ἑλλήνων οὐδαμοῖσι συμφέρονται: ἀντί τοῦ προσαγορεύειν ἀλλήλους ἐν τῇσι ὁδοῖσι προσκυνέουσι κατιέντες μέχρι τοῦ γούνατος τήν χεῖρα. ἐνδεδύκασι δέ κιθῶνας λινέους περί τά σκέλεα θυσανωτούς, τούς καλέουσι καλασίρις: ἐπί τούτοισι δέ εἰρίνεα εἵματα λευκά ἐπαναβληδόν φορέουσι. οὐ μέντοι ἔς γε τά ἱρά ἐσφέρεται εἰρίνεα οὐδέ συγκαταθάπτεταί σφι: οὐ γάρ ὅσιον. ὁμολογέουσι δέ ταῦτα τοῖσι ὀρφικοῖσι καλεομένοισι καί βακχικοῖσι, ἐοῦσι δέ αἰγυπτίοισι, καί <τοῖσι> πυθαγορείοισι: οὐδέ γάρ τούτων τῶν ὀργίων μετέχοντα ὅσιόν ἐστι ἐν εἰρινέοισι εἵμασι θαφθῆναι. ἔστι δέ περί αὐτῶν ἱρός λόγος λεγόμενος. καί τάδε ἄλλα αἰγυπτίοισί ἐστι ἐξευρημένα, μείς τε καί ἡμέρη ἑκάστη θεῶν ὅτεο ἐστί, καί τῇ ἕκαστος ἡμέρῃ γενόμενος ὁτέοισι ἐγκυρήσει καί ὅκως τελευτήσει καί ὁκοῖός τις ἔσται: καί τούτοισι τῶν ἑλλήνων οἱ ἐν ποιήσι γενόμενοι ἐχρήσαντο. τέρατά τε πλέω σφι ἀνεύρηται ἤ τοῖσι ἄλλοισι ἅπασι ἀνθρώποισι: γενομένου γάρ τέρατος φυλάσσουσι γραφόμενοι τὠποβαῖνον, καί ἤν κοτε ὕστερον παραπλήσιον τούτῳ γένηται, κατά τὠυτό νομίζουσι ἀποβήσεσθαι. μαντική δέ αὐτοῖσι ὧδε διάκειται: ἀνθρώπων μέν οὐδενί πρόσκειται ἡ τέχνη, τῶν δέ θεῶν μετεξετέροισι. καί γάρ ἡρακλέος μαντήιον αὐτόθι ἔστι καί ἀπόλλωνος καί ἀθη ναίης καί ἀρτέμιδος καί ἄρεος καί διός, καί τό γε μάλιστα ἐν τιμῇ ἄγονται πάντων τῶν μαντηίων, λητοῦς ἐν βουτοῖ πόλι ἐστί. οὐ μέντοι αἵ γε μαντηίαι σφι κατά τὠυτό ἑστᾶσι, ἀλλά διάφοροί εἰσι. ἡ δέ ἰητρική κατά τάδε σφι δέδασται: μιῆς νούσου ἕκαστος ἰητρός ἐστι καί οὐ πλεόνων. πάντα δ' ἰητρῶν ἐστι πλέα: οἱ μέν γάρ ὀφθαλμῶν ἰητροί κατεστᾶσι, οἱ δέ κεφαλῆς, οἱ δέ ὀδόντων, οἱ δέ τῶν κατά νηδύν, οἱ δέ τῶν ἀφανέων νούσων. θρῆνοι δέ καί ταφαί σφεων εἰσί αἵδε. τοῖσι ἄν ἀπογένηται ἐκ τῶν οἰκίων ἄνθρωπος τοῦ τις καί λόγος ᾖ, τό θῆλυ γένος πᾶν τό ἐκ τῶν οἰκίων τούτων κατ' ὦν ἐπλάσατο τήν κεφαλήν πηλῷ ἤ καί τό πρόσωπον, κἄπειτα ἐν τοῖσι οἰκίοισι λιποῦσαι τόν νεκρόν αὐταί ἀνά τήν πόλιν στρωφώμεναι τύπτονται ἐπεζωμέναι καί φαίνουσαι τούς μαζούς, σύν δέ σφι αἱ προσήκουσαι πᾶσαι: ἑτέρωθεν δέ οἱ ἄνδρες τύπτονται, ἐπεζωμένοι καί οὗτοι. ἐπεάν δέ ταῦτα ποιήσωσι, οὕτω ἐς τήν ταρίχευσιν κομίζουσι. εἰσί δέ οἵ ἐπ' αὐτῷ τούτῳ κατέαται καί τέχνην ἔχουσι ταύτην. οὗτοι, ἐπεάν σφι κομισθῇ νεκρός, δεικνύουσι τοῖσι κομίσασι παραδείγματα νεκρῶν ξύλινα, τῇ γραφῇ μεμιμη μένα. καί τήν μέν σπουδαιοτάτην αὐτέων φασί εἶναι τοῦ οὐκ ὅσιον ποιεῦμαι τό οὔνομα ἐπί τοιούτῳ πρήγματι ὀνομάζειν, τήν δέ δευτέρην δεικνύουσι ὑποδεεστέρην τε ταύτης καί εὐτελεστέρην, τήν δέ τρίτην εὐτελεστάτην. φράσαντες δέ πυνθάνονται παρ' αὐτῶν κατά ἥντινα βούλονταί σφι σκευασθῆναι τόν νεκρόν. οἱ μέν δή ἐκποδών μισθῷ ὁμολογήσαντες ἀπαλλάσσονται, οἱ δέ ὑπολειπόμενοι ἐν οἰκήμασι ὧδε τά σπουδαιότατα ταριχεύουσι. πρῶτα μέν σκολιῷ σιδήρῳ διά τῶν μυξωτήρων ἐξάγουσι τόν ἐγκέφαλον, τά μέν αὐτοῦ οὕτω ἐξάγοντες, τά δέ ἐγχέοντες φάρμακα. μετά δέ λίθῳ αἰθιοπικῷ ὀξέϊ παρασχίσαντες παρά τήν λαπάρην ἐξ ὦν εἷλον τήν κοιλίην πᾶσαν, ἐκκαθήραντες δέ αὐτήν καί διηθήσαντες οἴνῳ φοινικηίῳ αὖτις διηθέουσι θυμιήμασι τετριμμένοισι. ἔπειτα τήν νηδύν σμύρνης ἀκηράτου τετριμμένης καί κασίης καί τῶν ἄλλων θυμιημάτων, πλήν λιβανωτοῦ, πλήσαντες συρράπτουσι ὀπίσω. ταῦτα δέ ποιήσαντες ταριχεύουσι λίτρῳ κρύψαντες ἡμέρας ἑβδομήκοντα: πλέονας δέ τουτέων οὐκ ἔξεστι ταριχεύειν. ἐπεάν δέ παρέλθωσι αἱ ἑβδομήκοντα, λούσαντες τόν νεκρόν κατειλίσσουσι πᾶν αὐτοῦ τό σῶμα σινδόνος βυσσίνης τελαμῶσι κατατετμημένοισι, ὑποχρίοντες τῷ κόμμι, τῷ δή ἀντί κόλλης τά πολλά χρέωνται αἰγύπτιοι. ἐνθεῦτεν δέ παραδεξάμενοί μιν οἱ προσήκοντες ποιεῦνται ξύλινον τύπον ἀνθρωποειδέα, ποιησάμενοι δέ ἐσεργνύουσι τόν νεκρόν, καί κατακληίσαντες οὕτω θησαυρίζουσι ἐν οἰκήματι θηκαίῳ, ἱστάντες ὀρθόν πρός τοῖχον. οὕτω μέν τούς τά πολυτελέστατα σκευάζουσι νεκρούς. τούς δέ τά μέσα βουλομένους, τήν δέ πολυτελείην φεύγοντας σκευάζουσι ὧδε. ἐπεάν [τούς] κλυστῆρας πλήσωνται τοῦ ἀπό κέδρου ἀλείφατος γινομένου, ἐν ὦν ἔπλησαν τοῦ νεκροῦ τήν κοιλίην, οὔτε ἀναταμόντες αὐτόν οὔτε ἐξελόντες τήν νηδύν, κατά δέ τήν ἕδρην ἐσηθήσαντες καί ἐπιλαβόντες τό κλύσμα τῆς ὀπίσω ὁδοῦ ταριχεύουσι τάς προκειμένας ἡμέρας. τῇ δέ τελευταίῃ ἐξιεῖσι ἐκ τῆς κοιλίης τήν κεδρίην τήν ἐσῆκαν πρότερον: ἡ δέ ἔχει τοσαύτην δύναμιν ὥστε ἅμα ἑωυτῇ τήν νηδύν καί τά σπλάγχνα κατατετηκότα ἐξάγει: τάς δέ σάρκας τό λίτρον κατατήκει, καί δή λείπεται τοῦ νεκροῦ τό δέρμα μοῦνον καί τά ὀστέα. ἐπεάν δέ ταῦτα ποιήσωσι, ἀπ' ὦν ἔδωκαν οὕτω τόν νεκρόν, οὐδέν ἔτι πρηγματευθέντες. ἡ δέ τρίτη ταρίχευσίς ἐστι ἥδε, ἥ τούς χρήμασι ἀσθενεστέρους σκευάζει: συρμαίῃ διηθήσαντες τήν κοιλίην ταριχεύουσι τάς ἑβδομήκοντα ἡμέρας καί ἔπειτα ἀπ' ὦν ἔδωκαν ἀποφέρεσθαι. τάς δέ γυναῖκας τῶν ἐπιφανέων ἀνδρῶν, ἐπεάν τελευτήσωσι, οὐ παραυτίκα διδοῦσι ταριχεύειν, οὐδέ ὅσαι ἄν ἔωσι εὐειδέες κάρτα καί λόγου πλέονος γυναῖκες: ἀλλ' ἐπεάν τριταῖαι ἤ τεταρταῖαι γένωνται, οὕτω παραδιδοῦσι τοῖσι ταριχεύουσι. τοῦτο δέ ποιεῦσι οὕτω τοῦδε εἵνεκεν, ἵνα μή σφι οἱ ταριχευταί μίσγωνται τῇσι γυναιξί: λαμφθῆναι γάρ τινά φασι μισγόμενον νεκρῷ προσφάτῳ γυναικός, κατεῖπαι δέ τόν ὁμότεχνον. ὅς δ' ἄν ἤ αὐτῶν αἰγυπτίων ἤ ξείνων ὁμοίως ὑπό κροκοδείλου ἁρπασθείς ἤ ὑπ' αὐτοῦ τοῦ ποταμοῦ φαίνηται τεθνεώς, κατ' ἥν ἄν πόλιν ἐξενειχθῇ, τούτους πᾶσα ἀνάγκη ἐστί ταριχεύσαντας αὐτόν καί περιστείλαντας ὡς κάλλιστα θάψαι ἐν ἱρῇσι θήκῃσι. οὐδέ ψαῦσαι ἔξεστι αὐτοῦ ἄλλον οὐδένα οὔτε τῶν προσηκόντων οὔτε τῶν φίλων, ἀλλά μιν οἱ ἱρέες αὐτοί οἱ τοῦ νείλου, ἅτε πλέον τι ἤ ἀνθρώπου νεκρόν, χειραπτάζοντες θάπτουσι. ἑλληνικοῖσι δέ νομαίοισι φεύγουσι χρᾶσθαι, τό δέ σύμπαν εἰπεῖν, μηδ' ἄλλων [μηδαμά] μηδαμῶν ἀνθρώπων νομαίοισι. οἱ μέν νυν ἄλλοι αἰγύπτιοι οὕτω τοῦτο φυλάσσουσι. ἔστι δέ χέμμις πόλις μεγάλη νομοῦ τοῦ θηβαϊκοῦ ἐγγύς νέης πόλιος: ἐν ταύτῃ τῇ πόλι ἔστι περσέος τοῦ δανάης ἱρόν τετράγωνον, πέριξ δέ αὐτοῦ φοίνικες πεφύκασι: τά δέ πρόπυλα τοῦ ἱροῦ λίθινά ἐστι κάρτα μεγάλα: ἐπί δέ αὐτοῖσι ἀνδριάντες δύο ἑστᾶσι λίθινοι μεγάλοι: ἐν δέ τῷ περιβεβλημένῳ τούτῳ νηός τε ἔνι καί ἄγαλμα ἐν αὐτῷ ἐνέστηκε τοῦ περσέος. οὗτοι οἱ χεμμῖται λέγουσι τόν περσέα πολλάκις μέν ἀνά τήν γῆν φαίνεσθαι σφίσι, πολλάκις δέ ἔσω τοῦ ἱροῦ, σανδάλιόν τε αὐτοῦ πεφορημένον εὑρίσκεσθαι, ἐόν τό μέγαθος δίπηχυ, τό ἐπεάν φανῇ, εὐθενέειν ἅπασαν αἴγυπτον. ταῦτα μέν λέγουσι, ποιεῦσι δέ τάδε ἑλληνικά τῷ περσέϊ: ἀγῶνα γυμνικόν τιθεῖσι διά πάσης ἀγωνίης ἔχοντα, παρέχοντες ἄεθλα κτήνεα καί χλαίνας καί δέρματα. εἰρομένου δέ μεο ὅ τι σφι μούνοισι ἔωθε ὁ περσεύς ἐπιφαίνεσθαι καί ὅ τι κεχωρίδαται αἰγυπτίων τῶν ἄλλων ἀγῶνα γυμνικόν τιθέντες, ἔφασαν τόν περσέα ἐκ τῆς ἑωυτῶν πόλιος γεγονέναι: τόν γάρ δαναόν καί τόν λυγκέα ἐόντας χεμμίτας ἐκπλῶσαι ἐς τήν ἑλλάδα: ἀπό δέ τούτων γενεηλογέοντες κατέβαινον ἐς τόν περσέα. ἀπικόμενον δέ αὐτόν ἐς αἴγυπτον κατ' αἰτίην τήν καί ἕλληνες λέγουσι, οἴσοντα ἐκ λιβύης τήν γοργοῦς κεφαλήν, ἔφασαν ἐλθεῖν καί παρά σφέας καί ἀναγνῶναι τούς συγγενέας πάντας: ἐκμεμαθηκότα δέ μιν ἀπικέσθαι ἐς αἴγυπτον τό τῆς χέμμιος οὔνομα, πεπυσμένον παρά τῆς μητρός: ἀγῶνα δέ οἱ γυμνικόν αὐτοῦ κελεύσαντος ἐπιτελέειν. ταῦτα μέν πάντα οἱ κατύπερθε τῶν ἑλέων οἰκέοντες αἰγύπτιοι νομίζουσι. οἱ δέ δή ἐν τοῖσι ἕλεσι κατοικημένοι τοῖσι μέν αὐτοῖσι νόμοισι χρέωνται τοῖσι καί οἱ ἄλλοι αἰγύπτιοι, καί τἆλλα καί γυναικί μιῇ ἕκαστος αὐτῶν συνοικέει κατά περ ἕλληνες: ἀτάρ πρός εὐτελείην τῶν σιτίων τάδε σφι ἄλλα ἐξεύρηται. ἐπεάν πλήρης γένηται ὁ ποταμός καί τά πεδία πελαγίσῃ, φύεται ἐν τῷ ὕδατι κρίνεα πολλά, τά αἰγύπτιοι καλέουσι λωτόν. ταῦτ' ἐπεάν δρέψωσι, αὐαίνουσι πρός ἥλιον καί ἔπειτα τό ἐκ μέσου τοῦ λωτοῦ, τῇ μήκωνι ἐόν ἐμφερές, πτίσαντες ποιεῦνται ἐξ αὐτοῦ ἄρτους ὀπτούς πυρί. ἔστι δέ καί ἡ ῥίζα τοῦ λωτοῦ τούτου ἐδωδίμη καί ἐγγλύσσει ἐπιεικέως, ἐόν στρογγύλον, μέγαθος κατά μῆλον. ἔστι δέ καί ἄλλα κρίνεα ῥόδοισι ἐμφερέα, ἐν τῷ ποταμῷ γινόμενα καί ταῦτα, ἐξ ὧν ὁ καρπός ἐν ἄλλῃ κάλυκι παραφυομένῃ ἐκ τῆς ῥίζης γίνεται, κηρίῳ σφηκῶν ἰδέην ὁμοιότατον: ἐν τούτῳ τρωκτά ὅσον τε πυρήν ἐλαίης ἐγγίνεται συχνά, τρώγεται δέ καί ἁπαλά ταῦτα καί αὖα. τήν δέ βύβλον τήν ἐπέτειον γινομένην ἐπεάν ἀνασπάσωσι ἐκ τῶν ἑλέων, τά μέν ἄνω αὐτῆς ἀποτάμνοντες ἐς ἄλλο τι τρέπουσι <καί πωλέουσι>, τό δέ κάτω λελειμμένον ὅσον τε ἐπί πῆχυν τρώγουσι [καί πωλέουσι]: οἵ δέ ἄν καί κάρτα βούλωνται χρηστῇ τῇ βύβλῳ χρᾶσθαι, ἐν κλιβάνῳ διαφανέϊ πνίξαντες οὕτω τρώγουσι. οἱ δέ τινες αὐτῶν ζώουσι ἀπό τῶν ἰχθύων μούνων, τούς ἐπεάν λάβωσι καί ἐξέλωσι τήν κοιλίην, αὐαίνουσι πρός ἥλιον καί ἔπειτα αὔους ἐόντας σιτέονται. οἱ δέ ἰχθύες οἱ ἀγελαῖοι ἐν μέν τοῖσι ποταμοῖσι οὐ μάλα γίνονται, τρεφόμενοι δέ ἐν τῇσι λίμνῃσι τοιάδε ποιεῦσι. ἐπεάν σφεας ἐσίῃ οἶστρος κυίσκεσθαι, ἀγεληδόν ἐκπλώουσι ἐς θάλασσαν: ἡγέονται δέ οἱ ἔρσενες ἀπορραίνοντες τοῦ θοροῦ, αἱ δέ ἑπόμεναι ἀνακάπτουσι καί ἐξ αὐτοῦ κυίσκονται. ἐπεάν δέ πλήρεες γένωνται ἐν τῇ θαλάσσῃ, ἀναπλώουσι ὀπίσω ἐς ἤθεα τά ἑωυτῶν ἕκαστοι: ἡγέονται μέντοι γε οὐκέτι οἱ αὐτοί, ἀλλά τῶν θηλέων γίνεται ἡ ἡγεμονίη. ἡγεόμεναι δέ ἀγεληδόν ποιεῦσι οἷόν περ ἐποίευν οἱ ἔρσενες: τῶν γάρ ᾠῶν ἀπορραίνουσι κατ' ὀλίγους τῶν κέγχρων, οἱ δέ ἔρσενες καταπίνουσι ἑπόμενοι. εἰσί δέ οἱ κέγχροι οὗτοι ἰχθύες: ἐκ δέ τῶν περιγινομένων καί μή καταπινομένων κέγχρων οἱ τρεφόμενοι ἰχθύες γίνονται. οἵ δ' ἄν αὐτῶν ἁλῶσι ἐκπλώοντες ἐς θάλασσαν, φαίνονται τετριμμένοι τά ἐπ' ἀριστερά τῶν κεφαλέων: οἵ δ' ἄν ὀπίσω ἀναπλώοντες, τά ἐπί δεξιά τετρίφαται. πάσχουσι δέ ταῦτα διά τόδε: ἐχόμενοι τῆς γῆς ἐπ' ἀριστερά καταπλώουσι ἐς θάλασσαν, καί ἀναπλώοντες ὀπίσω τῆς αὐτῆς ἀντέχονται, ἐγχριμπτόμενοι καί ψαύοντες ὡς μάλιστα, ἵνα δή μή ἁμάρτοιεν τῆς ὁδοῦ διά τόν ῥόον. ἐπεάν δέ πληθύεσθαι ἄρχηται ὁ νεῖλος, τά τε κοῖλα τῆς γῆς καί τά τέλματα τά παρά τόν ποταμόν πρῶτα ἄρχεται πίμπλασθαι διηθέοντος τοῦ ὕδατος ἐκ τοῦ ποταμοῦ: καί αὐτίκα τε πλέα γίνεται ταῦτα καί παραχρῆμα ἰχθύων σμικρῶν πίμπλαται πάντα. κόθεν δέ οἰκός αὐτούς γίνεσθαι, ἐγώ μοι δοκέω κατανοέειν τοῦτο. τοῦ προτέρου ἔτεος ἐπεάν ἀπολίπῃ ὁ νεῖλος, οἱ ἰχθύες ἐντεκόντες ᾠά ἐς τήν ἰλύν ἅμα τῷ ἐσχάτῳ ὕδατι ἀπαλλάσσονται: ἐπεάν δέ περιελθόντος τοῦ χρόνου πάλιν ἐπέλθῃ τό ὕδωρ, ἐκ τῶν ᾠῶν τούτων παραυτίκα γίνονται οἱ ἰχθύες οὗτοι. καί περί μέν τούς ἰχθῦς οὕτως ἔχει. ἀλείφατι δέ χρέωνται αἰγυπτίων οἱ περί τά ἕλεα οἰκέοντες ἀπό τῶν σιλλικυπρίων τοῦ καρποῦ, τό καλέουσι μέν αἰγύπτιοι κίκι, ποιεῦσι δέ ὧδε. παρά τά χείλεα τῶν τε ποταμῶν καί τῶν λιμνέων σπείρουσι τά σιλλικύπρια ταῦτα, τά ἐν ἕλλησι αὐτόματα ἄγρια φύεται: ταῦτα ἐν τῇ αἰγύπτῳ σπειρόμενα καρπόν φέρει πολλόν μέν, δυσώδεα δέ: τοῦτον ἐπεάν συλλέξωνται, οἱ μέν κόψαντες ἀπιποῦσι, οἱ δέ καί φρύξαντες ἀπέψουσι καί τό ἀπορρέον ἀπ' αὐτοῦ συγκομίζονται. ἔστι δέ πῖον καί οὐδέν ἧσσον τοῦ ἐλαίου τῷ λύχνῳ προσηνές, ὀδμήν δέ βαρέαν παρέχεται. πρός δέ τούς κώνωπας ἀφθόνους ἐόντας τάδε σφί ἐστι μεμηχανημένα. τούς μέν τά ἄνω τῶν ἑλέων οἰκέοντας οἱ πύργοι ὠφελέουσι, ἐς τούς ἀναβαίνοντες κοιμῶνται: οἱ γάρ κώνω πες ὑπό τῶν ἀνέμων οὐκ οἷοί τέ εἰσι ὑψοῦ πέτεσθαι. τοῖσι δέ περί τά ἕλεα οἰκέουσι τάδε ἀντί τῶν πύργων ἄλλα μεμηχάνηται: πᾶς ἀνήρ αὐτῶν ἀμφίβληστρον ἔκτηται, τῷ τῆς μέν ἡμέρης ἰχθῦς ἀγρεύει, τήν δέ νύκτα τάδε αὐτῷ χρᾶται: ἐν τῇ ἀναπαύεται κοίτῃ, περί ταύτην ἵστησι τό ἀμφίβληστρον καί ἔπειτα ἐσδύς ὑπ' αὐτό καθεύδει. οἱ δέ κώνωπες, ἤν μέν ἐν ἱματίῳ ἐνειλιξάμενος εὕδῃ ἤ σινδόνι, διά τούτων δάκνουσι: διά δέ τοῦ δικτύου οὐδέ πειρῶνται ἀρχήν. τά δέ δή πλοῖά σφι τοῖσι φορτηγέουσι ἐστί ἐκ τῆς ἀκάνθης ποιεύμενα, τῆς ἡ μορφή μέν ἐστι ὁμοιοτάτη τῷ κυρηναίῳ λωτῷ, τό δέ δάκρυον κόμμι ἐστί. ἐκ ταύτης ὦν τῆς ἀκάνθης κοψάμενοι ξύλα ὅσον τε διπήχεα πλινθηδόν συντιθεῖσι, ναυπηγεόμενοι τρόπον τοιόνδε: περί γόμφους πυκνούς καί μακρούς περιείρουσι τά διπήχεα ξύλα: ἐπεάν δέ τῷ τρόπῳ τούτῳ ναυπηγήσωνται, ζυγά ἐπιπολῆς τείνουσι αὐτῶν: νομεῦσι δέ οὐδέν χρέωνται: ἔσωθεν δέ τάς ἁρμονίας ἐν ὦν ἐπάκτωσαν τῇ βύβλῳ. πηδάλιον δέ ἕν ποιεῦνται, καί τοῦτο διά τῆς τρόπιος διαβυνέεται: ἱστῷ δέ ἀκανθίνῳ χρέωνται, ἱστίοισι δέ βυβλίνοισι. ταῦτα τά πλοῖα ἀνά μέν τόν ποταμόν οὐ δύναται πλέειν, ἤν μή λαμπρός ἄνεμος ἐπέχῃ, ἐκ γῆς δέ παρέλκεται. κατά ῥόον δέ κομίζεται ὧδε: ἔστι ἐκ μυρίκης πεποιημένη θύρη, κατερραμμένη ῥιπί καλάμων, καί λίθος τετρημένος διτάλαντος μάλιστά κῃ σταθμόν: τούτων τήν μέν θύρην δεδεμένην κάλῳ ἔμπροσθε τοῦ πλοίου ἀπιεῖ ἐπιφέρεσθαι, τόν δέ λίθον ἄλλῳ κάλῳ ὄπισθε: ἡ μέν δή θύρη τοῦ ῥόου ἐμπίπτοντος χωρέει ταχέως καί ἕλκει τήν βᾶριν (τοῦτο γάρ δή οὔνομά ἐστι τοῖσι πλοίοισι τούτοισι), ὁ δέ λίθος ὄπισθε ἐπελκόμενος καί ἐών ἐν βυσσῷ κατιθύνει τόν πλόον. ἔστι δέ σφι τά πλοῖα ταῦτα πλήθεϊ πολλά καί ἄγει ἔνια πολλάς χιλιάδας ταλάντων. ἐπεάν δέ ἐπέλθῃ ὁ νεῖλος τήν χώρην, αἱ πόλιες μοῦναι φαίνονται ὑπερέχουσαι, μάλιστά κῃ ἐμφερέες τῇσι ἐν τῷ αἰγαίῳ πόντῳ νήσοισι: τά μέν γάρ ἄλλα τῆς αἰγύπτου πέλαγος γίνεται, αἱ δέ πόλιες μοῦναι ὑπερέχουσι. πορθμεύονται ὦν, ἐπεάν τοῦτο γένηται, οὐκέτι κατά τά ῥέεθρα τοῦ ποταμοῦ ἀλλά διά μέσου τοῦ πεδίου. ἐς μέν γε μέμφιν ἐκ ναυκράτιος ἀναπλέοντι παρ' αὐτάς τάς πυραμίδας γίνεται ὁ πλόος: ἔστι δέ οὐκ οὗτος, ἀλλά παρά τό ὀξύ τοῦ δέλτα καί παρά κερκάσωρον πόλιν. ἐς δέ ναύκρατιν ἀπό θαλάσσης καί κανώβου διά πεδίου πλέων ἥξεις κατ' ἄνθυλλάν τε πόλιν καί τήν ἀρχάνδρου καλεομένην. τουτέων δέ ἡ μέν ἄνθυλλα ἐοῦσα λογίμη πόλις ἐς ὑποδήματα ἐξαίρετος δίδοται τοῦ αἰεί βασιλεύοντος αἰγύπτου τῇ γυναικί: τοῦτο δέ γίνεται ἐξ ὅσου ὑπό πέρσῃσί ἐστι αἴγυπτος. ἡ δέ ἑτέρη πόλις δοκέει μοι τό οὔνομα ἔχειν ἀπό τοῦ δαναοῦ γαμβροῦ, ἀρχάνδρου τοῦ φθίου τοῦ ἀχαιοῦ: καλέεται γάρ δή ἀρχάνδρου πόλις. εἴη δ' ἄν καί ἄλλος τις ἄρχανδρος, οὐ μέντοι γε αἰγύπτιον τό οὔνομα. μέχρι μέν τούτου ὄψις τε ἐμή καί γνώμη καί ἱστορίη ταῦτα λέγουσά ἐστι, τό δέ ἀπό τοῦδε αἰγυπτίους ἔρχομαι λόγους ἐρέων κατά [τά] ἤκουον: προσέσται δέ τι αὐτοῖσι καί τῆς ἐμῆς ὄψιος. τόν μῖνα πρῶτον βασιλεύσαντα αἰγύπτου οἱ ἱρέες ἔλεγον τοῦτο μέν ἀπογεφυρῶσαι [καί] τήν μέμφιν: τόν γάρ ποταμόν πάντα ῥέειν παρά τό ὄρος τό ψάμμινον πρός λιβύης, τόν δέ μῖνα ἄνωθεν, ὅσον τε ἑκατόν σταδίους ἀπό μέμφιος [τόν] πρός μεσαμβρίης, ἀγκῶνα προσχώσαντα τό μέν ἀρχαῖον ῥέεθρον ἀποξηρῆναι, τόν δέ ποταμόν ὀχετεῦσαι τό μέσον τῶν ὀρέων ῥέειν. ἔτι δέ καί νῦν ὑπό περσέων ὁ ἀγκών οὗτος τοῦ νείλου, ὡς ἀπεργμένος ῥέῃ, ἐν φυλακῇσι μεγάλῃσι ἔχεται, φρασσόμενος ἀνά πᾶν ἔτος: εἰ γάρ ἐθελήσει ῥήξας ὑπερβῆναι ὁ ποταμός ταύτῃ, κίνδυνος πάσῃ μέμφι κατακλυσθῆναί ἐστι. ὡς δέ τῷ μῖνι τούτῳ τῷ πρώτῳ γενομένῳ βασιλέϊ χέρσον γεγονέναι τό ἀπεργμένον, τοῦτο μέν ἐν αὐτῷ πόλιν κτίσαι ταύτην ἥτις νῦν μέμφις καλέεται (ἔστι γάρ καί ἡ μέμφις ἐν τῷ στεινῷ τῆς αἰγύπτου), ἔξωθεν δέ αὐτῆς περιορύξαι λίμνην ἐκ τοῦ ποταμοῦ πρός βορέην τε καί πρός ἑσπέρην (τό γάρ πρός τήν ἠῶ αὐτός ὁ νεῖλος ἀπέργει), τοῦτο δέ τοῦ ἡφαίστου τό ἱρόν ἱδρύσασθαι ἐν αὐτῇ, ἐόν μέγα τε καί ἀξιαπηγητότατον. μετά δέ τοῦτον κατέλεγον οἱ ἱρέες ἐκ βύβλου ἄλλων βασιλέων τριηκοσίων τε καί τριήκοντα οὐνόματα. ἐν τοσαύτῃσι δέ γενεῇσι ἀνθρώπων ὀκτωκαίδεκα μέν αἰθίοπες ἦσαν, μία δέ γυνή ἐπιχωρίη, οἱ δέ ἄλλοι ἄνδρες αἰγύπτιοι. τῇ δέ γυναικί οὔνομα ἦν, ἥτις ἐβασίλευσε, τό περ τῇ βαβυλωνίῃ, νίτωκρις. τήν ἔλεγον τιμωρέουσαν ἀδελφεῷ, τόν αἰγύπτιοι βασιλεύοντά σφεων ἀπέκτειναν, ἀποκτείναντες δέ οὕτω ἐκείνῃ ἀπέδοσαν τήν βασιληίην, τούτῳ τιμωρέουσαν πολλούς αἰγυπτίων δόλῳ διαφθεῖραι. ποιησαμένην γάρ μιν οἴκημα περίμηκες ὑπόγαιον καινοῦν τῷ λόγῳ, νόῳ δέ ἄλλα μηχανᾶσθαι: καλέσασαν [δέ] μιν αἰγυπτίων τούς μάλιστα μεταιτίους τοῦ φόνου ᾔδεε, πολλούς ἱστιᾶν, δαινυμένοισι δέ ἐπεῖναι τόν ποταμόν δι' αὐλῶνος κρυπτοῦ μεγάλου. ταύτης μέν πέρι τοσαῦτα ἔλεγον, πλήν ὅτι αὐτήν μιν, ὡς τοῦτο ἐξέργαστο, ῥίψαι ἐς οἴκημα σποδοῦ πλέον, ὅκως ἀτιμώρητος γένηται. τῶν δέ ἄλλων βασιλέων, οὐ γάρ ἔλεγον οὐδεμίαν ἔργων ἀπόδεξιν, κατ' οὐδέν εἶναι λαμπρότητος, πλήν ἑνός τοῦ ἐσχάτου αὐτῶν μοίριος: τοῦτον δέ ἀποδέξασθαι μνημόσυνα τοῦ ἡφαίστου τά πρός βορέην ἄνεμον τετραμμένα προπύλαια, λίμνην τε ὀρύξαι, τῆς ἡ περίοδος ὅσων ἐστί σταδίων ὕστερον δηλώσω, πυραμίδας τε ἐν αὐτῇ οἰκοδομῆσαι, τῶν τοῦ μεγάθεος πέρι ὁμοῦ αὐτῇ τῇ λίμνῃ ἐπιμνήσομαι. τοῦτον μέν τοσαῦτα ἀποδέξασθαι, τῶν δέ ἄλλων οὐδένα οὐδέν. παραμειψάμενος ὦν τούτους τοῦ ἐπί τούτοισι γενομένου βασιλέος, τῷ οὔνομα ἦν σέσωστρις, τούτου μνήμην ποιήσομαι. τόν ἔλεγον οἱ ἱρέες πρῶτον μέν πλοίοισι μακροῖσι ὁρμηθέντα ἐκ τοῦ ἀραβίου κόλπου τούς παρά τήν ἐρυθρήν θάλασσαν κατοικημένους καταστρέφεσθαι, ἐς ὅ πλέοντά μιν πρόσω ἀπικέσθαι ἐς θάλασσαν οὐκέτι πλωτήν ὑπό βραχέων. ἐνθεῦτεν δέ ὡς ὀπίσω ἀπίκετο ἐς αἴγυπτον, κατά τῶν ἱρέων τήν φάτιν στρατιήν πολλήν [τῶν] λαβών ἤλαυνε διά τῆς ἠπείρου, πᾶν ἔθνος τό ἐμποδών καταστρεφόμενος. ὁτέοισι μέν νυν αὐτῶν ἀλκίμοισι ἐνετύγχανε καί δεινῶς μαχομένοισι περί τῆς ἐλευθερίης, τούτοισι μέν στήλας ἐνίστη ἐς τάς χώρας διά γραμμάτων λεγούσας τό τε ἑωυτοῦ οὔνομα καί τῆς πάτρης καί ὡς δυνάμι τῇ ἑωυτοῦ κατεστρέψατό σφεας: ὅτεων δέ ἀμαχητί καί εὐπετέως παρέλαβε τάς πόλις, τούτοισι δέ ἐνέγραφε ἐν τῇσι στήλῃσι κατά ταὐτά καί τοῖσι ἀνδρηίοισι τῶν ἐθνέων γενομένοισι καί δή καί αἰδοῖα γυναικός προσενέγραφε, δῆλα βουλόμενος ποιέειν ὡς εἴησαν ἀνάλκιδες. ταῦτα δέ ποιέων διεξήιε τήν ἤπειρον, ἐς ὅ ἐκ τῆς ἀσίης ἐς τήν εὐρώπην διαβάς τούς τε σκύθας κατεστρέψατο καί τούς θρήικας. ἐς τούτους δέ μοι δοκέει καί προσώτατα ἀπικέσθαι ὁ αἰγύπτιος στρατός: ἐν μέν γάρ τῇ τούτων χώρῃ φαίνονται σταθεῖσαι αἱ στῆλαι, τό δέ προσωτέρω τούτων οὐκέτι. ἐνθεῦτεν δέ ἐπιστρέψας ὀπίσω ἤιε: καί ἐπείτε ἐγίνετο ἐπί φάσι ποταμῷ, οὐκ ἔχω τό ἐνθεῦτεν ἀτρεκέως εἰπεῖν εἴτε αὐτός ὁ βασιλεύς σέσωστρις ἀποδασάμενος τῆς ἑωυτοῦ στρατιῆς μόριον ὅσον δή αὐτοῦ κατέλιπε τῆς χώρης οἰκήτορας, εἴτε τῶν τινες στρατιωτέων τῇ πλάνῃ αὐτοί ἀχθεσθέντες περί φᾶσιν ποταμόν κατέμειναν. φαίνονται μέν γάρ ἐόντες οἱ κόλχοι αἰγύπτιοι. νοήσας δέ πρότερον αὐτός ἤ ἀκούσας ἄλλων λέγω: ὡς δέ μοι ἐν φροντίδι ἐγένετο, εἰρόμην ἀμφοτέρους, καί μᾶλλον οἱ κόλχοι ἐμεμνέατο τῶν αἰγυπτίων ἤ οἱ αἰγύπτιοι τῶν κόλχων: νομίζειν δ' ἔφασαν [οἱ] αἰγύπτιοι τῆς σεσώστριος στρατιῆς εἶναι τούς κόλχους. αὐτός δέ εἴκασα τῇδε: καί ὅτι μελάγχροές εἰσι καί οὐλότριχες (καί τοῦτο μέν ἐς οὐδέν ἀνήκει: εἰσί γάρ καί ἕτεροι τοιοῦτοι), ἀλλά τοῖσδε καί μᾶλλον ὅτι μοῦνοι πάντων ἀνθρώπων κόλχοι καί αἰγύπτιοι καί αἰθίοπες περιτάμ νονται ἀπ' ἀρχῆς τά αἰδοῖα. φοίνικες δέ καί σύριοι οἱ ἐν τῇ παλαιστίνῃ καί αὐτοί ὁμολογέουσι παρ' αἰγυπτίων μεμαθηκέναι, σύριοι δέ οἱ περί θερμώδοντα ποταμόν καί παρθένιον καί μάκρωνες οἱ τούτοισι ἀστυγείτονες ἐόντες ἀπό κόλχων φασί νεωστί μεμαθηκέναι. οὗτοι γάρ εἰσι οἱ περιταμνόμενοι ἀνθρώπων μοῦνοι, καί οὗτοι αἰγυπτίοισι φαίνονται ποιεῦντες κατά ταὐτά. αὐτῶν δέ αἰγυπτίων καί αἰθιόπων οὐκ ἔχω εἰπεῖν ὁκότεροι παρά τῶν ἑτέρων ἐξέμαθον: ἀρχαῖον γάρ δή τι φαίνεται ἐόν. ὡς δέ ἐπιμισγόμενοι αἰγύπτῳ ἐξέμαθον, μέγα μοι καί τόδε τεκμήριον γίνεται: φοινίκων ὁκόσοι τῇ ἑλλάδι ἐπιμίσγονται, οὐκέτι αἰγυπτίους μιμέονται κατά τά αἰδοῖα, ἀλλά τῶν ἐπιγινομένων οὐ περιτάμνουσι τά αἰδοῖα. φέρε νυν καί ἄλλο εἴπω περί τῶν κόλχων, ὡς αἰγυπτίοισι προσφερέες εἰσί: λίνον μοῦνοι οὗτοί τε καί αἰγύπτιοι ἐργάζονται κατά ταὐτά. καί ἡ ζόη πᾶσα καί ἡ γλῶσσα ἐμφερής ἐστι ἀλλήλοισι. λίνον δέ τό μέν κολχικόν ὑπό ἑλλήνων σαρδονικόν κέκληται, τό μέντοι ἀπ' αἰγύπτου ἀπικνεόμενον καλέεται αἰγύπτιον. τάς δέ στήλας τάς ἵστα κατά τάς χώρας ὁ αἰγύπτου βασιλεύς σέσωστρις, αἱ μέν πλέονες οὐκέτι φαίνονται περιεοῦσαι, ἐν δέ τῇ παλαιστίνῃ συρίῃ αὐτός ὥρων ἐούσας καί τά γράμματα τά εἰρημένα ἐνεόντα καί γυναικός αἰδοῖα. εἰσί δέ καί περί ἰωνίην δύο τύποι ἐν πέτρῃσι ἐγκεκολαμμένοι τούτου τοῦ ἀνδρός, τῇ τε ἐκ τῆς ἐφεσίης ἐς φώκαιαν ἔρχονται καί τῇ ἐκ σαρδίων ἐς σμύρνην. ἑκατέρωθι δέ ἀνήρ ἐγγέγλυπται μέγαθος πέμπτης σπιθαμῆς, τῇ μέν δεξιῇ χειρί ἔχων αἰχμήν, τῇ δέ ἀριστερῇ τόξα, καί τήν ἄλλην σκευήν ὡσαύτως: καί γάρ αἰγυπτίην καί αἰθιοπίδα ἔχει. ἐκ δέ τοῦ ὤμου ἐς τόν ἕτερον ὦμον διά τῶν στηθέων γράμματα ἱρά αἰγύπτια διήκει ἐγκεκολαμμένα, λέγοντα τάδε: »ἐγώ τήνδε τήν χώρην ὤμοισι τοῖσι ἐμοῖσι ἐκτησάμην«. ὅστις δέ καί ὁκόθεν ἐστί, ἐνθαῦτα μέν οὐ δηλοῖ, ἑτέρωθι δέ δεδήλωκε. τά δή καί μετεξέτεροι τῶν θεησαμένων μέμνονος εἰκόνα εἰκάζουσί μιν εἶναι, πολλόν τῆς ἀληθείης ἀπολελειμμένοι. τοῦτον δή τόν αἰγύπτιον σέσωστριν ἀναχωρέοντα καί ἀνάγοντα πολλούς ἀνθρώπους τῶν ἐθνέων τῶν τάς χώρας κατεστρέψατο, ἔλεγον οἱ ἱρέες, ἐπείτε ἐγίνετο ἀνακομιζόμενος ἐν δάφνῃσι τῇσι πηλουσίῃσι, τόν ἀδελφεόν ἑωυτοῦ, τῷ ἐπέτρεψε ὁ σέσωστρις τήν αἴγυπτον, τοῦτον ἐπί ξείνια αὐτόν καλέσαντα καί πρός αὐτῷ τούς παῖδας περινῆσαι ἔξωθεν τήν οἰκίην ὕλῃ, περινήσαντα δέ ὑποπρῆσαι. τόν δέ ὡς μαθεῖν τοῦτο, αὐτίκα συμβουλεύεσθαι τῇ γυναικί: καί γάρ δή καί τήν γυναῖκα αὐτόν ἅμα ἄγεσθαι. τήν δέ οἱ συμβουλεῦσαι τῶν παίδων ἐόντων ἕξ τούς δύο ἐπί τήν πυρήν ἐκτείναντα γεφυρῶσαι τό καιόμενον, αὐτούς δ' ἐπ' ἐκείνων ἐπιβαίνοντας ἐκσῴζεσθαι. ταῦτα ποιῆσαι τόν σέσωστριν, καί δύο μέν τῶν παίδων κατακαῆναι τρόπῳ τοιούτῳ, τούς δέ λοιπούς ἀποσωθῆναι ἅμα τῷ πατρί. νοστήσας δέ ὁ σέσωστρις ἐς τήν αἴγυπτον καί τεισάμενος τόν ἀδελφεόν τῷ μέν ὁμίλῳ τόν ἐπηγάγετο τῶν τάς χώρας κατεστρέψατο, τούτῳ μέν τάδε ἐχρήσατο: τούς τέ οἱ λίθους τούς ἐπί τούτου τοῦ βασιλέος κομισθέντας ἐς τοῦ ἡφαίστου τό ἱρόν, ἐόντας μεγάθεϊ περιμήκεας, οὗτοι ἦσαν οἱ ἑλκύσαντες, καί τάς διώρυχας τάς νῦν ἐούσας ἐν αἰγύπτῳ πάσας οὗτοι ἀναγκαζόμενοι ὤρυσσον, ἐποίευν τε οὐκ ἑκόντες αἴγυπτον, τό πρίν ἐοῦσαν ἱππασίμην καί ἁμαξευομένην πᾶσαν, ἐνδέα τούτων: ἀπό γάρ τούτου τοῦ χρόνου αἴγυπτος, ἐοῦσα πᾶσα πεδιάς, ἄνιππος καί ἀναμάξευτος γέγονε: αἴτιαι δέ τούτων αἱ διώρυχες γεγόνασι, ἐοῦσαι πολλαί καί παντοίους τρόπους ἔχουσαι. κατέταμνε δέ τοῦδε εἵνεκα τήν χώρην ὁ βασιλεύς: ὅσοι τῶν αἰγυπτίων μή ἐπί τῷ ποταμῷ ἔκτηντο τάς πόλις ἀλλ' ἀναμέσους, οὗτοι, ὅκως τε ἀπίοι ὁ ποταμός ..., σπανίζοντες ὑδάτων πλατυτέροισι ἐχρέωντο τοῖσι πόμασι, ἐκ φρεάτων ἀρυόμενοι: τούτων μέν δή εἵνεκα κατετμήθη ἡ αἴγυπτος. κατανεῖμαι δέ τήν χώρην αἰγυπτίοισι ἅπασι τοῦτον ἔλεγον τόν βασιλέα, κλῆρον ἴσον ἑκάστῳ τετράγωνον διδόντα, καί ἀπό τούτου τάς προσόδους ποιήσασθαι, ἐπιτάξαντα ἀποφορήν ἐπιτελέειν κατ' ἐνιαυτόν. εἰ δέ τινος τοῦ κλήρου ὁ ποταμός τι παρέλοιτο, ἐλθών ἄν πρός αὐτόν ἐσήμαινε τό γεγενημένον: ὁ δέ ἔπεμπε τούς ἐπισκεψομένους καί ἀναμετρήσοντας ὅσῳ ἐλάσσων ὁ χῶρος γέγονε, ὅκως τοῦ λοιποῦ κατά λόγον τῆς τεταγμένης ἀποφορῆς τελέοι. δοκέει δέ μοι ἐνθεῦτεν γεωμετρίη εὑρεθεῖσα ἐς τήν ἑλλάδα ἐπανελθεῖν. πόλον μέν γάρ καί γνώμονα καί τά δυώδεκα μέρεα τῆς ἡμέρης παρά βαβυλωνίων ἔμαθον οἱ ἕλληνες. βασιλεύς μέν δή οὗτος μοῦνος αἰγύπτιος αἰθιοπίης ἦρξε. μνημόσυνα δέ ἐλίπετο πρό τοῦ ἡφαιστείου ἀνδριάντας λιθίνους δύο μέν τριήκοντα πήχεων, ἑωυτόν τε καί τήν γυναῖκα, τούς δέ παῖδας ἐόντας τέσσερας, εἴκοσι πήχεων ἕκαστον. τῶν δή ὁ ἱρεύς τοῦ ἡφαίστου χρόνῳ μετέπειτα πολλῷ δαρεῖον τόν πέρσην οὐ περιεῖδε ἱστάντα ἔμπροσθε ἀνδριάντα, φάς οὔ οἱ πεποιῆσθαι ἔργα οἷά περ σεσώστρι τῷ αἰγυπτίῳ: σέσωστριν μέν γάρ ἄλλα τε καταστρέψασθαι ἔθνεα οὐκ ἐλάσσω ἐκείνου καί δή καί σκύθας, δαρεῖον δέ οὐ δυνασθῆναι σκύθας ἑλεῖν: οὐκ ὦν δίκαιον εἶναι ἱστάναι ἔμπροσθε τῶν ἐκείνου ἀναθημάτων μή οὐκ ὑπερβαλόμενον τοῖσι ἔργοισι. δαρεῖον μέν νυν λέγουσι πρός ταῦτα συγγνώμην ποιήσασθαι. σεσώστριος δέ τελευτήσαντος ἐκδέξασθαι ἔλεγον τήν βασιληίην τόν παῖδα αὐτοῦ φερῶν. τόν ἀποδέξασθαι μέν οὐδεμίαν στρατηίην, συνενειχθῆναι δέ οἱ τυφλόν γενέσθαι διά τοιόνδε πρῆγμα: τοῦ ποταμοῦ κατελθόντος μεγίστου δή τότε ἐπ' ὀκτωκαίδεκα πήχεας, ὡς ὑπερέβαλε τάς ἀρούρας, πνεύματος ἐμπεσόντος κυματίης ὁ ποταμός ἐγένετο: τόν δέ βασιλέα λέγουσι τοῦτον ἀτασθαλίῃ χρησάμενον λαβόντα αἰχμήν βαλεῖν ἐς μέσας τάς δίνας τοῦ ποταμοῦ, μετά δέ αὐτίκα καμόντα αὐτόν τούς ὀφθαλμούς τυφλωθῆναι. δέκα μέν δή ἔτεα εἶναί μιν τυφλόν: ἑνδεκάτῳ δέ ἔτεϊ ἀπικέσθαι οἱ μαντήιον ἐκ βουτοῦς πόλιος ὡς ἐξήκει τέ οἱ ὁ χρόνος τῆς ζημίης καί ἀναβλέψει γυναικός οὔρῳ νιψάμενος τούς ὀφθαλμούς, ἥτις παρά τόν ἑωυτῆς ἄνδρα μοῦνον πεφοίτηκε, ἄλλων ἀνδρῶν ἐοῦσα ἄπειρος. καί τόν πρώτης τῆς ἑωυτοῦ γυναικός πειρᾶσθαι: μετά δέ, ὡς οὐκ ἀνέβλεπε, ἐπεξῆς πολλέων πειρᾶσθαι. ἀναβλέψαντα δέ συναγαγεῖν τάς γυναῖκας τῶν ἐπειρήθη, πλήν ἤ τῆς τῷ οὔρῳ νιψάμενος ἀνέβλεψε, ἐς μίαν πόλιν, ἥ νῦν καλέεται ἐρυθρή βῶλος, ἐς ταύτην συναλίσαντα ὑποπρῆσαι πάσας σύν αὐτῇ τῇ πόλι. τῆς δέ νιψάμενος τῷ οὔρῳ ἀνέβλεψε, ταύτην δέ ἔσχε αὐτός γυναῖκα. ἀναθήματα δέ ἀποφυγών τήν πάθην τῶν ὀφθαλμῶν ἄλλα τε ἀνά τά ἱρά πάντα τά λόγιμα ἀνέθηκε καί, τοῦ γε λόγον μάλιστα ἄξιόν ἐστι ἔχειν, ἐς τοῦ ἡλίου τό ἱρόν ἀξιοθέητα ἀνέθηκε ἔργα, ὀβελούς δύο λιθίνους, ἐξ ἑνός ἐόντας ἑκάτερον λίθου, μῆκος μέν ἑκάτερον πήχεων ἑκατόν, εὖρος δέ ὀκτώ πήχεων. τούτου δέ ἐκδέξασθαι τήν βασιληίην ἔλεγον ἄνδρα μεμφίτην, τῷ κατά τήν [τῶν] ἑλλήνων γλῶσσαν οὔνομα πρωτέα εἶναι. τοῦ νῦν τέμενος ἔστι ἐν μέμφι κάρτα καλόν τε καί εὖ ἐσκευασμένον, τοῦ ἡφαιστείου πρός νότον ἄνεμον κείμενον. περιοικέουσι δέ τό τέμενος τοῦτο φοίνικες τύριοι, καλέεται δέ ὁ χῶρος οὗτος ὁ συνάπας τυρίων στρατόπεδον. ἔστι δέ ἐν τῷ τεμένεϊ τοῦ πρωτέος ἱρόν τό καλέεται ξείνης ἀφροδίτης. συμβάλλομαι δέ τοῦτο τό ἱρόν εἶναι ἑλένης τῆς τυνδάρεω, καί τόν λόγον ἀκηκοώς ὡς διαιτήθη ἑλένη παρά πρωτέϊ, καί δή καί ὅτι ξείνης ἀφροδίτης ἐπώνυμόν ἐστι: ὅσα γάρ ἄλλα ἀφροδίτης ἱρά ἐστι, οὐδαμῶς ξείνης ἐπικαλέεται. ἔλεγον δέ μοι οἱ ἱρέες ἱστορέοντι τά περί ἑλένην γενέσθαι ὧδε. ἀλέξανδρον ἁρπάσαντα ἑλένην ἐκ σπάρτης ἀποπλέειν ἐς τήν ἑωυτοῦ: καί μιν, ὡς ἐγένετο ἐν τῷ αἰγαίῳ, ἐξῶσται ἄνεμοι ἐκβάλλουσι ἐς τό αἰγύπτιον πέλαγος, ἐνθεῦτεν δέ (οὐ γάρ ἀνίει τά πνεύματα) ἀπικνέεται ἐς αἴγυπτον καί αἰγύπτου ἔς <τε> τό νῦν κανωβικόν καλεόμενον στόμα τοῦ νείλου καί ἐς ταριχηίας. ἦν δέ ἐπί τῆς ἠιόνος, τό καί νῦν ἐστι, ἡρακλέος ἱρόν, ἐς τό ἤν καταφυγών οἰκέτης ὅτεο ὦν ἀνθρώπων ἐπιβάληται στίγματα ἱρά, ἑωυτόν διδούς τῷ θεῷ, οὐκ ἔξεστι τούτου ἅψασθαι: ὁ νόμος οὗτος διατελέει ἐών ὅμοιος τό μέχρι ἐμέο ἀπ' ἀρχῆς. τοῦ ὦν δή ἀλεξάνδρου ἀπιστέαται θεράποντες πυθόμενοι τόν περί τό ἱρόν ἔχοντα νόμον, ἱκέται δέ ἱζόμενοι τοῦ θεοῦ κατηγόρεον τοῦ ἀλεξάνδρου, βουλόμενοι βλάπτειν αὐτόν, πάντα λόγον ἐξηγεόμενοι ὡς εἶχε περί τήν ἑλένην τε καί τήν ἐς μενέλεων ἀδικίην: κατηγόρεον δέ ταῦτα πρός τε τούς ἱρέας καί τόν τοῦ στόματος τούτου φύλακον, τῷ οὔνομα ἦν θῶνις. ἀκούσας δέ τούτων ὁ θῶνις πέμπει τήν ταχίστην ἐς μέμφιν παρά πρωτέα ἀγγελίην λέγουσαν τάδε: »ἥκει ξεῖνος, γένος μέν τευκρός, ἔργον δέ ἀνόσιον ἐν τῇ ἑλλάδι ἐξεργασμένος: ξείνου γάρ τοῦ ἑωυτοῦ ἐξαπατήσας τήν γυναῖκα αὐτήν τε ταύτην ἄγων ἥκει καί πολλά κάρτα χρήματα, ὑπό ἀνέμων ἐς γῆν τήν σήν ἀπενειχθείς. κότερα δῆτα τοῦτον ἐῶμεν ἀσινέα ἐκπλέειν ἤ ἀπελώμεθα τά ἔχων ἦλθε;« ἀντιπέμπει πρός ταῦτα ὁ πρωτεύς λέγοντα τάδε: »ἄνδρα τοῦτον, ὅστις κοτέ ἐστι, ἀνόσια ἐργασμένον ξεῖνον τόν ἑωυτοῦ συλλαβόντες ἀπάγετε παρ' ἐμέ, ἵνα εἰδέω ὅ τι κοτέ καί λέξει«. ἀκούσας δέ ταῦτα ὁ θῶνις συλλαμβάνει τόν ἀλέξανδρον καί τάς νέας αὐτοῦ κατίσχει: μετά δέ αὐτόν τε τοῦτον ἀνήγαγε ἐς μέμφιν καί τήν ἑλένην τε καί τά χρήματα, πρός δέ καί τούς ἱκέτας. ἀνακομισθέντων δέ πάντων, εἰρώτα τόν ἀλέξανδρον ὁ πρωτεύς τίς εἴη καί ὁκόθεν πλέοι. ὁ δέ οἱ καί τό γένος κατέλεξε καί τῆς πάτρης εἶπε τό οὔνομα καί δή καί τόν πλόον ἀπηγήσατο ὁκόθεν πλέοι. μετά δέ ὁ πρωτεύς εἰρώτα αὐτόν ὁκόθεν τήν ἑλένην λάβοι: πλανωμένου δέ τοῦ ἀλεξάνδρου ἐν τῷ λόγῳ καί οὐ λέγοντος τήν ἀληθείην, ἤλεγχον οἱ γενόμενοι ἱκέται ἐξηγεόμενοι πάντα λόγον τοῦ ἀδικήματος. τέλος δέ δή σφι λόγον τόνδε ἐκφαίνει ὁ πρωτεύς, λέγων ὅτι: »ἐγώ εἰ μή περί πολλοῦ ἡγεόμην μηδένα ξείνων κτείνειν, ὅσοι ὑπ' ἀνέμων ἤδη ἀπολαμφθέντες ἦλθον ἐς χώρην τήν ἐμήν, ἐγώ ἄν σε ὑπέρ τοῦ ἕλληνος ἐτεισάμην, ὅς, ὦ κάκιστε ἀνδρῶν, ξεινίων τυχών ἔργον ἀνοσιώτατον ἐργάσαο. παρά τοῦ σεωυτοῦ ξείνου τήν γυναῖκα ἦλθες: καί μάλα ταῦτά τοι οὐκ ἤρκεσε, ἀλλ' ἀναπτερώσας αὐτήν οἴχεαι ἔχων ἐκκλέψας. καί οὐδέ ταῦτά τοι μοῦνα ἤρκεσε, ἀλλά καί τά οἰκία τοῦ ξείνου κεραΐσας ἥκεις. νῦν ὦν, ἐπειδή περί πολλοῦ ἥγημαι μή ξεινοκτονέειν, γυναῖκα μέν ταύτην καί τά χρήματα οὔ τοι προήσω ἀπάγεσθαι, ἀλλ' αὐτά ἐγώ τῷ ἕλληνι ξείνῳ φυλάξω, ἐς ὅ ἄν αὐτός ἐλθών ἐκεῖνος ἀπαγαγέσθαι ἐθέλῃ: αὐτόν δέ σε καί τούς σούς συμπλόους τριῶν ἡμερέων προαγορεύω ἐκ τῆς ἐμῆς γῆς ἐς ἄλλην τινά μετορμίζεσθαι, εἰ δέ μή, ἅτε πολεμίους περιέψεσθαι.« ἑλένης μέν ταύτην ἄπιξιν παρά πρωτέα ἔλεγον οἱ ἱρέες γενέσθαι. δοκέει δέ μοι καί ὅμηρος τόν λόγον τοῦτον πυθέσθαι: ἀλλ', οὐ γάρ ὁμοίως ἐς τήν ἐποποιίην εὐπρεπής ἦν τῷ ἑτέρῳ τῷ περ ἐχρήσατο, [ἐς ὅ] μετῆκε αὐτόν, δηλώσας ὡς καί τοῦτον ἐπίσταιτο τόν λόγον. δῆλον δέ, κατά περ ἐποίησε ἐν ἰλιάδι (καί οὐδαμῇ ἄλλῃ ἀνεπόδισε ἑωυτόν) πλάνην τήν ἀλεξάνδρου, ὡς ἀπηνείχθη ἄγων ἑλένην τῇ τε δή ἄλλῃ πλαζόμενος καί ὡς ἐς σιδῶνα τῆς φοινίκης ἀπίκετο. ἐπιμέμνηται δέ αὐτοῦ ἐν διομήδεος ἀριστηίῃ: λέγει δέ τά ἔπεα ὧδε: ἔνθ' ἔσαν οἱ πέπλοι παμποίκιλοι, ἔργα γυναικῶν σιδονίων, τάς αὐτός ἀλέξανδρος θεοειδής ἤγαγε σιδονίηθεν, ἐπιπλώς εὐρέα πόντον, τήν ὁδόν ἥν ἑλένην περ ἀνήγαγεν εὐπατέρειαν. [ἐπιμέμνηται δέ καί ἐν ὀδυσσείῃ ἐν τοῖσδε τοῖσι ἔπεσι: τοῖα διός θυγάτηρ ἔχε φάρμακα μητιόεντα, ἐσθλά, τά οἱ πολύδαμνα πόρεν θῶνος παράκοιτις αἰγυπτίη, τῇ πλεῖστα φέρει ζείδωρος ἄρουρα φάρμακα, πολλά μέν ἐσθλά μεμιγμένα, πολλά δέ λυγρά. καί τάδε ἕτερα πρός τηλέμαχον μενέλεως λέγει: αἰγύπτῳ μ' ἔτι δεῦρο θεοί μεμαῶτα νέεσθαι ἔσχον, ἐπεί οὔ σφιν ἔρεξα τεληέσσας ἑκατόμβας.] ἐν τούτοισι τοῖσι ἔπεσι δηλοῖ ὅτι ἠπίστατο τήν ἐς αἴγυπτον ἀλεξάνδρου πλάνην: ὁμουρέει γάρ ἡ συρίη αἰγύπτῳ, οἱ δέ φοίνικες, τῶν ἐστι ἡ σιδών, ἐν τῇ συρίῃ οἰκέουσι. κατά ταῦτα δέ τά ἔπεα καί τόδε [τό χωρίον] οὐκ ἥκιστα ἀλλά μάλιστα δηλοῖ ὅτι οὐκ ὁμήρου τά κύπρια ἔπεά ἐστι ἀλλ' ἄλλου τινός: ἐν μέν γάρ τοῖσι κυπρίοισι εἴρηται ὡς τριταῖος ἐκ σπάρτης ἀλέξανδρος ἀπίκετο ἐς τό ἴλιον ἄγων ἑλένην, εὐαέϊ τε πνεύματι χρησάμενος καί θαλάσσῃ λείῃ: ἐν δέ ἰλιάδι λέγει ὡς ἐπλάζετο ἄγων αὐτήν. ὅμηρος μέν νυν καί τά κύπρια ἔπεα χαιρέτω. εἰρομένου δέ μεο τούς ἱρέας εἰ μάταιον λόγον λέγουσι οἱ ἕλληνες τά περί ἴλιον γενέσθαι ἤ οὔ, ἔφασαν πρός ταῦτα τάδε, ἱστορίῃσι φάμενοι εἰδέναι παρ' αὐτοῦ μενέλεω. ἐλθεῖν μέν γάρ μετά τήν ἑλένης ἁρπαγήν ἐς τήν τευκρίδα γῆν ἑλλήνων στρατιήν πολλήν βοηθέουσαν μενέλεῳ: ἐκβᾶσαν δέ ἐς γῆν καί ἱδρυθεῖσαν τήν στρατιήν πέμπειν ἐς τό ἴλιον ἀγγέλους, σύν δέ σφι ἰέναι καί αὐτόν μενέλεων. τούς δ' ἐπείτε ἐσελθεῖν ἐς τό τεῖχος, ἀπαιτέειν ἑλένην τε καί τά χρήματα τά οἱ οἴχετο κλέψας ἀλέξανδρος, τῶν τε ἀδικημάτων δίκας αἰτέειν. τούς δέ τευκρούς τόν αὐτόν λόγον λέγειν τότε καί μετέπειτα, καί ὀμνύντας καί ἀνωμοτί, μή μέν ἔχειν ἑλένην μηδέ τά ἐπικαλεόμενα χρήματα, ἀλλ' εἶναι αὐτά πάντα ἐν αἰγύπτῳ, καί οὐκ ἄν δικαίως αὐτοί δίκας ὑπέχειν τῶν πρωτεύς ὁ αἰγύπτιος βασιλεύς ἔχει. οἱ δέ ἕλληνες καταγελᾶσθαι δοκέοντες ὑπ' αὐτῶν οὕτω δή ἐπολιόρκεον, ἐς ὅ ἐξεῖλον. ἑλοῦσι δέ τό τεῖχος ὡς οὐκ ἐφαίνετο ἡ ἑλένη, ἀλλά τόν αὐτόν λόγον τῷ προτέρῳ ἐπυνθάνοντο, οὕτω δή πιστεύσαντες [τῷ λόγῳ τῷ πρώτῳ] οἱ ἕλληνες αὐτόν μενέλεων ἀποστέλλουσι παρά πρωτέα. ἀπικόμενος δέ ὁ μενέλεως ἐς τήν αἴγυπτον καί ἀναπλώσας ἐς τήν μέμφιν, εἴπας τήν ἀληθείην τῶν πρηγμάτων, καί ξεινίων ἤντησε μεγάλων καί ἑλένην ἀπαθέα κακῶν ἀπέλαβε, πρός δέ καί τά ἑωυτοῦ χρήματα πάντα. τυχών μέντοι τούτων ἐγένετο μενέλεως ἀνήρ ἄδικος ἐς αἰγυπτίους. ἀποπλέειν γάρ ὁρμημένον αὐτόν ἶσχον ἄπλοιαι. ἐπειδή δέ τοῦτο ἐπί πολλόν τοιοῦτο ἦν, ἐπιτεχνᾶται πρῆγμα οὐκ ὅσιον: λαβών γάρ δύο παιδία ἀνδρῶν ἐπιχωρίων ἔντομά σφεα ἐποίησε. μετά δέ, ὡς ἐπάϊστος ἐγένετο τοῦτο ἐργασμένος, μισηθείς τε καί διωκόμενος οἴχετο φεύγων τῇσι νηυσί ἐπί λιβύης. τό ἐνθεῦτεν δέ ὅκῃ [ἔτι] ἐτράπετο, οὐκ εἶχον εἰπεῖν αἰγύπτιοι. τούτων δέ τά μέν ἱστορίῃσι ἔφασαν ἐπίστασθαι, τά δέ παρ' ἑωυτοῖσι γενόμενα ἀτρεκέως ἐπιστάμενοι λέγειν. ταῦτα μέν αἰγυπτίων οἱ ἱρέες ἔλεγον. ἐγώ δέ τῷ λόγῳ τῷ περί ἑλένης λεχθέντι καί αὐτός προστίθεμαι, τάδε ἐπιλεγόμενος: εἰ ἦν ἑλένη ἐν ἰλίῳ, ἀποδοθῆναι ἄν αὐτήν τοῖσι ἕλλησι ἤτοι ἑκόντος γε ἤ ἀέκοντος ἀλεξάνδρου. οὐ γάρ δή οὕτω γε φρενοβλαβής ἦν ὁ πρίαμος οὐδέ οἱ ἄλλοι προσήκοντες αὐτῷ, ὥστε τοῖσι σφετέροισι σώμασι καί τοῖσι τέκνοισι καί τῇ πόλι κινδυνεύειν [ἐβούλοντο], ὅκως ἀλέξανδρος ἑλένῃ συνοικέῃ. εἰ δέ τοι καί ἐν τοῖσι πρώτοισι χρόνοισι ταῦτα ἐγίνωσκον, ἐπεί πολλοί μέν τῶν ἄλλων τρώων, ὁκότε συμμίσγοιεν τοῖσι ἕλλησι, ἀπώλλυντο, αὐτοῦ δέ πριάμου οὐκ ἔστι ὅτε οὐ δύο ἤ τρεῖς ἤ καί ἔτι πλέους τῶν παίδων μάχης γινομένης ἀπέθνῃσκον (εἰ χρή τι τοῖσι ἐποποιοῖσι χρεώμενον λέγειν), τούτων δέ τοιούτων συμβαινόντων ἐγώ μέν ἔλπομαι, εἰ καί αὐτός πρίαμος συνοίκεε ἑλένῃ, ἀποδοῦναι ἄν αὐτήν τοῖσι ἀχαιοῖσι, μέλλοντά γε δή τῶν παρεόντων κακῶν ἀπαλλαγήσεσθαι. οὐ μέν οὐδέ ἡ βασιληίη ἐς ἀλέξανδρον περιήϊε, ὥστε γέροντος πριάμου ἐόντος ἐπ' ἐκείνῳ τά πρήγματα εἶναι, ἀλλά ἕκτωρ καί πρεσβύτερος καί ἀνήρ ἐκείνου μᾶλλον ἐών ἔμελλε αὐτήν πριάμου ἀποθανόντος παραλάμψεσθαι, τόν οὐ προσῆκε ἀδικέοντι τῷ ἀδελφεῷ ἐπιτρέπειν, καί ταῦτα μεγάλων κακῶν δι' αὐτόν συμβαινόντων ἰδίῃ τε αὐτῷ καί τοῖσι ἄλλοισι πᾶσι τρωσί. ἀλλ' οὐ γάρ εἶχον ἑλένην ἀποδοῦναι οὐδέ λέγουσι αὐτοῖσι τήν ἀληθείην ἐπίστευον οἱ ἕλληνες, ὡς μέν ἐγώ γνώμην ἀποφαίνομαι, τοῦ δαιμονίου παρασκευάζοντος ὅκως πανωλεθρίῃ ἀπολόμενοι καταφανές τοῦτο τοῖσι ἀνθρώποισι ποιήσωσι, ὡς τῶν μεγάλων ἀδικημάτων μεγάλαι εἰσί καί αἱ τιμωρίαι παρά τῶν θεῶν. καί ταῦτα μέν τῇ ἐμοί δοκέει εἴρηται. πρωτέος δέ ἐκδέξασθαι τήν βασιληίην ῥαμψίνιτον ἔλεγον, ὅς μνημόσυνα ἐλίπετο τά προπύλαια τά πρός ἑσπέρην τετραμμένα τοῦ ἡφαιστείου, ἀντίους δέ τῶν προπυλαίων ἔστησε ἀνδριάντας δύο, ἐόντας τό μέγαθος πέντε καί εἴκοσι πήχεων, τῶν αἰγύπτιοι τόν μέν πρός βορέω ἑστεῶτα καλέουσι θέρος, τόν δέ πρός νότον χειμῶνα: καί τόν μέν καλέουσι θέρος, τοῦτον μέν προσκυνέουσί τε καί εὖ ποιεῦσι, τόν δέ χειμῶνα καλεόμενον τά ἔμπαλιν τούτων ἔρδουσι. πλοῦτον δέ τούτῳ τῷ βασιλέϊ γενέσθαι ἀργύρου μέγαν, τόν οὐδένα τῶν ὕστερον ἐπιτραφέντων βασιλέων δύνασθαι ὑπερβαλέσθαι οὐδ' ἐγγύς ἐλθεῖν. βουλόμενον δέ αὐτόν ἐν ἀσφαλείῃ τά χρήματα θησαυρίζειν οἰκοδομέεσθαι οἴκημα λίθινον, τοῦ τῶν τοίχων ἕνα ἐς τό ἔξω μέρος τῆς οἰκίης ἔχειν. τόν δέ ἐργαζόμενον ἐπιβουλεύοντα τάδε μηχανᾶσθαι: τῶν λίθων παρασκευάσασθαι ἕνα ἐξαίρετον εἶναι ἐκ τοῦ τοίχου ῥηιδίως καί ὑπό δύο ἀνδρῶν καί ὑπό ἑνός. ὡς δέ ἐπετελέσθη τό οἴκημα, τόν μέν βασιλέα θησαυρίσαι τά χρήματα ἐν αὐτῷ, χρόνου δέ περιιόντος τόν οἰκοδόμον περί τελευτήν τοῦ βίου ἐόντα ἀνακαλέσασθαι τούς παῖδας (εἶναι γάρ αὐτῷ δύο), τούτοισι δέ ἀπηγήσασθαι ὡς ἐκείνων προορέων, ὅκως βίον ἄφθονον ἔχωσι, τεχνάσαιτο οἰκοδομέων τόν θησαυρόν τοῦ βασιλέος: σαφέως δέ αὐτοῖσι πάντα ἐξηγησάμενον τά περί τήν ἐξαίρεσιν τοῦ λίθου δοῦναι τά μέτρα αὐτοῦ, λέγοντα ὡς ταῦτα διαφυλάσσοντες ταμίαι τῶν <τοῦ> βασιλέος χρημάτων ἔσονται. καί τόν μέν τελευτῆσαι τόν βίον, τούς δέ παῖδας αὐτοῦ οὐκ ἐς μακρήν ἔργου ἔχεσθαι. ἐπελθόντας δέ ἐπί τά βασιλήια νυκτός καί τόν λίθον ἐπί τῷ οἰκοδομήματι ἀνευρόντας ῥηιδίως μεταχειρίσασθαι καί τῶν χρημάτων πολλά ἐξενείκασθαι. ὡς δέ τυχεῖν τόν βασιλέα ἀνοίξαντα τό οἴκημα, θωμάσαι ἰδόντα τῶν χρημάτων καταδέα τά ἀγγεῖα, οὐκ ἔχειν δέ ὅντινα ἐπαιτιᾶται, τῶν τε σημάντρων ἐόντων σόων καί τοῦ οἰκήματος κεκληιμένου. ὡς δέ αὐτῷ καί δίς καί τρίς ἀνοίξαντι αἰεί ἐλάσσω φαίνεσθαι τά χρήματα (τούς γάρ κλέπτας οὐκ ἀνιέναι κεραΐζοντας), ποιῆσαί μιν τάδε. πάγας προστάξαι ἐργάσασθαι καί ταύτας περί τά ἀγγεῖα ἐν τοῖσι τά χρήματα ἐνῆν στῆσαι. τῶν δέ φωρῶν ὥσπερ ἐν τῷ πρό τοῦ χρόνῳ ἐλθόντων καί ἐσδύντος τοῦ ἑτέρου αὐτῶν, ἐπεί πρός τό ἄγγος προσῆλθε, ἰθέως τῇ πάγῃ ἐνέχεσθαι. ὡς δέ γνῶναι αὐτόν ἐν οἵῳ κακῷ ἦν, ἰθέως καλέειν τόν ἀδελφεόν καί δηλοῦν αὐτῷ τά παρεόντα καί κελεύειν τήν ταχίστην ἐσδύντα ἀποταμεῖν αὐτοῦ τήν κεφαλήν, ὅκως μή αὐτός ὀφθείς καί γνωρισθείς ὅς εἴη προσαπολέσῃ κἀκεῖνον. τῷ δέ δόξαι εὖ λέγειν καί ποιῆσαί μιν πεισθέντα ταῦτα καί καταρμόσαντα τόν λίθον ἀπιέναι ἐπ' οἴκου, φέροντα τήν κεφαλήν τοῦ ἀδελφεοῦ. ὡς δέ ἡμέρη ἐγένετο, ἐσελθόντα τόν βασιλέα ἐς τό οἴκημα ἐκπεπλῆχθαι ὁρῶντα τό σῶμα τοῦ φωρός ἐν τῇ πάγῃ ἄνευ τῆς κεφαλῆς ἐόν, τό δέ οἴκημα ἀσινές καί οὔτε ἔσοδον οὔτε ἔκδυσιν οὐδεμίαν ἔχον. ἀπορεόμενον δέ μιν τάδε ποιῆσαι: τοῦ φωρός τόν νέκυν κατά τοῦ τείχεος κατακρεμάσαι, φυλάκους δέ αὐτοῦ καταστήσαντα ἐντείλασθαί σφι, τόν ἄν ἴδωνται ἀποκλαύσαντα ἤ κατοικτισάμενον, συλλαβόντας ἄγειν πρός ἑωυτόν. ἀνακρεμαμένου δέ τοῦ νέκυος τήν μητέρα δεινῶς φέρειν, λόγους δέ πρός τόν περιεόντα παῖδα ποιευμένην προστάσσειν αὐτῷ ὅτεῳ τρόπῳ δύναται μηχανᾶσθαι ὅκως τό σῶμα τοῦ ἀδελφεοῦ καταλύσας κομιεῖ: εἰ δέ τούτων ἀμελήσει, διαπειλέειν αὐτή ὡς ἐλθοῦσα πρός τόν βασιλέα μηνύσει αὐτόν ἔχοντα τά χρήματα. ὡς δέ χαλεπῶς ἐλαμβάνετο ἡ μήτηρ τοῦ περιεόντος παιδός καί πολλά πρός αὐτήν λέγων οὐκ ἔπειθε, ἐπιτεχνήσασθαι τοιάδε μιν. ὄνους κατασκευασάμενον καί ἀσκούς πλήσαντα οἴνου ἐπιθεῖναι ἐπί τῶν ὄνων καί ἔπειτα ἐλαύνειν αὐτούς. ὡς δέ κατά τούς φυλάσσοντας ἦν τόν κρεμάμενον νέκυν, ἐπισπάσαντα τῶν ἀσκῶν δύο ἤ τρεῖς ποδεῶνας αὐτόν λύειν ἀπαμμένους: ὡς δέ ἔρρεε ὁ οἶνος, τήν κεφαλήν μιν κόπτεσθαι μεγάλα βοῶντα ὡς οὐκ ἔχοντα πρός ὁκοῖον τῶν ὄνων πρῶτον τράπηται. τούς δέ φυλάκους ὡς ἰδεῖν πολλόν ῥέοντα τόν οἶνον, συντρέχειν ἐς τήν ὁδόν ἀγγεῖα ἔχοντας καί τόν ἐκκεχυμένον οἶνον συγκομίζειν ἐν κέρδεϊ ποιευμένους. τόν δέ διαλοιδορέεσθαι πᾶσι ὀργήν προσποιεύμενον: παραμυθεομένων δέ αὐτόν τῶν φυλάκων χρόνῳ πρηΰνεσθαι προσποιέεσθαι καί ὑπίεσθαι τῆς ὀργῆς, τέλος δέ ἐξελάσαι αὐτόν τούς ὄνους ἐκ τῆς ὁδοῦ καί κατασκευάζειν. ὡς δέ λόγους τε πλέους ἐγγίνεσθαι καί τινα καί σκῶψαί μιν καί ἐς γέλωτα προαγαγέσθαι, ἐπιδοῦναι αὐτοῖσι τῶν ἀσκῶν ἕνα: τούς δέ αὐτοῦ ὥσπερ εἶχον κατακλιθέντας πίνειν διανοέεσθαι καί ἐκεῖνον παραλαμβάνειν καί κελεύειν μετ' ἑωυτῶν μείναντα συμπίνειν. τόν δέ πεισθῆναί τε δή καί καταμεῖναι: ὡς δέ μιν παρά τήν πόσιν φιλοφρόνως ἠσπάζοντο, ἐπιδοῦναι αὐτοῖσι καί ἄλλον τῶν ἀσκῶν, δαψιλέϊ δέ τῷ ποτῷ χρησαμένους τούς φυλάκους ὑπερμεθυσθῆναι καί κρατηθέντας ὑπό τοῦ ὕπνου αὐτοῦ ἔνθα περ ἔπινον κατακοιμηθῆναι. τόν δέ, ὡς πρόσω ἦν τῆς νυκτός, τό τε σῶμα τοῦ ἀδελφεοῦ καταλῦσαι καί τῶν φυλάκων ἐπί λύμῃ πάντων ξυρῶσαι τάς δεξιάς παρηίδας, ἐπιθέντα δέ τόν νέκυν ἐπί τούς ὄνους ἀπελαύνειν ἐπ' οἴκου, ἐπιτελέσαντα τῇ μητρί τά προσταχθέντα. τόν δέ βασιλέα, ὡς αὐτῷ ἀπηγγέλθη τοῦ φωρός ὁ νέκυς ἐκκεκλεμμένος, δεινά ποιέειν, πάντως δέ βουλόμενον εὑρεθῆναι ὅστις κοτέ εἴη ὁ ταῦτα μηχανώμενος, ποιῆσαί μιν τάδε, ἐμοί μέν οὐ πιστά. τήν θυγατέρα τήν ἑωυτοῦ κατίσαι ἐπ' οἰκήματος, ἐντειλάμενον πάντας τε ὁμοίως προσδέκεσθαι καί, πρίν συγγενέσθαι, ἀναγκάζειν λέγειν αὐτῇ ὅ τι δή ἐν τῷ βίῳ ἔργασται αὐτῷ σοφώτατον καί ἀνοσιώτατον: ὅς δ' ἄν ἀπηγήσηται τά περί τόν φῶρα γεγενημένα, τοῦτον συλλαμβάνειν καί μή ἀπιέναι ἔξω. ὡς δέ τήν παῖδα ποιέειν τά ἐκ τοῦ πατρός προσταχθέντα, τόν φῶρα, πυθόμενον τῶν εἵνεκα ταῦτα ἐπρήσσετο, βουληθέντα πολυτροπίῃ τοῦ βασιλέος περιγενέσθαι ποιέειν τάδε. νεκροῦ προσφάτου ἀποταμόντα ἐν τῷ ὤμῳ τήν χεῖρα ἰέναι αὐτόν ἔχοντα αὐτήν ὑπό τῷ ἱματίῳ: ἐσελθόντα δέ ὡς τοῦ βασιλέος τήν θυγατέρα καί εἰρωτώμενον τά περ καί οἱ ἄλλοι, ἀπηγήσασθαι ὡς ἀνοσιώτατον μέν εἴη ἐργασμένος ὅτε τοῦ ἀδελφεοῦ ἐν τῷ θησαυρῷ τοῦ βασιλέος ὑπό πάγης ἁλόντος ἀποτάμοι τήν κεφαλήν, σοφώτατον δέ ὅτε τούς φυλάκους καταμεθύσας καταλύσειε τοῦ ἀδελφεοῦ κρεμάμενον τόν νέκυν. τήν δέ, ὡς ἤκουσε, ἅπτεσθαι αὐτοῦ, τόν δέ φῶρα ἐν τῷ σκότεϊ προτεῖναι αὐτῇ τοῦ νεκροῦ τήν χεῖρα: τήν δέ ἐπιλαβομένην ἔχειν, νομίζουσαν αὐτοῦ ἐκείνου τῆς χειρός ἀντέχεσθαι: τόν δέ φῶρα προέμενον αὐτῇ οἴχεσθαι διά θυρέων φεύγοντα. ὡς δέ καί ταῦτα ἐς τόν βασιλέα ἀνηνεῖχθαι, ἐκπεπλῆχθαι μέν ἐπί τῇ πολυφροσύνῃ τε καί τόλμῃ τοῦ ἀνθρώπου, τέλος δέ διαπέμποντα ἐς πάσας τάς πόλις ἐπαγγέλλεσθαι ἀδείην τε διδόντα καί μεγάλα ὑποδεκόμενον ἐλθόντι ἐς ὄψιν τήν ἑωυτοῦ. τόν δέ φῶρα πιστεύσαντα ἐλθεῖν πρός αὐτόν, ῥαμψίνιτον δέ μεγάλως θωμάσαι καί οἱ τήν θυγατέρα ταύτην συνοικίσαι ὡς πλεῖστα ἐπισταμένῳ ἀνθρώπων: αἰγυπτίους μέν γάρ τῶν ἄλλων προκεκρίσθαι, ἐκεῖνον δέ αἰγυπτίων. μετά δέ ταῦτα ἔλεγον τοῦτον τόν βασιλέα ζωόν καταβῆναι κάτω ἐς τόν οἱ ἕλληνες ἀΐδην νομίζουσι εἶναι, καί κεῖθι συγκυβεύειν τῇ δήμητρι, καί τά μέν νικᾶν αὐτήν, τά δέ ἑσσοῦσθαι ὑπ' αὐτῆς, καί μιν πάλιν ἄνω ἀπικέσθαι δῶρον ἔχοντα παρ' αὐτῆς χειρώμακτρον χρύσεον. ἀπό δέ τῆς ῥαμψινίτου καταβάσιος, ὡς πάλιν ἀπίκετο, ὁρτήν δή ἀνάγειν αἰγυπτίους ἔφασαν, τήν καί ἐγώ οἶδα ἔτι καί ἐς ἐμέ ἐπιτελέοντας αὐτούς: οὐ μέντοι εἴ γε διά ταῦτα ὁρτάζουσι ἔχω λέγειν. φᾶρος δέ αὐτημερόν ἐξυφήναντες οἱ ἱρέες κατ' ὦν ἔδησαν ἑνός ἑωυτῶν μίτρῃ τούς ὀφθαλμούς, ἀγαγόντες δέ μιν ἔχοντα τό φᾶρος ἐς ὁδόν φέρουσαν ἐς ἱρόν δήμητρος αὐτοί ἀπαλλάσσονται ὀπίσω. τόν δέ ἱρέα τοῦτον καταδεδεμένον τούς ὀφθαλμούς λέγουσι ὑπό δύο λύκων ἄγεσθαι ἐς τό ἱρόν τῆς δήμητρος ἀπέχον τῆς πόλιος εἴκοσι σταδίους, καί αὖτις ὀπίσω ἐκ τοῦ ἱροῦ ἀπάγειν μιν τούς λύκους ἐς τὠυτό χωρίον. τοῖσι μέν νυν ὑπ' αἰγυπτίων λεγομένοισι χράσθω ὅτεῳ τά τοιαῦτα πιθανά ἐστι: ἐμοί δέ παρά πάντα τόν λόγον ὑπόκειται ὅτι τά λεγόμενα ὑπ' ἑκάστων ἀκοῇ γράφω. ἀρχηγετεύειν δέ τῶν κάτω αἰγύπτιοι λέγουσι δήμητρα καί διόνυσον. πρῶτοι δέ καί τόνδε τόν λόγον αἰγύπτιοί εἰσι οἱ εἰπόντες, ὡς ἀνθρώπου ψυχή ἀθάνατός ἐστι, τοῦ σώματος δέ καταφθίνοντος ἐς ἄλλο ζῷον αἰεί γινόμενον ἐσδύεται: ἐπεάν δέ πάντα περιέλθῃ τά χερσαῖα καί τά θαλάσσια καί τά πετεινά, αὖτις ἐς ἀνθρώπου σῶμα γινόμενον ἐσδύνειν: τήν περιήλυσιν δέ αὐτῇ γίνεσθαι ἐν τρισχιλίοισι ἔτεσι. τούτῳ τῷ λόγῳ εἰσί οἵ ἑλλήνων ἐχρήσαντο, οἱ μέν πρότερον, οἱ δέ ὕστερον, ὡς ἰδίῳ ἑωυτῶν ἐόντι: τῶν ἐγώ εἰδώς τά οὐνόματα οὐ γράφω. μέχρι μέν νυν ῥαμψινίτου βασιλέος εἶναι ἐν αἰγύπτῳ πᾶσαν εὐνομίην ἔλεγον καί εὐθενέειν αἴγυπτον μεγάλως, μετά δέ τοῦτον βασιλεύσαντά σφεων χέοπα ἐς πᾶσαν κακότητα ἐλάσαι. κατακληίσαντα γάρ μιν πάντα τά ἱρά πρῶτα μέν σφεας θυσιέων ἀπέρξαι: μετά δέ ἐργάζεσθαι ἑωυτῷ κελεύειν πάντας αἰγυπτίους. τοῖσι μέν δή ἀποδεδέχθαι ἐκ τῶν λιθοτομιέων τῶν ἐν τῷ ἀραβίῳ ὄρεϊ, ἐκ τουτέων ἕλκειν λίθους μέχρι τοῦ νείλου: διαπεραιωθέντας δέ τόν ποταμόν πλοίοισι τούς λίθους ἑτέροισι ἔταξε ἐκδέκεσθαι καί πρός τό λιβυκόν καλεόμενον ὄρος, πρός τοῦτο ἕλκειν. ἐργάζοντο δέ κατά δέκα μυριάδας ἀνθρώπων αἰεί τήν τρίμηνον ἑκάστην. χρόνον δέ ἐγγενέσθαι τριβομένῳ τῷ λεῷ δέκα ἔτεα μέν τῆς ὁδοῦ κατ' ἥν εἷλκον τούς λίθους, τήν ἔδειμαν ἔργον ἐόν οὐ πολλῷ τεῳ ἔλασσον τῆς πυραμίδος, ὡς ἐμοί δοκέειν (τῆς γάρ μῆκος μέν εἰσι πέντε στάδιοι, εὖρος δέ δέκα ὀργυιαί, ὕψος δέ, τῇ ὑψηλοτάτη ἐστί αὐτή ἑωυτῆς, ὀκτώ ὀργυιαί), λίθου τε ξεστοῦ καί ζῴων ἐγγεγλυμμένων. ταύτης τε δή τά δέκα ἔτεα γενέσθαι καί τῶν ἐπί τοῦ λόφου ἐπ' οὗ ἑστᾶσι αἱ πυραμίδες τῶν ὑπό γῆν οἰκημάτων, τάς ἐποιέετο θήκας ἑωυτῷ ἐν νήσῳ, διώρυχα <ἐκ> τοῦ νείλου ἐσαγαγών. τῇ δέ πυραμίδι αὐτῇ χρόνον γενέσθαι εἴκοσι ἔτεα ποιευμένῃ, τῆς ἐστι πανταχῇ μέτωπον ἕκαστον ὀκτώ πλέθρα ἐούσης τετραγώνου καί ὕψος ἴσον, λίθου δέ ξεστοῦ τε καί ἁρμοσμένου τά μάλιστα: οὐδείς τῶν λίθων τριήκοντα ποδῶν ἐλάσσων. ἐποιήθη δέ ὧδε αὕτη ἡ πυραμίς: ἀναβαθμῶν τρόπον, τάς μετεξέτεροι κρόσσας, οἱ δέ βωμίδας ὀνομάζουσι: τοιαύτην τό πρῶτον ἐπείτε ἐποίησαν αὐτήν, ἤειρον τούς ἐπιλοίπους λίθους μηχανῇσι ξύλων βραχέων πεποιημένῃσι, χαμᾶθεν μέν ἐπί τόν πρῶτον στοῖχον τῶν ἀναβαθμῶν ἀείροντες: ὅκως δέ ἀνίοι ὁ λίθος ἐπ' αὐτόν, ἐς ἑτέρην μηχανήν ἐτίθετο ἑστεῶσαν ἐπί τοῦ πρώτου στοίχου, ἀπό τούτου δέ ἐπί τόν δεύτερον εἵλκετο στοῖχον ἐπ' ἄλλης μηχανῆς. ὅσοι γάρ δή στοῖχοι ἦσαν τῶν ἀναβαθμῶν, τοσαῦται καί μηχαναί ἦσαν, εἴτε καί τήν αὐτήν μηχανήν ἐοῦσαν μίαν τε καί εὐβάστακτον μετεφόρεον ἐπί στοῖχον ἕκαστον, ὅκως τόν λίθον ἐξέλοιεν: λελέχθω γάρ ἡμῖν ἐπ' ἀμφότερα, κατά περ λέγεται. ἐξεποιήθη δ' ὦν τά ἀνώτατα αὐτῆς πρῶτα, μετά δέ τά ἐχόμενα τούτων ἐξεποίευν, τελευταῖα δέ αὐτῆς τά ἐπίγαια καί τά κατωτάτω ἐξεποίησαν. σεσήμανται δέ διά γραμμάτων αἰγυπτίων ἐν τῇ πυραμίδι ὅσα ἔς τε συρμαίην καί κρόμμυα καί σκόροδα ἀναισιμώθη τοῖσι ἐργαζομένοισι: καί ὡς ἐμέ εὖ μεμνῆσθαι τά ὁ ἑρμηνεύς μοι ἐπιλεγόμενος τά γράμματα ἔφη, ἑξακόσια καί χίλια τάλαντα ἀργυρίου τετελέσθαι. εἰ δ' ἔστι οὕτως ἔχοντα ταῦτα, κόσα οἰκός ἄλλα δεδαπανῆσθαί ἐστι ἔς τε σίδηρον τῷ ἐργάζοντο καί σιτία καί ἐσθῆτα τοῖσι ἐργαζομένοισι, ὁκότε χρόνον μέν οἰκοδόμεον τά ἔργα τόν εἰρημένον, ἄλλον δέ, ὡς ἐγώ δοκέω, ἐν τῷ τούς λίθους ἔταμνον καί ἦγον καί τό ὑπό γῆν ὄρυγμα ἐργάζοντο, οὐκ ὀλίγον χρόνον; ἐς τοῦτο δέ ἐλθεῖν χέοπα κακότητος ὥστε χρημάτων δεόμενον τήν θυγατέρα τήν ἑωυτοῦ κατίσαντα ἐπ' οἰκήματος προστάξαι πρήσσεσθαι ἀργύριον ὁκόσον δή τι: οὐ γάρ δή τοῦτό γε ἔλεγον. τήν δέ τά τε ὑπό τοῦ πατρός ταχθέντα πρήσσεσθαι, ἰδίῃ δέ καί αὐτήν διανοηθῆναι μνημήιον καταλιπέσθαι, καί τοῦ ἐσιόντος πρός αὐτήν ἑκάστου δέεσθαι ὅκως ἄν αὐτῇ ἕνα λίθον [ἐν τοῖσι ἔργοισι] δωρέοιτο: ἐκ τούτων δέ τῶν λίθων ἔφασαν τήν πυραμίδα οἰκοδομηθῆναι τήν ἐν μέσῳ τῶν τριῶν ἑστηκυῖαν, ἔμπροσθε τῆς μεγάλης πυραμίδος, τῆς ἐστι τό κῶλον ἕκαστον ὅλου καί ἡμίσεος πλέθρου. βασιλεῦσαι δέ τόν χέοπα τοῦτον αἰγύπτιοι ἔλεγον πεντήκοντα ἔτεα, τελευτήσαντος δέ τούτου ἐκδέξασθαι τήν βασιληίην τόν ἀδελφεόν αὐτοῦ χεφρῆνα. καί τοῦτον δέ τῷ αὐτῷ τρόπῳ διαχρᾶσθαι τῷ ἑτέρῳ τά τε ἄλλα καί πυραμίδα ποιῆσαι, ἐς μέν τά ἐκείνου μέτρα οὐκ ἀνήκουσαν (ταῦτα γάρ ὦν καί ἡμεῖς ἐμετρήσαμεν) ...: οὔτε γάρ ὕπεστι οἰκήματα ὑπό γῆν, οὔτε ἐκ τοῦ νείλου διῶρυξ ἥκει ἐς αὐτήν ὥσπερ ἐς τήν ἑτέρην ῥέουσα δι' οἰκοδομημένου [δέ] αὐλῶνος ἔσω νῆσον περιρρέει, ἐν τῇ αὐτόν λέγουσι κεῖσθαι χέοπα. ὑποδείμας δέ τόν πρῶτον δόμον λίθου αἰθιοπικοῦ ποικίλου, τεσσεράκοντα πόδας ὑποβάς τῆς ἑτέρης τό μέγαθος ἐχομένην τῆς μεγάλης οἰκοδόμησε: ἑστᾶσι δέ ἐπί λόφου τοῦ αὐτοῦ ἀμφότεραι, μάλιστα ἐς ἑκατόν πόδας ὑψηλοῦ. βασιλεῦσαι δέ ἔλεγον χεφρῆνα ἕξ καί πεντήκοντα ἔτεα. ταῦτα ἕξ τε καί ἑκατόν λογίζονται ἔτεα ἐν τοῖσι αἰγυπτίοισί τε πᾶσαν εἶναι κακότητα καί τά ἱρά χρόνου τοσούτου κατακληισθέντα οὐκ ἀνοιχθῆναι. τούτους ὑπό μίσεος οὐ κάρτα θέλουσι αἰγύπτιοι ὀνομάζειν, ἀλλά καί τάς πυραμίδας καλέουσι ποιμένος φιλίτιος, ὅς τοῦτον τόν χρόνον ἔνεμε κτήνεα κατά ταῦτα τά χωρία. μετά δέ τοῦτον βασιλεῦσαι αἰγύπτου μυκερῖνον ἔλεγον χέοπος παῖδα. τῷ τά μέν τοῦ πατρός ἔργα ἀπαδεῖν, τόν δέ τά τε ἱρά ἀνοῖξαι καί τόν λεών τετρυμένον ἐς τό ἔσχατον κακοῦ ἀνεῖναι πρός ἔργα τε καί θυσίας: δίκας δέ σφι πάντων βασιλέων δικαιοτάτας κρίνειν. κατά τοῦτο μέν νυν τό ἔργον ἁπάντων ὅσοι ἤδη βασιλέες ἐγένοντο αἰγυπτίων αἰνέουσι μάλιστα τοῦτον: τά τε ἄλλα γάρ μιν κρίνειν εὖ καί δή καί τῷ ἐπιμεμφομένῳ ἐκ τῆς δίκης παρ' ἑωυτοῦ διδόντα ἄλλα ἀποπιμπλάναι αὐτοῦ τόν θυμόν. ἐόντι δέ ἠπίῳ τῷ μυκερίνῳ κατά τούς πολιήτας καί ταῦτα ἐπιτηδεύοντι πρῶτον κακῶν ἄρξαι τήν θυγατέρα ἀποθανοῦσαν αὐτοῦ, τό μοῦνόν οἱ εἶναι ἐν τοῖσι οἰκίοισι τέκνον. τόν δέ ὑπεραλγήσαντά τε τῷ περιεπεπτώκεε πρήγματι καί βουλόμενον περισσότερόν τι τῶν ἄλλων θάψαι τήν θυγατέρα ποιήσασθαι βοῦν ξυλίνην κοίλην καί ἔπειτα καταχρυσώσαντά μιν [ταύτην] ἔσω ἐν αὐτῇ θάψαι ταύτην δή τήν ἀποθανοῦσαν θυγατέρα. αὕτη ὦν ἡ βοῦς γῇ οὐκ ἐκρύφθη, ἀλλ' ἔτι καί ἐς ἐμέ ἦν φανερή, ἐν σάϊ μέν πόλι ἐοῦσα, κειμένη δέ ἐν τοῖσι βασιληίοισι ἐν οἰκήματι ἠσκημένῳ: θυμιήματα δέ παρ' αὐτῇ παντοῖα καταγίζουσι ἀνά πᾶσαν ἡμέρην, νύκτα δέ ἑκάστην πάννυχος λύχνος παρακαίεται. ἀγχοῦ δέ τῆς βοός ταύτης ἐν ἄλλῳ οἰκήματι εἰκόνες τῶν παλλακέων τῶν μυκερίνου ἑστᾶσι, ὡς ἔλεγον οἱ ἐν σάϊ πόλι ἱρέες: ἑστᾶσι μέν γάρ ξύλινοι κολοσσοί, ἐοῦσαι ἀριθμόν ὡς εἴκοσι μάλιστά κῃ, γυμναί ἐργασμέναι: αἵτινες μέντοι εἰσί, οὐκ ἔχω εἰπεῖν πλήν ἤ τά λεγόμενα. οἱ δέ τινες λέγουσι περί τῆς βοός ταύτης καί τῶν κολοσσῶν τόνδε τόν λόγον, ὡς μυκερῖνος ἠράσθη τῆς ἑωυτοῦ θυγατρός καί ἔπειτα ἐμίγη οἱ ἀεκούσῃ: μετά δέ λέγουσι ὡς ἡ παῖς ἀπήγξατο ὑπό ἄχεος, ὁ δέ μιν ἔθαψε ἐν τῇ βοΐ ταύτῃ, ἡ δέ μήτηρ αὐτῆς τῶν ἀμφιπόλων τῶν προδουσέων τήν θυγατέρα τῷ πατρί ἀπέταμε τάς χεῖρας, καί νῦν τάς εἰκόνας αὐτέων εἶναι πεπονθυίας τά περ αἱ ζωαί ἔπαθον. ταῦτα δέ λέγουσι φλυηρέοντες, ὡς ἐγώ δοκέω, τά τε ἄλλα καί δή καί τά περί τάς χεῖρας τῶν κολοσσῶν: ταύτας γάρ ὦν καί ἡμεῖς ὡρῶμεν ὅτι ὑπό χρόνου τάς χεῖρας ἀποβεβλή κασι, αἵ ἐν ποσί αὐτέων ἐφαίνοντο ἐοῦσαι ἔτι καί ἐς ἐμέ. ἡ δέ βοῦς τά μέν ἄλλα κατακέκρυπται φοινικέῳ εἵματι, τόν αὐχένα δέ καί τήν κεφαλήν φαίνει κεχρυσωμένα παχέϊ κάρτα χρυσῷ: μεταξύ δέ τῶν κερέων ὁ τοῦ ἡλίου κύκλος μεμιμημένος ἔπεστι χρύσεος. ἔστι δέ ἡ βοῦς οὐκ ὀρθή ἀλλ' ἐν γούνασι κειμένη, μέγαθος δέ ὅση περ μεγάλη βοῦς ζωή. ἐκφέρεται δέ ἐκ τοῦ οἰκήματος ἀνά πάντα ἔτεα, ἐπεάν τύπτωνται [οἱ] αἰγύπτιοι τόν οὐκ ὀνομαζόμενον θεόν ὑπ' ἐμέο ἐπί τοιούτῳ πρήγματι: τότε ὦν καί τήν βοῦν ἐκφέρουσι ἐς τό φῶς: φασί γάρ δή αὐτήν δεηθῆναι τοῦ πατρός μυκερίνου ἀποθνῄσκουσαν ἐν τῷ ἐνιαυτῷ ἅπαξ μιν τόν ἥλιον κατιδεῖν. μετά δέ τῆς θυγατρός τό πάθος δεύτερα τούτῳ τῷ βασιλέϊ τάδε γενέσθαι: ἐλθεῖν οἱ μαντήιον ἐκ βουτοῦς πόλιος ὡς μέλλοι ἕξ ἔτεα μοῦνον βιούς τῷ ἑβδόμῳ τελευτήσειν. τόν δέ δεινόν ποιησάμενον πέμψαι ἐς τό μαντήιον τῷ θεῷ ὀνείδισμα ἀντιμεμφόμενον ὅτι ὁ μέν αὐτοῦ πατήρ καί <ὁ> πάτρως, ἀποκληίσαντες τά ἱρά καί θεῶν οὐ μεμνημένοι ἀλλά καί τούς ἀνθρώπους φθείροντες, ἐβίωσαν χρόνον ἐπί πολλόν, αὐτός δ' εὐσεβής ἐών μέλλοι ταχέως οὕτω τελευτήσειν. ἐκ δέ τοῦ χρηστηρίου αὐτῷ δεύτερα ἐλθεῖν λέγοντα τούτων εἵνεκα καί συνταχύνειν αὐτόν τόν βίον: οὐ γάρ ποιῆσαί μιν τό χρεόν ἦν ποιέειν: δεῖν γάρ αἴγυπτον κακοῦσθαι ἐπ' ἔτεα πεντήκοντά τε καί ἑκατόν, καί τούς μέν δύο τούς πρό ἐκείνου γενομένους βασιλέας μαθεῖν τοῦτο, κεῖνον δέ οὔ. ταῦτα ἀκούσαντα τόν μυκερῖνον, ὡς κατακεκριμένων ἤδη οἱ τούτων, λύχνα ποιησάμενον πολλά, ὅκως γίνοιτο νύξ, ἀνάψαντα αὐτά πίνειν τε καί εὐπαθέειν, οὔτε ἡμέρης οὔτε νυκτός ἀνιέντα, ἔς τε τά ἕλεα καί τά ἄλσεα πλανώμενον καί ἵνα πυνθάνοιτο εἶναι ἐνηβητήρια ἐπιτηδεότατα. ταῦτα δέ ἐμηχανᾶτο θέλων τό μαντήιον ψευδόμενον ἀποδέξαι, ἵνα οἱ δυώδεκα ἔτεα ἀντί ἕξ ἐτέων γένηται, αἱ νύκτες ἡμέραι ποιεύμεναι. πυραμίδα δέ καί οὗτος κατελίπετο πολλόν ἐλάσσω τοῦ πατρός, εἴκοσι ποδῶν καταδέουσαν κῶλον ἕκαστον τριῶν πλέθρων, ἐούσης τετραγώνου, λίθου δέ ἐς τό ἥμισυ αἰθιοπικοῦ. τήν δή μετεξέτεροί φασι ἑλλήνων ῥοδώπιος ἑταίρης γυναικός εἶναι, οὐκ ὀρθῶς λέγοντες. οὐδέ ὦν οὐδέ εἰδότες μοι φαίνονται λέγειν οὗτοι ἥτις ἦν ἡ ῥοδῶπις (οὐ γάρ ἄν οἱ πυραμίδα ἀνέθεσαν ποιήσασθαι τοιαύτην, ἐς τήν ταλάντων χιλιάδες ἀναρίθμητοι ὡς λόγῳ εἰπεῖν ἀναισίμωνται), πρός δέ ὅτι κατά ἄμασιν βασιλεύοντα ἦν ἀκμάζουσα ῥοδῶπις, ἀλλ' οὐ κατά τοῦτον. ἔτεσι γάρ κάρτα πολλοῖσι ὕστερον τούτων τῶν βασιλέων τῶν τάς πυραμίδας ταύτας λιπομένων ἦν ῥοδῶπις, γενεήν μέν ἀπό θρηίκης, δούλη δέ ἦν ἰάδμονος τοῦ ἡφαιστοπόλιος ἀνδρός σαμίου, σύνδουλος δέ αἰσώπου τοῦ λογοποιοῦ. καί γάρ οὗτος ἰάδμονος ἐγένετο, ὡς διέδεξε τῇδε οὐκ ἥκιστα: ἐπείτε γάρ πολλάκις κηρυσσόντων δελφῶν ἐκ θεοπροπίου ὅς βούλοιτο ποινήν τῆς αἰσώπου ψυχῆς ἀνελέσθαι, ἄλλος μέν οὐδείς ἐφάνη, ἰάδμονος δέ παιδός παῖς ἄλλος ἰάδμων ἀνείλετο. οὕτω καί αἴσωπος ἰάδμονος ἐγένετο. ῥοδῶπις δέ ἐς αἴγυπτον ἀπίκετο ξάνθεω τοῦ σαμίου κομίσαντός [μιν], ἀπικομένη δέ κατ' ἐργασίην ἐλύθη χρημάτων μεγάλων ὑπό ἀνδρός μυτιληναίου χαράξου τοῦ σκαμανδρωνύμου παιδός, ἀδελφεοῦ δέ σαπφοῦς τῆς μουσοποιοῦ. οὕτω δή ἡ ῥοδῶπις ἐλευθερώθη καί κατέμεινέ τε ἐν αἰγύπτῳ καί κάρτα ἐπαφρόδιτος γενομένη μεγάλα ἐκτήσατο χρήματα ὡς ἅλις εἶναι ῥοδώπι, ἀτάρ οὐκ ὥς γε ἐς πυραμίδα τοιαύτην ἐξικέσθαι. τῆς γάρ τήν δεκάτην τῶν χρημάτων ἰδέσθαι ἔστι ἔτι καί ἐς τόδε παντί τῷ βουλομένῳ, οὐδέν δεῖ μεγάλα οἱ χρήματα ἀναθεῖναι. ἐπεθύμησε γάρ ῥοδῶπις μνημήιον ἑωυτῆς ἐν τῇ ἑλλάδι καταλιπέσθαι, ποίημα ποιησαμένη τοῦτο τό μή τυγχάνοι ἄλλῳ ἐξευρημένον καί ἀνακείμενον ἐν ἱρῷ, τοῦτο <δ'> ἀναθεῖναι ἐς δελφούς μνημόσυνον ἑωυτῆς. τῆς ὦν δεκάτης τῶν χρημάτων ποιησαμένη ὀβελούς βουπόρους πολλούς σιδηρέους, ὅσον ἐνεχώρεε ἡ δεκάτη οἱ, ἀπέπεμπε ἐς δελφούς: οἵ καί νῦν ἔτι συννενέαται ὄπισθε μέν τοῦ βωμοῦ τόν χῖοι ἀνέθεσαν, ἀντίον δέ αὐτοῦ τοῦ νηοῦ. φιλέουσι δέ κως ἐν τῇ ναυκράτι ἐπαφρόδιτοι γίνεσθαι αἱ ἑταῖραι. τοῦτο μέν γάρ αὕτη, τῆς πέρι λέγεται ὅδε ὁ λόγος, οὕτω δή τι κλεινή ἐγένετο ὡς καί οἱ πάντες ἕλληνες ῥοδώπιος τό οὔνομα ἐξέμαθον, τοῦτο δέ ὕστερον ταύτης <ἑτέρη> τῇ οὔνομα ἦν ἀρχιδίκη ἀοίδιμος ἀνά τήν ἑλλάδα ἐγένετο, ἧσσον δέ τῆς προτέρης περιλεσχήνευτος. χάραξος δέ ὡς λυσάμενος ῥοδῶπιν ἀπενόστησε ἐς μυτιλήνην, ἐν μέλεϊ σαπφώ πολλά κατεκερτόμησέ μιν. ῥοδώπιος μέν νυν πέρι πέπαυμαι. μετά δέ μυκερῖνον γενέσθαι αἰγύπτου βασιλέα ἔλεγον οἱ ἱρέες ἄσυχιν, τόν τά πρός ἥλιον ἀνίσχοντα ποιῆσαι τῷ ἡφαίστῳ προπύλαια, ἐόντα πολλῷ τε κάλλιστα καί πολλῷ μέγιστα. ἔχει μέν γάρ καί τά πάντα προπύλαια τύπους τε ἐγγεγλυμμένους καί ἄλλην ὄψιν οἰκοδομημάτων μυρίην, ἐκεῖνα δέ καί μακρῷ μάλιστα. ἐπί τούτου βασιλεύοντος ἔλεγον ἀμιξίης ἐούσης πολλῆς χρημάτων γενέσθαι νόμον αἰγυπτίοισι, ἀποδεικνύντα ἐνέχυρον τοῦ πατρός τόν νέκυν οὕτω λαμβάνειν τό χρέος: προστεθῆναι δέ ἔτι τούτῳ τῷ νόμῳ τόνδε, τόν διδόντα τό χρέος καί ἁπάσης κρατέειν τῆς τοῦ λαμβάνοντος θήκης: τῷ δέ ὑποτιθέντι τοῦτο τό ἐνέχυρον τήνδε ἐπεῖναι ζημίην μή βουλομένῳ ἀποδοῦναι τό χρέος, μήτε αὐτῷ ἐκείνῳ τελευτήσαντι εἶναι ταφῆς κυρῆσαι μήτ' ἐν ἐκείνῳ τῷ πατρωίῳ τάφῳ μήτ' ἐν ἄλλῳ μηδενί, μήτε ἄλλον μηδένα τῶν ἑωυτοῦ ἀπογενόμενον θάψαι. ὑπερβαλέσθαι δέ βουλόμενον τοῦτον τόν βασιλέα τούς πρότερον ἑωυτοῦ βασιλέας γενομένους αἰγύπτου μνημόσυνον πυρα μίδα λιπέσθαι ἐκ πλίνθων ποιήσαντα, ἐν τῇ γράμματα ἐν λίθῳ ἐγκεκολαμμένα τάδε λέγοντά ἐστι: »μή με κατονοσθῇς πρός τάς λιθίνας πυραμίδας: προέχω γάρ αὐτέων τοσοῦτο ὅσον ὁ ζεύς τῶν ἄλλων θεῶν. κοντῷ γάρ ὑποτύπτοντες ἐς λίμνην, ὅ τι πρόσσχοιτο τοῦ πηλοῦ τῷ κοντῷ, τοῦτο συλλέγοντες πλίνθους εἴρυσαν καί με τρόπῳ τοιούτῳ ἐξεποίησαν«. τοῦτον μέν τοσαῦτα ἀποδέξασθαι. μετά δέ τοῦτον βασιλεῦσαι ἄνδρα τυφλόν ἐξ ἀνύσιος πόλιος, τῷ οὔνομα ἄνυσιν εἶναι. ἐπί τούτου βασιλεύοντος ἐλάσαι ἐπ' αἴγυπτον χειρί πολλῇ αἰθίοπάς τε καί σαβακῶν τόν αἰθιόπων βασιλέα. τόν μέν δή τυφλόν τοῦτον οἴχεσθαι φεύγοντα ἐς τά ἕλεα, τόν δέ αἰθίοπα βασιλεύειν αἰγύπτου ἐπ' ἔτεα πεντήκοντα, ἐν τοῖσι αὐτόν τάδε ἀποδέξασθαι. ὅκως τῶν τις αἰγυπτίων ἁμάρτοι τι, κτείνειν μέν αὐτῶν οὐδένα ἐθέλειν, τόν δέ κατά μέγαθος τοῦ ἀδικήματος ἑκάστῳ δικάζειν, ἐπιτάσσοντα χώματα χοῦν πρός τῇ ἑωυτῶν πόλι, ὅθεν ἕκαστος ἦν τῶν ἀδικεόντων. καί οὕτω ἔτι αἱ πόλιες ἐγένοντο ὑψηλότεραι: τό μέν γάρ πρῶτον ἐχώσθησαν ὑπό τῶν τάς διώρυχας ὀρυξάντων ἐπί σεσώστριος βασιλέος, δεύτερα δέ ἐπί τοῦ αἰθίοπος, καί κάρτα ὑψηλαί ἐγένοντο. ὑψηλέων δέ καί ἑτερέων γενομένων ἐν τῇ αἰγύπτῳ πολίων, ὡς ἐμοί δοκέει, μάλιστα ἡ ἐν βουβάστι πόλις ἐξεχώσθη, ἐν τῇ καί ἱρόν ἐστι βουβάστιος ἀξιαπηγητότατον: μέζω μέν γάρ ἄλλα καί πολυδαπανώτερά ἐστι ἱρά, ἡδονή δέ ἰδέσθαι οὐδέν τούτου μᾶλλον. ἡ δέ βούβαστις κατά ἑλλάδα γλῶσσάν ἐστι ἄρτεμις. τό δ' ἱρόν αὐτῆς ὧδε ἔχει. πλήν τῆς ἐσόδου τό ἄλλο νῆσός ἐστι: ἐκ γάρ τοῦ νείλου διώρυχες ἐσέχουσι οὐ συμμίσγουσαι ἀλλήλῃσι, ἀλλ' ἄχρι τῆς ἐσόδου τοῦ ἱροῦ ἑκατέρη ἐσέχει, ἡ μέν τῇ περιρρέουσα, ἡ δέ τῇ, εὖρος ἐοῦσα ἑκατέρη ἑκατόν ποδῶν, δένδρεσι κατάσκιος. τά δέ προπύλαια ὕψος μέν δέκα ὀργυιέων ἐστί, τύποισι δέ ἑξαπήχεσι ἐσκευάδαται ἀξίοισι λόγου. ἐόν δ' ἐν μέσῃ τῇ πόλι τό ἱρόν κατορᾶται πάντοθεν περιιόντι: ἅτε γάρ τῆς πόλιος μέν ἐκκεχωσμένης ὑψοῦ, τοῦ δ' ἱροῦ οὐ κεκινημένου ὡς ἀρχῆθεν ἐποιήθη, ἔσοπτόν ἐστι. περιθέει δέ αὐτό αἱμασιή ἐγγεγλυμμένη τύποισι: ἔστι δέ ἔσωθεν ἄλσος δενδρέων μεγίστων πεφυτευμένον περί νηόν μέγαν, ἐν τῷ δή τὤγαλμα ἔνι: εὖρος δέ καί μῆκος τοῦ ἱροῦ πάντῃ σταδίου ἐστί. κατά μέν δή τήν ἔσοδον ἐστρωμένη ἐστί ὁδός λίθου ἐπί σταδίους τρεῖς μάλιστά κῃ, διά τῆς ἀγορῆς φέρουσα ἐς τό πρός ἠῶ, εὖρος δέ ὡς τεσσέρων πλέθρων: τῇ δέ καί τῇ τῆς ὁδοῦ δένδρεα οὐρανομήκεα πέφυκε: φέρει δ' ἐς ἑρμέω ἱρόν. τό μέν δή ἱρόν τοῦτο οὕτως ἔχει. τέλος δέ τῆς ἀπαλλαγῆς τοῦ αἰθίοπος ὧδε ἔλεγον γενέσθαι: ὄψιν ἐν τῷ ὕπνῳ τοιήνδε ἰδόντα αὐτόν οἴχεσθαι φεύγοντα. ἐδόκεέ οἱ ἄνδρα ἐπιστάντα συμβουλεύειν τούς ἱρέας τούς ἐν αἰγύπτῳ συλλέξαντα πάντας μέσους διαταμεῖν. ἰδόντα δέ τήν ὄψιν ταύτην λέγειν αὐτόν ὡς πρόφασίν οἱ δοκέοι ταύτην τούς θεούς προδεικνύναι, ἵνα ἀσεβήσας περί τά ἱρά κακόν τι πρός θεῶν ἤ πρός ἀνθρώπων λάβοι: οὐκ ὦν ποιήσειν ταῦτα, ἀλλά γάρ οἱ ἐξεληλυθέναι τόν χρόνον ὁκόσον κεχρῆσθαι ἄρξαντα αἰγύπτου ἐκχωρήσειν. ἐν γάρ τῇ αἰθιοπίῃ ἐόντι αὐτῷ τά μαντήια τοῖσι χρέωνται αἰθίοπες ἀνεῖλε ὡς δέοι αὐτόν αἰγύπτου βασιλεῦσαι ἔτεα πεντήκοντα. ὡς ὦν ὁ χρόνος οὗτος ἐξήιε καί αὐτόν ἡ ὄψις τοῦ ἐνυπνίου ἐπετάρασσε, ἑκών ἀπαλλάσσετο ἐκ τῆς αἰγύπτου ὁ σαβακῶς. ὡς δ' ἄρα οἴχεσθαι τόν αἰθίοπα ἐξ αἰγύπτου, αὖτις τόν τυφλόν ἄρχειν ἐκ τῶν ἑλέων ἀπικόμενον, ἔνθα πεντήκοντα ἔτεα νῆσον χώσας σποδῷ τε καί γῇ οἴκεε: ὅκως γάρ οἱ φοιτᾶν σῖτον ἄγοντας αἰγυπτίων ὡς ἑκάστοισι προστετάχθαι σιγῇ τοῦ αἰθίοπος, ἐς τήν δωρεήν κελεύειν σφέας καί σποδόν κομίζειν. ταύτην τήν νῆσον οὐδείς πρότερον ἐδυνάσθη ἀμυρταίου ἐξευρεῖν, ἀλλά ἔτεα ἐπί πλέω ἤ ἑπτακόσια οὐκ οἷοί τε ἦσαν αὐτήν ἀνευρεῖν οἱ πρότεροι γενόμενοι βασιλέες ἀμυρταίου: οὔνομα δέ ταύτῃ τῇ νήσῳ ἐλβώ, μέγαθος δ' ἐστί πάντῃ δέκα σταδίων. μετά δέ τοῦτον βασιλεῦσαι τόν ἱρέα τοῦ ἡφαίστου, τῷ οὔνομα εἶναι σεθῶν. τόν ἐν ἀλογίῃσι ἔχειν παραχρησάμενον τούς μαχίμους αἰγυπτίων ὡς οὐδέν δεησόμενον αὐτῶν, ἄλλα τε δή ἄτιμα ποιεῦντα ἐς αὐτούς καί σφεας ἀπελέσθαι τάς ἀρούρας, τοῖσι ἐπί τῶν προτέρων βασιλέων δεδόσθαι ἐξαιρέτους ἑκάστῳ δυώδεκα ἀρούρας. μετά δέ ἐπ' αἴγυπτον ἐλαύνειν στρατόν μέγαν σαναχάριβον βασιλέα ἀραβίων τε καί ἀσσυρίων: οὐκ ὦν δή ἐθέλειν τούς μαχίμους τῶν αἰγυπτίων βοηθέειν. τόν δέ ἱρέα ἐς ἀπορίην ἀπειλημένον ἐσελθόντα ἐς τό μέγαρον πρός τὤγαλμα ἀποδύρεσθαι οἷα κινδυνεύει παθεῖν. ὀλοφυρόμενον δ' ἄρα μιν ἐπελθεῖν ὕπνον καί οἱ δόξαι ἐν τῇ ὄψι ἐπιστάντα τόν θεόν θαρσύνειν ὡς οὐδέν πείσεται ἄχαρι ἀντιάζων τόν ἀραβίων στρατόν: αὐτός γάρ οἱ πέμψειν τιμωρούς. τούτοισι δή μιν πίσυνον τοῖσι ἐνυπνίοισι παραλαβόντα αἰγυπτίων τούς βουλομένους οἱ ἕπεσθαι στρατοπεδεύσασθαι ἐν πηλουσίῳ (ταύτῃ γάρ εἰσι αἱ ἐσβολαί): ἕπεσθαι δέ οἱ τῶν μαχίμων μέν οὐδένα ἀνδρῶν, καπήλους δέ καί χειρώνακτας καί ἀγοραίους ἀνθρώπους. ἐνθαῦτα ἀπικομένους τούς ἐναντίους ..... αὐτοῖσι ἐπιχυθέντας νυκτός μῦς ἀρουραίους κατά μέν φαγεῖν τούς φαρετρεῶνας αὐτῶν, κατά δέ τά τόξα, πρός δέ τῶν ἀσπίδων τά ὄχανα: ὥστε τῇ ὑστεραίῃ φευγόντων σφέων γυμνῶν [ἀνόπλων] πεσεῖν πολλούς. καί νῦν οὗτος ὁ βασιλεύς ἕστηκε ἐν τῷ ἱρῷ τοῦ ἡφαίστου λίθινος, ἔχων ἐπί τῆς χειρός μῦν, λέγων διά γραμμάτων τάδε: »ἐς ἐμέ τις ὁρέων εὐσεβής ἔστω«. ἐς μέν τοσόνδε τοῦ λόγου αἰγύπτιοί τε καί οἱ ἱρέες ἔλεγον, ἀποδεικνύντες ἀπό τοῦ πρώτου βασιλέος ἐς τοῦ ἡφαίστου τόν ἱρέα τοῦτον τόν τελευταῖον βασιλεύσαντα μίαν τε καί τεσσεράκοντα καί τριηκοσίας ἀνθρώπων γενεάς γενομένας καί ἐν ταύτῃσι ἀρχιερέας καί βασιλέας ἑκατέρους τοσούτους γενομένους. καίτοι τριηκόσιαι μέν ἀνδρῶν γενεαί δυνέαται μύρια ἔτεα: γενεαί γάρ τρεῖς ἀνδρῶν ἑκατόν ἔτεά ἐστι: μιῆς δέ καί τεσσεράκοντα ἔτι τῶν ἐπιλοίπων γενέων, αἵ ἐπῆσαν τῇσι τριηκοσίῃσι, ἐστί τεσσεράκοντα καί τριηκόσια καί χίλια ἔτεα. οὕτως ἐν μυρίοισί τε ἔτεσι καί χιλίοισι καί πρός τριηκοσίοισί τε καί τεσσεράκοντα ἔλεγον θεόν ἀνθρωποειδέα οὐδένα γενέσθαι. οὐ μέν οὐδέ πρότερον οὐδέ ὕστερον ἐν τοῖσι ὑπολοίποισι αἰγύπτου βασιλεῦσι γενομένοισι ἔλεγον οὐδέν τοιοῦτο. ἐν τοίνυν τούτῳ τῷ χρόνῳ τετράκις ἔλεγον ἐξ ἠθέων τόν ἥλιον ἀναστῆναι: ἔνθα τε νῦν καταδύεται, ἐνθεῦτεν δίς ἐπανατεῖλαι, καί ἔνθεν νῦν ἀνατέλλει, ἐνθαῦτα δίς καταδῦναι: καί οὐδέν τῶν κατ' αἴγυπτον ὑπό ταῦτα ἑτεροιωθῆναι, οὔτε τά ἐκ τῆς γῆς οὔτε τά ἐκ τοῦ ποταμοῦ σφι γινόμενα, οὔτε τά ἀμφί νούσους οὔτε τά κατά τούς θανάτους. πρότερον δέ ἑκαταίῳ τῷ λογοποιῷ ἐν θήβῃσι γενεη λογήσαντί [τε] ἑωυτόν καί ἀναδήσαντι τήν πατριήν ἐς ἑκκαιδέκατον θεόν ἐποίησαν οἱ ἱρέες τοῦ διός οἷόν τι καί ἐμοί οὐ γενεηλογήσαντι ἐμεωυτόν. ἐσαγαγόντες ἐς τό μέγαρον ἔσω ἐόν μέγα ἐξηρίθμεον δεικνύντες κολοσσούς ξυλίνους τοσούτους ὅσους περ εἶπον: ἀρχιερεύς γάρ ἕκαστος αὐτόθι ἱστᾷ ἐπί τῆς ἑωυτοῦ ζόης εἰκόνα ἑωυτοῦ: ἀριθμέοντες ὦν καί δεικνύντες οἱ ἱρέες ἐμοί ἀπεδείκνυσαν παῖδα πατρός ἑωυτῶν ἕκαστον ἐόντα, ἐκ τοῦ ἄγχιστα ἀποθανόντος τῆς εἰκόνος διεξιόντες διά πασέων, ἐς ὅ ἀπέδεξαν ἁπάσας αὐτάς. ἑκαταίῳ δέ γενεηλογήσαντι ἑωυτόν καί ἀναδήσαντι ἐς ἑκκαιδέκατον θεόν ἀντεγενεηλόγησαν ἐπί τῇ ἀριθμήσι, οὐ δεκόμενοι παρ' αὐτοῦ ἀπό θεοῦ γενέσθαι ἄνθρωπον. ἀντεγενεηλόγησαν δέ ὧδε, φάμενοι ἕκαστον τῶν κολοσσῶν πίρωμιν ἐκ πιρώμιος γεγονέναι, ἐς ὅ τούς πέντε καί τεσσεράκοντα καί τριηκοσίους ἀπέδεξαν κολοσσούς πίρωμιν ἐκ πιρώμιος γενόμενον, καί οὔτε ἐς θεόν οὔτε ἐς ἥρωα ἀνέδησαν αὐτούς. πίρωμις δέ ἐστι κατ' ἑλλάδα γλῶσσαν καλός κἀγαθός. ἤδη ὦν τῶν αἱ εἰκόνες ἦσαν, τοιούτους ἀπεδείκνυσάν σφεας πάντας ἐόντας, θεῶν δέ πολλόν ἀπαλλαγμένους. τό δέ πρότερον τῶν ἀνδρῶν τούτων θεούς εἶναι τούς ἐν αἰγύπτῳ ἄρχοντας οἰκέοντας ἅμα τοῖσι ἀνθρώποισι, καί τούτων αἰεί ἕνα τόν κρατέοντα εἶναι. ὕστατον δέ αὐτῆς βασιλεῦσαι ὧρον τόν ὀσίριος παῖδα, τόν ἀπόλλωνα ἕλληνες ὀνομάζουσι: τοῦτον καταπαύσαντα τυφῶνα βασιλεῦσαι ὕστατον αἰγύπτου. ὄσιρις δέ ἐστι διόνυσος κατά ἑλλάδα γλῶσσαν. ἐν ἕλλησι μέν νυν νεώτατοι τῶν θεῶν νομίζονται εἶναι ἡρακλέης τε καί διόνυσος καί πάν, παρ' αἰγυπτίοισι δέ πάν μέν ἀρχαιότατος καί τῶν ὀκτώ τῶν πρώτων λεγομένων θεῶν, ἡρακλέης δέ τῶν δευτέρων τῶν δυώδεκα λεγομένων εἶναι, διόνυσος δέ τῶν τρίτων, οἵ ἐκ τῶν δυώδεκα θεῶν ἐγένοντο. ἡρακλέϊ μέν δή ὅσα αὐτοί αἰγύπτιοί φασι εἶναι ἔτεα ἐς ἄμασιν βασιλέα, δεδήλωταί μοι πρόσθε: πανί δέ ἔτι τούτων πλέονα λέγεται εἶναι, διονύσῳ δ' ἐλάχιστα τούτων, καί τούτῳ πεντακισχίλια καί μύρια λογίζονται εἶναι ἐς ἄμασιν βασιλέα. καί ταῦτα αἰγύπτιοι ἀτρεκέως φασί ἐπίστασθαι, αἰεί τε λογιζόμενοι καί αἰεί ἀπογραφόμενοι τά ἔτεα. διονύσῳ μέν νυν τῷ ἐκ σεμέλης τῆς κάδμου λεγομένῳ γενέσθαι κατά χίλια ἔτεα μάλιστά ἐστι ἐς ἐμέ, ἡρακλέϊ δέ τῷ ἀλκμήνης κατά εἰνακόσια ἔτεα, πανί δέ τῷ [ἐκ] πηνελόπης (ἐκ ταύτης γάρ καί ἑρμέω λέγεται γενέσθαι ὑπό ἑλλήνων ὁ πάν) ἐλάσσω ἔτεά ἐστι τῶν τρωικῶν, κατά ὀκτακόσια μάλιστα ἐς ἐμέ. τούτων ὦν ἀμφοτέρων πάρεστι χρᾶσθαι τοῖσί τις πείσεται λεγομένοισι μᾶλλον: ἐμοί δ' ὦν ἡ περί αὐτῶν γνώμη ἀποδέδεκται ..... εἰ μέν γάρ φανεροί τε ἐγένοντο καί κατεγήρασαν καί οὗτοι ἐν τῇ ἑλλάδι, κατά περ ἡρακλέης ὁ ἐξ ἀμφιτρύωνος γενόμενος καί δή καί διόνυσος ὁ ἐκ σεμέλης καί πάν ὁ ἐκ πηνελόπης γενόμενος, ἔφη ἄν τις καί τούτους ἄλλους ἄνδρας γενομένους ἔχειν τά ἐκείνων οὐνόματα τῶν προγεγονότων θεῶν. νῦν δέ διόνυσόν τε λέγουσι οἱ ἕλληνες ὡς αὐτίκα γενόμενον ἐς τόν μηρόν ἐνερράψατο ζεύς καί ἤνεικε ἐς νύσαν τήν ὑπέρ αἰγύπτου ἐοῦσαν ἐν τῇ αἰθιοπίῃ, καί πανός γε πέρι οὐκ ἔχουσι εἰπεῖν ὅκῃ ἐτράπετο γενόμενος. δῆλά μοι ὦν γέγονε ὅτι ὕστερον ἐπύθοντο οἱ ἕλληνες τούτων τά οὐνόματα ἤ τά τῶν ἄλλων θεῶν: ἀπ' οὗ δέ ἐπύθοντο χρόνου, ἀπό τούτου γενεηλογέουσι αὐτῶν τήν γένεσιν. ταῦτα μέν νυν αὐτοί αἰγύπτιοι λέγουσι, ὅσα δέ οἵ τε ἄλλοι ἄνθρωποι καί αἰγύπτιοι λέγουσι ὁμολογέοντες τοῖσι ἄλλοισι κατά ταύτην τήν χώρην γενέσθαι, ταῦτ' ἤδη φράσω: προσέσται δέ τι αὐτοῖσι καί τῆς ἐμῆς ὄψιος. ἐλευθερωθέντες αἰγύπτιοι μετά τόν ἱρέα τοῦ ἡφαίστου βασιλεύσαντα (οὐδένα γάρ χρόνον οἷοί τε ἦσαν ἄνευ βασιλέος διαιτᾶσθαι) ἐστήσαντο δυώδεκα βασιλέας, [ἐς] δυώδεκα μοίρας δασάμενοι αἴγυπτον πᾶσαν. οὗτοι ἐπιγαμίας ποιησάμενοι ἐβασίλευον νόμοισι τοῖσδε χρεώμενοι, μήτε καταιρέειν ἀλλήλους μήτε πλέον τι δίζησθαι ἔχειν τόν ἕτερον τοῦ ἑτέρου, εἶναί τε φίλους τά μάλιστα. τῶνδε δέ εἵνεκα τούς νόμους τούτους ἐποιεῦντο, ἰσχυρῶς περι στέλλοντες: ἐκέχρητό σφι κατ' ἀρχάς αὐτίκα ἐνισταμένοισι ἐς τάς τυραννίδας τόν χαλκέῃ φιάλῃ σπείσαντα αὐτῶν ἐν τῷ ἱρῷ τοῦ ἡφαίστου, τοῦτον ἁπάσης βασιλεύσειν αἰγύπτου: ἐς γάρ δή τά πάντα ἱρά συνελέγοντο. καί δή σφι μνημόσυνα ἔδοξε λιπέσθαι κοινῇ: δόξαν δέ σφι ἐποιήσαντο λαβύρινθον, ὀλίγον ὑπέρ τῆς λίμνης τῆς μοίριος κατά κροκοδείλων καλεομένην πόλιν μάλιστά κῃ κείμενον. τόν ἐγώ ἤδη εἶδον λόγου μέζω. εἰ γάρ τις τά ἐξ ἑλλήνων τείχεά τε καί ἔργων ἀπόδεξιν συλλογίσαιτο, ἐλάσσονος πόνου τε ἄν καί δαπάνης φανείη ἐόντα τοῦ λαβυρίνθου τούτου: καίτοι ἀξιόλογός γε καί ὁ ἐν ἐφέσῳ ἐστί νηός καί ὁ ἐν σάμῳ. ἦσαν μέν νυν καί αἱ πυραμίδες λόγου μέζονες καί πολλῶν ἑκάστη αὐτέων ἑλληνικῶν ἔργων καί μεγάλων ἀνταξίη: ὁ δέ δή λαβύρινθος καί τάς πυραμίδας ὑπερβάλλει. τοῦ γάρ δυώδεκα μέν εἰσι αὐλαί κατάστεγοι, ἀντίπυλοι ἀλλήλῃσι, ἕξ μέν πρός βορέω, ἕξ δέ πρός νότον τετραμμέναι συνεχέες: τοῖχος δέ ἔξωθεν ὁ αὐτός σφεας περιέργει. οἰκήματα δ' ἔνεστι διπλά, τά μέν ὑπόγαια, τά δέ μετέωρα ἐπ' ἐκείνοισι, τρισχίλια ἀριθμόν, πεντακοσίων καί χιλίων ἑκάτερα. τά μέν νυν μετέωρα τῶν οἰκημάτων αὐτοί τε ὡρῶμεν διεξιόντες καί αὐτοί θεησάμενοι λέγομεν, τά δέ αὐτῶν ὑπόγαια λόγοισι ἐπυνθανόμεθα: οἱ γάρ ἐπεστεῶτες τῶν αἰγυπτίων δεικνύναι αὐτά οὐδαμῶς ἤθελον, φάμενοι θήκας αὐτόθι εἶναι τῶν τε ἀρχήν τόν λαβύρινθον τοῦτον οἰκοδομησαμένων βασιλέων καί τῶν ἱρῶν κροκοδείλων. οὕτω τῶν μέν κάτω πέρι οἰκημάτων ἀκοῇ παραλαβόντες λέγομεν, τά δέ ἄνω μέζονα ἀνθρωπηίων ἔργων αὐτοί ὡρῶμεν. αἵ τε γάρ ἔξοδοι διά τῶν στεγέων καί οἱ εἱλιγμοί διά τῶν αὐλέων ἐόντες ποικιλώτατοι θῶμα μυρίον παρείχοντο ἐξ αὐλῆς τε ἐς τά οἰκήματα διεξιοῦσι καί ἐκ τῶν οἰκημάτων ἐς παστάδας, ἐς στέγας τε ἄλλας ἐκ τῶν παστάδων καί ἐς αὐλάς ἄλλας ἐκ τῶν οἰκημάτων. ὀροφή δέ πάντων τούτων λιθίνη κατά περ οἱ τοῖχοι, οἱ δέ τοῖχοι τύπων ἐγγεγλυμμένων πλέοι, αὐλή δέ ἑκάστη περίστυλος λίθου λευκοῦ ἁρμοσμένου τά μάλιστα. τῆς δέ γωνίης τελευτῶντος τοῦ λαβυρίνθου ἔχεται πυραμίς τεσσερακοντόργυιος, ἐν τῇ ζῷα μεγάλα ἐγγέγλυπται: ὁδός δ' ἐς αὐτήν ὑπό γῆν πεποίηται. τοῦ δέ λαβυρίνθου τούτου ἐόντος τοιούτου θῶμα ἔτι μέζον παρέχεται ἡ μοίριος καλεομένη λίμνη, παρ' ἥν ὁ λαβύρινθος οὗτος οἰκοδόμηται. τῆς τό περίμετρον [τῆς περιόδου] εἰσί στάδιοι ἑξακόσιοι καί τρισχίλιοι, σχοίνων ἑξήκοντα ἐόντων, ἴσοι καί αὐτῆς αἰγύπτου τό παρά θάλασσαν: κεῖται δέ μακρή ἡ λίμνη πρός βορέην τε καί νότον, ἐοῦσα βάθος τῇ βαθυτάτη αὐτή ἑωυτῆς πεντηκοντόργυιος. ὅτι δέ χειροποίητός ἐστι καί ὀρυκτή, αὐτή δηλοῖ. ἐν γάρ μέσῃ τῇ λίμνῃ μάλιστά κῃ ἑστᾶσι δύο πυραμίδες, τοῦ ὕδα τος ὑπερέχουσαι πεντήκοντα ὀργυιάς ἑκατέρη, καί τό κατ' ὕδατος οἰκοδόμηται ἕτερον τοσοῦτο: καί ἐπ' ἀμφοτέρῃσι ἔπεστι κολοσσός λίθινος κατήμενος ἐν θρόνῳ. οὕτω αἱ μέν πυραμίδες εἰσί ἑκατόν ὀργυιέων, αἱ δ' ἑκατόν ὀργυιαί δίκαιαί εἰσι στάδιον ἑξάπλεθρον, ἑξαπέδου [μέν] τῆς ὀργυιῆς μετρεομένης καί τετραπήχεος, τῶν ποδῶν μέν τετραπαλαίστων ἐόντων, τοῦ δέ πήχεος ἑξαπαλαίστου. τό δέ ὕδωρ τό ἐν τῇ λίμνῃ αὐθιγενές μέν οὐκ ἔστι (ἄνυδρος γάρ δή δεινῶς ἐστι <ἡ> ταύτῃ), ἐκ τοῦ νείλου δέ κατά διώρυχα ἐσῆκται, καί ἕξ μέν μῆνας ἔσω ῥέει ἐς τήν λίμνην, ἕξ δέ μῆνας ἔξω ἐς τόν νεῖλον αὖτις. καί ἐπεάν μέν ἐκρέῃ ἔξω, ἡ δέ τότε τούς ἕξ μῆνας ἐς τό βασιλήιον καταβάλλει ἐπ' ἡμέρην ἑκάστην τάλαντον ἀργυρίου ἐκ τῶν ἰχθύων: ἐπεάν δέ ἐσίῃ τό ὕδωρ ἐς αὐτήν, εἴκοσι μνέας. ἔλεγον δέ οἱ ἐπιχώριοι καί ὡς ἐς τήν σύρτιν τήν ἐς λιβύην ἐκδιδοῖ ἡ λίμνη αὕτη ὑπό γῆν, τετραμμένη τό πρός ἑσπέρην ἐς τήν μεσόγαιαν παρά τό ὄρος τό ὑπέρ μέμφιος. ἐπείτε δέ τοῦ ὀρύγματος τούτου οὐκ ὥρων τόν χοῦν οὐδαμοῦ ἐόντα, ἐπιμελές γάρ δή μοι ἦν, εἰρόμην τούς ἄγχιστα οἰκέοντας τῆς λίμνης ὅκου εἴη ὁ χοῦς ὁ ἐξορυχθείς. οἱ δέ ἔφρασάν μοι ἵνα ἐξεφορήθη καί εὐπετέως ἔπειθον: ᾔδεα γάρ λόγῳ καί ἐν νίνῳ τῇ ἀσσυρίων πόλι γενόμενον ἕτερον τοιοῦτο. τά γάρ σαρδαναπάλλου τοῦ νίνου βασιλέος ἐόντα μεγάλα χρήματα καί φυλασσόμενα ἐν θησαυροῖσι καταγαίοισι ἐπενόησαν κλῶπες ἐκφορῆσαι: ἐκ δή ὦν τῶν σφετέρων οἰκίων ἀρξάμενοι οἱ κλῶπες ὑπό γῆν σταθμούμενοι ἐς τά βασιλήια οἰκία ὤρυσσον, τόν δέ χοῦν τόν ἐκφορεόμενον ἐκ τοῦ ὀρύγματος, ὅκως γένοιτο νύξ, ἐς τόν τίγρην ποταμόν παραρρέοντα τήν νίνον ἐξεφόρεον, ἐς ὅ κατεργάσαντο ὅ τι ἐβούλοντο. τοιοῦτο ἕτερον ἤκουσα καί <κατά> τό τῆς ἐν αἰγύπτῳ λίμνης ὄρυγμα γενέσθαι, πλήν οὐ νυκτός ἀλλά μετ' ἡμέρην ποιεύμενον: ὀρύσσοντας γάρ τόν χοῦν τούς αἰγυπτίους ἐς τόν νεῖλον φορέειν, ὁ δέ ὑπολαμβάνων ἔμελλε διαχέειν. ἡ μέν νυν λίμνη αὕτη οὕτω λέγεται ὀρυχθῆναι. τῶν δέ δυώδεκα βασιλέων δικαιοσύνῃ χρεωμένων, ἀνά χρόνον ὡς ἔθυσαν ἐν τῷ ἱρῷ τοῦ ἡφαίστου, τῇ ὑστάτῃ τῆς ὁρτῆς μελλόντων κατασπείσειν, ὁ ἀρχιερεύς ἐξήνεικέ σφι φιάλας χρυσέας τῇσί περ ἐώθεσαν σπένδειν, ἁμαρτών τοῦ ἀριθμοῦ, ἕνδεκα δυώδεκα ἐοῦσι. ἐνθαῦτα ὡς οὐκ εἶχε φιάλην ὁ ἔσχατος ἑστεώς αὐτῶν ψαμμήτιχος, περιελόμενος τήν κυνέην ἐοῦσαν χαλκέην ὑπέσχε τε καί ἔσπενδε. κυνέας δέ καί οἱ ἄλλοι ἅπαντες ἐφόρεόν τε βασιλέες καί ἐτύγχανον τότε ἔχοντες. ψαμμήτιχος μέν νυν οὐδενί δολερῷ νόῳ χρεώμενος ὑπέσχε τήν κυνέην. οἱ δέ ἐν φρενί λαβόντες τό τε ποιηθέν ἐκ ψαμμητίχου καί τό χρηστήριον ὅ τι ἐκέχρητό σφι, τόν χαλκέῃ σπείσαντα αὐτῶν φιάλῃ τοῦτον βασιλέα ἔσεσθαι μοῦνον αἰγύπτου, ἀναμνησθέντες τοῦ χρησμοῦ κτεῖναι μέν οὐκ ἐδικαίωσαν ψαμμήτιχον, ὡς ἀνεύρισκον βασανίζοντες ἐξ οὐδεμιῆς προνοίης αὐτόν ποιήσαντα, ἐς δέ τά ἕλεα ἔδοξέ σφι διῶξαι ψιλώσαντας τά πλεῖστα τῆς δυνάμιος, ἐκ δέ τῶν ἑλέων ὁρμώμενον μή ἐπιμίσγεσθαι τῇ ἄλλῃ αἰγύπτῳ. τόν δέ ψαμμήτιχον τοῦτον πρότερον φεύγοντα τόν αἰθίοπα σαβακῶν, ὅς οἱ τόν πατέρα νεκῶν ἀπέκτεινε, τοῦτον φεύγοντα τότε ἐς συρίην, ὡς ἀπαλλάχθη ἐκ τῆς ὄψιος τοῦ ὀνείρου ὁ αἰθίοψ, κατήγαγον αἰγυπτίων οὗτοι οἵ ἐκ νομοῦ τοῦ σαίτεώ εἰσι. μετά δέ βασιλεύοντα τό δεύτερον πρός τῶν ἕνδεκα βασιλέων καταλαμβάνει μιν διά τήν κυνέην φεύγειν ἐς τά ἕλεα. ἐπιστάμενος ὦν ὡς περιυβρισμένος εἴη πρός αὐτῶν, ἐπενόεε τείσασθαι τούς διώξαντας. πέμψαντι δέ οἱ ἐς βουτοῦν πόλιν ἐς τό χρηστήριον τῆς λητοῦς, ἔνθα δή αἰγυπτίοισί ἐστι μαντήιον ἀψευδέστατον, ἦλθε χρησμός ὡς τίσις ἥξει <οἱ> ἀπό θαλάσσης χαλκέων ἀνδρῶν ἐπιφανέντων. καί τῷ μέν δή ἀπιστίη μεγάλη ὑπεκέχυτο χαλκέους οἱ ἄνδρας ἥξειν ἐπικούρους. χρόνου δέ οὐ πολλοῦ διελθόντος ἀναγκαίη κατέλαβε ἴωνάς τε καί κᾶρας ἄνδρας κατά ληίην ἐκπλώσαντας ἀπενειχθῆναι ἐς αἴγυπτον, ἐκβάντας δέ ἐς γῆν καί ὁπλισθέντας χαλκῷ ἀγγέλλει τῶν τις αἰγυπτίων ἐς τά ἕλεα ἀπικόμενος τῷ ψαμμητίχῳ, ὡς οὐκ ἰδών πρότερον χαλκῷ ἄνδρας ὁπλισθέντας, ὡς χάλκεοι ἄνδρες ἀπιγμένοι ἀπό θαλάσσης λεηλατέουσι τό πεδίον. ὁ δέ μαθών τό χρη στήριον ἐπιτελεόμενον φίλα τε τοῖσι ἴωσι καί καρσί ποιέεται καί σφεας μεγάλα ὑπισχνεόμενος πείθει μετ' ἑωυτοῦ γενέσθαι: ὡς δέ ἔπεισε, οὕτω ἅμα τοῖσί τε τά ἑωυτοῦ βουλομένοισι αἰγυπτίοισι καί τοῖσι ἐπικούροισι καταιρέει τούς βασιλέας. κρατήσας δέ αἰγύπτου πάσης ὁ ψαμμήτιχος ἐποίησε τῷ ἡφαίστῳ προπύλαια ἐν μέμφι τά πρός νότον ἄνεμον τετραμμένα, αὐλήν τε τῷ ἄπι, ἐν τῇ τρέφεται ἐπεάν φανῇ ὁ ἆπις, οἰκοδόμησε ἐναντίον τῶν προπυλαίων, πᾶσάν τε περίστυλον ἐοῦσαν καί τύπων πλέην: ἀντί δέ κιόνων ὑπεστᾶσι κολοσσοί δυωδεκαπήχεες τῇ αὐλῇ. ὁ δέ ἆπις κατά τήν ἑλλήνων γλῶσσάν ἐστι ἔπαφος. τοῖσι δέ ἴωσι καί τοῖσι καρσί τοῖσι συγκατεργασαμένοισι αὐτῷ ὁ ψαμμήτιχος διδοῖ χώρους ἐνοικῆσαι ἀντίους ἀλλήλων, τοῦ νείλου τό μέσον ἔχοντος, τοῖσι οὐνόματα ἐτέθη στρατόπεδα. τούτους τε δή σφι τούς χώρους διδοῖ καί τἆλλα τά ὑπέσχετο πάντα ἀπέδωκε. καί δή καί παῖδας παρέβαλε αὐτοῖσι αἰγυπτίους τήν ἑλλάδα γλῶσσαν ἐκδιδάσκεσθαι: ἀπό δέ τούτων ἐκμαθόντων τήν γλῶσσαν οἱ νῦν ἑρμηνέες ἐν αἰγύπτῳ γεγόνασι. οἱ δέ ἴωνές τε καί οἱ κᾶρες τούτους τούς χώρους οἴκησαν χρόνον ἐπί πολλόν: εἰσί δέ οὗτοι οἱ χῶροι πρός θαλάσσης ὀλίγον ἔνερθε βουβάστιος πόλιος ἐπί τῷ πηλουσίῳ καλεομένῳ στόματι τοῦ νείλου. τούτους μέν δή χρόνῳ ὕστερον βασιλεύς ἄμασις ἐξαναστήσας ἐνθεῦτεν κατοίκισε ἐς μέμφιν, φυλακήν ἑωυτοῦ ποιεύμενος πρό αἰγυπτίων. τούτων δέ οἰκισθέντων ἐν αἰγύπτῳ οἱ ἕλληνες οὕτω ἐπιμισγόμενοι τούτοισι τά περί αἴγυπτον γινόμενα ἀπό ψαμμητίχου βασιλέος ἀρξάμενοι πάντα [καί] τά ὕστερον ἐπιστάμεθα ἀτρεκέως: πρῶτοι γάρ οὗτοι ἐν αἰγύπτῳ ἀλλόγλωσσοι κατοικίσθησαν. ἐξ ὧν δέ ἐξανέστησαν χώρων ἐν τούτοισι δή οἵ τε ὁλκοί τῶν νεῶν καί τά ἐρείπια τῶν οἰκημάτων τό μέχρις ἐμέο ἦσαν. ψαμμήτιχος μέν νυν οὕτως ἔσχε αἴγυπτον. τοῦ δέ χρηστηρίου τοῦ ἐν αἰγύπτῳ πολλά ἐπεμνήσθην ἤδη, καί δή λόγον περί αὐτοῦ ὡς ἀξίου ἐόντος ποιήσομαι. τό γάρ χρηστήριον τοῦτο τό ἐν αἰγύπτῳ ἔστι μέν λητοῦς ἱρόν, ἐν πόλι δέ μεγάλῃ ἱδρυμένον κατά τό σεβεννυτικόν καλεόμενον στόμα τοῦ νείλου, ἀναπλέοντι ἀπό θαλάσσης ἄνω ... οὔνομα δέ τῇ πόλι ταύτῃ ὅκου τό χρηστήριόν ἐστι βουτώ, ὡς καί πρότερον ὠνόμασταί μοι: ἱρόν δέ ἔστι ἐν τῇ βουτοῖ ταύτῃ ἀπόλλωνος καί ἀρτέμιδος. καί ὅ γε νηός τῆς λητοῦς, ἐν τῷ δή τό χρηστήριον ἔνι, αὐτός τε τυγχάνει ἐών μέγας καί τά προπύλαια ἔχει ἐς ὕψος δέκα ὀργυιέων. τό δέ μοι τῶν φανερῶν ἦν θῶμα μέγιστον παρεχόμενον φράσω. ἔστι ἐν τῷ τεμένεϊ τούτῳ λητοῦς νηός ἐξ ἑνός λίθου πεποιημένος ἔς τε ὕψος καί ἐς μῆκος, καί τοῖχος ἕκαστος τούτοισι ἴσος: τεσσεράκοντα πήχεων τούτων ἕκαστόν ἐστι. τό δέ καταστέγασμα τῆς ὀροφῆς ἄλλος ἐπίκειται λίθος ἔχων τήν παρωροφίδα τετράπηχυν. οὗτος μέν νυν ὁ νηός τῶν φανερῶν μοι τῶν περί τοῦτο τό ἱρόν ἐστι θωμαστότατον: τῶν δέ δευτέρων νῆσος ἡ χέμμις καλεομένη. ἔστι μέν ἐν λίμνῃ βαθέῃ καί πλατέῃ κειμένη παρά τό ἐν βουτοῖ ἱρόν, λέγεται δέ ὑπ' αἰγυπτίων εἶναι αὕτη ἡ νῆσος πλωτή. αὐτός μέν ἔγωγε οὔτε πλέουσαν οὔτε κινηθεῖσαν εἶδον: τέθηπα δέ ἀκούων εἰ νῆσος ἀληθέως ἐστί πλωτή. ἐν δή ὦν ταύτῃ νηός τε ἀπόλλωνος μέγας ἔνι καί βωμοί τριφάσιοι ἐνιδρύαται, ἐμπεφύκασι δ' ἐν αὐτῇ φοίνικές τε συχνοί καί ἄλλα δένδρεα καί καρποφόρα καί ἄφορα πολλά. λόγον δέ τόνδε ἐπιλέγοντες οἱ αἰγύπτιοί φασι εἶναι αὐτήν πλωτήν, ὡς ἐν τῇ νήσῳ ταύτῃ οὐκ ἐούσῃ πρότερον πλωτῇ λητώ ἐοῦσα τῶν ὀκτώ θεῶν τῶν πρώτων γενομένων, οἰκέουσα δέ ἐν βουτοῖ πόλι ἵνα δή οἱ τό χρηστήριον τοῦτο ἔστι, ἀπόλλωνα παρά ἴσιος παρακαταθήκην δεξαμένη διέσωσε κατακρύψασα ἐν τῇ νῦν πλωτῇ λεγομένῃ νήσῳ, ὅτε τό πᾶν διζήμενος ὁ τυφῶν ἐπῆλθε, θέλων ἐξευρεῖν τοῦ ὀσίριος τόν παῖδα (ἀπόλλωνα δέ καί ἄρτεμιν διονύσου καί ἴσιος λέγουσι εἶναι παῖδας, λητοῦν δέ τροφόν αὐτοῖσι καί σώτειραν γενέσθαι: αἰγυπτιστί δέ ἀπόλλων μέν ὧρος, δημήτηρ δέ ἶσις, ἄρτεμις δέ βούβαστις. ἐκ τούτου δέ τοῦ λόγου καί οὐδενός ἄλλου αἰσχύλος ὁ εὐφορίωνος ἥρπασε τό ἐγώ φράσω, μοῦνος δή ποιητέων τῶν προγενομένων: ἐποίησε γάρ ἄρτεμιν εἶναι θυγατέρα δήμητρος): τήν δέ νῆσον διά τοῦτο γενέσθαι πλωτήν. ταῦτα μέν οὕτω λέγουσι. ψαμμήτιχος δέ ἐβασίλευσε αἰγύπτου τέσσερα καί πεντήκοντα ἔτεα, τῶν τά ἑνός δέοντα τριήκοντα ἄζωτον τῆς συρίης μεγάλην πόλιν προσκατήμενος ἐπολιόρκεε, ἐς ὅ ἐξεῖλε. αὕτη δέ ἡ ἄζωτος ἁπασέων πολίων ἐπί πλεῖστον χρόνον πολιορκεομένη ἀντέσχε τῶν ἡμεῖς ἴδμεν. ψαμμητίχου δέ νεκῶς παῖς ἐγένετο καί ἐβασίλευσε αἰγύπτου, ὅς τῇ διώρυχι ἐπεχείρησε πρῶτος τῇ ἐς τήν ἐρυθρήν θάλασσαν φερούσῃ, τήν δαρεῖος ὁ πέρσης δεύτερα διώρυξε. τῆς μῆκος μέν ἐστι πλόος ἡμέραι τέσσερες, εὖρος δέ ὠρύχθη ὥστε τριήρεας δύο πλέειν ὁμοῦ ἐλαστρεομένας: ἦκται δέ ἀπό τοῦ νείλου τό ὕδωρ ἐς αὐτήν, ἦκται δέ κατύπερθε ὀλίγον βουβάστιος πόλιος παρά πάτουμον τήν ἀραβίην πόλιν: ἐσέχει δέ ἐς τήν ἐρυθρήν θάλασσαν. ὀρώρυκται δέ πρῶτον μέν τοῦ πεδίου τοῦ αἰγυπτίου τά πρός ἀραβίην ἔχοντα, ἔχεται δέ κατύπερθε τοῦ πεδίου τό κατά μέμφιν τεῖνον ὄρος, ἐν τῷ αἱ λιθοτομίαι ἔνεισι: τοῦ ὦν δή ὄρεος τούτου παρά τήν ὑπωρείην ἦκται ἡ διῶρυξ ἀπ' ἑσπέρης μακρή πρός τήν ἠῶ, καί ἔπειτα τείνει ἐς διασφάγας, φέρουσα ἀπό τοῦ ὄρεος πρός μεσαμβρίην τε καί νότον ἄνεμον ἐς τόν κόλπον τόν ἀράβιον. τῇ δέ ἐλάχιστόν ἐστι καί συντομώτατον ἐκ τῆς βορηίης θαλάσσης ὑπερβῆναι ἐς τήν νοτίην καί ἐρυθρήν τήν αὐτήν ταύτην καλεομένην, ἀπό τοῦ κασίου ὄρεος τοῦ οὐρίζοντος αἴγυπτόν τε καί συρίην, ἀπό τούτου εἰσί στάδιοι χίλιοι ἐς τόν ἀράβιον κόλπον: τοῦτο μέν τό συντομώτατον, ἡ δέ διῶρυξ πολλῷ μακροτέρη, ὅσῳ σκολιωτέρη ἐστί. τήν ἐπί νεκῶ βασιλέος ὀρύσσοντες αἰγυπτίων ἀπώλοντο δυώδεκα μυριάδες: νεκῶς μέν νυν μεταξύ ὀρύσσων ἐπαύσατο μαντηίου ἐμποδίου γενομένου τοιοῦδε, τῷ βαρβάρῳ αὐτόν προεργάζεσθαι: βαρβάρους δέ πάντας οἱ αἰγύπτιοι καλέουσι τούς μή σφίσι ὁμογλώσσους. παυσάμενος δέ τῆς διώρυχος ὁ νεκῶς ἐτράπετο πρός στρατηίας, καί τριήρεες αἱ μέν ἐπί τῇ βορηίῃ θαλάσσῃ ἐποιήθησαν, αἱ δ' ἐν τῷ ἀραβίῳ κόλπῳ ἐπί τῇ ἐρυθρῇ θαλάσσῃ, τῶν ἔτι οἱ ὁλκοί ἐπίδηλοι. καί ταύτῃσί τε ἐχρᾶτο ἐν τῷ δέοντι καί συρίοισι πεζῇ ὁ νεκῶς συμβαλών ἐν μαγδώλῳ ἐνίκησε, μετά δέ τήν μάχην κάδυτιν πόλιν τῆς συρίης ἐοῦσαν μεγάλην εἷλε. ἐν τῇ δέ ἐσθῆτι ἔτυχε ταῦτα κατεργασάμενος, ἀνέθηκε τῷ ἀπόλλωνι πέμψας ἐς βραγχίδας τάς μιλησίων. μετά δέ ἑκκαίδεκα ἔτεα τά πάντα ἄρξας τελευτᾷ, τῷ παιδί ψάμμι παραδούς τήν ἀρχήν. ἐπί τοῦτον δή τόν ψάμμιν βασιλεύοντα αἰγύπτου ἀπίκοντο ἠλείων ἄγγελοι, αὐχέοντες δικαιότατα καί κάλλιστα τιθέναι τόν ἐν ὀλυμπίῃ ἀγῶνα πάντων ἀνθρώπων, καί δοκέοντες παρά ταῦτα οὐδ' ἄν τούς σοφωτάτους ἀνθρώπων αἰγυπτίους οὐδέν ἐπεξευρεῖν. ὡς δέ ἀπικόμενοι ἐς τήν αἴγυπτον οἱ ἠλεῖοι ἔλεγον τῶν εἵνεκα ἀπίκατο, ἐνθαῦτα ὁ βασιλεύς οὗτος συγκαλέεται αἰγυπτίων τούς λεγομένους εἶναι σοφωτάτους. συνελθόντες δέ οἱ αἰγύπτιοι ἐπυνθάνοντο τῶν ἠλείων λεγόντων ἅπαντα τά κατήκει σφέας ποιέειν περί τόν ἀγῶνα: ἀπηγησάμενοι δέ τά πάντα ἔφασαν ἥκειν ἐπιμαθησόμενοι εἴ τι ἔχοιεν αἰγύπτιοι τούτων δικαιότερον ἐπεξευρεῖν. οἱ δέ βουλευσάμενοι ἐπειρώτων τούς ἠλείους εἴ σφι οἱ πολιῆται ἐναγωνίζονται. οἱ δέ ἔφασαν καί σφέων καί τῶν ἄλλων ἑλλήνων ὁμοίως τῷ βουλομένῳ ἐξεῖναι ἀγωνίζεσθαι. οἱ δέ αἰγύπτιοι ἔφασάν σφεας οὕτω τιθέντας πάντως τοῦ δικαίου ἡμαρτηκέναι: οὐδεμίαν γάρ εἶναι μηχανήν ὅκως οὐ τῷ ἀστῷ ἀγωνιζομένῳ προσθήσονται, ἀδικέοντες τόν ξεῖνον: ἀλλ' εἰ δή βούλονται δικαίως τιθέναι καί τούτου εἵνεκα ἀπικοίατο ἐς αἴγυπτον, ξείνοισι ἀγωνιστῇσι ἐκέλευον τόν ἀγῶνα τιθέναι, ἠλείων δέ μηδενί εἶναι ἀγωνίζεσθαι. ταῦτα μέν αἰγύπτιοι ἠλείοισι ὑπεθήκαντο. ψάμμιος δέ ἕξ ἔτεα μοῦνον βασιλεύσαντος αἰγύπτου καί στρατευσαμένου ἐς αἰθιοπίην καί μεταυτίκα τελευτήσαντος ἐξεδέξατο ἀπρίης ὁ ψάμμιος: ὅς μετά ψαμμήτιχον τόν ἑωυτοῦ προπάτορα ἐγένετο εὐδαιμονέστατος τῶν πρότερον βασιλέων, ἐπ' ἔτεα πέντε καί εἴκοσι ἄρξας, ἐν τοῖσι ἐπί τε σιδῶνα στρατόν ἤλασε καί ἐναυμάχησε τῷ τυρίῳ: ἐπεί δέ οἱ ἔδεε κακῶς γενέσθαι, ἐγένετο ἀπό προφάσιος τήν ἐγώ μεζόνως μέν ἐν τοῖσι λιβυκοῖσι λόγοισι ἀπηγήσομαι, μετρίως δ' ἐν τῷ παρεόντι. ἀποπέμψας γάρ στράτευμα μέγα ὁ ἀπρίης ἐπί κυρηναίους μεγαλωστί προσέπταισε, αἰγύπτιοι δέ ταῦτα ἐπιμεμφόμενοι ἀπέστησαν ἀπ' αὐτοῦ, δοκέοντες τόν ἀπρίην ἐκ προνοίης αὐτούς ἀποπέμψαι ἐς φαινόμενον κακόν, ἵνα δή σφέων φθορή γένηται, αὐτός δέ τῶν λοιπῶν αἰγυπτίων ἀσφαλέστερον ἄρχοι. ταῦτα δέ δεινά ποιεύμενοι οὗτοί τε οἱ ἀπονοστήσαντες καί οἱ τῶν ἀπολομένων φίλοι ἀπέστησαν ἐκ τῆς ἰθέης. πυθόμενος δέ ὁ ἀπρίης ταῦτα πέμπει ἐπ' αὐτούς ἄμασιν καταπαύσοντα λόγοισι. ὁ δέ ἐπείτε ἀπικόμενος κατελάμβανε τούς αἰγυπτίους ταῦτα μή ποιέειν, λέγοντος αὐτοῦ τῶν τις αἰγυπτίων ὄπισθε στάς περιέθηκέ οἱ κυνέην καί περιτιθείς ἔφη ἐπί βασιληίῃ περιτιθέναι. καί τῷ οὔ κως ἀεκούσιον ἐγίνετο τό ποιεύμενον, ὡς διεδείκνυε: ἐπείτε γάρ ἐστήσαντό μιν βασιλέα τῶν αἰγυπτίων οἱ ἀπε στεῶτες, παρεσκευάζετο ὡς ἐλῶν ἐπί τόν ἀπρίην. πυθόμενος δέ ταῦτα ὁ ἀπρίης ἔπεμπε ἐπ' ἄμασιν ἄνδρα δόκιμον τῶν περί ἑωυτόν αἰγυπτίων, τῷ οὔνομα ἦν πατάρβημις, ἐντειλάμενος αὐτῷ ζώοντα ἄμασιν ἀγαγεῖν παρ' ἑωυτόν. ὡς δέ ἀπικόμενος τόν ἄμασιν ἐκάλεε ὁ πατάρβημις, ὁ ἄμασις (ἔτυχε γάρ ἐπ' ἵππου κατήμενος) ἐπάρας ἀπεματάϊσε καί τοῦτό μιν ἐκέλευε ἀπρίῃ ἀπάγειν. ὅμως δέ αὐτόν ἀξιοῦν τόν πατάρβημιν βασιλέος μεταπεμπομένου ἰέναι πρός αὐτόν: τόν δέ αὐτῷ ὑποκρίνεσθαι, ὡς ταῦτα πάλαι παρασκευάζεται ποιέειν, καί αὐτῷ οὐ μέμψεσθαι ἀπρίην: παρέσεσθαι γάρ καί αὐτός καί ἄλλους ἄξειν. τόν δέ πατάρβημιν ἐκ τῶν τε λόγων οὐκ ἀγνοέειν τήν διάνοιαν καί παρασκευαζόμενον ὁρῶντα σπουδῇ ἀπιέναι, βουλόμενον τήν ταχίστην βασιλέϊ δηλῶσαι τά πρησσόμενα. ὡς δέ ἀπικέσθαι αὐτόν πρός τόν ἀπρίην οὐκ ἄγοντα τόν ἄμασιν, οὐδένα λόγον ἑωυτῷ δόντα ἀλλά περιθύμως ἔχοντα περιταμεῖν προστάξαι αὐτοῦ τά τε ὦτα καί τήν ῥῖνα. ἰδόμενοι δ' οἱ λοιποί τῶν αἰγυπτίων, οἵ ἔτι τά ἐκείνου ἐφρόνεον, ἄνδρα τόν δοκιμώτατον ἑωυτῶν οὕτω αἰσχρῶς λύμῃ διακείμενον, οὐδένα δή χρόνον ἐπισχόντες ἀπιστέατο πρός τούς ἑτέρους καί ἐδίδοσαν σφέας αὐτούς ἀμάσι. πυθόμενος δέ καί ταῦτα ὁ ἀπρίης ὥπλιζε τούς ἐπικούρους καί ἤλαυνε ἐπί τούς αἰγυπτίους: εἶχε δέ περί ἑωυτόν κᾶράς τε καί ἴωνας ἄνδρας ἐπικούρους τρισμυρίους, ἦν δέ οἱ τά βασιλήια ἐν σάϊ πόλι, μεγάλα ἐόντα καί ἀξιοθέητα. καί οἵ τε περί τόν ἀπρίην ἐπί τούς αἰγυπτίους ἤισαν καί οἱ περί τόν ἄμασιν ἐπί τούς ξείνους: ἔν τε δή μωμέμφι πόλι ἐγένοντο ἀμφότεροι καί πειρήσεσθαι ἔμελλον ἀλλήλων. ἔστι δέ αἰγυπτίων ἑπτά γένεα, καί τούτων οἱ μέν ἱρέες, οἱ δέ μάχιμοι κεκλέαται, οἱ δέ βουκόλοι, οἱ δέ συβῶται, οἱ δέ κάπηλοι, οἱ δέ ἑρμηνέες, οἱ δέ κυβερνῆται. γένεα μέν αἰγυπτίων τοσαῦτά ἐστι, οὐνόματα δέ σφι κεῖται ἀπό τῶν τεχνέων. οἱ δέ μάχιμοι αὐτῶν καλέονται μέν καλασίριές τε καί ἑρμοτύβιες, ἐκ νομῶν δέ τῶνδέ εἰσι: κατά γάρ δή νομούς αἴγυπτος ἅπασα διαραίρηται. ἑρμοτυβίων μέν οἵδε εἰσί νομοί: βουσιρίτης, σαΐτης, χεμμίτης, παπρημίτης, νῆσος ἡ προσωπῖτις καλεομένη, ναθῶ τό ἥμισυ: ἐκ μέν τούτων τῶν νομῶν ἑρμοτύβιές εἰσι, γενόμενοι, ὅτε ἐπί πλείστους ἐγένοντο, ἑκκαίδεκα μυριάδες. καί τούτων βαναυσίης οὐδείς δεδάηκε οὐδέν, ἀλλ' ἀνέωνται ἐς τό μάχι μον. καλασιρίων δέ οἵδε ἄλλοι νομοί εἰσι: θηβαῖος, βουβαστίτης, ἀφθίτης, τανίτης, μενδήσιος, σεβεννύτης, ἀθριβίτης, φαρβαιθίτης, θμουΐτης, ὀνουφίτης, ἀνύσιος, μυεκφορίτης (οὗτος ὁ νομός ἐν νήσῳ οἰκέει, ἀντίον βουβάστιος πόλιος): οὗτοι δέ οἱ νομοί καλασιρίων εἰσί, γενόμενοι, ὅτε ἐπί πλείστους ἐγένοντο, πέντε καί εἴκοσι μυριάδες ἀνδρῶν. οὐδέ τούτοισι ἔξεστι τέχνην ἐπασκῆσαι οὐδεμίαν, ἀλλά τά ἐς πόλεμον ἐπασκέουσι μοῦνα, παῖς παρά πατρός ἐκδεκόμενος. εἰ μέν νυν καί τοῦτο παρ' αἰγυπτίων μεμαθήκασι οἱ ἕλληνες, οὐκ ἔχω ἀτρεκέως κρῖναι, ὁρέων καί θρήικας καί σκύθας καί πέρσας καί λυδούς καί σχεδόν πάντας τούς βαρβάρους ἀποτιμοτέρους τῶν ἄλλων ἡγημένους πολιητέων τούς τάς τέχνας μανθάνοντας καί τούς ἐκγόνους τούτων, τούς δέ ἀπαλλαγμένους τῶν χειρωναξιέων γενναίους νομίζοντας εἶναι, καί μάλιστα τούς ἐς τόν πόλεμον ἀνειμένους. μεμαθήκασι δ' ὦν τοῦτο πάντες οἱ ἕλληνες καί μάλιστα λακεδαιμόνιοι, ἥκιστα δέ κορίνθιοι ὄνονται τούς χειροτέχνας. γέρεα δέ σφι ἦν τάδε ἐξαραιρημένα μούνοισι αἰγυπτίων πάρεξ τῶν ἱρέων, ἄρουραι ἐξαίρετοι δυώδεκα ἑκάστῳ ἀτελέες. ἡ δέ ἄρουρα ἑκατόν πήχεών ἐστι αἰγυπτίων πάντῃ, ὁ δέ αἰγύπτιος πῆχυς τυγχάνει ἴσος ἐών τῷ σαμίῳ. ταῦτα μέν δή τοῖσι ἅπασι ἦν ἐξαραιρημένα, τάδε δέ ἐν περιτροπῇ ἐκαρποῦντο καί οὐδαμά ὡυτοί. καλασιρίων χίλιοι καί ἑρμοτυβίων ἄλλοι ἐδορυφόρεον ἐνιαυτόν ἕκαστον τόν βασιλέα: τούτοισι ὦν τάδε πάρεξ τῶν ἀρουρέων ἄλλα ἐδίδοτο, ἐπ' ἡμέρῃ ἑκάστῃ ὀπτοῦ σίτου σταθμός πέντε μνέαι ἑκάστῳ, κρεῶν βοέων δύο μνέαι, οἴνου τέσσερες ἀρυστῆρες: ταῦτα τοῖσι αἰεί δορυφορέουσι ἐδίδοτο. ἐπείτε δέ συνιόντες ὅ τε ἀπρίης ἄγων τούς ἐπικούρους καί ὁ ἄμασις πάντας αἰγυπτίους ἀπίκοντο ἐς μώμεμφιν πόλιν, συνέβαλον: καί ἐμαχέσαντο μέν εὖ οἱ ξεῖνοι, πλήθεϊ δέ πολλῷ ἐλάσσονες ἐόντες κατά τοῦτο ἑσσώθησαν. ἀπρίεω δέ λέγεται εἶναι ἥδε διάνοια, μηδ' ἄν θεόν μιν μηδένα δύνασθαι παῦσαι τῆς βασιληίης: οὕτω ἀσφαλέως ἑωυτῷ ἱδρῦσθαι ἐδόκεε: καί δή τότε συμβαλών ἑσσώθη καί ζωγρηθείς ἀπήχθη ἐς σάϊν πόλιν, ἐς τά ἑωυτοῦ οἰκία πρότερον ἐόντα, τότε δέ ἀμάσιος ἤδη βασιλήια. ἐνθαῦτα δέ τέως μέν ἐτρέφετο ἐν τοῖσι βασιληίοισι, καί μιν ἄμασις εὖ περιεῖπε: τέλος δέ μεμφομένων αἰγυπτίων ὡς οὐ ποιοῖ δίκαια τρέφων τόν σφίσι τε καί ἑωυτῷ ἔχθιστον, οὕτω δή παραδιδοῖ τόν ἀπρίην τοῖσι αἰγυπτίοισι. οἱ δέ μιν ἀπέπνιξαν καί ἔπειτα ἔθαψαν ἐν τῇσι πατρωίῃσι ταφῇσι: αἱ δέ εἰσι ἐν τῷ ἱρῷ τῆς ἀθηναίης, ἀγχοτάτω τοῦ μεγάρου, ἐσιόντι ἀριστερῆς χειρός. ἔθαψαν δέ σαῗται πάντας τούς ἐκ νομοῦ τούτου γενομένους βασιλέας ἔσω ἐν τῷ ἱρῷ. καί γάρ τό τοῦ ἀμάσιος σῆμα ἑκαστέρω μέν ἐστι τοῦ μεγάρου ἤ τό τοῦ ἀπρίεω καί τῶν τούτου προπατόρων, ἔστι μέντοι καί τοῦτο ἐν τῇ αὐλῇ τοῦ ἱροῦ, παστάς λιθίνη μεγάλη καί ἠσκημένη στύλοισί τε φοίνικας τά δένδρεα μεμιμημένοισι καί τῇ ἄλλῃ δαπάνῃ: ἔσω δέ ἐν τῇ παστάδι διξά θυρώματα ἕστηκε, ἐν δέ τοῖσι θυρώμασι ἡ θήκη ἐστί. εἰσί δέ καί αἱ ταφαί τοῦ οὐκ ὅσιον ποιεῦμαι ἐπί τοιούτῳ πρήγματι ἐξαγορεύειν τοὔνομα ἐν σάϊ, ἐν τῷ ἱρῷ τῆς ἀθηναίης ὄπισθε τοῦ νηοῦ, παντός τοῦ τῆς ἀθηναίης ἐχόμεναι τοίχου. καί ἐν τῷ τεμένεϊ ὀβελοί ἑστᾶσι μεγάλοι λίθινοι, λίμνη τέ ἐστι ἐχομένη λιθίνῃ κρηπῖδι κεκοσμημένη [καί] ἐργασμένῃ εὖ κύκλῳ καί μέγαθος, ὡς ἐμοί ἐδόκεε, ὅση περ ἡ ἐν δήλῳ ἡ τροχοειδής καλεομένη. ἐν δέ τῇ λίμνῃ ταύτῃ τά δείκηλα τῶν παθέων αὐτοῦ νυκτός ποιεῦσι, τά καλέουσι μυστήρια αἰγύπτιοι. περί μέν νυν τούτων εἰδότι μοι ἐπί πλέον ὡς ἕκαστα αὐτῶν ἔχει, εὔστομα κείσθω. καί τῆς δήμητρος τελετῆς πέρι, τήν οἱ ἕλληνες θεσμοφόρια καλέουσι, καί ταύτης μοι πέρι εὔστομα κείσθω, πλήν ὅσον αὐτῆς ὁσίη ἐστί λέγειν: αἱ δαναοῦ θυγατέρες ἦσαν αἱ τήν τελετήν ταύτην ἐξ αἰγύπτου ἐξαγαγοῦσαι καί διδάξασαι τάς πελασγιώτιδας γυναῖκας: μετά δέ ἐξαναστάσης [πάσης] πελοποννήσου ὑπό δωριέων ἐξαπώλετο ἡ τελετή, οἱ δέ ὑπολειφθέντες πελοποννησίων καί οὐκ ἐξαναστάντες ἀρκάδες διέσῳζον αὐτήν μοῦνοι. ἀπρίεω δέ [ὧδε] καταραιρημένου ἐβασίλευσε ἄμασις, νομοῦ μέν σαΐτεω ἐών, ἐκ τῆς δέ ἦν πόλιος, οὔνομά οἵ ἐστι σιούφ. τά μέν δή πρῶτα κατώνοντο τόν ἄμασιν αἰγύπτιοι καί ἐν οὐδεμιῇ μοίρῃ μεγάλῃ ἦγον, ἅτε δή δημότην τό πρίν ἐόντα καί οἰκίης οὐκ ἐπιφανέος: μετά δέ σοφίῃ αὐτούς ὁ ἄμασις, οὐκ ἀγνωμοσύνῃ, προσηγάγετο. ἦν οἱ ἄλλα τε ἀγαθά μυρία, ἐν δέ καί ποδανιπτήρ χρύσεος, ἐν τῷ αὐτός τε ὁ ἄμασις καί οἱ δαιτυμόνες οἱ πάντες τούς πόδας ἑκάστοτε ἐναπενίζοντο: τοῦτον κατ' ὦν κόψας ἄγαλμα δαίμονος ἐξ αὐτοῦ ἐποιήσατο καί ἵδρυσε τῆς πόλιος ὅκου ἦν ἐπιτηδεότατον. οἱ δέ αἰγύπτιοι φοιτῶντες πρός τὤγαλμα ἐσέβοντο μεγάλως. μαθών δέ ὁ ἄμασις τό ἐκ τῶν ἀστῶν ποιεύμενον, συγκαλέσας αἰγυπτίους ἐξέφηνε φάς ἐκ τοῦ ποδανιπτῆρος τὤγαλμα γεγονέναι, ἐς τόν πρότερον μέν τούς αἰγυπτίους ἐνεμέειν τε καί ἐνουρέειν καί πόδας ἐναπονίζεσθαι, τότε δέ μεγάλως σέβεσθαι. ἤδη ὦν ἔφη λέγων ὁμοίως αὐτός τῷ ποδανιπτῆρι πεπρηγέναι: εἰ γάρ πρότερον εἶναι δημότης, ἀλλ' ἐν τῷ παρεόντι εἶναι αὐτῶν βασιλεύς: καί τιμᾶν τε καί προμηθέεσθαι ἑωυτόν ἐκέλευε. τοιούτῳ μέν τρόπῳ προσηγάγετο τούς αἰγυπτίους ὥστε δικαιοῦν δουλεύειν. ἐχρᾶτο δέ καταστάσι πρηγμάτων τοιῇδε: τό μέν ὄρθριον μέχρι ὅτεο πληθώρης ἀγορῆς προθύμως ἔπρησσε τά προσφερόμενα πρήγματα, τό δέ ἀπό τούτου ἔπινέ τε καί κατέσκωπτε τούς συμπότας καί ἦν μάταιός τε καί παιγνιήμων. ἀχθεσθέντες δέ τούτοισι οἱ φίλοι αὐτοῦ ἐνουθέτεον αὐτόν τοιάδε λέγοντες: »ὦ βασιλεῦ, οὐκ ὀρθῶς σεωυτοῦ προέστηκας ἐς τό ἄγαν φαῦλον προάγων σεωυτόν: σέ γάρ ἐχρῆν ἐν θρόνῳ σεμνῷ σεμνόν θωκέοντα δι' ἡμέρης πρήσσειν τά πρήγματα: καί οὕτω αἰγύπτιοί τ' ἄν ἠπιστέατο ὡς ὑπ' ἀνδρός μεγάλου ἄρχονται καί ἄμεινον σύ ἄν ἤκουες: νῦν δέ ποιέεις οὐδαμῶς βασιλικά.« ὁ δ' ἀμείβετο τοῖσδε αὐτούς: »τά τόξα οἱ ἐκτημένοι, ἐπεάν μέν δέωνται χρᾶσθαι, ἐντανύουσι, ἐπεάν δέ χρήσωνται, ἐκλύουσι. εἰ γάρ δή τόν πάντα χρόνον ἐντεταμένα εἴη, ἐκραγείη ἄν, ὥστε ἐς τό δέον οὐκ ἄν ἔχοιεν αὐτοῖσι χρᾶσθαι. οὕτω δή καί ἀνθρώπου κατάστασις: εἰ ἐθέλοι κατεσπουδάσθαι αἰεί μηδέ ἐς παιγνίην τό μέρος ἑωυτόν ἀνιέναι, λάθοι ἄν ἤτοι μανείς ἤ ὅ γε ἀπόπληκτος γενόμενος. τά ἐγώ ἐπιστάμενος μέρος ἑκατέρῳ νέμω.« ταῦτα μέν τούς φίλους ἀμείψατο. λέγεται δέ ὁ ἄμασις, καί ὅτε ἦν ἰδιώτης, ὡς φιλο πότης ἦν καί φιλοσκώμμων καί οὐδαμῶς κατεσπουδασμένος ἀνήρ. ὅκως δέ μιν ἐπιλίποι πίνοντά τε καί εὐπαθέοντα τά ἐπιτήδεα, κλέπτεσκε ἄν περιιών. οἱ δ' ἄν μιν φάμενοι ἔχειν τά σφέτερα χρήματα ἀρνεόμενον ἄγεσκον ἐπί μαντήιον, ὅκου ἑκάστοισι εἴη: πολλά μέν δή καί ἡλίσκετο ὑπό τῶν μαντηίων, πολλά δέ καί ἀπέφευγε. ἐπείτε δέ καί ἐβασίλευσε, ἐποίεε τοιάδε: ὅσοι μέν αὐτόν τῶν θεῶν ἀπέλυσαν μή φῶρα εἶναι, τούτων μέν τῶν ἱρῶν οὔτε ἐπεμέλετο οὔτε ἐς ἐπισκευήν ἐδίδου οὐδέν, οὐδέ φοιτέων ἔθυε ὡς οὐδενός ἐοῦσι ἀξίοισι ψευδέα τε μαντήια ἐκτημένοισι: ὅσοι δέ μιν κατέδησαν φῶρα εἶναι, τούτων δέ ὡς ἀληθέως θεῶν ἐόντων καί ἀψευδέα μαντήια παρεχομένων τά μάλιστα ἐπεμέλετο. καί τοῦτο μέν ἐν σάϊ τῇ ἀθηναίῃ προπύλαια θωμάσια οἷα ἐξεποίησε, πολλόν πάντας ὑπερβαλόμενος τῷ τε ὕψεϊ καί τῷ μεγάθεϊ, ὅσων τε τό μέγαθος λίθων ἐστί καί ὁκοίων τέων: τοῦτο δέ κολοσσούς μεγάλους καί ἀνδρόσφιγγας περιμήκεας ἀνέθηκε, λίθους τε ἄλλους ἐς ἐπισκευήν ὑπερφυέας τό μέγαθος ἐκόμισε. ἠγάγετο δέ τούτων τούς μέν ἐκ τῶν κατά μέμφιν ἐουσέων λιθοτομιέων, τούς δέ ὑπερμεγάθεας ἐξ ἐλεφαντίνης πόλιος πλόον καί εἴκοσι ἡμερέων ἀπεχούσης ἀπό σάϊος. τό δέ οὐκ ἥκιστα αὐτῶν ἀλλά μάλιστα θωμάζω, ἐστι τόδε: οἴκημα μουνόλιθον ἐκόμισε ἐξ ἐλεφαντίνης πόλιος, καί τοῦτο ἐκόμιζε μέν ἐπ' ἔτεα τρία, δισχίλιοι δέ οἱ προσετετάχατο ἄνδρες ἀγωγέες, καί οὗτοι ἅπαντες ἦσαν κυβερνῆται. τῆς δέ στέγης ταύτης τό μέν μῆκος ἔξωθέν ἐστι εἷς τε καί εἴκοσι πήχεες, εὖρος δέ τεσσερεσκαίδεκα, ὕψος δέ ὀκτώ. ταῦτα μέν τά μέτρα ἔξωθεν τῆς στέγης τῆς μουνολίθου ἐστί: ἀτάρ ἔσωθεν τό <μέν> μῆκος ὀκτωκαίδεκα πήχεων καί πυγόνος, <τό δέ εὖρος δυώδεκα πήχεων>, τό δέ ὕψος πέντε πήχεών ἐστι. αὕτη τοῦ ἱροῦ κεῖται παρά τήν ἔσοδον. ἔσω γάρ μιν ἐς τό ἱρόν φασι τῶνδε εἵνεκα οὐκ ἐσελκύσαι: τόν ἀρχιτέκτονα αὐτῆς ἑλκομένης τῆς στέγης ἀναστενάξαι οἷά τε χρόνου ἐγγεγονότος πολλοῦ καί ἀχθόμενον τῷ ἔργῳ, τόν δέ ἄμασιν ἐνθύμιον ποιησάμενον οὐκ ἐᾶν ἔτι προσωτέρω ἑλκύσαι. ἤδη δέ τινες λέγουσι ὡς ἄνθρωπος διεφθάρη ὑπ' αὐτῇ τῶν τις αὐτήν μοχλευόντων, καί ἀπό τούτου οὐκ ἐσελκυσθῆναι. ἀνέθηκε δέ καί ἐν τοῖσι ἄλλοισι ἱροῖσι ὁ ἄμασις πᾶσι τοῖσι ἐλλογίμοισι ἔργα τό μέγαθος ἀξιοθέητα, ἐν δέ καί ἐν μέμφι τόν ὕπτιον κείμενον κολοσσόν τοῦ ἡφαιστείου ἔμπροσθε, τοῦ πόδες πέντε καί ἑβδομήκοντά εἰσι τό μῆκος. ἐπί δέ τῷ αὐτῷ βάθρῳ ἑστᾶσι αἰθιοπικοῦ ἐόντες λίθου δύο κολοσσοί, εἴκοσι ποδῶν τό μέγαθος ἐών ἑκάτερος, ὁ μέν ἔνθεν, ὁ δ' ἔνθεν τοῦ μεγάλου. ἔστι δέ λίθινος ἕτερος τοσοῦτος καί ἐν σάϊ, κείμενος κατά τόν αὐτόν τρόπον τῷ ἐν μέμφι. τῇ ἴσι τε τό ἐν μέμφι ἱρόν ἄμασίς ἐστι ὁ ἐξοικοδομήσας, ἐόν μέγα τε καί ἀξιοθεητότατον. ἐπ' ἀμάσιος δέ βασιλέος λέγεται αἴγυπτος μάλιστα δή τότε εὐδαιμονῆσαι καί τά ἀπό τοῦ ποταμοῦ τῇ χώρῃ γινόμενα καί τά ἀπό τῆς χώρης τοῖσι ἀνθρώποισι, καί πόλις ἐν αὐτῇ γενέσθαι τάς ἁπάσας τότε δισμυρίας τάς οἰκεομένας. νόμον δέ αἰγυπτίοισι τόνδε ἄμασίς ἐστι ὁ καταστήσας, ἀποδεικνύναι ἔτεος ἑκάστου τῷ νομάρχῃ πάντα τινά αἰγυπτίων ὅθεν βιοῦται: μή δέ ποιεῦντα ταῦτα μηδέ ἀποφαίνοντα δικαίην ζόην ἰθύνεσθαι θανάτῳ. σόλων δέ ὁ ἀθηναῖος λαβών ἐξ αἰγύπτου τοῦτον τόν νόμον ἀθηναίοισι ἔθετο: τῷ ἐκεῖνοι ἐς αἰεί χρέωνται, ἐόντι ἀμώμῳ νόμῳ. φιλέλλην δέ γενόμενος ὁ ἄμασις ἄλλα τε ἐς ἑλλήνων μετεξετέρους ἀπεδέξατο καί δή καί τοῖσι ἀπικνεομένοισι ἐς αἴγυπτον ἔδωκε ναύκρατιν πόλιν ἐνοικῆσαι: τοῖσι δέ μή βουλομένοισι αὐτῶν ἐνοικέειν, αὐτόσε δέ ναυτιλλομένοισι ἔδωκε χώρους ἐνιδρύσασθαι βωμούς καί τεμένεα θεοῖσι. τό μέν νυν μέγιστον αὐτῶν τέμενος καί ὀνομαστότατον ἐόν καί χρησιμώτατον, καλεόμενον δέ ἑλλήνιον, αἵδε πόλιές εἰσι αἱ ἱδρυμέναι κοινῇ: ἰώνων μέν χίος καί τέως καί φώκαια καί κλαζομεναί, δωριέων δέ ῥόδος καί κνίδος καί ἁλικαρνησσός καί φάσηλις, αἰολέων δέ ἡ μυτιληναίων μούνη. τουτέων μέν ἐστι τοῦτο τό τέμενος, καί προστάτας τοῦ ἐμπορίου αὗται αἱ πόλιές εἰσι αἱ παρέχουσαι: ὅσαι δέ ἄλλαι πόλιες μεταποιεῦνται, οὐδέν σφι μετεόν μεταποιεῦνται. χωρίς δέ αἰγινῆται ἐπί ἑωυτῶν ἱδρύσαντο τέμενος διός, καί ἄλλο σάμιοι ἥρης, καί μιλήσιοι ἀπόλλωνος. ἦν δέ τό παλαιόν μούνη ναύκρατις ἐμπόριον καί ἄλλο οὐδέν αἰγύπτου: εἰ δέ τις ἐς τῶν τι ἄλλο στομάτων τοῦ νείλου ἀπίκοιτο, χρῆν ὀμόσαι μή μέν ἑκόντα ἐλθεῖν, ἀπομόσαντα δέ τῇ νηί αὐτῇ πλέειν ἐς τό κανωβικόν: ἤ εἰ μή γε οἷά τε εἴη πρός ἀνέμους ἀντίους πλέειν, τά φορτία ἔδεε περιάγειν ἐν βάρισι περί τό δέλτα, μέχρις οὗ ἀπίκοιτο ἐς ναύκρατιν. οὕτω μέν δή ναύκρατις ἐτετίμητο. ἀμφικτυόνων δέ μισθωσάντων τόν ἐν δελφοῖσι νῦν ἐόντα νηόν τριηκοσίων ταλάντων ἐξεργάσασθαι (ὁ γάρ πρότερον ἐών αὐτόθι αὐτόματος κατεκάη), τούς δελφούς δή ἐπέβαλλε τεταρτημόριον τοῦ μισθώματος παρασχεῖν. πλανώμενοι δέ οἱ δελφοί περί τάς πόλις ἐδωτίναζον, ποιεῦντες δέ τοῦτο οὐκ ἐλάχιστον ἐξ αἰγύπτου ἠνείκαντο: ἄμασις μέν γάρ σφι ἔδωκε χίλια στυπτηρίης τάλαντα, οἱ δέ ἐν αἰγύπτῳ οἰκέοντες ἕλληνες εἴκοσι μνέας. κυρηναίοισι δέ ἄμασις φιλότητά τε καί συμμαχίην συνεθήκατο. ἐδικαίωσε δέ καί γῆμαι αὐτόθεν, εἴτε ἐπιθυμήσας ἑλληνίδος γυναικός, εἴτε καί ἄλλως φιλότητος κυρηναίων εἵνεκα. γαμέει δέ ὦν, οἱ μέν λέγουσι βάττου τοῦ ἀρκεσίλεω θυγατέρα, οἱ δέ κριτοβούλου ἀνδρός τῶν ἀστῶν δοκίμου, τῇ οὔνομα ἦν λαδίκη. τῇ ἐπείτε συγκλίνοιτο ὁ ἄμασις, μίσγεσθαι οὐκ οἷός τε ἐγίνετο, τῇσι δέ ἄλλῃσι γυναιξί ἐχρᾶτο. ἐπείτε δέ πολλόν τοῦτο ἐγίνετο, εἶπε δή ὁ ἄμασις πρός τήν λαδίκην ταύτην καλεομένην: »ὦ γύναι, κατά με ἐφάρμαξας, καί ἔστι τοι οὐδεμία μηχανή μή οὐκ ἀπολωλέναι κάκιστα γυναικῶν πασέων.« ἡ δέ λαδίκη, ἐπείτε οἱ ἀρνεομένῃ οὐδέν ἐγίνετο πρηΰτερος ὁ ἄμασις, εὔχεται ἐν τῷ νόῳ τῇ ἀφροδίτῃ, ἤν οἱ ὑπ' ἐκείνην τήν νύκτα μιχθῇ ὁ ἄμασις, τοῦτο γάρ οἱ κακοῦ εἶναι μῆχος, ἄγαλμά οἱ ἀποπέμψειν ἐς κυρήνην. μετά δέ τήν εὐχήν αὐτίκα οἱ ἐμίχθη ὁ ἄμασις. καί τό ἐνθεῦτεν ἤδη, ὁκότε ἔλθοι [ἄμασις] πρός αὐτήν, ἐμίσγετο καί κάρτα μιν ἔστερξε μετά τοῦτο. ἡ δέ λαδίκη ἀπέδωκε τήν εὐχήν τῇ θεῷ: ποιησαμένη γάρ ἄγαλμα ἀπέπεμψε ἐς κυρήνην, τό ἔτι καί ἐς ἐμέ ἦν σόον, ἔξω τεταγμένον τοῦ κυρηναίων ἄστεος. ταύτην τήν λαδίκην, ὡς ἐπεκράτησε καμβύσης αἰγύπτου καί ἐπύθετο αὐτῆς ἥτις εἴη, ἀπέπεμψε ἀσινέα ἐς κυρήνην. ἀνέθηκε δέ καί ἀναθήματα ὁ ἄμασις ἐς τήν ἑλλάδα, τοῦτο μέν ἐς κυρήνην ἄγαλμα ἐπίχρυσον ἀθηναίης καί εἰκόνα ἑωυτοῦ γραφῇ εἰκασμένην, τοῦτο δέ τῇ ἐν λίνδῳ ἀθηναίῃ δύο τε ἀγάλματα λίθινα καί θώρηκα λίνεον ἀξιοθέητον, τοῦτο δ' ἐς σάμον τῇ ἥρῃ εἰκόνας ἑωυτοῦ διφασίας ξυλίνας, αἵ ἐν τῷ νηῷ τῷ μεγάλῳ ἱδρύατο ἔτι καί τό μέχρις ἐμέο, ὄπισθε τῶν θυρέων. ἐς μέν νυν σάμον ἀνέθηκε κατά ξεινίην τήν ἑωυτοῦ τε καί πολυκράτεος τοῦ αἰάκεος, ἐς δέ λίνδον ξεινίης μέν οὐδεμιῆς εἵνεκεν, ὅτι δέ τό ἱρόν τό ἐν λίνδῳ τό τῆς ἀθηναίης λέγεται τάς <τοῦ> δαναοῦ θυγατέρας ἱδρύσασθαι, προσσχούσας ὅτε ἀπεδίδρησκον τούς αἰγύπτου παῖδας. ταῦτα μέν ἀνέθηκε ὁ ἄμασις. εἷλε δέ κύπρον πρῶτος ἀνθρώπων καί κατεστρέψατο ἐς φόρου ἀπαγωγήν. {θαλεια} ἐπί τοῦτον δή τόν ἄμασιν καμβύσης ὁ κύρου ἐστρατεύετο, ἄγων ἄλλους τε τῶν ἦρχε καί ἑλλήνων ἴωνάς τε καί αἰολέας, δι' αἰτίην τοιήνδε. πέμψας καμβύσης ἐς αἴγυπτον κήρυκα αἴτεε ἄμασιν θυγατέρα, αἴτεε δέ ἐκ βουλῆς ἀνδρός αἰγυπτίου, ὅς μεμφόμενος ἀμάσι ἔπρηξε ταῦτα ὅτι μιν ἐξ ἁπάντων τῶν ἐν αἰγύπτῳ ἰητρῶν ἀποσπάσας ἀπό γυναικός τε καί τέκνων ἔκδοτον ἐποίησε ἐς πέρσας, ὅτε κῦρος πέμψας παρά ἄμασιν αἴτεε ἰητρόν ὀφθαλμῶν, ὅς εἴη ἄριστος τῶν ἐν αἰγύπτῳ. ταῦτα δή ἐπιμεμφόμενος ὁ αἰγύπτιος ἐνῆγε τῇ συμβουλίῃ κελεύων αἰτέειν τόν καμβύσην ἄμασιν θυγατέρα, ἵνα ἤ δούς ἀνιῷτο ἤ μή δούς καμβύσῃ ἀπέχθοιτο. ὁ δέ ἄμασις τῇ δυνάμι τῶν περσέων ἀχθόμενος καί ἀρρωδέων οὐκ εἶχε οὔτε δοῦναι οὔτε ἀρνήσασθαι: εὖ γάρ ἠπίστατο ὅτι οὐκ ὡς γυναῖκά μιν ἔμελλε καμβύσης ἕξειν ἀλλ' ὡς παλλακήν. ταῦτα δή ἐκλογιζόμενος ἐποίησε τάδε. ἦν ἀπρίεω τοῦ προτέρου βασιλέος θυγάτηρ κάρτα μεγάλη τε καί εὐειδής, μούνη τοῦ οἴκου λελειμμένη, οὔνομα δέ οἱ ἦν νίτητις. ταύτην δή τήν παῖδα ὁ ἄμασις κοσμήσας ἐσθῆτί τε καί χρυσῷ ἀπο πέμπει ἐς πέρσας ὡς ἑωυτοῦ θυγατέρα. μετά δέ χρόνον ὥς μιν ἠσπάζετο <καμβύσης> πατρόθεν ὀνομάζων, λέγει πρός αὐτόν ἡ παῖς: »ὦ βασιλεῦ, διαβεβλημένος ὑπό ἀμάσιος οὐ μανθάνεις, ὅς ἐμέ σοί κόσμῳ ἀσκήσας ἀπέπεμψε, ὡς ἑωυτοῦ θυγατέρα διδούς, ἐοῦσαν τῇ ἀληθείῃ ἀπρίεω, τόν ἐκεῖνος ἐόντα ἑωυτοῦ δεσπότην μετ' αἰγυπτίων ἐπαναστάς ἐφόνευσε.« τοῦτο δή τό ἔπος καί αὕτη ἡ αἰτίη ἐγγενομένη ἤγαγε καμβύσην τόν κύρου μεγάλως θυμωθέντα ἐπ' αἴγυπτον. οὕτω μέν νυν λέγουσι πέρσαι. αἰγύπτιοι δέ οἰκηιοῦνται καμβύσην, φάμενοί μιν ἐκ ταύτης δή τῆς ἀπρίεω θυγατρός γενέσθαι: κῦρον γάρ εἶναι τόν πέμψαντα παρά ἄμασιν ἐπί τήν θυγατέρα, ἀλλ' οὐ καμβύσην. λέγοντες δέ ταῦτα οὐκ ὀρθῶς λέγουσι: οὐ μέν οὐδέ λέληθε αὐτούς (εἰ γάρ τινες καί ἄλλοι, τά περσέων νόμιμα [ὀρθῶς] ἐπιστέαται καί αἰγύπτιοι) ὅτι πρῶτα μέν νόθον οὔ σφι νόμος ἐστί βασιλεῦσαι γνησίου παρεόντος, αὖτις δέ ὅτι κασσανδάνης τῆς φαρνάσπεω θυγατρός ἦν παῖς καμβύσης, ἀνδρός ἀχαιμενίδεω, ἀλλ' οὐκ ἐκ τῆς αἰγυπτίης. ἀλλά παρατρέπουσι τόν λόγον προσποιεύμενοι τῇ κύρου οἰκίῃ συγγενέες εἶναι. καί ταῦτα μέν ὧδε ἔχει. λέγεται δέ καί ὅδε λόγος, ἐμοί μέν οὐ πιθανός, ὡς τῶν περσίδων γυναικῶν ἐσελθοῦσά τις παρά τάς κύρου γυναῖκας, ὡς εἶδε τῇ κασσανδάνῃ παρεστεῶτα τέκνα εὐειδέα τε καί μεγάλα, πολλῷ ἐχρᾶτο τῷ ἐπαίνῳ ὑπερθωμάζουσα, ἡ δέ κασσανδάνη, ἐοῦσα τοῦ κύρου γυνή, εἶπε τάδε: »τοιῶνδε μέντοι ἐμέ παίδων μητέρα ἐοῦσαν κῦρος ἐν ἀτιμίῃ ἔχει, τήν δέ ἀπ' αἰγύπτου ἐπίκτητον ἐν τιμῇ τίθεται.« τήν μέν ἀχθομένην τῇ νιτήτι εἰπεῖν ταῦτα, τῶν δέ οἱ παίδων τόν πρεσβύτερον εἰπεῖν καμβύσην: »τοιγάρ τοι, ὦ μῆτερ, ἐπεάν ἐγώ γένωμαι ἀνήρ, αἰγύπτου τά μέν ἄνω κάτω θήσω, τά δέ κάτω ἄνω.« ταῦτα εἰπεῖν αὐτόν ἔτεα ὡς δέκα κου γεγονότα, καί τάς γυναῖκας ἐν θώματι γενέσθαι: τόν δέ διαμνημονεύοντα οὕτω δή, ἐπείτε ἀνδρώθη καί ἔσχε τήν βασιληίην, ποιήσασθαι τήν ἐπ' αἴγυπτον στρατηίην. συνήνεικε δέ καί ἄλλο τι τοιόνδε πρῆγμα γενέσθαι ἐς τήν ἐπιστράτευσιν ταύτην. ἦν τῶν ἐπικούρων τῶν ἀμάσιος ἀνήρ γένος μέν ἁλικαρνησσεύς, οὔνομα δέ οἱ ἦν φάνης, καί γνώμην ἱκανός καί τά πολέμια ἄλκιμος. οὗτος ὁ φάνης μεμφόμενός κού τι ἀμάσι ἐκδιδρήσκει πλοίῳ ἐξ αἰγύπτου, βουλόμενος καμβύσῃ ἐλθεῖν ἐς λόγους. οἷα δέ ἐόντα αὐτόν ἐν τοῖσι ἐπικούροισι λόγου οὐ σμικροῦ ἐπιστάμενόν τε τά περί αἴγυπτον ἀτρεκέστατα, μεταδιώκει ὁ ἄμασις σπουδήν ποιεύμενος ἑλεῖν, μεταδιώκει δέ τῶν εὐνούχων τόν πιστότατον ἀποστείλας τριήρεϊ κατ' αὐτόν, ὅς αἱρέει μιν ἐν λυκίῃ, ἑλών δέ οὐκ ἀνήγαγε ἐς αἴγυπτον: σοφίῃ γάρ μιν περιῆλθε ὁ φάνης: καταμεθύσας γάρ τούς φυλάκους ἀπαλλάσσετο ἐς πέρσας. ὁρμημένῳ δέ στρατεύεσθαι καμβύσῃ ἐπ' αἴγυπτον καί ἀπορέοντι τήν ἔλασιν, ὅκως τήν ἄνυδρον διεκπερᾷ, ἐπελθών φράζει μέν καί τἆλλα τά ἀμάσιος πρήγματα, ἐξηγέεται δέ καί τήν ἔλασιν, ὧδε παραινέων, πέμψαντα παρά τόν ἀραβίων βασιλέα δέεσθαι τήν διέξοδόν οἱ ἀσφαλέα παρασχεῖν. μούνῃ δέ ταύτῃ εἰσί φανεραί ἐσβολαί ἐς αἴγυπτον. ἀπό γάρ φοινίκης μέχρις οὔρων τῶν καδύτιος πόλιος ἡ <γῆ> ἐστι συρίων τῶν παλαιστίνων καλεομένων: ἀπό δέ καδύτιος ἐούσης πόλιος, ὡς ἐμοί δοκέει, σαρδίων οὐ πολλῷ ἐλάσσονος, ἀπό ταύτης τά ἐμπόρια τά ἐπί θαλάσσης μέχρις ἰηνύσου πόλιός ἐστι τοῦ ἀραβίου: ἀπό δέ ἰηνύσου αὖτις συρίων μέχρι σερβωνίδος λίμνης, παρ' ἥν δή τό κάσιον ὄρος τείνει ἐς θάλασσαν: ἀπό δέ σερβωνίδος λίμνης, ἐν τῇ δή λόγος τόν τυφῶ κεκρύφθαι, ἀπό ταύτης ἤδη αἴγυπτος. τό δή μεταξύ ἰηνύσου πόλιος καί κασίου τε ὄρεος καί τῆς σερβωνίδος λίμνης, ἐόν τοῦτο οὐκ ὀλίγον χωρίον ἀλλά ὅσον τε ἐπί τρεῖς ἡμέρας ὁδοῦ, ἄνυδρόν ἐστι δεινῶς. τό δέ ὀλίγοι τῶν ἐς αἴγυπτον ναυτιλλομένων ἐννενώκασι, τοῦτο ἔρχομαι φράσων. ἐς αἴγυπτον ἐκ τῆς ἑλλάδος πάσης καί πρός ἐκ φοινίκης κέραμος ἐσάγεται πλήρης οἴνου δι' ἔτεος ἑκάστου, καί ἕν κεράμιον οἰνηρόν ἀριθμῷ κεινόν οὐκ ἔστι ὡς λόγῳ εἰπεῖν ἰδέσθαι. κοῦ δῆτα, εἴποι τις ἄν, ταῦτα ἀναισιμοῦται; ἐγώ καί τοῦτο φράσω. δεῖ τόν μέν δήμαρχον ἕκαστον ἐκ τῆς ἑωυτοῦ πόλιος συλλέξαντα πάντα τόν κέραμον ἄγειν ἐς μέμφιν, τούς δέ ἐκ μέμφιος ἐς ταῦτα δή τά ἄνυδρα τῆς συρίης κομίζειν πλήσαντας ὕδατος. οὕτω ὁ ἐπιφοιτέων κέραμος καί ἐξαιρεόμενος ἐν αἰγύπτῳ ἐπί τόν παλαιόν κομίζεται ἐς συρίην. οὕτω μέν νυν πέρσαι εἰσί οἱ τήν ἐσβολήν ταύτην παρασκευάσαντες ἐς αἴγυπτον, κατά δή τά εἰρημένα σάξαντες ὕδατι, ἐπείτε τάχιστα παρέλαβον αἴγυπτον. τότε δέ οὐκ ἐόντος κω ὕδατος ἑτοίμου, καμβύσης πυθόμενος τοῦ ἁλικαρνησσέος ξείνου, πέμψας παρά τόν ἀραβίων βασιλέα ἀγγέλους καί δεηθείς τῆς ἀσφαλείης ἔτυχε, πίστις δούς τε καί δεξάμενος παρ' αὐτοῦ. σέβονται δέ ἀράβιοι πίστις ἀνθρώπων ὅμοια τοῖσι μάλιστα. ποιεῦνται δέ αὐτάς τρόπῳ τοιῷδε. τῶν βουλομένων τά πιστά ποιέεσθαι ἄλλος ἀνήρ ἀμφοτέρων αὐτῶν ἐν μέσῳ ἑστεώς λίθῳ ὀξέϊ τό ἔσω τῶν χειρῶν παρά τούς δακτύλους τούς μεγάλους ἐπιτάμνει τῶν ποιευμένων τάς πίστις, καί ἔπειτα λαβών ἐκ τοῦ ἱματίου ἑκατέρου κροκύδα ἀλείφει τῷ αἵματι ἐν μέσῳ κειμένους λίθους ἑπτά, τοῦτο δέ ποιέων ἐπικαλέει τε τόν διόνυσον καί τήν οὐρανίην. ἐπιτελέσαντος δέ τούτου ταῦτα ὁ τάς πίστις ποιησάμενος τοῖσι φίλοισι παρεγγυᾷ τόν ξεῖνον ἤ καί τόν ἀστόν, ἤν πρός ἀστόν ποιῆται, οἱ δέ φίλοι καί αὐτοί τάς πίστις δικαιοῦσι σέβεσθαι. διόνυσον δέ θεῶν μοῦνον καί τήν οὐρανίην ἡγέονται εἶναι, καί τῶν τριχῶν τήν κουρήν κείρεσθαί φασι κατά περ αὐτόν τόν διόνυσον κεκάρθαι: κείρονται δέ περιτρόχαλα, ὑποξυροῦντες τούς κροτάφους. ὀνομάζουσι δέ τόν μέν διόνυσον ὀροτάλτ, τήν δέ οὐρανίην ἀλιλάτ. ἐπεί ὦν τήν πίστιν τοῖσι ἀγγέλοισι τοῖσι παρά καμβύσεω ἀπιγμένοισι ἐποιήσατο ὁ ἀράβιος, ἐμηχανᾶτο τοιάδε: ἀσκούς καμήλων πλήσας ὕδατος ἐπέσαξε ἐπί τάς ζωάς τῶν καμήλων πάσας, τοῦτο δέ ποιήσας ἤλασε ἐς τήν ἄνυδρον καί ὑπέμενε ἐνθαῦτα τόν καμβύσεω στρατόν. οὗτος μέν ὁ πιθανώτερος τῶν λόγων εἴρηται, δεῖ δέ καί τόν ἧσσον πιθανόν, ἐπεί γε δή λέγεται, ῥηθῆναι. ποταμός ἐστι μέγας ἐν τῇ ἀραβίῃ τῷ οὔνομα κόρυς, ἐκδιδοῖ δέ οὗτος ἐς τήν ἐρυθρήν καλεομένην θάλασσαν. ἀπό τούτου δή ὦν τοῦ ποταμοῦ λέγεται τόν βασιλέα τῶν ἀραβίων, ῥαψάμενον ὠμοβοέων καί ἄλλων δερμάτων ὀχετόν μήκεϊ ἐξικνεόμενον ἐς τήν ἄνυδρον, ἀγαγεῖν διά δή τούτων τό ὕδωρ, ἐν δέ τῇ ἀνύδρῳ μεγάλας δεξαμενάς ὀρύξασθαι, ἵνα δεκόμεναι τό ὕδωρ σῴζωσι (ὁδός δ' ἐστί δυώδεκα ἡμερέων ἀπό τοῦ ποταμοῦ ἐς ταύτην τήν ἄνυδρον): ἀγαγεῖν δέ μιν δι' ὀχετῶν τριῶν ἐς τριξά χωρία. ἐν δέ τῷ πηλουσίῳ καλεομένῳ στόματι τοῦ νείλου ἐστρατοπεδεύετο ψαμμήνιτος ὁ ἀμάσιος παῖς, ὑπομένων καμβύσην. ἄμασιν γάρ οὐ κατέλαβε ζώοντα καμβύσης ἐλάσας ἐπ' αἴγυπτον, ἀλλά βασιλεύσας ὁ ἄμασις τέσσερα καί τεσσεράκοντα ἔτεα ἀπέθανε, ἐν τοῖσι οὐδέν οἱ μέγα ἀνάρσιον πρῆγμα συνηνείχθη: ἀποθανών δέ καί ταριχευθείς ἐτάφη ἐν τῇσι ταφῇσι τῇσι ἐν τῷ ἱρῷ, τάς αὐτός οἰκοδομήσατο. ἐπί ψαμμηνίτου δέ τοῦ ἀμάσιος βασιλεύοντος αἰγύπτου φάσμα αἰγυπτίοισι μέγιστον δή ἐγένετο: ὕσθησαν γάρ θῆβαι αἱ αἰγύπτιαι, οὔτε πρότερον οὐδαμά ὑσθεῖσαι οὔτε ὕστερον τό μέχρις ἐμέο, ὡς λέγουσι αὐτοί θηβαῖοι. οὐ γάρ δή ὕεται τά ἄνω τῆς αἰγύπτου τό παράπαν: ἀλλά καί τότε ὕσθησαν αἱ θῆβαι ψακάδι. οἱ δέ πέρσαι ἐπείτε διεξελάσαντες τήν ἄνυδρον ἵζοντο πέλας τῶν αἰγυπτίων ὡς συμβαλέοντες, ἐνθαῦτα οἱ ἐπίκουροι οἱ τοῦ αἰγυπτίου, ἐόντες ἄνδρες ἕλληνές τε καί κᾶρες, μεμφόμενοι τῷ φάνῃ ὅτι στρατόν ἤγαγε ἐπ' αἴγυπτον ἀλλόθροον, μηχανῶνται πρῆγμα ἐς αὐτόν τοιόνδε. ἦσαν τῷ φάνῃ παῖδες ἐν αἰγύπτῳ καταλελειμμένοι: τούτους ἀγαγόντες ἐς τό στρατόπεδον καί ἐς ὄψιν τοῦ πατρός κρητῆρα ἐν μέσῳ ἔστησαν ἀμφοτέρων τῶν στρατοπέδων, μετά δέ ἀγινέοντες κατά ἕνα ἕκαστον τῶν παίδων ἔσφαζον ἐς τόν κρητῆρα: διά πάντων δέ διεξελθόντες τῶν παίδων οἶνόν τε καί ὕδωρ ἐσεφόρεον ἐς αὐτόν, ἐμπιόντες δέ τοῦ αἵματος πάντες οἱ ἐπίκουροι οὕτω δή συνέβαλον. μάχης δέ γενομένης καρτερῆς καί πεσόντων ἐξ ἀμφοτέρων τῶν στρατοπέδων πλήθεϊ πολλῶν ἐτράποντο οἱ αἰγύπτιοι. θῶμα δέ μέγα εἶδον πυθόμενος παρά τῶν ἐπιχωρίων. τῶν γάρ ὀστέων κεχυμένων χωρίς ἑκατέρων τῶν ἐν τῇ μάχῃ ταύτῃ πεσόντων (χωρίς μέν γάρ τῶν περσέων κεῖται τά ὀστέα, ὡς ἐχωρίσθη κατ' ἀρχάς, ἑτέρωθι δέ <τά> τῶν αἰγυπτίων), αἱ μέν τῶν περσέων κεφαλαί εἰσι ἀσθενέες οὕτω ὥστε, εἰ θέλεις ψήφῳ μούνῃ βαλεῖν, διατετρανέεις, αἱ δέ τῶν αἰγυπτίων οὕτω δή τι ἰσχυραί, μόγις ἄν λίθῳ παίσας διαρρήξειας. αἴτιον δέ τούτου τόδε ἔλεγον, καί ἐμέ γε εὐπετέως ἔπειθον, ὅτι αἰγύπτιοι μέν αὐτίκα ἀπό παιδίων ἀρξάμενοι ξυροῦνται τάς κεφαλάς καί πρός τόν ἥλιον παχύνεται τό ὀστέον. τὠυτό δέ τοῦτο καί τοῦ μή φαλακροῦσθαι αἴτιόν ἐστι: αἰγυπτίων γάρ ἄν τις ἐλαχίστους ἴδοιτο φαλακρούς πάντων ἀνθρώπων. τούτοισι μέν δή τοῦτό ἐστι αἴτιον ἰσχυράς φορέειν τάς κεφαλάς, τοῖσι δέ πέρσῃσι, ὅτι ἀσθενέας φορέουσι τάς κεφαλάς, αἴτιον τόδε: σκιητροφέουσι ἐξ ἀρχῆς πίλους τιάρας φορέοντες. ταῦτα μέν νυν τοιαῦτα ἐόντα εἶδον: εἶδον δέ καί ἄλλα ὅμοια τούτοισι ἐν παπρήμι <ἐπί> τῶν ἅμα ἀχαιμένεϊ τῷ δαρείου διαφθαρέντων ὑπό ἰνάρω τοῦ λίβυος. οἱ δέ αἰγύπτιοι ἐκ τῆς μάχης ὡς ἐτράποντο, ἔφευγον οὐδενί κόσμῳ. κατειληθέντων δέ ἐς μέμφιν ἔπεμπε ἀνά ποταμόν καμβύσης νέα μυτιληναίην κήρυκα ἄγουσαν ἄνδρα πέρσην, ἐς ὁμολογίην προκαλεόμενος αἰγυπτίους: οἱ δέ ἐπείτε τήν νέα εἶδον ἐσελθοῦσαν ἐς τήν μέμφιν, ἐκχυθέντες ἁλέες ἐκ τοῦ τείχεος τήν τε νέα διέφθειραν καί τούς ἄνδρας κρεοργηδόν διασπάσαντες ἐφόρεον ἐς τό τεῖχος. καί αἰγύπτιοι μέν μετά τοῦτο πολιορκεόμενοι χρόνῳ παρέστησαν. οἱ δέ προσεχέες λίβυες δείσαντες τά περί τήν αἴγυπτον γεγονότα παρέδοσαν σφέας αὐτούς ἀμαχητί καί φόρον τε ἐτάξαντο καί δῶρα ἔπεμπον. ὥς δέ κυρηναῖοι καί βαρκαῖοι, δείσαντες ὁμοίως καί οἱ λίβυες, ἕτερα τοιαῦτα ἐποίησαν. καμβύσης δέ τά μέν παρά λιβύων ἐλθόντα δῶρα φιλοφρόνως ἐδέξατο, τά δέ παρά κυρηναίων ἀπικόμενα μεμφθείς, ὡς ἐμοί δοκέει, ὅτι ἦν ὀλίγα (ἔπεμψαν γάρ δή πεντακοσίας μνέας ἀργυρίου οἱ κυρηναῖοι), ταύτας δρασσόμενος αὐτοχειρίῃ διέσπειρε τῇ στρατιῇ. ἡμέρῃ δέ δεκάτῃ ἀπ' ἧς παρέλαβε τό τεῖχος τό ἐν μέμφι καμβύσης, κατίσας ἐς τό προάστειον ἐπί λύμῃ τόν βασιλέα τῶν αἰγυπτίων ψαμμήνιτον, βασιλεύσαντα μῆνας ἕξ, τοῦτον κατίσας σύν ἄλλοισι αἰγυπτίοισι διεπειρᾶτο αὐτοῦ τῆς ψυχῆς ποιέων τοιάδε. στείλας αὐτοῦ τήν θυγατέρα ἐσθῆτι δουληίῃ ἐξέπεμπε ἐπ' ὕδωρ ἔχουσαν ὑδρήιον, συνέπεμπε δέ καί ἄλλας παρθένους ἀπολέξας ἀνδρῶν τῶν πρώτων, ὁμοίως ἐσταλμένας τῇ τοῦ βασιλέος. ὡς δέ βοῇ τε καί κλαυθμῷ παρήισαν αἱ παρθένοι παρά τούς πατέρας, οἱ μέν ἄλλοι πάντες ἀντεβόων τε καί ἀντέκλαιον ὁρῶντες τά τέκνα κεκακωμένα, ὁ δέ ψαμμήνιτος προϊδών καί μαθών ἔκυψε ἐς τήν γῆν. παρελθουσέων δέ τῶν ὑδροφόρων, δεύτερά οἱ τόν παῖδα ἔπεμπε μετ' ἄλλων αἰγυπτίων δισχιλίων τήν αὐτήν ἡλικίην ἐχόντων, τούς τε αὐχένας κάλῳ δεδεμένους καί τά στόματα ἐγκεχαλινωμένους. ἤγοντο δέ ποινήν τείσοντες μυτιληναίων τοῖσι ἐν μέμφι ἀπολομένοισι σύν τῇ νηί: ταῦτα γάρ ἐδίκασαν οἱ βασιλήιοι δικασταί, ὑπέρ ἀνδρός ἑκάστου δέκα αἰγυπτίων τῶν πρώτων ἀνταπόλλυσθαι. ὁ δέ ἰδών παρεξιόντας καί μαθών τόν παῖδα ἡγεόμενον ἐπί θάνατον, τῶν ἄλλων αἰγυπτίων τῶν περικατημένων αὐτόν κλαιόντων καί δεινά ποιεύντων, τὠυτό ἐποίησε τό καί ἐπί τῇ θυγατρί. παρελθόντων δέ καί τούτων συνήνεικε ὥστε τῶν συμποτέων οἱ ἄνδρα ἀπηλικέστερον, ἐκπεπτωκότα ἐκ τῶν ἐόντων ἔχοντά τε οὐδέν εἰ μή ὅσα πτωχός καί προσαιτέοντα τήν στρατιήν, παριέναι ψαμμήνιτόν τε τόν ἀμάσιος καί τούς ἐν τῷ προαστείῳ κατημένους αἰγυπτίων. ὁ δέ ψαμμήνιτος ὡς εἶδε, ἀνακλαύσας μέγα καί καλέσας ὀνομαστί τόν ἑταῖρον ἐπλήξατο τήν κεφαλήν. ἦσαν δ' ἄρα αὐτοῦ φύλακοι, οἵ τό ποιεύμενον πᾶν ἐξ ἐκείνου ἐπ' ἑκάστῃ ἐξόδῳ καμβύσῃ ἐσήμαινον. θωμάσας δέ ὁ καμβύσης τά ποιεύμενα πέμψας ἄγγελον εἰρώτα αὐτόν λέγων τάδε: »δεσπότης σε καμβύσης, ψαμμήνιτε, εἰρωτᾷ δι' ὅ τι δή τήν μέν θυγατέρα ὁρέων κεκακωμένην καί τόν παῖδα ἐπί θάνατον στείχοντα οὔτε ἀνέβωσας οὔτε ἀνέκλαυσας, τόν δέ πτωχόν οὐδέν σοί προσήκοντα, ὡς ἄλλων πυνθάνεται, ἐτίμησας.« ὁ μέν δή ταῦτα ἐπειρώτα, ὁ δ' ἀμείβετο τοῖσδε: »ὦ παῖ κύρου, τά μέν οἰκήια ἦν μέζω κακά ἤ ὥστε ἀνακλαίειν, τό δέ τοῦ ἑταίρου πένθος ἄξιον ἦν δακρύων, ὅς ἐκ πολλῶν τε καί εὐδαιμόνων ἐκπεσών ἐς πτωχηίην ἀπῖκται ἐπί γήραος οὐδῷ.« καί ταῦτα ὡς ἀπενειχθέντα ἤκουσαν εὖ δοκέειν σφι εἰρῆσθαι: ὡς δέ λέγεται ὑπ' αἰγυπτίων, δακρύειν μέν κροῖσον (ἐτετεύχεε γάρ καί οὗτος ἐπισπόμενος καμβύσῃ ἐπ' αἴγυπτον), δακρύειν δέ περσέων τούς παρεόντας, αὐτῷ τε καμβύσῃ ἐσελθεῖν οἶκτόν τινα καί αὐτίκα κελεύειν τόν τέ οἱ παῖδα ἐκ τῶν ἀπολλυμένων σῴζειν καί αὐτόν ἐκ τοῦ προαστείου ἀναστήσαντας ἄγειν παρ' ἑωυτόν. τόν μέν δή παῖδα εὗρον οἱ μετιόντες οὐκέτι περιεόντα ἀλλά πρῶτον κατακοπέντα, αὐτόν δέ ψαμμήνιτον ἀναστήσαντες ἦγον παρά καμβύσην: ἔνθα τοῦ λοιποῦ διαιτᾶτο ἔχων οὐδέν βίαιον. εἰ δέ καί ἠπιστήθη μή πολυπρηγμονέειν, ἀπέλαβε ἄν αἴγυπτον ὥστε ἐπιτροπεύειν αὐτῆς, ἐπεί τιμᾶν ἐώθασι πέρσαι τῶν βασιλέων τούς παῖδας: τῶν, εἰ καί σφεων ἀποστέωσι, ὅμως τοῖσί γε παισί αὐτῶν ἀποδιδοῦσι τήν ἀρχήν. πολλοῖσι μέν νυν καί ἄλλοισι ἔστι σταθμώσασθαι ὅτι τοῦτο οὕτω νενομίκασι ποιέειν, ἐν δέ καί τῷ τε ἰνάρω τοῦ λίβυος παιδί θαννύρᾳ, ὅς ἀπέλαβε τήν οἱ ὁ πατήρ εἶχε ἀρχήν, καί τῷ ἀμυρταίου παυσίρι: καί γάρ οὗτος ἀπέλαβε τήν τοῦ πατρός ἀρχήν: καίτοι ἰνάρω γε καί ἀμυρταίου οὐδαμοί κω πέρσας κακά πλέω ἐργάσαντο. νῦν δέ μηχανώμενος κακά ὁ ψαμμήνιτος ἔλαβε τόν μισθόν: ἀπιστάς γάρ αἰγυπτίους ἥλω, ἐπείτε δέ ἐπάϊστος ἐγένετο ὑπό καμβύσεω, αἷμα ταύρου πιών ἀπέθανε παραχρῆμα. οὕτω δή οὗτος ἐτελεύτησε. καμβύσης δέ ἐκ μέμφιος ἀπίκετο ἐς σάϊν πόλιν, βουλόμενος ποιῆσαι τά δή καί ἐποίησε. ἐπείτε γάρ ἐσῆλθε ἐς τά τοῦ ἀμάσιος οἰκία, αὐτίκα ἐκέλευε ἐκ τῆς ταφῆς τόν ἀμάσιος νέκυν ἐκφέρειν ἔξω: ὡς δέ ταῦτά οἱ ἐπιτελέα ἐγένετο, μαστιγοῦν τόν νέκυν ἐκέλευε καί τάς τρίχας ἀποτίλλειν καί κεντροῦν τε καί τἆλλα πάντα λυμαίνεσθαι. ἐπείτε δέ καί ταῦτα ἔκαμον ποιεῦντες (ὁ γάρ δή νεκρός ἅτε τεταριχευμένος ἀντεῖχέ τε καί οὐδέν διεχέετο), ἐκέλευσέ μιν ὁ καμβύσης κατακαῦσαι, ἐντελλόμενος οὐκ ὅσια: πέρσαι γάρ θεόν νομίζουσι εἶναι τό πῦρ. τό ὦν κατακαίειν τούς νεκρούς οὐδαμῶς ἐν νόμῳ οὐδετέροισί ἐστι, πέρσῃσι μέν δι' ὅ περ εἴρηται, θεῷ οὐ δίκαιον εἶναι λέγοντες νέμειν νεκρόν ἀνθρώπου: αἰγυπτίοισι δέ νενόμισται τό πῦρ θηρίον εἶναι ἔμψυχον, πάντα δέ [αὐτό] κατεσθίειν τά περ ἄν λάβῃ, πλησθέν δέ αὐτό τῆς βορῆς συναποθνῄσκειν τῷ κατεσθιομένῳ: οὐκ ὦν θηρίοισι νόμος οὐδαμῶς σφί ἐστι τόν νέκυν διδόναι: καί διά ταῦτα ταριχεύουσι, ἵνα μή κείμενος ὑπό εὐλέων καταβρωθῇ. οὕτω δή οὐδετέροισι νομιζόμενα ἐνετέλλετο ποιέειν ὁ καμβύσης. ὡς μέντοι αἰγύπτιοι λέγουσι, οὐκ ἄμασις ἦν ὁ ταῦτα παθών, ἀλλά ἄλλος τις τῶν αἰγυπτίων ἔχων τήν αὐτήν ἡλικίην ἀμάσι, τῷ λυμαινόμενοι πέρσαι ἐδόκεον ἀμάσι λυμαίνεσθαι. λέγουσι γάρ ὡς πυθόμενος ἐκ μαντηίου ὁ ἄμασις τά περί ἑωυτόν ἀποθανόντα μέλλοντα γίνεσθαι, οὕτω δή ἀκεόμενος τά ἐπιφερόμενα τόν μέν ἄνθρωπον τοῦτον τόν μαστιγωθέντα ἀποθανόντα ἔθαψε ἐπί τῇσι θύρῃσι ἐντός τῆς ἑωυτοῦ θήκης, ἑωυτόν δέ ἐνετείλατο τῷ παιδί ἐν μυχῷ τῆς θήκης ὡς μάλιστα θεῖναι. αἱ μέν νυν ἐκ τοῦ ἀμάσιος ἐντολαί αὗται αἱ ἐς τήν ταφήν τε καί τόν ἄνθρωπον ἔχουσαι οὔ μοι δοκέουσι ἀρχήν γενέσθαι, ἄλλως δ' αὐτά αἰγύπτιοι σεμνοῦν. μετά δέ ταῦτα ὁ καμβύσης ἐβουλεύσατο τριφασίας στρατηίας, ἐπί τε καρχηδονίους καί ἐπί ἀμμωνίους καί ἐπί τούς μακροβίους αἰθίοπας, οἰκημένους δέ λιβύης ἐπί τῇ νοτίῃ θαλάσσῃ. βουλευομένῳ δέ οἱ ἔδοξε ἐπί μέν καρχηδονίους τόν ναυτικόν στρατόν ἀποστέλλειν, ἐπί δέ ἀμμωνίους τοῦ πεζοῦ ἀποκρίναντα, ἐπί δέ τούς αἰθίοπας κατόπτας πρῶτον, ὀψομένους τε τήν ἐν τούτοισι τοῖσι αἰθίοψι λεγομένην εἶναι ἡλίου τράπεζαν εἰ ἔστι ἀληθέως, καί πρός ταύτῃ τά ἄλλα κατοψομένους, δῶρα δέ τῷ λόγῳ φέροντας τῷ βασιλέϊ αὐτῶν. ἡ δέ τράπεζα τοῦ ἡλίου τοιήδε τις λέγεται εἶναι. λειμών ἐστι ἐν τῷ προαστείῳ ἐπίπλεος κρεῶν ἑφθῶν πάντων τῶν τετραπόδων, ἐς τόν τάς μέν νύκτας ἐπιτηδεύοντας τιθέναι τά κρέα τούς ἐν τέλεϊ ἑκάστοτε ἐόντας τῶν ἀστῶν, τάς δέ ἡμέρας δαίνυσθαι προσιόντα τόν βουλόμενον: φάναι δέ τούς ἐπιχωρίους ταῦτα τήν γῆν αὐτήν ἀναδιδόναι ἑκάστοτε. ἡ μέν δή τράπεζα τοῦ ἡλίου καλεομένη λέγεται εἶναι τοιήδε. καμβύσῃ δέ ὡς ἔδοξε πέμπειν τούς κατασκόπους, αὐτίκα μετεπέμπετο ἐξ ἐλεφαντίνης πόλιος τῶν ἰχθυοφάγων ἀνδρῶν τούς ἐπισταμένους τήν αἰθιοπίδα γλῶσσαν. ἐν ᾧ δέ τούτους μετήισαν, ἐν τούτῳ ἐκέλευε ἐπί τήν καρχηδόνα πλέειν τόν ναυτικόν στρατόν. φοίνικες δέ οὐκ ἔφασαν ποιήσειν ταῦτα: ὁρκίοισί τε γάρ μεγάλοισι ἐνδεδέσθαι καί οὐκ ἄν ποιέειν ὅσια ἐπί τούς παῖδας τούς ἑωυτῶν στρατευόμενοι. φοινίκων δέ οὐ βουλομένων οἱ λοιποί οὐκ ἀξιόμαχοι ἐγίνοντο. καρχηδόνιοι μέν νυν οὕτω δουλοσύνην διέφυγον πρός περσέων: καμβύσης γάρ βίην οὐκ ἐδικαίου προσφέρειν φοίνιξι, ὅτι σφέας τε αὐτούς ἐδεδώκεσαν πέρσῃσι καί πᾶς ἐκ φοινίκων ἤρτητο ὁ ναυτικός στρατός. δόντες δέ καί κύπριοι σφέας αὐτούς πέρσῃσι ἐστρατεύοντο ἐπ' αἴγυπτον. ἐπείτε δέ τῷ καμβύσῃ ἐκ τῆς ἐλεφαντίνης ἀπίκοντο οἱ ἰχθυοφάγοι, ἔπεμπε αὐτούς ἐς τούς αἰθίοπας ἐντειλάμενός τε τά λέγειν χρῆν καί δῶρα φέροντας πορφύρεόν τε εἷμα καί χρύσεον στρεπτόν περιαυχένιον καί ψέλια καί μύρου ἀλάβαστρον καί φοινικηίου οἴνου κάδον. οἱ δέ αἰθίοπες οὗτοι ἐς τούς ἀπέπεμπε ὁ καμβύσης λέγονται εἶναι μέγιστοι καί κάλλιστοι ἀνθρώπων πάντων. νόμοισι δέ καί ἄλλοισι χρᾶσθαι αὐτούς φασι κεχωρισμένοισι τῶν ἄλλων ἀνθρώπων καί δή καί κατά τήν βασιληίην τοιῷδε: τόν ἄν τῶν ἀστῶν κρίνωσι μέγιστόν τε εἶναι καί κατά τό μέγαθος ἔχειν τήν ἰσχύν, τοῦτον ἀξιοῦσι βασιλεύειν. ἐς τούτους δή ὦν τούς ἄνδρας ὡς ἀπίκοντο οἱ ἰχθυοφάγοι, διδόντες τά δῶρα τῷ βασιλέϊ αὐτῶν ἔλεγον τάδε: »βασιλεύς ὁ περσέων καμβύσης, βουλόμενος φίλος καί ξεῖνός τοι γενέσθαι, ἡμέας τε ἀπέπεμψε ἐς λόγους τοι ἐλθεῖν κελεύων καί δῶρα ταῦτά τοι διδοῖ τοῖσι καί αὐτός μάλιστα ἥδεται χρεώμενος.« ὁ δέ αἰθίοψ μαθών ὅτι κατόπται ἥκοιεν, λέγει πρός αὐτούς τοιάδε: »οὔτε ὁ περσέων βασιλεύς δῶρα ὑμέας ἔπεμψε φέροντας προτιμῶν πολλοῦ ἐμοί ξεῖνος γενέσθαι, οὔτε ὑμεῖς λέγετε ἀληθέα (ἥκετε γάρ κατόπται τῆς ἐμῆς ἀρχῆς) οὔτε ἐκεῖνος ἀνήρ ἐστι δίκαιος. εἰ γάρ ἦν δίκαιος, οὔτ' ἄν ἐπεθύμησε χώρης ἄλλης ἤ τῆς ἑωυτοῦ, οὔτ' ἄν ἐς δουλοσύνην ἀνθρώπους ἦγε ὑπ' ὧν μηδέν ἠδίκηται. νῦν δέ αὐτῷ τόξον τόδε διδόντες τάδε ἔπεα λέγετε: «βασιλεύς ὁ αἰθιόπων συμβου»λεύει τῷ περσέων βασιλέϊ, ἐπεάν οὕτω εὐπετέως ἕλκωσι «[τά] τόξα πέρσαι ἐόντα μεγάθεϊ τοσαῦτα, τότε ἐπ' »αἰθίοπας τούς μακροβίους πλήθεϊ ὑπερβαλλόμενον στρα«τεύεσθαι, μέχρι δέ τούτου θεοῖσι εἰδέναι χάριν, οἵ οὐκ »ἐπί νόον τρέπουσι αἰθιόπων παισί γῆν ἄλλην προσκτᾶσθαι «τῇ ἑωυτῶν.» ταῦτα δέ εἴπας καί ἀνείς τό τόξον παρέδωκε τοῖσι ἥκουσι. λαβών δέ τό εἷμα τό πορφύρεον εἰρώτα ὅ τι εἴη καί ὅκως πεποιημένον: εἰπόντων δέ τῶν ἰχθυοφάγων τήν ἀληθείην περί τῆς πορφύρης καί τῆς βαφῆς, δολερούς μέν τούς ἀνθρώπους ἔφη εἶναι, δολερά δέ αὐτῶν τά εἵματα. δεύτερα δέ τόν χρυσόν εἰρώτα, τόν στρεπτόν τόν περιαυχένιον καί τά ψέλια: ἐξηγεομένων δέ τῶν ἰχθυοφάγων τόν κόσμον αὐτοῦ γελάσας ὁ βασιλεύς καί νομίσας εἶναί σφεα πέδας εἶπε ὡς παρ' ἑωυτοῖσί εἰσι ῥωμαλεώτεραι τουτέων πέδαι. τρίτον δέ εἰρώτα τό μύρον: εἰπόντων δέ τῆς ποιήσιος πέρι καί ἀλείψιος, τόν αὐτόν λόγον τόν καί περί τοῦ εἵματος εἶπε. ὡς δέ ἐς τόν οἶνον ἀπίκετο καί ἐπύθετο αὐτοῦ τήν ποίησιν, ὑπερησθείς τῷ πόματι ἐπείρετο ὅ τι τε σιτέεται ὁ βασιλεύς καί χρόνον ὁκόσον μακρότατον ἀνήρ πέρσης ζώει. οἱ δέ σιτέεσθαι μέν τόν ἄρτον εἶπον, ἐξηγησάμενοι τῶν πυρῶν τήν φύσιν, ὀγδώκοντα δέ ἔτεα ζόης πλήρωμα ἀνδρί μακρότατον προκεῖσθαι. πρός ταῦτα ὁ αἰθίοψ ἔφη οὐδέν θωμάζειν εἰ σιτεόμενοι κόπρον ἔτεα ὀλίγα ζώουσι: οὐδέ γάρ ἄν τοσαῦτα δύνασθαι ζώειν σφέας, εἰ μή τῷ πόματι ἀνέφερον, φράζων τοῖσι ἰχθυοφάγοισι τόν οἶνον: τοῦτο γάρ ἑωυτούς ὑπό περσέων ἑσσοῦσθαι. ἀντειρομένων δέ τόν βασιλέα τῶν ἰχθυοφάγων τῆς ζόης καί τῆς διαίτης πέρι, <εἶπε> ἔτεα μέν ἐς εἴκοσί τε καί ἑκατόν τούς πολλούς αὐτῶν ἀπικνέεσθαι, ὑπερβάλλειν δέ τινας καί ταῦτα, σίτησιν δέ εἶναι κρέα ἑφθά καί πόμα γάλα. θῶμα δέ ποιευμένων τῶν κατασκόπων περί τῶν ἐτέων ἐπί κρήνην σφι ἡγήσασθαι, ἀπ' ἧς λουόμενοι λιπαρώτεροι ἐγίνοντο, κατά περ εἰ ἐλαίου εἴη: ὄζειν δέ ἀπ' αὐτῆς ὡς εἰ ἴων. ἀσθενές δέ τό ὕδωρ τῆς κρήνης ταύτης οὕτω δή τι ἔλεγον εἶναι οἱ κατάσκοποι ὥστε μηδέν οἷόν τ' εἶναι ἐπ' αὐτοῦ ἐπιπλέειν, μήτε ξύλον μήτε τῶν ὅσα ξύλου ἐστί ἐλαφρότερα, ἀλλά πάντα σφέα χωρέειν ἐς βυσσόν. τό δέ ὕδωρ τοῦτο εἴ σφί ἐστι ἀληθέως οἷόν τι λέγεται, διά τοῦτο ἄν εἶεν, τούτῳ τά πάντα χρεώμενοι, μακρόβιοι. ἀπό τῆς κρήνης δέ ἀπαλλασσομένων ἀγαγεῖν σφέας ἐς δεσμωτήριον ἀνδρῶν, ἔνθα τούς πάντας ἐν πέδῃσι χρυσέῃσι δεδέσθαι: ἔστι δέ ἐν τούτοισι τοῖσι αἰθίοψι πάντων ὁ χαλκός σπανιώτατον καί τιμιώτατον. θεησάμενοι δέ καί τό δεσμωτήριον ἐθεήσαντο καί τήν τοῦ ἡλίου λεγομένην τράπεζαν. μετά δέ ταύτην τελευταίας ἐθεήσαντο τάς θήκας αὐτῶν, αἵ λέγονται σκευάζεσθαι ἐξ ὑάλου τρόπῳ τοιῷδε. ἐπεάν τόν νεκρόν ἰσχνήνωσι, εἴτε δή κατά περ αἰγύπτιοι εἴτε ἄλλως κως, γυψώσαντες ἅπαντα αὐτόν γραφῇ κοσμέουσι, ἐξομοιοῦντες τό εἶδος ἐς τό δυνατόν, ἔπειτα δέ οἱ περιιστᾶσι στήλην ἐξ ὑάλου πεποιημένην κοίλην (ἡ δέ σφι πολλή καί εὐεργός ὀρύσσεται). ἐν μέσῃ δέ τῇ στήλῃ ἐνεών διαφαίνεται ὁ νέκυς, οὔτε ὀδμήν οὐδεμίαν ἄχαριν παρεχόμενος οὔτε ἄλλο ἀεικές οὐδέν: καί ἔχει πάντα φανερά ὁμοίως αὐτῷ τῷ νέκυϊ. ἐνιαυτόν μέν δή ἔχουσι τήν στήλην ἐν τοῖσι οἰκίοισι οἱ μάλιστα προσήκοντες πάντων τε ἀπαρχόμενοι καί θυσίας οἱ προσάγοντες: μετά δέ ταῦτα ἐκκομίσαντες ἱστᾶσι περί τήν πόλιν. θεησάμενοι δέ τά πάντα οἱ κατάσκοποι ἀπαλλάσσοντο ὀπίσω. ἀπαγγειλάντων δέ ταῦτα τούτων αὐτίκα ὁ καμβύσης ὀργήν ποιησάμενος ἐστρατεύετο ἐπί τούς αἰθίοπας, οὔτε παρασκευήν σίτου οὐδεμίαν παραγγείλας, οὔτε λόγον ἑωυτῷ δούς ὅτι ἐς τά ἔσχατα γῆς ἔμελλε στρατεύεσθαι: οἷα δέ ἐμμανής τε ἐών καί οὐ φρενήρης, ὡς ἤκουσε τῶν ἰχθυοφάγων, ἐστρατεύετο, ἑλλήνων μέν τούς παρεόντας αὐτοῦ ταύτῃ τάξας ὑπομένειν, τόν δέ πεζόν πάντα ἅμα ἀγόμενος. ἐπείτε δέ πορευόμενος ἐγένετο ἐν θήβῃσι, ἀπέκρινε τοῦ στρατοῦ ὡς πέντε μυριάδας, καί τούτοισι μέν ἐνετέλλετο ἀμμωνίους ἐξανδραποδισαμένους τό χρηστήριον τό τοῦ διός ἐμπρῆσαι, αὐτός δέ τόν λοιπόν ἄγων στρατόν ἤιε ἐπί τούς αἰθίοπας. πρίν δέ τῆς ὁδοῦ τό πέμπτον μέρος διεληλυθέναι τήν στρατιήν, αὐτίκα πάντα αὐτούς τά εἶχον σιτίων ἐχόμενα ἐπελελοίπεε, μετά δέ τά σιτία καί τά ὑποζύγια ἐπέλιπε κατεσθιόμενα. εἰ μέν νυν μαθών ταῦτα ὁ καμβύσης ἐγνωσιμάχεε καί ἀπῆγε ὀπίσω τόν στρατόν, ἐπί τῇ ἀρχῆθεν γενομένῃ ἁμαρτάδι ἦν ἄν ἀνήρ σοφός: νῦν δέ οὐδένα λόγον ποιεύμενος ἤιε αἰεί ἐς τό πρόσω. οἱ δέ στρατιῶται ἕως μέν τι εἶχον ἐκ τῆς γῆς λαμβάνειν, ποιηφαγέοντες διέζωον: ἐπεί δέ ἐς τήν ψάμμον ἀπίκοντο, δεινόν ἔργον αὐτῶν τινες ἐργάσαντο: ἐκ δεκάδος γάρ ἕνα σφέων αὐτῶν ἀποκληρώσαντες κατέφαγον. πυθόμενος δέ ταῦτα ὁ καμβύσης, δείσας τήν ἀλληλοφαγίην, ἀπείς τόν ἐπ' αἰθίοπας στόλον ὀπίσω ἐπορεύετο, καί ἀπικνέεται ἐς θήβας πολλούς ἀπολέσας τοῦ στρατοῦ. ἐκ θηβέων δέ καταβάς ἐς μέμφιν τούς ἕλληνας ἀπῆκε ἀποπλέειν. ὁ μέν ἐπ' αἰθίοπας στόλος οὕτω ἔπρηξε. οἱ δ' αὐτῶν ἐπ' ἀμμωνίους ἀποσταλέντες στρατεύεσθαι, ἐπείτε ὁρμηθέντες ἐκ τῶν θηβέων ἐπορεύοντο ἔχοντες ἀγωγούς, ἀπικόμενοι μέν φανεροί εἰσι ἐς ὄασιν πόλιν, τήν ἔχουσι μέν σάμιοι τῆς αἰσχριωνίης φυλῆς λεγόμενοι εἶναι, ἀπέχουσι δέ ἑπτά ἡμερέων ὁδόν ἀπό θηβέων διά ψάμμου, ὀνομάζεται δέ ὁ χῶρος οὗτος κατά ἑλλήνων γλῶσσαν μακάρων νῆσος. ἐς μέν δή τοῦτον τόν χῶρον λέγεται ἀπικέσθαι τόν στρατόν: τό ἐνθεῦτεν δέ, ὅτι μή αὐτοί ἀμμώνιοι καί οἱ τούτων ἀκούσαντες, ἄλλοι οὐδένες οὐδέν ἔχουσι εἰπεῖν περί αὐτῶν: οὔτε γάρ ἐς τούς ἀμμωνίους ἀπίκοντο οὔτε ὀπίσω ἐνόστησαν. λέγεται δέ καί τάδε ὑπ' αὐτῶν ἀμμωνίων: ἐπειδή ἐκ τῆς ὀάσιος ταύτης ἰέναι διά τῆς ψάμμου ἐπί σφέας γενέσθαι τε αὐτούς μεταξύ κου μάλιστα αὐτῶν τε καί τῆς ὀάσιος, ἄριστον αἱρεομένοισι αὐτοῖσι ἐπιπνεῦσαι νότον μέγαν τε καί ἐξαίσιον, φορέοντα δέ θῖνας τῆς ψάμμου καταχῶσαί σφεας, καί τρόπῳ τοιούτῳ ἀφανισθῆναι. ἀμμώνιοι μέν οὕτω λέγουσι γενέσθαι περί τῆς στρατιῆς ταύτης. ἀπιγμένου δέ καμβύσεω ἐς μέμφιν ἐφάνη αἰγυπτίοισι ὁ ἆπις, τόν ἕλληνες ἔπαφον καλέουσι: ἐπιφανέος δέ τούτου γενομένου αὐτίκα οἱ αἰγύπτιοι εἵματά τε ἐφόρεον τά κάλλιστα καί ἦσαν ἐν θαλίῃσι. ἰδών δέ ταῦτα [τότε] τούς αἰγυπτίους ποιεῦντας ὁ καμβύσης, πάγχυ σφέας καταδόξας ἑωυτοῦ κακῶς πρήξαντος χαρμόσυνα ταῦτα ποιέειν, ἐκάλεε τούς ἐπιτρόπους τῆς μέμφιος: ἀπικομένους δέ ἐς ὄψιν εἴρετο ὅ τι πρότερον μέν ἐόντος αὐτοῦ ἐν μέμφι ἐποίευν τοιοῦτο οὐδέν αἰγύπτιοι, τότε δέ ἐπεί αὖτις παρείη τῆς στρατιῆς πλῆθός τι ἀποβαλών. οἱ δέ ἔφραζον ὥς σφι θεός εἴη φανείς διά χρόνου πολλοῦ ἐωθώς ἐπιφαίνεσθαι καί ὡς, ἐπεάν φανῇ, τότε πάντες αἰγύπτιοι κεχαρηκότες ὁρτάζοιεν. ταῦτα ἀκούσας ὁ καμβύσης ἔφη ψεύδεσθαί σφεας καί ὡς ψευδομένους θανάτῳ ἐζημίου. ἀποκτείνας δέ τούτους, δεύτερα τούς ἱρέας ἐκάλεε ἐς ὄψιν. λεγόντων δέ κατά ταὐτά τῶν ἱρέων, οὐ λήσειν ἔφη αὐτόν εἰ θεός τις χειροήθης ἀπιγμένος εἴη αἰγυπτίοισι: τοσαῦτα δέ εἴπας ἄγειν ἐκέλευε τόν ἆπιν τούς ἱρέας. οἱ μέν δή μετήισαν ἄξοντες. ὁ δέ ἆπις οὗτος ὁ ἔπαφος γίνεται μόσχος ἐκ βοός ἥτις οὐκέτι οἵη τε γίνεται ἐς γαστέρα ἄλλον βάλλεσθαι γόνον: αἰγύπτιοι δέ λέγουσι σέλας ἐπί τήν βοῦν ἐκ τοῦ οὐρανοῦ κατίσχειν καί μιν ἐκ τούτου τίκτειν τόν ἆπιν. ἔχει δέ ὁ μόσχος οὗτος ὁ ἆπις καλεόμενος σημήια τοιάδε, ἐών μέλας ἐπί μέν τῷ μετώπῳ λευκόν τι τρίγωνον, ἐπί δέ τοῦ νώτου αἰετόν εἰκασμένον, ἐν δέ τῇ οὐρῇ τάς τρίχας διπλάς, ὑπό δέ τῇ γλώσσῃ κάνθαρον. ὡς δέ ἤγαγον τόν ἆπιν οἱ ἱρέες, ὁ καμβύσης, οἷα ἐών ὑπομαργότερος, σπασάμενος τό ἐγχειρίδιον, θέλων τύψαι τήν γαστέρα τοῦ ἄπιος παίει τόν μηρόν: γελάσας δέ εἶπε πρός τούς ἱρέας: «ὦ κακαί κεφαλαί, τοιοῦτοι θεοί γίνονται, ἔναιμοί τε καί σαρκώδεες καί ἐπαΐοντες σιδηρίων; ἄξιος μέν [γε] αἰγυπτίων οὗτός γε ὁ θεός: ἀτάρ τοι ὑμεῖς γε οὐ χαίροντες γέλωτα ἐμέ θήσεσθε.» ταῦτα εἴπας ἐνετείλατο τοῖσι ταῦτα πρήσσουσι τούς μέν ἱρέας ἀπομαστιγῶσαι, αἰγυπτίων δέ τῶν ἄλλων τόν ἄν λάβωσι ὁρτάζοντα κτείνειν. <ἡ> ὁρτή μέν δή διελέλυτο αἰγυπτίοισι, οἱ δέ ἱρέες ἐδικαιοῦντο, ὁ δέ ἆπις πεπληγμένος τόν μηρόν ἔφθινε ἐν τῷ ἱρῷ κατακείμενος: καί τόν μέν τελευτήσαντα ἐκ τοῦ τρώματος ἔθαψαν οἱ ἱρέες λάθρῃ καμβύσεω. καμβύσης δέ, ὡς λέγουσι αἰγύπτιοι, αὐτίκα διά τοῦτο τό ἀδίκημα ἐμάνη, ἐών οὐδέ πρότερον φρενήρης. καί πρῶτα μέν [τῶν κακῶν] ἐξεργάσατο τόν ἀδελφεόν σμέρδιν ἐόντα πατρός καί μητρός τῆς αὐτῆς, τόν ἀπέπεμψε ἐς πέρσας φθόνῳ ἐξ αἰγύπτου, ὅτι τό τόξον μοῦνος περσέων ὅσον τε ἐπί δύο δακτύλους εἴρυσε, τό παρά τοῦ αἰθίοπος ἤνεικαν οἱ ἰχθυοφάγοι: τῶν δέ ἄλλων περσέων οὐδείς οἷός τε ἐγένετο. ἀποιχομένου ὦν ἐς πέρσας τοῦ σμέρδιος ὄψιν εἶδε ὁ καμβύσης ἐν τῷ ὕπνῳ τοιήνδε: ἐδόκεέ οἱ ἄγγελον ἐλθόντα ἐκ περσέων ἀγγέλλειν ὡς ἐν τῷ θρόνῳ τῷ βασιληίῳ ἱζόμενος σμέρδις τῇ κεφαλῇ τοῦ οὐρανοῦ ψαύσειε. πρός ὦν ταῦτα δείσας περί ἑωυτῷ μή μιν ἀποκτείνας ὁ ἀδελφεός ἄρχῃ, πέμπει πρηξάσπεα ἐς πέρσας, ὅς ἦν οἱ ἀνήρ περσέων πιστότατος, ἀποκτενέοντά μιν. ὁ δέ ἀναβάς ἐς σοῦσα ἀπέκτεινε σμέρδιν, οἱ μέν λέγουσι ἐπ' ἄγρην ἐξαγαγόντα, οἱ δέ ἐς τήν ἐρυθρήν θάλασσαν προαγαγόντα καταποντῶσαι. πρῶτον μέν δή λέγουσι καμβύσῃ τῶν κακῶν ἄρξαι τοῦτο. δεύτερα δέ ἐξεργάσατο τήν ἀδελφεήν ἐπισπομένην οἱ ἐς αἴγυπτον, τῇ καί συνοίκεε καί ἦν οἱ ἀπ' ἀμφοτέρων ἀδελφεή. ἔγημε δέ αὐτήν ὧδε: οὐδαμῶς γάρ ἐώθεσαν πρότερον τῇσι ἀδελφεῇσι συνοικέειν πέρσαι. ἠράσθη μιῆς τῶν ἀδελφεῶν καμβύσης, καί ἔπειτα βουλόμενος αὐτήν γῆμαι, ὅτι οὐκ ἐωθότα ἐπενόεε ποιήσειν, εἴρετο καλέσας τούς βασιληίους καλεομένους δικαστάς εἴ τις ἔστι κελεύων νόμος τόν βουλόμενον ἀδελφεῇ συνοικέειν. οἱ δέ βασιλήιοι δικασταί κεκριμένοι ἄνδρες γίνονται περσέων, ἐς οὗ ἀποθάνωσι ἤ σφι παρευρεθῇ τι ἄδικον, μέχρι τούτου: οὗτοι δέ τοῖσι πέρσῃσι δίκας δικάζουσι καί ἐξηγηταί τῶν πατρίων θεσμῶν γίνονται, καί πάντα ἐς τούτους ἀνάκειται. εἰρομένου ὦν τοῦ καμβύσεω ὑπεκρίναντο [αὐτῷ] οὗτοι καί δίκαια καί ἀσφαλέα, φάμενοι νόμον οὐδένα ἐξευρίσκειν ὅς κελεύει ἀδελφεῇ συνοικέειν ἀδελφεόν, ἄλλον μέντοι ἐξευρηκέναι νόμον, τῷ βασιλεύοντι περσέων ἐξεῖναι ποιέειν τό ἄν βούληται. οὕτω οὔτε τόν νόμον ἔλυσαν δείσαντες καμβύσην, ἵνα τε μή αὐτοί ἀπόλωνται τόν νόμον περιστέλλοντες παρεξεῦρον ἄλλον νόμον σύμμαχον τῷ θέλοντι γαμέειν ἀδελφεάς. τότε μέν δή ὁ καμβύσης ἔγημε τήν ἐρωμένην, μετά μέντοι οὐ πολλόν χρόνον ἔσχε καί ἄλλην ἀδελφεήν. τουτέων δή τήν νεωτέρην ἐπισπομένην οἱ ἐπ' αἴγυπτον κτείνει. ἀμφί δέ τῷ θανάτῳ αὐτῆς διξός ὥσπερ περί σμέρδιος λέγεται λόγος. ἕλληνες μέν λέγουσι καμβύσην συμβαλεῖν σκύμνον λέοντος σκύλακι κυνός, θεωρέειν δέ καί τήν γυναῖκα ταύτην, νικωμένου δέ τοῦ σκύλακος ἀδελφεόν αὐτοῦ ἄλλον σκύλακα ἀπορρήξαντα τόν δεσμόν παραγενέσθαι οἱ, δύο δέ γενομένους οὕτω δή [τούς σκύλακας] ἐπικρατῆσαι τοῦ σκύμνου: καί τόν μέν καμβύσην ἥδεσθαι θεώμενον, τήν δέ παρημένην δακρύειν: καμβύσην δέ μαθόντα τοῦτο ἐπειρέσθαι δι' ὅ τι δακρύει, τήν δέ εἰπεῖν ὡς ἰδοῦσα τόν σκύλακα τῷ ἀδελφεῷ τιμωρήσαντα δακρύσειε, μνησθεῖσά τε σμέρδιος καί μαθοῦσα ὡς ἐκείνῳ οὐκ εἴη ὁ τιμωρήσων. ἕλληνες μέν δή διά τοῦτο τό ἔπος φασί αὐτήν ἀπολέσθαι ὑπό καμβύσεω, αἰγύπτιοι δέ ὡς τραπέζῃ παρακατημένων λαβοῦσαν θρίδακα τήν γυναῖκα περιτῖλαι καί ἐπανειρέσθαι τόν ἄνδρα κότερον περιτετιλμένη ἡ θρίδαξ ἤ δασέα [ἐοῦσα] εἴη καλλίων, καί τόν φάναι δασέαν, τήν δέ εἰπεῖν: «ταύτην μέντοι κοτέ σύ τήν θρίδακα ἐμιμήσαο, τόν κύρου οἶκον ἀποψιλώσας»: τόν δέ θυμωθέντα ἐμπηδῆσαι αὐτῇ ἐχούσῃ ἐν γαστρί, καί μιν ἐκτρώσασαν ἀποθανεῖν. ταῦτα μέν ἐς τούς οἰκηιοτάτους ὁ καμβύσης ἐξεμάνη, εἴτε δή διά τόν ἆπιν εἴτε καί ἄλλως, οἷα πολλά ἔωθε ἀνθρώπους κακά καταλαμβάνειν. καί γάρ τινα [καί] ἐκ γενετῆς νοῦσον μεγάλην λέγεται ἔχειν ὁ καμβύσης, τήν ἱρήν ὀνομάζουσί τινες: οὔ νύν τοι ἀεικές οὐδέν ἦν τοῦ σώματος νοῦσον μεγάλην νοσέοντος μηδέ τάς φρένας ὑγιαίνειν. τάδε δ' ἐς τούς ἄλλους πέρσας ἐξεμάνη. λέγεται γάρ εἰπεῖν αὐτόν πρός πρηξάσπεα, τόν ἐτίμα τε μάλιστα καί οἱ τάς ἀγγελίας ἐ<σε>φόρεε οὗτος, τούτου τε ὁ παῖς οἰνοχόος ἦν τῷ καμβύσῃ, τιμή δέ καί αὕτη οὐ σμικρή, εἰπεῖν δέ λέγεται τάδε: «πρήξασπες, κοῖόν μέ τινα νομίζουσι πέρσαι εἶναι ἄνδρα τίνας τε λόγους περί ἐμέο ποιεῦνται;» τόν δέ εἰπεῖν: «ὦ δέσποτα, τά μέν ἄλλα πάντα μεγάλως ἐπαινέαι, τῇ δέ φιλοινίῃ σέ φασι πλεόνως προσκεῖσθαι.» τόν μέν δή λέγειν ταῦτα περί περσέων, τόν δέ θυμωθέντα τοῖσδε ἀμείβεσθαι: «νῦν ἄρα μέ φασι πέρσαι οἴνῳ προσκείμενον παραφρονέειν καί οὐκ εἶναι νοήμονα. οὐδ' ἄρα σφέων οἱ πρότεροι λόγοι ἦσαν ἀληθέες.» πρότερον γάρ δή ἄρα περσέων οἱ συνέδρων ἐόντων καί κροίσου εἴρετο καμβύσης κοῖός τις δοκέοι ἀνήρ εἶναι πρός τόν πατέρα [τελέσαι] κῦρον. οἱ δέ ἀμείβοντο ὡς εἴη ἀμείνων τοῦ πατρός: τά τε γάρ ἐκείνου πάντα ἔχειν αὐτόν καί προσεκτῆσθαι αἴγυπτόν τε καί τήν θάλασσαν. πέρσαι μέν ταῦτα ἔλεγον, κροῖσος δέ παρεών τε καί οὐκ ἀρεσκόμενος τῇ [γινομένῃ] κρίσι εἶπε πρός τόν καμβύσην τάδε: «ἐμοί μέν νυν, ὦ παῖ κύρου, οὐ δοκέεις ὅμοιος εἶναι τῷ πατρί: οὐ γάρ κώ τοί ἐστι υἱός οἷον σέ ἐκεῖνος κατελίπετο.» ἥσθη τε ταῦτα ἀκούσας ὁ καμβύσης καί ἐπαίνεε τήν κροίσου κρίσιν. τούτων δή ὦν ἐπιμνησθέντα ὀργῇ λέγειν πρός τόν πρηξάσπεα: «σύ νυν μάθε [αὐτός] εἰ λέγουσι πέρσαι ἀληθέα εἴτε αὐτοί λέγοντες ταῦτα παραφρονέουσι. εἰ μέν γάρ τοῦ παιδός τοῦ σοῦ τοῦδε ἑστεῶτος ἐν τοῖσι προθύροισι βαλών τύχοιμι μέσης τῆς καρδίης, πέρσαι φανέονται λέγοντες οὐδέν: ἤν δέ ἁμάρτω, φάναι πέρσας τε λέγειν ἀληθέα καί ἐμέ μή σωφρονέειν.» ταῦτα δέ εἰπόντα καί διατείναντα τό τόξον βαλεῖν τόν παῖδα, πεσόντος δέ τοῦ παιδός ἀνασχίζειν αὐτόν κελεύειν καί σκέψασθαι τό βλῆμα: ὡς δέ ἐν τῇ καρδίῃ εὑρεθῆναι ἐνεόντα τόν ὀϊστόν, εἰπεῖν πρός τόν πατέρα τοῦ παιδός γελάσαντα καί περιχαρέα γενόμενον: «πρήξασπες, ὡς μέν ἐγώ τε οὐ μαίνομαι πέρσαι τε παραφρονέουσι, δῆλά τοι γέγονε: νῦν δέ μοι εἰπέ, τίνα εἶδες ἤδη πάντων ἀνθρώπων οὕτω ἐπίσκοπα τοξεύοντα;» πρηξάσπεα δέ ὁρῶντα ἄνδρα οὐ φρενήρεα καί περί ἑωυτῷ δειμαίνοντα εἰπεῖν: «δέσποτα, οὐδ' ἄν αὐτόν ἔγωγε δοκέω τόν θεόν οὕτω ἄν καλῶς βαλεῖν.» τότε μέν ταῦτα ἐξεργάσατο, ἑτέρωθι δέ περσέων ὁμοίους τοῖσι πρώτοισι δυώδεκα ἐπ' οὐδεμιῇ αἰτίῃ ἀξιοχρέῳ ἑλών ζώοντας ἐπί κεφαλήν κατώρυξε. ταῦτα δέ μιν ποιεῦντα ἐδικαίωσε κροῖσος ὁ λυδός νουθετῆσαι τοῖσδε τοῖσι ἔπεσι: «ὦ βασιλεῦ, μή πάντα ἡλικίῃ καί θυμῷ ἐπίτρεπε, ἀλλ' ἴσχε καί καταλάμβανε σεωυτόν. ἀγαθόν τοι πρόνοον εἶναι, σοφόν δέ ἡ προμηθίη: σύ δέ κτείνεις μέν ἄνδρας σεωυτοῦ πολιήτας ἐπ' οὐδεμιῇ αἰτίῃ ἀξιοχρέῳ ἑλών, κτείνεις δέ παῖδας. ἤν δέ πολλά τοιαῦτα ποιῇς, ὅρα ὅκως μή σεο ἀποστήσονται πέρσαι. ἐμοί δέ πατήρ σός κῦρος ἐνετέλλετο πολλά κελεύων σε νουθετέειν καί ὑποτίθεσθαι ὅ τι ἄν εὑρίσκω ἀγαθόν.» ὁ μέν δή εὐνοίην φαίνων συνεβούλευέ οἱ ταῦτα. ὁ δ' ἀμείβετο τοῖσδε: «σύ καί ἐμοί τολμᾷς συμβουλεύειν, ὅς χρηστῶς μέν τήν σεωυτοῦ πατρίδα ἐπετρόπευσας, εὖ δέ τῷ πατρί τῷ ἐμῷ συνεβούλευσας, κελεύων αὐτόν <τόν> ἀράξην ποταμόν διαβάντα ἰέναι ἐπί μασσαγέτας βουλομένων ἐκείνων διαβαίνειν ἐς τήν ἡμετέρην, καί ἀπό μέν σεωυτόν ὤλεσας τῆς σεωυτοῦ πατρίδος κακῶς προστάς, ἀπό δέ [ὤλεσας] κῦρον πειθόμενόν τοι. ἀλλ' οὔτι χαίρων, ἐπεί τοι καί πάλαι ἐς σέ προφάσιός τεο ἐδεόμην ἐπιλαβέσθαι.» ταῦτα δέ εἴπας ἐλάμβανε τά τόξα ὡς κατατοξεύσων αὐτόν, κροῖσος δέ ἀναδραμών ἔθεε ἔξω. ὁ δέ ἐπείτε τοξεῦσαι οὐκ εἶχε, ἐνετείλατο τοῖσι θεράπουσι λαβόντας μιν ἀποκτεῖναι. οἱ δέ θεράποντες ἐπιστάμενοι τόν τρόπον αὐτοῦ κατακρύπτουσι τόν κροῖσον ἐπί τῷδε τῷ λόγῳ ὥστε, εἰ μέν μεταμελήσει τῷ καμβύσῃ καί ἐπιζητήσει τόν κροῖσον, οἱ δέ ἐκφήναντες [αὐτόν] δῶρα λάμψονται ζωάγρια κροίσου, ἤν δέ μή μεταμέληται μηδέ ποθέῃ μιν, τότε καταχρήσασθαι. ἐπόθησέ τε δή ὁ καμβύσης τόν κροῖσον οὐ πολλῷ μετέπειτα χρόνῳ ὕστερον, καί οἱ θεράποντες μαθόντες τοῦτο ἐπηγγέλλοντο αὐτῷ ὡς περιείη. καμβύσης δέ κροίσῳ μέν συνήδεσθαι ἔφη περιεόντι, ἐκείνους μέντοι τούς περιποιήσαντας οὐ καταπροΐξεσθαι ἀλλ' ἀποκτενέειν: καί ἐποίησε ταῦτα. ὁ μέν δή τοιαῦτα πολλά ἐς πέρσας τε καί τούς συμμάχους ἐξεμαίνετο, μένων ἐν μέμφι καί θήκας τε παλαιάς ἀνοίγων καί σκεπτόμενος τούς νεκρούς. ὥς δέ δή καί ἐς τοῦ ἡφαίστου τό ἱρόν ἦλθε καί πολλά τῷ ἀγάλματι κατεγέλασε. ἔστι γάρ τοῦ ἡφαίστου τὤγαλμα τοῖσι φοινικηίοισι παταΐκοισι ἐμφερέστατον, τούς οἱ φοίνικες ἐν τῇσι πρῴρῃσι τῶν τριηρέων περιάγουσι: ὅς δέ τούτους μή ὄπωπε, ἐγώ δέ <οἱ> σημανέω: πυγμαίου ἀνδρός μίμησίς ἐστι. ἐσῆλθε δέ καί ἐς τῶν καβείρων τό ἱρόν, ἐς τό οὐ θεμιτόν ἐστι ἐσιέναι ἄλλον γε ἤ τόν ἱρέα: ταῦτα δέ τά ἀγάλματα καί ἐνέπρησε πολλά κατασκώψας. ἔστι δέ καί ταῦτα ὅμοια τοῖσι τοῦ ἡφαίστου: τούτου δέ σφεας παῖδας λέγουσι εἶναι. πανταχῇ ὦν μοι δῆλά ἐστι ὅτι ἐμάνη μεγάλως ὁ καμβύσης: οὐ γάρ ἄν ἱροῖσί τε καί νομαίοισι ἐπεχείρησε καταγελᾶν. εἰ γάρ τις προθείη πᾶσι ἀνθρώποισι ἐκλέξασθαι κελεύων νόμους τούς καλλίστους ἐκ τῶν πάντων νόμων, διασκεψάμενοι ἄν ἑλοίατο ἕκαστοι τούς ἑωυτῶν: οὕτω νομίζουσι πολλόν τι καλλίστους τούς ἑωυτῶν νόμους ἕκαστοι εἶναι. οὐκ ὦν οἰκός ἐστι ἄλλον γε ἤ μαινόμενον ἄνδρα γέλωτα τά τοιαῦτα τίθεσθαι. ὡς δέ οὕτω νενομίκασι τά περί τούς νόμους οἱ πάντες ἄνθρωποι, πολλοῖσί τε καί ἄλλοισι τεκμηρίοισι πάρεστι σταθμώσασθαι, ἐν δέ δή καί τῷδε. δαρεῖος ἐπί τῆς ἑωυτοῦ ἀρχῆς καλέσας ἑλλήνων τούς παρεόντας εἴρετο ἐπί κόσῳ ἄν χρήματι βουλοίατο τούς πατέρας ἀποθνῄσκοντας κατασιτέεσθαι: οἱ δέ ἐπ' οὐδενί ἔφασαν ἔρδειν ἄν τοῦτο. δαρεῖος δέ μετά ταῦτα καλέσας ἰνδῶν τούς καλεομένους καλλατίας, οἵ τούς γονέας κατεσθίουσι, εἴρετο, παρεόντων τῶν ἑλλήνων καί δι' ἑρμηνέος μανθανόντων τά λεγόμενα, ἐπί τίνι χρήματι δεξαίατ' ἄν τελευτῶντας τούς πατέρας κατακαίειν πυρί: οἱ δέ ἀμβώσαντες μέγα εὐφημέειν μιν ἐκέλευον. οὕτω μέν νυν ταῦτα νενόμισται, καί ὀρθῶς μοι δοκέει πίνδαρος ποιῆσαι, «νόμον πάντων βασιλέα» φήσας εἶναι. καμβύσεω δέ ἐπ' αἴγυπτον στρατευομένου ἐποιήσαντο καί λακεδαιμόνιοι στρατηίην ἐπί σάμον τε καί πολυκράτεα τόν αἰάκεος, ὅς ἔσχε σάμον ἐπαναστάς. καί τά μέν πρῶτα τριχῇ δασάμενος τήν πόλιν τοῖσι ἀδελφεοῖσι πανταγνώτῳ καί συλοσῶντι διένειμε, μετά δέ τόν μέν αὐτῶν ἀποκτείνας, τόν δέ νεώτερον συλοσῶντα ἐξελάσας ἔσχε πᾶσαν σάμον. ἔχων δέ ξεινίην ἀμάσι τῷ αἰγύπτου βασιλέϊ συνεθήκατο, πέμπων τε δῶρα καί δεκόμενος ἄλλα παρ' ἐκείνου. ἐν χρόνῳ δέ ὀλίγῳ αὐτίκα τοῦ πολυκράτεος τά πρήγματα ηὔξετο καί ἦν βεβωμένα ἀνά τε τήν ἰωνίην καί τήν ἄλλην ἑλλάδα: ὅκου γάρ ἰθύσειε στρατεύεσθαι, πάντα οἱ ἐχώρεε εὐτυχέως. ἔκτητο δέ πεντηκοντέρους τε ἑκατόν καί χιλίους τοξότας. ἔφερε δέ καί ἦγε πάντας διακρίνων οὐδένα: τῷ γάρ φίλῳ ἔφη χαριεῖσθαι μᾶλλον ἀποδιδούς τά ἔλαβε ἤ ἀρχήν μηδέν λαβών. συχνάς μέν δή τῶν νήσων ἀραιρήκεε, πολλά δέ καί τῆς ἠπείρου ἄστεα: ἐν δέ δή καί λεσβίους πανστρατιῇ βοηθέοντας μιλησίοισι ναυμαχίῃ κρατήσας εἷλε ..., οἵ τήν τάφρον περί τό τεῖχος τό ἐν σάμῳ πᾶσαν δεδεμένοι ὤρυξαν. καί κως τόν ἄμασιν εὐτυχέων μεγάλως ὁ πολυκράτης οὐκ ἐλάνθανε, ἀλλά οἱ τοῦτ' ἦν ἐπιμελές. πολλῷ δέ ἔτι πλέονός οἱ εὐτυχίης γινομένης γράψας ἐς βυβλίον τάδε ἐπέστειλε ἐς σάμον: «ἄμασις πολυκράτεϊ ὧδε λέγει. ἡδύ μέν πυνθάνεσθαι ἄνδρα φίλον καί ξεῖνον εὖ πρήσσοντα, ἐμοί δέ αἱ σαί μεγάλαι εὐτυχίαι οὐκ ἀρέσκουσι, τό θεῖον ἐπισταμένῳ ὡς ἔστι φθονερόν. καί κως βούλομαι καί αὐτός καί τῶν ἄν κήδωμαι τό μέν τι εὐτυχέειν τῶν πρηγμάτων, τό δέ προσπταίειν, καί οὕτω διαφέρειν τόν αἰῶνα ἐναλλάξ πρήσσων ἤ εὐτυχέειν τά πάντα: οὐδένα γάρ κω λόγῳ οἶδα ἀκούσας ὅστις ἐς τέλος οὐ κακῶς ἐτελεύτησε πρόρριζος, εὐτυχέων τά πάντα. σύ νυν ἐμοί πειθόμενος ποίησον πρός τάς εὐτυχίας τοιάδε. φροντίσας τό ἄν εὕρῃς ἐόν τοι πλείστου ἄξιον καί ἐπ' ᾧ σύ ἀπολομένῳ μάλιστα τήν ψυχήν ἀλγήσεις, τοῦτο ἀπόβαλε οὕτω ὅκως μηκέτι ἥξει ἐς ἀνθρώπους. ἤν τε μή ἐναλλάξ ἤδη τὠπό τούτου αἱ εὐτυχίαι τοι τῇσι πάθησι προσπίπτωσι, τρόπῳ τῷ ἐξ ἐμέο ὑποκειμένῳ ἀκέο.» ταῦτα ἐπιλεξάμενος ὁ πολυκράτης καί νόῳ λαβών ὥς οἱ εὖ ὑπετίθετο [ὁ] ἄμασις, ἐδίζητο ἐπ' ᾧ ἄν μάλιστα τήν ψυχήν ἀσηθείη ἀπολομένῳ τῶν κειμηλίων, διζήμενος δ' εὕρισκε τόδε. ἦν οἱ σφρηγίς τήν ἐφόρεε χρυσόδετος, σμαράγδου μέν λίθου ἐοῦσα, ἔργον δέ ἦν θεοδώρου τοῦ τηλεκλέος σαμίου. ἐπεί ὦν ταύτην οἱ ἐδόκεε ἀποβαλεῖν, ἐποίεε τοιάδε: πεντηκόντερον πληρώσας ἀνδρῶν ἐσέβη ἐς αὐτήν, μετά δέ ἀναγαγεῖν ἐκέλευε ἐς τό πέλαγος: ὡς δέ ἀπό τῆς νήσου ἑκάς ἐγένετο, περιελόμενος τήν σφρηγῖδα πάντων ὁρώντων τῶν συμπλόων ῥίπτει ἐς τό πέλαγος. τοῦτο δέ ποιήσας ἀπέπλεε, ἀπικόμενος δέ ἐς τά οἰκία συμφορῇ ἐχρᾶτο. πέμπτῃ δέ ἤ ἕκτῃ ἡμέρῃ ἀπό τούτων τάδε οἱ συνήνεικε γενέσθαι. ἀνήρ ἁλιεύς λαβών ἰχθύν μέγαν τε καί καλόν ἠξίου μιν πολυκράτεϊ δῶρον δοθῆναι. φέρων δή ἐπί τάς θύρας πολυκράτεϊ ἔφη ἐθέλειν ἐλθεῖν ἐς ὄψιν, χωρήσαντος δέ οἱ τούτου ἔλεγε διδούς τόν ἰχθύν: «ὦ βασιλεῦ, ἐγώ τόνδε ἑλών οὐκ ἐδικαίωσα φέρειν ἐς ἀγορήν, καίπερ ἐών ἀποχειροβίοτος, ἀλλά μοι ἐδόκεε σέο τε εἶναι ἄξιος καί τῆς σῆς ἀρχῆς: σοί δή μιν φέρων δίδωμι.» ὁ δέ ἡσθείς τοῖσι ἔπεσι ἀμείβεται τοῖσδε: «κάρτα τε εὖ ἐποίησας καί χάρις διπλή τῶν τε λόγων καί τοῦ δώρου: καί σε ἐπί δεῖπνον καλέομεν.» ὁ μέν δή ἁλιεύς μέγα ποιεύμενος ταῦτα ἤιε ἐς τά οἰκία. τόν δέ ἰχθύν τάμνοντες οἱ θεράποντες εὑρίσκουσι ἐν τῇ νηδύϊ αὐτοῦ ἐνεοῦσαν τήν πολυκράτεος σφρηγῖδα: ὡς δέ εἶδόν τε καί ἔλαβον τάχιστα, ἔφερον κεχαρηκότες παρά τόν πολυκράτεα, διδόντες δέ οἱ τήν σφρηγῖδα ἔλεγον ὅτεῳ τρόπῳ εὑρέθη. τόν δέ ὡς ἐσῆλθε θεῖον εἶναι τό πρῆγμα, γράφει ἐς βυβλίον πάντα τά ποιήσαντά μιν οἷα καταλελάβηκε, γράψας δέ ἐς αἴγυπτον ἐπέθηκε. ἐπιλεξάμενος δέ ὁ ἄμασις τό βυβλίον τό παρά τοῦ πολυκράτεος ἧκον, ἔμαθε ὅτι ἐκκομίσαι τε ἀδύνατον εἴη ἀνθρώπῳ ἄνθρωπον ἐκ τοῦ μέλλοντος γίνεσθαι πρήγματος καί ὅτι οὐκ εὖ τελευτήσειν μέλλοι πολυκράτης εὐτυχέων τά πάντα, ὅς καί τά ἀποβάλλοι εὑρίσκοι. πέμψας δέ οἱ κήρυκα ἐς σάμον διαλύεσθαι ἔφη τήν ξεινίην. τοῦδε δέ εἵνεκεν ταῦτα ἐποίεε, ἵνα μή συντυχίης δεινῆς τε καί μεγάλης πολυκράτεα καταλαβούσης αὐτός ἀλγήσειε τήν ψυχήν ὡς περί ξείνου ἀνδρός. ἐπί τοῦτον δή ὦν τόν πολυκράτεα εὐτυχέοντα τά πάντα ἐστρατεύοντο λακεδαιμόνιοι ἐπικαλεσαμένων τῶν μετά ταῦτα κυδωνίην τήν ἐν κρήτῃ κτισάντων σαμίων. πέμψας δέ κήρυκα λάθρῃ σαμίων πολυκράτης παρά καμβύσην τόν κύρου συλλέγοντα στρατόν ἐπ' αἴγυπτον, ἐδεήθη ὅκως ἄν καί παρ' ἑωυτόν πέμψας ἐς σάμον δέοιτο στρατοῦ. καμβύσης δέ ἀκούσας τούτων προθύμως ἔπεμπε ἐς σάμον δεησόμενος πολυκράτεος στρατόν ναυτικόν ἅμα πέμψαι ἑωυτῷ ἐπ' αἴγυπτον. ὁ δέ ἐπιλέξας τῶν ἀστῶν τούς ὑπώπτευε μάλιστα ἐς ἐπανάστασιν ἀπέπεμπε τεσσεράκοντα τριήρεσι, ἐντειλάμενος καμβύσῃ ὀπίσω τούτους μή ἀποπέμπειν. οἱ μέν δή λέγουσι τούς ἀποπεμφθέντας σαμίων ὑπό πολυκράτεος οὐκ ἀπικέσθαι ἐς αἴγυπτον, ἀλλ' ἐπείτε ἐγένοντο ἐν καρπάθῳ πλέοντες, δοῦναι σφίσι λόγον, καί σφι ἁδεῖν τό προσωτέρω μηκέτι πλέειν: οἱ δέ λέγουσι ἀπικομένους τε ἐς αἴγυπτον καί φυλασσομένους ἐνθεῦτεν αὐτούς ἀποδρῆναι. καταπλέουσι δέ ἐς τήν σάμον πολυκράτης νηυσί ἀντιάσας ἐς μάχην κατέστη: νικήσαντες δέ οἱ κατιόντες ἀπέβησαν ἐς τήν νῆσον, πεζομαχήσαντες δέ ἐν αὐτῇ ἑσσώθησαν καί οὕτω δή ἔπλεον ἐς λακεδαίμονα. εἰσί δέ οἵ λέγουσι τούς ἀπ' αἰγύπτου νικῆσαι πολυκράτεα, λέγοντες ἐμοί δοκέειν οὐκ ὀρθῶς: οὐδέν γάρ ἔδεέ σφεας λακεδαιμονίους ἐπικαλέεσθαι, εἴ περ αὐτοί ἦσαν ἱκανοί πολυκράτεα παραστήσασθαι. πρός δέ τούτοισι οὐδέ <ὁ> λόγος αἱρέει, τῷ ἐπίκουροί τε μισθωτοί καί τοξόται οἰκήιοι ἦσαν πλήθεϊ πολλοί, τοῦτον ὑπό τῶν κατιόντων σαμίων ἐόντων ὀλίγων ἑσσωθῆναι. τῶν δ' ὑπ' ἑωυτῷ ἐόντων πολιητέων τά τέκνα καί τάς γυναῖκας ὁ πολυκράτης ἐς τούς νεωσοίκους συνειλήσας εἶχε ἑτοίμους, ἤν ἄρα προδιδῶσι οὗτοι πρός τούς κατιόντας, ὑποπρῆσαι αὐτοῖσι τοῖσι νεωσοίκοισι. ἐπείτε δέ οἱ ἐξελασθέντες σαμίων ὑπό πολυκράτεος ἀπίκοντο ἐς τήν σπάρτην, καταστάντες ἐπί τούς ἄρχοντας ἔλεγον πολλά οἷα κάρτα δεόμενοι. οἱ δέ σφι τῇ πρώτῃ καταστάσι ὑπεκρίναντο τά μέν πρῶτα λεχθέντα ἐπιλεληθέναι, τά δέ ὕστερα οὐ συνιέναι. μετά δέ ταῦτα δεύτερα καταστάντες ἄλλο μέν εἶπον οὐδέν, θύλακον δέ φέροντες ἔφασαν τόν θύλακον ἀλφίτων δέεσθαι. οἱ δέ σφι ὑπεκρίναντο τῷ θυλάκῳ περιεργάσθαι: βοηθέειν δ' ὦν ἔδοξε αὐτοῖσι. καί ἔπειτα παρασκευασάμενοι ἐστρατεύοντο λακεδαιμόνιοι ἐπί σάμον, ὡς μέν σάμιοι λέγουσι, εὐεργεσίας ἐκτίνοντες ὅτι σφι πρότεροι αὐτοί νηυσί ἐβοήθησαν ἐπί μεσσηνίους, ὡς δέ λακεδαιμόνιοι λέγουσι, οὐκ οὕτω τιμω ρῆσαι δεομένοισι σαμίοισι ἐστρατεύοντο ὡς τείσασθαι βουλόμενοι τοῦ κρητῆρος τῆς ἁρπαγῆς, τόν ἦγον κροίσῳ, καί τοῦ θώρηκος, τόν αὐτοῖσι ἄμασις ὁ αἰγύπτου βασιλεύς ἔπεμψε δῶρον. καί γάρ θώρηκα ἐληίσαντο τῷ προτέρῳ ἔτεϊ ἤ τόν κρητῆρα οἱ σάμιοι, ἐόντα μέν λίνεον καί ζῴων ἐνυφασμένων συχνῶν, κεκοσμημένον δέ χρυσῷ καί εἰρίοισι ἀπό ξύλου: τῶν δέ εἵνεκα θωμάσαι ἄξιον ἁρπεδόνη ἑκάστη τοῦ θώρηκος ποιέει: ἐοῦσα γάρ λεπτή ἔχει ἁρπεδόνας ἐν ἑωυτῇ τριηκοσίας καί ἑξήκοντα, πάσας φανεράς. τοιοῦτος ἕτερός ἐστι καί τόν ἐν λίνδῳ ἀνέθηκε τῇ ἀθηναίῃ ἄμασις. συνεπελάβοντο δέ τοῦ στρατεύματος τοῦ ἐπί σάμον ὥστε γενέσθαι καί κορίνθιοι προθύμως. ὕβρισμα γάρ καί [ἐς] τούτους εἶχε ἐκ τῶν σαμίων γενόμενον <τρίτῃ> γενεῇ πρότερον τοῦ στρατεύματος τούτου, <οὐ> κατά δέ τόν αὐτόν χρόνον τοῦ κρητῆρος τῇ ἁρπαγῇ γεγονός. κερκυραίων γάρ παῖδας τριηκοσίους ἀνδρῶν τῶν πρώτων περίανδρος ὁ κυψέλου ἐς σάρδις ἀπέπεμψε παρά ἀλυάττην ἐπ' ἐκτομῇ. προσσχόντων δέ ἐς τήν σάμον τῶν ἀγόντων τούς παῖδας κορινθίων, πυθόμενοι οἱ σάμιοι τόν λόγον, ἐπ' οἷσι ἀγοίατο ἐς σάρδις, πρῶτα μέν τούς παῖδας ἐδίδαξαν ἱροῦ ἅψασθαι ἀρτέμιδος, μετά δέ οὐ περιορῶντες ἀπέλκειν τούς ἱκέτας ἐκ τοῦ ἱροῦ, σιτίων δέ τούς παῖδας ἐργόντων τῶν κορινθίων, ἐποιήσαντο οἱ σάμιοι ὁρτήν, τῇ καί νῦν ἔτι χρέωνται κατά ταὐτά. νυκτός γάρ ἐπιγενομένης, ὅσον χρόνον ἱκέτευον οἱ παῖδες, ἵστασαν χορούς παρθένων τε καί ἠιθέων, ἱστάντες δέ τούς χορούς τρωκτά σησάμου τε καί μέλιτος ἐποιήσαντο νόμον φέρεσθαι, ἵνα ἁρπάζοντες οἱ τῶν κερκυραίων παῖδες ἔχοιεν τροφήν. ἐς τοῦτο δέ τόδε ἐγίνετο, ἐς ὅ οἱ κορίνθιοι τῶν παίδων οἱ φύλακοι οἴχοντο ἀπολιπόντες: τούς δέ παῖδας ἀπήγαγον ἐς κέρκυραν οἱ σάμιοι. εἰ μέν νυν περιάνδρου τελευτήσαντος τοῖσι κορινθίοισι φίλια ἦν πρός τούς κερκυραίους, οἱ δέ οὐκ ἄν συνελάβοντο τοῦ στρατεύματος τοῦ ἐπί σάμον ταύτης εἵνεκεν τῆς αἰτίης: νῦν δέ αἰεί ἐπείτε ἔκτισαν τήν νῆσον εἰσί ἀλλήλοισι διάφοροι ἐόντες ὅμαιμοι. τούτων ὦν εἵνεκεν ἀπεμνησικάκεον τοῖσι σαμίοισι οἱ κορίνθιοι. ἀπέπεμπε δέ ἐς σάρδις ἐπ' ἐκτομῇ περίανδρος τῶν πρώτων κερκυραίων ἐπιλέξας τούς παῖδας τιμωρεόμενος: πρότεροι γάρ οἱ κερκυραῖοι ἦρξαν ἐς αὐτόν πρῆγμα ἀτάσθαλον ποιήσαντες. ἐπείτε γάρ τήν ἑωυτοῦ γυναῖκα μέλισσαν περίανδρος ἀπέκτεινε, συμφορήν τοιήνδε οἱ ἄλλην συνέβη πρός τῇ γεγονυίῃ γενέσθαι. ἦσάν οἱ ἐκ μελίσσης δύο παῖδες, ἡλικίην ὁ μέν ἑπτακαίδεκα, ὁ δέ ὀκτωκαίδεκα ἔτεα γεγονώς. τούτους ὁ μητροπάτωρ προκλέης, ἐών ἐπιδαύρου τύραννος, μεταπεμψάμενος παρ' ἑωυτόν ἐφιλοφρονέετο, ὡς οἰκός ἦν θυγατρός ἐόντας τῆς ἑωυτοῦ παῖδας. ἐπείτε δέ σφεας ἀπεπέμπετο, εἶπε προπέμπων αὐτούς: «ἆρα ἴστε, ὦ παῖδες, ὅς ὑμέων τήν μητέρα ἀπέκτεινε;» τοῦτο τό ἔπος ὁ μέν πρεσβύτερος αὐτῶν ἐν οὐδενί λόγῳ ἐποιήσατο: ὁ δέ νεώτερος, τῷ οὔνομα ἦν λυκόφρων, ἤλγησε ἀκούσας οὕτω ὥστε ἀπικόμενος ἐς τήν κόρινθον ἅτε φονέα τῆς μητρός τόν πατέρα οὔτε προσεῖπε, διαλεγομένῳ τε οὔ τι προσδιελέγετο ἱστορέοντί τε λόγον οὐδένα ἐδίδου. τέλος δέ μιν περιθύμως ἔχων ὁ περίανδρος ἐξελαύνει ἐκ τῶν οἰκίων. ἐξελάσας δέ τοῦτον ἱστόρεε τόν πρεσβύτερον τά σφι ὁ μητροπάτωρ διελέχθη. ὁ δέ οἱ ἀπηγέετο ὥς σφεας φιλοφρόνως ἐδέξατο, ἐκείνου δέ τοῦ ἔπεος τό σφι ὁ προκλέης ἀποστέλλων εἶπε, ἅτε οὐ νόῳ λαβών, οὐκ ἐμέμνητο. περίανδρος δέ οὐδεμίαν μηχανήν ἔφη εἶναι μή οὔ σφι ἐκεῖνον ὑποθέσθαι τι, ἐλιπάρεέ τε ἱστορέων: ὁ δέ ἀναμνησθείς εἶπε καί τοῦτο. περίανδρος δέ νόῳ λαβών [καί τοῦτο] καί μαλακόν ἐνδιδόναι βουλόμενος οὐδέν, τῇ ὁ ἐξελασθείς ὑπ' αὐτοῦ παῖς δίαιταν ἐποιέετο, ἐς τούτους πέμπων ἄγγελον ἀπηγόρευε μή μιν δέκεσθαι οἰκίοισι: ὁ δέ ὅκως ἀπελαυνόμενος ἔλθοι ἐς ἄλλην οἰκίην, ἀπηλαύνετ' ἄν καί ἀπό ταύτης, ἀπειλέοντός τε τοῦ περιάνδρου τοῖσι δεξαμένοισι καί ἐξέργειν κελεύοντος. ἀπελαυνόμενος δ' ἄν ἤιε ἐπ' ἑτέρην τῶν ἑταίρων: οἱ δέ ἅτε περιάνδρου ἐόντα παῖδα, καίπερ δειμαίνοντες, ὅμως ἐδέκοντο. τέλος δέ ὁ περίανδρος κήρυγμα ἐποιήσατο, ὅς ἄν ἤ οἰκίοισι ὑποδέξηταί μιν ἤ προσδιαλεχθῇ, ἱρήν ζημίην τοῦτον τῷ ἀπόλλωνι ὀφείλειν, ὅσην δή εἴπας. πρός ὦν δή τοῦτο τό κήρυγμα οὔτε τίς οἱ διαλέγεσθαι οὔτε οἰκίοισι δέκεσθαι ἤθελε: πρός δέ οὐδέ αὐτός ἐκεῖνος ἐδικαίου πειρᾶσθαι ἀπειρημένου, ἀλλά διακαρτερέων ἐν τῇσι στοιῇσι ἐκαλινδέετο. τετάρτῃ δέ ἡμέρῃ ἰδών μιν ὁ περίανδρος ἀλουσίῃσί τε καί ἀσιτίῃσι συμπεπτωκότα οἴκτιρε: ὑπείς δέ τῆς ὀργῆς ἤιε ἆσσον καί ἔλεγε: «ὦ παῖ, κότερα τούτων αἱρετώτερά ἐστι, ταῦτα τά νῦν ἑκών πρήσσεις, ἤ τήν τυραννίδα καί τἀγαθά τά νῦν ἐγώ ἔχω, ταῦτα ἐόντα τῷ πατρί ἐπιτήδεον παραλαμβάνειν; ὅς ἐών ἐμός τε παῖς καί κορίνθου τῆς εὐδαίμονος βασιλεύς ἀλήτην βίον εἵλεο, ἀντιστατέων τε καί ὀργῇ χρεώμενος ἐς τόν σέ ἥκιστα ἐχρῆν. εἰ γάρ τις συμφορή ἐν αὐτοῖσι ἐγγέγονε, ἐξ ἧς ὑποψίην ἐς ἐμέ ἔχεις, ἐμοί τε αὕτη γέγονε καί ἐγώ αὐτῆς τό πλέον μέτοχός εἰμι, ὅσῳ αὐτός σφεα ἐξεργασάμην. σύ δέ μαθών ὅσῳ φθονέεσθαι κρέσσον ἐστί ἤ οἰκτίρεσθαι, ἅμα τε ὁκοῖόν τι ἐς τούς τοκέας καί ἐς τούς κρέσσονας τεθυμῶσθαι, ἄπιθι ἐς τά οἰκία.» περίανδρος μέν τούτοισι αὐτόν κατελάμβανε, ὁ δέ ἄλλο μέν οὐδέν ἀμείβεται τόν πατέρα, ἔφη δέ μιν ἱρήν ζημίην ὀφείλειν τῷ θεῷ ἑωυτῷ ἐς λόγους ἀπικόμενον. μαθών δέ ὁ περίανδρος ὡς ἄπορόν τι τό κακόν εἴη τοῦ παιδός καί ἀνίκητον, ἐξ ὀφθαλμῶν μιν ἀποπέμπεται στείλας πλοῖον ἐς κέρκυραν: ἐπεκράτεε γάρ καί ταύτης. ἀποστείλας δέ τοῦτον ὁ περίανδρος ἐστρατεύετο ἐπί τόν πενθερόν προκλέα, ὡς τῶν παρεόντων οἱ πρηγμάτων ἐόντα αἰτιώτατον, καί εἷλε μέν τήν ἐπίδαυρον, εἷλε δέ αὐτόν προκλέα καί ἐζώγρησε. ἐπεί δέ τοῦ χρόνου προβαίνοντος ὅ τε περίανδρος παρηβήκεε καί συνεγινώσκετο ἑωυτῷ οὐκέτι εἶναι δυνατός τά πρήγματα ἐπορᾶν τε καί διέπειν, πέμψας ἐς τήν κέρκυραν ἀπεκάλεε τόν λυκόφρονα ἐπί τήν τυραννίδα: ἐν γάρ δή τῷ πρεσβυτέρῳ τῶν παίδων <νόον> οὐκ ἐνώρα, ἀλλά οἱ κατεφαίνετο εἶναι νωθέστερος. ὁ δέ λυκόφρων οὐδέ ἀνακρίσιος ἠξίωσε τόν φέροντα τήν ἀγγελίην. περίανδρος δέ περιεχόμενος τοῦ νεηνίεω δεύτερα ἀπέστειλε ἐπ' αὐτόν τήν ἀδελφεήν, ἑωυτοῦ δέ θυγατέρα, δοκέων μιν μάλιστα ταύτῃ ἄν πείθεσθαι. ἀπικομένης δέ ταύτης καί λεγούσης: ὦ παῖ, βούλεαι τήν τε τυραννίδα ἐς ἄλλους πεσεῖν καί τόν οἶκον τοῦ πατρός διαφορηθέντα μᾶλλον ἤ αὐτός σφεα ἀπελθών ἔχειν; ἄπιθι ἐς τά οἰκία, παῦσαι σεωυτόν ζημιῶν. φιλοτιμίη κτῆμα σκαιόν: μή τῷ κακῷ τό κακόν ἰῶ. πολλοί τῶν δικαίων τά ἐπιεικέστερα προτιθεῖσι. πολλοί δέ ἤδη τά μητρώια διζήμενοι τά πατρώια ἀπέβαλον. τυραννίς χρῆμα σφαλερόν, πολλοί δέ αὐτῆς ἐρασταί εἰσι, ὁ δέ γέρων τε ἤδη καί παρηβηκώς: μή δῷς τά σεωυτοῦ ἀγαθά ἄλλοισι.« ἡ μέν δή τά ἐπαγωγότατα διδαχθεῖσα ὑπό τοῦ πατρός ἔλεγε πρός αὐτόν: ὁ δέ ὑποκρινόμενος ἔφη οὐδαμά ἥξειν ἐς κόρινθον, ἔστ' ἄν πυνθάνηται περιεόντα τόν πατέρα. ἀπαγγειλάσης δέ ταύτης ταῦτα τό τρίτον περίανδρος κήρυκα πέμπει βουλόμενος αὐτός μέν ἐς κέρκυραν ἥκειν, ἐκεῖνον δέ ἐκέλευε ἐς κόρινθον ἀπικόμενον διάδοχον γίνεσθαι τῆς τυραννίδος. καταινέσαντος δ' ἐπί τούτοισι τοῦ παιδός ὁ μέν περίανδρος ἐστέλλετο ἐς τήν κέρκυραν, ὁ δέ παῖς οἱ ἐς τήν κόρινθον. μαθόντες δέ οἱ κερκυραῖοι τούτων ἕκαστα, ἵνα μή σφι περίανδρος ἐς τήν χώρην ἀπίκηται, κτείνουσι τόν νεηνίσκον. ἀντί τούτων μέν περίανδρος κερκυραίους ἐτιμωρέετο. λακεδαιμόνιοι δέ στόλῳ μεγάλῳ ὡς ἀπίκοντο, ἐπολιόρκεον σάμον. προσβαλόντες δέ πρός τό τεῖχος τοῦ μέν πρός θαλάσσῃ ἑστεῶτος πύργου κατά τό προάστειον τῆς πόλιος ἐπέβησαν, μετά δέ αὐτοῦ βοηθήσαντος πολυκράτεος χειρί πολλῇ ἀπηλάσθησαν. κατά δέ τόν ἐπάνω πύργον τόν ἐπί τῆς ῥάχιος τοῦ ὄρεος ἐπεόντα ἐπεξῆλθον οἵ τε ἐπίκουροι καί αὐτῶν σαμίων συχνοί, δεξάμενοι δέ τούς λακεδαιμονίους ἐπ' ὀλίγον χρόνον ἔφευγον ὀπίσω: οἱ δέ ἐπισπόμενοι ἔκτεινον. εἰ μέν νυν οἱ παρεόντες λακεδαιμονίων ὅμοιοι ἐγένοντο <πάντες> ταύτην τήν ἡμέρην ἀρχίῃ τε καί λυκώπῃ, αἱρέθη ἄν σάμος. ἀρχίης γάρ καί λυκώπης μοῦνοι συνεσπεσόντες φεύγουσι ἐς τό τεῖχος τοῖσι σαμίοισι καί ἀποκληισθέντες τῆς ὀπίσω ὁδοῦ ἀπέθανον ἐν τῇ πόλι τῇ σαμίων. τρίτῳ δέ ἀπ' ἀρχίεω τούτου γεγονότι ἄλλῳ ἀρχίῃ τῷ σαμίου τοῦ ἀρχίεω αὐτός ἐν πιτάνῃ συνεγενόμην (δήμου γάρ τούτου ἦν), ὅς ξείνων πάντων μάλιστα ἐτίμα τε σαμίους καί οἱ τῷ πατρί ἔφη σάμιον τοὔνομα τεθῆναι, ὅτι οἱ ὁ πατήρ ἀρχίης ἐν σάμῳ ἀριστεύσας ἐτελεύτησε: τιμᾶν δέ σαμίους ἔφη, διότι ταφῆναί οἱ τόν πάππον δημοσίῃ εὖ ὑπό σαμίων. λακεδαιμόνιοι δέ, ὥς σφι τεσσεράκοντα ἐγεγόνεσαν ἡμέραι πολιορκέουσι σάμον ἐς τό πρόσω τε οὐδέν προεκόπτετο τῶν πρηγμάτων, ἀπαλλάσσοντο ἐς πελοπόννησον. ὡς δέ ὁ ματαιότερος λόγος ὅρμηται λέγεσθαι, πολυκράτεα ἐπιχώριον νόμισμα κόψαντα πολλόν μολύβδου καταχρυσώσαντα δοῦναί σφι, τούς δέ δεξαμένους οὕτω δή ἀπαλλάσσεσθαι. ταύτην πρώτην στρατηίην ἐς τήν ἀσίην λακεδαιμόνιοι δωριέες ἐποιήσαντο. οἱ δ' ἐπί τόν πολυκράτεα στρατευσάμενοι σαμίων, ἐπεί οἱ λακεδαιμόνιοι αὐτούς ἀπολείπειν ἔμελλον, καί αὐτοί ἀπέπλεον ἐς σίφνον. χρημάτων γάρ ἐδέοντο, τά δέ τῶν σιφνίων πρήγματα ἤκμαζε τοῦτον τόν χρόνον, καί νησιω τέων μάλιστα ἐπλούτεον, ἅτε ἐόντων αὐτοῖσι ἐν τῇ νήσῳ χρυσέων καί ἀργυρέων μετάλλων, οὕτω ὥστε ἀπό τῆς δεκάτης τῶν γινομένων αὐτόθεν χρημάτων θησαυρός ἐν δελφοῖσι ἀνάκειται ὅμοια τοῖσι πλουσιωτάτοισι: αὐτοί δέ τά γινόμενα τῷ ἐνιαυτῷ ἑκάστῳ χρήματα διενέμοντο. ὅτε ὦν ἐποιεῦντο τόν θησαυρόν, ἐχρέωντο τῷ χρηστηρίῳ εἰ αὐτοῖσι τά παρεόντα ἀγαθά οἷά τέ ἐστι πολλόν χρόνον παραμένειν: ἡ δέ πυθίη ἔχρησέ σφι τάδε: »ἀλλ' ὅταν ἐν σίφνῳ πρυτανήια λευκά γένηται λεύκοφρύς τ' ἀγορή, τότε δή δεῖ φράδμονος ἀνδρός φράσσασθαι ξύλινόν τε λόχον κήρυκά τ' ἐρυθρόν«. τοῖσι δέ σιφνίοισι ἦν τότε ἡ ἀγορή καί τό πρυτανήιον παρίῳ λίθῳ ἠσκημένα. τοῦτον τόν χρησμόν οὐκ οἷοί τε ἦσαν γνῶναι οὔτε τότε ἰθύς οὔτε τῶν σαμίων ἀπιγμένων. ἐπείτε γάρ τάχιστα πρός τήν σίφνον προσῖσχον οἱ σάμιοι, ἔπεμπον τῶν νεῶν μίαν πρέσβεας ἄγουσαν ἐς τήν πόλιν. τό δέ παλαιόν ἅπασαι αἱ νέες ἦσαν μιλτηλιφέες: καί ἦν τοῦτο τό ἡ πυθίη προηγόρευε τοῖσι σιφνίοισι φυλάξασθαι τόν ξύλινον λόχον κελεύουσα καί κήρυκα ἐρυθρόν. ἀπικόμενοι ὦν οἱ ἄγγελοι ἐδέοντο τῶν σιφνίων δέκα τάλαντά σφι χρῆσαι: οὐ φασκόντων δέ χρήσειν τῶν σιφνίων αὐτοῖσι οἱ σάμιοι τούς χώρους αὐτῶν ἐπόρθεον. πυθόμενοι δ' ἰθύς ἧκον οἱ σίφνιοι βοηθέοντες καί συμβαλόντες αὐτοῖσι ἑσσώθησαν, καί αὐτῶν πολλοί ἀπεκληίσθησαν τοῦ ἄστεος ὑπό τῶν σαμίων. καί αὐτούς μετά ταῦτα ἑκατόν τάλαντα ἔπρηξαν. παρά δέ ἑρμιονέων νῆσον ἀντί χρημάτων παρέλαβον, ὑδρέαν τήν ἐπί πελοποννήσῳ, καί αὐτήν τροιζηνίοισι παρακατέθεντο: αὐτοί δέ κυδωνίην τήν ἐν κρήτῃ ἔκτισαν, οὐκ ἐπί τοῦτο πλέοντες ἀλλά ζακυνθίους ἐξελῶντες ἐκ τῆς νήσου. ἔμειναν δ' ἐν ταύτῃ καί εὐδαιμόνησαν ἐπ' ἔτεα πέντε, ὥστε τά ἱρά τά ἐν κυδωνίῃ ἐόντα νῦν οὗτοί εἰσι οἱ ποιήσαντες καί τόν τῆς δικτύνης νηόν. ἕκτῳ δέ ἔτεϊ αἰγινῆται αὐτούς ναυμαχίῃ νικήσαντες ἠνδραποδίσαντο μετά κρητῶν, καί τῶν νεῶν καπρίους ... ἐχουσέων τάς πρῴρας ἠκρωτηρίασαν καί ἀνέθεσαν ἐς τό ἱρόν τῆς ἀθηναίης ἐν αἰγίνῃ. ταῦτα δέ ἐποίησαν ἔγκοτον ἔχοντες σαμίοισι αἰγινῆται: πρότεροι γάρ σάμιοι ἐπ' ἀμφικράτεος βασιλεύοντος ἐν σάμῳ στρατευσάμενοι ἐπ' αἴγιναν μεγάλα κακά ἐποίησαν αἰγινήτας καί ἔπαθον ὑπ' ἐκείνων: ἡ μέν αἰτίη αὕτη. ἐμήκυνα δέ περί σαμίων μᾶλλον, ὅτι σφι τρία ἐστί μέγιστα ἁπάντων ἑλλήνων ἐξεργασμένα, ὄρεός τε ὑψηλοῦ ἐς πεντήκοντα καί ἑκατόν ὀργυιάς, τούτου ὄρυγμα κάτωθεν ἀρξάμενον, ἀμφίστομον: τό μέν μῆκος τοῦ ὀρύγματος ἑπτά στάδιοί εἰσι, τό δέ ὕψος καί εὖρος ὀκτώ ἑκάτερον πόδες: διά παντός δέ αὐτοῦ ἄλλο ὄρυγμα εἰκοσίπηχυ βάθος ὀρώρυκται, τρίπουν δέ τό εὖρος, δι' οὗ τό ὕδωρ ὀχετευόμενον διά σωλήνων παραγίνεται ἐς τήν πόλιν ἀγόμενον ἀπό μεγάλης πηγῆς: ἀρχιτέκτων δέ τοῦ ὀρύγματος τούτου ἐγένετο μεγαρεύς εὐπαλῖνος ναυστρόφου. τοῦτο μέν δή ἕν τῶν τριῶν ἐστι: δεύτερον δέ περί λιμένα χῶμα ἐν θαλάσσῃ, βάθος καί εἴκοσι ὀργυιέων, μῆκος δέ τοῦ χώματος μέζον δύο σταδίων. τρίτον δέ σφι ἐξέργασται νηός μέγιστος πάντων νηῶν τῶν ἡμεῖς ἴδμεν, τοῦ ἀρχιτέκτων πρῶτος ἐγένετο ῥοῖκος φίλεω <ἀνήρ> ἐπιχώριος. τούτων εἵνεκεν μᾶλλόν τι περί σαμίων ἐμήκυνα. καμβύσῃ δέ τῷ κύρου χρονίζοντι περί αἴγυπτον καί παραφρονήσαντι ἐπανιστέαται ἄνδρες μάγοι δύο ἀδελφεοί, τῶν τόν ἕτερον κατελελοίπεε τῶν οἰκίων μελεδωνόν ὁ καμβύσης. οὗτος δή ὦν οἱ ἐπανέστη μαθών τε τόν σμέρδιος θάνατον ὡς κρύπτοιτο γενόμενος, καί ὡς ὀλίγοι εἴησαν οἱ ἐπιστάμενοι αὐτόν περσέων, οἱ δέ πολλοί περιεόντα μιν εἰδείησαν. πρός ταῦτα βουλεύσας τάδε ἐπεχείρησε τοῖσι βασιληίοισι. ἦν οἱ ἀδελφεός, τόν εἶπά οἱ συνεπαναστῆναι, οἰκώς μάλιστα τό εἶδος σμέρδι τῷ κύρου, τόν ὁ καμβύσης, ἐόντα ἑωυτοῦ ἀδελφεόν, ἀπέκτεινε: ἦν τε δή ὅμοιος <τό> εἶδος τῷ σμέρδι καί δή καί οὔνομα τὠυτό εἶχε σμέρδιν. τοῦτον τόν ἄνδρα ἀναγνώσας ὁ μάγος πατιζείθης ὥς οἱ αὐτός πάντα διαπρήξει, εἷσε ἄγων ἐς τόν βασιλήιον θρόνον. ποιήσας δέ τοῦτο κήρυκας τῇ τε ἄλλῃ διέπεμπε καί δή καί ἐς αἴγυπτον προερέοντα τῷ στρατῷ ὡς σμέρδιος τοῦ κύρου ἀκουστέα εἴη τοῦ λοιποῦ ἀλλ' οὐ καμβύσεω. οἵ τε δή ὦν ἄλλοι κήρυκες προηγόρευον ταῦτα καί δή καί ὁ ἐπ' αἴγυπτον ταχθείς (εὕρισκε γάρ καμβύσην καί τόν στρατόν ἐόντα τῆς συρίης ἐν ἀγβατάνοισι) προηγόρευε στάς ἐς μέσον τά ἐντεταλμένα ἐκ τοῦ μάγου. καμβύσης δέ ἀκούσας ταῦτα [ἐκ] τοῦ κήρυκος καί ἐλπίσας μιν λέγειν ἀληθέα αὐτός τε προδεδόσθαι ἐκ πρηξάσπεος (πεμφθέντα γάρ αὐτόν ὡς ἀποκτενέοντα σμέρδιν οὐ ποιῆσαι ταῦτα), βλέψας ἐς τόν πρηξάσπεα εἶπε: »πρήξασπες, οὕτω μοι διέπρηξας τό τοι προσέθηκα πρῆγμα;« ὁ δέ εἶπε: »ὦ δέσποτα, οὐκ ἔστι ταῦτα ἀληθέα, ὅκως κοτέ τοι σμέρδις ἀδελφεός ὁ σός ἐπανέστηκε, οὐδέ ὅκως τι ἐξ ἐκείνου τοῦ ἀνδρός νεῖκός τοι ἔσται ἤ μέγα ἤ σμικρόν: ἐγώ γάρ αὐτός ποιήσας τά σύ με ἐκέλευες ἔθαψά μιν χερσί τῇσι ἐμεωυτοῦ. εἰ μέν νυν οἱ τεθνεῶτες ἀνεστᾶσι, προσδέκεό τοι καί ἀστυάγεα τόν μῆδον ἐπαναστήσεσθαι: εἰ δ' ἔστι ὥσπερ πρό τοῦ, οὐ μή τί τοι ἔκ γε ἐκείνου νεώτερον ἀνα βλάστῃ. νῦν ὦν μοι δοκέει μεταδιώξαντας τόν κήρυκα ἐξετάζειν εἰρωτῶντας παρ' ὅτεο ἥκων προαγορεύει ἡμῖν σμέρδιος βασιλέος ἀκούειν.« ταῦτα εἴπαντος πρηξάσπεος, ἤρεσε γάρ καμβύσῃ, αὐτίκα μεταδίωκτος γενόμενος ὁ κῆρυξ ἧκε: ἀπιγμένον δέ μιν εἴρετο ὁ πρηξάσπης τάδε: »ὤνθρωπε, φής γάρ ἥκειν παρά σμέρδιος τοῦ κύρου ἄγγελος, νῦν ὦν εἴπας τήν ἀληθείην ἄπιθι χαίρων, κότερα αὐτός τοι σμέρδις φαινόμενος ἐς ὄψιν ἐνετέλλετο ταῦτα ἤ τῶν τις ἐκείνου ὑπηρετέων.« ὁ δέ εἶπε. »ἐγώ σμέρδιν μέν τόν κύρου, ἐξ ὅτεο βασιλεύς καμβύσης ἤλασε ἐς αἴγυπτον, οὔκω ὄπωπα: ὁ δέ μοι μάγος, τόν καμβύσης ἐπίτροπον τῶν οἰκίων ἀπέδεξε, οὗτος ταῦτα ἐνετείλατο, φάς σμέρδιν τόν κύρου εἶναι τόν ταῦτα ἐπιθέμενον εἶπαι πρός ὑμέας.« ὁ μέν δή σφι ἔλεγε οὐδέν ἐπικαταψευσάμενος, καμβύσης δέ εἶπε: »πρήξασπες, σύ μέν οἷα ἀνήρ ἀγαθός ποιήσας τό κελευόμενον αἰτίην ἐκπέφευγας: ἐμοί δέ τίς ἄν εἴη περσέων ὁ ἐπανεστεώς ἐπιβατεύων τοῦ σμέρδιος οὐνόματος;« ὁ δέ εἶπε: »ἐγώ μοι δοκέω συνιέναι τό γεγονός τοῦτο, ὦ βασιλεῦ: οἱ μάγοι εἰσί τοι <οἱ> ἐπανεστεῶτες, τόν τε ἔλιπες μελεδωνόν τῶν οἰκίων πατιζείθης καί ὁ τούτου ἀδελφεός σμέρδις.« ἐνθαῦτα ἀκούσαντα καμβύσην τό σμέρδιος οὔνομα ἔτυψε ἡ ἀληθείη τῶν τε λόγων καί τοῦ ἐνυπνίου: ὅς ἐδόκεε ἐν τῷ ὕπνῳ ἀπαγγεῖλαί τινά οἱ ὡς σμέρδις ἱζόμε νος ἐς τόν βασιλήιον θρόνον ψαύσειε τῇ κεφαλῇ τοῦ οὐρανοῦ. μαθών δέ ὡς μάτην ἀπολωλεκώς εἴη τόν ἀδελφεόν, ἀπέκλαιε σμέρδιν: ἀποκλαύσας δέ καί περιημεκτήσας τῇ ἁπάσῃ συμφορῇ ἀναθρῴσκει ἐπί τόν ἵππον, ἐν νόῳ ἔχων τήν ταχίστην ἐς σοῦσα στρατεύεσθαι ἐπί τόν μάγον. καί οἱ ἀναθρῴσκοντι ἐπί τόν ἵππον τοῦ κολεοῦ τοῦ ξίφεος ὁ μύκης ἀποπίπτει, γυμνωθέν δέ τό ξίφος παίει τόν μηρόν. τρωματισθείς δέ κατά τοῦτο τῇ αὐτός πρότερον τόν τῶν αἰγυπτίων θεόν ἆπιν ἔπληξε, ὥς οἱ καιρίην ἔδοξε τετύφθαι, εἴρετο ὁ καμβύσης ὅ τι τῇ πόλι οὔνομα εἴη: οἱ δέ εἶπαν ὅτι ἀγβάτανα. τῷ δέ ἔτι πρότερον ἐκέχρητο ἐκ βουτοῦς πόλιος ἐν ἀγβατάνοισι τελευτήσειν τόν βίον. ὁ μέν δή ἐν τοῖσι μηδικοῖσι ἀγβατάνοισι ἐδόκεε τελευτήσειν γηραιός, ἐν τοῖσί οἱ ἦν τά πάντα πρήγματα, τό δέ χρηστήριον <ἐν> τοῖσι ἐν συρίῃ ἀγβατάνοισι ἔλεγε ἄρα. καί δή ὡς τότε ἐπειρόμενος ἐπύθετο τῆς πόλιος τό οὔνομα, ὑπό τῆς συμφορῆς τῆς τε ἐκ τοῦ μάγου ἐκπεπληγμένος καί τοῦ τρώματος ἐσωφρόνησε, συλλαβών δέ τό θεοπρόπιον εἶπε: »ἐνθαῦτα καμβύσην τόν κύρου ἐστί πεπρωμένον τελευτᾶν.« τότε μέν τοσαῦτα. ἡμέρῃσι δέ ὕστερον ὡς εἴκοσι μεταπεμψάμενος περσέων τῶν παρεόντων τούς λογιμωτάτους ἔλεγέ σφι τάδε: »ὦ πέρσαι, καταλελάβηκέ με, τό πάντων μάλιστα ἔκρυπτον πρηγμάτων, τοῦτο ἐς ὑμέας ἐκφῆναι. ἐγώ γάρ ἐών ἐν αἰγύπτῳ εἶδον ὄψιν ἐν τῷ ὕπνῳ, τήν μηδαμά ὤφελον ἰδεῖν: ἐδόκεον δέ μοι ἄγγελον ἐλθόντα ἐξ οἴκου ἀγγέλλειν ὡς σμέρδις ἱζόμενος ἐς τόν βασιλήιον θρόνον ψαύσειε τῇ κεφαλῇ τοῦ οὐρανοῦ. δείσας δέ μή ἀπαιρεθέω τήν ἀρχήν πρός τοῦ ἀδελφεοῦ, ἐποίησα ταχύτερα ἤ σοφώτερα: ἐν τῇ γάρ ἀνθρωπηίῃ φύσι οὐκ ἐνῆν ἄρα τό μέλλον γίνεσθαι ἀποτρέπειν, ἐγώ δέ ὁ μάταιος πρηξάσπεα ἀποπέμπω ἐς σοῦσα ἀποκτενέοντα σμέρδιν. ἐξεργασθέντος δέ κακοῦ τοσούτου ἀδέως διαιτώμην, οὐδαμά ἐπιλεξάμενος μή κοτέ τίς μοι σμέρδιος ὑπαραιρημένου ἄλλος ἐπανασταίη ἀνθρώπων. πάντως δέ τοῦ μέλλοντος ἔσεσθαι ἁμαρτών ἀδελφεοκτόνος τε οὐδέν δέον γέγονα καί τῆς βασιληίης οὐδέν ἧσσον ἐστέρημαι: σμέρδις γάρ δή ἦν ὁ μάγος τόν μοι ὁ δαίμων προέφαινε ἐν τῇ ὄψι ἐπαναστήσεσθαι. τό μέν δή ἔργον ἐξέργασταί μοι, καί σμέρδιν τόν κύρου μηκέτι ὑμῖν ἐόντα λογίζεσθε: οἱ δέ ὑμῖν μάγοι κρατέουσι τῶν βασιληίων, τόν τε ἔλιπον ἐπίτροπον τῶν οἰκίων καί ὁ ἐκείνου ἀδελφεός σμέρδις. τόν μέν νυν μάλιστα χρῆν ἐμέο αἰσχρά πρός τῶν μάγων πεπονθότος τιμωρέειν ἐμοί, οὗτος μέν ἀνοσίῳ μόρῳ τετελεύτηκε ὑπό τῶν ἑωυτοῦ οἰκηιοτάτων: τούτου δέ μηκέτι ἐόντος, δεύτερα τῶν λοιπῶν ὑμῖν, ὦ πέρσαι, γίνεταί μοι ἀναγκαιότατον ἐντέλλεσθαι τά θέλω μοι γενέσθαι τελευτῶν τόν βίον. καί δή ὑμῖν τάδε ἐπισκήπτω θεούς τούς βασιληίους ἐπικαλέων, καί πᾶσι ὑμῖν καί μάλιστα ἀχαιμενιδέων τοῖσι πα ρεοῦσι, μή περιιδεῖν τήν ἡγεμονίην αὖτις ἐς μήδους περιελθοῦσαν, ἀλλ' εἴτε δόλῳ ἔχουσι αὐτήν κτησάμενοι, δόλῳ ἀπαιρεθῆναι ὑπό ὑμέων, εἴτε καί σθένεΐ τεῳ κατεργασάμενοι, σθένεϊ κατά τό καρτερόν ἀνασώσασθαι. καί ταῦτα μέν ποιεῦσι ὑμῖν γῆ τε καρπόν ἐκφέροι καί γυναῖκές τε καί ποῖμναι τίκτοιεν, ἐοῦσι ἐς τόν ἅπαντα χρόνον ἐλευθέροισι: μή ἀνασωσαμένοισι δέ τήν ἀρχήν μηδ' ἐπιχειρήσασι [ἀνασῴζειν] τά ἐναντία τούτοισι ἀρῶμαι ὑμῖν γενέσθαι, καί πρός ἔτι τούτοισι τό τέλος περσέων ἑκάστῳ ἐπιγενέσθαι οἷον ἐμοί ἐπιγέγονε.« ἅμα τε εἴπας ταῦτα ὁ καμβύσης ἀπέκλαιε πᾶσαν τήν ἑωυτοῦ πρῆξιν. πέρσαι δέ ὡς τόν βασιλέα εἶδον ἀνακλαύσαντα, πάντες τά τε ἐσθῆτος ἐχόμενα εἶχον, ταῦτα κατηρείκοντο καί οἰμωγῇ ἀφθόνῳ διεχρέωντο. μετά δέ ταῦτα ὡς ἐσφακέλισέ τε τό ὀστέον καί ὁ μηρός τάχιστα ἐσάπη, ἀπήνεικε καμβύσην τόν κύρου, βασιλεύσαντα μέν τά πάντα ἑπτά ἔτεα καί πέντε μῆνας, ἄπαιδα δέ τό παράπαν ἐόντα ἔρσενος καί θήλεος γόνου. περσέων δέ τοῖσι παρεοῦσι ἀπιστίη πολλή ὑπεκέχυτο τούς μάγους ἔχειν τά πρήγματα, ἀλλ' ἠπιστέατο ἐπί διαβολῇ εἰπεῖν καμβύσην τά εἶπε περί τοῦ σμέρδιος θανάτου, ἵνα οἱ ἐκπολεμωθῇ πᾶν τό περσικόν. οὗτοι μέν νυν ἠπιστέατο σμέρδιν τόν κύρου βασιλέα ἐνεστεῶτα: δεινῶς γάρ καί ὁ πρηξάσπης ἔξαρνος ἦν μή μέν ἀποκτεῖναι σμέρδιν: οὐ γάρ ἦν οἱ ἀσφαλές καμβύσεω τετελευτηκότος φάναι τόν κύρου υἱόν ἀπολωλεκέναι αὐτοχειρίῃ. ὁ δέ δή μάγος τελευτήσαντος καμβύσεω ἀδέως ἐβασίλευσε, ἐπιβατεύων τοῦ ὁμωνύμου σμέρδιος τοῦ κύρου, μῆνας ἑπτά τούς ἐπιλοίπους καμβύσῃ ἐς τά ὀκτώ ἔτεα τῆς πληρώσιος: ἐν τοῖσι ἀπεδέξατο ἐς τούς ὑπηκόους πάντας εὐεργεσίας μεγάλας, ὥστε ἀποθανόντος αὐτοῦ πόθον ἔχειν πάντας τούς ἐν τῇ ἀσίῃ, πάρεξ αὐτῶν περσέων: διαπέμψας γάρ ὁ μάγος ἐς πᾶν ἔθνος τῶν ἦρχε προεῖπε ἀτελείην εἶναι στρατηίης καί φόρου ἐπ' ἔτεα τρία. προεῖπε μέν δή ταῦτα αὐτίκα ἐνιστάμενος ἐς τήν ἀρχήν, ὀγδόῳ δέ μηνί ἐγένετο κατάδηλος τρόπῳ τοιῷδε. ὀτάνης ἦν φαρνάσπεω μέν παῖς, γένεϊ δέ καί χρήμασι ὅμοιος τῷ πρώτῳ περσέων. οὗτος ὁ ὀτάνης πρῶτος ὑπώπτευσε τόν μάγον ὡς οὐκ εἴη ὁ κύρου σμέρδις ἀλλ' ὅς περ ἦν, τῇδε συμβαλόμενος, ὅτι τε οὐκ ἐξεφοίτα ἐκ τῆς ἀκροπόλιος καί ὅτι οὐκ ἐκάλεε ἐς ὄψιν ἑωυτῷ οὐδένα τῶν λογίμων περσέων. ὑποπτεύσας δέ μιν ἐποίεε τάδε. ἔσχε αὐτοῦ καμβύσης θυγατέρα, τῇ οὔνομα ἦν φαιδύμη: τήν αὐτήν δή ταύτην εἶχε τότε ὁ μάγος καί ταύτῃ τε συνοίκεε καί τῇσι ἄλλῃσι πάσῃσι τῇσι τοῦ καμβύσεω γυναιξί. πέμπων δή ὦν ὁ ὀτάνης παρά ταύτην τήν θυγατέρα ἐπυνθάνετο παρ' ὅτεῳ ἀνθρώπων κοιμῷτο, εἴτε μετά σμέρδιος τοῦ κύρου εἴτε μετά ἄλλου τεο. ἡ δέ οἱ ἀντέπεμπε φαμένη οὐ γινώσκειν: οὔτε γάρ τόν κύρου σμέρδιν ἰδέσθαι οὐδαμά οὔτε ὅστις εἴη ὁ συνοικέων αὐτῇ εἰδέναι. ἔπεμπε δεύτερα ὁ ὀτάνης λέγων: »εἰ μή αὐτή σμέρδιν τόν κύρου γινώσκεις, σύ δέ παρά ἀτόσσης πύθεο ὅτεῳ τούτῳ συνοικέει αὐτή τε ἐκείνη καί σύ: πάντως γάρ δή κου τόν γε ἑωυτῆς ἀδελφεόν γινώσκει«. ἀντιπέμπει πρός ταῦτα ἡ θυγάτηρ. »οὔτε ἀτόσσῃ δύναμαι ἐς λόγους ἐλθεῖν οὔτε ἄλλην οὐδεμίαν ἰδέσθαι τῶν συγκατημένων γυναικῶν: ἐπείτε γάρ τάχιστα οὗτος ὥνθρωπος, ὅστις κοτέ ἐστι, παρέλαβε τήν βασιληίην, διέσπειρε ἡμέας ἄλλην ἄλλῃ τάξας.« ἀκούοντι δέ ταῦτα τῷ ὀτάνῃ μᾶλλον κατεφαίνετο τό πρῆγμα. τρίτην δέ ἀγγελίην ἐσπέμπει παρ' αὐτήν λέγουσαν ταῦτα: »ὦ θύγατερ, δεῖ σε γεγονυῖαν εὖ κίνδυνον ἀναλαβέσθαι τόν ἄν ὁ πατήρ ὑποδύνειν κελεύῃ: εἰ γάρ δή μή ἐστι ὁ κύρου σμέρδις ἀλλά τόν καταδοκέω ἐγώ, οὔτοι μιν σοί τε συγκοιμώμενον καί τό περσέων κράτος ἔχοντα δεῖ χαίροντα ἀπαλλάσσειν, ἀλλά δοῦναι δίκην. νῦν ὦν ποίησον τάδε: ἐπεάν σοί συνεύδῃ καί μάθῃς αὐτόν κατυπνωμένον, ἄφασον αὐτοῦ τά ὦτα. καί ἤν μέν φαίνηται ἔχων ὦτα, νόμιζε σεωυτήν σμέρδι τῷ κύρου συνοικέειν, ἤν δέ μή ἔχων, σύ δέ τῷ μάγῳ σμέρδι.« ἀντιπέμπει πρός ταῦτα ἡ φαιδύμη φαμένη κινδυνεύσειν μεγάλως, ἤν ποιῇ ταῦτα: εἰ γάρ δή μή τυγχάνει τά ὦτα ἔχων, ἐπίλαμπτος δέ ἀφάσσουσα ἔσται, εὖ εἰδέναι ὡς ἀϊστώσει μιν: ὅμως μέντοι ποιήσειν ταῦτα. ἡ μέν δή ὑπεδέξατο ταῦτα τῷ πατρί κατεργάσεσθαι, τοῦ δέ μάγου τούτου τοῦ σμέρδιος κῦρος ὁ καμβύσεω ἄρχων τά ὦτα ἀπέταμε ἐπ' αἰτίῃ δή τινι οὐ σμικρῇ. ἡ ὦν δή φαιδύμη αὕτη, ἡ τοῦ ὀτάνεω θυγάτηρ, πάντα ἐπιτελέουσα τά ὑπεδέξατο τῷ πατρί, ἐπείτε αὐτῆς μέρος ἐγίνετο τῆς ἀπίξιος παρά τόν μάγον (ἐν περιτροπῇ γάρ δή αἱ γυναῖκες φοιτῶσι τοῖσι πέρσῃσι), ἐλθοῦσα παρ' αὐτόν ηὗδε, ὑπνωμένου δέ καρτερῶς τοῦ μάγου ἤφασε τά ὦτα. μαθοῦσα δέ οὐ χαλεπῶς ἀλλ' εὐπετέως οὐκ ἔχοντα τόν ἄνδρα ὦτα, ὡς ἡμέρη τάχιστα ἐγεγόνεε, πέμψασα ἐσήμηνε τῷ πατρί τά γενόμενα. ὁ δέ ὀτάνης παραλαβών ἀσπαθίνην καί γωβρύην, περσέων τε πρώτους ἐόντας καί ἑωυτῷ ἐπιτηδεοτάτους ἐς πίστιν, ἀπηγήσατο πᾶν τό πρῆγμα. οἱ δέ καί αὐτοί ἄρα ὑπώπτευον οὕτω τοῦτο ἔχειν, ἀνενείκαντος δέ τοῦ ὀτάνεω τούς λόγους ἐδέξαντο. καί ἔδοξέ σφι ἕκαστον ἄνδρα περσέων προσεταιρίσασθαι τοῦτον ὅτεῳ πιστεύει μάλιστα. ὀτάνης μέν νυν ἐσάγεται ἰνταφρένεα, γωβρύης δέ μεγάβυζον, ἀσπαθίνης δέ ὑδάρνεα. γεγονότων δέ τούτων ἕξ παραγίνεται ἐς τά σοῦσα δαρεῖος ὁ ὑστάσπεος ἐκ περσέων ἥκων: τούτων γάρ δή ἦν οἱ ὁ πατήρ ὕπαρχος. ἐπεί ὦν οὗτος ἀπίκετο, τοῖσι ἕξ τῶν περσέων ἔδοξε καί δαρεῖον προσεταιρίσασθαι. συνελθόντες δέ οὗτοι ἐόντες ἑπτά ἐδίδοσαν σφίσι λόγους [καί πίστις]. ἐπείτε δέ ἐς δαρεῖον ἀπίκετο γνώμην ἀποφαίνεσθαι, ἔλεγέ σφι τάδε: »ἐγώ ταῦτα ἐδόκεον μέν αὐτός μοῦνος ἐπίστασθαι, ὅτι τε ὁ μάγος εἴη ὁ βασιλεύων καί σμέρδις ὁ κύρου τετελεύτηκε: καί αὐτοῦ τούτου εἵνεκεν ἥκω σπουδῇ ὡς συστήσων ἐπί τῷ μάγῳ θάνατον. ἐπείτε δέ συνήνεικε ὥστε καί ὑμέας εἰδέναι καί μή μοῦνον ἐμέ, ποιέειν αὐτίκα μοι δοκέει καί μή ὑπερβάλλεσθαι: οὐ γάρ ἄμεινον.« εἶπε πρός ταῦτα ὁ ὀτάνης: »ὦ παῖ ὑστάσπεος, εἶς τε πατρός ἀγαθοῦ καί ἐκφαίνειν ἔοικας σεωυτόν ἐόντα τοῦ πατρός οὐδέν ἥσσω. τήν μέντοι ἐπιχείρησιν ταύτην μή οὕτω συντάχυνε ἀβούλως, ἀλλ' ἐπί τό σωφρονέστερον αὐτήν λάμβανε: δεῖ γάρ πλέονας γενομένους οὕτως ἐπιχειρέειν.« λέγει πρός ταῦτα δαρεῖος: »ἄνδρες οἱ παρεόντες, τρόπῳ τῷ εἰρημένῳ ἐξ ὀτάνεω εἰ χρήσεσθε, ἐπίστασθε ὅτι ἀπολέεσθε κάκιστα: ἐξοίσει γάρ τις πρός τόν μάγον, ἰδίῃ περιβαλλόμενος ἑωυτῷ κέρδεα. μάλιστα μέν νυν ὠφείλετε ἐπ' ὑμέων αὐτῶν βαλλόμενοι ποιέειν ταῦτα: ἐπείτε δέ ὑμῖν ἀναφέρειν ἐς πλέονας ἐδόκεε καί ἐμοί ὑπερέθεσθε, ἤ ποιέωμεν σήμερον ἤ ἴστε ὑμῖν ὅτι ἤν ὑπερπέσῃ ἡ νῦν ἡμέρη, ὡς οὐκ ἄλλος φθάς ἐμέο κατήγορος ἔσται, ἀλλά σφεα αὐτός ἐγώ κατερέω πρός τόν μάγον.« λέγει πρός ταῦτα ὁ ὀτάνης, ἐπειδή ὥρα σπερχόμενον δαρεῖον: »ἐπείτε ἡμέας συνταχύνειν ἀναγκάζεις καί ὑπερβάλλεσθαι οὐκ ἐᾷς, ἴθι ἐξηγέο αὐτός ὅτεῳ τρόπῳ πάριμεν ἐς τά βασιλήια καί ἐπιχειρήσομεν αὐτοῖσι. φυλακάς γάρ δή διεστεώσας οἶδάς κου καί αὐτός, εἰ μή ἰδών, ἀλλ' ἀκούσας: τάς τέῳ τρόπῳ περήσομεν;« ἀμείβεται δαρεῖος τοῖσδε: »ὀτάνη, ἦ πολλά ἐστι τά λόγῳ μέν οὐκ οἷά τε δηλῶσαι, ἔργῳ δέ: ἄλλα δ' ἐστί τά λόγῳ μέν οἷά τε, ἔργον δέ οὐδέν ἀπ' αὐτῶν λαμπρόν γίνεται. ὑμεῖς δέ ἴστε φυλακάς τάς κατεστεώσας ἐούσας οὐδέν χαλεπάς παρελθεῖν. τοῦτο μέν γάρ ἡμέων ἐόντων τοιῶνδε οὐδείς ὅστις οὐ παρήσει, τά μέν κου καταιδεόμενος ἡμέας, τά δέ κου καί δειμαίνων: τοῦτο δέ ἔχω αὐτός σκῆψιν εὐπρεπεστάτην τῇ πάριμεν, φάς ἄρτι τε ἥκειν ἐκ περσέων καί βούλεσθαί τι ἔπος παρά τοῦ πατρός σημῆναι τῷ βασιλέϊ. ἔνθα γάρ τι δεῖ ψεῦδος λέγεσθαι, λεγέσθω. τοῦ γάρ αὐτοῦ γλιχόμεθα οἵ τε ψευδόμενοι καί οἱ τῇ ἀληθείῃ διαχρεώμενοι: οἱ μέν γε ψεύδονται τότε ἐπεάν τι μέλλωσι τοῖσι ψεύδεσι πείσαντες κερδήσεσθαι, οἱ δ' ἀληθίζονται ἵνα τι τῇ ἀληθείη ἐπισπάσωνται κέρδος καί τις μᾶλλόν σφι ἐπιτράπηται. οὕτω οὐ ταὐτά ἀσκέοντες τὠυτοῦ περιεχόμεθα. εἰ δέ μηδέν κερδήσεσθαι μέλλοιεν, ὁμοίως ἄν ὅ τε ἀληθιζόμενος ψευδής εἴη καί ὁ ψευδόμενος ἀληθής. ὅς ἄν μέν νυν τῶν πυλουρῶν ἑκών παρίῃ, αὐτῷ οἱ ἄμεινον ἐς χρόνον ἔσται: ὅς δ' ἄν ἀντιβαίνειν πειρᾶται, διαδεικνύσθω ἐνθαῦτα ἐών πολέμιος, καί ἔπειτα ὠσάμενοι ἔσω ἔργου ἐχώμεθα.« λέγει γωβρύης μετά ταῦτα: »ἄνδρες φίλοι, ἡμῖν κότε κάλλιον παρέξει ἀνασώσασθαι τήν ἀρχήν, ἤ εἴ γε μή οἷοί τε ἐσόμεθα αὐτήν ἀναλαβεῖν, ἀποθανεῖν; ὅτε γε ἀρχόμεθα μέν ἐόντες πέρσαι ὑπό μήδου ἀνδρός μάγου [τε], καί τούτου ὦτα οὐκ ἔχοντος: ὅσοι τε ὑμέων καμβύσῃ νοσέοντι παρεγένοντο, πάντως κου μέμνησθε τά ἐπέσκηψε πέρσῃσι τελευτῶν τόν βίον μή πειρωμένοισι ἀνακτᾶσθαι τήν ἀρχήν: τά τότε οὐκ ἐνεδεκόμεθα, ἀλλ' ἐπί διαβολῇ ἐδοκέομεν εἰπεῖν καμβύσην. νῦν ὦν τίθεμαι ψῆφον πείθεσθαι δαρείῳ καί μή διαλύεσθαι ἐκ τοῦ συλλόγου τοῦδε ἄλλ' ἤ ἰόντας ἐπί τόν μάγον ἰθέως.« ταῦτα εἶπε γωβρύης, καί πάντες ταύτῃ αἴνεον. ἐν ᾧ δέ οὗτοι ταῦτα ἐβουλεύοντο, ἐγίνετο κατά συντυχίην τάδε. τοῖσι μάγοισι ἔδοξε βουλευομένοισι πρηξάσπεα φίλον προσθέσθαι, ὅτι τε ἐπεπόνθεε πρός καμβύσεω ἀνάρσια, ὅς οἱ τόν παῖδα τοξεύσας ἀπολωλέκεε, καί διότι μοῦνος ἠπίστατο τόν σμέρδιος τοῦ κύρου θάνατον αὐτοχειρίῃ μιν ἀπολέσας, πρός δ' ἔτι ἐόντα ἐν αἴνῃ μεγίστῃ τόν πρηξάσπεα ἐν πέρσῃσι. τούτων δή μιν εἵνεκεν καλέσαντες φίλον προσεκτῶντο πίστι τε λαβόντες καί ὁρκίοισι ἦ μέν ἕξειν παρ' ἑωυτῷ μηδ' ἐξοίσειν μηδενί ἀνθρώπων τήν ἀπό σφέων ἀπάτην ἐς πέρσας γεγονυῖαν, ὑπισχνεόμενοι τά πάντα οἱ μύρια δώσειν. ὑποδεκομένου δέ τοῦ πρηξάσπεος ποιήσειν ταῦτα, ὡς ἀνέπεισάν μιν οἱ μάγοι, δεύτερα προσέφερον, αὐτοί μέν φάμενοι πέρσας πάντας συγκαλέειν ὑπό τό βασιλήιον τεῖχος, κεῖνον δ' ἐκέλευον ἀναβάντα ἐπί πύργον ἀγορεῦσαι ὡς ὑπό τοῦ κύρου σμέρδιος ἄρχονται καί ὑπ' οὐδενός ἄλλου. ταῦτα δέ οὕτω ἐνετέλλοντο ὡς πιστοτάτου δῆθεν ἐόντος αὐτοῦ ἐν πέρσῃσι, καί πολλάκις τε ἀποδεξαμένου γνώμην ὡς περιείη ὁ κύρου σμέρδις καί ἐξαρνησαμένου τόν φόνον αὐτοῦ. φαμένου δέ καί ταῦτα ἑτοίμου εἶναι ποιέειν τοῦ πρηξάσπεος, συγκαλέσαντες πέρσας οἱ μάγοι ἀνεβίβασαν αὐτόν ἐπί πύργον καί ἀγορεύειν ἐκέλευον. ὁ δέ τῶν μέν δή ἐκεῖνοι προσεδέοντο αὐτοῦ, τούτων μέν ἑκών ἐπελήθετο, ἀρξάμενος δέ ἀπ' ἀχαιμένεος ἐγενεηλόγησε τήν πατριήν τήν κύρου: μετά δέ, ὡς ἐς τοῦτον κατέβη, τελευτῶν ἔλεγε ὅσα ἀγαθά κῦρος πέρσας πεποιήκοι. διεξελθών δέ ταῦτα ἐξέφαινε τήν ἀληθείην, φάμενος πρότερον μέν κρύπτειν (οὐ γάρ οἱ εἶναι ἀσφαλές λέγειν τά γενόμενα), ἐν δέ τῷ παρεόντι ἀναγκαίην μιν καταλαμβάνειν φαίνειν: καί δή ἔλεγε τόν μέν κύρου σμέρδιν ὡς αὐτός ὑπό καμβύσεω ἀναγκαζόμενος ἀποκτείνειε, τούς μάγους δέ βασιλεύειν. πέρσῃσι δέ πολλά ἐπαρησάμενος εἰ μή ἀνακτησαίατο ὀπίσω τήν ἀρχήν καί τούς μάγους τεισαίατο, ἀπῆκε ἑωυτόν ἐπί κεφαλήν φέρεσθαι ἀπό τοῦ πύργου κάτω. πρηξάσπης μέν νυν ἐών τόν πάντα χρόνον ἀνήρ δόκιμος οὕτω ἐτελεύτησε. οἱ δέ δή ἑπτά τῶν περσέων ὡς ἐβουλεύσαντο αὐτίκα ἐπιχειρέειν τοῖσι μάγοισι καί μή ὑπερβάλλεσθαι, ἤισαν εὐξάμενοι τοῖσι θεοῖσι, τῶν περί πρηξάσπεα πρηχθέντων εἰδότες οὐδέν. ἔν τε δή τῇ ὁδῷ μέσῃ στείχοντες ἐγίνοντο καί τά περί πρηξάσπεα γεγονότα ἐπυνθάνοντο. ἐνθαῦτα ἐκστάντες τῆς ὁδοῦ ἐδίδοσαν αὖτις σφίσι λόγους, οἱ μέν ἀμφί τόν ὀτάνην πάγχυ κελεύοντες ὑπερβάλλεσθαι μηδέ οἰδεόντων τῶν πρηγμάτων ἐπιτίθεσθαι, οἱ δέ ἀμφί τόν δαρεῖον αὐτίκα τε ἰέναι καί τά δεδογμένα ποιέειν μηδέ ὑπερβάλλεσθαι. ὠθιζομένων δ' αὐτῶν ἐφάνη ἰρήκων ἑπτά ζεύγεα δύο αἰγυπιῶν ζεύγεα διώκοντα καί τίλλοντά τε καί ἀμύσσοντα. ἰδόντες δέ ταῦτα οἱ ἑπτά τήν τε δαρείου πάντες αἴνεον γνώμην καί ἔπειτα ἤισαν ἐπί τά βασιλήια τεθαρσηκότες τοῖσι ὄρνισι. ἐπιστᾶσι δέ ἐπί τάς πύλας ἐγίνετο οἷόν τι δαρείῳ ἡ γνώμη ἔφερε: καταιδεόμενοι γάρ οἱ φύλακοι ἄνδρας τούς περσέων πρώτους καί οὐδέν τοιοῦτο ὑποπτεύοντες ἐξ αὐτῶν ἔσεσθαι, παρίεσαν θείῃ πομπῇ χρεωμένους, οὐδ' ἐπειρώτα οὐδείς. ἐπείτε δέ καί παρῆλθον ἐς τήν αὐλήν, ἐνέκυρσαν τοῖσι τάς ἀγγελίας ἐσφέρουσι εὐνούχοισι, οἵ σφεας ἱστόρεον ὅ τι θέλοντες ἥκοιεν: καί ἅμα ἱστορέοντες τούτους τοῖσι πυλουροῖσι ἀπείλεον ὅτι σφέας παρῆκαν, ἶσχόν τε βουλομένους τούς ἑπτά ἐς τό πρόσω παριέναι. οἱ δέ διακελευσάμενοι καί σπασάμενοι τά ἐγχειρίδια τούτους μέν τούς ἴσχοντας αὐτοῦ ταύτῃ συγκεντέουσι, αὐτοί δέ ἤισαν δρόμῳ ἐς τόν ἀνδρεῶνα. οἱ δέ μάγοι ἔτυχον ἀμφότεροι τηνικαῦτα ἐόντες τε ἔσω καί τά ἀπό πρηξάσπεος γενόμενα ἐν βουλῇ ἔχοντες. ἐπεί ὦν εἶδον τούς εὐνούχους τεθορυβημένους τε καί βοῶντας, ἀνά τε ἔδραμον πάλιν ἀμφότεροι καί, ὡς ἔμαθον τό ποιεύμενον, πρός ἀλκήν ἐτράποντο: ὁ μέν δή αὐτῶν φθάνει τά τόξα κατελόμενος, ὁ δέ πρός τήν αἰχμήν ἐτράπετο. ἐνθαῦτα δή συνέμισγον ἀλλήλοισι. τῷ μέν δή τά τόξα ἀναλαβόντι αὐτῶν, ἐόντων τε ἀγχοῦ τῶν πολεμίων καί προσκειμένων, ἦν χρηστά οὐδέν: ὁ δ' ἕτερος τῇ αἰχμῇ ἠμύνετο καί τοῦτο μέν ἀσπαθίνην παίει ἐς τόν μηρόν, τοῦτο δέ ἰνταφρένεα ἐς τόν ὀφθαλμόν: καί ἐστερήθη μέν τοῦ ὀφθαλμοῦ ἐκ τοῦ τρώματος ὁ ἰνταφρένης, οὐ μέντοι ἀπέθανέ γε. τῶν μέν δή μάγων οὕτερος τρωματίζει τούτους, ὁ δέ ἕτερος, ἐπείτε οἱ τά τόξα οὐδέν χρηστά ἐγίνετο, ἦν γάρ δή θάλαμος ἐσέχων ἐς τόν ἀνδρεῶνα, ἐς τοῦτον καταφεύγει, θέλων αὐτοῦ προσθεῖναι τάς θύρας. καί οἱ συνεσπίπτουσι τῶν ἑπτά δύο, δαρεῖός τε καί γωβρύης: συμπλεκέντος δέ τοῦ γωβρύεω τῷ μάγῳ ὁ δαρεῖος ἐπεστεώς ἠπόρεε οἷα ἐν σκότεϊ, προμηθεόμενος μή πλήξῃ τόν γωβρύην. ὁρέων δέ μιν ἀργόν ἐπεστεῶτα ὁ γωβρύης εἴρετο ὅ τι οὐ χρᾶται τῇ χειρί. ὁ δέ εἶπε: »προμηθεόμενος σέο, μή πλήξω.« γωβρύης δέ ἀμείβετο: »ὤθεε τό ξίφος καί δι' ἀμφοτέρων.« δαρεῖος δέ πειθόμενος ὦσέ τε τό ἐγχειρίδιον καί ἔτυχέ κως τοῦ μάγου. ἀποκτείναντες δέ τούς μάγους καί ἀποταμόντες αὐτῶν τάς κεφαλάς τούς μέν τρωματίας ἑωυτῶν αὐτοῦ λείπουσι καί ἀδυνασίης εἵνεκεν καί φυλακῆς τῆς ἀκροπόλιος, οἱ δέ πέντε αὐτῶν ἔχοντες τῶν μάγων τάς κεφαλάς ἔθεον ἔξω, βοῇ τε καί πατάγῳ χρεώμενοι, καί πέρσας τούς ἄλλους ἐπεκαλέοντο ἐξηγεόμενοί τε τό πρῆγμα καί δεικνύντες τάς κεφαλάς: καί ἅμα ἔκτεινον πάντα τινά τῶν μάγων τόν ἐν ποσί γινόμενον. οἱ δέ πέρσαι μαθόντες τό τε γεγονός ἐκ τῶν ἑπτά καί τῶν μάγων τήν ἀπάτην ἐδικαίουν καί αὐτοί ἕτερα τοιαῦτα ποιέειν, σπασάμενοι δέ τά ἐγχειρίδια ἔκτεινον ὅκου τινά μάγον εὕρισκον: εἰ δέ μή νύξ ἐπελθοῦσα ἔσχε, ἔλιπον ἄν οὐδένα μάγον. ταύτην τήν ἡμέρην θεραπεύουσι πέρσαι κοινῇ μάλιστα τῶν ἡμερέων καί ἐν αὐτῇ ὁρτήν μεγάλην ἀνάγουσι, ἥ κέκληται ὑπό περσέων μαγοφόνια, ἐν τῇ μάγον οὐδένα ἔξεστι φανῆναι ἐς τό φῶς, ἀλλά κατ' οἴκους ἑωυτούς οἱ μάγοι ἔχουσι τήν ἡμέρην ταύτην. ἐπείτε δέ κατέστη ὁ θόρυβος καί ἐκτός πέντε ἡμερέων ἐγένετο, ἐβουλεύοντο οἱ ἐπαναστάντες τοῖσι μάγοισι περί τῶν πάντων πρηγμάτων, καί ἐλέχθησαν λόγοι ἄπιστοι μέν ἐνίοισι ἑλλήνων, ἐλέχθησαν δ' ὦν. ὀτάνης μέν ἐκέλευε ἐς μέσον πέρσῃσι καταθεῖναι τά πρήγματα, λέγων τάδε: »ἐμοί δοκέει ἕνα μέν ἡμέων μούναρχον μηκέτι γενέσθαι: οὔτε γάρ ἡδύ οὔτε ἀγαθόν. εἴδετε μέν γάρ τήν καμβύσεω ὕβριν ἐπ' ὅσον ἐπεξῆλθε, μετεσχήκατε δέ καί τῆς τοῦ μάγου ὕβριος. κῶς δ' ἄν εἴη χρῆμα κατηρτημένον μουναρχίη, τῇ ἔξεστι ἀνευθύνῳ ποιέειν τά βούλεται; καί γάρ ἄν τόν ἄριστον ἀνδρῶν πάντων στάντα ἐς ταύτην τήν ἀρχήν ἐκτός τῶν ἐωθότων νοημάτων στήσειε. ἐγγίνεται μέν γάρ οἱ ὕβρις ὑπό τῶν παρεόντων ἀγαθῶν, φθόνος δέ ἀρχῆθεν ἐμφύεται ἀνθρώπῳ. δύο δ' ἔχων ταῦτα ἔχει πᾶσαν κακότητα: τά μέν γάρ ὕβρι κεκορημένος ἔρδει πολλά καί ἀτάσθαλα, τά δέ φθόνῳ. καίτοι ἄνδρα γε τύραννον ἄφθονον ἔδει εἶναι, ἔχοντά γε πάντα τά ἀγαθά: τό δέ ὑπεναντίον τούτου ἐς τούς πολιήτας πέφυκε: φθονέει γάρ τοῖσι ἀρίστοισι περιεοῦσί τε καί ζώουσι, χαίρει δέ τοῖσι κακίστοισι τῶν ἀστῶν, διαβολάς δέ ἄριστος ἐνδέκεσθαι. ἀναρμοστότατον δέ πάντων: ἤν τε γάρ αὐτόν μετρίως θωμάζῃς, ἄχθεται ὅτι οὐ κάρτα θεραπεύεται, ἤν τε θεραπεύῃ τις κάρτα, ἄχθεται ἅτε θωπί. τά δέ δή μέγιστα ἔρχομαι ἐρέων: νόμαιά τε κινέει πάτρια καί βιᾶται γυναῖκας κτείνει τε ἀκρίτους. πλῆθος δέ ἄρχον πρῶτα μέν οὔνομα πάντων κάλλιστον ἔχει, ἰσονομίην. δεύτερα δέ τούτων τῶν ὁ μούναρχος ποιέει οὐδέν: πάλῳ μέν γάρ ἀρχάς ἄρχει, ὑπεύθυνον δέ ἀρχήν ἔχει, βουλεύματα δέ πάντα ἐς τό κοινόν ἀναφέρει. τίθεμαι ὦν γνώμην μετέντας ἡμέας μουναρχίην τό πλῆθος ἀέξειν: ἐν γάρ τῷ πολλῷ ἔνι τά πάντα.« ὀτάνης μέν δή ταύτην [τήν] γνώμην ἐσέφερε. μεγάβυζος δέ ὀλιγαρχίῃ ἐκέλευε ἐπιτρέπειν, λέγων τάδε: »τά μέν ὀτάνης εἶπε τυραννίδα παύων, λελέχθω κἀμοί ταῦτα: τά δ' ἐς τό πλῆθος ἄνωγε [κελεύων] φέρειν τό κράτος, γνώμης τῆς ἀρίστης ἡμάρτηκε. ὁμίλου γάρ ἀχρηίου οὐδέν ἐστι ἀσυνετώτερον οὐδέ ὑβριστότερον. καίτοι τυράννου ὕβριν φεύγοντας ἄνδρας ἐς δήμου ἀκολάστου ὕβριν πεσεῖν ἐστι οὐδαμῶς ἀνασχετόν: ὁ μέν γάρ εἴ τι ποιέει, γινώσκων ποιέει, τῷ δέ οὐδέ γινώσκειν ἔνι. κῶς γάρ ἄν γινώσκοι ὅς οὔτ' ἐδιδάχθη οὔτε εἶδε καλόν οὐδέν [οὐδ'] οἰκήιον, ὠθέει τε ἐμπεσών τά πρήγματα ἄνευ νόου, χειμάρρῳ ποταμῷ ἴκελος; δήμῳ μέν νυν, οἵ πέρσῃσι κακόν νοεῦσι, οὗτοι χράσθων: ἡμεῖς δέ ἀνδρῶν τῶν ἀρίστων ἐπιλέξαντες ὁμιλίην τούτοισι περιθέωμεν τό κράτος: ἐν γάρ δή τούτοισι καί αὐτοί ἐνεσόμεθα, ἀρίστων δέ ἀνδρῶν οἰκός ἄριστα βουλεύματα γίνεσθαι.« μεγάβυζος μέν δή ταύτην γνώμην ἐσέφερε. τρίτος δέ δαρεῖος ἀπεδείκνυτο γνώμην, λέγων: »ἐμοί δέ τά μέν εἶπε μεγάβυζος ἐς τό πλῆθος ἔχοντα δοκέει ὀρθῶς λέξαι, τά δέ ἐς ὀλιγαρχίην οὐκ ὀρθῶς. τριῶν γάρ προκειμένων καί πάντων τῷ λόγῳ ἀρίστων ἐόντων, δήμου τε ἀρίστου καί ὀλιγαρχίης καί μουνάρχου, πολλῷ τοῦτο προέχειν λέγω. ἀνδρός γάρ ἑνός τοῦ ἀρίστου οὐδέν ἄμεινον ἄν φανείη: γνώμῃ γάρ τοιαύτῃ χρεώμενος ἐπιτροπεύοι ἄν ἀμωμήτως τοῦ πλήθεος, σιγῷτό τε ἄν βουλεύματα ἐπί δυσμενέας ἄνδρας οὕτω μάλιστα. ἐν δέ ὀλιγαρχίῃ πολλοῖσι ἀρετήν ἐπασκέουσι ἐς τό κοινόν ἔχθεα ἴδια ἰσχυρά φιλέει ἐγγίνεσθαι: αὐτός γάρ ἕκαστος βουλόμενος κορυφαῖος εἶναι γνώμῃσί τε νικᾶν ἐς ἔχθεα μεγάλα ἀλλήλοισι ἀπικνέονται, ἐξ ὧν στάσιες ἐγγίνονται, ἐκ δέ τῶν στασίων φόνος, ἐκ δέ τοῦ φόνου ἀπέβη ἐς μουναρχίην: καί ἐν τούτῳ διέδεξε ὅσῳ ἐστί τοῦτο ἄριστον. δήμου τε αὖ ἄρχοντος ἀδύνατα μή οὐ κακότητα ἐγγίνεσθαι: κακότητος τοίνυν ἐγγινομένης ἐς τά κοινά ἔχθεα μέν οὐκ ἐγγίνεται τοῖσι κακοῖσι, φιλίαι δέ ἰσχυραί: οἱ γάρ κακοῦντες τά κοινά συγκύψαντες ποιεῦσι. τοῦτο δέ τοιοῦτο γίνεται ἐς ὅ ἄν προστάς τις τοῦ δήμου τούς τοιούτους παύσῃ: ἐκ δέ αὐτῶν θωμάζεται οὗτος δή ὑπό τοῦ δήμου, θωμαζόμενος δέ ἀν' ὦν ἐφάνη μούναρχος [ἐών]: καί ἐν τούτῳ δηλοῖ καί οὗτος ὡς ἡ μουναρχίη κράτιστον. ἑνί δέ ἔπεϊ πάντα συλλαβόντα εἰπεῖν, κόθεν ἡμῖν ἡ ἐλευθερίη ἐγένετο καί τέο δόντος; κότερα παρά [τοῦ] δήμου ἤ ὀλιγαρχίης ἤ μουνάρχου; ἔχω τοίνυν γνώμην ἡμέας ἐλευθερωθέντας διά ἕνα ἄνδρα τό τοιοῦτο περιστέλλειν, χωρίς τε τούτου πατρίους νόμους μή λύειν ἔχοντας εὖ: οὐ γάρ ἄμεινον.« γνῶμαι μέν δή τρεῖς αὗται προεκέατο, οἱ δέ τέσσερες τῶν ἑπτά ἀνδρῶν προσέθεντο ταύτῃ. ὡς δέ ἑσσώθη τῇ γνώμῃ ὁ ὀτάνης πέρσῃσι ἰσονομίην σπεύδων ποιῆσαι, ἔλεξε ἐς μέσον αὐτοῖσι τάδε: »ἄνδρες στασιῶται, δῆλα γάρ δή ὅτι δεῖ ἕνα γέ τινα ἡμέων βασιλέα γενέσθαι, ἤτοι κλήρῳ γε λαχόντα, ἤ ἐπιτρεψάντων τῷ περσέων πλήθεϊ τόν ἄν ἐκεῖνο ἕληται, ἤ ἄλλῃ τινί μηχανῇ: ἐγώ μέν νυν ὑμῖν οὐκ ἐναγωνιεῦμαι. οὔτε γάρ ἄρχειν οὔτε ἄρχεσθαι ἐθέλω: ἐπί τούτῳ δέ ὑπεξίσταμαι τῆς ἀρχῆς, ἐπ' ᾧ τε ὑπ' οὐδενός ὑμέων ἄρξομαι, οὔτε αὐτός ἐγώ οὔτε οἱ ἀπ' ἐμέο αἰεί γινόμενοι.« τούτου εἴπαντος ταῦτα ὡς συνεχώρεον οἱ ἕξ ἐπί τούτοισι, οὗτος μέν δή σφι οὐκ ἐνηγωνίζετο ἀλλ' ἐκ μέσου κατῆστο. καί νῦν αὕτη ἡ οἰκίη διατελέει μούνη ἐλευθέρη ἐοῦσα περσέων καί ἄρχεται τοσαῦτα ὅσα αὐτή θέλει, νόμους οὐκ ὑπερβαίνουσα τούς περσέων. οἱ δέ λοιποί τῶν ἑπτά ἐβουλεύοντο ὡς βασιλέα δικαιότατα στήσονται. καί σφι ἔδοξε ὀτάνῃ μέν καί τοῖσι ἀπό ὀτάνεω αἰεί γινομένοισι, ἤν ἐς ἄλλον τινά τῶν ἑπτά ἔλθῃ ἡ βασιληίη, ἐξαίρετα δίδοσθαι ἐσθῆτά τε μηδικήν ἔτεος ἑκάστου καί τήν πᾶσαν δωρεήν ἥ γίνεται ἐν πέρσῃσι τιμιωτάτη. τοῦδε δέ εἵνεκεν ἐβούλευσάν οἱ δίδοσθαι ταῦτα, ὅτι ἐβούλευσέ τε πρῶτος τό πρῆγμα καί συνέστησε αὐτούς. ταῦτα μέν δή ὀτάνῃ ἐξαίρετα. τάδε δέ ἐς τό κοινόν ἐβούλευσαν, παριέναι ἐς τά βασιλήια πάντα τόν βουλόμενον τῶν ἑπτά ἄνευ ἐσαγγελέος, ἤν μή τυγχάνῃ εὕδων μετά γυναικός βασιλεύς, γαμέειν δέ μή ἐξεῖναι ἄλλοθεν τῷ βασιλέϊ ἤ ἐκ τῶν συνεπαναστάντων. περί δέ τῆς βασιληίης ἐβούλευσαν τοιόνδε: ὅτεο ἄν ὁ ἵππος ἡλίου ἐπανατέλλοντος πρῶτος φθέγξηται ἐν τῷ προαστείῳ αὐτῶν ἐπιβεβηκότων, τοῦτον ἔχειν τήν βασιληίην. δαρείῳ δέ ἦν ἱπποκόμος ἀνήρ σοφός, τῷ οὔνομα ἦν οἰβάρης. πρός τοῦτον τόν ἄνδρα, ἐπείτε διελύθησαν, ἔλεξε δαρεῖος τάδε: »οἴβαρες, ἡμῖν δέδοκται περί τῆς βασιληίης ποιέειν κατά τάδε: ὅτεο ἄν ὁ ἵππος πρῶτος φθέγξηται ἅμα τῷ ἡλίῳ ἀνιόντι αὐτῶν ἐπαναβεβηκότων, τοῦτον ἔχειν τήν βασιληίην. νῦν ὦν εἴ τινα ἔχεις σοφίην, μηχανῶ ὡς ἄν ἡμεῖς σχῶμεν τοῦτο τό γέρας καί μή ἄλλος τις.« ἀμείβεται οἰβάρης τοῖσδε: »εἰ μέν δή, ὦ δέσποτα, ἐν τούτῳ τοί ἐστι ἤ βασιλέα εἶναι ἤ μή, θάρσεε τούτου εἵνεκεν καί θυμόν ἔχε ἀγαθόν, ὡς βασιλεύς οὐδείς ἄλλος πρό σέο ἔσται: τοιαῦτα ἔχω φάρμακα.« λέγει δαρεῖος: »εἰ τοίνυν τι τοιοῦτο ἔχεις σόφισμα, ὥρη μηχανᾶσθαι καί μή ἀναβάλλεσθαι, ὡς τῆς ἐπιούσης ἡμέρης ὁ ἀγών ἡμῖν ἔστι.« ἀκούσας ταῦτα ὁ οἰβάρης ποιέει τοιόνδε: ὡς ἐγίνετο ἡ νύξ, τῶν θηλέων ἵππων μίαν, τήν ὁ δαρείου ἵππος ἔστεργε μάλιστα, ταύτην ἀγαγών ἐς τό προάστειον κατέδησε καί ἐπήγαγε τόν δαρείου ἵππον καί τά μέν πολλά περιῆγε ἀγχοῦ, τῇ ἵππῳ ἐγχρίμπτων [τῇ θηλέῃ], τέλος δέ ἐπῆκε ὀχεῦσαι [τόν ἵππον]. ἅμ' ἡμέρῃ δέ διαφωσκούσῃ οἱ ἕξ κατά συνεθήκαντο παρῆσαν ἐπί τῶν ἵππων: διεξελαυνόντων δέ [κατά] τό προάστειον, ὡς κατά τοῦτο τό χωρίον ἐγίνοντο ἵνα τῆς παροιχομένης νυκτός κατεδέδετο ἡ θήλεα ἵππος, ἐνθαῦτα ὁ δαρείου ἵππος προσδραμών ἐχρεμέτισε. ἅμα δέ τῷ ἵππῳ τοῦτο ποιήσαντι ἀστραπή ἐξ αἰθρίης καί βροντή ἐγένετο. ἐπιγενόμενα δέ ταῦτα τῷ δαρείῳ ἐτελέωσέ μιν ὥσπερ ἐκ συνθέτου τέο γενόμενα: οἱ δέ καταθορόντες ἀπό τῶν ἵππων προσεκύνεον τόν δαρεῖον. οἱ μέν δή φασι τόν οἰβάρεα ταῦτα μηχανήσασθαι, οἱ δέ τοιάδε (καί γάρ ἐπ' ἀμφότερα λέγεται ὑπό περσέων), ὡς τῆς ἵππου ταύτης τῶν ἄρθρων ἐπιψαύσας τῇ χειρί ἔχοι αὐτήν κρύψας ἐν τῇσι ἀναξυρίσι: ὡς δέ ἅμα τῷ ἡλίῳ ἀνιόντι ἀπίεσθαι μέλλειν τούς ἵππους, τόν οἰβάρεα ταύτην ἐξείραντα τήν χεῖρα πρός τοῦ δαρείου ἵππου τούς μυκτῆρας προσενεῖκαι, τόν δέ αἰσθόμενον φριμάξασθαί τε καί χρεμετίσαι. δαρεῖός τε δή ὁ ὑστάσπεος βασιλεύς ἀπεδέδεκτο, καί οἱ ἦσαν ἐν τῇ ἀσίῃ πάντες κατήκοοι πλήν ἀραβίων, κύρου τε καταστρεψαμένου καί ὕστερον αὖτις καμβύσεω. ἀράβιοι δέ οὐδαμά κατήκουσαν ἐπί δουλοσύνῃ πέρσῃσι, ἀλλά ξεῖνοι ἐγένοντο παρέντες καμβύσην ἐπ' αἴγυπτον: ἀεκόντων γάρ ἀραβίων οὐκ ἄν ἐσβάλοιεν πέρσαι ἐς αἴγυπτον. γάμους τε τούς πρώτους ἐγάμεε πέρσῃσι ὁ δαρεῖος, κύρου μέν δύο θυγατέρας ἄτοσσάν τε καί ἀρτυστώνην, τήν μέν ἄτοσσαν προσυνοικήσασαν καμβύσῃ τε τῷ ἀδελφεῷ καί αὖτις τῷ μάγῳ, τήν δέ ἀρτυστώνην παρθένον: ἑτέρην δέ σμέρδιος τοῦ κύρου θυγατέρα ἔγημε, τῇ οὔνομα ἦν πάρμυς: ἔσχε δέ καί τήν τοῦ ὀτάνεω θυγατέρα, ἥ τόν μάγον κατάδηλον ἐποίησε. δυνάμιός τε πάντα οἱ ἐπιμπλέατο. πρῶτον μέν νυν τύπον ποιησάμενος λίθινον ἔστησε: ζῷον δέ οἱ ἐνῆν ἀνήρ ἱππεύς, ἐπέγραψε δέ [οἱ] γράμματα λέγοντα τάδε: »δαρεῖος ὁ ὑστάσπεος σύν τε τοῦ ἵππου τῇ ἀρετῇ (τό οὔνομα λέγων) καί οἰβάρεος τοῦ ἱπποκόμου ἐκτήσατο τήν περσέων βασιληίην.« ποιήσας δέ ταῦτα, ἐν πέρσῃσι ἀρχάς κατεστήσατο εἴκοσι, τάς αὐτοί καλέουσι σατραπηίας: καταστήσας δέ τάς ἀρχάς καί ἄρχοντας ἐπιστήσας ἐτάξατο φόρους οἱ προσιέναι κατά ἔθνεά τε καί πρός τοῖσι ἔθνεσι τούς πλησιοχώρους προστάσσων, καί ὑπερβαίνων τούς προσεχέας τά ἑκαστέρω ἄλλοισι ἄλλα ἔθνεα νέμων. ἀρχάς δέ καί φόρων πρόσοδον τήν ἐπέτειον κατά τάδε διεῖλε. τοῖσι μέν αὐτῶν ἀργύριον ἀπαγινέουσι εἴρητο βαβυλώνιον σταθμόν τάλαντον ἀπαγινέειν, τοῖσι δέ χρυσίον ἀπαγινέουσι εὐβοϊκόν: τό δέ βαβυλώνιον τάλαντον δύναται εὐβοΐδας ἑβδομήκοντα μνέας. ἐπί γάρ κύρου ἄρχοντος καί αὖτις καμβύσεω ἦν κατεστηκός οὐδέν φόρου πέρι, ἀλλά δῶρα ἀγίνεον. διά δέ ταύτην τήν ἐπίταξιν τοῦ φόρου καί παραπλήσια ταύτῃ ἄλλα λέγουσι πέρσαι ὡς δαρεῖος μέν ἦν κάπηλος, καμβύσης δέ δεσπότης, κῦρος δέ πατήρ, ὁ μέν ὅτι ἐκαπήλευε πάντα τά πρήγματα, ὁ δέ ὅτι χαλεπός τε ἦν καί ὀλίγωρος, ὁ δέ ὅτι ἤπιός τε καί ἀγαθά σφι πάντα ἐμηχανήσατο. ἀπό μέν δή ἰώνων καί μαγνήτων τῶν ἐν τῇ ἀσίῃ καί αἰολέων καί καρῶν καί λυκίων καί μιλυέων καί παμφύλων (εἷς γάρ ἦν οἱ τεταγμένος οὗτος φόρος) προσήιε τετρακόσια τάλαντα ἀργυρίου: οὗτος μέν δή πρῶτός οἱ νομός κατεστήκεε. ἀπό δέ μυσῶν καί λυδῶν καί λασονίων καί καβαλέων καί ὑτεννέων πεντακόσια τάλαντα: δεύτερος νομός οὗτος. ἀπό δέ ἑλλησποντίων τῶν ἐπί δεξιά ἐσπλέοντι καί φρυγῶν καί θρηίκων τῶν ἐν τῇ ἀσίῃ καί παφλαγόνων καί μαριανδυνῶν καί συρίων ἑξήκοντα καί τριηκόσια τάλαντα ἦν φόρος: νομός τρίτος οὗτος. ἀπό δέ κιλίκων ἵπποι τε λευκοί ἑξήκοντα καί τριηκόσιοι, ἑκάστης ἡμέρης εἷς γινόμενος, καί τάλαντα ἀργυρίου πεντακόσια: τούτων [δέ] τεσσεράκοντα μέν καί ἑκατόν ἐς τήν φρουρέουσαν ἵππον τήν κιλικίην χώρην ἀναισιμοῦτο, τά δέ τριηκόσια καί ἑξήκοντα δαρείῳ ἐφοίτα: νομός τέταρτος οὗτος. ἀπό δέ ποσιδηίου πόλιος, τήν ἀμφίλοχος ὁ ἀμφιάρεω οἴκισε ἐπ' οὔροισι τοῖσι κιλίκων τε καί συρίων, ἀρξάμενος ἀπό ταύτης μέχρι αἰγύπτου, πλήν μοίρης τῆς ἀραβίων (ταῦτα γάρ ἦν ἀτελέα), πεντήκοντα καί τριηκόσια τάλαντα φόρος ἦν: ἔστι δέ ἐν τῷ νομῷ τούτῳ φοινίκη τε πᾶσα καί συρίη ἡ παλαιστίνη καλεομένη καί κύπρος: νομός πέμπτος οὗτος. ἀπ' αἰγύπτου δέ καί λιβύων τῶν προσεχέων αἰγύπτῳ καί κυρήνης τε καί βάρκης (ἐς γάρ τόν αἰγύπτιον νομόν αὗται ἐκεκοσμέατο) ἑπτακόσια προσήιε τάλαντα, πάρεξ τοῦ ἐκ τῆς μοίριος λίμνης γινομένου ἀργυρίου, τό ἐγίνετο ἐκ τῶν ἰχθύων: τούτου τε δή χωρίς τοῦ ἀργυρίου καί τοῦ ἐπιμετρεομένου σίτου προσήιε [τά] ἑπτακόσια τάλαντα: πρός γάρ δυοκαίδεκα μυριάδας περσέων τε τοῖσι ἐν τῷ λευκῷ τείχεϊ τῷ ἐν μέμφι κατοικημένοισι καταμετρέουσι καί τοῖσι τούτων ἐπικούροισι: νομός ἕκτος οὗτος. σατταγύδαι δέ καί γανδάριοι καί δαδίκαι τε καί ἀπαρύται ἐς τὠυτό τεταγμένοι ἑβδομήκοντα καί ἑκατόν τάλαντα προσέφερον: νομός ἕβδομος οὗτος. ἀπό σούσων δέ καί τῆς ἄλλης κισσίων χώρης τριηκόσια: νομός ὄγδοος οὗτος. ἀπό βαβυλῶνος δέ καί τῆς λοιπῆς ἀσσυρίης χίλιά οἱ προσήιε τάλαντα ἀργυρίου καί παῖδες ἐκτομίαι πεντακόσιοι: νομός εἴνατος οὗτος. ἀπό δέ ἀγβατάνων καί τῆς λοιπῆς μηδικῆς καί παρικανίων καί ὀρθοκορυβαντίων πεντήκοντα [τε] καί τετρακόσια τάλαντα: νομός δέκατος οὗτος. κάσπιοι δέ καί παυσοί καί παντίμαθοί τε καί δαρεῖται ἐς τὠυτό συμφέροντες διηκόσια τάλαντα ἀπαγίνεον: νομός ἑνδέκατος οὗτος. ἀπό βακτριανῶν δέ ... μέχρι αἰγλῶν ἑξήκοντα καί τριηκόσια τάλαντα φόρος ἦν: νομός δυωδέκατος οὗτος. ἀπό πακτυϊκῆς δέ καί ἀρμενίων καί τῶν προσεχέων μέχρι τοῦ πόντου τοῦ εὐξείνου τετρακόσια τάλαντα: νομός τρίτος καί δέκατος οὗτος. ἀπό δέ σαγαρτίων καί σαραγγέων καί θαμαναίων καί οὐτίων καί μύκων καί τῶν ἐν τῇσι νήσοισι οἰκεόντων [τῶν] ἐν τῇ ἐρυθρῇ θαλάσσῃ, ἐν τῇσι τούς ἀνασπάστους καλεομένους κατοικίζει βασιλεύς, ἀπό τούτων πάντων ἑξακόσια τάλαντα ἐγίνετο φόρος: νομός τέταρτος καί δέκατος οὗτος. σάκαι δέ καί κάσπιοι πεντή κοντα καί διηκόσια ἀπαγίνεον τάλαντα: νομός πέμπτος καί δέκατος οὗτος. πάρθοι δέ καί χοράσμιοι καί σόγδοι τε καί ἄρειοι τριηκόσια τάλαντα: νομός ἕκτος καί δέκατος οὗτος. παρικάνιοι δέ καί αἰθίοπες οἱ ἐκ τῆς ἀσίης τετρακόσια τάλαντα ἀπαγίνεον: νομός ἕβδομος καί δέκατος οὗτος. ματιηνοῖσι δέ καί σάσπειρσι καί ἀλαροδίοισι διηκόσια ἐπετέτακτο τάλαντα: νομός ὄγδοος καί δέκατος οὗτος. μόσχοισι δέ καί τιβαρηνοῖσι καί μάκρωσι καί μοσσυνοίκοισι καί μαρσί τριηκόσια τάλαντα προείρητο: νομός εἴνατος καί δέκατος οὗτος ἰνδῶν δέ πλῆθός τε πολλῷ πλεῖστόν ἐστι πάντων τῶν ἡμεῖς ἴδμεν ἀνθρώπων καί φόρον ἀπαγίνεον πρός πάντας τούς ἄλλους ἑξήκοντα καί τριηκόσια τάλαντα ψήγματος: νομός εἰκοστός οὗτος. τό μέν δή ἀργύριον τό βαβυλώνιον πρός τό εὐβοϊκόν συμβαλλόμενον τάλαντον γίνεται τεσσεράκοντα καί πεντακόσια καί εἰνακισχίλια τάλαντα. τό δέ χρυσίον τρισκαιδεκαστάσιον λογιζομένων, τό ψῆγμα εὑρίσκεται ἐόν εὐβοϊκῶν ταλάντων ὀγδώκοντα καί ἑξακοσίων καί τετρακισχιλίων. τούτων ὦν πάντων συντιθέμενον τό πλῆθος εὐβοϊκά τάλαντα συνελέγετο ἐς τόν ἐπέτειον φόρον δαρείῳ μύρια καί τετρακισχίλια καί πεντακόσια καί ἑξήκοντα: τό δ' ἔτι τούτων ἔλασσον ἀπιείς οὐ λέγω. οὗτος δαρείῳ προσήιε φόρος ἀπό τῆς τε ἀσίης καί τῆς λιβύης ὀλιγαχόθεν: προϊόντος μέντοι τοῦ χρόνου καί ἀπό νήσων προσήιε ἄλλος φόρος καί τῶν ἐν τῇ εὐρώπῃ μέχρι θεσσαλίης οἰκημένων. τοῦτον τόν φόρον θησαυρίζει βασιλεύς τρόπῳ τοιῷδε: ἐς πίθους κεραμίνους τήξας καταχέει, πλήσας δέ τό ἄγγος περιαιρέει τόν κέραμον: ἐπεάν δέ δεηθῇ χρημάτων, κατακόπτει τοσοῦτο ὅσου ἄν ἑκάστοτε δέηται. αὗται μέν νυν ἀρχαί τε ἦσαν καί φόρων ἐπιτάξιες. ἡ περσίς δέ χώρη μούνη μοι οὐκ εἴρηται δασμοφόρος: ἀτελέα γάρ πέρσαι νέμονται χώρην. οἵδε δέ φόρον μέν οὐδένα ἐτάχθησαν φέρειν, δῶρα δέ ἀγίνεον: αἰθίοπες οἱ πρόσουροι αἰγύπτῳ, τούς καμβύσης ἐλαύνων ἐπί τούς μακροβίους αἰθίοπας κατεστρέψατο, ... οἵ περί τε νύσην τήν ἱρήν κατοίκηνται καί τῷ διονύσῳ ἀνάγουσι τάς ὁρτάς: [οὗτοι οἱ αἰθίοπες καί οἱ πλησιόχωροι τούτοισι σπέρματι μέν χρέωνται τῷ αὐτῷ τῷ καί οἱ καλλαντίαι ἰνδοί, οἰκήματα δέ ἔκτηνται κατάγαια]: οὗτοι συναμφότεροι διά τρίτου ἔτεος ἀγίνεον, ἀγινέουσι δέ καί τό μέχρις ἐμέο, δύο χοίνικας ἀπύρου χρυσίου καί διηκοσίας φάλαγγας ἐβένου καί πέντε παῖδας αἰθίοπας καί ἐλέφαντος ὀδόντας μεγάλους εἴκοσι. κόλχοι δέ ταξάμενοι ἐς τήν δωρεήν καί οἱ προσεχέες μέχρι καυκάσιος ὄρεος (ἐς τοῦτο γάρ τό ὄρος ὑπό πέρσῃσι ἄρχεται, τά δέ πρός βορέην ἄνεμον τοῦ καυκάσιος περσέων οὐδέν ἔτι φροντίζει), οὗτοι ὦν δῶρα τά ἐτάξαντο ἔτι καί ἐς ἐμέ διά πεντετηρίδος ἀγίνεον, ἑκατόν παῖδας καί ἑκατόν παρθένους. ἀράβιοι δέ χίλια τάλαντα ἀγίνεον λιβανωτοῦ ἀνά πᾶν ἔτος. ταῦτα μέν οὗτοι δῶρα πάρεξ τοῦ φόρου βασιλέϊ ἐκόμιζον. τόν δέ χρυσόν τοῦτον τόν πολλόν οἱ ἰνδοί, ἀπ' οὗ τό ψῆγμα τῷ βασιλέϊ τό εἰρημένον κομίζουσι, τρόπῳ τοιῷδε κτῶνται. ἔστι τῆς ἰνδικῆς χώρης τό πρός ἥλιον ἀνίσχοντα ψάμμος: τῶν γάρ ἡμεῖς ἴδμεν, τῶν καί πέρι ἀτρεκές τι λέγεται, πρῶτοι πρός ἠῶ καί ἡλίου ἀνατολάς οἰκέουσι ἀνθρώπων τῶν ἐν τῇ ἀσίῃ ἰνδοί: ἰνδῶν γάρ τό πρός τήν ἠῶ ἐρημίη ἐστί διά τήν ψάμμον. ἔστι δέ πολλά ἔθνεα ἰνδῶν καί οὐκ ὁμόφωνα σφίσι, καί οἱ μέν αὐτῶν νομάδες εἰσί, οἱ δέ οὔ, οἱ δέ ἐν τοῖσι ἕλεσι οἰκέουσι τοῦ ποταμοῦ καί ἰχθῦς σιτέονται ὠμούς, τούς αἱρέουσι ἐκ πλοίων καλαμίνων ὁρμώμενοι: καλάμου δέ ἕν γόνυ πλοῖον ἕκαστον ποιέεται. οὗτοι μέν δή τῶν ἰνδῶν φορέουσι ἐσθῆτα φλοΐνην: ἐπεάν ἐκ τοῦ ποταμοῦ φλοῦν ἀμήσωνται καί κόψωσι, τό ἐνθεῦτεν φορμοῦ τρόπον καταπλέξαντες ὡς θώρηκα ἐνδύνουσι. ἄλλοι δέ τῶν ἰνδῶν πρός ἠῶ οἰκέοντες τούτων νομάδες εἰσί, κρεῶν ἐδεσταί ὠμῶν, καλέονται δέ παδαῖοι. νομαίοισι δέ τοιοισίδε λέγονται χρᾶσθαι. ὅς ἄν κάμῃ τῶν ἀστῶν, ἤν τε γυνή ἤν τε ἀνήρ, τόν μέν ἄνδρα ἄνδρες οἱ μάλιστά οἱ ὁμιλέοντες κτείνουσι, φάμενοι αὐτόν τηκόμενον τῇ νούσῳ τά κρέα σφίσι διαφθείρεσθαι: ὁ δέ ἄπαρνός ἐστι μή μέν νοσέειν, οἱ δέ οὐ συγγινωσκόμενοι ἀποκτείναντες κατευωχέονται: ἥ δέ ἄν γυνή κάμῃ, ὡσαύτως αἱ ἐπιχρεώμεναι μάλιστα γυναῖκες ταὐτά τοῖσι ἀνδράσι ποιεῦσι. τόν γάρ δή ἐς γῆρας ἀπικόμενον θύσαντες κατευωχέονται. ἐς δέ τούτου λόγον οὐ πολλοί τινες αὐτῶν ἀπικνέονται: πρό γάρ τοῦ τόν ἐς νοῦσον πίπτοντα πάντα κτείνουσι. ἑτέρων δέ ἐστι ἰνδῶν ὅδε ἄλλος τρόπος: οὔτε κτείνουσι οὐδέν ἔμψυχον οὔτε τι σπείρουσι οὔτε οἰκίας νομίζουσι ἐκτῆσθαι ποιηφαγέουσί τε, καί αὐτοῖσι <ὄσπριόν τι> ἔστι ὅσον κέγχρος τό μέγαθος ἐν κάλυκι, αὐτόματον ἐκ τῆς γῆς γινόμενον, τό συλλέγοντες αὐτῇ τῇ κάλυκι ἕψουσί τε καί σιτέονται. ὅς δ' ἄν ἐς νοῦσον αὐτῶν πέσῃ, ἐλθών ἐς τήν ἔρημον κεῖται: φροντίζει δέ οὐδείς οὔτε ἀποθανόντος οὔτε κάμνοντος. μίξις δέ τούτων τῶν ἰνδῶν τῶν κατέλεξα πάντων ἐμφανής ἐστι κατά περ τῶν προβάτων, καί τό χρῶμα φορέουσι ὅμοιον πάντες καί παραπλήσιον αἰθίοψι. ἡ γονή δέ αὐτῶν, τήν ἀπίενται ἐς τάς γυναῖκας, οὐ κατά περ τῶν ἄλλων ἀνθρώπων ἐστί λευκή, ἀλλά μέλαινα κατά περ τό χρῶμα: τοιαύτην δέ καί αἰθίοπες ἀπίενται θορήν. οὗτοι μέν τῶν ἰνδῶν ἑκαστέρω τῶν περσέων οἰκέουσι καί πρός νότου ἀνέμου καί δαρείου βασιλέος οὐδαμά ὑπήκουσαν. ἄλλοι δέ τῶν ἰνδῶν κασπατύρῳ τε πόλι καί τῇ πακτυϊκῇ χώρῃ εἰσί πρόσοικοι, πρός ἄρκτου τε καί βορέω ἀνέμου κατοικημένοι τῶν ἄλλων ἰνδῶν, οἵ βακτρίοισι παραπλησίην ἔχουσι δίαιταν. οὗτοι καί μαχιμώτατοί εἰσι ἰνδῶν καί οἱ ἐπί τόν χρυσόν στελλόμενοί εἰσι οὗτοι: κατά γάρ τοῦτό ἐστι ἐρημίη διά τήν ψάμμον. ἐν δή ὦν τῇ ἐρημίῃ ταύτῃ καί τῇ ψάμμῳ γίνονται μύρμηκες μεγάθεα ἔχοντες κυνῶν μέν ἐλάσσω, ἀλωπέκων δέ μέζω: εἰσί γάρ αὐτῶν καί παρά βασιλέϊ τῷ περσέων ἐνθεῦτεν θηρευθέντες. οὗτοι ὦν οἱ μύρμηκες ποιεύμενοι οἴκησιν ὑπό γῆν ἀναφέρουσι [τήν] ψάμμον κατά περ οἱ ἐν τοῖσι ἕλλησι μύρμηκες κατά τόν αὐτόν τρόπον, εἰσί δέ καί τό εἶδος ὁμοιότατοι: ἡ δέ ψάμμος ἡ ἀναφερομένη ἐστί χρυσῖτις. ἐπί δή ταύτην τήν ψάμμον στέλλονται ἐς τήν ἔρημον οἱ ἰνδοί, ζευξάμενος ἕκαστος καμήλους τρεῖς, σειρη φόρον μέν ἑκατέρωθεν ἔρσενα παρέλκειν, θήλεαν δέ ἐς μέσον: ἐπί ταύτην δή αὐτός ἀναβαίνει, ἐπιτηδεύσας ὅκως ἀπό τέκνων ὡς νεωτάτων ἀποσπάσας ζεύξει: αἱ γάρ σφι κάμηλοι ἵππων οὐκ ἥσσονες ἐς ταχυτῆτά εἰσι: χωρίς δέ ἄχθεα δυνατώτεραι πολλόν φέρειν. τό μέν δή εἶδος ὁκοῖόν τι ἔχει ἡ κάμηλος, ἐπισταμένοισι τοῖσι ἕλλησι οὐ συγγράφω: τό δέ μή ἐπιστέαται αὐτῆς, τοῦτο φράσω: κάμηλος ἐν τοῖσι ὀπισθίοισι σκέλεσι ἔχει τέσσερας μηρούς καί γούνατα τέσσερα, τά τε αἰδοῖα διά τῶν ὀπισθίων σκελέων πρός τήν οὐρήν τετραμμένα. οἱ δέ δή ἰνδοί τρόπῳ τοιούτῳ καί ζεύξι τοιαύτῃ χρεώμενοι ἐλαύνουσι ἐπί τόν χρυσόν λελογισμένως ὅκως [ἄν] καυμάτων τῶν θερμοτάτων ἐόντων ἔσονται ἐν τῇ ἁρπαγῇ: ὑπό γάρ τοῦ καύματος οἱ μύρμηκες ἀφανέες γίνονται ὑπό γῆν. θερμότατος δέ ἐστι ὁ ἥλιος τούτοισι τοῖσι ἀνθρώποισι τό ἑωθινόν, οὐ κατά περ τοῖσι ἄλλοισι μεσαμβρίης, ἀλλ' ὑπερτείλας μέχρις οὗ ἀγορῆς διαλύσιος: τοῦτον δέ τόν χρόνον καίει πολλῷ μᾶλλον ἤ τῇ μεσαμβρίῃ τήν ἑλλάδα, οὕτω ὥστε ἐν ὕδατι λόγος αὐτούς ἐστι βρέχεσθαι τηνικαῦτα: μεσοῦσα δέ ἡ ἡμέρη σχεδόν παραπλησίως καίει τούς <τε> ἄλλους ἀνθρώπους καί τούς ἰνδούς: ἀποκλινομένης δέ τῆς μεσαμβρίης γίνεταί σφι ὁ ἥλιος κατά περ τοῖσι ἄλλοισι ὁ ἑωθινός: καί τό ἀπό τούτου ἀπιών ἐπί μᾶλλον ψύχει, ἐς ὅ ἐπί δυσμῇσι ἐών καί τό κάρτα ψύχει. ἐπεάν δέ ἔλθωσι ἐς τόν χῶρον οἱ ἰνδοί ἔχοντες θυλάκια, ἐμπλήσαντες ταῦτα τῆς ψάμμου τήν ταχίστην ἐλαύνουσι ὀπίσω: αὐτίκα γάρ οἱ μύρμηκες ὀδμῇ, ὡς δή λέγεται ὑπό περσέων, μαθόντες διώκουσι. εἶναι δέ ταχυτῆτα οὐδενί ἑτέρῳ ὅμοιον, οὕτω ὥστε, εἰ μή προλαμβάνειν τούς ἰνδούς τῆς ὁδοῦ ἐν ᾧ τούς μύρμηκας συλλέγεσθαι, οὐδένα ἄν σφεων ἀποσῴζεσθαι. τούς μέν νυν ἔρσενας τῶν καμήλων, εἶναι γάρ ἥσσονας θέειν τῶν θηλέων, παραλύεσθαι ἐπελκομένους, οὐκ ὁμοῦ ἀμφοτέρους: τάς δέ θηλέας ἀναμιμνησκομένας τῶν ἔλιπον τέκνων ἐνδιδόναι μαλακόν οὐδέν. τόν μέν δή πλέω τοῦ χρυσοῦ οὕτω οἱ ἰνδοί κτῶνται, ὡς πέρσαι φασί: ἄλλος δέ σπανιώτερός ἐστι ἐν τῇ χώρῃ ὀρυσσόμενος. αἱ δ' ἐσχατιαί κως τῆς οἰκεομένης τά κάλλιστα ἔλαχον, κατά περ ἡ ἑλλάς τάς ὥρας πολλόν τι κάλλιστα κεκρημένας ἔλαχε. τοῦτο μέν γάρ πρός τήν ἠῶ ἐσχάτη τῶν οἰκεομένων ἡ ἰνδική ἐστι, ὥσπερ ὀλίγῳ πρότερον εἴρηκα: ἐν ταύτῃ τοῦτο μέν τά ἔμψυχα, <τά> τετράποδά τε καί τά πετεινά, πολλῷ μέζω ἤ ἐν τοῖσι ἄλλοισι χωρίοισί ἐστι, πάρεξ τῶν ἵππων (οὗτοι δέ ἑσσοῦνται ὑπό τῶν μηδικῶν, νησαίων δέ καλεομένων ἵππων), τοῦτο δέ χρυσός ἄπλετος αὐτόθι ἐστί, ὁ μέν ὀρυσσόμενος, ὁ δέ καταφορεόμενος ὑπό [τῶν] ποταμῶν, ὁ δέ ὥσπερ ἐσήμηνα ἁρπαζόμενος. τά δέ δένδρεα τά ἄγρια αὐτόθι φέρει καρπόν εἴρια καλλονῇ τε προφέροντα καί ἀρετῇ τῶν ἀπό τῶν ὀΐων: καί ἐσθῆτι ἰνδοί ἀπό τούτων τῶν δενδρέων χρέωνται. πρός δ' αὖ μεσαμβρίης ἐσχάτη ἀραβίη τῶν οἰκεομένων χωρέων ἐστί: ἐν δέ ταύτῃ λιβανωτός τέ ἐστι μούνῃ χωρέων πασέων φυόμενος καί σμύρνη καί κασίη καί κινάμωμον καί λήδανον. ταῦτα πάντα πλήν τῆς σμύρνης δυσπετέως κτῶνται οἱ ἀράβιοι. τόν μέν γε λιβανωτόν συλλέγουσι τήν στύρακα θυμιῶντες, τήν ἐς ἕλληνας φοίνικες ἐξάγουσι, ταύτην θυμιῶντες [λαμβάνουσι]: τά γάρ δένδρεα ταῦτα τά λιβανωτοφόρα ὄφιες ὑπόπτεροι, σμικροί τά μεγάθεα, ποικίλοι τά εἴδεα, φυλάσσουσι πλήθεϊ πολλοί περί δένδρον ἕκαστον, οὗτοι οἵ περ ἐπ' αἴγυπτον ἐπιστρατεύονται: οὐδενί δέ ἄλλῳ ἀπελαύνονται ἀπό τῶν δενδρέων ἤ τῆς στύρακος τῷ καπνῷ. λέγουσι δέ καί τόδε ἀράβιοι, ὡς πᾶσα ἄν γῆ ἐπίμπλατο τῶν ὀφίων τούτων, εἰ μή γίνεσθαι κατ' αὐτούς οἷόν τι κατά τάς ἐχίδνας ἠπιστάμην γίνεσθαι. καί κως τοῦ θείου ἡ προνοίη, ὥσπερ καί οἰκός ἐστι, ἐοῦσα σοφή, ὅσα μέν [γάρ] ψυχήν τε δειλά καί ἐδώδιμα, ταῦτα μέν πάντα πολύγονα πεποίηκε, ἵνα μή ἐπιλίπῃ κατεσθιόμενα, ὅσα δέ σχέτλια καί ἀνιηρά, ὀλιγόγονα. τοῦτο μέν, ὅτι ὁ λαγός ὑπό παντός θηρεύεται θηρίου καί ὄρνιθος καί ἀνθρώπου, οὕτω δή τι πολύγονόν ἐστι: ἐπικυΐσκεται μοῦνον πάντων θηρίων, καί τό μέν δασύ τῶν τέκνων ἐν τῇ γαστρί, τό δέ ψιλόν, τό δέ ἄρτι ἐν τῇσι μήτρῃσι πλάσσεται, τό δέ ἀναιρέεται. τοῦτο μέν δή τοιοῦτό ἐστι, ἡ δέ δή λέαινα, ἐόν ἰσχυρότατον καί θρασύτατον, ἅπαξ ἐν τῷ βίῳ τίκτει ἕν: τίκτουσα γάρ συνεκβάλλει τῷ τέκνῳ τάς μήτρας. τό δέ αἴτιον τούτου τόδε ἐστί: ἐπεάν ὁ σκύμνος ἐν τῇ μητρί ἐών ἄρχηται διακινεόμενος, ὁ δέ ἔχων ὄνυχας θηρίων πολλόν πάντων ὀξυτάτους ἀμύσσει τάς μήτρας, αὐξόμενός τε δή πολλῷ μᾶλλον ἐπικνέεται καταγράφων: πέλας τε δή ὁ τόκος ἐστί καί τό παράπαν λείπεται αὐτέων ὑγιές οὐδέν. ὥς δέ καί αἱ ἔχιδναί τε καί οἱ ἐν ἀραβίοισι ὑπόπτεροι ὄφιες εἰ ἐγίνοντο ὡς ἡ φύσις αὐτοῖσι ὑπάρχει, οὐκ ἄν ἦν βιώσιμα ἀνθρώποισι: νῦν δέ ἐπεάν θορνύωνται κατά ζεύγεα καί ἐν αὐτῇ ᾖ ὁ ἔρσην τῇ ἐκποιήσι, ἀπιεμένου αὐτοῦ τήν γονήν ἡ θήλεα ἅπτεται τῆς δειρῆς καί ἐμφῦσα οὐκ ἀνιεῖ πρίν ἄν διαφάγῃ. ὁ μέν δή ἔρσην ἀποθνῄσκει τρόπῳ τῷ εἰρημένῳ, ἡ δέ θήλεα τίσιν τοιήνδε ἀποτίνει τῷ ἔρσενι: τῷ γονέϊ τιμωρέοντα ἔτι ἐν τῇ γαστρί ἐόντα τά τέκνα διεσθίει τήν μητέρα, διαφαγόντα δέ τήν νηδύν αὐτῆς οὕτω τήν ἔκδυσιν ποιέεται. οἱ δέ ἄλλοι ὄφιες ἐόντες ἀνθρώπων οὐ δηλήμονες τίκτουσί τε ᾠά καί ἐκλέπουσι πολλόν τι χρῆμα τῶν τέκνων. αἱ μέν νυν ἔχιδναι κατά πᾶσαν τήν γῆν εἰσι, οἱ δέ ὑπόπτεροι ἐόντες ἀθρόοι εἰσί ἐν τῇ ἀραβίῃ καί οὐδαμῇ ἄλλῃ: κατά τοῦτο δοκέουσι πολλοί εἶναι. τόν μέν δή λιβανωτόν τοῦτον οὕτω κτῶνται ἀράβιοι, τήν δέ κασίην ὧδε. ἐπεάν καταδήσωνται βύρσῃσι καί δέρμασι ἄλλοισι πᾶν τό σῶμα καί τό πρόσωπον πλήν αὐτῶν τῶν ὀφθαλμῶν, ἔρχονται ἐπί τήν κασίην: ἡ δέ ἐν λίμνῃ φύεται οὐ βαθέῃ, περί δέ αὐτήν καί ἐν αὐτῇ αὐλίζεταί κου θηρία πτερωτά, τῇσι νυκτερίσι προσείκελα μάλιστα, καί τέτριγε δεινόν, καί ἐς ἀλκήν ἄλκιμα: τά δεῖ ἀπαμυνομένους ἀπό τῶν ὀφθαλμῶν οὕτω δρέπειν τήν κασίην. τό δέ δή κινάμωμον ἔτι τούτων θωμαστότερον συλλέγουσι. ὅκου μέν γάρ γίνεται καί ἥτις μιν γῆ ἡ τρέφουσά ἐστι, οὐκ ἔχουσι εἰπεῖν, πλήν ὅτι λόγῳ οἰκότι χρεώμενοι ἐν τοῖσδε χωρίοισί φασί τινες αὐτό φύεσθαι ἐν τοῖσι ὁ διόνυσος ἐτράφη. ὄρνιθας δέ λέγουσι μεγάλας φορέειν ταῦτα τά κάρφεα τά ἡμεῖς ἀπό φοινίκων μαθόντες κινάμωμον καλέομεν, φορέειν δέ τάς ὄρνιθας ἐς νεοσσιάς προσπεπλασμένας ἐκ πηλοῦ πρός ἀποκρήμνοισι ὄρεσι, ἔνθα πρόσβασιν ἀνθρώπῳ οὐδεμίαν εἶναι. πρός ὦν δή ταῦτα τούς ἀραβίους σοφίζεσθαι τάδε, βοῶν τε καί ὄνων τῶν ἀπογινομένων καί τῶν ἄλλων ὑποζυγίων τά μέλεα διαταμόντας ὡς μέγιστα κομίζειν ἐς ταῦτα τά χωρία καί σφεα θέντας ἀγχοῦ τῶν νεοσσιέων ἀπαλλάσσεσθαι ἑκάς αὐτέων: τάς δέ ὄρνιθας καταπετομένας αὐτίκα τά μέλεα [τῶν ὑποζυγίων] ἀναφορέειν ἐπί τάς νεοσσιάς, τάς δέ οὐ δυναμένας ἴσχειν καταρρήγνυσθαι ἐπί γῆν, τούς δέ ἐπιόντας συλλέγειν οὕτω [μέν] τό κινάμωμον, συλλεγόμενον δ' ἐκ τούτων ἀπικνέεσθαι ἐς τάς ἄλλας χώρας. τό δέ δή λήδανον, τό καλέουσι ἀράβιοι λάδανον, ἔτι τούτου θωμασιώτερον γίνεται. ἐν γάρ δυσοδμοτάτῳ γινόμενον εὐωδέστατόν ἐστι: τῶν γάρ αἰγῶν τῶν τράγων ἐν τοῖσι πώγωσι εὑρίσκεται ἐγγινόμενον, οἷον γλοιός, ἀπό τῆς ὕλης. χρήσιμον δ' ἐς πολλά τῶν μύρων ἐστί, θυμιῶσί τε μάλιστα τοῦτο ἀράβιοι. τοσαῦτα μέν θυωμάτων πέρι εἰρήσθω, ἀπόζει δέ τῆς χώρης τῆς ἀραβίης θεσπέσιον ὡς ἡδύ. δύο δέ γένεα ὀΐων σφι ἔστι θώματος ἄξια, τά οὐδαμόθι ἑτέρωθι ἔστι. τό μέν αὐτῶν ἕτερον ἔχει τάς οὐράς μακράς, τριῶν πήχεων οὐκ ἐλάσσονας, τάς εἴ τις ἐπείη σφι ἐπέλκειν, ἕλκεα ἄν ἔχοιεν ἀνατριβομένων πρός τῇ γῇ τῶν οὐρέων: νῦν δ' ἅπας τις τῶν ποιμένων ἐπίσταται ξυλουργέειν ἐς τοσοῦτο: ἁμαξίδας γάρ ποιεῦντες ὑποδέουσι αὐτάς τῇσι οὐρῇσι, ἑνός ἑκάστου κτήνεος τήν οὐρήν ἐπί ἁμαξίδα ἑκάστην καταδέοντες. τό δέ ἕτερον γένος τῶν ὀΐων τάς οὐράς πλατέας φορέουσι καί ἐπί πῆχυν πλάτος. ἀποκλινομένης δέ μεσαμβρίης παρήκει πρός δύνοντα ἥλιον ἡ αἰθιοπίη χώρη ἐσχάτη τῶν οἰκεομένων: αὕτη δέ χρυσόν τε φέρει πολλόν καί ἐλέφαντας ἀμφιλαφέας καί δένδρεα παντοῖα ἄγρια καί ἔβενον καί ἄνδρας μεγίστους καί καλλίστους καί μακροβιωτάτους. αὗται μέν νυν ἔν τε τῇ ἀσίῃ ἐσχατιαί εἰσι καί ἐν τῇ λιβύῃ. περί δέ τῶν ἐν τῇ εὐρώπῃ τῶν πρός ἑσπέρην ἐσχατιέων ἔχω μέν οὐκ ἀτρεκέως λέγειν: οὔτε γάρ ἔγωγε ἐνδέκομαι ἠριδανόν τινα καλέεσθαι πρός βαρβάρων ποταμόν ἐκδιδόντα ἐς θάλασσαν τήν πρός βορέην ἄνεμον, ἀπ' ὅτεο τό ἤλεκτρον φοιτᾶν λόγος ἐστί, οὔτε νήσους οἶδα κασσιτερίδας ἐούσας, ἐκ τῶν ὁ κασσίτερος ἡμῖν φοιτᾷ. τοῦτο μέν γάρ ὁ ἠριδανός αὐτό κατηγορέει τό οὔνομα ὡς ἔστι ἑλληνικόν καί οὐ βάρβαρον, ὑπό ποιητέω δέ τινος ποιηθέν: τοῦτο δέ οὐδενός αὐτόπτεω γενομένου δύναμαι ἀκοῦσαι, τοῦτο μελετῶν, ὅκως θάλασσά ἐστι τά ἐπέκεινα τῆς εὐρώπης. ἐξ ἐσχάτης δ' ὦν ὅ τε κασσίτερος ἡμῖν φοιτᾷ καί τό ἤλεκτρον. πρός δέ ἄρκτου τῆς εὐρώπης πολλῷ τι πλεῖστος χρυσός φαίνεται ἐών. ὅκως μέν γινόμενος, οὐκ ἔχω οὐδέ τοῦτο ἀτρεκέως εἶπαι, λέγεται δέ ὑπέκ τῶν γρυπῶν ἁρπάζειν ἀριμασπούς ἄνδρας μουνοφθάλμους: πείθομαι δέ οὐδέ τοῦτο, ὅκως μουνόφθαλμοι ἄνδρες φύονται, φύσιν ἔχοντες τήν ἄλλην ὁμοίην τοῖσι ἄλλοισι ἀνθρώποισι. αἱ δέ ὦν ἐσχατιαί οἴκασι, περικληίουσαι τήν ἄλλην χώρην καί ἐντός ἀπέργουσαι, τά κάλλιστα δοκέοντα ἡμῖν εἶναι καί σπανιώτατα ἔχειν αὐταί. ἔστι δέ πεδίον ἐν τῇ ἀσίῃ περικεκληιμένον ὄρεϊ πάντοθεν, διασφάγες δέ τοῦ ὄρεός εἰσι πέντε: τοῦτο τό πεδίον ἦν μέν κοτε χορασμίων, ἐν οὔροισι ἐόν χορασμίων τε αὐτῶν καί ὑρκανίων καί πάρθων καί σαραγγέων καί θαμαναίων: ἐπείτε δέ πέρσαι ἔχουσι τό κράτος, ἐστί τοῦ βασιλέος. ἐκ δή ὦν τοῦ περικληίοντος ὄρεος τούτου ῥέει ποταμός μέγας, οὔνομα δέ οἵ ἐστι ἄκης. οὗτος πρότερον μέν ἄρδεσκε διαλελαμμένος πενταχοῦ τούτων τῶν εἰρημένων τάς χώρας, διά διασφάγος ἀγόμενος ἑκάστης ἑκάστοισι. ἐπείτε δέ ὑπό τῷ πέρσῃ εἰσί, πεπόνθασι τοιόνδε: τάς διασφάγας τῶν ὀρέων ἐνδείμας ὁ βασιλεύς πύλας ἐπ' ἑκάστῃ διασφάγι ἔστησε, ἀποκεκληιμένου δέ τοῦ ὕδατος τῆς διεξόδου τό πεδίον τό ἐντός τῶν ὀρέων πέλαγος γίνεται, ἐνδιδόντος μέν τοῦ ποταμοῦ, ἔχοντος δέ οὐδαμῇ ἐξήλυσιν. οὗτοι ὦν οἵ περ ἔμπροσθε ἐώθεσαν χρᾶσθαι τῷ ὕδατι, οὐκ ἔχοντες αὐτῷ χρᾶσθαι, συμφορῇ μεγάλῃ διαχρέωνται: τόν μέν γάρ χειμῶνα ὕει σφι ὁ θεός ὥσπερ καί τοῖσι ἄλλοισι ἀνθρώποισι, τοῦ δέ θέρεος σπείροντες μελίνην καί σήσαμον χρηίσκονται τῷ ὕδατι. ἐπεάν ὦν μηδέν σφι παραδιδῶται τοῦ ὕδατος, ἐλθόντες ἐς τούς πέρσας αὐτοί τε καί γυναῖκες, στάντες κατά τάς θύρας τοῦ βασιλέος βοῶσι ὠρυόμενοι, ὁ δέ βασιλεύς τοῖσι δεομένοισι αὐτῶν μάλιστα ἐντέλλεται ἀνοίγειν τάς πύλας τάς ἐς τοῦτο φερούσας: ἐπεάν δέ διάκορος ἡ γῆ σφεων γένηται πίνουσα τό ὕδωρ, αὗται μέν αἱ πύλαι ἀποκληίονται, ἄλλας δ' ἐντέλλεται ἀνοίγειν ἄλλοισι τοῖσι δεομένοισι μάλιστα τῶν λοιπῶν. ὡς δ' ἐγώ οἶδα ἀκούσας, χρήματα μεγάλα πρησσόμενος ἀνοίγει πάρεξ τοῦ φόρου. ταῦτα μέν δή ἔχει οὕτω. τῶν δέ τῷ μάγῳ ἐπαναστάντων ἑπτά ἀνδρῶν ἕνα αὐτῶν ἰνταφρένεα κατέλαβε ὑβρίσαντα τάδε ἀποθανεῖν αὐτίκα μετά τήν ἐπανάστασιν. ἤθελε ἐς τά βασιλήια ἐσελθών χρηματίσασθαι τῷ βασιλέϊ: καί γάρ δή καί ὁ νόμος οὕτω εἶχε, τοῖσι ἐπαναστᾶσι τῷ μάγῳ ἔσοδον εἶναι παρά βασιλέα ἄνευ ἀγγέλου, ἤν μή γυναικί τυγχάνῃ μισγόμενος βασιλεύς. οὐκ ὦν δή ὁ ἰνταφρένης ἐδικαίου οὐδένα οἱ ἐσαγγεῖλαι, ἀλλ', ὅτι ἦν τῶν ἑπτά, ἐσιέναι ἤθελε: ὁ δέ πυλουρός καί ὁ ἀγγελιηφόρος οὐ περιώρων, φάμενοι τόν βασιλέα γυναικί μίσγεσθαι. ὁ δέ ἰνταφρένης δοκέων σφέας ψεύδεα λέγειν ποιέει τοιάδε: σπασάμενος τόν ἀκινάκην ἀποτάμνει αὐτῶν τά τε ὦτα καί τάς ῥῖνας, καί ἀνείρας περί τόν χαλινόν τοῦ ἵππου περί τούς αὐχένας σφέων ἔδησε καί ἀπῆκε. οἱ δέ τῷ βασιλέϊ δεικνύουσι ἑωυτούς καί τήν αἰτίην εἶπον δι' ἥν πεπονθότες εἴησαν. δαρεῖος δέ ἀρρωδήσας μή κοινῷ λόγῳ οἱ ἕξ πεποιηκότες ἔωσι ταῦτα, μεταπεμπόμενος ἕνα ἕκαστον ἀπεπειρᾶτο γνώμης, εἰ συνέπαινοί εἰσι τῷ πεποιημένῳ. ἐπείτε δέ ἐξέμαθε ὡς οὐ σύν κείνοισι εἴη ταῦτα πεποιηκώς, ἔλαβε αὐτόν τε τόν ἰνταφρένεα καί τούς παῖ δας αὐτοῦ καί τούς οἰκηίους πάντας, ἐλπίδας πολλάς ἔχων μετά τῶν συγγενέων μιν ἐπιβουλεύειν οἱ ἐπανάστασιν, συλλαβών δέ σφεας ἔδησε τήν ἐπί θανάτῳ. ἡ δέ γυνή τοῦ ἰνταφρένεος φοιτῶσα ἐπί τάς θύρας τοῦ βασιλέος κλαίεσκε ἄν καί ὀδυρέσκετο: ποιεῦσα δέ αἰεί τὠυτό τοῦτο τόν δαρεῖον ἔπεισε οἰκτῖραί μιν, πέμψας δέ ἄγγελον ἔλεγε τάδε: »ὦ γύναι, βασιλεύς τοι δαρεῖος διδοῖ ἔνα τῶν δεδεμένων οἰκηίων ῥύσασθαι τόν βούλεαι ἐκ πάντων.« ἡ δέ βουλευσαμένη ὑπεκρίνετο τάδε: »εἰ μέν δή μοι διδοῖ βασιλεύς ἑνός τήν ψυχήν, αἱρέομαι ἐκ πάντων τόν ἀδελφεόν.« πυθόμενος δέ δαρεῖος ταῦτα καί θωμάσας τόν λόγον πέμψας ἠγόρευε: »ὦ γύναι, εἰρωτᾷ σε βασιλεύς τίνα ἔχουσα γνώμην τόν ἄνδρα τε καί τά τέκνα ἐγκαταλιποῦσα τόν ἀδελφεόν εἵλεο περιεῖναί τοι, ὅς καί ἀλλοτριώτερός τοι τῶν παίδων καί ἧσσον κεχαρισμένος τοῦ ἀνδρός ἐστι.« ἡ δ' ἀμείβετο τοῖσδε: »ὦ βασιλεῦ, ἀνήρ μέν μοι ἄν ἄλλος γένοιτο, εἰ δαίμων ἐθέλοι, καί τέκνα ἄλλα, εἰ ταῦτα ἀποβάλοιμι: πατρός δέ καί μητρός οὐκέτι μοι ζωόντων ἀδελφεός ἄν ἄλλος οὐδενί τρόπῳ γένοιτο. ταύτῃ τῇ γνώμῃ χρεωμένη ἔλεξα ταῦτα.« εὖ τε δή ἔδοξε τῷ δαρείῳ εἰπεῖν ἡ γυνή καί οἱ ἀπῆκε τοῦτόν τε τόν παραιτέετο καί τῶν παίδων τόν πρεσβύτατον, ἡσθείς αὐτῇ. τούς δέ ἄλλους ἀπέκτεινε πάντας. τῶν μέν δή ἑπτά εἷς αὐτίκα τρόπῳ τῷ εἰρημένῳ ἀπολώλεε. κατά δέ κου μάλιστα τήν καμβύσεω νοῦσον ἐγίνετο τάδε. ὑπό κύρου κατασταθείς ἦν σαρδίων ὕπαρχος ὀροίτης ἀνήρ πέρσης. οὗτος ἐπεθύμησε πρήγματος οὐκ ὁσίου: οὔτε γάρ τι παθών οὔτε ἀκούσας μάταιον ἔπος πρός πολυκράτεος τοῦ σαμίου οὐδέ ἰδών πρότερον ἐπεθύμησε λαβών αὐτόν ἀπολέσαι, ὡς μέν οἱ πλέονες λέγουσι, διά τοιήνδε τινά αἰτίην. ἐπί τῶν βασιλέος θυρέων κατήμενον τόν τε ὀροίτην καί ἄλλον πέρσην τῷ οὔνομα εἶναι μιτροβάτην, νομοῦ ἄρχοντα τοῦ ἐν δασκυλείῳ, τούτους ἐκ λόγων ἐς νείκεα συμπεσεῖν: κρινομένων δέ περί ἀρετῆς εἰπεῖν τόν μιτροβάτην τῷ ὀροίτῃ προφέροντα: »σύ γάρ ἐν ἀνδρῶν λόγῳ, ὅς βασιλέϊ νῆσον σάμον πρός τῷ σῷ νομῷ κειμένην οὐ προσεκτήσαο, ὧδε δή τι ἐοῦσαν εὐπετέα χειρωθῆναι, τήν τῶν τις ἐπιχωρίων πεντεκαίδεκα ὁπλίτῃσι ἐπαναστάς ἔσχε καί νῦν αὐτῆς τυραννεύει.« οἱ μέν δή μίν φασι τοῦτο ἀκούσαντα καί ἀλγήσαντα τῷ ὀνείδεϊ ἐπιθυμῆσαι οὐκ οὕτω τόν εἴπαντα ταῦτα τείσασθαι ὡς πολυκράτεα πάντως ἀπολέσαι, δι' ὅντινα κακῶς ἤκουσε. οἱ δέ ἐλάσσονες λέγουσι πέμψαι ὀροίτην ἐς σάμον κήρυκα ὅτεο δή χρήματος δεησόμενον (οὐ γάρ ὦν δή τοῦτό γε λέγεται), καί τόν πολυκράτεα τυχεῖν κατακείμενον ἐν ἀνδρεῶνι, παρεῖναι δέ οἱ καί ἀνακρέοντα τόν τήιον: καί κως εἴτε ἐκ προνοίης αὐτόν κατηλογέοντα τά ὀροίτεω πρήγματα, εἴτε καί συντυχίη τις τοιαύτη ἐπεγένετο: τόν τε γάρ κήρυκα τόν ὀροίτεω παρελθόντα διαλέγεσθαι καί τόν πολυκράτεα (τυχεῖν γάρ ἐπεστραμμένον πρός τόν τοῖχον) οὔτε τι μεταστραφῆναι οὔτε [τι] ὑποκρίνασθαι. αἰτίαι μέν δή αὗται διφάσιαι λέγονται τοῦ θανάτου τοῦ πολυκράτεος γενέσθαι, πάρεστι δέ πείθεσθαι ὁκοτέρῃ τις βούλεται αὐτέων. ὁ δέ ὦν ὀροίτης ἱζόμενος ἐν μαγνησίῃ τῇ ὑπέρ μαιάνδρου ποταμοῦ οἰκημένῃ ἔπεμπε μύρσον τόν γύγεω ἄνδρα λυδόν ἐς σάμον ἀγγελίην φέροντα, μαθών τοῦ πολυκράτεος τόν νόον. πολυκράτης γάρ ἐστι πρῶτος τῶν ἡμεῖς ἴδμεν ἑλλήνων ὅς θαλασσοκρατέειν ἐπενοήθη, πάρεξ μίνω τε τοῦ κνωσσίου καί εἰ δή τις ἄλλος πρότερος τούτου ἦρξε τῆς θαλάσσης: τῆς δέ ἀνθρωπηίης λεγομένης γενεῆς πολυκράτης πρῶτος, ἐλπίδας πολλάς ἔχων ἰωνίης τε καί νήσων ἄρξειν. μαθών ὦν ταῦτά μιν διανοεύμενον ὁ ὀροίτης πέμψας ἀγγελίην ἔλεγε τάδε: »ὀροίτης πολυκράτεϊ ὧδε λέγει. πυνθάνομαι ἐπιβουλεύειν σε πρήγμασι μεγάλοισι καί χρήματά τοι οὐκ εἶναι κατά τά φρονήματα. σύ νυν ὧδε ποιήσας ὀρθώσεις μέν σεωυτόν, σώσεις δέ καί ἐμέ: ἐμοί γάρ βασιλεύς καμβύσης ἐπιβουλεύει θάνατον καί μοι τοῦτο ἐξαγγέλλεται σαφηνέως. σύ νυν ἐμέ ἐκκομίσας αὐτόν καί χρήματα, τά μέν αὐτῶν αὐτός ἔχε, τά δέ ἐμέ ἔα ἔχειν: εἵνεκέν τε χρημάτων ἄρξεις ἁπάσης τῆς ἑλλάδος. εἰ δέ μοι ἀπιστέεις τά περί τῶν χρημάτων, πέμψον ὅστις τοι πιστότατος τυγχάνει ἐών, τῷ ἐγώ ἀποδέξω.« ταῦτα ἀκούσας [ὁ] πολυκράτης ἥσθη τε καί ἐβούλετο: καί κως ἱμείρετο γάρ χρημάτων μεγάλως, ἀποπέμπει πρῶτα κατοψόμενον μαιάνδριον μαιανδρίου ἄνδρα τῶν ἀστῶν, ὅς οἱ ἦν γραμματιστής: ὅς χρόνῳ οὐ πολλῷ ὕστερον τούτων τόν κόσμον τόν ἐκ τοῦ ἀνδρεῶνος τοῦ πολυκράτεος ἐόντα ἀξιοθέητον ἀνέθηκε πάντα ἐς τό ἥραιον. ὁ δέ ὀροίτης μαθών τόν κατάσκοπον ἐόντα προσδόκιμον ἐποίεε τοιάδε: λάρνακας ὀκτώ πληρώσας λίθων πλήν κάρτα βραχέος τοῦ περί αὐτά τά χείλεα, ἐπιπολῆς τῶν λίθων χρυσόν ἐπέβαλε, καταδήσας δέ τάς λάρνακας εἶχε ἑτοίμας. ἐλθών δέ ὁ μαιάνδριος καί θεησάμενος ἀπήγγελλε τῷ πολυκράτεϊ. ὁ δέ πολλά μέν τῶν μαντίων ἀπαγορευόντων πολλά δέ τῶν φίλων ἐστέλλετο αὐτόσε, πρός δέ καί ἰδούσης τῆς θυγατρός ὄψιν ἐνυπνίου τοιήνδε: ἐδόκεέ οἱ τόν πατέρα ἐν τῷ ἠέρι μετέωρον ἐόντα λοῦσθαι μέν ὑπό τοῦ διός, χρίεσθαι δέ ὑπό τοῦ ἡλίου. ταύτην ἰδοῦσα τήν ὄψιν παντοίη ἐγίνετο μή ἀποδημῆσαι τόν πολυκράτεα παρά τόν ὀροίτην, καί δή καί ἰόντος αὐτοῦ ἐπί τήν πεντηκόντερον ἐπεφημίζετο: ὁ δέ οἱ ἠπείλησε, ἤν σόος ἀπονοστήσῃ, πολλόν μιν χρόνον παρθενεύσεσθαι: ἡ δέ ἠρήσατο ἐπιτελέα ταῦτα γενέσθαι: βούλεσθαι γάρ παρθενεύεσθαι πλέω χρόνον ἤ τοῦ πατρός ἐστερῆσθαι. πολυκράτης δέ πάσης συμβουλίης ἀλογήσας ἔπλεε παρά τόν ὀροίτην, ἅμα ἀγόμενος ἄλλους τε πολλούς τῶν ἑταίρων, ἐν δέ δή καί δημοκήδεα τόν καλλιφῶντος κροτωνιήτην ἄνδρα, ἰητρόν τε ἐόντα καί τήν τέχνην ἀσκέοντα ἄριστα τῶν κατ' ἑωυτόν. ἀπικόμενος δέ ἐς τήν μαγνησίην ὁ πολυκράτης διεφθάρη κακῶς, οὔτε ἑωυτοῦ ἀξίως οὔτε τῶν ἑωυτοῦ φρονημάτων: ὅτι γάρ μή οἱ συρηκοσίων γενόμενοι τύραννοι, οὐδέ εἷς τῶν ἄλλων ἑλληνικῶν τυράννων ἄξιός ἐστι πολυκράτεϊ μεγαλοπρεπείην συμβληθῆναι. ἀποκτείνας δέ μιν οὐκ ἀξίως ἀπηγήσιος ὀροίτης ἀνεσταύρωσε: τῶν δέ οἱ ἑπομένων ὅσοι μέν ἦσαν σάμιοι, ἀπῆκε, κελεύων σφέας ἑωυτῷ χάριν εἰδέναι ἐόντας ἐλευθέρους, ὅσοι δέ ἦσαν ξεῖνοί τε καί δοῦλοι τῶν ἑπομένων, ἐν ἀνδραπόδων λόγῳ ποιεύμενος εἶχε. πολυκράτης δέ ἀνακρεμάμενος ἐπετέλεε πᾶσαν τήν ὄψιν τῆς θυγατρός: ἐλοῦτο μέν γάρ ὑπό τοῦ διός, ὅκως ὕοι, ἐχρίετο δέ ὑπό τοῦ ἡλίου ἀνιείς αὐτός ἐκ τοῦ σώματος ἰκμάδα. πολυκράτεος μέν δή αἱ πολλαί εὐτυχίαι ἐς τοῦτο ἐτελεύτησαν τῇ οἱ ἄμασις ὁ αἰγύπτου βασιλεύς προεμαντεύσατο. χρόνῳ δέ οὐ πολλῷ ὕστερον καί ὀροίτην πολυκράτεος τίσιες μετῆλθον. μετά γάρ τόν καμβύσεω θάνατον καί τῶν μάγων τήν βασιληίην μένων ἐν τῇσι σάρδισι ὀροίτης ὠφέλεε μέν οὐδέν πέρσας ὑπό μήδων ἀπαραιρημένους τήν ἀρχήν: ὁ δέ ἐν ταύτῃ τῇ ταραχῇ κατά μέν ἔκτεινε μιτροβάτην τόν ἐκ δασκυλείου ὕπαρχον, ὅς οἱ ὠνείδισε τά ἐς πολυκράτεα ἔχοντα, κατά δέ τοῦ μιτροβάτεω τόν παῖδα κρανάσπην, ἄνδρας ἐν πέρσῃσι δοκίμους, ἄλλα τε ἐξύβρισε παντοῖα καί τινα ἀγγελιηφόρον δαρείου ἐλθόντα παρ' αὐτόν, ὡς οὐ πρός ἡδονήν οἱ ἦν τά ἀγγελλόμενα, κτείνει μιν ὀπίσω κομιζόμενον ἄνδρας οἱ ὑπείσας κατ' ὁδόν, ἀποκτείνας δέ μιν ἠφάνισε αὐτῷ ἵππῳ. δαρεῖος δέ ὡς ἔσχε τήν ἀρχήν, ἐπεθύμεε τόν ὀροίτην τείσασθαι πάντων τε τῶν ἀδικημάτων εἵνεκεν καί μάλιστα μιτροβάτεω καί τοῦ παιδός. ἐκ μέν δή τῆς ἰθέης στρατόν ἐπ' αὐτόν οὐκ ἐδόκεε πέμπειν, ἅτε οἰδεόντων ἔτι τῶν πρηγμάτων καί νεωστί ἔχων τήν ἀρχήν καί τόν ὀροίτην μεγάλην τήν ἰσχύν πυνθανόμενος ἔχειν, τόν χίλιοι μέν περσέων ἐδορυ φόρεον, εἶχε δέ νομόν τόν τε φρύγιον καί λύδιον καί ἰωνικόν. πρός ταῦτα δή ὦν ὁ δαρεῖος τάδε ἐμηχανήσατο. συγκαλέσας περσέων τούς δοκιμωτάτους ἔλεγέ σφι τάδε: »ὦ πέρσαι, τίς ἄν μοι τοῦτο ὑμέων ὑποστάς ἐπιτελέσειε σοφίῃ καί μή βίῃ τε καί ὁμίλῳ; ἔνθα γάρ σοφίης δεῖ, βίης ἔργον οὐδέν. ὑμέων δή ὦν τίς μοι ὀροίτην ἤ ζώοντα <ἄν> ἀγάγοι ἤ ἀποκτείνειε; ὅς ὠφέλησε μέν κω πέρσας οὐδέν, κακά δέ μεγάλα ἔοργε: τοῦτο μέν δύο ἡμέων ἠίστωσε, μιτροβάτην τε καί τόν παῖδα αὐτοῦ, τοῦτο δέ τούς ἀνακαλέοντας αὐτόν καί πεμπομένους ὑπ' ἐμέο κτείνει, ὕβριν οὐκ ἀνασχετόν φαίνων. πρίν τι ὦν μέζον ἐξεργάσασθαί μιν πέρσας κακόν, καταλαμπτέος ἐστί ἡμῖν θανάτῳ.« δαρεῖος μέν ταῦτα ἐπειρώτα, τῷ δέ ἄνδρες τριήκοντα ὑπέστησαν, αὐτός ἕκαστος ἐθέλων ποιέειν ταῦτα. ἐρίζοντας δέ δαρεῖος κατελάμβανε κελεύων πάλλεσθαι: παλλομένων δέ λαγχάνει ἐκ πάντων βαγαῖος ὁ ἀρτόντεω. λαχών δέ ὁ βαγαῖος ποιέει τάδε: βυβλία γραψάμενος πολλά καί περί πολλῶν λέγοντα πρηγμάτων σφρηγῖδά σφι ἐπέβαλε τήν δαρείου, μετά δέ ἤιε ἔχων ταῦτα ἐς τάς σάρδις. ἀπικόμενος δέ καί ὀροίτεω ἐς ὄψιν ἐλθών τῶν βυβλίων ἕν ἕκαστον περιαιρεόμενος ἐδίδου τῷ γραμματιστῇ τῷ βασιληίῳ ἐπιλέγεσθαι (γραμματιστάς δέ βασιληίους οἱ πάντες ὕπαρχοι ἔχουσι): ἀποπειρώμενος δέ τῶν δορυφόρων ἐδίδου τά βυβλία ὁ βαγαῖος, εἴ οἱ ἐνδεξαίατο ἀπόστασιν ἀπό ὀροίτεω. ὁρέων δέ σφεας τά τε βυβλία σεβομένους μεγάλως καί τά λεγόμενα ἐκ τῶν βυβλίων ἔτι μεζόνως, διδοῖ ἄλλο ἐν τῷ ἐνῆν ἔπεα τάδε: »ὦ πέρσαι, βασιλεύς δαρεῖος ἀπαγορεύει ὑμῖν μή δορυφορέειν ὀροίτην.« οἱ δέ ἀκούσαντες τούτων μετῆκάν οἱ τάς αἰχμάς. ἰδών δέ τοῦτό σφεας ὁ βαγαῖος πειθομένους τῷ βυβλίῳ, ἐνθαῦτα δή θαρσήσας τό τελευταῖον τῶν βυβλίων διδοῖ τῷ γραμματιστῇ, ἐν τῷ ἐγέγραπτο: »βασιλεύς δαρεῖος πέρσῃσι τοῖσι ἐν σάρδισι ἐντέλλεται κτείνειν ὀροίτην.« οἱ δέ δορυφόροι ὡς ἤκουσαν ταῦτα, σπασάμενοι τούς ἀκινάκας κτείνουσι παραυτίκα μιν. οὕτω δή ὀροίτην τόν πέρσην πολυκράτεος τοῦ σαμίου τίσιες μετῆλθον. ἀπικομένων δέ καί ἀνακομισθέντων τῶν ὀροίτεω χρημάτων ἐς τά σοῦσα συνήνεικε χρόνῳ οὐ πολλῷ ὕστερον βασιλέα δαρεῖον ἐν ἄγρῃ θηρῶν ἀποθρῴσκοντα ἀπ' ἵππου στραφῆναι τόν πόδα: καί κως ἰσχυροτέρως ἐστράφη: ὁ γάρ οἱ ἀστράγαλος ἐξεχώρησε ἐκ τῶν ἄρθρων. νομίζων δέ καί πρότερον περί ἑωυτόν ἔχειν αἰγυπτίων τούς δοκέοντας εἶναι πρώτους τήν ἰητρικήν, τούτοισι ἐχρᾶτο. οἱ δέ στρεβλοῦντες καί βιώμενοι τόν πόδα κακόν μέζον ἐργάζοντο. ἐπ' ἑπτά μέν δή ἡμέρας καί ἑπτά νύκτας ὑπό τοῦ παρεόντος κακοῦ ὁ δαρεῖος ἀγρυπνίῃσι εἴχετο. τῇ δέ δή ὀγδόῃ ἡμέρῃ ἔχοντί οἱ φλαύρως [οἷα δή] παρακούσας τις πρότερον ἔτι ἐν σάρδισι τοῦ κροτωνιήτεω δημοκήδεος τήν τέχνην ἐσαγγέλλει τῷ δαρείῳ: ὁ δέ ἄγειν μιν τήν ταχίστην παρ' ἑωυτόν ἐκέλευσε. τόν δέ ὡς ἐξεῦρον ἐν τοῖσι ὀροίτεω ἀνδραπόδοισι ὅκου δή ἀπημελημένον, παρῆγον ἐς μέσον πέδας τε ἕλκοντα καί ῥάκεα ἐσθημένον. σταθέντα δέ ἐς μέσον εἰρώτα ὁ δαρεῖος τήν τέχνην εἰ ἐπίσταιτο: ὁ δέ οὐκ ὑπεδέκετο, ἀρρωδέων μή ἑωυτόν ἐκφήνας τό παράπαν τῆς ἑλλάδος ᾖ ἀπεστερημένος. κατεφάνη δέ τῷ δαρείῳ τεχνάζειν ἐπιστάμενος, καί τούς ἀγαγόντας αὐτόν ἐκέλευσε μάστιγάς τε καί κέντρα παραφέρειν ἐς τό μέσον. ὁ δέ ἐνθαῦτα δή ὦν ἐκφαίνει, φάς ἀτρεκέως μέν οὐκ ἐπίστασθαι, ὁμιλήσας δέ ἰητρῷ φλαύρως ἔχειν τήν τέχνην. μετά δέ ὥς οἱ ἐπέτρεψε, ἑλληνικοῖσι ἰήμασι χρεώμενος καί ἤπια μετά τά ἰσχυρά προσάγων ὕπνου τέ μιν λαγχάνειν ἐποίεε καί ἐν χρόνῳ ὀλίγῳ ὑγιέα μιν [ἐόντα] ἀπέδεξε, οὐδαμά ἔτι ἐλπίζοντα ἀρτίπουν ἔσεσθαι. δωρέεται δή μιν μετά ταῦτα ὁ δαρεῖος πεδέων χρυσέων δύο ζεύγεσι: ὁ δέ μιν ἐπείρετο εἴ οἱ διπλήσιον τό κακόν ἐπίτηδες νέμει, ὅτι μιν ὑγιέα ἐποίησε. ἡσθείς δέ τῷ ἔπεϊ ὁ δαρεῖος ἀποπέμπει μιν παρά τάς ἑωυτοῦ γυναῖκας: παραγ<αγ>όντες δέ οἱ εὐνοῦχοι ἔλεγον πρός τάς γυναῖκας ὡς βασιλέϊ οὗτος εἴη ὅς τήν ψυχήν ἀπέδωκε. ὑποτύπτουσα δέ αὐτέων ἑκάστη φιάλῃ <ἐς> τοῦ χρυσοῦ τήν θήκην ἐδωρέετο δημοκήδεα οὕτω δή τι δαψιλέϊ δωρεῇ ὡς τούς ἀποπίπτοντας ἀπό τῶν φιαλέων στατῆρας ἑπόμενος ὁ οἰκέτης τῷ οὔνομα ἦν σκίτων ἀνελέγετο καί οἱ χρῆμα πολλόν τι χρυσοῦ συνελέχθη. ὁ δέ δημοκήδης οὗτος ὧδε ἐκ κρότωνος ἀπιγμένος πολυκράτεϊ ὡμίλησε. πατρί συνείχετο ἐν τῇ κρότωνι ὀργήν χαλεπῷ: τοῦτον ἐπείτε οὐκ ἐδύνατο φέρειν, ἀπολιπών οἴχετο ἐς αἴγιναν. καταστάς δέ ἐς ταύτην πρώτῳ ἔτεϊ ὑπερεβάλετο τούς ἄλλους ἰητρούς, ἀσκευής περ ἐών καί ἔχων οὐδέν τῶν ὅσα περί τήν τέχνην ἐστί ἐργαλήια. καί μιν δευτέρῳ ἔτεϊ ταλάντου αἰγινῆται δημοσίῃ μισθοῦνται, τρίτῳ δέ ἔτεϊ ἀθηναῖοι ἑκατόν μνέων, τετάρτῳ δέ ἔτεϊ πολυκράτης δυῶν ταλάντων. οὕτω μέν ἀπίκετο ἐς τήν σάμον, καί ἀπό τούτου τοῦ ἀνδρός οὐκ ἥκιστα κροτωνιῆται ἰητροί εὐδοκίμησαν: ἐγένετο γάρ ὦν τοῦτο ὅτε πρῶτοι μέν κροτωνιῆται ἰητροί ἐλέγοντο ἀνά τήν ἑλλάδα εἶναι, δεύτεροι δέ κυρηναῖοι. [κατά τόν αὐτόν δέ τοῦτον χρόνον καί ἀργεῖοι ἤκουον μουσικήν εἶναι ἑλλήνων πρῶτοι]. τότε δή ὁ δημοκήδης ἐν τοῖσι σούσοισι ἐξιησάμενος δαρεῖον οἶκόν τε μέγιστον εἶχε καί ὁμοτράπεζος βασιλέϊ ἐγεγόνεε, πλήν τε ἑνός, τοῦ ἐς ἕλληνας ἀπιέναι, πάντα τἆλλά οἱ παρῆν. καί τοῦτο μέν τούς αἰγυπτίους ἰητρούς, οἵ βασιλέα πρότερον ἰῶντο, μέλλοντας ἀνασκολοπιεῖσθαι ὅτι ὑπό ἕλληνος ἰητροῦ ἑσσώθησαν, τούτους βασιλέα παραιτησάμενος ἐρρύσατο: τοῦτο δέ μάντιν ἠλεῖον πολυκράτεϊ ἐπισπόμενον καί ἀπημελημένον ἐν τοῖσι ἀνδραπόδοισι ἐρρύσατο. ἦν δέ μέγιστον πρῆγμα δημοκήδης παρά βασιλέϊ. ἐν χρόνῳ δέ ὀλίγῳ μετά ταῦτα τάδε ἄλλα συνήνεικε γενέσθαι. ἀτόσσῃ τῇ κύρου μέν θυγατρί, δαρείου δέ γυναικί ἐπί τοῦ μαστοῦ ἔφυ φῦμα, μετά δέ ἐκραγέν ἐνέμετο πρόσω. ὅσον μέν δή χρόνον ἦν ἔλασσον, ἡ δέ κρύπτουσα καί αἰσχυνομένη ἔφραζε οὐδενί, ἐπείτε δέ ἐν κακῷ ἦν, μετεπέμψατο τόν δημοκήδεα καί οἱ ἐπέδεξε. ὁ δέ φάς ὑγιέα ποιήσειν ἐξορκοῖ μιν ἦ μέν οἱ ἀντυπουργήσειν ἐκείνην τοῦτο τό ἄν αὐτῆς δεηθῇ, δεήσεσθαι δέ οὐδενός τῶν ὅσα ἐς αἰσχύνην ἐστί φέροντα. ὡς δέ ἄρα μιν μετά ταῦτα ἰώμενος ὑγιέα ἀπέδεξε, ἐνθαῦτα δή διδαχθεῖσα ὑπό τοῦ δημοκήδεος ἡ ἄτοσσα προσέφερε ἐν τῇ κοίτῃ δαρείῳ λόγον τοιόνδε: »ὦ βασιλεῦ, ἔχων δύναμιν τοσαύτην κάτησαι, οὔτε τι ἔθνος προσκτώμενος οὔτε δύναμιν πέρσῃσι. οἰκός δέ ἐστι ἄνδρα καί νέον καί χρημάτων μεγάλων δεσπότην φαίνεσθαί τι ἀποδεικνύμενον, ἵνα καί πέρσαι ἐκμάθωσι ὅτι ὑπ' ἀνδρός ἄρχονται. ἐπ' ἀμφότερα δέ τοι φέρει ταῦτα ποιέειν, καί ἵνα σφέων πέρσαι ἐπίστωνται ἄνδρα εἶναι τόν προεστεῶτα καί ἵνα τρίβωνται πολέμῳ μηδέ σχολήν ἄγοντες ἐπιβουλεύωσί τοι. νῦν γάρ ἄν τι καί ἀποδέξαιο ἔργον, ἕως νέος εἶς ἡλικίην: αὐξομένῳ γάρ τῷ σώματι συναύξονται καί αἱ φρένες, γηράσκοντι δέ συγγηράσκουσι καί ἐς τά πρήγματα πάντα ἀπαμβλύνονται.« ἡ μέν δή ταῦτα ἐκ διδαχῆς ἔλεγε: ὁ δ' ἀμείβετο τοῖσδε. »ὦ γύναι, πάντα ὅσα περ αὐτός ἐπινοέω ποιήσειν εἴρηκας. ἐγώ γάρ βεβούλευμαι ζεύξας γέφυραν ἐκ τῆσδε τῆς ἠπείρου ἐς τήν ἑτέρην ἤπειρον ἐπί σκύθας στρατεύεσθαι. καί ταῦτα ὀλίγου χρόνου ἔσται τελεόμενα.« λέγει ἄτοσσα τάδε: »ὅρα νυν, ἐπί σκύθας μέν τήν πρώτην ἰέναι ἔασον: οὗτοι γάρ, ἐπεάν σύ βούλῃ, ἔσονταί τοι. σύ δέ μοι ἐπί τήν ἑλλάδα στρατεύεσθαι: ἐπιθυμέω γάρ λόγῳ πυνθανομένη λακαίνας τέ μοι γενέσθαι θεραπαίνας καί ἀργείας καί ἀττικάς καί κορινθίας. ἔχεις δέ ἄνδρα ἐπιτηδεότατον ἀνδρῶν πάντων δέξαι τε ἕκαστα τῆς ἑλλάδος καί κατηγήσασθαι, τοῦτον ὅς σεο τόν πόδα ἐξιήσατο.« ἀμείβεται δαρεῖος: »ὦ γύναι, ἐπεί τοίνυν τοι δοκέει τῆς ἑλλάδος ἡμέας πρῶτα ἀποπειρᾶσθαι, κατασκόπους μοι δοκέει περσέων πρῶτον ἄμεινον εἶναι ὁμοῦ τούτῳ τῷ σύ λέγεις πέμψαι ἐς αὐτούς, οἵ μαθόντες καί ἰδόντες ἐξαγγελέουσι ἕκαστα αὐτῶν ἡμῖν: καί ἔπειτα ἐξεπιστάμενος ἐπ' αὐτούς τρέψομαι.« ταῦτα εἶπε καί ἅμα ἔπος τε καί ἔργον ἐποίεε. ἐπείτε γάρ τάχιστα ἡμέρη ἐπέλαμψε, καλέσας περσέων ἄνδρας δοκίμους πεντεκαίδεκα ἐνετέλλετό σφι ἑπομένους δημοκήδεϊ διεξελθεῖν τά παραθαλάσσια τῆς ἑλλάδος, ὅκως τε μή διαδρήσεταί σφεας ὁ δημοκήδης, ἀλλά μιν πάντως ὀπίσω ἀπάξουσι. ἐντειλάμενος δέ τούτοισι ταῦτα, δεύτερα καλέσας αὐτόν δημοκήδεα ἐδέετο αὐτοῦ ὅκως ἐξηγησάμενος πᾶσαν καί ἐπιδέξας τήν ἑλλάδα τοῖσι πέρσῃσι ὀπίσω ἥξει: δῶρα δέ μιν τῷ πατρί καί τοῖσι ἀδελφεοῖσι ἐκέλευε πάντα τά ἐκείνου ἔπιπλα λαβόντα ἄγειν, φάς ἄλλα οἱ πολλαπλήσια ἀντιδώσειν: πρός δέ ἐς τά δῶρα ὁλκάδα οἱ ἔφη συμβαλέεσθαι πλήσας ἀγαθῶν παντοίων, τήν ἅμα οἱ πλεύσεσθαι. δαρεῖος μέν δή, δοκέειν ἐμοί, ἀπ' οὐδενός δολεροῦ νόου ἐπηγγέλλετό οἱ ταῦτα: δημοκήδης δέ δείσας μή ἑο ἐκπειρῷτο δαρεῖος, οὔτι ἐπιδραμών πάντα τά διδόμενα ἐδέκετο, ἀλλά τά μέν ἑωυτοῦ κατά χώρην ἔφη καταλείψειν, ἵνα ὀπίσω σφέα ἀπελθών ἔχοι, τήν μέντοι ὁλκάδα, τήν οἱ δαρεῖος ἐπαγγέλλεται ἐς τήν δωρεήν τοῖσι ἀδελφεοῖσι, δέκεσθαι ἔφη. ἐντειλάμενος δέ καί τούτῳ ταῦτα ὁ δαρεῖος ἀποστέλλει αὐτούς ἐπί θάλασσαν. καταβάντες δέ οὗτοι ἐς φοινίκην καί φοινίκης ἐς σιδῶνα πόλιν αὐτίκα μέν τριήρεας δύο ἐπλήρωσαν, ἅμα δέ αὐτῇσι καί γαῦλον μέγαν παντοίων ἀγαθῶν: παρεσκευασμέ νοι δέ πάντα ἔπλεον ἐς τήν ἑλλάδα. προσίσχοντες δέ αὐτῆς τά παραθαλάσσια ἐθηεῦντο καί ἀπεγράφοντο, ἐς ὅ τά πολλά αὐτῆς καί ὀνομαστά θεησάμενοι ἀπίκοντο τῆς ἰταλίης ἐς τάραντα. ἐνθαῦτα δέ ἐκ ῥηστώνης τῆς δημοκήδεος ἀριστοφιλίδης τῶν ταραντίνων ὁ βασιλεύς τοῦτο μέν τά πηδάλια παρέλυσε τῶν μηδικέων νεῶν, τοῦτο δέ αὐτούς τούς πέρσας εἶρξε ὡς κατασκόπους δῆθεν ἐόντας. ἐν ᾧ δέ οὗτοι ταῦτα ἔπασχον, ὁ δημοκήδης ἐς τήν κρότωνα ἀπικνέεται: ἀπιγμένου δέ ἤδη τούτου ἐς τήν ἑωυτοῦ ὁ ἀριστοφιλίδης ἔλυσε τούς πέρσας καί τά παρέλαβε τῶν νεῶν ἀπέδωκέ σφι. πλέοντες δέ ἐνθεῦτεν οἱ πέρσαι καί διώκοντες δημοκήδεα ἀπικνέονται ἐς τήν κρότωνα, εὑρόντες δέ μιν ἀγοράζοντα ἅπτοντο αὐτοῦ. τῶν δέ κροτωνιητέων οἱ μέν καταρρωδέοντες τά περσικά πρήγματα προϊέναι ἕτοιμοι ἦσαν, οἱ δέ ἀντάπτοντό τε καί τοῖσι σκυτάλοισι ἔπαιον τούς πέρσας προϊσχομένους ἔπεα τάδε: »ἄνδρες κροτωνιῆται, ὁρᾶτε τά ποιέετε: ἄνδρα βασιλέος δρηπέτην γενόμενον ἐξαιρέεσθε. [καί] κῶς ταῦτα βασιλέϊ δαρείῳ ἐκχρήσει περιυβρίσθαι; κῶς δέ ὑμῖν τά ποιεύμενα ἕξει καλῶς, ἤν ἀπέλησθε ἡμέας; ἐπί τίνα δέ τῆσδε προτέρην στρατευσόμεθα πόλιν; τίνα δέ προτέρην ἀνδραποδίζεσθαι πειρησόμεθα;« ταῦτα λέγοντες τούς κροτωνιήτας οὐκ ὦν ἔπειθον, ἀλλ' ἐξαιρεθέντες τε τόν δημοκήδεα καί τόν γαῦλον τόν ἅμα ἤγοντο ἀπαιρεθέντες ἀπέπλεον ὀπίσω ἐς τήν ἀσίην, οὐδ' ἔτι ἐζήτησαν τό προσωτέρω τῆς ἑλλάδος ἀπικόμενοι ἐκμαθεῖν, ἐστερημένοι τοῦ ἡγεμόνος. τοσόνδε μέντοι ἐνετείλατό σφι δημοκήδης ἀναγομένοισι, κελεύων εἰπεῖν σφεας δαρείῳ ὅτι ἅρμοσται τήν μίλωνος θυγατέρα δημοκήδης γυναῖκα. τοῦ γάρ δή παλαιστέω μίλωνος ἦν οὔνομα πολλόν παρά βασιλέϊ: κατά δέ τοῦτό μοι δοκέει σπεῦσαι τόν γάμον τοῦτον τελέσας χρήματα μεγάλα δημοκήδης, ἵνα φανῇ πρός δαρείου ἐών καί ἐν τῇ ἑωυτοῦ δόκιμος. ἀναχθέντες δέ ἐκ τῆς κρότωνος οἱ πέρσαι ἐκπίπτουσι τῇσι νηυσί ἐς ἰηπυγίην, καί σφεας δουλεύοντας ἐνθαῦτα γίλλος ἀνήρ ταραντῖνος φυγάς ῥυσάμενος ἀπήγαγε παρά βασιλέα δαρεῖον. ὁ δέ ἀντί τούτων ἕτοιμος ἦν διδόναι τοῦτο ὅ τι βούλοιτο αὐτός. γίλλος δέ αἱρέεται κάτοδόν οἱ ἐς τάραντα γενέσθαι, προαπηγησάμενος τήν συμφορήν: ἵνα δέ μή συνταράξῃ τήν ἑλλάδα, ἤν δι' αὐτόν στόλος μέγας πλέῃ ἐπί τήν ἰταλίην, κνιδίους μούνους ἀποχρᾶν οἱ ἔφη τούς κατάγοντας γίνεσθαι, δοκέων ἀπό τούτων ἐόντων τοῖσι ταραντίνοισι φίλων μάλιστα δή τήν κάτοδόν οἱ ἔσεσθαι. δαρεῖος δέ ὑποδεξάμενος ἐπετέλεε: πέμψας γάρ ἄγγελον ἐς κνίδον κατάγειν σφέας ἐκέλευε γίλλον ἐς τάραντα. πειθόμενοι δέ δαρείῳ κνίδιοι ταραντίνους οὐκ ὦν ἔπειθον, βίην δέ ἀδύνατοι ἦσαν προσφέρειν. ταῦτα μέν νυν οὕτω ἐπρήχθη, οὗτοι δέ πρῶτοι ἐκ τῆς ἀσίης ἐς τήν ἑλλάδα ἀπίκοντο πέρσαι, καί οὗτοι διά τοιόνδε πρῆγμα κατάσκοποι ἐγένοντο. μετά δέ ταῦτα σάμον βασιλεύς δαρεῖος αἱρέει, πολίων πασέων πρώτην ἑλληνίδων καί βαρβάρων, διά τοιήνδε τινά αἰτίην. καμβύσεω τοῦ κύρου στρατευομένου ἐπ' αἴγυπτον ἄλλοι τε συχνοί ἐς τήν αἴγυπτον ἀπίκοντο ἑλλήνων, οἱ μέν, ὡς οἰκός, κατ' ἐμπορίην, [οἱ δέ στρατευόμενοι], οἱ δέ τινες καί αὐτῆς τῆς χώρης θεηταί: τῶν ἦν καί συλοσῶν ὁ αἰάκεος, πολυκράτεός τε ἐών ἀδελφεός καί φεύγων ἐκ σάμου. τοῦτον τόν συλοσῶντα κατέλαβε εὐτυχίη τις τοιήδε. λαβών χλανίδα καί περιβαλόμενος πυρρήν ἠγόραζε ἐν τῇ μέμφι. ἰδών δέ αὐτόν δαρεῖος, δορυφόρος τε ἐών καμβύσεω καί λόγου οὐδενός κω μεγάλου, ἐπεθύμησε τῆς χλανίδος καί αὐτήν προσελθών ὠνέετο. ὁ δέ συλοσῶν ὁρέων τόν δαρεῖον μεγάλως ἐπιθυμέοντα τῆς χλανίδος, θείῃ τύχῃ χρεώμενος λέγει: »ἐγώ ταύτην πωλέω μέν οὐδενός χρήματος, δίδωμι δέ ἄλλως, εἴ περ οὕτω δεῖ γενέσθαι πάντως [τοι].« αἰνέσας ταῦτα ὁ δαρεῖος παραλαμβάνει τό εἷμα. ὁ μέν δή συλοσῶν ἠπίστατο τοῦτό οἱ ἀπολωλέναι δι' εὐηθείην. ὡς δέ τοῦ χρόνου προβαίνοντος καμβύσης τε ἀπέθανε καί τῷ μάγῳ ἐπανέστησαν οἱ ἑπτά καί ἐκ τῶν ἑπτά δαρεῖος τήν βασιληίην ἔσχε, πυνθάνεται ὁ συλοσῶν ὡς ἡ βασιληίη περιεληλύθοι ἐς τοῦτον τόν ἄνδρα τῷ κοτε αὐτός ἐν αἰγύπτῳ ἔδωκε δεηθέντι τό εἷμα. ἀναβάς δέ ἐς τά σοῦσα ἵζετο ἐς τά πρόθυρα τῶν βασιλέος οἰκίων καί ἔφη δαρείου εὐεργέτης εἶναι. ἀγγέλλει ταῦτα ἀκούσας ὁ πυλουρός τῷ βασιλέϊ: ὁ δέ θωμάσας λέγει πρός αὐτόν: »καί τίς ἐστι ἑλλήνων εὐεργέτης τῷ ἐγώ προαιδέομαι, νεωστί μέν τήν ἀρχήν ἔχων, ἀναβέβηκε δ' ἤ τις ἤ οὐδείς κω παρ' ἡμέας αὐτῶν, ἔχω δέ χρέος [ὡς] εἰπεῖν οὐδέν ἀνδρός ἕλληνος; ὅμως δέ αὐτόν παράγαγε ἔσω, ἵνα εἰδέω τί θέλων λέγει ταῦτα.« παρῆγε ὁ πυλουρός τόν συλοσῶντα, στάντα δέ ἐς μέσον εἰρώτων οἱ ἑρμηνέες τίς τε εἴη καί τί ποιήσας εὐεργέτης φησί εἶναι βασιλέος. εἶπε ὦν ὁ συλοσῶν πάντα τά περί τήν χλανίδα γενόμενα καί ὡς αὐτός εἴη κεῖνος ὁ δούς. ἀμείβεται πρός ταῦτα δαρεῖος: »ὦ γενναιότατε ἀνδρῶν, σύ κεῖνος εἶς ὅς ἐμοί οὐδεμίαν ἔχοντί κω δύναμιν ἔδωκας, εἰ καί σμικρά, ἀλλ' ὦν ἴση γε ἡ χάρις ὁμοίως ὡς εἰ νῦν κοθέν τι μέγα λάβοιμι. ἀντ' ὧν τοι χρυσόν καί ἄργυρον ἄπλετον δίδωμι, ὡς μή κοτέ τοι μεταμελήσῃ δαρεῖον τόν ὑστάσπεος εὖ ποιήσαντι.« λέγει πρός ταῦτα ὁ συλοσῶν: »ἐμοί μήτε χρυσόν, ὦ βασιλεῦ, μήτε ἄργυρον δίδου, ἀλλ' ἀνασωσάμενός μοι [δός] τήν πατρίδα σάμον, τήν νῦν ἀδελφεοῦ τοῦ ἐμοῦ πολυκράτεος ἀποθανόντος ὑπό ὀροίτεω ἔχει δοῦλος ἡμέτερος, ταύτην μοι δός ἄνευ τε φόνου καί ἐξανδραποδί σιος.« ταῦτα ἀκούσας δαρεῖος ἀπέστελλε στρατιήν τε καί στρατηγόν ὀτάνην ἀνδρῶν τῶν ἑπτά γενόμενον, ἐντειλάμενος, ὅσων ἐδεήθη ὁ συλοσῶν, ταῦτά οἱ ποιέειν ἐπιτελέα. καταβάς δέ ἐπί τήν θάλασσαν ὁ ὀτάνης ἔστελλε τήν στρατιήν. τῆς δέ σάμου μαιάνδριος ὁ μαιανδρίου εἶχε τό κράτος, ἐπιτροπαίην παρά πολυκράτεος λαβών τήν ἀρχήν: τῷ δικαιοτάτῳ ἀνδρῶν βουλομένῳ γενέσθαι οὐκ ἐξεγένετο. ἐπειδή γάρ οἱ ἐξηγγέλθη ὁ πολυκράτεος θάνατος, ἐποίεε τοιάδε. πρῶτα μέν διός ἐλευθερίου βωμόν ἱδρύσατο καί τέμενος περί αὐτόν οὔρισε τοῦτο τό νῦν ἐν τῷ προαστείῳ ἐστί. μετά δέ, ὥς οἱ ἐπεποίητο, ἐκκλησίην συναγείρας πάντων τῶν ἀστῶν ἔλεξε τάδε: »ἐμοί, ὡς ἴστε καί ὑμεῖς, σκῆπτρον καί δύναμις πᾶσα ἡ πολυκράτεος ἐπιτέτραπται, καί μοι παρέχει νῦν ὑμέων ἄρχειν. ἐγώ δέ τά τῷ πέλας ἐπιπλήσσω, αὐτός κατά δύναμιν οὐ ποιήσω: οὔτε γάρ μοι πολυκράτης ἤρεσκε δεσπόζων ἀνδρῶν ὁμοίων ἑωυτῷ οὔτε ἄλλος ὅστις τοιαῦτα ποιέει. πολυκράτης μέν νυν ἐξέπλησε μοῖραν τήν ἑωυτοῦ, ἐγώ δέ ἐς μέσον τήν ἀρχήν τιθείς ἰσονομίην ὑμῖν προαγορεύω. τοσάδε μέντοι δικαιῶ γέρεα ἐμεωυτῷ γενέσθαι, ἐκ μέν γε τῶν πολυκράτεος χρημάτων ἐξαίρετα ἕξ τάλαντά μοι γενέσθαι, ἱρωσύνην δέ πρός τούτοισι αἱρέομαι ἐμοί τε αὐτῷ καί τοῖσι ἀπ' ἐμέο αἰεί γινομένοισι τοῦ διός τοῦ ἐλευθερίου, τῷ αὐτός τε ἱρόν ἱδρυσάμην καί τήν ἐλευθερίην ὑμῖν περιτίθημι.« ὁ μέν δή ταῦτα τοῖσι σαμίοισι ἐπηγγέλλετο, τῶν δέ τις ἐξαναστάς εἶπε: »ἀλλ' οὐδ' ἄξιος εἶς σύ γε ἡμέων ἄρχειν, γεγονώς τε κακῶς καί ἐών ὄλεθρος, ἀλλά μᾶλλον ὅκως λόγον δώσεις τῶν μετεχείρισας χρημάτων.« ταῦτα εἶπε ἐών ἐν τοῖσι ἀστοῖσι δόκιμος, τῷ οὔνομα ἦν τελέσαρχος. μαιάνδριος δέ νόῳ λαβών ὡς, εἰ μετήσει τήν ἀρχήν, ἄλλος τις ἀντ' αὐτοῦ τύραννος καταστήσεται, οὐ δή ἔτι ἐν νόῳ εἶχε μετιέναι αὐτήν, ἀλλ' ὡς ἀνεχώρησε ἐς τήν ἀκρόπολιν, μεταπεμπόμενος ἕνα ἕκαστον ... ὡς δή λόγον τῶν χρημάτων δώσων, συνέλαβέ σφεας καί κατέδησε. οἱ μέν δή ἐδεδέατο, μαιάνδριον δέ μετά ταῦτα κατέλαβε νοῦσος. ἐλπίζων δέ μιν ἀποθανέεσθαι ὁ ἀδελφεός, τῷ οὔνομα ἦν λυκάρητος, ἵνα εὐπετεστέρως κατάσχῃ τά ἐν τῇ σάμῳ πρήγματα, κατακτείνει τούς δεσμώτας πάντας: οὐ γάρ δή, ὡς οἴκασι, ἐβούλοντο εἶναι ἐλεύθεροι. ἐπειδή ὦν ἀπίκοντο ἐς τήν σάμον οἱ πέρσαι κατάγοντες συλοσῶντα, οὔτε τίς σφι χεῖρας ἀνταείρεται, ὑπόσπονδοί τε ἔφασαν εἶναι ἕτοιμοι οἵ <τε> τοῦ μαιανδρίου στασιῶται καί αὐτός μαιάνδριος ἐκχωρῆσαι ἐκ τῆς νήσου. καταινέσαντος δ' ἐπί τούτοισι ὀτάνεω καί σπεισαμένου τῶν περσέων οἱ πλείστου ἄξιοι θρόνους θέμενοι κατεναν τίον τῆς ἀκροπόλιος κατέατο. μαιανδρίῳ δέ τῷ τυράννῳ ἦν ἀδελφεός ὑπομαργότερος, τῷ οὔνομα ἦν χαρίλεως: οὗτος ὅ τι δή ἐξαμαρτών ἐν γοργύρῃ ἐδέδετο: καί δή τότε ἐπακούσας τε τά πρησσόμενα καί διακύψας διά τῆς γοργύρης, ὡς εἶδε τούς πέρσας εἰρηναίως κατημένους, ἐβόα τε καί ἔφη λέγων μαιανδρίῳ θέλειν ἐλθεῖν ἐς λόγους. ἐπακούσας δέ ὁ μαιάνδριος λύσαντας αὐτόν ἐκέλευε ἄγειν παρ' ἑωυτόν. ὡς δέ ἄχθη τάχιστα, λοιδορέων τε καί κακίζων μιν ἀνέπειθε ἐπιθέσθαι τοῖσι πέρσῃσι, λέγων τοιάδε: »ἐμέ μέν, ὦ κάκιστε ἀνδρῶν, ἐόντα σεωυτοῦ ἀδελφεόν καί ἀδικήσαντα οὐδέν ἄξιον δεσμοῦ δήσας γοργύρης ἠξίωσας, ὁρέων δέ τούς πέρσας ἐκβάλλοντάς τέ σε καί ἄνοικον ποιεῦντας οὐ τολμᾷς τείσασθαι, οὕτω δή τι ἐόντας εὐπετέας χειρωθῆναι; ἀλλ' εἴ τοι σύ σφεας καταρρώδηκας, ἐμοί δός τούς ἐπικούρους, καί σφεας ἐγώ τιμωρήσομαι τῆς ἐνθάδε ἀπίξιος. αὐτόν δέ σε ἐκπέμψαι ἐκ τῆς νήσου ἕτοιμός εἰμι.« ταῦτα ἔλεξε ὁ χαρίλεως: μαιάνδριος δέ ὑπέλαβε τόν λόγον, ὡς μέν ἐγώ δοκέω, οὐκ ἐς τοῦτο ἀφροσύνης ἀπικόμενος ὡς δόξαι τήν ἑωυτοῦ δύναμιν περιέσεσθαι τῆς βασιλέος, ἀλλά φθονήσας μᾶλλον συλοσῶντι εἰ ἀπονητί ἔμελλε ἀπολάμψεσθαι ἀκέραιον τήν πόλιν. ἐρεθίσας ὦν τούς πέρσας ἤθελε ὡς ἀσθενέστατα ποιῆσαι τά σάμια πρήγματα καί οὕτω παραδιδόναι, εὖ ἐξεπιστάμενος ὡς παθόντες οἱ πέρσαι κακῶς προσεμπικρανέεσθαι ἔμελλον τοῖσι σαμίοισι, εἰδώς τε ἑωυτῷ ἀσφαλέα ἔκδυσιν ἐοῦσαν ἐκ τῆς νήσου τότε ἐπεάν αὐτός βούληται: ἐπεποίητο γάρ οἱ κρυπτή διῶρυξ ἐκ τῆς ἀκροπόλιος φέρουσα ἐπί θάλασσαν. αὐτός μέν δή ὁ μαιάνδριος ἐκπλέει ἐκ τῆς σάμου, τούς δ' ἐπικούρους πάντας ὁπλίσας ὁ χαρίλεως καί ἀναπετάσας τάς πύλας ἐξῆκε ἐπί τούς πέρσας οὔτε προσδεκομένους τοιοῦτο οὐδέν δοκέοντάς τε δή πάντα συμβεβάναι. ἐμπεσόντες δέ οἱ ἐπίκουροι τῶν περσέων τούς διφροφορεομένους τε καί λόγου πλείστου ἐόντας ἔκτεινον. καί οὗτοι μέν ταῦτα ἐποίευν, ἡ δέ ἄλλη στρατιή ἡ περσική ἐπεβοήθεε, πιεζόμενοι δέ οἱ ἐπίκουροι ὀπίσω κατειλήθησαν ἐς τήν ἀκρόπολιν. ὀτάνης δέ ὁ στρατηγός ἰδών πάθος μέγα πέρσας πεπονθότας <τάς> ἐντολάς [τε] τάς δαρεῖός οἱ ἀποστέλλων ἐνετέλλετο, μήτε κτείνειν μηδένα σαμίων μήτε ἀνδραποδίζεσθαι ἀπαθέα τε κακῶν ἀποδοῦναι τήν νῆσον συλοσῶντι, τουτέων μέν τῶν ἐντολέων μεμνημένος ἐπελανθάνετο, ὁ δέ παρήγγειλε τῇ στρατιῇ πάντα τόν ἄν λάβωσι, καί ἄνδρα καί παῖδα, ὁμοίως κτείνειν. ἐνθαῦτα τῆς στρατιῆς οἱ μέν τήν ἀκρόπολιν ἐπολιόρκεον, οἱ δέ ἔκτεινον πάντα τόν ἐμποδών γινόμενον, ὁμοίως ἔν τε ἱρῷ καί ἔξω ἱροῦ. μαιάνδριος δ' ἀποδράς ἐκ τῆς σάμου ἐκπλέει ἐς λακεδαίμονα: ἀπικόμενος δέ ἐς αὐτήν καί ἀνενεικάμενος τά ἔχων ἐξεχώρησε ἐποίεε τοιάδε. ὅκως ποτήρια ἀργύρεά τε καί χρύσεα προθέοιτο, οἱ μέν θεράποντες αὐτοῦ ἐξέσμων αὐτά, ὁ δ' ἄν τόν χρόνον τοῦτον κλεομένεϊ τῷ ἀναξανδρίδεω ἐν λόγοισι ἐών, βασιλεύοντι σπάρτης, προῆγέ μιν ἐς τά οἰκία: ὅκως δέ ἴδοιτο κλεομένης τά ποτήρια, ἀπεθώμαζέ τε καί ἐξεπλήσσετο: ὁ δέ ἄν ἐκέλευε αὐτόν ἀποφέρεσθαι αὐτῶν ὅσα βούλοιτο. τοῦτο καί δίς καί τρίς εἴπαντος μαιανδρίου ὁ κλεομένης δικαιότατος ἀνδρῶν γίνεται, ὅς λαβεῖν μέν διδόμενα οὐκ ἐδικαίου, μαθών δέ ὡς ἄλλοισι διδούς τῶν ἀστῶν εὑρήσεται τιμωρίην, βάς ἐπί τούς ἐφόρους ἄμεινον εἶναι ἔφη τῇ σπάρτῃ τόν ξεῖνον τόν σάμιον ἀπαλλάσσεσθαι ἐκ τῆς πελοποννήσου, ἵνα μή ἀναπείσῃ [ἤ] αὐτόν ἤ ἄλλον τινά σπαρτιητέων κακόν γενέσθαι. οἱ δ' ὑπακούσαντες ἐξεκήρυξαν μαιάνδριον. τήν δέ σάμον σαγηνεύσαντες οἱ πέρσαι παρέδοσαν συλοσῶντι ἔρημον ἐοῦσαν ἀνδρῶν. ὑστέρῳ μέντοι χρόνῳ καί συγκατοίκισε αὐτήν ὁ στρατηγός ὀτάνης ἔκ τε ὄψιος ὀνείρου καί νούσου ἥ μιν κατέλαβε νοσῆσαι τά αἰδοῖα. ἐπί δέ σάμον στρατεύματος ναυτικοῦ οἰχομένου βαβυλώνιοι ἀπέστησαν, κάρτα εὖ παρεσκευασμένοι: ἐν ὅσῳ γάρ ὅ τε μάγος ἦρχε καί οἱ ἑπτά ἐπανέστησαν, ἐν τούτῳ παντί τῷ χρόνῳ καί τῇ ταραχῇ ἐς [τήν] πολιορκίην παρεσκευάζοντο: καί κως ταῦτα ποιεῦντες ἐλάνθανον. ἐπείτε δέ ἐκ τοῦ ἐμφανέος ἀπέστησαν, ἐποίησαν τοιόνδε: τάς μητέρας ἐξελόντες γυναῖκα ἕκαστος μίαν προσεξαιρέετο τήν ἐβούλετο ἐκ τῶν ἑωυτοῦ οἰκίων, τάς δέ λοιπάς ἁπάσας συναγαγόντες ἀπέπνιξαν: τήν δέ μίαν ἕκαστος σιτοποιόν ἐξαιρέετο. ἀπέπνιξαν δέ αὐτάς, ἵνα μή σφεων τόν σῖτον ἀναισιμώσωσι. πυθόμενος δέ ταῦτα ὁ δαρεῖος καί συλλέξας πᾶσαν τήν ἑωυτοῦ δύναμιν ἐστρατεύετο ἐπ' αὐτούς, ἐπελάσας δέ ἐπί τήν βαβυλῶνα ἐπολιόρκεε φροντίζοντας οὐδέν τῆς πολιορκίης. ἀναβαίνοντες γάρ ἐπί τούς προμαχεῶνας τοῦ τείχεος οἱ βαβυλώνιοι κατωρχέοντο καί κατέσκωπτον δαρεῖον καί τήν στρατιήν αὐτοῦ, καί τις αὐτῶν εἶπε τοῦτο τό ἔπος: »τί κάτησθε, ὦ πέρσαι, ἐνθαῦτα, ἀλλ' οὐκ ἀπαλλάσσεσθε; τότε γάρ αἱρήσετε ἡμέας, ἐπεάν ἡμίονοι τέκωσι.« τοῦτο εἶπε τῶν τις βαβυλωνίων, οὐδαμά ἐλπίζων ἄν ἡμίονον τεκεῖν. ἑπτά δέ μηνῶν καί ἐνιαυτοῦ διεληλυθότος ἤδη ὁ δαρεῖός τε ἤσχαλλε καί ἡ στρατιή πᾶσα οὐ δυνατή ἐοῦσα ἑλεῖν τούς βαβυλωνίους. καίτοι πάντα σοφίσματα καί πάσας μηχανάς ἐπεποιήκεε ἐς αὐτούς δαρεῖος: ἀλλ' οὐδ' ὥς ἐδύνατο ἑλεῖν σφεας, ἄλλοισί τε σοφίσμασι πειρησάμενος καί δή καί τῷ κῦρος εἷλέ σφεας, καί τούτῳ ἐπειρήθη: ἀλλά γάρ δεινῶς ἦσαν ἐν φυλακῇσι οἱ βαβυλώνιοι, οὐδέ σφεας οἷός τε ἦν ἑλεῖν. ἐνθαῦτα εἰκοστῷ μηνί ζωπύρῳ τῷ μεγαβύζου τούτου ὅς τῶν ἑπτά ἀνδρῶν ἐγένετο τῶν τόν μάγον κατελόντων, τούτου τοῦ μεγαβύζου παιδί ζωπύρῳ ἐγένετο τέρας τόδε: τῶν οἱ σιτοφόρων ἡμιόνων μία ἔτεκε. ὡς δέ οἱ ἐξηγγέλθη καί ὑπό ἀπιστίης αὐτός ὁ ζώπυρος εἶδε τό βρέφος, ἀπείπας τοῖσι ἰδοῦσι μηδενί φράζειν τό γεγονός ἐβουλεύετο. καί οἱ πρός τά τοῦ βαβυλωνίου ῥήματα, ὅς κατ' ἀρχάς ἔφησε, ἐπεάν περ ἡμίονοι τέκωσι, τότε τό τεῖχος ἁλώσεσθαι, πρός ταύτην τήν φήμην ζωπύρῳ ἐδόκεε εἶναι ἁλώσιμος ἤδη ἡ βαβυλών: σύν γάρ θεῷ ἐκεῖνόν τε εἰπεῖν καί ἑωυτῷ τεκεῖν τήν ἡμίονον. ὡς δέ οἱ ἐδόκεε μόρσιμον εἶναι ἤδη τῇ βαβυλῶνι ἁλίσκεσθαι, προσελθών δαρείῳ ἀπεπυνθάνετο εἰ περί πολλοῦ κάρτα ποιέεται τήν βαβυλῶνα ἑλεῖν. πυθόμενος δέ ὡς πολλοῦ τιμῷτο, ἄλλο ἐβουλεύετο, ὅκως αὐτός τε ἔσται ὁ ἑλών αὐτήν καί ἑωυτοῦ τό ἔργον ἔσται: κάρτα γάρ ἐν τοῖσι πέρσῃσι αἱ ἀγαθουργίαι ἐς τό πρόσω μεγάθεος τιμῶνται. ἄλλῳ μέν νυν οὐκ ἐφράζετο ἔργῳ δυνατός εἶναί μιν ὑποχειρίην ποιῆσαι, εἰ δ' ἑωυτόν λωβησάμενος αὐτομολήσειε ἐς αὐτούς. ἐνθαῦτα ἐν ἐλαφρῷ ποιησάμενος ἑωυτόν λωβᾶται λώβην ἀνήκεστον: ἀποταμών γάρ ἑωυτοῦ τήν ῥῖνα καί τά ὦτα καί τήν κόμην κακῶς περικείρας καί μαστιγώσας ἦλθε παρά δαρεῖον. δαρεῖος δέ κάρτα βαρέως ἤνεικε ἰδών ἄνδρα [τόν] δοκιμώτατον λελωβημένον, ἔκ τε τοῦ θρόνου ἀναπηδήσας ἀνέβωσέ τε καί εἴρετό μιν ὅστις εἴη ὁ λωβησάμενος καί ὅ τι ποιήσαντα. ὁ δέ εἶπε: »οὐκ ἔστι οὗτος ἀνήρ ὅτι μή σύ, τῷ ἐστί δύναμις τοσαύτη ἐμέ δή ὧδε διαθεῖναι, οὐδέ τις ἀλλοτρίων, ὦ βασιλεῦ, τάδε ἔργασται, ἀλλ' αὐτός ἐγώ ἐμεωυτόν, δεινόν τι ποιεύμενος ἀσσυρίους πέρσῃσι καταγελᾶν.« ὁ δ' ἀμείβετο: »ὦ σχετλιώτατε ἀνδρῶν, ἔργῳ τῷ αἰσχίστῳ οὔνομα τό κάλλιστον ἔθεο, φάς διά τούς πολιορκεομένους σεωυτόν ἀνηκέστως διαθεῖναι. τί δ', ὦ μάταιε, λελωβημένου σέο θᾶσσον οἱ πολέμιοι παραστήσονται; κῶς οὐκ ἐξέπλωσας τῶν φρενῶν σεωυτόν διαφθείρας;« ὁ δέ εἶπε: »εἰ μέν τοι ὑπερετίθεα τά ἔμελλον ποιήσειν, οὐκ ἄν με περιεῖδες: νῦν δ' ἐπ' ἐμεωυτοῦ βαλόμενος ἔπρηξα. ἤδη ὦν, ἤν μή τῶν σῶν δεήσῃ, αἱρέομεν βαβυλῶνα. ἐγώ μέν γάρ ὡς ἔχω αὐτομολήσω ἐς τό τεῖχος καί φήσω πρός αὐτούς ὡς ὑπό σέο τάδε πέπονθα: καί δοκέω πείσας σφέας ταῦτα ἔχειν οὕτω τεύξεσθαι στρατιῆς. σύ δέ, ἀπ' ἧς ἄν ἡμέρης ἐγώ ἐσέλθω ἐς τό τεῖχος, ἀπό ταύτης ἐς δεκάτην ἡμέρην τῆς σεωυτοῦ στρατιῆς, τῆς οὐδεμία ἔσται ὤρη ἀπολλυμένης, ταύτης χιλίους τάξον κατά τάς σεμιράμιος καλεομένας πύλας. μετά δέ αὖτις ἀπό τῆς δεκάτης ἐς ἑβδόμην ἄλλους μοι τάξον δισχιλίους κατά τάς νινίων καλεομένας πύλας. ἀπό δέ τῆς ἑβδόμης διαλείπειν εἴκοσι ἡμέρας καί ἔπειτα ἄλλους κάτισον ἀγαγών κατά τάς χαλδαίων καλεομένας πύλας τετρακισχιλίους. ἐχόντων δέ μήτε οἱ πρότεροι μηδέν τῶν ἀμυνόντων μήτε οὗτοι, πλήν ἐγχειριδίων: τοῦτο δέ ἐᾶν ἔχειν. μετά δέ τήν εἰκοστήν ἡμέρην ἰθέως τήν μέν ἄλλην στρατιήν κελεύειν πέριξ προσβάλλειν πρός τό τεῖχος, πέρσας δέ μοι τάξον κατά τε τάς βηλίδας καλεομένας καί κισσίας πύλας. ὡς γάρ ἐγώ δοκέω, ἐμέο μεγάλα ἔργα ἀποδεξαμένου τά τε ἄλλα ἐπιτρέψονται ἐμοί βαβυλώνιοι καί δή καί τῶν πυλέων τάς βαλανάγρας. τό δέ ἐνθεῦτεν ἐμοί τε καί πέρσῃσι μελήσει τά δεῖ ποιέειν.« ταῦτα ἐντειλάμενος ἤιε ἐπί τάς πύλας, <πολλά> ἐπιστρεφόμενος ὡς δή ἀληθέως αὐτόμολος. ὁρῶντες δέ ἀπό τῶν πύργων οἱ κατά τοῦτο τεταγμένοι κατέτρεχον κάτω καί ὀλίγον τι παρακλίναντες τήν ἑτέρην πύλην εἰρώτων τίς τε εἴη καί ὅτεο δεόμενος ἥκοι. ὁ δέ σφι ἠγόρευε ὡς εἴη τε ζώπυρος καί αὐτομολέοι ἐς ἐκείνους. ἦγον δή μιν οἱ πυλουροί, ταῦτα ὡς ἤκουσαν, ἐπί τά κοινά τῶν βαβυλωνίων: καταστάς δέ ἐπ' αὐτά κατοικτίζετο, φάς ὑπό δαρείου πεπονθέναι τά ἐπεπόνθεε ὑπ' ἑωυτοῦ, παθεῖν δέ ταῦτα διότι συμβουλεῦσαί οἱ ἀπανιστάναι τήν στρατιήν, ἐπείτε δή οὐδείς πόρος ἐφαίνετο τῆς ἁλώσιος. »νῦν τε«, ἔφη λέγων, »ἐγώ ὑμῖν, ὦ βαβυλώνιοι, ἥκω μέγιστον ἀγαθόν, δαρείῳ δέ καί τῇ στρατιῇ καί πέρσῃσι μέγιστον κακόν: οὐ γάρ δή ἐμέ γε ὧδε λωβησάμενος καταπροΐξεται: ἐπίσταμαι δ' αὐτοῦ πάσας τάς διεξόδους τῶν βουλευμάτων.« τοιαῦτα ἔλεγε. οἱ δέ βαβυλώνιοι ὁρῶντες ἄνδρα τῶν ἐν πέρσῃσι δοκιμωτάτων ῥινός τε καί ὤτων ἐστερημένον μάστιξί τε καί αἵματι ἀναπεφυρμένον, πάγχυ ἐλπίσαντες λέγειν μιν ἀληθέα καί σφι ἥκειν σύμμαχον ἐπιτρέπεσθαι ἕτοιμοι ἦσαν τῶν ἐδέετο σφέων. ἐδέετο δέ στρατιῆς. ὁ δέ ἐπείτε αὐτῶν τοῦτο παρέλαβε, ἐποίεε τά περ τῷ δαρείῳ συνεθήκατο. ἐξαγαγών γάρ τῇ δεκάτῃ ἡμέρῃ τήν στρατιήν τῶν βαβυλωνίων καί κυκλωσάμενος τούς χιλίους τούς πρώτους ἐνετείλατο δαρείῳ τάξαι, τούτους κατεφόνευσε. μαθόντες δέ μιν οἱ βαβυλώνιοι τοῖσι ἔπεσι τά ἔργα παρεχόμενον ὅμοια, πάγχυ περιχαρέες ἐόντες πᾶν δή ἕτοιμοι ἦσαν ὑπηρετέειν. ὁ δέ διαλιπών ἡμέρας τάς συγκειμένας αὖτις ἐπιλεξάμενος τῶν βαβυλωνίων ἐξήγαγε καί κατεφόνευσε τῶν δαρείου στρατιωτέων τούς δισχιλίους. ἰδόντες δέ καί τοῦτο τό ἔργον οἱ βαβυλώνιοι πάντες ζώπυρον εἶχον ἐν στόμασι αἰνέοντες. ὁ δέ αὖτις διαλιπών τάς συγκειμένας ἡμέρας ἐξήγαγε ἐς τό προειρημένον καί κυκλωσάμενος κατεφόνευσε τούς τετρακισχιλίους. ὡς δέ καί τοῦτο κατέργαστο, πάντα δή ἦν [ἐν] τοῖσι βαβυλωνίοισι ζώπυρος, καί στρατάρχης τε οὗτός σφι καί τειχοφύλαξ ἀπεδέδεκτο. προσβολήν δέ δαρείου κατά τά συγκείμενα ποιευμένου πέριξ τό τεῖχος, ἐνθαῦτα δή πάντα τόν δόλον ὁ ζώπυρος ἐξέφαινε. οἱ μέν γάρ βαβυλώνιοι ἀναβάντες ἐπί τό τεῖχος ἠμύνοντο τήν δαρείου στρατιήν προσβάλλουσαν, ὁ δέ ζώπυρος τάς τε κισσίας καί βηλίδας καλεομένας πύλας ἀναπετάσας ἐσῆκε τούς πέρσας ἐς τό τεῖχος. τῶν δέ βαβυλωνίων οἵ μέν εἶδον τό ποιηθέν, οὗτοι μέν ἔφευγον ἐς τοῦ διός τοῦ βήλου τό ἱρόν, οἵ δέ οὐκ εἶδον ἔμενον ἐν τῇ ἑωυτοῦ τάξι ἕκαστος, ἐς ὅ δή καί οὗτοι ἔμαθον προδεδομένοι. βαβυλών μέν νυν οὕτω τό δεύτερον αἱρέθη. δαρεῖος δέ ἐπείτε ἐκράτησε τῶν βαβυλωνίων, τοῦτο μέν σφεων τό τεῖχος περιεῖλε καί τάς πύλας πάσας ἀπέσπασε (τό γάρ πρότερον ἑλών κῦρος τήν βαβυλῶνα ἐποίησε τούτων οὐδέτερον), τοῦτο δέ ὁ δαρεῖος τῶν ἀνδρῶν τούς κορυφαίους μάλιστα ἐς τρισχιλίους ἀνεσκολόπισε: τοῖσι δέ λοιποῖσι βαβυλωνίοισι ἀπέδωκε τήν πόλιν οἰκέειν. ὡς δ' ἕξουσι γυναῖκας οἱ βαβυλώνιοι, ἵνα σφι γενεή ὑπογίνηται, τάδε δαρεῖος προϊδών ἐποίησε (τάς γάρ ἑωυτῶν, ὡς καί κατ' ἀρχάς δεδήλωται, ἀπέπνιξαν οἱ βαβυλώνιοι τοῦ σίτου προορῶντες): ἐπέταξε τοῖσι περιοίκοισι ἔθνεσι γυναῖκας ἐς βαβυλῶνα κατιστάναι, ὅσας δή ἑκάστοισι ἐπιτάσσων, ὥστε πέντε μυριάδων τό κεφαλαίωμα τῶν γυναικῶν συνῆλθε. ἐκ τουτέων δέ τῶν γυναικῶν οἱ νῦν βαβυλώνιοι γεγόνασι. ζωπύρου δέ οὐδείς ἀγαθουργίην περσέων ὑπερεβάλετο παρά δαρείῳ κριτῇ, οὔτε τῶν ὕστερον γενομένων οὔτε τῶν πρότερον, ὅτι μή κῦρος μοῦνος: τούτῳ γάρ οὐδείς περσέων ἠξίωσέ κω ἑωυτόν συμβαλεῖν. πολλάκις δέ δαρεῖον λέγεται γνώμην τήνδε ἀποδέξασθαι, ὡς βούλοιτο ἄν ζώπυρον εἶναι ἀπαθέα τῆς ἀεικείης μᾶλλον ἤ βαβυλῶνάς οἱ εἴκοσι πρός τῇ ἐούσῃ προσγενέσθαι: ἐτίμησε δέ μιν μεγάλως: καί γάρ δῶρά οἱ ἀνά πᾶν ἔτος ἐδίδου ταῦτα τά πέρσῃσί ἐστι τιμιώτατα, καί τήν βαβυλῶνά οἱ ἔδωκε ἀτελέα νέμεσθαι μέχρι τῆς ἐκείνου ζόης, καί ἄλλα πολλά ἐπέδωκε. ζωπύρου δέ τούτου γίνεται μεγάβυζος, ὅς ἐν αἰγύπτῳ ἀντία ἀθηναίων καί τῶν συμμάχων ἐστρατήγησε: μεγαβύζου δέ τούτου γίνεται ζώπυρος, ὅς ἐς ἀθήνας ηὐτομόλησε ἐκ περσέων. {μελπομενη} μετά δέ τήν βαβυλῶνος αἵρεσιν ἐγένετο ἐπί σκύθας αὐτοῦ δαρείου ἔλασις. ἀνθεούσης γάρ τῆς ἀσίης ἀνδράσι καί χρημάτων μεγάλων συνιόντων ἐπεθύμησε ὁ δαρεῖος τείσασθαι σκύθας, ὅτι ἐκεῖνοι πρότεροι ἐσβαλόντες ἐς τήν μηδικήν καί νικήσαντες μάχῃ τούς ἀντιουμένους ὑπῆρξαν ἀδικίης. τῆς γάρ ἄνω ἀσίης ἦρξαν, ὡς καί πρότερόν μοι εἴρηται, σκύθαι ἔτεα δυῶν δέοντα τριήκοντα. κιμμερίους γάρ ἐπιδιώκοντες ἐσέβαλον ἐς τήν ἀσίην, καταπαύοντες τῆς ἀρχῆς μήδους: οὗτοι γάρ πρίν ἤ σκύθας ἀπικέσθαι ἦρχον τῆς ἀσίης. τούς δέ σκύθας ἀποδημήσαντας ὀκτώ καί εἴκοσι ἔτεα καί διά χρόνου τοσούτου κατιόντας ἐς τήν σφετέρην ἐξεδέξατο οὐκ ἐλάσσων πόνος τοῦ μηδικοῦ: εὗρον γάρ ἀντιουμένην σφι στρατιήν οὐκ ὀλίγην: αἱ γάρ τῶν σκυθέων γυναῖκες, ὥς σφι οἱ ἄνδρες ἀπῆσαν χρόνον πολλόν, ἐφοίτων παρά τούς δούλους. τούς δέ δούλους οἱ σκύθαι πάντας τυφλοῦσι τοῦ γάλακτος εἵνεκεν τοῦ πίνουσι, ποιεῦντες ὧδε. ἐπεάν φυση τῆρας λάβωσι ὀστείνους, αὐλοῖσι προσεμφερεστάτους, τούτους ἐσθέντες ἐς τῶν θηλέων ἵππων τά ἄρθρα φυσῶσι τοῖσι στόμασι, ἄλλοι δέ ἄλλων φυσώντων ἀμέλγουσι: φασί δέ τοῦδε εἵνεκα τοῦτο ποιέειν: τάς φλέβας πίμπλασθαι φυσωμένας τῆς ἵππου καί τό οὖθαρ κατίεσθαι. ἐπεάν δέ ἀμέλξωσι τό γάλα, ἐσχέαντες ἐς ξύλινα ἀγγεῖα κοῖλα καί περιστήσαντες κατά τά ἀγγεῖα τούς τυφλούς δονέουσι τό γάλα, καί τό μέν αὐτοῦ ἐπιστάμενον ἀπαρύσαντες ἡγέονται εἶναι τιμιώτερον, τό δ' ὑπιστάμενον ἧσσον τοῦ ἑτέρου. τούτων μέν εἵνεκα ἅπαντα τόν ἄν λάβωσι οἱ σκύθαι ἐκτυφλοῦσι: οὐ γάρ ἀρόται εἰσί ἀλλά νομάδες. ἐκ τούτων δή ὦν σφι τῶν δούλων καί τῶν γυναικῶν ἐπετράφη νεότης, οἵ ἐπείτε ἔμαθον τήν σφετέρην γένεσιν, ἠντιοῦντο αὐτοῖσι κατιοῦσι ἐκ τῶν μήδων. καί πρῶτα μέν τήν χώρην ἀπετάμοντο, τάφρον ὀρυξάμενοι εὐρέαν κατατείνουσαν ἐκ τῶν ταυρικῶν ὀρέων ἐς τήν μαιῆτιν λίμνην, τῇ πέρ ἐστι μεγίστη: μετά δέ πειρωμένοισι ἐσβάλλειν τοῖσι σκύθῃσι ἀντικατιζόμενοι ἐμάχοντο. γινομένης δέ μάχης πολλάκις καί οὐ δυναμένων οὐδέν πλέον ἔχειν τῶν σκυθέων τῇ μάχῃ, εἷς αὐτῶν ἔλεξε τάδε: »οἷα ποιεῦμεν, ἄνδρες σκύθαι; δούλοισι τοῖσι ἡμετέροισι μαχόμενοι αὐτοί τε κτεινόμενοι ἐλάσσονες γινόμεθα καί ἐκείνους κτείνοντες ἐλασσόνων τό λοιπόν ἄρξομεν. νῦν ὦν μοι δοκέει αἰχμάς μέν καί τόξα μετεῖναι, λαβόντα δέ ἕκαστον τοῦ ἵππου τήν μάστιγα ἰέναι ἆσσον αὐτῶν. μέχρι μέν γάρ ὥρων ἡμέας ὅπλα ἔχοντας, οἱ δέ ἐνόμιζον ὅμοιοί τε καί ἐξ ὁμοίων ἡμῖν εἶναι: ἐπεάν δέ ἴδωνται μάστιγας ἀντί ὅπλων ἔχοντας, μαθόντες ὡς εἰσί ἡμέτεροι δοῦλοι καί συγγνόντες τοῦτο οὐκ ὑπομενέουσι.« ταῦτα ἀκούσαντες οἱ σκύθαι ἐποίευν ἐπιτελέα: οἱ δ' ἐκπλαγέντες τῷ γινομένῳ τῆς μάχης τε ἐπελάθοντο καί ἔφευγον. οὕτω οἱ σκύθαι τῆς τε ἀσίης ἦρξαν καί ἐξελασθέντες αὖτις ὑπό μήδων κατῆλθον τρόπῳ τοιούτῳ ἐς τήν σφετέρην. τῶν δέ εἵνεκα ὁ δαρεῖος τείσασθαι βουλόμενος συνήγειρε ἐπ' αὐτούς στράτευμα. ὡς δέ σκύθαι λέγουσι, νεώτατον ἁπάντων ἐθνέων εἶναι τό σφέτερον, τοῦτο δέ γενέσθαι ὧδε. ἄνδρα γενέσθαι πρῶτον ἐν τῇ γῇ ταύτῃ ἐούσῃ ἐρήμῳ τῷ οὔνομα εἶναι ταργίταον: τοῦ δέ ταργιτάου τούτου τούς τοκέας λέγουσι εἶναι, ἐμοί μέν οὐ πιστά λέγοντες, λέγουσι δ' ὦν, δία τε καί βορυσθένεος τοῦ ποταμοῦ θυγατέρα. γένεος μέν τοιούτου δή τινος γενέσθαι τόν ταργίταον, τούτου δέ γενέσθαι παῖδας τρεῖς, λιπόξαϊν καί ἀρπόξαϊν καί νεώτατον κολάξαϊν. ἐπί τούτων ἀρχόντων ἐκ τοῦ οὐρανοῦ φερόμενα χρύσεα ποιήματα, ἄροτρόν τε καί ζυγόν καί σάγαριν καί φιάλην, πεσεῖν ἐς τήν σκυθικήν, καί τῶν ἰδόντα πρῶτον τόν πρεσβύτατον ἆσσον ἰέναι βουλόμενον αὐτά λαβεῖν, τόν δέ χρυσόν ἐπιόντος καίεσθαι. ἀπαλλαχθέντος δέ τούτου προσιέναι τόν δεύτερον, καί τόν αὖτις ταὐτά ποιέειν. τούς μέν δή καιόμενον τόν χρυσόν ἀπώσασθαι, τρίτῳ δέ τῷ νεωτάτῳ ἐπελθόντι κατασβῆναι, καί μιν ἐκεῖνον κομίσαι ἐς ἑωυτοῦ: καί τούς πρεσβυτέρους ἀδελφεούς πρός ταῦτα συγγνόντας τήν βασιληίην πᾶσαν παραδοῦναι τῷ νεωτάτῳ. ἀπό μέν δή λιποξάϊος γεγονέναι τούτους τῶν σκυθέων οἵ αὐχάται γένος καλέονται, ἀπό δέ τοῦ μέσου ἀρποξάϊος οἵ κατίαροί τε καί τράσπιες καλέονται, ἀπό δέ τοῦ νεωτάτου αὐτῶν τοῦ βασιλέος οἵ καλέονται παραλάται. σύμπασι δέ εἶναι οὔνομα σκολότους: σκύθας δέ ἕλληνες ὠνόμασαν, τοῦ βασιλέος ἐπωνυμίην. γεγονέναι μέν νυν σφέας ὧδε λέγουσι οἱ σκύθαι, ἔτεα δέ σφίσι ἐπείτε γεγόνασι τά σύμπαντα λέγουσι εἶναι ἀπό τοῦ πρώτου βασιλέος ταργιτάου ἐς τήν δαρείου διάβασιν τήν ἐπί σφέας χιλίων οὐ πλέω ἀλλά τοσαῦτα. τόν δέ χρυσόν τοῦτον τόν ἱρόν φυλάσσουσι οἱ βασιλέες ἐς τά μάλιστα καί θυσίῃσι μεγάλῃσι ἱλασκόμενοι μετέρχονται ἀνά πᾶν ἔτος. ὅς δ' ἄν ἔχων τόν χρυσόν τόν ἱρόν ἐν τῇ ὁρτῇ ὑπαίθριος κατακοιμηθῇ, οὗτος λέγεται ὑπό σκυθέων οὐ διενιαυτίζειν: δίδοσθαι δέ οἱ διά τοῦτο ὅσα ἄν ἵππῳ ἐν ἡμέρῃ μιῇ περιελάσῃ αὐτός. τῆς δέ χώρης ἐούσης μεγάλης τριφασίας τάς βασιληίας τοῖσι παισί τοῖσι ἑωυτοῦ καταστήσασθαι κολάξαϊν καί τουτέων μίαν ποιῆσαι μεγίστην, ἐν τῇ τόν χρυσόν φυλάσσεσθαι. τά δέ κατύπερθε πρός βορέην ἄνεμον λέγουσι τῶν ὑπεροίκων τῆς χώρης οὐκ οἷά τε εἶναι ἔτι προσωτέρω οὔτε ὁρᾶν οὔτε διεξιέναι ὑπό πτερῶν κεχυμένων: πτερῶν γάρ καί τήν γῆν καί τόν ἠέρα εἶναι πλέον, καί ταῦτα εἶναι τά ἀποκληίοντα τήν ὄψιν. σκύθαι μέν ὧδε ὑπέρ σφέων τε αὐτῶν καί τῆς χώρης τῆς κατύπερθε λέγουσι, ἑλλήνων δέ οἱ τόν πόντον οἰκέοντες ὧδε. ἡρακλέα ἐλαύνοντα τάς γηρυόνεω βοῦς ἀπικέσθαι ἐς γῆν ταύτην ἐοῦσαν ἐρήμην, ἥντινα νῦν σκύθαι νέμονται. γηρυόνην δέ οἰκέειν ἔξω τοῦ πόντου, κατοικημένον τήν ἕλληνες λέγουσι ἐρύθειαν νῆσον, τήν πρός γηδείροισι τοῖσι ἔξω ἡρακλέων στηλέων ἐπί τῷ ὠκεανῷ: τόν δέ ὠκεανόν λόγῳ μέν λέγουσι ἀπό ἡλίου ἀνατολέων ἀρξάμενον γῆν περί πᾶσαν ῥέειν, ἔργῳ δέ οὐκ ἀποδεικνύουσι. ἐνθεῦτεν τόν ἡρακλέα ὡς ἀπικέσθαι ἐς τήν νῦν σκυθικήν χώρην καλεομένην, _καταλαβεῖν γάρ αὐτόν χειμῶνά τε καί κρυμόν, _ἐπειρυσάμενον [δέ] τήν λεοντέην κατυπνῶσαι, τάς δέ οἱ ἵππους τάς ὑπό τοῦ ἅρματος νεμομένας ἐν τούτῳ τῷ χρόνῳ ἀφανισθῆναι θείῃ τύχῃ. ὡς δ' ἐγερθῆναι τόν ἡρακλέα, δίζησθαι, πάντα δέ τῆς χώρης ἐπεξελθόντα τέλος ἀπικέσθαι ἐς τήν ὑλαίην καλεομένην γῆν: ἐνθαῦτα δέ αὐτόν εὑρεῖν ἐν ἄντρῳ μιξοπάρθενόν τινα ἔχιδναν διφυέα, τῆς τά μέν ἄνω ἀπό τῶν γλουτῶν εἶναι γυναικός, τά δέ ἔνερθε ὄφιος. ἰδόντα δέ καί θωμάσαντα ἐπειρέσθαι μιν εἴ κου εἶδεν ἵππους πλανωμένας. τήν δέ φάναι ἑωυτήν ἔχειν καί οὐκ ἀποδώσειν ἐκείνῳ πρίν ἤ οἱ μιχθῇ: τόν δέ ἡρακλέα μιχθῆναι ἐπί τῷ μισθῷ τούτῳ. κείνην τε δή ὑπερβάλλεσθαι τήν ἀπόδοσιν τῶν ἵππων, βουλομένην ὡς πλεῖστον χρόνον συνεῖναι τῷ ἡρακλέϊ, καί τόν κομισάμενον ἐθέλειν ἀπαλλάσσεσθαι. τέλος δέ ἀποδιδοῦσαν αὐτήν εἰπεῖν: »ἵππους μέν δή ταύτας ἀπικομένας ἐνθάδε ἔσωσά τοι ἐγώ, σῶστρα δέ σύ παρέσχες: ἔχω γάρ ἐκ σέο παῖδας τρεῖς. τούτους, ἐπεάν γένωνται τρόφιες, ὅ τι χρή ποιέειν ἐξηγέο σύ, εἴτε αὐτοῦ κατοικίζω (χώρης γάρ τῆσδε ἔχω τό κράτος αὐτή) εἴτε ἀποπέμπω παρά σέ.« τήν μέν δή ταῦτα ἐπειρωτᾶν, τόν δέ λέγουσι πρός ταῦτα εἰπεῖν: »ἐπεάν ἀνδρωθέντας ἴδηαι τούς παῖδας, τάδε ποιεῦσα οὐκ ἄν ἁμαρτάνοις: τόν μέν ἄν ὁρᾷς αὐτῶν τόδε [τό] τόξον ὧδε διατεινόμενον καί τῷ ζωστῆρι τῷδε κατά τάδε ζωννύμενον, τοῦτον μέν τῆσδε τῆς χώρης οἰκήτορα ποιεῦ: ὅς δ' ἄν τούτων τῶν ἔργων τῶν ἐντέλλομαι λείπηται, ἔκπεμπε ἐκ τῆς χώρης. καί ταῦτα ποιεῦσα αὐτή τε εὐφρανέαι καί τά ἐντεταλμένα ποιήσεις.« τόν μέν δή εἰρύσαντα τῶν τόξων τό ἕτερον (δύο γάρ δή φορέειν τέως ἡρακλέα) καί τόν ζωστῆρα προδέξαντα παραδοῦναι τό τόξον τε καί τόν ζωστῆρα ἔχοντα ἐπ' ἄκρης τῆς συμβολῆς φιάλην χρυσέην, δόντα δέ ἀπαλλάσσεσθαι. τήν δ', ἐπεί οἱ γενομένους τούς παῖδας ἀνδρωθῆναι, τοῦτο μέν σφι οὐνόματα θέσθαι, τῷ μέν ἀγάθυρσον αὐτῶν, τῷ δ' ἑπομένῳ γελωνόν, σκύθην δέ τῷ νεωτάτῳ: τοῦτο δέ τῆς ἐπιστολῆς μεμνημένην αὐτήν ποιῆσαι τά ἐντεταλμένα. καί δή δύο μέν οἱ τῶν παίδων, τόν τε ἀγάθυρσον καί τόν γελωνόν, οὐκ οἵους τε γενομένους ἐξικέσθαι πρός τόν προκείμενον ἄεθλον, οἴχεσθαι ἐκ τῆς χώρης ἐκβληθέντας ὑπό τῆς γειναμένης, τόν δέ νεώτατον αὐτῶν σκύθην ἐπιτελέσαντα καταμεῖναι ἐν τῇ χώρῃ. καί ἀπό μέν σκύθεω τοῦ ἡρακλέος γενέσθαι τούς αἰεί βασιλέας γινομένους σκυθέων, ἀπό δέ τῆς φιάλης ἔτι καί ἐς τόδε φιάλας ἐκ τῶν ζωστήρων φορέειν σκύθας. τό δέ μεῖναι μηχανήσασθαι τήν μητέρα σκύθῃ. ταῦτα δέ ἑλλήνων οἱ τόν πόντον οἰκέοντες λέγουσι. ἔστι δέ καί ἄλλος λόγος ἔχων ὧδε, τῷ μάλιστα λεγομένῳ αὐτός πρόσκειμαι. σκύθας τούς νομάδας οἰκέοντας ἐν τῇ ἀσίῃ, πολέμῳ πιεσθέντας ὑπό μασσαγετέων, οἴχεσθαι διαβάντας ποταμόν ἀράξην ἐπί γῆν τήν κιμμερίην: τήν γάρ νῦν νέμονται σκύθαι, αὕτη λέγεται τό παλαιόν εἶναι κιμμερίων. τούς δέ κιμμερίους ἐπιόντων σκυθέων βουλεύεσθαι ὡς στρατοῦ ἐπιόντος μεγάλου: καί δή τάς γνώμας σφέων κεχωρισμένας, ἐντόνους μέν ἀμφοτέρας, ἀμείνω δέ τήν τῶν βασιλέων: τήν μέν γάρ [δή] τοῦ δήμου φέρειν γνώμην ὡς ἀπαλλάσσεσθαι πρῆγμα εἴη μηδέ πρός πολλούς δέοι μένοντας κινδυνεύειν, τήν δέ τῶν βασιλέων διαμάχεσθαι περί τῆς χώρης τοῖσι ἐπιοῦσι. οὐκ ὦν δή ἐθέλειν πείθεσθαι οὔτε τοῖσι βασιλεῦσι τόν δῆμον οὔτε τῷ δήμῳ τούς βασιλέας. τούς μέν δή ἀπαλλάσσεσθαι βουλεύεσθαι ἀμαχητί τήν χώρην παραδιδόντας τοῖσι ἐπιοῦσι, τοῖσι δέ βασιλεῦσι δόξαι ἐν τῇ ἑωυτῶν κεῖσθαι ἀποθανόντας μηδέ συμφεύγειν τῷ δήμῳ, λογισαμένους ὅσα τε ἀγαθά πεπόνθασι καί ὅσα φεύγοντας ἐκ τῆς πατρίδος κακά ἐπίδοξα καταλαμβάνειν. ὡς δέ δόξαι σφι ταῦτα, διαστάντας καί ἀριθμόν ἴσους γενομένους μάχεσθαι πρός ἀλλήλους: καί τούς μέν ἀποθανόντας πάντας ὑπ' ἑωυτῶν θάψαι τόν δῆμον τῶν κιμμερίων: παρά ποταμόν τύρην (καί σφεων ἔτι δῆλός ἐστι ὁ τάφος), θάψαντας δέ οὕτω τήν ἔξοδον ἐκ τῆς χώρης ποιέεσθαι. σκύθας δέ ἐπελθόντας λαβεῖν τήν χώρην ἐρήμην. καί νῦν ἔστι μέν ἐν τῇ σκυθικῇ κιμμέρια τείχεα, ἔστι δέ πορθμήια κιμμέρια, ἔστι δέ καί χώρη οὔνομα κιμμερίη, ἔστι δέ βόσπορος κιμμέριος καλεόμενος. φαίνονται δέ οἱ κιμμέριοι φυγόντες ἐς τήν ἀσίην τούς σκύθας καί τήν χερσόνησον κτίσαντες ἐν τῇ νῦν σινώπη πόλις ἑλλάς οἴκηται: φανεροί δέ εἰσι καί οἱ σκύθαι διώξαντες αὐτούς καί ἐσβαλόντες ἐς γῆν τήν μηδικήν, ἁμαρτόντες τῆς ὁδοῦ: οἱ μέν γάρ κιμμέριοι αἰεί τήν παρά θάλασσαν ἔφευγον, οἱ δέ σκύθαι ἐν δεξιῇ τόν καύκασιν ἔχοντες ἐδίωκον ἐς οὗ ἐσέβαλον ἐς γῆν τήν μηδικήν, ἐς μεσόγαιαν τῆς ὁδοῦ τραφθέντες. οὗτος δέ ἄλλος ξυνός ἑλλήνων τε καί βαρβάρων λεγόμενος λόγος εἴρηται. ἔφη δέ ἀριστέης ὁ καϋστροβίου ἀνήρ προκοννήσιος, ποιέων ἔπεα, ἀπικέσθαι ἐς ἰσσηδόνας φοιβόλαμπτος γενόμενος, ἰσσηδόνων δέ ὑπεροικέειν ἀριμασπούς ἄνδρας μουνοφθάλμους, ὑπέρ δέ τούτων τούς χρυσοφύλακας γρῦπας, τούτων δέ τούς ὑπερβορέους κατήκοντας ἐπί θάλασσαν: τούτους ὦν πάντας πλήν ὑπερβορέων, ἀρξάντων ἀριμασπῶν, αἰεί τοῖσι πλησιοχώροισι ἐπιτίθεσθαι, καί ὑπό μέν ἀριμασπῶν ἐξωθέεσθαι ἐκ τῆς χώρης ἰσσηδόνας, ὑπό δέ ἰσσηδόνων σκύθας, κιμμερίους δέ οἰκέοντας ἐπί τῇ νοτίῃ θαλάσσῃ ὑπό σκυθέων πιεζομένους ἐκλείπειν τήν χώρην. οὕτω οὐδέ οὗτος συμφέρεται περί τῆς χώρης ταύτης σκύθῃσι. καί ὅθεν μέν ἦν [ὁ] ἀριστέης ὁ ταῦτα ποιήσας, εἴρηται: τόν δέ περί αὐτοῦ ἤκουον λόγον ἐν προκοννήσῳ καί κυζίκῳ, λέξω. ἀριστέην γάρ λέγουσι, ἐόντα τῶν ἀστῶν οὐδενός γένος ὑποδεέστερον, ἐσελθόντα ἐς κναφήιον ἐν προκοννήσῳ ἀποθανεῖν, καί τόν κναφέα κατακληίσαντα τό ἐργαστήριον οἴχεσθαι ἀγγελέοντα τοῖσι προσήκουσι τῷ νεκρῷ. ἐσκεδασμένου δέ ἤδη τοῦ λόγου ἀνά τήν πόλιν ὡς τεθνεώς εἴη ὁ ἀριστέης, ἐς ἀμφισβασίας τοῖσι λέγουσι ἀπικνέεσθαι ἄνδρα κυζικηνόν ἥκοντα ἐξ ἀρτάκης πόλιος, φάντα συντυχεῖν τέ οἱ ἰόντι ἐπί κυζίκον καί ἐς λόγους ἀπικέσθαι. καί τοῦτον μέν ἐντεταμένως ἀμφισβατέειν, τούς δέ προσήκοντας τῷ νεκρῷ ἐπί τό κναφήιον παρεῖναι ἔχοντας τά πρόσφορα ὡς ἀναιρησομένους: ἀνοιχθέντος δέ τοῦ οἰκήματος οὔτε τεθνεῶτα οὔτε ζώοντα φαίνεσθαι ἀριστέην. μετά δέ ἑβδόμῳ ἔτεϊ φανέντα αὐτόν ἐς προκόννησον ποιῆσαι τά ἔπεα ταῦτα τά νῦν ὑπ' ἑλλήνων ἀριμάσπεα καλέεται, ποιήσαντα δέ ἀφανισθῆναι τό δεύτερον. ταῦτα μέν αἱ πόλιες αὗται λέγουσι, τάδε δέ οἶδα μεταποντίνοισι τοῖσι ἐν ἰταλίῃ συγκυρήσαντα μετά τήν ἀφάνισιν τήν δευτέρην ἀριστέω ἔτεσι τεσσεράκοντα καί διηκοσίοισι, ὡς ἐγώ συμβαλλόμενος ἐν προκοννήσῳ τε καί μεταποντίῳ εὕρισκον. μεταποντῖνοι <γάρ> φασι αὐτόν ἀριστέην φανέντα σφι ἐς τήν χώρην κελεῦσαι βωμόν ἀπόλλωνος ἱδρύσασθαι καί ἀριστέω τοῦ προκοννησίου ἐπωνυμίην ἔχοντα ἀνδριάντα παρ' αὐτόν στῆσαι: φάναι γάρ σφι τόν ἀπόλλωνα ἰταλιωτέων μούνοισι δή ἀπικέσθαι ἐς τήν χώρην, καί αὐτός οἱ ἕπεσθαι ὁ νῦν ἐών ἀριστέης: τότε δέ, ὅτε εἵπετο τῷ θεῷ, εἶναι κόραξ. καί τόν μέν εἰπόντα ταῦτα ἀφανισθῆναι, σφέας δέ μεταποντῖνοι λέγουσι ἐς δελφούς πέμψαντας τόν θεόν ἐπειρωτᾶν ὅ τι τό φάσμα τοῦ ἀνθρώπου εἴη. τήν δέ πυθίην σφέας κελεύειν πείθεσθαι τῷ φάσματι, πειθομένοισι δέ ἄμεινον συνοίσεσθαι: καί σφέας δεξαμένους ταῦτα ποιῆσαι ἐπιτελέα. καί νῦν ἕστηκε ἀνδριάς ἐπωνυμίην ἔχων ἀριστέω παρ' αὐτῷ τῷ ἀγάλματι τοῦ ἀπόλλωνος, πέριξ δέ αὐτόν δάφναι ἑστᾶσι: τό δέ ἄγαλμα ἐν τῇ ἀγορῇ ἵδρυται. ἀριστέω μέν νυν πέρι τοσαῦτα εἰρήσθω. τῆς δέ γῆς τῆς πέρι ὅδε ὁ λόγος ὅρμηται λέγεσθαι, οὐδείς οἶδε ἀτρεκέως ὅ τι τό κατύπερθέ ἐστι. οὐδενός γάρ δή αὐτόπτεω εἰδέναι φαμένου δύναμαι πυθέσθαι: οὐδέ γάρ οὐδέ ἀριστέης, τοῦ περ ὀλίγῳ πρότερον τούτων μνήμην ἐποιεύμην, οὐδέ οὗτος προσωτέρω ἰσσηδόνων αὐτός ἐν τοῖσι ἔπεσι ποιέων ἔφησε ἀπικέσθαι, ἀλλά τά κατύπερθε ἔλεγε ἀκοῇ, φάς ἰσσηδόνας εἶναι τούς ταῦτα λέγοντας. ἀλλ' ὅσον μέν ἡμεῖς ἀτρεκέως ἐπί μακρότατον οἷοί τε ἐγενόμεθα ἀκοῇ ἐξικέσθαι, πᾶν εἰρήσεται. ἀπό τοῦ βορυσθενεϊτέων ἐμπορίου (τοῦτο γάρ τῶν παραθαλασσίων μεσαίτατόν ἐστι πάσης τῆς σκυθικῆς), ἀπό τούτου πρῶτοι καλλιπίδαι νέμονται ἐόντες ἑλληνοσκύθαι, ὑπέρ δέ τούτων ἄλλο ἔθνος οἵ ἀλαζῶνες καλέονται: οὗτοι δέ καί οἱ καλλιπίδαι τά μέν ἄλλα κατά ταὐτά σκύθῃσι ἐπασκέουσι, σῖτον δέ καί σπείρουσι καί σιτέονται, καί κρόμμυα καί σκόροδα καί φακούς καί κέγχρους. ὑπέρ δέ ἀλαζώνων οἰκέουσι σκύθαι ἀροτῆρες, οἵ οὐκ ἐπί σιτήσι σπείρουσι [τόν] σῖτον ἀλλ' ἐπί πρήσι. τούτων δέ κατύπερθε οἰκέουσι νευροί: νευρῶν δέ τό πρός βορέην ἄνεμον ἔρημος ἀνθρώπων, ὅσον ἡμεῖς ἴδμεν. ταῦτα μέν παρά τόν ὕπανιν ποταμόν ἐστι ἔθνεα πρός ἑσπέρης τοῦ βορυσθένεος. ἀτάρ διαβάντι τόν βορυσθένεα ἀπό θαλάσσης πρῶτον μέν ἡ ὑλαίη, ἀπό δέ ταύτης ἄνω <ἰόντι> οἰκέουσι σκύθαι γεωργοί, τούς [οἱ] ἕλληνες οἱ οἰκέοντες ἐπί τῷ ὑπάνι ποταμῷ καλέουσι βορυσθενεΐτας, σφέας δέ αὐτούς ὀλβιοπολίτας. οὗτοι ὦν οἱ γεωργοί σκύθαι νέμονται τό μέν πρός τήν ἠῶ ἐπί τρεῖς ἡμέρας ὁδοῦ, κατήκοντες ἐπί ποταμόν τῷ οὔνομα κεῖται παντικάπης, τό δέ πρός βορέην ἄνεμον πλόον ἀνά τόν βορυσθένεα ἡμερέων ἕνδεκα. ἤδη δέ κατύπερθε τούτων ἔρημός ἐστι ἐπί πολλόν, μετά δέ τήν ἔρημον ἀνδροφάγοι οἰκέουσι, ἔθνος ἐόν ἴδιον καί οὐδαμῶς σκυθικόν. τό δέ τούτων κατύπερθε ἔρημος ἤδη ἀληθέως καί ἔθνος ἀνθρώπων οὐδέν, ὅσον ἡμεῖς ἴδμεν. τό δέ πρός τήν ἠῶ τῶν γεωργῶν τούτων σκυθέων διαβάντι τόν παντικάπην ποταμόν νομάδες ἤδη σκύθαι νέμονται, οὔτε τι σπείροντες οὐδέν οὔτε ἀροῦντες: ψιλή δέ δενδρέων ἡ πᾶσα αὕτη πλήν τῆς ὑλαίης: οἱ δέ νομάδες οὗτοι τό πρός τήν ἠῶ ἡμερέων τεσ σέρων καί δέκα ὁδόν νέμονται χώρην κατατείνουσαν ἐπί ποταμόν γέρρον. πέρην δέ τοῦ γέρρου ταῦτα δή τά καλεόμενα βασιλήιά ἐστι καί σκύθαι οἱ ἄριστοί τε καί πλεῖστοι καί τούς ἄλλους νομίζοντες σκύθας δούλους σφετέρους εἶναι: κατήκουσι δέ οὗτοι τό μέν πρός μεσαμβρίην ἐς τήν ταυρικήν, τό δέ πρός ἠῶ ἐπί τε τάφρον τήν δή οἱ ἐκ τῶν τυφλῶν γενόμενοι ὤρυξαν, καί ἐπί τῆς λίμνης τῆς μαιήτιδος τό ἐμπόριον τό καλέεται κρημνοί: τά δέ αὐτῶν κατήκουσι ἐπί ποταμόν τάναϊν. τά δέ κατύπερθε πρός βορέην ἄνεμον τῶν βασιληίων σκυθέων οἰκέουσι μελάγχλαινοι, ἄλλο ἔθνος καί οὐ σκυθικόν. μελαγχλαίνων δέ τό κατύπερθε λίμναι καί ἔρημός ἐστι ἀνθρώπων, κατ' ὅσον ἡμεῖς ἴδμεν. τάναϊν δέ ποταμόν διαβάντι οὐκέτι σκυθική, ἀλλ' ἡ μέν πρώτη τῶν λαξίων σαυροματέων ἐστί, οἵ ἐκ τοῦ μυχοῦ ἀρξάμενοι τῆς μαιήτιδος λίμνης νέμονται τό πρός βορέην ἄνεμον, ἡμερέων πεντεκαίδεκα ὁδόν, πᾶσαν ἐοῦσαν ψιλήν καί ἀγρίων καί ἡμέρων δενδρέων. ὑπεροικέουσι δέ τούτων δευτέρην λάξιν ἔχοντες βουδῖνοι, γῆν νεμόμενοι πᾶσαν δασέαν ὕλῃ παντοίῃ. βουδίνων δέ κατύπερθε πρός βορέην ἐστί πρώτη μέν ἔρημος ἐπ' ἡμερέων ἑπτά ὁδόν, μετά δέ τήν ἔρημον ἀποκλίνοντι μᾶλλον πρός ἀπηλιώτην ἄνεμον νέμονται θυσσαγέται, ἔθνος πολλόν καί ἴδιον: ζώουσι δέ ἀπό θήρης. συνεχέες δέ τούτοισι ἐν τοῖσι αὐτοῖσι τόποισι κατοικημένοι εἰσί τοῖσι οὔνομα κεῖται ἰύρκαι, καί οὗτοι ἀπό θήρης ζώοντες τρόπῳ τοιῷδε: λοχᾷ ἐπί δένδρεον ἀναβάς, τά δέ ἐστι πυκνά ἀνά πᾶσαν τήν χώρην: ἵππος δέ ἑκάστῳ δεδιδαγμένος ἐπί γαστέρα κεῖσθαι ταπεινότητος εἵνεκα ἕτοιμός ἐστι καί κύων: ἐπεάν δέ ἀπίδῃ τό θηρίον ἀπό τοῦ δενδρέου, τοξεύσας [καί] ἐπιβάς ἐπί τόν ἵππον διώκει, καί ὁ κύων ἔχεται. ὑπέρ δέ τούτων τό πρός τήν ἠῶ ἀποκλίνοντι οἰκέουσι σκύθαι ἄλλοι, ἀπό τῶν βασιληίων σκυθέων ἀποστάντες καί οὕτω ἀπικόμενοι ἐς τοῦτον τόν χῶρον. μέχρι μέν δή τῆς τούτων τῶν σκυθέων χώρης ἐστί ἡ καταλεχθεῖσα πᾶσα πεδιάς τε γῆ καί βαθύγαιος, τό δ' ἀπό τούτου λιθώδης τ' ἐστί καί τρηχέα. διεξελθόντι δέ καί τῆς τρηχέης χῶρον πολλόν οἰκέουσι ὑπωρείην ὀρέων ὑψηλῶν ἄνθρωποι λεγόμενοι εἶναι πάντες φαλακροί ἐκ γενετῆς γινόμενοι, καί ἔρσενες καί θήλεαι ὁμοίως, καί σιμοί καί γένεια ἔχοντες μεγάλα, φωνήν δέ ἰδίην ἱέντες, ἐσθῆτι δέ χρεώμενοι σκυθικῇ, ζώοντες δέ ἀπό δενδρέων. ποντικόν μέν οὔνομα τῷ δενδρέῳ ἀπ' οὗ ζώουσι, μέγαθος δέ κατά συκέην μάλιστά κῃ: καρπόν δέ φορέει κυάμῳ ἴσον, πυρῆνα δέ ἔχει. τοῦτο ἐπεάν γένηται πέπον, σακκέουσι ἱματίοισι, ἀπορρέει δέ ἀπ' αὐτοῦ παχύ καί μέλαν, οὔνομα δέ τῷ ἀπορρέοντί ἐστι ἄσχυ: τοῦτο καί λείχουσι καί γάλακτι συμμίσγοντες πίνουσι, καί ἀπό τῆς παχύτητος αὐτοῦ τῆς τρυγός παλάθας συντιθεῖσι καί ταύτας σιτέονται: πρόβατα γάρ σφι οὐ πολλά ἐστι: οὐ γάρ τι σπουδαῖαι αἱ νομαί αὐτόθι εἰσί. ὑπό δενδρέῳ δέ ἕκαστος κατοίκηται, τόν μέν χειμῶνα ἐπεάν τό δένδρεον περικαλύψῃ πίλῳ στεγνῷ λευκῷ, τό δέ θέρος ἄνευ πίλου. τούτους οὐδείς ἀδικέει ἀνθρώπων (ἱροί γάρ λέγονται εἶναι), οὐδέ τι ἀρήιον ὅπλον ἐκτέαται: καί τοῦτο μέν τοῖσι περιοικέουσι οὗτοί εἰσι οἱ τάς διαφοράς διαιρέοντες, τοῦτο δέ, ὅς ἄν φεύγων καταφύγῃ ἐς τούτους, ὑπ' οὐδενός ἀδικέεται. οὔνομα δέ σφί ἐστι ἀργιππαῖοι. μέχρι μέν νυν τῶν φαλακρῶν τούτων πολλή περιφανείη τῆς χώρης ἐστί καί τῶν ἔμπροσθε ἐθνέων: καί γάρ σκυθέων τινές ἀπικνέονται ἐς αὐτούς, τῶν οὐ χαλεπόν ἐστι πυθέσθαι, καί ἑλλήνων τῶν ἐκ βορυσθένεός τε ἐμπορίου καί τῶν ἄλλων ποντικῶν ἐμπορίων. σκυθέων δέ οἵ ἄν ἔλθωσι ἐς αὐτούς δι' ἑπτά ἑρμηνέων καί δι' ἑπτά γλωσσέων διαπρήσσονται. μέχρι μέν δή τούτων γινώσκεται, τό δέ τῶν φαλακρῶν κατύπερθε οὐδείς ἀτρεκέως οἶδε φράσαι: ὄρεα γάρ ὑψηλά ἀποτάμνει ἄβατα καί οὐδείς σφεα ὑπερβαίνει. οἱ δέ φαλακροί οὗτοι λέγουσι, ἐμοί μέν οὐ πιστά λέγοντες, οἰκέειν τά ὄρεα αἰγίποδας ἄνδρας, ὑπερβάντι δέ τούτους ἀνθρώπους ἄλλους οἵ τήν ἑξάμηνον καθεύδουσι: τοῦτο δέ οὐκ ἐνδέκομαι ἀρχήν. ἀλλά τό μέν πρός ἠῶ τῶν φαλακρῶν γινώσκεται ἀτρεκέως ὑπό ἰσσηδόνων οἰκεόμενον, τό μέντοι κατύπερθε πρός βορέην ἄνεμον οὐ γινώσκεται οὔτε τῶν φαλακρῶν οὔτε τῶν ἰσσηδόνων, εἰ μή ὅσα αὐτῶν τούτων λεγόντων. νόμοισι δέ ἰσσηδόνες τοιοισίδε λέγονται χρᾶσθαι. ἐπεάν ἀνδρί ἀποθάνῃ πατήρ, οἱ προσήκοντες πάντες προσάγουσι πρόβατα καί ἔπειτα ταῦτα θύσαντες καί καταταμόντες τά κρέα κατατάμνουσι καί τόν τοῦ δεκομένου τεθνεῶτα γονέα, ἀναμείξαντες δέ πάντα τά κρέα δαῖτα προτιθέαται. τήν δέ κεφαλήν αὐτοῦ ψιλώσαντες καί ἐκκαθήραντες καταχρυσοῦσι καί ἔπειτα ἅτε ἀγάλματι χρέωνται, θυσίας μεγάλας ἐπετείους ἐπιτελέοντες. παῖς δέ πατρί τοῦτο ποιέει, κατά περ ἕλληνες τά γενέσια. ἄλλως δέ δίκαιοι καί οὗτοι λέγονται εἶναι, ἰσοκρατέες δέ ὁμοίως αἱ γυναῖκες τοῖσι ἀνδράσι. γινώσκονται μέν δή καί οὗτοι. τό δέ ἀπό τούτων τό κατύπερθε ἰσσηδόνες εἰσί οἱ λέγοντες τούς μουνοφθάλμους ἀνθρώπους καί τούς χρυσοφύλακας γρῦπας εἶναι, παρά δέ τούτων σκύθαι παραλαβόντες λέγουσι, παρά δέ σκυθέων ἡμεῖς οἱ ἄλλοι νενομίκαμεν, καί ὀνομάζομεν αὐτούς σκυθιστί ἀριμασπούς: ἄριμα γάρ ἕν καλέουσι σκύθαι, σποῦ δέ ὀφθαλμόν. δυσχείμερος δέ αὕτη ἡ καταλεχθεῖσα πᾶσα χώρη οὕτω δή τί ἐστι, ἔνθα τούς μέν ὀκτώ τῶν μηνῶν ἀφόρητος οἷος γίνεται κρυμός, ἐν τοῖσι ὕδωρ ἐκχέας πηλόν οὐ ποιήσεις, πῦρ δέ ἀνακαίων ποιήσεις πηλόν: ἡ δέ θάλασσα πήγνυται καί ὁ βόσπορος πᾶς ὁ κιμμέριος, καί ἐπί τοῦ κρυστάλλου οἱ ἐκτός <τῆς> τάφρου σκύθαι κατοικημένοι στρατεύονται καί τάς ἁμάξας ἐπελαύνουσι πέρην ἐς τούς σίνδους. οὕτω μέν δή τούς ὀκτώ μῆνας διατελέει χειμών ἐών, τούς δ' ἐπιλοίπους τέσσερας ψύχεα αὐτόθι ἐστί. κεχώρισται δέ οὗτος ὁ χειμών τούς τρόπους πᾶσι τοῖσι ἐν ἄλλοισι χωρίοισι γινομένοισι χειμῶσι, ἐν τῷ τήν μέν ὡραίην οὐκ ὕει λόγου ἄξιον οὐδέν, τό δέ θέρος ὕων οὐκ ἀνιεῖ. βρονταί τε ἦμος τῇ ἄλλῃ γίνονται, τηνικαῦτα μέν οὐ γίνονται, θέρεος δέ ἀμφιλαφέες: ἤν δέ χειμῶνος βροντή γένηται, ὡς τέρας θωμάζεται. ὥς δέ καί ἤν σεισμός γένηται, ἤν τε θέρεος ἤν τε χειμῶνος, ἐν τῇ σκυθικῇ τέρας νενόμισται. ἵπποι δέ ἀνεχόμενοι φέρουσι τόν χειμῶνα τοῦτον, ἡμίονοι δέ οὐδέ ὄνοι οὐκ ἀνέχονται ἀρχήν: τῇ δέ ἄλλῃ ἵπποι μέν ἐν κρυμῷ ἑστεῶτες ἀποσφακελίζουσι, ὄνοι δέ καί ἡμίονοι ἀνέχονται. δοκέει δέ μοι καί τό γένος τῶν βοῶν τό κόλον διά ταῦτα οὐ φύειν κέρεα αὐτόθι. μαρτυρέει δέ μοι τῇ γνώμῃ καί ὁμήρου ἔπος ἐν ὀδυσσηίῃ ἔχον ὧδε: καί λιβύην, ὅθι τ' ἄρνες ἄφαρ κεραοί τελέθουσι: ὀρθῶς εἰρημένον, ἐν τοῖσι θερμοῖσι ταχύ παραγίνεσθαι τά κέρεα: ἐν δέ τοῖσι ἰσχυροῖσι ψύχεσι ἤ οὐ φύει κέρεα τά κτήνεα ἀρχήν ἤ φύοντα φύει μόγις. ἐνθαῦτα μέν νυν διά τά ψύχεα γίνεται ταῦτα. θωμάζω δέ (προσθήκας γάρ δή μοι ὁ λόγος ἐξ ἀρχῆς ἐδίζητο) ὅ τι ἐν τῇ ἠλείῃ πάσῃ χώρῃ οὐ δυνέαται γίνεσθαι ἡμίονοι, οὔτε ψυχροῦ τοῦ χώρου ἐόντος οὔτε ἄλλου φανεροῦ αἰτίου οὐδενός: φασί δέ αὐτοί ἠλεῖοι ἐκ κατάρης τέο οὐ γίνεσθαι σφίσι ἡμιόνους. ἀλλ' ἐπεάν προσίῃ ἡ ὥρη κυΐσκεσθαι τάς ἵππους, ἐξελαύνουσι ἐς τούς πλησιοχώρους αὐτάς καί ἔπειτά σφι ἐν τῇ τῶν πέλας ἐπιεῖσι τούς ὄνους, ἐς οὗ ἄν σχῶσι αἱ ἵπποι ἐν γαστρί: ἔπειτα δέ ὀπίσω ἀπελαύνουσι. περί δέ τῶν πτερῶν τῶν σκύθαι λέγουσι ἀνάπλεον εἶναι τόν ἠέρα, καί τούτων εἵνεκα οὐκ οἷά τε εἶναι οὔτε ἰδεῖν τό πρόσω τῆς ἠπείρου οὔτε διεξιέναι, τήνδε ἔχω περί αὐτῶν γνώμην. τά κατύπερθε ταύτης τῆς χώρης αἰεί νίφεται, ἐλάσσονι δέ τοῦ θέρεος ἤ τοῦ χειμῶνος, ὥσπερ καί οἰκός: ἤδη ὦν ὅστις ἀγχόθεν χιόνα ἁδρήν πίπτουσαν εἶδε, οἶδε τό λέγω: ἔοικε γάρ ἡ χιών πτεροῖσι: καί διά τόν χειμῶνα τοῦτον ἐόντα τοιοῦτον ἀνοίκητα τά πρός βορέην ἐστί τῆς ἠπείρου ταύτης. τά ὦν πτερά εἰκάζοντας τήν χιόνα τούς σκύθας τε καί τούς περιοίκους δοκέω λέγειν. ταῦτα μέν νυν τά λέγεται μακρότατα εἴρηται. ὑπερβορέων δέ πέρι ἀνθρώπων οὔτε τι σκύθαι λέγουσι οὐδέν οὔτε τινές ἄλλοι τῶν ταύτῃ οἰκημένων, εἰ μή ἄρα ἰσσηδόνες: ὡς δ' ἐγώ δοκέω, οὐδ' οὗτοι λέγουσι οὐδέν: ἔλεγον γάρ ἄν καί σκύθαι, ὡς περί τῶν μουνοφθάλμων λέγουσι. ἀλλ' ἡσιόδῳ μέν ἐστι περί ὑπερβορέων εἰρημένα, ἔστι δέ καί ὁμήρῳ ἐν ἐπιγόνοισι, εἰ δή τῷ ἐόντι γε ὅμηρος ταῦτα τά ἔπεα ἐποίησε. πολλῷ δέ τι πλεῖστα περί αὐτῶν δήλιοι λέγουσι, φάμενοι ἱρά ἐνδεδεμένα ἐν καλάμῃ πυρῶν ἐξ ὑπερβορέων φερόμενα ἀπικνέεσθαι ἐς σκύθας, ἀπό δέ σκυθέων ἤδη δεκομένους αἰεί τούς πλησιοχώρους ἑκάστους κομίζειν αὐτά τό πρός ἑσπέρης ἑκαστάτω ἐπί τόν ἀδρίην, ἐνθεῦτεν δέ πρός μεσαμβρίην προπεμπόμενα πρώτους δωδωναίους ἑλλήνων δέκεσθαι, ἀπό δέ τούτων καταβαίνειν ἐπί τόν μηλιέα κόλπον καί διαπορεύεσθαι ἐς εὔβοιαν, πόλιν τε ἐς πόλιν πέμπειν μέχρι καρύστου, τό δ' ἀπό ταύτης ἐκλείπειν ἄνδρον: καρυστίους γάρ εἶναι τούς κομίζοντας ἐς τῆνον, τηνίους δέ ἐς δῆλον. ἀπικνέεσθαι μέν νυν οὕτω ταῦτα τά ἱρά λέγουσι ἐς δῆλον, πρῶτον δέ τούς ὑπερβορέους πέμψαι φερούσας τά ἱρά δύο κόρας, τάς ὀνομάζουσι δήλιοι εἶναι ὑπερόχην τε καί λαοδίκην: ἅμα δέ αὐτῇσι ἀσφαλείης εἵνεκεν πέμψαι τούς ὑπερβορέους τῶν ἀστῶν ἄνδρας πέντε πομπούς, τούτους οἵ νῦν περφερέες καλέονται, τιμάς μεγάλας ἐν δήλῳ ἔχοντες: ἐπεί δέ τοῖσι ὑπερβορέοισι τούς ἀποπεμφθέντας ὀπίσω οὐκ ἀπονοστέειν, δεινά ποιευμένους εἴ σφεας αἰεί καταλάμψεται ἀποστέλλοντας μή ἀποδέκεσθαι, οὕτω δή φέροντας ἐς τούς οὔρους τά ἱρά ἐνδεδεμένα ἐν πυρῶν καλάμῃ τοῖσι πλησιοχώροισι ἐπισκήπτειν κελεύοντας προπέμπειν σφέα ἀπό ἑωυτῶν ἐς ἄλλο ἔθνος. καί ταῦτα μέν οὕτω προπεμπόμενα ἀπικνέεσθαι λέγουσι ἐς δῆλον. οἶδα δέ αὐτός τούτοισι τοῖσι ἱροῖσι τόδε ποιεύμενον προσφερές, τάς θρηΐσσας καί τάς παιονίδας γυναῖκας, ἐπεάν θύωσι τῇ ἀρτέμιδι τῇ βασιληίῃ, οὐκ ἄνευ πυρῶν καλάμης ἐχούσας τά ἱρά. καί ταῦτα μέν δή ταύτας οἶδα ποιεύσας. τῇσι δέ παρθένοισι ταύτῃσι τῇσι ἐξ ὑπερβορέων τελευτησάσῃσι ἐν δήλῳ κείρονται καί αἱ κόραι καί οἱ παῖδες οἱ δηλίων: αἱ μέν πρό γάμου πλόκαμον ἀποταμόμεναι καί περί ἄτρακτον εἱλίξασαι ἐπί τό σῆμα τιθεῖσι (τό δέ σῆμά ἐστι ἔσω ἐς τό ἀρτεμίσιον ἐσιόντι ἀριστερῆς χειρός, ἐπιπέφυκε δέ οἱ ἐλαίη), ὅσοι δέ παῖδες τῶν δηλίων περί χλόην τινά εἱλίξαντες τῶν τριχῶν τιθεῖσι καί οὗτοι ἐπί τό σῆμα. αὗται μέν δή ταύτην [τήν] τιμήν ἔχουσι πρός τῶν δήλου οἰκητόρων. φασί δέ οἱ αὐτοί οὗτοι καί τήν ἄργην τε καί τήν ὦπιν, ἐούσας παρθένους ἐξ ὑπερβορέων, κατά τούς αὐτούς τούτους ἀνθρώπους πορευομένας ἀπικέσθαι ἐς δῆλον ἔτι πρότερον ὑπερόχης τε καί λαοδίκης: ταύτας μέν νυν τῇ εἰλειθυίῃ ἀποφερούσας ἀντί τοῦ ὠκυτόκου τόν ἐτάξαντο φόρον ἀπικέσθαι, τήν δέ ἄργην τε καί τήν ὦπιν ἅμα αὐτῇσι τῇσι θεοῖσι ἀπικέσθαι. λέγουσι καί σφι τιμάς ἄλλας δεδόσθαι πρός σφέων: καί γάρ ἀγείρειν σφι τάς γυναῖκας, ἐπονομαζούσας τά οὐνόματα ἐν τῷ ὕμνῳ τόν σφι ὠλήν ἀνήρ λύκιος ἐποίησε, παρά δέ σφέων μαθόντας νησιώτας τε καί ἴωνας ὑμνέειν ὦπίν τε καί ἄργην ὀνομάζοντάς τε καί ἀγείροντας (οὗτος δέ ὁ ὠλήν καί τούς ἄλλους τούς παλαιούς ὕμνους ἐποίησε ἐκ λυκίης ἐλθών τούς ἀειδομένους ἐν δήλῳ), καί τῶν μηρίων καταγιζομένων ἐπί τῷ βωμῷ τήν σποδόν ταύτην ἐπί τήν θήκην τήν ὤπιός τε καί ἄργης ἀναισιμοῦσθαι ἐπιβαλλομένην. ἡ δέ θήκη αὐτέων ἐστί ὄπισθε τοῦ ἀρτεμισίου, πρός ἠῶ τετραμμένη, ἀγχοτάτω τοῦ κηίων ἱστιητορίου. καί ταῦτα μέν ὑπερβορέων πέρι εἰρήσθω. τόν γάρ περί ἀβάριος λόγον: τοῦ λεγομένου εἶναι ὑπερβορέου οὐ λέγω, λέγοντα ὡς τόν ὀϊστόν περιέφερε κατά πᾶσαν γῆν οὐδέν σιτεόμενος. εἰ δέ εἰσι ὑπερβόρεοί τινες ἄνθρωποι, εἰσί καί ὑπερνότιοι ἄλλοι. γελῶ δέ ὁρέων γῆς περιόδους γράψαντας πολλούς ἤδη καί οὐδένα νόον ἐχόντως ἐξηγησάμενον, οἵ ὠκεανόν τε ῥέοντα γράφουσι πέριξ τήν γῆν, ἐοῦσαν κυκλοτερέα ὡς ἀπό τόρνου, καί τήν ἀσίην τῇ εὐρώπῃ ποιεῦνται ἴσην. ἐν ὀλίγοισι γάρ ἐγώ δηλώσω μέγαθός τε ἑκάστης αὐτέων καί οἵη τίς ἐστι ἐς γραφήν ἑκάστη. <ἐν μέσῃ ἀσίῃ> πέρσαι οἰκέουσι κατήκοντες ἐπί τήν νοτίην θάλασσαν τήν ἐρυθρήν καλεομένην: τούτων δ' ὑπεροικέουσι πρός βορέην ἄνεμον μῆδοι, μήδων δέ σάσπειρες, σασπείρων δέ κόλχοι κατήκοντες ἐπί τήν βορηίην θάλασσαν, ἐς τήν φᾶσις ποταμός ἐκδιδοῖ. ταῦτα τέσσερα ἔθνεα οἰκέει ἐκ θαλάσσης ἐς θάλασσαν. ἐνθεῦτεν δέ τό πρός ἑσπέρης ἀκταί διφάσιαι ἀπ' αὐτῆς κατατεί νουσι ἐς θάλασσαν, τάς ἐγώ ἀπηγήσομαι. ἔνθεν μέν ἡ ἀκτή ἡ ἑτέρη τά πρός βορέην ἀπό φάσιος ἀρξαμένη παρατέταται ἐς θάλασσαν παρά τε τόν πόντον καί τόν ἑλλήσποντον μέχρι σιγείου τοῦ τρωϊκοῦ, τά δέ πρός νότου ἡ αὐτή αὕτη ἀκτή ἀπό τοῦ μυριανδρικοῦ κόλπου τοῦ πρός φοινίκῃ κειμένου τείνει [τά] ἐς θάλασσαν μέχρι τριοπίου ἄκρης. οἰκέει δ' ἐν τῇ ἀκτῇ ταύτῃ ἔθνεα ἀνθρώπων τριήκοντα. αὕτη μέν νυν ἡ ἑτέρη τῶν ἀκτέων. ἡ δέ δή ἑτέρη ἀπό περσέων ἀρξαμένη παρατέταται ἐς τήν ἐρυθρήν θάλασσαν, ἥ τε περσική καί ἀπό ταύτης ἐκδεκομένη ἡ ἀσσυρίη καί ἀπό ἀσσυρίης ἡ ἀραβίη: λήγει δέ αὕτη, οὐ λήγουσα εἰ μή νόμῳ, ἐς τόν κόλπον τόν ἀράβιον, ἐς τόν δαρεῖος ἐκ τοῦ νείλου διώρυχα ἐσήγαγε: μέχρι μέν νυν φοινίκης ἀπό περσέων χῶρος πλατύς καί πολλός ἐστι, τό δ' ἀπό φοινίκης παρήκει διά τῆσδε τῆς θαλάσσης ἡ ἀκτή αὕτη παρά τε συρίην τήν παλαιστίνην καί αἴγυπτον, ἐς τήν τελευτᾷ: ἐν τῇ ἔθνεά ἐστι τρία μοῦνα. ταῦτα μέν ἀπό περσέων τά πρός ἑσπέρης τῆς ἀσίης ἔχοντά ἐστι. τά δέ κατύπερθε περσέων καί μήδων καί σασπείρων καί κόλχων, τά πρός ἠῶ τε καί ἥλιον ἀνατέλλοντα, ἔνθεν μέν ἡ ἐρυθρή παρήκει θάλασσα, πρός βορέω δέ ἡ κασπίη τε θάλασσα καί ὁ ἀράξης ποταμός, ῥέων πρός ἥλιον ἀνίσχοντα. μέχρι δέ τῆς ἰνδικῆς οἰκέεται [ἡ] ἀσίη: τό δέ ἀπό ταύτης ἔρημος ἤδη τό πρός τήν ἠῶ, οὐδέ ἔχει οὐδείς φράσαι οἷον δή τι ἐστί. τοιαύτη μέν καί τοσαύτη ἡ ἀσίη ἐστί. ἡ δέ λιβύη ἐν τῇ ἀκτῇ τῇ ἑτέρῃ ἐστί: ἀπό γάρ αἰγύπτου λιβύη ἤδη ἐκδέκεται. κατά μέν νυν αἴγυπτον ἡ ἀκτή αὕτη στεινή ἐστι: ἀπό γάρ τῆσδε τῆς θαλάσσης ἐς τήν ἐρυθρήν θάλασσαν δέκα μυριάδες εἰσί ὀργυιέων, αὗται δ' ἄν εἶεν χίλιοι στάδιοι: τό δέ ἀπό τοῦ στεινοῦ τούτου κάρτα πλατέα τυγχάνει ἐοῦσα ἡ ἀκτή, ἥτις λιβύη κέκληται. θωμάζω ὦν τῶν διουρισάντων καί διελόντων λιβύην τε καί ἀσίην καί εὐρώπην: οὐ γάρ σμικρά τά διαφέροντα αὐτέων ἐστί. μήκεϊ μέν γάρ παρ' ἀμφοτέρας παρήκει ἡ εὐρώπη, εὔρεος δέ πέρι οὐδέ συμβαλεῖν ἀξίη φαίνεταί μοι εἶναι. λιβύη μέν γάρ δηλοῖ αὐτή ἐοῦσα περίρρυτος, πλήν ὅσον αὐτῆς πρός τήν ἀσίην οὐρίζει, νεκῶ τοῦ αἰγυπτίων βασιλέος πρώτου τῶν ἡμεῖς ἴδμεν καταδέξαντος, ὅς ἐπείτε τήν διώρυχα ἐπαύσατο ὀρύσσων τήν ἐκ τοῦ νείλου διέχουσαν ἐς τόν ἀράβιον κόλπον, ἀπέπεμψε φοίνικας ἄνδρας πλοίοισι, ἐντειλάμενος ἐς τό ὀπίσω δι' ἡρακλέων στηλέων διεκπλέειν [ἕως] ἐς τήν βορηίην θάλασσαν καί οὕτω ἐς αἴγυπτον ἀπικνέεσθαι. ὁρμηθέντες ὦν οἱ φοίνικες ἐκ τῆς ἐρυθρῆς θαλάσσης ἔπλεον τήν νοτίην θάλασσαν: ὅκως δέ γίνοιτο φθινόπωρον, προσσχόντες ἄν σπείρεσκον τήν γῆν, ἵνα ἑκάστοτε τῆς λιβύης πλέοντες γινοίατο, καί μένεσκον τόν ἄμητον: θερίσαντες δ' ἄν τόν σῖτον ἔπλεον, ὥστε δύο ἐτέων διεξελθόντων τρίτῳ ἔτεϊ κάμψαντες ἡρακλέας στήλας ἀπίκοντο ἐς αἴγυπτον. καί ἔλεγον, ἐμοί μέν οὐ πιστά, ἄλλῳ δέ [δή] τεῳ, ὡς περιπλέοντες τήν λιβύην τόν ἥλιον ἔσχον ἐς τά δεξιά. οὕτω μέν αὕτη ἐγνώσθη τό πρῶτον, μετά δέ καρχηδόνιοί εἰσι οἱ λέγοντες, ἐπεί σατάσπης γε ὁ τεάσπιος ἀνήρ ἀχαιμενίδης οὐ περιέπλωσε λιβύης, ἐπ' αὐτό τοῦτο πεμφθείς, ἀλλά δείσας τό τε μῆκος τοῦ πλόου καί τήν ἐρημίην ἀπῆλθε ὀπίσω, οὐδ' ἐπετέλεσε τόν ἐπέταξέ οἱ ἡ μήτηρ ἄεθλον. θυγατέρα γάρ ζωπύρου τοῦ μεγαβύζου ἐβιήσατο παρθένον: ἔπειτα, μέλλοντος αὐτοῦ διά ταύτην τήν αἰτίην ἀνασκολοπιεῖσθαι ὑπό ξέρξεω βασιλέος, ἡ μήτηρ τοῦ σατάσπεος ἐοῦσα δαρείου ἀδελφεή παραιτήσατο, φᾶσά οἱ αὐτή μέζω ζημίην ἐπιθήσειν ἤ περ ἐκεῖνον: λιβύην γάρ οἱ ἀνάγκην ἔσεσθαι περιπλέειν, ἐς ὅ ἄν ἀπίκηται περιπλέων αὐτήν ἐς τόν ἀράβιον κόλπον. συγχωρήσαντος δέ ξέρξεω ἐπί τούτοισι ὁ σατάσπης ἀπικόμενος ἐς αἴγυπτον καί λαβών νέα τε καί ναύτας παρά τούτων ἔπλεε ἐπί ἡρακλέας στήλας: διεκπλώσας δέ καί κάμψας τό ἀκρωτήριον τῆς λιβύης τῷ οὔνομα σολόεις ἐστί, ἔπλεε πρός μεσαμβρίην, περήσας δέ θάλασσαν πολλήν ἐν πολλοῖσι μησί, ἐπείτε τοῦ πλέονος αἰεί ἔδεε, ἀποστρέψας ὀπίσω ἀπέπλεε ἐς αἴγυπτον. ἐκ δέ ταύτης ἀπικόμενος παρά βασιλέα ξέρξην ἔλεγε φάς τά προσωτάτω ἀνθρώπους μικρούς παραπλέειν ἐσθῆτι φοινικηίῃ διαχρεωμένους, οἵ ὅκως σφεῖς καταγοίατο τῇ νηί φεύγεσκον πρός τά ὄρεα καταλείποντες τάς πόλις: αὐτοί δέ ἀδικέειν οὐδέν ἐσιόντες, βρωτά δέ μοῦνα ἐξ αὐτέων λαμβάνειν. τοῦ δέ μή περιπλῶσαι λιβύην παντελέως αἴτιον τόδε ἔλεγε, τό πλοῖον τό πρόσω οὐ δυνατόν ἔτι εἶναι προβαίνειν ἀλλ' ἐνίσχεσθαι. ξέρξης δέ οἱ οὐ συγγινώσκων λέγειν ἀληθέα, οὐκ ἐπιτελέσαντά γε τόν προκείμενον ἄεθλον, ἀνεσκολόπισε, τήν ἀρχαίην δίκην ἐπιτιμέων. τούτου δέ τοῦ σατάσπεος εὐνοῦχος ἀπέδρη ἐς σάμον, ἐπείτε ἐπύθετο τάχιστα τόν δεσπότην τετελευτηκότα, ἔχων χρήματα μεγάλα, τά σάμιος ἀνήρ κατέσχε, τοῦ ἐπιστάμενος τό οὔνομα ἑκών ἐπιλήθομαι. τῆς δέ ἀσίης τά πολλά ὑπό δαρείου ἐξευρέθη, ὅς βουλόμενος ἰνδόν ποταμόν, ὅς κροκοδείλους δεύτερος οὗτος ποταμῶν πάντων παρέχεται, τοῦτον τόν ποταμόν εἰδέναι τῇ ἐς θάλασσαν ἐκδιδοῖ, πέμπει πλοίοισι ἄλλους τε τοῖσι ἐπίστευε τήν ἀληθείην ἐρέειν καί δή καί σκύλακα ἄνδρα καρυανδέα. οἱ δέ ὁρμηθέντες ἐκ κασπατύρου τε πόλιος καί τῆς πακτυϊκῆς γῆς ἔπλεον κατά ποταμόν πρός ἠῶ τε καί ἡλίου ἀνατολάς ἐς θάλασσαν, διά θαλάσσης δέ πρός ἑσπέρην πλέοντες τριηκοστῷ μηνί ἀπικνέονται ἐς τοῦτον τόν χῶρον ὅθεν ὁ αἰγυπτίων βασιλεύς τούς φοίνικας τούς πρότερον εἶπα ἀπέστειλε περιπλέειν λιβύην. μετά δέ τούτους περιπλώσαντας ἰνδούς τε κατεστρέψατο δαρεῖος καί τῇ θαλάσσῃ ταύτῃ ἐχρᾶτο. οὕτω καί τῆς ἀσίης, πλήν τά πρός ἥλιον ἀνίσχοντα, τά ἄλλα ἀνεύρηται ὅμοια παρεχομένη τῇ λιβύῃ. ἡ δέ εὐρώπη πρός οὐδαμῶν φανερή ἐστι γινωσκομένη, οὔτε τά πρός ἥλιον ἀνατέλλοντα οὔτε τά πρός βορέην, εἰ περίρρυτός ἐστι: μήκεϊ δέ γινώσκεται παρ' ἀμφοτέρας παρήκουσα. οὐδ' ἔχω συμβαλέσθαι ἐπ' ὅτεο μιῇ ἐούσῃ γῇ οὐνόματα τριφάσια κεῖται, ἐπωνυμίας ἔχοντα γυναικῶν, καί οὐρίσματα αὐτῇ νεῖλός τε ὁ αἰγύπτιος ποταμός ἐτέθη καί φᾶσις ὁ κόλχος (οἱ δέ τάναϊν ποταμόν τόν μαιήτην καί πορθμήια τά κιμμέρια λέγουσι), οὐδέ τῶν διουρισάντων τά οὐνόματα πυθέσθαι, καί ὅθεν ἔθεντο τάς ἐπωνυμίας. ἤδη γάρ λιβύη μέν ἐπί λιβύης λέγεται ὑπό τῶν πολλῶν ἑλλήνων ἔχειν τό οὔνομα γυναικός αὐτόχθονος, ἡ δέ ἀσίη ἐπί τῆς προμηθέος γυναικός τήν ἐπωνυμίην: καί τούτου μέν μεταλαμβάνονται τοῦ οὐνόματος λυδοί, φάμενοι ἐπί ἀσίεω τοῦ κότυος τοῦ μάνεω κεκλῆσθαι τήν ἀσίην, ἀλλ' οὐκ ἐπί τῆς προμηθέος ἀσίης: ἐπ' ὅτεο καί τήν ἐν σάρδισι φυλήν κεκλῆσθαι ἀσιάδα. ἡ δέ δή εὐρώπη οὔτε εἰ περίρρυτός ἐστι γινώσκεται πρός οὐδαμῶν ἀνθρώπων, οὔτε ὁκόθεν τό οὔνομα ἔλαβε τοῦτο, οὔτε ὅστις οἱ ἦν ὁ θέμενος φαίνεται, εἰ μή ἀπό τῆς τυρίης φήσομεν εὐρώπης λαβεῖν τό οὔνομα τήν χώρην: πρότερον δέ ἦν ἄρα ἀνώνυμος ὥσπερ αἱ ἕτεραι. ἀλλ' αὕτη γε ἐκ τῆς ἀσίης τε φαίνεται ἐοῦσα καί οὐκ ἀπικομένη ἐς τήν γῆν ταύτην ἥτις ὑπό ἑλλήνων εὐρώπη καλέεται, ἀλλ' ὅσον ἐκ φοινίκης ἐς κρήτην, ἐκ κρήτης δέ ἐς λυκίην. ταῦτα μέν νυν ἐπί τοσοῦτο εἰρήσθω: τοῖσι γάρ νομιζομένοισι αὐτῶν χρησόμεθα. ὁ δέ πόντος ὁ εὔξεινος, ἐπ' ὅν ἐστρατεύετο ὁ δαρεῖος, χωρέων πασέων παρέχεται ἔξω τοῦ σκυθικοῦ ἔθνεα ἀμαθέστατα: οὔτε γάρ ἔθνος τῶν ἐντός τοῦ πόντου οὐδέν ἔχομεν προβαλέσθαι σοφίης πέρι οὔτε ἄνδρα λόγιον οἴδαμεν γενόμενον, πάρεξ τοῦ σκυθικοῦ ἔθνεος καί ἀναχάρσιος. τῷ δέ σκυθικῷ γένεϊ ἕν μέν τό μέγιστον τῶν ἀνθρωπηίων πρηγμάτων σοφώτατα πάντων ἐξεύρηται τῶν ἡμεῖς ἴδμεν, τά μέντοι ἄλλα οὐκ ἄγαμαι. τό δέ μέγιστον οὕτω σφι ἀνεύρηται ὥστε ἀποφυγεῖν τε μηδένα ἐπελθόντα ἐπί σφέας, μή βουλομένους τε ἐξευρεθῆναι καταλαβεῖν μή οἷόν τε εἶναι. τοῖσι γάρ μήτε ἄστεα μήτε τείχεα ᾖ ἐκτισμένα, ἀλλά φερέοικοι ἐόντες πάντες ἔωσι ἱπποτοξόται, ζώοντες μή ἀπ' ἀρότου ἀλλ' ἀπό κτηνέων, οἰκήματά τέ σφι ᾖ ἐπί ζευγέων, κῶς οὐκ ἄν εἴησαν οὗτοι ἄμαχοί τε καί ἄποροι προσμίσγειν; ἐξεύρηται δέ σφι ταῦτα τῆς τε γῆς ἐούσης ἐπιτηδέης καί τῶν ποταμῶν ἐόντων σφι συμμάχων: ἥ τε γάρ γῆ ἐοῦσα πεδιάς αὕτη ποιώδης τε καί εὔυδρός ἐστι, ποταμοί τε δι' αὐτῆς ῥέουσι οὐ πολλῷ τεῳ ἀριθμόν ἐλάσσονες τῶν ἐν αἰγύπτῳ διωρύχων. ὅσοι δέ ὀνομαστοί τέ εἰσι αὐτῶν καί προσπλωτοί ἀπό θαλάσσης, τούτους ὀνομανέω: ἴστρος μέν πεντάστομος, μετά δέ τύρης τε καί ὕπανις καί βορυσθένης καί παντικάπης καί ὑπάκυρις καί γέρρος καί τάναϊς. ῥέουσι δέ οὗτοι κατά τάδε. ἴστρος μέν ἐών μέγιστος ποταμῶν πάντων τῶν ἡμεῖς ἴδμεν, ἴσος αἰεί αὐτός ἑωυτῷ ῥέει καί θέρεος καί χειμῶνος, πρῶτος δέ τό ἀπ' ἑσπέρης τῶν ἐν τῇ σκυθικῇ ῥέων κατά τοιόνδε μέγιστος γέγονε, ποταμῶν καί ἄλλων ἐς αὐτόν ἐκδιδόντων. εἰσί δέ οἵδε οἱ μέγαν αὐτόν ποιεῦντες: διά μέν γε τῆς σκυθικῆς χώρης πέντε μεγάλοι ῥέοντες, τόν τε σκύθαι πόρατα καλέουσι, ἕλληνες δέ πυρετόν, καί ἄλλος τιάραντος καί ἄραρός τε καί νάπαρις καί ὀρδησσός. ὁ μέν πρῶτος λεχθείς τῶν ποταμῶν μέγας καί πρός ἠῶ ῥέων ἀνακοινοῦται τῷ ἴστρῳ τό ὕδωρ, ὁ δέ δεύτερος λεχθείς τιάραντος πρός ἑσπέρης τε μᾶλλον καί ἐλάσσων, ὁ δέ δή ἄραρός τε καί ὁ νάπαρις καί ὁ ὀρδησσός διά μέσου τούτων ἰόντες ἐσβάλλουσι ἐς τόν ἴστρον. οὗτοι μέν αὐθιγενέες σκυθικοί ποταμοί συμπληθύουσι αὐτόν. ἐκ δέ ἀγαθύρσων μάρις ποταμός ῥέων συμμίσγεται τῷ ἴστρῳ. ἐκ δέ τοῦ αἵμου τῶν κορυφέων τρεῖς ἄλλοι μεγάλοι ῥέοντες πρός βορέην ἄνεμον ἐσβάλλουσι ἐς αὐτόν, ἄτλας καί αὔρας καί τίβισις: διά δέ θρηίκης καί θρηίκων τῶν κροβύζων ῥέοντες ἄθρυς καί νόης καί ἀρτάνης ἐκδιδοῦσι ἐς τόν ἴστρον: ἐκ δέ παιόνων καί ὄρεος ῥοδόπης σκίος ποταμός μέσον σχίζων τόν αἷμον ἐκδιδοῖ ἐς αὐτόν. ἐξ ἰλλυριῶν δέ ῥέων πρός βορέην ἄνεμον ἄγγρος ποταμός ἐσβάλλει ἐς πεδίον τό τριβαλλικόν καί ἐς ποταμόν βρόγγον, ὁ δέ βρόγγος ἐς τόν ἴστρον: οὕτω ἀμφοτέρους ἐόντας μεγάλους ὁ ἴστρος δέκεται. ἐκ δέ τῆς κατύπερθε χώρης ὀμβρικῶν κάρπις ποταμός καί ἄλλος ἄλπις πρός βορέην ἄνεμον καί οὗτοι ῥέοντες ἐκδιδοῦσι ἐς αὐτόν. ῥέει γάρ δή διά πάσης [τῆς] εὐρώπης ὁ ἴστρος, ἀρξάμενος ἐκ κελτῶν, οἵ ἔσχατοι πρός ἡλίου δυσμέων μετά κύνητας οἰκέουσι τῶν ἐν τῇ εὐρώπῃ: ῥέων δέ διά πάσης [τῆς] εὐρώπης ἐς τά πλάγια τῆς σκυθικῆς ἐσβάλλει. τούτων ὦν τῶν καταλεχθέντων καί ἄλλων πολλῶν συμβαλλομένων τό σφέτερον ὕδωρ γίνεται ὁ ἴστρος ποταμῶν μέγιστος, ἐπεί ὕδωρ γε ἕν πρός ἕν συμβάλλειν ὁ νεῖλος πλήθεϊ ἀποκρατέει: ἐς γάρ δή τοῦτον οὔτε ποταμός οὔτε κρήνη οὐδεμία ἐκδιδοῦσα ἐς πλῆθός οἱ συμβάλλεται. ἴσος δέ αἰεί ῥέει ἔν τε θέρεϊ καί ἐν χειμῶνι ὁ ἴστρος κατά τοιόνδε τι, ὡς ἐμοί δοκέει. τοῦ μέν χειμῶνός ἐστι ὅσος περ ἐστί, ὀλίγῳ τε μέζων τῆς ἑωυτοῦ φύσιος γίνεται: ὕεται γάρ ἡ γῆ αὕτη τοῦ χειμῶνος πάμπαν ὀλίγῳ, νιφετῷ δέ [τά] πάντα χρᾶται. τοῦ δέ θέρεος ἡ χιών ἡ ἐν τῷ χειμῶνι πεσοῦσα, ἐοῦσα ἀμφιλαφής, τηκομένη πάντοθεν ἐκδιδοῖ ἐς τόν ἴστρον: αὕτη τε δή ἡ χιών ἐκδιδοῦσα ἐς αὐτόν συμπληθύει καί ὄμβροι πολλοί τε καί λάβροι σύν αὐτῇ: ὕει γάρ δή τό θέρος: ὅσῳ δέ πλέον ἐπ' ἑωυτόν ὕδωρ ὁ ἥλιος ἐπέλκεται ἐν τῷ θέρεϊ ἤ ἐν τῷ χειμῶνι, τοσούτῳ τά συμμισγόμενα τῷ ἴστρῳ πολλαπλήσιά ἐστι τοῦ θέρεος ἤ περ τοῦ χειμῶνος. ἀντιτιθέμενα δέ ταῦτα ἀντισήκωσις γίνεται, ὥστε ἴσον μιν αἰεί φαίνεσθαι ἐόντα. εἷς μέν δή τῶν ποταμῶν τοῖσι σκύθῃσί ἐστι ὁ ἴστρος. μετά δέ τοῦτον τύρης, ὅς ἀπό βορέω μέν ἀνέμου ὁρμᾶται, ἄρχεται δέ ῥέων ἐκ λίμνης μεγάλης ἥ οὐρίζει τήν τε σκυθικήν καί τήν νευρίδα γῆν: ἐπί δέ τῷ στόματι αὐτοῦ κατοίκηνται ἕλληνες, οἵ τυρῖται καλέονται. τρίτος δέ ὕπανις ποταμός ὁρμᾶται μέν ἐκ τῆς σκυθικῆς, ῥέει δέ ἐκ λίμνης μεγάλης τήν πέριξ νέμονται ἵπποι ἄγριοι λευκοί: καλέεται δέ ἡ λίμνη αὕτη ὀρθῶς μήτηρ ὑπάνιος. ἐκ ταύτης ὦν ἀνατέλλων ὁ ὕπανις ποταμός ῥέει ἐπί μέν πέντε ἡμερέων πλόον βραχύς καί γλυκύς ἐστι, ἀπό δέ τούτου πρός θαλάσσης τεσσέρων ἡμερέων πλόον πικρός αἰνῶς: ἐκδιδοῖ γάρ ἐς αὐτόν κρήνη πικρή, οὕτω δή τι ἐοῦσα πικρή, ἥ μεγάθεϊ σμικρή ἐοῦσα κιρνᾷ τόν ὕπανιν, ἐόντα ποταμόν ἐν ὀλίγοισι μέγαν. ἔστι δέ ἡ κρήνη αὕτη ἐν οὔροισι χώρης τῆς τε ἀροτήρων σκυθέων καί ἀλαζώνων: οὔνομα δέ τῇ κρήνῃ καί ὅθεν ῥέει τῷ χώρῳ σκυθιστί μέν ἐξαμπαῖος, κατά δέ τήν ἑλλήνων γλῶσσαν ἱραί ὁδοί. συνάγουσι δέ τά τέρματα ὅ τε τύρης καί ὁ ὕπανις κατά ἀλαζῶνας: τό δέ ἀπό τούτου ἀποστρέψας ἑκάτερος ῥέει εὐρύνων τό μέσον. τέταρτος δέ βορυσθένης ποταμός, ὅς ἐστι μέγιστός τε μετά ἴστρον τούτων καί πολυαρκέστατος κατά γνώμας τάς ἡμετέρας οὔτι μοῦνον τῶν σκυθικῶν ποταμῶν ἀλλά καί τῶν ἄλλων ἁπάντων, πλήν νείλου τοῦ αἰγυπτίου: τούτῳ γάρ οὐκ οἷά τέ ἐστι συμβαλεῖν ἄλλον ποταμόν: τῶν δέ λοιπῶν <ὁ> βορυσθένης ἐστί πολυαρκέστατος, ὅς νομάς τε καλλίστας καί εὐκομιδεστάτας κτήνεσι παρέχεται ἰχθῦς τε ἀρίστους διακριδόν καί πλείστους, πίνεσθαί τε ἥδιστός ἐστι, ῥέει τε καθαρός παρά θολεροῖσι, σπόρος τε παρ' αὐτόν ἄριστος γίνεται, ποίη τε, τῇ οὐ σπείρεται ἡ χώρη, βαθυτάτη: ἅλες τε ἐπί τῷ στόματι αὐτοῦ αὐτόματοι πήγνυνται ἄπλετοι: κήτεά τε μεγάλα ἀνάκανθα, τά ἀντακαίους καλέουσι, παρέχεται ἐς ταρίχευσιν, ἄλλα τε πολλά θωμάσαι ἄξια. μέχρι μέν νυν γέρρου χώρου, ἐς τόν τεσσεράκοντα ἡμερέων πλόος ἐστί, γινώσκεται ῥέων ἀπό βορέω ἀνέμου, τό δέ κατύπερθε δι' ὧν ῥέει ἀνθρώπων οὐδείς ἔχει φράσαι: φαίνεται δέ ῥέων δι' ἐρήμου ἐς τῶν γεωργῶν σκυθέων τήν χώρην: οὗτοι γάρ οἱ σκύθαι παρ' αὐτόν ἐπί δέκα ἡμερέων πλόον νέμονται. μούνου δέ τούτου τοῦ ποταμοῦ καί νείλου οὐκ ἔχω φράσαι τάς πηγάς, δοκέω δέ, οὐδέ οὐδείς ἑλλήνων. ἀγχοῦ τε δή θαλάσσης ὁ βορυσθένης ῥέων γίνεται καί οἱ συμμίσγεται ὁ ὕπανις ἐς τὠυτό ἕλος ἐκδιδούς. τό δέ μεταξύ τῶν ποταμῶν τούτων ἐόν ἔμβολον τῆς χώρης ἱππόλεω ἄκρη καλέεται, ἐν δέ αὐτῷ ἱρόν δήμητρος ἐνίδρυται: πέρην δέ τοῦ ἱροῦ ἐπί τῷ ὑπάνι βορυσθενεῗται κατοίκηνται. ταῦτα μέν τά ἀπό τούτων τῶν ποταμῶν. μετά δέ τούτους πέμπτος ποταμός ἄλλος τῷ οὔνομα παντικάπης: ῥέει μέν καί οὗτος ἀπό βορέω τε καί ἐκ λίμνης, καί τό μεταξύ τούτου τε καί τοῦ βορυσθένεος νέμονται οἱ γεωργοί σκύθαι, ἐκδιδοῖ δέ ἐς τήν ὑλαίην, παραμειψάμενος δέ ταύτην τῷ βορυσθένεϊ συμμίσγεται. ἕκτος δέ ὑπάκυρις ποταμός, ὅς ὁρμᾶται μέν ἐκ λίμνης, διά μέσων δέ τῶν νομάδων σκυθέων ῥέων ἐκδιδοῖ κατά καρκινῖτιν πόλιν, ἐς δεξιήν ἀπέργων τήν τε ὑλαίην καί τόν ἀχιλλήιον δρόμον καλεόμενον. ἕβδομος δέ γέρρος ποταμός ἀπέσχισται μέν ἀπό τοῦ βορυσθένεος κατά τοῦτο τῆς χώρης ἐς τό γινώσκεται ὁ βορυσθένης: ἀπέσχισται μέν νυν ἐκ τούτου τοῦ χώρου, οὔνομα δέ ἔχει τό περ ὁ χῶρος αὐτός, γέρρος, ῥέων δέ ἐς θάλασσαν οὐρίζει τήν τε τῶν νομάδων χώρην καί τήν τῶν βασιληίων σκυθέων, ἐκδιδοῖ δέ ἐς τόν ὑπάκυριν. ὄγδοος δέ δή τάναϊς ποταμός, ὅς ῥέει τἀνέκαθεν ἐκ λίμνης μεγάλης ὁρμώμενος, ἐκδιδοῖ δέ ἐς μέζω ἔτι λίμνην καλεομένην μαιῆτιν, ἥ οὐρίζει σκύθας τε τούς βασιληίους καί σαυρομάτας. ἐς δέ τάναϊν τοῦτον ἄλλος ποταμός ἐσβάλλει τῷ οὔνομά ἐστι ὕργις. τοῖσι μέν δή ὀνομαστοῖσι ποταμοῖσι οὕτω δή τι οἱ σκύθαι ἐσκευάδαται, τοῖσι δέ κτήνεσι ἡ ποίη <ἡ> ἀναφυομένη ἐν τῇ σκυθικῇ ἐστι ἐπιχολωτάτη πασέων ποιέων τῶν ἡμεῖς ἴδμεν: ἀνοιγομένοισι δέ τοῖσι κτήνεσι ἔστι σταθμώσασθαι ὅτι τοῦτο οὕτω ἔχει. τά μέν δή μέγιστα οὕτω σφι εὔπορά ἐστι, τά δέ λοιπά νόμαια κατά τάδε σφι διάκειται. θεούς μέν μούνους τούσδε ἱλάσκονται, ἱστίην μέν μάλιστα, ἐπί δέ δία τε καί γῆν, νομίζοντες τήν γῆν τοῦ διός εἶναι γυναῖκα, μετά δέ τούτους ἀπόλλωνά τε καί οὐρανίην ἀφροδίτην καί ἡρακλέα καί ἄρεα: τούτους μέν πάντες σκύθαι νενομίκασι, οἱ δέ καλεόμενοι βασιλήιοι σκύθαι καί τῷ ποσειδέωνι θύουσι. ὀνομάζεται δέ σκυθιστί ἱστίη μέν ταβιτί, ζεύς δέ, ὀρθότατα κατά γνώμην γε τήν ἐμήν καλεόμενος, παπαῖος, γῆ δέ ἀπί, ἀπόλλων δέ γοιτόσυρος, οὐρανίη δέ ἀφροδίτη ἀργίμπασα, ποσειδέων δέ θαγιμασάδας. ἀγάλματα δέ καί βωμούς καί νηούς οὐ νομίζουσι ποιέειν πλήν ἄρεϊ: τούτῳ δέ νομίζουσι. θυσίη δέ ἡ αὐτή πᾶσι κατέστηκε περί πάντα τά ἱρά ὁμοίως, ἐρδομένη ὧδε. τό μέν ἱρήιον αὐτό ἐμπεποδισμένον τούς ἐμπροσθίους πόδας ἕστηκε, ὁ δέ θύων ὄπισθε τοῦ κτήνεος ἑστεώς σπάσας τήν ἀρχήν τοῦ στρόφου καταβάλλει μιν, πίπτοντος δέ τοῦ ἱρηίου ἐπικαλέει τόν θεόν τῷ ἄν θύῃ καί ἔπειτα βρόχῳ περί ὦν ἔβαλε τόν αὐχένα, σκυταλίδα δέ ἐμβαλών περιάγει καί ἀποπνίγει, οὔτε πῦρ ἀνακαύσας οὔτε καταρξάμενος οὔτ' ἐπισπείσας. ἀποπνίξας δέ καί ἀποδείρας τρέπεται πρός ἕψησιν. τῆς δέ γῆς τῆς σκυθικῆς αἰνῶς ἀξύλου ἐούσης ὧδέ σφι ἐς τήν ἕψησιν τῶν κρεῶν ἐξεύρηται. ἐπεάν ἀποδείρωσι τά ἱρήια, γυμνοῦσι τά ὀστέα τῶν κρεῶν: ἔπειτα δέ ἐσβάλλουσι, ἤν μέν τύχωσι ἔχοντες, <ἐς> λέβητας ἐπιχωρίους, μάλιστα λεσβίοισι κρητῆρσι προσεικέλους, χωρίς ἤ ὅτι πολλῷ μέζονας: ἐς τούτους ἐσβαλόντες ἕψουσι ὑποκαίοντες τά ὀστέα τῶν ἱρηίων. ἤν δέ μή σφι παρῇ λέβης, οἱ δέ ἐς τάς γαστέρας τῶν ἱρηίων ἐσβαλόντες τά κρέα πάντα καί παραμείξαντες ὕδωρ ὑποκαίουσι τά ὀστέα. τά δέ αἴθεται κάλλιστα, αἱ δέ γαστέρες χωρέουσι εὐπετέως τά κρέα ἐψιλωμένα τῶν ὀστέων: καί οὕτω βοῦς τε ἑωυτόν ἐξέψει καί τἆλλα ἱρήια ἑωυτό ἕκαστον. ἐπεάν δέ ἑψηθῇ τά κρέα, ὁ θύσας τῶν κρεῶν καί τῶν σπλάγχνων ἀπαρξάμενος ῥίπτει ἐς τό ἔμπροσθε. θύουσι δέ καί τά ἄλλα πρόβατα καί ἵππους μάλιστα. τοῖσι μέν δή ἄλλοισι τῶν θεῶν οὕτω θύουσι καί ταῦτα τῶν κτηνέων, τῷ δέ ἄρεϊ ὧδε. κατά νομούς ἑκάστους τῶν ἀρχέων ἵδρυταί σφι ἄρεος ἱρόν τοιόνδε: φρυγάνων φάκελοι συννενέαται ὅσον τε ἐπί σταδίους τρεῖς μῆκος καί εὖρος, ὕψος δέ ἔλασσον: ἄνω δέ τούτου τετράγωνον ἄπεδον πεποίηται, καί τά μέν τρία τῶν κώλων ἐστί ἀπότομα, κατά δέ τό ἕν ἐπιβατόν. ἔτεος δέ ἑκάστου ἁμάξας πεντήκοντα καί ἑκατόν ἐπινέουσι φρυγάνων: ὑπονοστέει γάρ δή αἰεί ὑπό τῶν χειμώνων. ἐπί τούτου δή τοῦ ὄγκου ἀκινάκης σιδήρεος ἵδρυται ἀρχαῖος ἑκάστοισι, καί τοῦτ' ἐστί τοῦ ἄρεος τό ἄγαλμα. τούτῳ δέ τῷ ἀκινάκῃ θυσίας ἐπετείους προσάγουσι προβάτων καί ἵππων, καί δή καί τοιάδ' ἔτι πλέω θύουσι ἤ τοῖσι ἄλλοισι θεοῖσι: ὅσους [δ'] ἄν τῶν πολεμίων ζωγρήσωσι, ἀπό τῶν ἑκατόν ἀνδρῶν ἄνδρα ἕνα θύουσι τρόπῳ οὐ τῷ αὐτῷ [ᾧ] καί τά πρόβατα, ἀλλ' ἑτεροίῳ. ἐπεάν γάρ οἶνον ἐπισπείσωσι κατά τῶν κεφαλέων, ἀποσφάζουσι τούς ἀνθρώπους ἐς ἄγγος καί ἔπειτα ἀνενείκαντες ἄνω ἐπί τόν ὄγκον τῶν φρυγάνων καταχέουσι τό αἷμα τοῦ ἀκινάκεω. ἄνω μέν δή φορέουσι τοῦτο, κάτω δέ παρά τό ἱρόν ποιεῦσι τάδε: τῶν ἀποσφαγέντων ἀνδρῶν τούς δεξιούς ὤμους πάντας ἀποταμόντες σύν τῇσι χερσί ἐς τόν ἠέρα ἱεῖσι καί ἔπειτα καί τά ἄλλα ἀπέρξαντες ἱρήια ἀπαλλάσσονται: χείρ δέ τῇ ἄν πέσῃ κεῖται καί χωρίς ὁ νεκρός. θυσίαι μέν νυν αὗταί σφι κατεστᾶσι. ὑσί δέ οὗτοι οὐδέν νομίζουσι οὐδέ τρέφειν ἐν τῇ χώρῃ τό παράπαν θέλουσι. τά δ' ἐς πόλεμον ἔχοντα ὧδέ σφι διάκειται. ἐπεάν τόν πρῶτον ἄνδρα καταβάλῃ ἀνήρ σκύθης, τοῦ αἵματος ἐμπίνει. ὅσους δ' ἄν φονεύσῃ ἐν τῇ μάχῃ, τούτων τάς κεφαλάς ἀποφέρει τῷ βασιλέϊ: ἀπενείκας μέν γάρ κεφαλήν τῆς ληίης μεταλαμβάνει τήν ἄν λάβωσι, μή ἐνείκας δέ οὔ. ἀποδείρει δέ αὐτήν τρόπῳ τοιῷδε: περιταμών κύκλῳ περί τά ὦτα καί λαβόμενος τῆς κεφαλῆς ἐκσείει, μετά δέ σαρκίσας βοός πλευρῇ δέψει τῇσι χερσί, ὀργάσας δέ αὐτό ἅτε χειρώμακτρον ἔκτηται, ἐκ δέ τῶν χαλινῶν τοῦ ἵππου τόν αὐτός ἐλαύνει, ἐκ τούτου ἐξάπτει καί ἀγάλλεται. ὅς γάρ ἄν πλεῖστα [δέρματα] χειρώμακτρα ἔχῃ, ἀνήρ ἄριστος οὗτος κέκριται. πολλοί δέ αὐτῶν ἐκ τῶν ἀποδερμάτων καί χλαίνας ἐπείνυσθαι ποιεῦσι, συρράπτοντες κατά περ βαίτας: πολλοί δέ ἀνδρῶν ἐχθρῶν τάς δεξιάς χεῖρας νεκρῶν ἐόντων ἀποδείραντες αὐτοῖσι ὄνυξι καλύπτρας τῶν φαρετρέων ποιεῦνται: δέρμα δέ ἀνθρώπου καί παχύ καί λαμπρόν ἦν ἄρα, σχεδόν δερμάτων πάντων λαμπρότατον λευκότητι. πολλοί δέ καί ὅλους ἄνδρας ἐκδείραντες καί διατείναντες ἐπί ξύλων ἐπ' ἵππων περιφέρουσι. ταῦτα μέν δή οὕτω σφι νενόμισται. αὐτάς δέ τάς κεφαλάς, οὔτι πάντων ἀλλά τῶν ἐχθίστων, ποιεῦσι τάδε. ἀποπρίσας [ἕκαστος] πᾶν τό ἔνερθε τῶν ὀφρύων ἐκκαθαίρει: καί ἤν μέν ᾖ πένης, ὁ δέ ἔξωθεν ὠμοβοέην μούνην περιτείνας οὕτω χρᾶται, ἤν δέ [ᾖ] πλούσιος, τήν μέν ὠμοβοέην περιτείνει, ἔσωθεν δέ καταχρυσώσας οὕτω χρᾶται <ἅτε> ποτηρίῳ. ποιεῦσι δέ τοῦτο καί ἐκ τῶν οἰκηίων, ἤν σφι διάφοροι γένωνται καί ἤν ἐπικρατήσῃ αὐτοῦ παρά τῷ βασιλέϊ: ξείνων δέ οἱ ἐλθόντων τῶν ἄν λόγον ποιῆται, τάς κεφαλάς ταύτας παραφέρει καί ἐπιλέγει ὥς οἱ ἐόντες οἰκήιοι πόλεμον προσεθήκαντο καί σφεων αὐτός ἐπεκράτησε, ταύτην ἀνδραγαθίην λέγοντες. ἅπαξ δέ τοῦ ἐνιαυτοῦ ἑκάστου ὁ νομάρχης ἕκαστος ἐν τῷ ἑωυτοῦ νομῷ κιρνᾷ κρητῆρα οἴνου, ἀπ' οὗ πίνουσι τῶν σκυθέων τοῖσι ἄν ἄνδρες πολέμιοι ἀραιρημένοι ἔωσι: τοῖσι δ' ἄν μή κατεργασμένον ᾖ τοῦτο, οὐ γεύονται τοῦ οἴνου τούτου, ἀλλ' ἠτιμωμένοι ἀποκατέαται: ὄνειδος δέ σφί ἐστι μέγιστον τοῦτο: ὅσοι δέ ἄν αὐτῶν καί κάρτα πολλούς ἄνδρας ἀραιρηκότες ἔωσι, οὗτοι δέ σύνδυο κύλικας ἔχοντες πίνουσι ὁμοῦ. μάντιες δέ σκυθέων εἰσί πολλοί, οἵ μαντεύονται ῥάβδοισι ἰτεΐνῃσι πολλῇσι ὧδε. ἐπεάν φακέλους ῥάβδων μεγάλους ἐνείκωνται, θέντες χαμαί διεξειλίσσουσι αὐτούς, καί ἐπί μίαν ἑκάστην ῥάβδον τιθέντες θεσπίζουσι, ἅμα τε λέγοντες ταῦτα συνειλέουσι τάς ῥάβδους ὀπίσω καί αὖτις κατά μίαν τιθεῖσι. αὕτη μέν σφι ἡ μαντική πατρωίη ἐστί. οἱ δέ ἐνάρεες οἱ ἀνδρόγυνοι τήν ἀφροδίτην σφίσι λέγουσι μαντικήν δοῦναι: φιλύρης ὦν φλοιῷ μαντεύονται: ἐπεάν τήν φιλύρην τρίχα σχίσῃ, διαπλέκων ἐν τοῖσι δακτύλοισι τοῖσι ἑωυτοῦ καί διαλύων χρᾷ. ἐπεάν δέ βασιλεύς ὁ σκυθέων κάμῃ, μεταπέμπεται τῶν μαντίων ἄνδρας τρεῖς τούς εὐδοκιμέοντας μάλιστα, οἵ τρόπῳ τῷ εἰρημένῳ μαντεύονται: καί λέγουσι οὗτοι ὡς τό ἐπίπαν μάλιστα τάδε, ὡς τάς βασιληίας ἱστίας ἐπιώρκηκε ὅς καί ὅς, λέγοντες τῶν ἀστῶν τόν ἄν δή λέγωσι: τάς δέ βασιληίας ἱστίας νόμος σκύθῃσι τά μάλιστά ἐστι ὀμνύναι τότε ἐπεάν τόν μέγιστον ὅρκον ἐθέλωσι ὀμνύναι. αὐτίκα δέ διαλελαμμένος ἄγεται οὗτος τόν ἄν δή φῶσι ἐπιορκῆσαι, ἀπιγμένον δέ ἐλέγχουσι οἱ μάντιες ὡς ἐπιορκήσας φαίνεται ἐν τῇ μαντικῇ τάς βασιληίας ἱστίας καί διά ταῦτα ἀλγέει ὁ βασιλεύς. ὁ δέ ἀρνέεται, οὐ φάμενος ἐπιορκῆσαι, καί δεινολογέεται. ἀρνεομένου δέ τούτου ὁ βασιλεύς μεταπέμ πεται ἄλλους διπλησίους μάντις: καί ἤν μέν <μιν> καί οὗτοι ἐσορῶντες ἐς τήν μαντικήν καταδήσωσι ἐπιορκῆσαι, τοῦ δέ ἰθέως τήν κεφαλήν ἀποτάμνουσι καί τά χρήματα αὐτοῦ διαλαγχάνουσι οἱ πρῶτοι τῶν μαντίων: ἤν δέ οἱ ἐπελθόντες μάντιες ἀπολύσωσι, ἄλλοι πάρεισι μάντιες καί μάλα ἄλλοι: ἤν ὦν οἱ πλέονες τόν ἄνθρωπον ἀπολύσωσι, δέδοκται τοῖσι πρώτοισι τῶν μαντίων αὐτοῖσι ἀπόλλυσθαι. ἀπολλύουσι δῆτα αὐτούς τρόπῳ τοιῷδε. ἐπεάν ἅμαξαν καμάρης φρυγάνων πλήσωσι καί ὑποζεύξωσι βοῦς, ἐμποδίσαντες τούς μάντις καί χεῖρας ὀπίσω δήσαντες καί στομώσαντες κατεργνύουσι ἐς μέσα τά φρύγανα, ὑποπρήσαντες δέ αὐτά ἀπιεῖσι φοβήσαντες τούς βοῦς. πολλοί μέν δή συγκατακαίονται τοῖσι μάντισι βόες, πολλοί δέ περικεκαυμένοι ἀποφεύγουσι, ἐπεάν αὐτῶν ὁ ῥυμός κατακαυθῇ. κατακαίουσι δέ τρόπῳ τῷ εἰρημένῳ καί δι' ἄλλας αἰτίας τούς μάντις, ψευδομάντις καλέοντες. τούς δ' ἄν ἀποκτείνῃ βασιλεύς, τούτων οὐδέ τούς παῖδας λείπει, ἀλλά πάντα τά ἔρσενα κτείνει, τά δέ θήλεα οὐκ ἀδικέει. ὅρκια δέ ποιεῦνται σκύθαι ὧδε πρός τούς ἄν ποιέωνται. ἐς κύλικα μεγάλην κεραμίνην οἶνον ἐγχέαντες αἷμα συμμίσγουσι τῶν τό ὅρκιον ταμνομένων, τύψαντες ὑπέατι ἤ ἐπιταμόντες μαχαίρῃ σμικρόν τοῦ σώματος καί ἔπειτα ἀποβάψαντες ἐς τήν κύλικα ἀκινάκην καί ὀϊστούς καί σάγαριν καί ἀκόντιον: ἐπεάν δέ ταῦτα ποιήσωσι, κατεύχονται πολλά καί ἔπειτα ἀποπίνουσι αὐτοί τε οἱ τό ὅρκιον ποιεύμενοι καί τῶν ἑπομένων οἱ πλείστου ἄξιοι. ταφαί δέ τῶν βασιλέων ἐν γέρροισί εἰσι, ἐς ὅ ὁ βορυσθένης ἐστί προσπλωτός. ἐνθαῦτα, ἐπεάν σφι ἀποθάνῃ ὁ βασιλεύς, ὄρυγμα γῆς μέγα ὀρύσσουσι τετράγωνον, ἕτοιμον δέ τοῦτο ποιήσαντες ἀναλαμβάνουσι τόν νεκρόν, κατακεκηρωμένον μέν τό σῶμα, τήν δέ νηδύν ἀνασχισθεῖσαν καί καθαρθεῖσαν, πλέην κυπέρου κεκομμένου καί θυμιήματος καί σελίνου σπέρματος καί ἀννήσου, συνερραμμένην ὀπίσω, καί κομίζουσι ἐν ἁμάξῃ ἐς ἄλλο ἔθνος. οἵ δέ ἄν παραδέξωνται κομισθέντα τόν νεκρόν, ποιεῦσι τά περ οἱ βασιλήιοι σκύθαι: τοῦ ὠτός ἀποτάμνονται, τρίχας περικείρονται, βραχίονας περιτάμνονται, μέτωπον καί ῥῖνα καταμύσσονται, διά τῆς ἀριστερῆς χειρός ὀϊστούς διαβυνέονται. ἐνθεῦτεν δέ κομίζουσι ἐν τῇ ἁμάξῃ τοῦ βασιλέος τόν νέκυν ἐς ἄλλο ἔθνος τῶν ἄρχουσι: οἱ δέ σφι ἕπονται ἐς τούς πρότερον ἦλθον. ἐπεάν δέ πάντας περιέλθωσι τόν νέκυν κομίζοντες, ἐν γέρροισι ἔσχατα κατοικημένοισί εἰσι τῶν ἐθνέων τῶν ἄρχουσι καί ἐν τῇσι ταφῇσι. καί ἔπειτα, ἐπεάν θέωσι τόν νέκυν ἐν τῇσι θήκῃσι ἐπί στιβάδος, παραπήξαντες αἰχμάς ἔνθεν καί ἔνθεν τοῦ νεκροῦ ξύλα ὑπερτείνουσι καί ἔπειτα ῥιψί καταστεγάζουσι, ἐν δέ τῇ λοιπῇ εὐρυχωρίῃ τῆς θήκης τῶν παλλακέων τε μίαν ἀποπνίξαντες θάπτουσι καί τόν οἰνοχόον καί μάγειρον καί ἱπποκόμον καί διήκονον καί ἀγγελιηφόρον καί ἵππους καί τῶν ἄλλων ἁπάντων ἀπαρχάς καί φιάλας χρυσέας: ἀργύρῳ δέ οὐδέν οὐδέ χαλκῷ χρέωνται: ταῦτα δέ ποιήσαντες χοῦσι πάντες χῶμα μέγα, ἁμιλλώμενοι καί προθυμεόμενοι ὡς μέγιστον ποιῆσαι. ἐνιαυτοῦ δέ περιφερομένου αὖτις ποιεῦσι τοιόνδε: λαβόντες τῶν λοιπῶν θεραπόντων τούς ἐπιτηδεοτάτους (οἱ δέ εἰσι σκύθαι ἐγγενέες: οὗτοι γάρ θεραπεύουσι τούς ἄν αὐτός ὁ βασιλεύς κελεύσῃ, ἀργυρώνητοι δέ οὐκ εἰσί σφι θεράποντες), τούτων ὦν τῶν διηκόνων ἐπεάν ἀποπνίξωσι πεντήκοντα καί ἵππους τούς καλλιστεύοντας πεντήκοντα, ἐξελόντες αὐτῶν τήν κοιλίην καί καθήραντες ἐμπιπλᾶσι ἀχύρων καί συρράπτουσι. ἁψῖδος δέ ἥμισυ ἐπί δύο ξύλα στήσαντες ὕπτιον καί τό ἕτερον ἥμισυ τῆς ἁψῖδος ἐπ' ἕτερα δύο, καταπήξαντες τρόπῳ τοιούτῳ πολλά ταῦτα, ἔπειτα τῶν ἵππων κατά τά μήκεα ξύλα παχέα διελάσαντες μέχρι τῶν τραχήλων ἀναβιβάζουσι αὐτούς ἐπί τάς ἁψῖδας: τῶν δέ αἱ μέν πρότεραι ἁψῖδες ὑπέχουσι τούς ὤμους τῶν ἵππων, αἱ δέ ὄπισθε παρά τούς μηρούς τάς γαστέρας ὑπολαμβάνουσι. σκέλεα δέ ἀμφότερα κατακρέμαται μετέωρα. χαλινούς δέ καί στόμια ἐμβαλόντες ἐς τούς ἵππους κατατείνουσι ἐς τό πρόσθε αὐτῶν καί ἔπειτα ἐκ πασσάλων δέουσι. τῶν δέ δή νεηνίσκων τῶν ἀποπεπνιγμένων τῶν πεντήκοντα ἕνα ἕκαστον ἀναβιβάζουσι ἐπί τόν ἵππον, ὧδε ἀναβιβάζοντες: ἐπεάν νεκροῦ ἑκάστου παρά τήν ἄκανθαν ξύλον ὀρθόν διελάσωσι μέχρι τοῦ τραχήλου, κάτωθεν [δέ] ὑπερέχει τοῦ ξύλου τούτου τό ἐς τόρμον πηγνύουσι τοῦ ἑτέρου ξύλου τοῦ διά τοῦ ἵππου. στήσαντες δέ κύκλῳ <περί> τό σῆμα ἱππέας τοιούτους ἀπελαύνουσι. οὕτω μέν τούς βασιλέας θάπτουσι. τούς δέ ἄλλους σκύθας, ἐπεάν ἀποθάνωσι, περιάγουσι οἱ ἀγχοτάτω προσήκοντες κατά τούς φίλους ἐν ἁμάξῃσι κειμένους, τῶν δέ ἕκαστος ὑποδεκόμενος εὐωχέει τούς ἑπομένους καί τῷ νεκρῷ πάντων [παραπλησίως] παρατιθεῖ τῶν καί τοῖσι ἄλλοισι. ἡμέρας δέ τεσσεράκοντα οὕτω οἱ ἰδιῶται περιάγονται, ἔπειτα θάπτονται. θάψαντες δέ οἱ σκύθαι καθαίρονται τρόπῳ τοιῷδε. σμησάμενοι τάς κεφαλάς καί ἐκπλυνάμενοι ποιεῦσι περί τό σῶμα τάδε: ἐπεάν ξύλα στήσωσι τρία ἐς ἄλληλα κεκλιμένα, περί ταῦτα πίλους εἰρινέους περιτείνουσι, συμφράξαντες δέ ὡς μάλιστα λίθους ἐκ πυρός διαφανέας ἐσβάλλουσι ἐς σκάφην κειμένην ἐν μέσῳ τῶν ξύλων τε καί τῶν πίλων. ἔστι δέ σφι κάνναβις φυομένη ἐν τῇ χώρῃ πλήν παχύτητος καί μεγάθεος τῷ λίνῳ ἐμφερεστάτη: ταύτῃ δέ πολλῷ ὑπερφέρει ἡ κάνναβις: αὕτη καί αὐτομάτη καί σπειρομένη φύεται. καί ἐξ αὐτῆς θρήικες μέν καί εἵματα ποιεῦνται τοῖσι λινέοισι ὁμοιότατα: οὐδ' ἄν, ὅστις μή κάρτα τρίβων εἴη αὐτῆς, διαγνοίη λίνου ἤ καννάβιός ἐστι: ὅς δέ μή εἶδέ κω τήν κανναβίδα, λίνεον δοκήσει εἶναι τό εἷμα. ταύτης ὦν οἱ σκύθαι τῆς καννάβιος τό σπέρμα ἐπεάν λάβωσι, ὑποδύνουσι ὑπό τούς πίλους καί ἔπειτα ἐπιβάλλουσι τό σπέρμα ἐπί τούς διαφανέας λίθους [τῷ πυρί]: τό δέ θυμιᾶται ἐπιβαλλόμενον καί ἀτμίδα παρέχεται τοσαύτην ὥστε ἑλληνική οὐδεμία ἄν μιν πυρίη ἀποκρατήσειε: οἱ δέ σκύθαι ἀγάμενοι τῇ πυρίῃ ὠρύονται. τοῦτό σφι ἀντί λουτροῦ ἐστι: οὐ γάρ δή λούονται ὕδατι τό παράπαν τό σῶμα. αἱ δέ γυναῖκες αὐτῶν ὕδωρ παραχέουσαι κατασώχουσι περί λίθον τρηχύν τῆς κυπαρίσσου καί κέδρου καί λιβάνου ξύλου, καί ἔπειτα τό κατασωχόμενον τοῦτο παχύ ἐόν καταπλάσσονται πᾶν τό σῶμα καί τό πρόσωπον: καί ἅμα μέν εὐωδίη σφέας ἀπό τούτου ἴσχει, ἅμα δέ ἀπαιρέουσαι τῇ δευτέρῃ ἡμέρῃ τήν καταπλαστύν γίνονται καθαραί καί λαμπραί. ξεινικοῖσι δέ νομαίοισι καί οὗτοι αἰνῶς χρᾶσθαι φεύγουσι, μήτε τέων ἄλλων, ἑλληνικοῖσι δέ καί ἥκιστα, ὡς διέδεξαν ἀναχάρσι τε καί δεύτερα αὖτις σκύλῃ. τοῦτο μέν γάρ ἀνάχαρσις, ἐπείτε γῆν πολλήν θεωρήσας καί ἀποδεξάμενος κατ' αὐτήν σοφίην πολλήν ἐκομίζετο ἐς ἤθεα τά σκυθέων, πλέων δι' ἑλλησπόντου προσίσχει ἐς κύζικον: καί, εὗρε γάρ τῇ μητρί τῶν θεῶν ἀνάγοντας τούς κυζικηνούς ὁρτήν κάρτα μεγαλοπρεπέως, εὔξατο τῇ μητρί ὁ ἀνάχαρσις, ἤν σῶς καί ὑγιής ἀπονοστήσῃ ἐς ἑωυτοῦ, θύσειν τε κατά ταὐτά κατά ὥρα τούς κυζικηνούς ποιεῦντας καί παννυχίδα στήσειν. ὡς δέ ἀπίκετο ἐς τήν σκυθικήν, καταδύς ἐς τήν καλεομένην ὑλαίην (ἡ δ' ἔστι μέν παρά τόν ἀχιλλήιον δρόμον, τυγχάνει δέ πᾶσα ἐοῦσα δενδρέων παντοίων πλέη), ἐς ταύτην δή καταδύς ὁ ἀνάχαρσις τήν ὁρτήν ἐπετέλεε πᾶσαν τῇ θεῷ, τύμπανόν τε ἔχων καί ἐκδησάμενος ἀγάλματα. καί τῶν τις σκυθέων καταφρασθείς αὐτόν ταῦτα ποιεῦντα ἐσήμηνε τῷ βασιλέϊ σαυλίῳ: ὁ δέ καί αὐτός ἀπικόμενος ὡς εἶδε τόν ἀνάχαρσιν ποιεῦντα ταῦτα, τοξεύσας αὐτόν ἀπέκτεινε. καί νῦν ἤν τις εἴρηται περί ἀναχάρσιος, οὔ φασί μιν σκύθαι γινώσκειν, διά τοῦτο ὅτι ἐξεδήμησέ τε ἐς τήν ἑλλάδα καί ξεινικοῖσι ἔθεσι διεχρήσατο. ὡς δ' ἐγώ ἤκουσα τύμνεω τοῦ ἀριαπείθεος ἐπιτρόπου <γενομένου>, εἶναι αὐτόν ἰδανθύρσου τοῦ σκυθέων βασιλέος πάτρων, παῖδα δέ εἶναι γνούρου τοῦ λύκου τοῦ σπαργαπείθεος. εἰ ὦν ταύτης ἦν τῆς οἰκίης ὁ ἀνάχαρσις, ἴστω ὑπό τοῦ ἀδελφεοῦ ἀποθανών: ἰδάνθυρσος γάρ ἦν παῖς σαυλίου, σαύλιος δέ ἦν ὁ ἀποκτείνας ἀνάχαρσιν. καίτοι τινά ἤδη ἤκουσα λόγον ἄλλον ὑπό πελοποννησίων λεγόμενον, ὡς ὑπό τοῦ σκυθέων βασιλέος ἀνάχαρσις ἀποπεμφθείς τῆς ἑλλάδος μαθητής γένοιτο, ὀπίσω τε ἀπονοστήσας φαίη πρός τόν ἀποπέμψαντα ἕλληνας πάντας ἀσχόλους εἶναι ἐς πᾶσαν σοφίην πλήν λακεδαιμονίων, τούτοισι δέ εἶναι μούνοισι σωφρόνως δοῦναί τε καί δέξασθαι λόγον. ἀλλ' οὗτος μέν ὁ λόγος ἄλλως πέπλασται ὑπ' αὐτῶν ἑλλήνων, ὁ δ' ὦν ἀνήρ ὥσπερ πρότερον εἰρέθη διεφθάρη. οὗτος μέν νυν οὕτω δή [τι] ἔπρηξε διά ξεινικά τε νόμαια καί ἑλληνικάς ὁμιλίας: πολλοῖσι δέ κάρτα ἔτεσι ὕστερον σκύλης ὁ ἀριαπείθεος ἔπαθε παραπλήσια τούτῳ. ἀριαπείθεϊ γάρ τῷ σκυθέων βασιλέϊ γίνεται μετ' ἄλλων παίδων σκύλης: ἐξ ἰστριηνῆς δέ γυναικός οὗτος γίνεται καί οὐδαμῶς ἐπιχωρίης, τόν ἡ μήτηρ αὐτή γλῶσσάν τε ἑλλάδα καί γράμματα ἐδίδαξε. μετά δέ χρόνῳ ὕστερον ἀριαπείθης μέν τελευτᾷ δόλῳ ὑπό σπαργαπείθεος τοῦ ἀγαθύρσων βασιλέος, σκύλης δέ τήν τε βασιληίην παρέλαβε καί τήν γυναῖκα τοῦ πατρός, τῇ οὔνομα ἦν ὀποίη. ἦν δέ αὕτη ἡ ὀποίη ἀστή, ἐξ ἧς ἦν ὄρικος ἀριαπείθεϊ παῖς. βασιλεύων δέ σκυθέων ὁ σκύλης διαίτῃ μέν οὐδαμῶς ἠρέσκετο σκυθικῇ, ἀλλά πολλόν πρός τά ἑλληνικά μᾶλλον τετραμμένος ἦν ἀπό παιδεύσιος τῆς ἐπεπαίδευτο, ἐποίεέ τε τοιοῦτο. εὖτε ἀγάγοι τήν στρατιήν τήν σκυθέων ἐς τό βορυσθενεϊτέων ἄστυ (οἱ δέ βορυσθενεῗται οὗτοι λέγουσι σφέας αὐτούς εἶναι μιλησίους), ἐς τούτους ὅκως ἔλθοι ὁ σκύλης, τήν μέν στρατιήν καταλίπεσκε ἐν τῷ προαστείῳ, αὐτός δέ ὅκως ἔλθοι ἐς τό τεῖχος καί τάς πύλας ἐγκληίσειε, τήν στολήν ἀποθέμενος τήν σκυθικήν λάβεσκε ἄν ἑλληνίδα ἐσθῆτα, ἔχων δ' ἄν ταύτην ἀγόραζε οὔτε δορυφόρων ἑπομένων οὔτε ἄλλου οὐδενός (τάς δέ πύλας ἐφύλασσον, μή τίς μιν σκυθέων ἴδοι ἔχοντα ταύτην τήν στολήν), καί τἆλλα ἐχρᾶτο διαίτῃ ἑλληνικῇ καί θεοῖσι ἱρά ἐποίεε κατά νόμους τούς ἑλλήνων: ὅτε δέ διατρίψειε μῆνα ἤ πλέον τούτου, ἀπαλλάσσετο ἐνδύς τήν σκυθικήν στολήν. ταῦτα ποιέεσκε πολλάκις, καί οἰκία τε ἐδείματο ἐν βορυσθένεϊ καί γυναῖκα ἔγημε ἐς αὐτά ἐπιχωρίην. ἐπείτε δέ ἔδεέ οἱ κακῶς γενέσθαι, ἐγένετο ἀπό προφάσιος τοιῆσδε. ἐπεθύμησε διονύσῳ βακχείῳ τελεσθῆναι: μέλλοντι δέ οἱ ἐς χεῖρας ἄγεσθαι τήν τελετήν ἐγένετο φάσμα μέγιστον. ἦν οἱ ἐν βορυσθενεϊτέων τῇ πόλι οἰκίης μεγάλης καί πολυτελέος περιβολή, τῆς καί ὀλίγῳ τι πρότερον τούτων μνήμην εἶχον, τήν πέριξ λευκοῦ λίθου σφίγγες τε καί γρῦπες ἕστασαν: ἐς ταύτην ὁ θεός ἐνέσκηψε βέλος: καί ἡ μέν κατεκάη πᾶσα, σκύλης δέ οὐδέν τούτου εἵνεκα ἧσσον ἐπετέλεσε τήν τελετήν. σκύθαι δέ τοῦ βακχεύειν πέρι ἕλλησι ὀνειδίζουσι: οὐ γάρ φασι οἰκός εἶναι θεόν ἐξευρίσκειν τοῦτον ὅστις μαίνεσθαι ἐνάγει ἀνθρώπους. ἐπείτε δέ ἐτελέσθη τῷ βακχείῳ ὁ σκύλης, διεπρήστευσε τῶν τις βορυσθενεϊτέων πρός τούς σκύθας λέγων: »ἡμῖν γάρ καταγελᾶτε, ὦ σκύθαι, ὅτι βακχεύομεν καί ἡμέας ὁ θεός λαμβάνει: νῦν οὗτος ὁ δαίμων καί τόν ὑμέτερον βασιλέα λελάβηκε, καί βακχεύει τε καί ὑπό τοῦ θεοῦ μαίνεται. εἰ δέ μοι ἀπιστέετε, ἕπεσθε, καί ὑμῖν ἐγώ δείξω.« εἵποντο τῶν σκυθέων οἱ προεστεῶτες, καί αὐτούς ἀναγαγών ὁ βορυσθενεΐτης λάθρῃ ἐπί πύργον κατεῖσε. ἐπείτε δέ παρήιε σύν τῷ θιάσῳ ὁ σκύλης καί εἶδόν μιν βακχεύοντα οἱ σκύθαι, κάρτα συμφορήν μεγάλην ἐποιήσαντο, ἐξελθόντες δέ ἐσήμαινον πάσῃ τῇ στρατιῇ τά ἴδοιεν. ὡς δέ μετά ταῦτα ἐξήλαυνε ὁ σκύλης ἐς ἤθεα τά ἑωυτοῦ, οἱ σκύθαι προστησάμενοι τόν ἀδελφεόν αὐτοῦ ὀκταμασάδην, γεγονότα ἐκ τῆς τήρεω θυγατρός, ἐπανιστέατο τῷ σκύλῃ. ὁ δέ μαθών τό γινόμενον ἐπ' ἑωυτῷ καί τήν αἰτίην δι' ἥν ἐποιέετο, καταφεύγει ἐς τήν θρηίκην. πυθόμενος δέ ὁ ὀκταμασάδης ταῦτα ἐστρατεύετο ἐπί τήν θρηίκην. ἐπείτε δέ ἐπί τῷ ἴστρῳ ἐγένετο, ἠντίασάν μιν οἱ θρήικες, μελλόντων δέ αὐτῶν συνάψειν ἔπεμψε σιτάλκης παρά τόν ὀκταμασάδην λέγων τοιάδε: »τί δεῖ ἡμέας ἀλλήλων πειρηθῆναι; εἶς μέν μεο τῆς ἀδελφεῆς παῖς, ἔχεις δέ μεο ἀδελφεόν. σύ δή μοι ἀπόδος τοῦτον καί ἐγώ σοι τόν σόν σκύλην παραδίδωμι. στρατιῇ δέ μήτε σύ κινδυνεύσῃς μήτ' ἐγώ.« ταῦτά οἱ πέμψας ὁ σιτάλκης ἐπεκηρυκεύετο: ἦν γάρ παρά τῷ ὀκταμασάδῃ ἀδελφεός σιτάλκεω πεφευγώς [τοῦτον]. ὁ δέ ὀκταμασάδης καταινέει ταῦτα, ἐκδούς δέ τόν ἑωυτοῦ μήτρων σιτάλκῃ ἔλαβε τόν ἀδελφεόν σκύλην. καί σιτάλκης μέν παραλαβών τόν ἀδελφεόν ἀπήγετο, σκύλεω δέ ὀκταμασάδης αὐτοῦ ταύτῃ ἀπέταμε τήν κεφαλήν. οὕτω μέν περιστέλλουσι τά σφέτερα νόμαια σκύθαι, τοῖσι δέ παρακτωμένοισι ξεινικούς νόμους τοιαῦτα ἐπιτίμια διδοῦσι. πλῆθος δέ τό σκυθέων οὐκ οἷός τε ἐγενόμην ἀτρεκέως πυθέσθαι, ἀλλά διαφόρους λόγους περί τοῦ ἀριθμοῦ ἤκουον: καί γάρ κάρτα πολλούς εἶναί σφεας καί ὀλίγους ὡς σκύθας εἶναι. τοσόνδε μέντοι ἀπέφαινόν μοι ἐς ὄψιν. ἔστι μεταξύ βορυσθένεός τε ποταμοῦ καί ὑπάνιος χῶρος, οὔνομα δέ οἵ ἐστι ἐξαμπαῖος, τοῦ καί ὀλίγῳ τι πρότερον τούτων μνήμην εἶχον, φάμενος ἐν αὐτῷ κρήνην ὕδατος πικροῦ εἶναι ἀπ' ἧς τό ὕδωρ ἀπορρέον τόν ὕπανιν ἄποτον ποιέειν. ἐν τούτῳ τῷ χώρῳ κεῖται χαλκήιον, μεγάθεϊ καί ἑξαπλήσιον τοῦ ἐπί στόματι τοῦ πόντου κρητῆρος, τόν παυσανίης ὁ κλεομβρότου ἀνέθηκε: ὅς δέ μή εἶδέ κω τοῦτον, ὧδε δηλώσω: ἑξακοσίους ἀμφορέας εὐπετέως χωρέει τό ἐν σκύθῃσι χαλκήιον, πάχος δέ τό σκυθικόν τοῦτο χαλκήιόν ἐστι δακτύλων ἕξ. τοῦτο ὦν ἔλεγον οἱ ἐπιχώριοι ἀπό ἀρδίων γενέσθαι. βουλόμενον γάρ τόν σφέτερον βασιλέα, τῷ οὔνομα εἶναι ἀριάνταν, <βουλόμενον> τοῦτον εἰδέναι τό πλῆθος τό σκυθέων κελεύειν μέν πάντας σκύθας ἄρδιν ἕκαστον μίαν ἀπό τοῦ ὀϊστοῦ κομίσαι: ὅς δ' ἄν μή κομίσῃ, θάνατον ἀπείλεε. κομισθῆναί τε δή χρῆμα πολλόν ἀρδίων καί οἱ δόξαι ἐξ αὐτέων μνημόσυνον ποιήσαντι λιπέσθαι: ἐκ τουτέων δέ μιν τό χαλκήιον ποιῆσαι τοῦτο καί ἀναθεῖναι ἐς τόν ἐξαμπαῖον τοῦτον. ταῦτα δή περί τοῦ πλήθεος τοῦ σκυθέων ἤκουον. θωμάσια δέ ἡ χώρη αὕτη οὐκ ἔχει, χωρίς ἤ ὅτι ποταμούς τε πολλῷ μεγίστους καί ἀριθμόν πλείστους. τό δέ ἀποθωμάσαι ἄξιον καί πάρεξ τῶν ποταμῶν καί τοῦ μεγάθεος τοῦ πεδίου παρέχεται, εἰρήσεται: ἴχνος ἡρακλέος φαίνουσι ἐν πέτρῃ ἐνεόν, τό ἔοικε μέν βήματι ἀνδρός, ἔστι δέ τό μέγαθος δίπηχυ, παρά τόν τύρην ποταμόν. τοῦτο μέν νυν τοιοῦτό ἐστι, ἀναβήσομαι δέ ἐς τόν κατ' ἀρχάς ἤια λέξων λόγον. παρασκευαζομένου δαρείου ἐπί τούς σκύθας καί περιπέμποντος ἀγγέλους ἐπιτάξοντας τοῖσι μέν πεζόν στρατόν, τοῖσι δέ νέας παρέχειν, τοῖσι δέ ζευγνύναι τόν θρηίκιον βόσπορον, ἀρτάβανος ὁ ὑστάσπεος, ἀδελφεός ἐών δαρείου, ἐχρήιζε μηδαμῶς αὐτόν στρατιήν ἐπί σκύθας ποιέεσθαι, καταλέγων τῶν σκυθέων τήν ἀπορίην. ἀλλ', οὐ γάρ ἔπειθε συμβουλεύων οἱ χρηστά, ὁ μέν ἐπέπαυτο, ὁ δέ, ἐπειδή οἱ τά πάντα παρεσκεύαστο, ἐξήλαυνε τόν στρατόν ἐκ σούσων. ἐνθαῦτα τῶν <τις> περσέων οἰόβαζος ἐδεήθη δαρείου τριῶν ἐόντων οἱ παίδων καί πάντων στρατευομένων ἕνα αὐτῷ καταλειφθῆναι. ὁ δέ οἱ ἔφη ὡς φίλῳ ἐόντι καί μετρίων δεομένῳ πάντας τούς παῖδας καταλείψειν. ὁ μέν δή οἰόβαζος περιχαρής ἦν, ἐλπίζων τούς υἱέας στρατηίης ἀπολελύσθαι, ὁ δέ κελεύει τούς ἐπί τούτων ἐπεστεῶτας ἀποκτεῖναι πάντας τούς οἰοβάζου παῖδας. καί οὗτοι μέν ἀποσφαγέντες αὐτοῦ ταύτῃ ἐλείποντο. δαρεῖος δέ ἐπείτε πορευόμενος ἐκ σούσων ἀπίκετο τῆς καλχηδονίης ἐπί τόν βόσπορον, ἵνα ἔζευκτο ἡ γέφυρα, ἐνθεῦτεν ἐσβάς ἐς νέα ἔπλεε ἐπί τάς κυανέας καλεομένας, τάς πρότερον πλαγκτάς ἕλληνές φασι εἶναι, ἱζόμενος δέ ἐπί ῥίῳ ἐθηεῖτο τόν πόντον, ἐόντα ἀξιοθέητον. πελαγέων γάρ ἁπάντων πέφυκε θωμασιώτατος, τοῦ τό μέν μῆκος στάδιοί εἰσι ἑκατόν καί χίλιοι καί μύριοι, τό δέ εὖρος, τῇ εὐρύτατος αὐτός ἑωυτοῦ, στάδιοι τριηκόσιοι καί τρισχίλιοι. τούτου τοῦ πελάγεος τό στόμα ἐστί εὖρος τέσσερες στάδιοι, μῆκος δέ τοῦ στόματος ὁ αὐχήν, τό δή βόσπορος κέκληται, κατ' ὅ δή ἔζευκτο ἡ γέφυρα, ἐπί σταδίους εἴκοσι καί ἑκατόν ἐστι: τείνει δ' ἐς τήν προποντίδα ὁ βόσπορος. ἡ δέ προποντίς, ἐοῦσα εὖρος μέν σταδίων πεντακοσίων, μῆκος δέ τετρακοσίων καί χιλίων, καταδιδοῖ ἐς τόν ἑλλήσ ποντον, ἐόντα στεινότητα μέν ἑπτά σταδίους, μῆκος δέ τετρακοσίους. ἐκδιδοῖ δέ ὁ ἑλλήσποντος ἐς χάσμα πελάγεος τό δή αἰγαῖον καλέεται. μεμέτρηται δέ ταῦτα ὧδε. νηῦς ἐπίπαν μάλιστά κῃ κατανύει ἐν μακρημερίῃ ὀργυιάς ἑπτακισμυρίας, νυκτός δέ ἑξακισμυρίας. ἤδη ὦν ἐς μέν φᾶσιν ἀπό τοῦ στόματος (τοῦτο γάρ ἐστι τοῦ πόντου μακρότατον) ἡμερέων ἐννέα πλόος ἐστί καί νυκτῶν ὀκτώ: αὗται ἕνδεκα μυριάδες καί ἑκατόν ὀργυιέων γίνονται, ἐκ δέ τῶν ὀργυιέων τουτέων στάδιοι ἑκατόν καί χίλιοι καί μύριοί εἰσι. ἐς δέ θεμισκύρην τήν ἐπί θερμώδοντι ποταμῷ ἐκ τῆς σινδικῆς (κατά τοῦτο γάρ ἐστι τοῦ πόντου εὐρύτατον) τριῶν τε ἡμερέων καί δύο νυκτῶν πλόος αὗται δέ τρεῖς μυριάδες καί τριήκοντα ὀργυιέων γίνονται, στάδιοι δή τριηκόσιοι καί τρισχίλιοι. ὁ μέν νυν πόντος οὗτος καί βόσπορός τε καί ἑλλήσποντος οὕτω τέ μοι μεμετρέαται καί κατά τά εἰρημένα πεφύκασι, παρέχεται δέ καί λίμνην ὁ πόντος οὗτος ἐκδιδοῦσαν ἐς αὐτόν οὐ πολλῷ τεῳ ἐλάσσω ἑωυτοῦ, ἥ μαιῆτίς τε καλέεται καί μήτηρ τοῦ πόντου. ὁ δέ δαρεῖος, ὡς ἐθεήσατο τόν πόντον, ἔπλεε ὀπίσω ἐπί τήν γέφυραν, τῆς ἀρχιτέκτων ἐγένετο μανδροκλέης σάμιος. θεησάμενος δέ καί τόν βόσπορον στήλας ἔστησε δύο ἐπ' αὐτοῦ λίθου λευκοῦ, ἐνταμών γράμματα ἐς μέν τήν ἀσσύρια, ἐς δέ τήν ἑλληνικά, ἔθνεα πάντα ὅσα περ ἦγε: ἦγε δέ πάντα τῶν ἦρχε. τούτων μυριάδες ἐξηριθμήθησαν, χωρίς τοῦ ναυτικοῦ, ἑβδομήκοντα σύν ἱππεῦσι, νέες δέ ἑξακόσιαι συνελέχθησαν. τῇσι μέν νυν στήλῃσι ταύτῃσι βυζάντιοι κομίσαντες ἐς τήν πόλιν ὕστερον τούτων ἐχρήσαντο πρός τόν βωμόν τῆς ὀρθωσίης ἀρτέμιδος, χωρίς ἑνός λίθου: οὗτος δέ κατελείφθη παρά τοῦ διονύσου τόν νηόν ἐν βυζαντίῳ γραμμάτων ἀσσυρίων πλέος. τοῦ δέ βοσπόρου ὁ χῶρος τόν ἔζευξε βασιλεύς δαρεῖος, ὡς ἐμοί δοκέειν συμβαλλομένῳ, μέσον ἐστί βυζαντίου τε καί τοῦ ἐπί στόματι ἱροῦ: δαρεῖος δέ μετά ταῦτα ἡσθείς τῇ σχεδίῃ τόν ἀρχιτέκτονα αὐτῆς μανδροκλέα τόν σάμιον ἐδωρήσατο πᾶσι δέκα. ἀπ' ὧν δή μανδροκλέης ἀπαρχήν, ζῷα γραψάμενος πᾶσαν τήν ζεῦξιν τοῦ βοσπόρου καί βασιλέα τε δαρεῖον ἐν προεδρίῃ κατήμενον καί τόν στρατόν αὐτοῦ διαβαίνοντα, ταῦτα γραψάμενος ἀνέθηκε ἐς τό ἥραιον, ἐπιγράψας τάδε: βόσπορον ἰχθυόεντα γεφυρώσας ἀνέθηκε μανδροκλέης ἥρῃ μνημόσυνον σχεδίης, αὑτῷ μέν στέφανον περιθείς, σαμίοισι δέ κῦδος, δαρείου βασιλέος ἐκτελέσας κατά νοῦν. ταῦτα μέν νυν τοῦ ζεύξαντος τήν γέφυραν μνημόσυνα ἐγένετο. δαρεῖος δέ δωρησάμενος μανδροκλέα διέβαινε ἐς τήν εὐρώπην, τοῖσι ἴωσι παραγγείλας πλέειν ἐς τόν πόντον μέχρι ἴστρου ποταμοῦ, ἐπεάν δέ ἀπίκωνται ἐς τόν ἴστρον, ἐνθαῦτα αὐτόν περιμένειν, ζευγνύντας τόν ποταμόν: τό γάρ δή ναυτικόν ἦγον ἴωνές τε καί αἰολέες καί ἑλλησπόντιοι. ὁ μέν δή ναυτικός στρατός <τάς> κυανέας διεκπλώσας ἔπλεε ἰθύ τοῦ ἴστρου, ἀναπλώσας δέ ἀνά ποταμόν δυῶν ἡμερέων πλόον ἀπό θαλάσσης τοῦ ποταμοῦ τόν αὐχένα, ἐκ τοῦ σχίζεται τά στόματα τοῦ ἴστρου, ἐζεύγνυε. δαρεῖος δέ ὡς διέβη τόν βόσπορον κατά τήν σχεδίην, ἐπορεύετο διά τῆς θρηίκης, ἀπικόμενος δέ ἐπί τεάρου ποταμοῦ τάς πηγάς ἐστρατοπεδεύσατο ἡμέρας τρεῖς. ὁ δέ τέαρος λέγεται ὑπό τῶν περιοίκων εἶναι ποταμῶν ἄριστος τά τε ἄλλα <τά> ἐς ἄκεσιν φέροντα καί δή καί ἀνδράσι καί ἵπποισι ψώρην ἀκέσασθαι. εἰσί δέ αὐτοῦ αἱ πηγαί δυῶν δέουσαι τεσσεράκοντα, ἐκ πέτρης τῆς αὐτῆς ῥέουσαι: καί αἱ μέν αὐτέων εἰσί ψυχραί, αἱ δέ θερμαί. ὁδός δ' ἐπ' αὐτάς ἐστι ἴση ἐξ ἡραίου τε πόλιος τῆς παρά περίνθῳ καί ἐξ ἀπολλωνίης τῆς ἐν τῷ εὐξείνῳ πόντῳ, δυῶν ἡμερέων ἑκατέρη. ἐκδιδοῖ δέ ὁ τέαρος οὗτος ἐς τόν κοντάδεσδον ποταμόν, ὁ δέ κοντάδεσδος ἐς τόν ἀγριάνην, ὁ δέ ἀγριάνης ἐς τόν ἕβρον, ὁ δέ ἐς θάλασσαν τήν παρ' αἴνῳ πόλι. ἐπί τοῦτον ὦν τόν ποταμόν ἀπικόμενος ὁ δαρεῖος ὡς ἐστρατοπεδεύσατο, ἡσθείς τῷ ποταμῷ στήλην ἔστησε καί ἐνθαῦτα, γράμματα ἐγγράψας λέγοντα τάδε: »τεάρου ποταμοῦ κεφαλαί ὕδωρ ἄριστόν τε καί κάλλιστον παρέχονται πάντων ποταμῶν: καί ἐπ' αὐτάς ἀπίκετο ἐλαύνων ἐπί σκύθας στρατόν ἀνήρ ἄριστός τε καί κάλλιστος πάντων ἀνθρώπων, δαρεῖος ὁ ὑστάσπεος, περσέων τε καί πάσης τῆς ἠπείρου βασιλεύς.« ταῦτα δή ἐνθαῦτα ἐγράφη. δαρεῖος δέ ἐνθεῦτεν ὁρμηθείς ἀπίκετο ἐπ' ἄλλον ποταμόν τῷ οὔνομα ἀρτησκός ἐστι, ὅς διά ὀδρυσέων ῥέει. ἐπί τοῦτον δή τόν ποταμόν ἀπικόμενος ἐποίησε τοιόνδε: ἀποδέξας χωρίον τῇ στρατιῇ ἐκέλευε πάντα ἄνδρα λίθον ἕνα παρεξιόντα τιθέναι ἐς τό ἀποδεδεγμένον τοῦτο χωρίον. ὡς δέ ταῦτα ἡ στρατιή ἐπετέλεσε, ἐνθαῦτα κολωνούς μεγάλους τῶν λίθων καταλιπών ἀπήλαυνε τήν στρατιήν. πρίν δέ ἀπικέσθαι ἐπί τόν ἴστρον, πρώτους αἱρέει γέτας τούς ἀθανατίζοντας. οἱ μέν γάρ τόν σαλμυδησσόν ἔχοντες θρήικες καί ὑπέρ ἀπολλωνίης τε καί μεσαμβρίης πόλιος οἰκημένοι, καλεόμενοι δέ σκυρμιάδαι καί νιψαῖοι, ἀμαχητί σφέας αὐτούς παρέδοσαν δαρείῳ: οἱ δέ γέται πρός ἀγνωμοσύνην τραπόμενοι αὐτίκα ἐδουλώθησαν, θρηίκων ἐόντες ἀνδρηιότατοι καί δικαιότατοι. ἀθανατίζουσι δέ τόνδε τόν τρόπον: οὔτε ἀποθνῄσκειν ἑωυτούς νομίζουσι ἰέναι τε τόν ἀπολλύμενον παρά σάλμοξιν δαίμονα: οἱ δέ αὐτῶν τόν αὐτόν τοῦτον ὀνομάζουσι γεβελέϊζιν. διά πεντετηρίδος δέ τόν πάλῳ λαχόντα αἰεί σφέων αὐτῶν ἀποπέμπουσι ἄγγελον παρά τόν σάλμοξιν, ἐντελλόμενοι τῶν ἄν ἑκάστοτε δέωνται. πέμπουσι δέ ὧδε: οἱ μέν αὐτῶν ταχθέντες ἀκόντια τρία ἔχουσι, ἄλλοι δέ διαλαβόντες τοῦ ἀποπεμπομένου παρά τόν σάλμοξιν τάς χεῖρας καί τούς πόδας, ἀνακινήσαντες αὐτόν μετέωρον ῥιπτέουσι ἐς τάς λόγχας. ἤν μέν δή ἀποθάνῃ ἀναπαρείς, τοῖσι δέ ἵλεος ὁ θεός δοκέει εἶναι: ἤν δέ μή ἀποθάνῃ, αἰτιῶνται αὐτόν τόν ἄγγελον, φάμενοί μιν ἄνδρα κακόν εἶναι, αἰτιησάμενοι δέ τοῦτον ἄλλον ἀποπέμπουσι. ἐντέλλονται δέ ἔτι ζώοντι. οὗτοι οἱ αὐτοί θρήικες καί πρός βροντήν τε καί ἀστραπήν τοξεύοντες ἄνω πρός τόν οὐρανόν ἀπειλέουσι τῷ θεῷ, οὐδένα ἄλλον θεόν νομίζοντες εἶναι εἰ μή τόν σφέτερον. ὡς δέ ἐγώ πυνθάνομαι τῶν τόν ἑλλήσποντον καί πόντον οἰκεόντων ἑλλήνων, τόν σάλμοξιν τοῦτον ἐόντα ἄνθρωπον δουλεῦσαι ἐν σάμῳ, δουλεῦσαι δέ πυθαγόρῃ τῷ μνησάρχου: ἐνθεῦτεν δέ αὐτόν γενόμενον ἐλεύθερον χρήματα κτήσασθαι συχνά, κτησάμενον δέ ἀπελθεῖν ἐς τήν ἑωυτοῦ. ἅτε δέ κακοβίων τε ἐόντων τῶν θρηίκων καί ὑπαφρονεστέρων, τόν σάλμοξιν τοῦτον ἐπιστάμενον δίαιτάν τε ἰάδα καί ἤθεα βαθύτερα ἤ κατά θρήικας, οἷα ἕλλησί τε ὁμιλήσαντα καί ἑλλήνων οὐ τῷ ἀσθενεστάτῳ σοφιστῇ πυθαγόρῃ, κατασκευάσασθαι ἀνδρεῶνα, ἐς τόν πανδοκεύοντα τῶν ἀστῶν τούς πρώτους καί εὐωχέοντα ἀναδιδάσκειν ὡς οὔτε αὐτός οὔτε οἱ συμπόται αὐτοῦ οὔτε οἱ ἐκ τούτων αἰεί γινόμενοι ἀποθανέονται, ἀλλ' ἥξουσι ἐς χῶρον τοῦτον ἵνα αἰεί περιεόντες ἕξουσι τά πάντα ἀγαθά. ἐν ᾧ δέ ἐποίεε τά καταλεχθέντα καί ἔλεγε ταῦτα, ἐν τούτῳ κατάγαιον οἴκημα ἐποιέετο. ὡς δέ οἱ παντελέως εἶχε τό οἴκημα, ἐκ μέν τῶν θρηίκων ἠφανίσθη, καταβάς δέ κάτω ἐς τό κατάγαιον οἴκημα διαιτᾶτο ἐπ' ἔτεα τρία. οἱ δέ μιν ἐπόθεόν τε καί ἐπένθεον ὡς τεθνεῶτα. τετάρτῳ δέ ἔτεϊ ἐφάνη τοῖσι θρήιξι, καί οὕτω πιθανά σφι ἐγένετο τά ἔλεγε ὁ σάλμοξις. ταῦτά φασί μιν ποιῆσαι. ἐγώ δέ περί μέν [τούτου καί] τοῦ καταγαίου οἰκήματος οὔτε ἀπιστέω οὔτε ὦν πιστεύω τι λίην, δοκέω δέ πολλοῖσι ἔτεσι πρότερον τόν σάλμοξιν τοῦτον γενέσθαι πυθαγόρεω. εἴτε δέ ἐγένετό τις σάλμοξις ἄνθρωπος, εἴτ' ἐστί δαίμων τις γέτῃσι οὗτος ἐπιχώριος, χαιρέτω. οὗτοι μέν δή τρόπῳ τοιούτῳ χρεώμενοι ὡς ἐχειρώθησαν ὑπό περσέων, εἵποντο τῷ ἄλλῳ στρατῷ. δαρεῖος δέ ὡς ἀπίκετο καί ὁ πεζός ἅμ' αὐτῷ στρατός ἐπί τόν ἴστρον, ἐνθαῦτα διαβάντων πάντων δαρεῖος ἐκέλευσε τούς <τε> ἴωνας τήν σχεδίην λύσαντας ἕπεσθαι κατ' ἤπειρον ἑωυτῷ καί τόν ἐκ τῶν νεῶν στρατόν. μελλόντων δέ τῶν ἰώνων λύειν καί ποιέειν τά κελευόμενα κώης ὁ ἐρξάνδρου, στρατηγός ἐών μυτιληναίων, ἔλεξε δαρείῳ τάδε, πυθόμενος πρότερον εἴ οἱ φίλον εἴη γνώμην ἀποδέκεσθαι παρά τοῦ βουλομένου ἀποδείκνυσθαι: »ὦ βασιλεῦ, ἐπί γῆν γάρ μέλλεις στρατεύεσθαι τῆς οὔτε ἀρηρομένον φανήσεται οὐδέν οὔτε πόλις οἰκεομένη, σύ νυν γέφυραν ταύτην ἔα κατά χώρην ἑστάναι, φυλάκους αὐτῆς λιπών τούτους οἵ περ μιν ἔζευξαν. καί ἤν τε κατά νόον πρήξωμεν εὑρόντες σκύθας, ἔστι ἄποδος ἡμῖν, ἤν τε καί μή σφεας εὑρεῖν δυνώμεθα, ἥ γε ἄποδος ἡμῖν ἀσφαλής: οὐ γάρ ἔδεισά κω μή ἑσσωθέωμεν ὑπό σκυθέων μάχῃ, ἀλλά μᾶλλον μή οὐ δυνάμενοί σφεας εὑρεῖν πάθωμέν τι ἀλώμενοι. καί τάδε λέγειν φαίη τις ἄν με ἐμεωυτοῦ εἵνεκεν, ὡς καταμένω: ἐγώ δέ γνώμην μέν τήν εὕρισκον ἀρίστην σοί, βασιλεῦ, ἐς μέσον φέρω, αὐτός μέντοι ἕψομαί τοι καί οὐκ ἄν λειφθείην.« κάρτα τε ἥσθη τῇ γνώμῃ δαρεῖος καί μιν ἀμείψατο τοῖσδε: »ξεῖνε λέσβιε, σωθέντος ἐμέο ὀπίσω ἐς οἶκον τόν ἐμόν ἐπιφάνηθί μοι πάντως, ἵνα σε ἀντί χρηστῆς συμβουλίης χρηστοῖσι ἔργοισι ἀμείψωμαι.« ταῦτα εἴπας καί ἀπάψας ἅμματα ἑξήκοντα ἐν ἱμάντι, καλέσας ἐς λόγους τούς ἰώνων τυράννους ἔλεγε τάδε: »ἄνδρες ἴωνες, ἡ μέν πρότερον γνώμη ἀποδεχθεῖσα ἐς τήν γέφυραν μετείσθω μοι, ἔχοντες δέ τόν ἱμάντα τόνδε ποιέετε τάδε: ἐπεάν με ἴδητε τάχιστα πορευόμενον ἐπί σκύθας, ἀπό τούτου ἀρξάμενοι τοῦ χρόνου λύετε ἅμμα ἕν ἑκάστης ἡμέρης: ἤν δέ ἐν τούτῳ τῷ χρόνῳ μή παρέω ἀλλά διεξέλθωσι ὑμῖν αἱ ἡμέραι τῶν ἁμμάτων, ἀποπλέετε ἐς τήν ὑμετέρην αὐτῶν. μέχρι δέ τούτου, ἐπείτε οὕτω μετέδοξε, φυλάσσετε τήν σχεδίην, πᾶσαν προθυμίην σωτηρίης τε καί φυλακῆς παρεχόμενοι: ταῦτα δέ ποιεῦντες ἐμοί μεγάλως χαριεῖσθε.« δαρεῖος μέν ταῦτα εἴπας ἐς τό πρόσω ἠπείγετο. τῆς δέ σκυθικῆς γῆς ἡ θρηίκη τό ἐς θάλασσαν πρόκειται: κόλπου δέ ἀγομένου τῆς γῆς ταύτης ἡ σκυθική τε ἐκδέκεται καί ὁ ἴστρος ἐκδιδοῖ ἐς αὐτήν, πρός εὖρον ἄνεμον τό στόμα τετραμμένος. τό δέ ἀπό ἴστρου ἔρχομαι σημανέων τό πρός θάλασσαν αὐτῆς, τῆς σκυθικῆς χώρης ἐς μέτρησιν. ἀπό ἴστρου αὕτη ἤδη <ἡ> ἀκταίη σκυθική ἐστι, πρός μεσαμβρίην τε καί νότον ἄνεμον κειμένη, μέχρι πόλιος καρκινίτιδος καλεομένης: τό δέ ἀπό ταύτης τήν μέν ἐπί θάλασσαν τήν αὐτήν φέρουσαν, ἐοῦσαν ὀρεινήν τε χώρην καί προκειμένην τό ἐς πόντον, νέμεται τό ταυρικόν ἔθνος μέχρι χερσονήσου τῆς τρηχέης καλεομένης: αὕτη δέ ἐς θάλασσαν τήν πρός ἀπηλιώτην ἄνεμον κατήκει. ἔστι γάρ τῆς σκυθικῆς τά δύο μέρεα τῶν οὔρων ἐς θάλασσαν φέροντα, τήν τε πρός μεσαμβρίην καί τήν πρός τήν ἠῶ, κατά περ τῆς ἀττικῆς χώρης: καί παραπλήσια ταύτῃ καί οἱ ταῦροι νέμονται τῆς σκυθικῆς, ὡς εἰ τῆς ἀττικῆς ἄλλο ἔθνος καί μή ἀθηναῖοι νεμοίατο τόν γουνόν τόν σουνιακόν, μᾶλλον ἐς τόν πόντον [τήν ἄκρην] ἀνέχοντα, τόν ἀπό θορικοῦ μέχρι ἀναφλύστου δήμου: λέγω δέ ὡς εἶναι ταῦτα σμικρά μεγάλοισι συμβαλεῖν. τοιοῦτο ἡ ταυρική ἐστι. ὅς δέ τῆς ἀττικῆς ταῦτα μή παραπέπλωκε, ἐγώ δέ ἄλλως δηλώσω: ὡς εἰ τῆς ἰηπυγίης ἄλλο ἔθνος καί μή ἰήπυγες ἀρξάμενοι ἐκ βρεντεσίου λιμένος ἀποταμοίατο μέχρι τάραντος καί νεμοίατο τήν ἄκρην. δύο δέ λέγων ταῦτα πολλά λέγω παρόμοια τοῖσι ἄλλοισι ἔοικε ἡ ταυρική. τό δ' ἀπό τῆς ταυρικῆς ἤδη σκύθαι τά κατύπερθε τῶν ταύρων καί τά πρός θαλάσσης τῆς ἠοίης νέμονται, τοῦ τε βοσπόρου τοῦ κιμμερίου τά πρός ἑσπέρης καί τῆς λίμνης τῆς μαιήτιδος μέχρι τανάϊδος ποταμοῦ, ὅς ἐκδιδοῖ ἐς μυχόν τῆς λίμνης ταύτης. ἤδη ὦν ἀπό μέν ἴστρου τά κατύπερθε ἐς τήν μεσόγαιαν φέροντα ἀποκληίεται ἡ σκυθική ὑπό πρώτων ἀγαθύρσων, μετά δέ νευρῶν, ἔπειτα δέ ἀνδροφάγων, τελευταίων δέ μελαγχλαίνων. ἔστι ὦν τῆς σκυθικῆς ὡς ἐούσης τετραγώνου, τῶν δύο μερέων κατηκόντων ἐς θάλασσαν, πάντῃ ἴσον τό τε ἐς τήν μεσόγαιαν φέρον καί τό παρά τήν θάλασσαν: ἀπό γάρ ἴστρου ἐπί βορυσθένεα δέκα ἡμερέων ὁδός, ἀπό βορυσθένεός τε ἐπί τήν λίμνην τήν μαιῆτιν ἑτερέων δέκα: καί τό ἀπό θαλάσσης ἐς μεσόγαιαν ἐς τούς μελαγχλαίνους τούς κατύπερθε σκυθέων οἰκημένους εἴκοσι ἡμερέων ὁδός. ἡ δέ ὁδός ἡ ἡμερησίη ἀνά διηκόσια στάδια συμβέβληταί μοι. οὕτω ἄν εἴη τῆς σκυθικῆς τά ἐπικάρσια τετρακισχιλίων σταδίων καί τά ὄρθια τά ἐς τήν μεσόγαιαν φέροντα ἑτέρων τοσούτων σταδίων. ἡ μέν νυν γῆ αὕτη ἐστί μέγαθος τοσαύτη. οἱ δέ σκύθαι δόντες σφίσι λόγον ὡς οὐκ οἷοί τέ εἰσι τόν δαρείου στρατόν ἰθυμαχίῃ διώσασθαι μοῦνοι, ἔπεμπον ἐς τούς πλησιοχώρους ἀγγέλους. τῶν δέ καί δή οἱ βασιλέες συνελθόντες ἐβουλεύοντο ὡς στρατοῦ ἐπιόντος μεγάλου: ἦσαν δέ οἱ συνελθόντες βασιλέες ταύρων καί ἀγαθύρσων καί νευρῶν καί ἀνδροφάγων καί μελαγχλαίνων καί γελωνῶν καί βουδίνων καί σαυροματέων. τούτων ταῦροι μέν νόμοισι τοιοισίδε χρέωνται. θύουσι μέν τῇ παρθένῳ τούς τε ναυηγούς καί τούς ἄν λάβωσι ἑλλήνων ἐπαναχθέντες τρόπῳ τοιῷδε: καταρξάμενοι ῥοπάλῳ παίουσι τήν κεφαλήν. οἱ μέν δή λέγουσι ὡς τό σῶμα ἀπό τοῦ κρημνοῦ ὠθέουσι κάτω (ἐπί γάρ κρημνοῦ ἵδρυται τό ἱρόν), τήν δέ κεφαλήν ἀνασταυροῦσι: οἱ δέ κατά μέν τήν κεφαλήν ὁμολογέουσι, τό μέντοι σῶμα οὐκ ὠθέεσθαι ἀπό τοῦ κρημνοῦ λέγουσι ἀλλά γῇ κρύπτεσθαι. τήν δέ δαίμονα ταύτην τῇ θύουσι λέγουσι αὐτοί ταῦροι ἰφιγένειαν τήν ἀγαμέμνονος εἶναι. πολεμίους δέ ἄνδρας τούς ἄν χειρώσωνται ποιεῦσι τάδε: ἀποταμών [ἕκαστος] κεφαλήν ἀποφέρεται ἐς τά οἰκία, ἔπειτα ἐπί ξύλου μεγάλου ἀναπείρας ἱστᾷ ὑπέρ τῆς οἰκίης ὑπερέχουσαν πολλόν, μάλιστα δέ ὑπέρ τῆς καπνοδόκης. φασί δέ τούτους φυλάκους τῆς οἰκίης πάσης ὑπεραιωρέεσθαι. ζώουσι δέ ἀπό ληίης τε καί πολέμου. ἀγάθυρσοι δέ ἁβρότατοι ἄνδρες εἰσί καί χρυσοφόροι τά μάλιστα, ἐπίκοινον δέ τῶν γυναικῶν τήν μίξιν ποιεῦνται, ἵνα κασίγνητοί τε ἀλλήλων ἔωσι καί οἰκήιοι ἐόντες πάντες μήτε φθόνῳ μήτ' ἔχθεϊ χρέωνται ἐς ἀλλήλους. τά δέ ἄλλα νόμαια θρήιξι προσκεχωρήκασι. νευροί δέ νόμοισι μέν χρέωνται σκυθικοῖσι. γενεῇ δέ μιῇ πρότερόν σφεας τῆς δαρείου στρατηλασίης κατέλαβε ἐκλιπεῖν τήν χώρην πᾶσαν ὑπό ὀφίων: ὄφις γάρ σφι πολλούς μέν ἡ χώρη ἀνέφαινε, οἱ δέ πλέονες ἄνωθέν σφι ἐκ τῶν ἐρήμων ἐπέπεσον, ἐς ὅ πιεζόμενοι οἴκησαν μετά βουδίνων τήν ἑωυτῶν ἐκλιπόντες. κινδυνεύουσι δέ οἱ ἄνθρωποι οὗτοι γόητες εἶναι. λέγονται γάρ ὑπό σκυθέων καί ἑλλήνων τῶν ἐν τῇ σκυθικῇ κατοικημένων ὡς ἔτεος ἑκάστου ἅπαξ τῶν νευρῶν ἕκαστος λύκος γίνεται ἡμέρας ὀλίγας καί αὖτις ὀπίσω ἐς τὠυτό κατίσταται: ἐμέ μέν νυν ταῦτα λέγοντες οὐ πείθουσι, λέγουσι δέ οὐδέν ἧσσον, καί ὀμνύουσι δέ λέγοντες. ἀνδροφάγοι δέ ἀγριώτατα πάντων ἀνθρώπων ἔχουσι ἤθεα, οὔτε δίκην νομίζοντες οὔτε νόμῳ οὐδενί χρεώμενοι. νομάδες δέ εἰσι, ἐσθῆτά τε φορέουσι τῇ σκυθικῇ ὁμοίην, γλῶσσαν δέ ἰδίην <ἱεῖσι>, ἀνθρωποφαγέουσι δέ μοῦνοι τούτων. μελάγχλαινοι δέ εἵματα μέν μέλανα φορέουσι πάντες, ἐπ' ὧν καί τάς ἐπωνυμίας ἔχουσι, νόμοισι δέ σκυθικοῖσι χρέωνται. βουδῖνοι δέ, ἔθνος ἐόν μέγα καί πολλόν, γλαυκόν τε πᾶν ἰσχυρῶς ἐστι καί πυρρόν. πόλις δέ ἐν αὐτοῖσι πεπόλισται ξυλίνη, οὔνομα δέ τῇ πόλι ἐστί γελωνός: τοῦ δέ τείχεος μέγαθος κῶλον ἕκαστον τριήκοντα σταδίων ἐστί, ὑψηλόν δέ καί πᾶν ξύλινον, καί <αἱ> οἰκίαι αὐτῶν ξύλιναι καί τά ἱρά. ἔστι γάρ δή αὐτόθι ἑλληνικῶν θεῶν ἱρά ἑλληνικῶς κατεσκευασμένα ἀγάλμασί τε καί βωμοῖσι καί νηοῖσι ξυλίνοισι, καί τῷ διονύσῳ τριετηρίδας ἀνάγουσι καί βακχεύουσι. εἰσί γάρ οἱ γελωνοί τό ἀρχαῖον ἕλληνες, ἐκ τῶν δέ ἐμπορίων ἐξαναστάντες οἴκησαν ἐν τοῖσι βουδίνοισι: καί γλώσσῃ τά μέν σκυθικῇ, τά δέ ἑλληνικῇ χρέωνται. βουδῖνοι δέ οὐ τῇ αὐτῇ γλώσσῃ χρέωνται καί γελωνοί, οὐδέ δίαιτα ἡ αὐτή: οἱ μέν γάρ βουδῖνοι ἐόντες αὐτόχθονες νομάδες τέ εἰσι καί φθειροτραγέουσι μοῦνοι τῶν ταύτῃ, γελωνοί δέ γῆς τε ἐργάται καί σιτοφάγοι καί κήπους ἐκτημένοι, οὐδέν τήν ἰδέην ὅμοιοι οὐδέ τό χρῶμα. ὑπό μέντοι ἑλλήνων καλέονται καί οἱ βουδῖνοι γελωνοί, οὐκ ὀρθῶς καλεόμενοι. ἡ δέ χώρη σφέων πᾶσά ἐστι δασέα ἴδῃσι παντοίῃσι: ἐν δέ τῇ ἴδῃ τῇ πλείστῃ ἐστί λίμνη μεγάλη τε καί πολλή καί ἕλος καί κάλαμος περί αὐτήν. ἐν δέ ταύτῃ ἐνύδριες ἁλίσκονται καί κάστορες καί ἄλλα θηρία τετραγωνοπρόσωπα, τῶν τά δέρματα παρά τάς σισύρνας παραρράπτεται, καί οἱ ὄρχιες αὐτοῖσί εἰσι χρήσιμοι ἐς ὑστερέων ἄκεσιν. σαυροματέων δέ πέρι ὧδε λέγεται. ὅτε ἕλληνες ἀμαζόσι ἐμαχέσαντο (τάς δέ ἀμαζόνας καλέουσι [οἱ] σκύθαι οἰόρπατα, δύναται δέ τό οὔνομα τοῦτο κατά ἑλλάδα γλῶσσαν ἀνδροκτόνοι: οἰόρ γάρ καλέουσι ἄνδρα, τό δέ πατά κτείνειν), τότε λόγος τούς ἕλληνας νικήσαντας τῇ ἐπί θερμώδοντι μάχῃ ἀποπλέειν ἄγοντας τρισί πλοίοισι τῶν ἀμαζόνων ὅσας ἐδυνέατο ζωγρῆσαι: τάς δέ ἐν τῷ πελάγεϊ ἐπιθεμένας ἐκκόψαι τούς ἄνδρας. πλοῖα δέ οὐ γινώσκειν αὐτάς οὐδέ πηδαλίοισι χρᾶσθαι οὐδέ ἱστίοισι οὐδέ εἰρεσίῃ: ἀλλ' ἐπεί ἐξέκοψαν τούς ἄνδρας, ἐφέροντο κατά κῦμα καί ἄνεμον. καί ἀπικνέονται τῆς λίμνης τῆς μαιήτιδος ἐπί κρημνούς: οἱ δέ κρημνοί εἰσι γῆς τῆς σκυθέων τῶν ἐλευθέρων. ἐνθαῦτα ἀποβᾶσαι ἀπό τῶν πλοίων αἱ ἀμαζόνες ὁδοιπόρεον ἐς τήν οἰκεομένην. ἐντυχοῦσαι δέ πρώτῳ ἱπποφορβίῳ τοῦτο διήρπασαν καί ἐπί τούτων ἱππαζόμεναι ἐληίζοντο τά τῶν σκυθέων. οἱ δέ σκύθαι οὐκ εἶχον συμβαλέσθαι τό πρῆγμα: οὔτε γάρ φωνήν οὔτε ἐσθῆτα οὔτε τό ἔθνος ἐγίνωσκον, ἀλλ' ἐν θώματι ἦσαν ὁκόθεν ἔλθοιεν. ἐδόκεον δ' αὐτάς εἶναι ἄνδρας τήν αὐτήν ἡλικίην ἔχοντας, μάχην τε δή πρός αὐτάς ἐποιεῦντο: ἐκ δέ τῆς μάχης τῶν νεκρῶν ἐκράτησαν οἱ σκύθαι καί οὕτω ἔγνωσαν ἐούσας γυναῖκας. βουλευομένοισι ὦν αὐτοῖσι ἔδοξε κτείνειν μέν οὐδενί τρόπῳ ἔτι αὐτάς, ἑωυτῶν δέ τούς νεωτάτους ἀποπέμψαι ἐς αὐτάς, πλῆθος εἰκάσαντας ὅσαι περ ἐκεῖναι ἦσαν: τούτους δέ στρατοπεδεύεσθαι πλησίον ἐκεινέων καί ποιέειν τά περ ἄν καί ἐκεῖναι ποιέωσι: ἤν δέ αὐτούς διώκωσι, μάχεσθαι μέν μή, ὑποφεύγειν δέ: ἐπεάν δέ παύσωνται, ἐλθόντας αὖτις πλησίον στρατοπεδεύεσθαι. ταῦτα ἐβουλεύσαντο οἱ σκύθαι βουλόμενοι ἐξ αὐτέων παῖδας ἐκγενήσεσθαι. ἀποπεμφθέντες δέ οἱ νεηνίσκοι ἐποίευν τά ἐντεταλμένα. ἐπεί δέ ἔμαθον αὐτούς αἱ ἀμαζόνες ἐπ' οὐδεμιῇ δηλήσι ἀπιγμένους, ἔων χαίρειν: προσεχώρεον δέ πλησιαιτέρω τό στρατόπεδον τῷ στρατοπέδῳ ἐπ' ἡμέρῃ ἑκάστῃ. εἶχον δέ οὐδέν οὐδ' οἱ νεηνίσκοι, ὥσπερ οὐδέ αἱ ἀμαζόνες, εἰ μή τά ὅπλα καί τούς ἵππους: ἀλλά ζόην ἔζωον τήν αὐτήν ἐκείνῃσι, θηρεύοντές τε καί ληιζόμενοι. ἐποίευν δέ αἱ ἀμαζόνες ἐς τήν μεσαμβρίην τοιόνδε: ἐγίνοντο σποράδες κατά μίαν τε καί δύο, πρόσω δή ἀπ' ἀλληλέων ἐς εὐμαρείην ἀποσκιδνάμεναι. μαθόντες δέ καί οἱ σκύθαι ἐποίευν τὠυτό τοῦτο. καί τις μουνωθεισέων τινί αὐτέων ἐνεχρίμπτετο, καί ἡ ἀμαζών οὐκ ἀπωθέετο ἀλλά περιεῖδε χρήσασθαι. καί φωνῆσαι μέν οὐκ εἶχε (οὐ γάρ συνίεσαν ἀλλήλων), τῇ δέ χειρί ἔφραζε ἐς τήν ὑστεραίην ἐλθεῖν ἐς τὠυτό χωρίον καί ἕτερον ἄγειν, σημαίνουσα [δύο γενέσθαι] καί αὐτή ἑτέρην ἄξειν. ὁ δέ νεηνίσκος, ἐπεί ἀπῆλθε, ἔλεξε ταῦτα πρός τούς λοιπούς: τῇ δέ ὑστεραίῃ ἦλθε ἐς τό χωρίον αὐτός τε οὗτος καί ἕτερον ἦγε, καί τήν ἀμαζόνα εὗρε δευτέρην αὐτήν ὑπομένουσαν. οἱ δέ λοιποί νεηνίσκοι, ὡς ἐπύθοντο ταῦτα, καί αὐτοί ἐκτιλώσαντο τάς λοιπάς τῶν ἀμαζόνων. μετά δέ συμμείξαντες τά στρατόπεδα οἴκεον ὁμοῦ, γυναῖκα ἔχων ἕκαστος ταύτην τῇ τό πρῶτον ἐμίχθη. τήν δέ φωνήν τήν μέν τῶν γυναικῶν οἱ ἄνδρες οὐκ ἐδυνέατο μαθεῖν, τήν δέ τῶν ἀνδρῶν αἱ γυναῖκες συνέλαβον. ἐπεί δέ συνῆκαν ἀλλήλων, ἔλεξαν πρός τάς ἀμαζόνας τάδε οἱ ἄνδρες: »ἡμῖν εἰσί μέν τοκέες, εἰσί δέ [καί] κτήσιες. νῦν ὦν μηκέτι πλέονα χρόνον ζόην τοιήνδε ἔχωμεν, ἀλλ' ἀπελθόντες ἐς τό πλῆθος διαιτώμεθα: γυναῖκας δέ ἕξομεν ὑμέας καί οὐδαμάς ἄλλας.« αἱ δέ πρός ταῦτα ἔλεξαν τάδε: »ἡμεῖς οὐκ ἄν δυναίμεθα οἰκέειν μετά τῶν ὑμετερέων γυναικῶν: οὐ γάρ τά αὐτά νόμαια ἡμῖν τε κἀκείνῃσί ἐστι. ἡμεῖς μέν τοξεύομέν τε καί ἀκοντίζομεν καί ἱππαζόμεθα, ἔργα δέ γυναικήια οὐκ ἐμάθομεν: αἱ δέ ὑμέτεραι γυναῖκες τούτων μέν οὐδέν τῶν ἡμεῖς κατελέξαμεν ποιεῦσι, ἔργα δέ γυναικήια ἐργάζονται μένουσαι ἐν τῇσι ἁμάξῃσι, οὔτ' ἐπί θήρην ἰοῦσαι οὔτε ἄλλῃ οὐδαμῇ. οὐκ ἄν ὦν δυναίμεθα ἐκείνῃσι συμφέρεσθαι. ἀλλ', εἰ βούλεσθε γυναῖκας ἔχειν ἡμέας καί δοκέειν εἶναι δικαιότατοι, ἐλθόντες παρά τούς τοκέας ἀπολάχετε τῶν κτημάτων τό μέρος, καί ἔπειτα ἐλθόντες οἰκέωμεν ἐπ' ἡμέων αὐτῶν.« ἐπείθοντο καί ἐποίησαν ταῦτα οἱ νεηνίσκοι. ἐπείτε δέ ἀπολαχόντες τῶν κτημάτων τό ἐπιβάλλον ἦλθον ὀπίσω παρά τάς ἀμαζόνας, ἔλεξαν αἱ γυναῖκες πρός αὐτούς τάδε. »ἡμέας ἔχει φόβος τε καί δέος, ὅκως χρή οἰκέειν ἐν τῷδε τῷ χώρῳ, τοῦτο μέν ὑμέας ἀποστερησάσας πατέρων, τοῦτο δέ τήν γῆν τήν ὑμετέρην δηλησαμένας πολλά. ἀλλ' ἐπείτε ἀξιοῦτε ἡμέας γυναῖκας ἔχειν, τάδε ποιέετε ἅμα ἡμῖν: φέρετε ἐξαναστέωμεν ἐκ τῆς γῆς τῆσδε καί περήσαντες τάναϊν ποταμόν οἰκέωμεν.« ἐπείθοντο καί ταῦτα οἱ νεηνίσκοι. διαβάντες δέ τόν τάναϊν ὁδοιπόρεον πρός ἥλιον ἀνίσχοντα τριῶν μέν ἡμερέων ἀπό τοῦ τανάϊδος ὁδόν, τριῶν δέ ἀπό τῆς λίμνης τῆς μαιήτιδος πρός βορέην ἄνεμον. ἀπικόμενοι δέ ἐς τοῦτον τόν χῶρον ἐν τῷ νῦν κατοίκηνται, οἴκησαν τοῦτον. καί διαίτῃ ἀπό τούτου χρέωνται τῇ παλαιῇ τῶν σαυροματέων αἱ γυναῖκες, καί ἐπί θήρην ἐπ' ἵππων ἐκφοιτῶσαι <καί> ἅμα τοῖσι ἀνδράσι καί χωρίς τῶν ἀνδρῶν, καί ἐς πόλεμον φοιτῶσαι καί στολήν τήν αὐτήν τοῖσι ἀνδράσι φορέουσαι. φωνῇ δέ οἱ σαυρομάται νομίζουσι σκυθικῇ, σολοικίζοντες αὐτῇ ἀπό τοῦ ἀρχαίου, ἐπεί οὐ χρηστῶς ἐξέμαθον αὐτήν αἱ ἀμαζόνες. τά περί γάμων δέ ὧδέ σφι διάκειται: οὐ γαμέεται παρθένος οὐδεμία πρίν ἄν τῶν πολεμίων ἄνδρα ἀποκτείνῃ: αἱ δέ τινες αὐτέων καί τελευτῶσι γηραιαί πρίν γήμασθαι, οὐ δυνάμεναι τόν νόμον ἐκπλῆσαι. ἐπί τούτων ὦν τῶν καταλεχθέντων ἐθνέων τούς βασι λέας ἁλισμένους ἀπικόμενοι τῶν σκυθέων οἱ ἄγγελοι ἔλεγον ἐκδιδάσκοντες ὡς ὁ πέρσης, ἐπειδή οἱ τά ἐν τῇ ἠπείρῳ τῇ ἑτέρῃ πάντα κατέστραπται, γέφυραν ζεύξας ἐπί τῷ αὐχένι τοῦ βοσπόρου διαβέβηκε ἐς τήνδε τήν ἤπειρον, διαβάς δέ καί καταστρεψάμενος θρήικας γεφυροῖ ποταμόν ἴστρον, βουλόμενος καί τάδε πάντα ὑπ' ἑωυτῷ ποιήσασθαι. »ὑμεῖς ὦν μηδενί τρόπῳ ἐκ τοῦ μέσου κατήμενοι περιίδητε ἡμέας διαφθαρέντας, ἀλλά τὠυτό νοήσαντες ἀντιάζωμεν τόν ἐπιόντα. οὐκ ὦν ποιήσετε ταῦτα; ἡμεῖς μέν πιεζόμενοι ἤ ἐκλείψομεν τήν χώρην ἤ μένοντες ὁμολογίῃ χρησόμεθα: τί γάρ πάθωμεν μή βουλομένων ὑμέων τιμωρέειν; ὑμῖν δέ οὐδέν ἐπί τούτῳ ἔσται ἐλαφρότερον: ἥκει γάρ ὁ πέρσης οὐδέν τι μᾶλλον ἐπ' ἡμέας ἤ οὐ καί ἐπ' ὑμέας, οὐδέ οἱ καταχρήσει ἡμέας καταστρεψαμένῳ ὑμέων ἀπέχεσθαι. μέγα δέ ὑμῖν λόγων τῶνδε μαρτύριον ἐρέομεν: εἰ γάρ ἐπ' ἡμέας μούνους ἐστρατηλάτεε ὁ πέρσης τείσασθαι τῆς πρόσθε δουλοσύνης βουλόμενος, χρῆν αὐτόν πάντων τῶν ἄλλων ἀπεχόμενον ἰέναι οὕτω ἐπί τήν ἡμετέρην: καί ἄν ἐδήλου πᾶσι ὡς ἐπί σκύθας ἐλαύνει καί οὐκ ἐπί τούς ἄλλους. νῦν δέ ἐπείτε τάχιστα διέβη <ἐς> τήνδε τήν ἤπειρον, τούς αἰεί ἐμποδών γινομένους ἡμεροῦται πάντας: τούς τε δή ἄλλους ἔχει ὑπ' ἑωυτῷ θρήικας καί δή καί τούς ἡμῖν ἐόντας πλησιοχώρους γέτας.« ταῦτα σκυθέων ἐπαγγελλομένων ἐβουλεύοντο οἱ βασιλέες οἱ ἀπό τῶν ἐθνέων ἥκοντες, καί σφεων ἐσχίσθησαν αἱ γνῶμαι. ὁ μέν γελωνός καί ὁ βουδῖνος καί ὁ σαυρομάτης κατά τὠυτό γενόμενοι ὑπεδέκοντο σκύθῃσι τιμωρήσειν, ὁ δέ ἀγάθυρσος καί νευρός καί ἀνδροφάγος καί οἱ τῶν μελαγχλαίνων καί ταύρων τάδε σκύθῃσι ὑπεκρίναντο: »εἰ μέν μή ὑμεῖς ἔατε οἱ πρότεροι ἀδικήσαντες πέρσας καί ἄρξαντες πολέμου, τούτων δεόμενοι τῶν νῦν δέεσθε λέγειν τε ἄν ἐφαίνεσθε ἡμῖν ὀρθά, καί ἡμεῖς ὑπακούσαντες τὠυτό ἄν ὑμῖν ἐπρήσσομεν. νῦν δέ ὑμεῖς τε ἐς τήν ἐκείνων ἐσβαλόντες γῆν ἄνευ ἡμέων ἐπεκρατέετε περσέων ὅσον χρόνον ὑμῖν ὁ θεός παρεδίδου, καί ἐκεῖνοι, ἐπεί σφεας ὡυτός θεός ἐγείρει, τήν ὁμοίην ὑμῖν ἀποδιδοῦσι. ἡμεῖς δέ οὔτε τι τότε ἠδικήσαμεν τούς ἄνδρας τούτους οὐδέν οὔτε νῦν πρότεροι πειρησόμεθα ἀδικέειν. ἤν μέντοι ἐπίῃ καί ἐπί τήν ἡμετέρην ἄρξῃ τε ἀδικέων, καί ἡμεῖς ἀπωσόμεθα. μέχρι δέ τοῦτο ἴδωμεν, μενέομεν παρ' ἡμῖν αὐτοῖσι: ἥκειν γάρ δοκέομεν οὐκ ἐπ' ἡμέας πέρσας, ἀλλ' ἐπί τούς αἰτίους τῆς ἀδικίης γενομένους.« ταῦτα ὡς ἀπενειχθέντα ἐπύθοντο οἱ σκύθαι, ἐβουλεύοντο ἰθυμαχίην μέν μηδεμίαν ποιέεσθαι ἐκ τοῦ ἐμφανέος, ὅτε δή σφι οὗτοί γε σύμμαχοι οὐ προσεγίνοντο, ὑπεξιόντες δέ καί ὑπεξελαύνοντες τά φρέατα τά παρεξίοιεν αὐτοί καί τάς κρήνας συγχοῦν, τήν ποίην τε ἐκ τῆς γῆς ἐκτρίβειν, διχοῦ σφέας διελόντες. καί πρός μέν τήν μίαν τῶν μοιρέων, τῆς ἐβασίλευε σκώπασις, προσχωρέειν σαυρομάτας: τούτους μέν δή ὑπάγειν, ἤν ἐπί τοῦτο τράπηται ὁ πέρσης, ἰθύ τανάϊδος ποταμοῦ παρά τήν μαιῆτιν λίμνην ὑποφεύγοντας, ἀπελαύνοντός τε τοῦ πέρσεω ἐπιόντας διώκειν. αὕτη μέν σφι μία ἦν μοῖρα τῆς βασιληίης τεταγμένη ταύτην τήν ὁδόν ἥ περ εἴρηται. τάς δέ δύο τῶν βασιληίων, τήν τε μεγάλην τῆς ἦρχε ἰδάνθυρσος καί τήν τρίτην τῆς ἐβασίλευε τάξακις, συνελθούσας ἐς τὠυτό καί γελωνῶν τε καί βουδίνων προσγενομένων, ἡμέρης καί τούτους ὁδῷ προέχοντας τῶν περσέων ὑπεξάγειν, ὑπιόντας τε καί ποιεῦντας τά βεβουλευμένα: πρῶτα μέν νυν ὑπάγειν σφέας ἰθύ τῶν χωρέων τῶν ἀπειπαμένων τήν σφετέρην συμμαχίην, ἵνα καί τούτους ἐκπολεμώσωσι: (εἰ δέ μή ἑκόντες γε ὑπέδυσαν τόν πόλεμον τόν πρός πέρσας, ἀλλ' ἀέκοντας ἐκπολεμώσεσθαι): μετά δέ τοῦτο ὑποστρέφειν ἐς τήν σφετέρην καί ἐπιχειρέειν, ἤν δή βουλευομένοισι δοκέῃ. ταῦτα οἱ σκύθαι βουλευσάμενοι ὑπηντίαζον τήν δαρείου στρατιήν, προδρόμους ἀποστείλαντες τῶν ἱππέων τούς ἀρίστους. τάς δέ ἁμάξας ἐν τῇσί σφι διαιτᾶτο τά τέκνα τε καί αἱ γυναῖκες πάσας καί τά πρόβατα πάντα, πλήν ὅσα σφι ἐς φορβήν ἱκανά ἦν, τοσαῦτα ὑπολιπόμενοι τά ἄλλα ἅμα τῇσι ἁμάξῃσι προέπεμψαν, ἐντειλάμενοι αἰεί τό πρός βορέω ἐλαύνειν. ταῦτα μέν δή προεκομίζετο, τῶν δέ σκυθέων οἱ πρόδρομοι ὡς εὗρον τούς πέρσας ὅσον τε τριῶν ἡμερέων ὁδόν ἀπέχοντας ἀπό τοῦ ἴστρου, οὗτοι μέν τούτους εὑρόντες ἡμέρης ὁδῷ προέχοντες ἐστρατοπεδεύοντο τά ἐκ τῆς γῆς φυόμενα λεαίνοντες. οἱ δέ πέρσαι ὡς εἶδον ἐπιφανεῖσαν τῶν σκυθέων τήν ἵππον, ἐπήισαν κατά στίβον αἰεί ὑπαγόντων: καί ἔπειτα (πρός γάρ τήν μίαν τῶν μοιρέων ἴθυσαν) οἱ πέρσαι ἐδίωκον πρός ἠῶ τε καί ἰθύ τανάϊδος. διαβάντων δέ τούτων τόν τάναϊν ποταμόν οἱ πέρσαι ἐπιδιαβάντες ἐδίωκον, ἐς ὅ τῶν σαυροματέων τήν χώρην διεξελθόντες ἀπίκοντο ἐς τήν τῶν βουδίνων. ὅσον μέν δή χρόνον οἱ πέρσαι ἤισαν διά τῆς σκυθικῆς καί τῆς σαυρομάτιδος χώρης, οἱ δέ εἶχον οὐδέν σίνεσθαι, ἅτε τῆς χώρης ἐούσης χέρσου: ἐπείτε δέ ἐς τήν τῶν βουδίνων χώρην ἐσέβαλον, ἐνθαῦτα δή ἐντυχόντες τῷ ξυλίνῳ τείχεϊ, ἐκλελοιπότων τῶν βουδίνων καί κεκενωμένου τοῦ τείχεος πάντων, ἐνέπρησαν αὐτό. τοῦτο δέ ποιήσαντες εἵποντο αἰεί τό πρόσω κατά στίβον, ἐς ὅ διεξελθόντες ταύτην ἐς τήν ἔρημον ἀπίκοντο. ἡ δέ ἔρημος αὕτη ὑπό οὐδαμῶν νέμεται ἀνδρῶν, κεῖται δέ ὑπέρ τῆς βουδίνων χώρης, ἐοῦσα πλῆθος ἑπτά ἡμερέων ὁδοῦ: ὑπέρ δέ τῆς ἐρήμου θυσσαγέται οἰκέουσι, ποταμοί δέ ἐξ αὐτῶν τέσσερες μεγάλοι ῥέοντες διά μαιητέων ἐκδιδοῦσι ἐς τήν λίμνην τήν καλεομένην μαιῆτιν, τοῖσι οὐνόματα κεῖται τάδε: λύκος, ὄαρος, τάναϊς, σύργις. ἐπεί ὦν ὁ δαρεῖος ἦλθε ἐς τήν ἔρημον, παυσάμενος τοῦ δρόμου ἵδρυσε τήν στρατιήν ἐπί ποταμῷ ὀάρῳ. τοῦτο δέ ποιήσας ὀκτώ τείχεα ἐτείχεε μεγάλα, ἴσον ἀπ' ἀλλήλων ἀπέχοντα, σταδίους ὡς ἑξήκοντα μάλιστά κῃ, τῶν ἔτι ἐς ἐμέ τά ἐρείπια σόα ἦν. ἐν ᾧ δέ οὗτος πρός ταῦτα ἐτρέπετο, οἱ διωκόμενοι σκύθαι περιελθόντες τά κατύπερθε ὑπέστρεφον ἐς τήν σκυθικήν. ἀφανισθέντων δέ τούτων τό παράπαν, ὡς οὐκέτι ἐφαντάζοντό σφι, οὕτω δή ὁ δαρεῖος τείχεα μέν ἐκεῖνα ἡμίεργα μετῆκε, αὐτός δέ ὑποστρέψας ἤιε πρός ἑσπέρην, δοκέων τούτους τε πάντας τούς σκύθας εἶναι καί πρός ἑσπέρην σφέας φεύγειν. ἐλαύνων δέ τήν ταχίστην τόν στρατόν ὡς ἐς τήν σκυθικήν ἀπίκετο, ἐνέκυρσε ἀμφοτέρῃσι τῇσι μοίρῃσι τῶν σκυθέων, ἐντυχών δέ ἐδίωκε ὑπεκφέροντας ἡμέρης ὁδῷ. καί, οὐ γάρ ἀνίει ἐπιών ὁ δαρεῖος, οἱ σκύθαι κατά τά βεβουλευμένα ὑπέφευγον ἐς τῶν ἀπειπαμένων τήν σφετέρην συμμαχίην, πρώτην δέ ἐς τῶν μελαγχλαίνων τήν γῆν. ὡς δέ ἐσβαλόντες τούτους ἐτάραξαν οἵ τε σκύθαι καί οἱ πέρσαι, κατηγέοντο οἱ σκύθαι ἐς τῶν ἀνδροφάγων τούς χώρους, ταραχθέντων δέ καί τούτων ὑπῆγον ἐπί τήν νευρίδα, ταρασσομένων δέ καί τούτων ἤισαν ὑποφεύγοντες οἱ σκύθαι ἐς τούς ἀγαθύρσους. ἀγάθυρσοι δέ ὁρῶντες καί τούς ὁμούρους φεύγοντας ὑπό σκυθέων καί τεταραγμένους, πρίν ἤ σφι ἐμβαλεῖν τούς σκύθας πέμψαντες κήρυκα ἀπηγόρευον σκύθῃσι μή ἐπιβαίνειν τῶν σφετέρων οὔρων, προλέγοντες ὡς εἰ πειρήσονται ἐσβαλλόντες, σφίσι πρῶτα διαμαχήσονται. ἀγάθυρσοι μέν δή προείπαντες ταῦτα ἐβοήθεον ἐπί τούς οὔρους, ἐρύκειν ἐν νόῳ ἔχοντες τούς ἐπιόντας: μελάγχλαινοι δέ καί ἀνδροφάγοι καί νευροί ἐσβαλόντων τῶν περσέων ἅμα σκύθῃσι οὔτε πρός ἀλκήν ἐτρέποντο ἐπιλαθόμενοί τε τῆς ἀπειλῆς ἔφευγον αἰεί τό πρός βορέω ἐς τήν ἔρημον τεταραγμένοι. οἱ δέ σκύθαι ἐς μέν τούς ἀγαθύρσους οὐκέτι ἀπείπαντας ἀπικνέοντο, οἱ δέ ἐκ τῆς νευρίδος χώρης ἐς τήν σφετέρην κατηγέοντο τοῖσι πέρσῃσι. ὡς δέ πολλόν τοῦτο ἐγίνετο καί οὐκ ἐπαύετο, πέμψας δαρεῖος ἱππέα παρά τόν σκυθέων βασιλέα ἰδάνθυρσον ἔλεγε τάδε: »δαιμόνιε ἀνδρῶν, τί φεύγεις αἰεί, ἐξεόν τοι τῶνδε τά ἕτερα ποιέειν; εἰ μέν γάρ ἀξιόχρεος δοκέεις εἶναι σεωυτῷ τοῖσι ἐμοῖσι πρήγμασι ἀντιωθῆναι, σύ δέ στάς τε καί παυσάμενος πλάνης μάχεσθαι: εἰ δέ συγγινώσκεαι εἶναι ἥσσων, σύ δέ καί οὕτω παυσάμενος τοῦ δρόμου δεσπότῃ τῷ σῷ δῶρα φέρων γῆν τε καί ὕδωρ ἐλθέ ἐς λόγους.« πρός ταῦτα ὁ σκυθέων βασιλεύς ἰδάνθυρσος ἔλεγε τάδε: »οὕτω τό ἐμόν ἔχει, ὦ πέρσα: ἐγώ οὐδένα κω ἀνθρώπων δείσας ἔφυγον οὔτε πρότερον οὔτε νῦν σέ φεύγω: οὐδέ τι νεώτερόν εἰμι ποιήσας νῦν ἤ καί ἐν εἰρήνῃ ἐώθεα ποιέειν. ὅ τι δέ οὐκ αὐτίκα μάχομαί τοι, ἐγώ καί τοῦτο σημανέω: ἡμῖν οὔτε ἄστεα οὔτε γῆ πεφυτευμένη ἔστι, τῶν πέρι δείσαντες μή ἁλῷ ἤ καρῇ ταχύτερον ἄν ὑμῖν συμμίσγοιμεν ἐς μάχην. εἰ δέ δέοι πάντως ἐς τοῦτο κατά τάχος ἀπικνέεσθαι, τυγχάνουσι ἡμῖν ἐόντες τάφοι πατρώιοι: φέρετε, τούτους ἀνευρόντες συγχέειν πειρᾶσθε αὐτούς, καί γνώσεσθε τότε εἴτε ὑμῖν μαχησόμεθα περί τῶν τάφων εἴτε καί οὐ μαχησόμεθα. πρότερον δέ, ἤν μή ἡμέας λόγος αἱρέῃ, οὐ συμμείξομέν τοι. ἀμφί μέν μάχῃ τοσαῦτα εἰρήσθω. δεσπότας δέ ἐμούς ἐγώ δία τε νομίζω τόν ἐμόν πρόγονον καί ἱστίην τήν σκυθέων βασίλειαν μούνους εἶναι. σοί δέ ἀντί μέν δώρων γῆς τε καί ὕδατος δῶρα πέμψω τοιαῦτα οἷα σοί πρέπει ἐλθεῖν, ἀντί δέ τοῦ ὅτι δεσπότης ἔφησας εἶναι ἐμός, κλαίειν λέγω. τοῦτό ἐστι ἡ ἀπό σκυθέων ῥῆσις.« ὁ μέν δή κῆρυξ οἰχώκεε ἀγγελέων ταῦτα δαρείῳ, οἱ δέ σκυθέων βασιλέες ἀκούσαντες τῆς δουλοσύνης τό οὔνομα ὀργῆς ἐπλήσθησαν. τήν μέν δή μετά σαυροματέων μοῖραν ταχθεῖσαν, τῆς ἦρχε σκώπασις, πέμπουσι ἴωσι κελεύοντες ἐς λόγους ἀπικέσθαι, τούτοισι οἵ τόν ἴστρον ἐζευγμένον ἐφρούρεον: αὐτῶν δέ τοῖσι ὑπολειπομένοισι ἔδοξε πλανᾶν μέν μηκέτι πέρσας, σῖτα δέ ἑκάστοτε ἀναιρεομένοισι ἐπιτίθεσθαι. νωμῶντες ὦν σῖτα ἀναιρεομένους τούς δαρείου ἐποίευν τά βεβουλευμένα. ἡ μέν δή ἵππος τήν ἵππον αἰεί τρέπεσκε ἡ τῶν σκυθέων, οἱ δέ τῶν περσέων ἱππόται φεύγοντες ἐσέπιπτον ἐς τόν πεζόν, ὁ δέ πεζός ἄν ἐπεκούρεε: οἱ δέ σκύθαι ἐσαράξαντες τήν ἵππον ὑπέστρεφον, τόν πεζόν φοβεόμενοι. ἐποιεῦντο δέ καί τάς νύκτας παραπλησίας προσβολάς οἱ σκύθαι. τό δέ τοῖσι πέρσῃσί τε ἦν σύμμαχον καί τοῖσι σκύθῃσι ἀντίξοον ἐπιτιθεμένοισι τῷ δαρείου στρατοπέδῳ, θῶμα μέγιστον ἐρέω, τῶν τε ὄνων ἡ φωνή καί τῶν ἡμιόνων τό εἶδος. οὔτε γάρ ὄνον οὔτε ἡμίονον γῆ ἡ σκυθική φέρει, ὡς καί πρότερόν μοι δεδήλωται: οὐδέ ἔστι ἐν τῇ σκυθικῇ πάσῃ χώρῃ τό παράπαν οὔτε ὄνος οὔτε ἡμίονος διά τά ψύχεα. ὑβρίζοντες ὦν οἱ ὄνοι ἐτάρασσον τήν ἵππον τῶν σκυθέων: πολλάκις δέ ἐπελαυνόντων ἐπί τούς πέρσας μεταξύ ὅκως ἀκούσειαν οἱ ἵπποι τῶν ὄνων τῆς φωνῆς, ἐταράσσοντό τε ὑποστρεφόμενοι καί ἐν θώματι ἔσκον, ὀρθά ἱστάντες τά ὦτα, ἅτε οὔτε ἀκούσαντες πρότερον φωνῆς τοιαύτης οὔτε ἰδόντες τό εἶδος. ταῦτα μέν νυν ἐπί σμικρόν τι ἐφέροντο τοῦ πολέμου. οἱ δέ σκύθαι ὅκως τούς πέρσας ἴδοιεν τεθορυβημένους, ἵνα παραμένοιέν τε ἐπί πλέω χρόνον ἐν τῇ σκυθικῇ καί παραμένοντες ἀνιῴατο τῶν πάντων ἐπιδευέες ἐόντες, ἐποίευν τοιάδε: ὅκως τῶν προβάτων τῶν σφετέρων αὐτῶν καταλίποιεν μετά τῶν νομέων, αὐτοί ἄν ὑπεξήλαυνον ἐς ἄλλον χῶρον: οἱ δέ ἄν πέρσαι ἐπελθόντες λάβεσκον τά πρόβατα καί λαβόντες ἐπηείροντο ἄν τῷ πεποιημένῳ. πολλάκις δέ τοιούτου γενομένου τέλος δαρεῖός τε ἐν ἀπορίῃσι εἴχετο καί οἱ σκυθέων βασιλέες μαθόντες τοῦτο ἔπεμπον κήρυκα δῶρα δαρείῳ φέροντα ὄρνιθά τε καί μῦν καί βάτραχον καί ὀϊστούς πέντε. πέρσαι δέ τόν φέροντα τά δῶρα ἐπειρώτων τόν νόον τῶν διδομένων: ὁ δέ οὐδέν ἔφη οἱ ἐπεστάλθαι ἄλλο ἤ δόντα τήν ταχίστην ἀπαλλάσσεσθαι: αὐτούς δέ τούς πέρσας ἐκέλευε, εἰ σοφοί εἰσι, γνῶναι τό θέλει τά δῶρα λέγειν. ταῦτα ἀκούσαντες οἱ πέρσαι ἐβουλεύοντο. δαρείου μέν νυν ἡ γνώμη ἦν σκύθας ἑωυτῷ διδόναι σφέας τε αὐτούς καί γῆν τε καί ὕδωρ, εἰκάζων τῇδε, ὡς μῦς μέν ἐν γῇ γίνεται καρπόν τόν αὐτόν ἀνθρώπῳ σιτεόμενος, βάτραχος δέ ἐν ὕδατι, ὄρνις δέ μάλιστα ἔοικε ἵππῳ, τούς δέ ὀϊστούς ὡς τήν ἑωυτῶν ἀλκήν παραδιδοῦσι. αὕτη μέν δαρείῳ ἀπεδέδεκτο ἡ γνώμη, συνεστήκεε δέ ταύτῃ τῇ γνώμῃ ἡ γωβρύεω, τῶν ἀνδρῶν τῶν ἑπτά ἑνός τῶν τόν μάγον κατελόντων, εἰκάζοντος τά δῶρα λέγειν: »ἤν μή ὄρνιθες γενόμενοι ἀναπτῆσθε ἐς τόν οὐρανόν, ὦ πέρσαι, ἤ μύες γενόμενοι κατά τῆς γῆς καταδύητε, ἤ βάτραχοι γενόμενοι ἐς τάς λίμνας ἐσπηδήσητε, οὐκ ἀπονοστήσετε ὀπίσω ὑπό τῶνδε τῶν τοξευμάτων βαλλόμενοι.« πέρσαι μέν δή οὕτω τά δῶρα εἴκαζον. ἡ δέ σκυθέων μία μοῖρα ἡ ταχθεῖσα πρότερον μέν παρά τήν μαιῆτιν λίμνην φρουρέειν, τότε δέ ἐπί τόν ἴστρον ἴωσι ἐς λόγους ἐλθεῖν, ὡς ἀπίκετο ἐπί τήν γέφυραν, ἔλεγε τάδε: »ἄνδρες ἴωνες, ἐλευθερίην ἥκομεν ὑμῖν φέροντες, ἤν πέρ γε ἐθέλητε ἐσακούειν. πυνθανόμεθα γάρ δαρεῖον ἐντείλασθαι ὑμῖν ἑξήκοντα ἡμέρας μούνας φρουρήσαντας τήν γέφυραν, αὐτοῦ μή παραγενομένου ἐν τούτῳ τῷ χρόνῳ, ἀπαλλάσσεσθαι ἐς τήν ὑμετέρην. νῦν ὦν ὑμεῖς τάδε ποιεῦντες ἐκτός μέν ἔσεσθε πρός ἐκείνου αἰτίης, ἐκτός δέ πρός ἡμέων: τάς προκειμένας ἡμέρας παραμείναντες τό ἀπό τούτου ἀπαλλάσσεσθε.« οὗτοι μέν νυν ὑποδεξαμένων ἰώνων ποιήσειν ταῦτα ὀπίσω τήν ταχίστην ἠπείγοντο. πέρσῃσι δέ μετά τά δῶρα [τά] ἐλθόντα δαρείῳ ἀντετάχθησαν οἱ ὑπολειφθέντες σκύθαι πεζῷ καί ἵπποισι ὡς συμβαλέοντες. τεταγμένοισι δέ τοῖσι σκύθῃσι λαγός ἐς τό μέσον διήιξε: τῶν δέ ὡς ἕκαστοι ὥρων τόν λαγόν ἐδίωκον. ταραχθέντων δέ τῶν σκυθέων καί βοῇ χρεωμένων εἴρετο ὁ δαρεῖος τῶν ἀντιπολεμίων τόν θόρυβον: πυθόμενος δέ σφεας τόν λαγόν διώκοντας εἶπε ἄρα πρός τούς περ ἐώθεε καί τά ἄλλα λέγειν: »οὗτοι ὧνδρες ἡμέων πολλόν καταφρονέουσι, καί μοι νῦν φαίνεται γωβρύης εἶπαι περί τῶν σκυθικῶν δώρων ὀρθῶς. ὡς ὦν οὕτω ἤδη δοκεόντων καί αὐτῷ μοι ἔχειν, βουλῆς ἀγαθῆς δεῖ ὅκως ἀσφαλέως ἡ κομιδή ἡμῖν ἔσται τό ὀπίσω.« πρός ταῦτα γωβρύης εἶπε: »ὦ βασιλεῦ, ἐγώ σχεδόν μέν καί λόγῳ ἠπιστάμην τούτων τῶν ἀνδρῶν τήν ἀπορίην: ἐλθών δέ μᾶλλον ἐξέμαθον, ὁρέων αὐτούς ἐμπαίζοντας ἡμῖν. νῦν ὦν μοι δοκέει, ἐπεάν τάχιστα νύξ ἐπέλθῃ, ἐκκαύσαντας τά πυρά ὡς ἐώθαμεν καί ἄλλοτε ποιέειν, τῶν στρατιωτέων τούς ἀσθενεστάτους ἐς τάς ταλαιπωρίας ἐξαπατήσαντας καί τούς ὄνους πάντας καταδήσαντας ἀπαλλάσσεσθαι, πρίν ἤ καί ἐπί τόν ἴστρον ἰθῦσαι σκύθας λύσοντας τήν γέφυραν ἤ καί τι ἴωσι δόξαι τό ἡμέας οἷόν τε ἔσται ἐξεργάσασθαι.« γωβρύης μέν ταῦτα συνεβούλευε: μετά δέ νύξ τε ἐγένετο καί δαρεῖος ἐχρᾶτο τῇ γνώμῃ ταύτῃ: τούς μέν καματηρούς τῶν ἀνδρῶν καί τῶν ἦν ἐλάχιστος ἀπολλυμένων λόγος, καί τούς ὄνους πάντας καταδήσας κατέλιπε αὐτοῦ ταύτῃ ἐν τῷ στρατοπέδῳ. κατέλιπε δέ τούς τε ὄνους καί τούς ἀσθενέας τῆς στρατιῆς τῶνδε εἵνεκεν, ἵνα οἱ μέν ὄνοι βοήν παρέχωνται: οἱ δέ ἄνθρωποι ἀσθενείης μέν εἵνεκεν κατελείποντο, προφάσιος δ' ἐ<πί> τῆσδε δηλαδή, <ὡς> αὐτός μέν σύν τῷ καθαρῷ τοῦ στρατοῦ ἐπιθήσεσθαι μέλλοι τοῖσι σκύθῃσι, οὗτοι δέ τό στρατόπεδον τοῦτον τόν χρόνον ῥυοίατο. ταῦτα τοῖσι ὑπολειπομένοισι ὑπερθέμενος ὁ δαρεῖος καί πυρά ἐκκαύσας τήν ταχίστην ἠπείγετο ἐπί τόν ἴστρον. οἱ δέ ὄνοι ἐρημωθέντες τοῦ ὁμίλου οὕτω δή μᾶλλον πολλῷ ἵεσαν τῆς φωνῆς: ἀκούσαντες δέ οἱ σκύθαι τῶν ὄνων πάγχυ κατά χώρην ἤλπιζον τούς πέρσας εἶναι. ἡμέρης δέ γενομένης γνόντες οἱ ὑπολειφθέντες ὡς προδεδομένοι εἶεν ὑπό δαρείου χεῖράς τε προετείνοντο τοῖσι σκύθῃσι καί ἔλεγον τά κατήκοντα: οἱ δέ ὡς ἤκουσαν ταῦτα, τήν ταχίστην συστραφέντες, αἵ τε δύο μοῖραι τῶν σκυθέων καί ἡ μία <καί> σαυρομάται καί βουδῖνοι καί γελωνοί, ἐδίωκον τούς πέρσας ἰθύ τοῦ ἴστρου. ἅτε δέ τοῦ περσικοῦ μέν τοῦ πολλοῦ ἐόντος πεζοῦ στρατοῦ καί τάς ὁδούς οὐκ ἐπισταμένου ὥστε οὐ τετμημένων [τῶν] ὁδῶν, τοῦ δέ σκυθικοῦ ἱππότεω καί τά σύντομα τῆς ὁδοῦ ἐπισταμένου, ἁμαρτόντες ἀλλήλων, ἔφθησαν πολλῷ οἱ σκύθαι τούς πέρσας ἐπί τήν γέφυραν ἀπικόμενοι. μαθόντες δέ τούς πέρσας οὔκω ἀπιγμένους ἔλεγον πρός τούς ἴωνας ἐόντας ἐν τῇσι νηυσί: »ἄνδρες ἴωνες, αἵ τε ἡμέραι ὑμῖν τοῦ ἀριθμοῦ διοίχηνται καί οὐ ποιέετε δίκαια ἔτι παραμένοντες. ἀλλ' ἐπεί πρότερον δειμαίνοντες ἐμένετε, νῦν λύσαντες τόν πόρον τήν ταχίστην ἄπιτε χαίροντες ἐλεύθεροι, θεοῖσί τε καί σκύθῃσι εἰδότες χάριν. τόν δέ πρότερον ἐόντα ὑμέων δεσπότην ἡμεῖς παραστησόμεθα οὕτω ὥστε ἐπί μηδαμούς ἔτι ἀνθρώπους αὐτόν στρατεύσεσθαι.« πρός ταῦτα ἴωνες ἐβουλεύοντο. μιλτιάδεω μέν δή τοῦ ἀθηναίου, στρατηγέοντος καί τυραννεύοντος χερσονησιτέων τῶν ἐν ἑλλησπόντῳ, ἦν γνώμη πείθεσθαι σκύθῃσι καί ἐλευθεροῦν ἰωνίην: ἱστιαίου δέ τοῦ μιλησίου ἐναντίη ταύτῃ, λέγοντος ὡς νῦν μέν διά δαρεῖον ἕκαστος αὐτῶν τυραννεύει πόλιος, τῆς δαρείου δέ δυνάμιος καταιρεθείσης οὔτε αὐτός μιλησίων οἷός τε ἔσεσθαι ἄρχειν οὔτε ἄλλον οὐδένα οὐδαμῶν: βουλήσεσθαι γάρ ἑκάστην τῶν πολίων δημοκρατέεσθαι μᾶλλον ἤ τυραννεύεσθαι. ἱστιαίου δέ γνώμην ταύτην ἀποδεικνυμένου αὐτίκα πάντες ἦσαν τετραμμένοι [πρός ταύτην τήν γνώμην], πρότερον τήν μιλτιάδεω αἱρεόμενοι. ἦσαν δέ οὗτοι οἱ διαφέροντές τε τήν ψῆφον καί ἐόντες λόγου πρός βασιλέος, ἑλλησποντίων μέν τύραννοι δάφνις τε ἀβυδηνός καί ἵπποκλος λαμψακηνός καί ἡρόφαντος παριηνός καί μητρόδωρος προκοννήσιος καί ἀρισταγόρης κυζικηνός καί ἀρίστων βυζάντιος: οὗτοι μέν ἦσαν οἱ ἐξ ἑλλησπόντου: ἀπ' ἰωνίης δέ στράττις τε χῖος καί αἰάκης σάμιος καί λαοδάμας φωκαιεύς καί ἱστιαῖος μιλήσιος, τοῦ ἦν γνώμη ἡ προκειμένη ἐναντίη τῇ μιλτιά δεω: αἰολέων δέ παρῆν λόγιμος μοῦνος ἀρισταγόρης κυμαῖος. οὗτοι ὦν ἐπείτε τήν ἱστιαίου αἱρέοντο γνώμην, ἔδοξέ σφι πρός ταύτῃ τάδε ἔργα τε καί ἔπεα προσθεῖναι: τῆς μέν γεφύρης λύειν τά κατά τούς σκύθας ἐόντα, λύειν δέ ὅσον τόξευμα ἐξικνέεται, ἵνα καί ποιέειν τι δοκέωσι ποιεῦντες μηδέν καί οἱ σκύθαι μή πειρῴατο βιώμενοι [καί βουλόμενοι] διαβῆναι τόν ἴστρον κατά τήν γέφυραν, εἰπεῖν τε λύοντας τῆς γεφύρης τό ἐς τήν σκυθικήν ἔχον ὡς πάντα ποιήσουσι τά σκύθῃσί ἐστι ἐν ἡδονῇ. ταῦτα μέν προσέθηκαν τῇ γνώμῃ, μετά δέ ἐκ πάντων ὑπεκρίνατο ἱστιαῖος τάδε λέγων: »ἄνδρες σκύθαι, χρηστά ἥκετε φέροντες καί ἐς καιρόν ἐπείγεσθε. καί τά τε ἀπ' ὑμέων ἡμῖν χρηστῶς ὁδοῦται καί τά ἀπ' ἡμέων ἐς ὑμέας ἐπιτηδέως ὑπηρετέεται. ὡς γάρ ὁρᾶτε, καί λύομεν τόν πόρον καί προθυμίην πᾶσαν ἕξομεν, θέλοντες εἶναι ἐλεύθεροι. ἐν ᾧ δέ ἡμεῖς τάδε λύομεν, ὑμέας καιρός ἐστι δίζησθαι ἐκείνους, εὑρόντας δέ ὑπέρ τε ἡμέων καί ὑμέων αὐτῶν τείσασθαι οὕτω ὡς κείνους πρέπει.« σκύθαι μέν τό δεύτερον ἴωσι πιστεύσαντες λέγειν ἀληθέα ὑπέστρεφον ἐπί ζήτησιν τῶν περσέων καί ἡμάρτανον πάσης τῆς ἐκείνων διεξόδου. αἴτιοι δέ τούτου αὐτοί οἱ σκύθαι ἐγένοντο, τάς νομάς τῶν ἵππων τάς ταύτῃ διαφθείραντες καί τά ὕδατα συγχώσαντες: εἰ γάρ ταῦτα μή ἐποίησαν, παρεῖχε ἄν σφι, εἰ ἐβούλοντο, εὐπετέως ἐξευρεῖν τούς πέρσας: νῦν δέ τά σφι ἐδόκεε ἄριστα βεβου λεῦσθαι, κατά ταῦτα ἐσφάλησαν. σκύθαι μέν νυν τῆς σφετέρης χώρης τῇ χιλός τε τοῖσι ἵπποισι καί ὕδατα ἦν, ταύτῃ διεξιόντες ἐδίζηντο τούς ἀντιπολεμίους, δοκέοντες καί ἐκείνους διά τοιούτων τήν ἀπόδρησιν ποιέεσθαι: οἱ δέ δή πέρσαι τόν πρότερον ἑωυτῶν γενόμενον στίβον, τοῦτον φυλάσσοντες ἤισαν καί οὕτω μόγις εὗρον τόν πόρον. οἷα δέ νυκτός τε ἀπικόμενοι καί λελυμένης τῆς γεφύρης ἐντυχόντες ἐς πᾶσαν ἀρρωδίην ἀπίκοντο μή σφεας οἱ ἴωνες ἔωσι ἀπολελοιπότες. ἦν δέ περί δαρεῖον ἀνήρ αἰγύπτιος φωνέων μέγιστον ἀνθρώπων: τοῦτον τόν ἄνδρα καταστάντα ἐπί τοῦ χείλεος τοῦ ἴστρου ἐκέλευε δαρεῖος καλέειν ἱστιαῖον μιλήσιον: ὁ μέν δή ἐποίεε ταῦτα, ἱστιαῖος δέ ἐπακούσας τῷ πρώτῳ κελεύσματι τάς τε νέας ἁπάσας παρεῖχε διαπορθμεύειν τήν στρατιήν καί τήν γέφυραν ἔζευξε. πέρσαι μέν ὦν οὕτω ἐκφεύγουσι. σκύθαι δέ διζήμενοι καί τό δεύτερον ἥμαρτον τῶν περσέων, καί τοῦτο μέν, ὡς ἐόντας ἴωνας ἐλευθέρους, κακίστους τε καί ἀνανδροτάτους κρίνουσι εἶναι ἁπάντων ἀνθρώπων, τοῦτο δέ, ὡς δούλων ἰώνων τόν λόγον ποιεύμενοι, ἀνδράποδα φιλοδέσποτά φασι εἶναι καί ἄδρηστα μάλιστα: ταῦτα μέν δή σκύθῃσι ἐς ἴωνας ἀπέρριπται. δαρεῖος δέ διά τῆς θρηίκης πορευόμενος ἀπίκετο ἐς σηστόν τῆς χερσονήσου: ἐνθεῦτεν δέ αὐτός μέν διέβη τῇσι νηυσί ἐς τήν ἀσίην, λείπει δέ στρατηγόν ἐν τῇ εὐρώπῃ μεγάβαζον ἄνδρα πέρσην, τῷ δαρεῖός κοτε ἔδωκε γέρας, τοιόνδε εἴπας ἐν πέρσῃσι ἔπος: ὁρμημένου δαρείου ῥοιάς τρώγειν, ὡς ἄνοιξε τάχιστα τήν πρώτην τῶν ῥοιέων, εἴρετο αὐτόν ὁ ἀδελφεός ἀρτάβανος ὅ τι βούλοιτ' ἄν οἱ τοσοῦτο πλῆθος γενέσθαι ὅσοι ἐν τῇ ῥοιῇ κόκκοι: δαρεῖος δέ εἶπε μεγαβάζους ἄν οἱ τοσούτους ἀριθμόν γενέσθαι βούλεσθαι μᾶλλον ἤ τήν ἑλλάδα ὑπήκοον. ἐν μέν δή πέρσῃσι ταῦτά μιν εἴπας ἐτίμα, τότε δέ αὐτόν ὑπέλιπε στρατηγόν ἔχοντα τῆς στρατιῆς τῆς ἑωυτοῦ ὀκτώ μυριάδας. οὗτος δέ ὁ μεγάβαζος εἴπας τόδε τό ἔπος ἐλίπετο ἀθάνατον μνήμην πρός ἑλλησποντίων: γενόμενος γάρ ἐν βυζαντίῳ ἐπύθετο ἑπτακαίδεκα ἔτεσι πρότερον καλχηδονίους κτίσαντας τήν χώρην βυζαντίων, πυθόμενος δέ ἔφη καλχηδονίους τοῦτον τόν χρόνον τυγχάνειν ἐόντας τυφλούς: οὐ γάρ ἄν τοῦ καλλίονος παρεόντος κτίζειν χώρου τόν αἰσχίονα ἑλέσθαι, εἰ μή ἦσαν τυφλοί. οὗτος δή ὦν τότε ὁ μεγάβαζος στρατηγός λειφθείς ἐν τῇ χώρῃ ἑλλησποντίων τούς μή μηδίζοντας κατεστρέφετο. οὗτος μέν νυν ταῦτα ἔπρησσε, τόν αὐτόν δέ τοῦτον χρόνον ἐγίνετο ἐπί λιβύην ἄλλος στρατιῆς μέγας στόλος, διά πρόφασιν τήν ἐγώ ἀπηγήσομαι προδιηγησάμενος πρότερον τάδε. τῶν ἐκ τῆς ἀργοῦς ἐπιβατέων παίδων παῖδες ἐξελασθέντες ὑπό πελασγῶν τῶν ἐκ βραυρῶνος ληισαμένων τάς ἀθηναίων γυναῖκας, ὑπό τούτων δή ἐξελασθέντες ἐκ λήμνου οἴχοντο πλέοντες ἐς λακεδαίμονα, ἱζόμενοι δέ ἐν τῷ τηϋγέτῳ πῦρ ἀνέκαιον. λακεδαιμόνιοι δέ ἰδόντες ἄγγελον ἔπεμπον πευσόμενοι τίνες τε καί ὁκόθεν εἰσί: οἱ δέ τῷ ἀγγέλῳ εἰρωτῶντι ἔλεγον ὡς εἴησαν μέν μινύαι, παῖδες δέ εἶεν τῶν ἐν τῇ ἀργοῖ πλεόντων ἡρώων: προσσχόντας γάρ τούτους ἐς λῆμνον φυτεῦσαι σφέας. οἱ δέ λακεδαιμόνιοι ἀκηκοότες τόν λόγον τῆς γενεῆς τῶν μινυέων, πέμψαντες τό δεύτερον εἰρώτων τί θέλοντες ἥκοιέν τε ἐς τήν χώρην καί πῦρ αἴθοιεν. οἱ δέ ἔφασαν ὑπό πελασγῶν ἐκβληθέντες ἥκειν ἐς τούς πατέρας: δικαιότατον γάρ εἶναι οὕτω τοῦτο γίνεσθαι: δέεσθαι δέ οἰκέειν ἅμα τούτοισι μοῖράν τε τιμέων μετέχοντες καί τῆς γῆς ἀπολαχόντες. λακεδαιμονίοισι δέ ἕαδε δέκεσθαι τούς μινύας ἐπ' οἷσι θέλουσι αὐτοί: μάλιστα δέ ἐνῆγέ σφεας ὥστε ποιέειν ταῦτα τῶν τυνδαριδέων ἡ ναυτιλίη ἐν τῇ ἀργοῖ. δεξάμενοι δέ τούς μινύας γῆς τε μετέδοσαν καί ἐς φυλάς διεδάσαντο. οἱ δέ αὐτίκα μέν γάμους ἔγημαν, τάς δέ ἐκ λήμνου ἤγοντο ἐξέδοσαν ἄλλοισι. χρόνου δέ οὐ πολλοῦ διεξελθόντος αὐτίκα οἱ μινύαι ἐξύβρισαν, τῆς τε βασιληίης μεταιτέοντες καί ἄλλα ποιεῦντες οὐκ ὅσια. τοῖσι ὦν λακεδαιμονίοισι ἔδοξε αὐτούς ἀποκτεῖναι, συλλαβόντες δέ σφεας κατέβαλον ἐς ἐρκτήν. κτείνουσι δέ τούς ἄν κτείνωσι λακεδαιμόνιοι νυκτός, μετ' ἡμέρην δέ οὐδένα. ἐπεί ὦν ἔμελλόν σφεας καταχρήσεσθαι, παραιτήσαντο αἱ γυναῖκες τῶν μινυέων, ἐοῦσαι ἀσταί τε καί τῶν πρώτων σπαρτιητέων θυγατέρες, ἐσελθεῖν τε ἐς τήν ἐρκτήν καί ἐς λόγους ἐλθεῖν ἑκάστη τῷ ἑωυτῆς ἀνδρί. οἱ δέ σφεας παρῆκαν, οὐδένα δόλον δοκέοντες ἐξ αὐτέων ἔσεσθαι. αἱ δέ ἐπείτε ἐσῆλθον, ποιεῦσι τοιάδε: πᾶσαν τήν εἶχον ἐσθῆτα παραδοῦσαι τοῖσι ἀνδράσι αὐταί τήν τῶν ἀνδρῶν ἔλαβον. οἱ δέ μινύαι ἐνδύντες τήν γυναικηίην ἐσθῆτα ἅτε γυναῖκες ἐξήισαν ἔξω, ἐκφυγόντες δέ τρόπῳ τοιούτῳ ἵζοντο αὖτις ἐς τό τηΰγετον. τόν δέ αὐτόν τοῦτον χρόνον θήρας ὁ αὐτεσίωνος τοῦ τεισαμενοῦ τοῦ θερσάνδρου τοῦ πολυνείκεος ἔστελλε ἐς ἀποικίην ἐκ λακεδαίμονος. ἦν δέ ὁ θήρας οὗτος, γένος ἐών καδμεῖος, τῆς μητρός ἀδελφεός τοῖσι ἀριστοδήμου παισί εὐρυσθένεϊ καί προκλέϊ: ἐόντων δ' ἔτι τῶν παίδων τούτων νηπίων ἐπιτροπαίην εἶχε ὁ θήρας τήν ἐν σπάρτῃ βασιληίην. αὐξηθέντων δέ τῶν ἀδελφιδέων καί παραλαβόντων τήν ἀρχήν, οὕτω δή ὁ θήρας δεινόν ποιεύμενος ἄρχεσθαι ὑπ' ἄλλων ἐπείτε ἐγεύσατο ἀρχῆς, οὐκ ἔφη μενέειν ἐν τῇ λακεδαίμονι ἀλλ' ἀποπλεύσεσθαι ἐς τούς συγγενέας. ἦσαν δέ ἐν τῇ νῦν θήρῃ καλεομένῃ νήσῳ, πρότερον δέ καλλίστῃ τῇ αὐτῇ ταύτῃ, ἀπόγονοι μεμβλιάρου τοῦ ποικίλεω ἀνδρός φοίνικος. κάδμος γάρ ὁ ἀγήνορος εὐρώπην διζήμενος προσέσχε ἐς τήν νῦν θήρην καλεομένην: προσσχόντι δέ εἴτε δή οἱ ἡ χώρη ἤρεσε, εἴτε καί ἄλλως ἠθέλησε ποιῆσαι τοῦτο, καταλείπει γάρ ἐν τῇ νήσῳ ταύτῃ ἄλλους τε τῶν φοινίκων καί δή καί τῶν ἑωυτοῦ συγγενέων μεμβλίαρον. οὗτοι ἐνέμοντο τήν καλλίστην καλεομένην ἐπί γενεάς, πρίν ἤ θήραν ἐλθεῖν ἐκ λακεδαίμονος, ὀκτώ ἀνδρῶν. ἐπί τούτους δή ὦν ὁ θήρας λεών ἔχων ἀπό τῶν φυλέων ἔστελλε, συνοικήσων τούτοισι καί οὐδαμῶς ἐξελῶν αὐτούς ἀλλά κάρτα οἰκηιούμενος. ἐπείτε δέ καί οἱ μινύαι ἐκδράντες ἐκ τῆς ἐρκτῆς ἵζοντο ἐς τό τηύγετον, τῶν λακεδαιμονίων βουλευομένων σφέας ἀπολλύναι, παραιτέεται ὁ θήρας ὅκως μήτε φόνος γένηται, αὐτός τε ὑπεδέκετό σφεας ἐξάξειν ἐκ τῆς χώρης. συγχωρησάντων δέ τῇ γνώμῃ τῶν λακεδαιμονίων, τρισί τριηκοντέροισι ἐς τούς μεμβλιάρου ἀπογόνους ἔπλωσε, οὔτι πάντας ἄγων τούς μινύας ἀλλ' ὀλίγους τινάς. οἱ γάρ πλέονες αὐτῶν ἐτράποντο ἐς τούς παρωρεάτας καί καύκωνας, τούτους δέ ἐξελάσαντες ἐκ τῆς χώρης σφέας αὐτούς ἕξ μοίρας διεῖλον, καί ἔπειτα ἔκτισαν πόλις τάσδε ἐν αὐτοῖσι, λέπρεον, μάκιστον, φρίξας, πύργον, ἔπιον, νούδιον: τουτέων δέ τάς πλέονας ἐπ' ἐμέο ἠλεῖοι ἐπόρθησαν. τῇ δέ νήσῳ ἐπί τοῦ οἰκιστέω θήρα ἡ ἐπωνυμίη ἐγένετο. ὁ δέ παῖς οὐ γάρ ἔφη οἱ συμπλεύσεσθαι, τοιγαρῶν ἔφη αὐτόν καταλείψειν ὄϊν ἐν λύκοισι: ἀπό τοῦ ἔπεος τούτου οὔνομα τῷ νεηνίσκῳ [τούτῳ] οἰόλυκος ἐγένετο, καί κως τό οὔνομα τοῦτο ἐπεκράτησε. οἰολύκου δέ γίνεται αἰγεύς, ἐπί οὗ αἰγεῖδαι καλέονται, φυλή μεγάλη ἐν σπάρτῃ. τοῖσι δέ ἐν τῇ φυλῇ ταύτῃ ἀνδράσι οὐ γάρ ὑπέμειναν τά τέκνα, ἱδρύσαντο ἐκ θεοπροπίου ἐρινύων τῶν λαΐου τε καί οἰδιπόδεω ἱρόν: καί μετά τοῦτο ὑπέμειναν. <συνέβη δέ> τὠυτό τοῦτο καί ἐν θήρῃ τοῖσι ἀπό τῶν ἀνδρῶν τούτων γεγονόσι. μέχρι μέν νυν τούτου τοῦ λόγου λακεδαιμόνιοι θηραίοισι κατά ταὐτά λέγουσι, τό δέ ἀπό τούτου μοῦνοι θηραῖοι ὧδε γενέσθαι λέγουσι. γρῖννος ὁ αἰσανίου, ἐών θήρα τούτου ἀπόγονος καί βασιλεύων θήρης τῆς νήσου, ἀπίκετο ἐς δελφούς ἄγων ἀπό τῆς πόλιος ἑκατόμβην: εἵποντο δέ οἱ καί ἄλλοι τῶν πολιητέων καί δή καί βάττος ὁ πολυμνήστου, ἐών γένος εὐφημίδης τῶν μινυέων. χρεωμένῳ δέ τῷ γρίννῳ τῷ βασιλέϊ τῶν θηραίων περί ἄλλων χρᾷ ἡ πυθίη κτίζειν ἐν λιβύῃ πόλιν. ὁ δέ ἀμείβετο λέγων: »ἐγώ μέν, ὦναξ, πρεσβύτερός τε ἤδη εἰμί καί βαρύς ἀείρεσθαι: σύ δέ τινα τῶνδε τῶν νεωτέρων κέλευε ταῦτα ποιέειν.« ἅμα τε ἔλεγε ταῦτα καί ἐδείκνυε ἐς τόν βάττον. τότε μέν τοσαῦτα, μετά δέ ἀπελθόντες ἀλογίην εἶχον τοῦ χρηστηρίου, οὔτε λιβύην εἰδότες ὅκου γῆς εἴη οὔτε τολμῶντες ἐς ἀφανές χρῆμα ἀποστέλλειν ἀποικίην. ἑπτά δέ ἐτέων μετά ταῦτα οὐκ ὗε τήν θήρην, ἐν τοῖσι τά δένδρεα πάντα σφι τά ἐν τῇ νήσῳ πλήν ἑνός ἐξαυάνθη. χρεωμένοισι δέ τοῖσι θηραίοισι προέφερε ἡ πυθίη τήν ἐς λιβύην ἀποικίην. ἐπείτε δέ κακοῦ οὐδέν ἦν σφι μῆχος, πέμπουσι ἐς κρήτην ἀγγέλους διζημένους εἴ τις κρητῶν ἤ μετοίκων ἀπιγμένος εἴη ἐς λιβύην. περιπλανώμενοι δέ αὐτήν οὗτοι ἀπίκοντο καί ἐς ἴτανον πόλιν, ἐν ταύτῃ δέ συμμίσγουσι ἀνδρί πορφυρέϊ τῷ οὔνομα ἦν κορώβιος, ὅς ἔφη ὑπ' ἀνέμων ἀπενειχθείς ἀπικέσθαι ἐς λιβύην καί λιβύης ἐς πλατέαν νῆσον. μισθῷ δέ τοῦτον πείσαντες ἦγον ἐς θήρην. ἐκ δέ θήρης ἔπλεον κατάσκοποι ἄνδρες τά πρῶτα οὐ πολλοί: κατηγησαμένου δέ τοῦ κορωβίου ἐς τήν νῆσον ταύτην δή τήν πλατέαν τόν μέν κορώβιον λείπουσι, σιτία παρακαταλιπόντες ὅσων δή μηνῶν, αὐτοί δέ ἔπλεον τήν ταχίστην ἀπαγγελέοντες θηραίοισι περί τῆς νήσου. ἀποδημεόντων δέ τούτων πλέω χρόνον τοῦ συγκειμένου, τόν κορώβιον ἐπέλιπε τά πάντα. μετά δέ ταῦτα νηῦς σαμίη, τῆς ναύκληρος ἦν κωλαῖος, πλέουσα ἐπ' αἰγύπτου ἀπηνείχθη ἐς τήν πλατέαν ταύτην: πυθόμενοι δέ οἱ σάμιοι παρά τοῦ κορωβίου τόν πάντα λόγον σιτία οἱ ἐνιαυτοῦ καταλείπουσι. αὐτοί δέ, ἀναχθέντες ἐκ τῆς νήσου καί γλιχόμενοι αἰγύπτου, ἔπλεον ἀποφερόμενοι ἀπηλιώτῃ ἀνέμῳ: καί οὐ γάρ ἀνίει τό πνεῦμα, ἡρακλέας στήλας διεκπερήσαντες ἀπίκοντο ἐς ταρτησσόν, θείῃ πομπῇ χρεώμενοι. τό δέ ἐμπόριον τοῦτο ἦν ἀκήρατον τοῦτον τόν χρόνον, ὥστε ἀπονοστήσαντες οὗτοι ὀπίσω μέγιστα δή ἑλλήνων πάντων τῶν ἡμεῖς ἀτρεκείην ἴδμεν ἐκ φορτίων ἐκέρδησαν, μετά γε σώστρατον τόν λαοδάμαντος αἰγινήτην: τούτῳ γάρ οὐκ οἷά τέ ἐστι ἐρίσαι ἄλλον. οἱ δέ σάμιοι τήν δεκάτην τῶν ἐπικερδίων ἐξελόντες ἕξ τάλαντα ἐποιήσαντο χαλκήιον κρητῆρος ἀργολικοῦ τρόπον: πέριξ δέ αὐτοῦ γρυπῶν κεφαλαί πρόκροσσοί εἰσι: καί ἀνέθηκαν ἐς τό ἥραιον, ὑποστήσαντες αὐτῷ τρεῖς χαλκέους κολοσσούς ἑπταπήχεας, τοῖσι γούνασι ἐρηρεισμένους. κυρηναίοισι δέ καί θηραίοισι ἐς σαμίους ἀπό τούτου τοῦ ἔργου πρῶτα φιλίαι μεγάλαι συνεκρήθησαν. οἱ δέ θηραῖοι ἐπείτε τόν κορώβιον λιπόντες ἐν τῇ νήσῳ ἀπίκοντο ἐς τήν θήρην, ἀπήγγελλον ὥς σφι εἴη νῆσος ἐπί λιβύῃ ἐκτισμένη. θηραίοισι δέ ἕαδε ἀδελφεόν τε ἀπ' ἀδελφεοῦ πέμπειν πάλῳ λαχόντα καί ἀπό τῶν χώρων ἁπάντων ἑπτά ἐόντων ἄνδρας, εἶναι δέ σφεων καί ἡγεμόνα καί βασιλέα βάττον. οὕτω δή στέλλουσι δύο πεντηκοντέρους ἐς τήν πλατέαν. ταῦτα δέ θηραῖοι λέγουσι, τά δ' ἐπίλοιπα τοῦ λόγου συμφέρονται ἤδη θηραῖοι κυρηναίοισι. κυρηναῖοι γάρ τά περί βάττον οὐδαμῶς ὁμολογέουσι θηραίοισι. λέγουσι γάρ οὕτω. ἔστι τῆς κρήτης ὀαξός πόλις, ἐν τῇ ἐγένετο ἐτέαρχος βασιλεύς, ὅς ἐπί θυγατρί ἀμήτορι τῇ οὔνομα ἦν φρονίμη, ἐπί ταύτῃ ἔγημε ἄλλην γυναῖκα. ἡ δέ ἐπεσελθοῦσα ἐδικαίου καί τῷ ἔργῳ εἶναι μητρυιή τῇ φρονίμῃ, παρέχουσά τε κακά καί πᾶν ἐπ' αὐτῇ μηχανωμένη, καί τέλος μαχλοσύνην ἐπενείκασά οἱ πείθει τόν ἄνδρα ταῦτα ἔχειν οὕτω. ὁ δέ ἀναγνωσθείς ὑπό τῆς γυναικός ἔργον οὐκ ὅσιον ἐμηχανᾶτο ἐπί τῇ θυγατρί. ἦν γάρ δή θεμίσων ἀνήρ θηραῖος ἔμπορος ἐν τῇ ὀαξῷ: τοῦτον ὁ ἐτέαρχος παραλαβών ἐπί ξείνια ἐξορκοῖ ἦ μέν οἱ διηκονήσειν ὅ τι ἄν δεηθῇ. ἐπείτε δή ἐξώρκωσε, ἀγαγών οἱ παραδιδοῖ τήν ἑωυτοῦ θυγατέρα καί ταύτην ἐκέλευε καταποντῶσαι ἀπαγαγόντα. ὁ δέ θεμίσων περιημεκτήσας τῇ ἀπάτῃ τοῦ ὅρκου καί διαλυσάμενος τήν ξεινίην ἐποίεε τοιάδε: παραλαβών τήν παῖδα ἀπέπλεε, ὡς δέ ἐγίνετο ἐν τῷ πελάγεϊ, ἀποσιούμενος τήν ἐξόρκωσιν τοῦ ἐτεάρχου σχοινίοισι αὐτήν διαδήσας κατῆκε ἐς τό πέλαγος, ἀνασπάσας δέ ἀπίκετο ἐς τήν θήρην. ἐνθεῦτεν δέ τήν φρονίμην παραλαβών πολύμνηστος, ἐών τῶν θηραίων ἀνήρ δόκιμος, ἐπαλλακεύετο. χρόνου δέ περιιόντος ἐξεγένετό οἱ παῖς ἰσχόφωνος καί τραυλός, τῷ οὔνομα ἐτέθη βάττος, ὡς θηραῖοί τε καί κυρηναῖοι λέγουσι, ὡς μέντοι ἐγώ δοκέω, ἄλλο τι: βάττος δέ μετωνομάσθη, ἐπείτε ἐς λιβύην ἀπίκετο, ἀπό τε τοῦ χρηστηρίου τοῦ γενομένου ἐν δελφοῖσι αὐτῷ καί ἀπό τῆς τιμῆς τήν ἔσχε τήν ἐπωνυμίην ποιεύμενος. λίβυες γάρ βασιλέα βάττον καλέουσι, καί τούτου εἵνεκα δοκέω θεσπίζουσαν τήν πυθίην καλέσαι μιν λιβυκῇ γλώσσῃ, εἰδυῖαν ὡς βασιλεύς ἔσται ἐν λιβύῃ. ἐπείτε γάρ ἠνδρώθη οὗτος, ἦλθε ἐς δελφούς περί τῆς φωνῆς: ἐπειρωτῶντι δέ οἱ χρᾷ ἡ πυθίη τάδε: »βάττ', ἐπί φωνήν ἦλθες: ἄναξ δέ σε φοῖβος ἀπόλλων ἐς λιβύην πέμπει μηλοτρόφον οἰκιστῆρα«, ὥσπερ εἰ εἴποι ἑλλάδι γλώσσῃ χρεωμένη: »ὦ βασιλεῦ, ἐπί φωνήν ἦλθες.« ὁ δ' ἀμείβετο τοῖσδε: »ὦναξ, ἐγώ μέν ἦλθον παρά σέ χρησόμενος περί τῆς φωνῆς, σύ δέ μοι ἄλλα ἀδύνατα χρᾷς, κελεύων λιβύην ἀποικίζειν: τέῳ δυνάμι, κοίῃ χειρί;« ταῦτα λέγων οὐκί ἔπειθε ἄλλα οἱ χρᾶν: ὡς δέ κατά ταὐτά ἐθέσπιζέ οἱ καί πρότερον, οἴχετο μεταξύ ἀπολιπών ὁ βάττος ἐς τήν θήρην. μετά δέ αὐτῷ τε τούτῳ καί τοῖσι ἄλλοισι θηραίοισι συνεφέρετο παλιγκότως. ἀγνοεῦντες δέ τάς συμφοράς οἱ θηραῖοι ἔπεμπον ἐς δελφούς περί τῶν παρεόντων κακῶν: ἡ δέ πυθίη σφι ἔχρησε συγκτίζουσι βάττῳ κυρήνην τῆς λιβύης ἄμεινον πρήξειν. ἀπέστελλον μετά ταῦτα τόν βάττον οἱ θηραῖοι δύο πεντηκοντέροισι. πλώσαντες δέ ἐς τήν λιβύην οὗτοι, οὐ γάρ εἶχον ὅ τι ποιέωσι ἄλλο, ὀπίσω ἀπαλλάσσοντο ἐς τήν θήρην. οἱ δέ θηραῖοι καταγομένους ἔβαλλον καί οὐκ ἔων τῇ γῇ προσίσχειν, ἀλλ' ὀπίσω πλέειν ἐκέλευον. οἱ δέ ἀναγκαζόμενοι ὀπίσω ἀπέπλεον καί ἔκτισαν νῆσον ἐπί λιβύῃ κειμένην, τῇ οὔνομα, ὡς καί πρότερον εἰρέθη, ἐστί πλατέα. λέγεται δέ ἴση εἶναι ἡ νῆσος τῇ νῦν κυρηναίων πόλι. ταύτην οἰκέοντες δύο ἔτεα, οὐδέν γάρ σφι χρηστόν συνεφέρετο, ἕνα αὐτῶν καταλιπόντες οἱ λοιποί πάντες ἀπέπλεον ἐς δελφούς: ἀπικόμενοι δέ ἐπί τό χρηστήριον ἐχρέωντο, φάμενοι οἰκέειν τε τήν λιβύην καί οὐδέν ἄμεινον πρήσσειν οἰκέοντες. ἡ δέ πυθίη σφι πρός ταῦτα χρᾷ τάδε: »αἰ τύ ἐμεῦ λιβύην μηλοτρόφον οἶδας ἄμεινον, μή ἐλθών ἐλθόντος, ἄγαν ἄγαμαι σοφίην σευ.« ἀκούσαντες [δέ] τούτων οἱ ἀμφί τόν βάττον ἀπέπλεον ὀπίσω: οὐ γάρ δή σφεας ἀπίει ὁ θεός τῆς ἀποικίης, πρίν δή ἀπίκωνται ἐς αὐτήν τήν λιβύην. ἀπικόμενοι δέ ἐς τήν νῆσον καί ἀναλαβόντες τόν ἔλιπον ἔκτισαν αὐτῆς τῆς λιβύης χῶρον ἀντίον τῆς νήσου τῷ οὔνομα ἦν ἄζιρις, τόν νάπαι τε κάλλισται ἐπ' ἀμφότερα συγκληίουσι καί ποταμός τά ἐπί θάτερα παραρρέει. τοῦτον οἴκεον τόν χῶρον ἕξ ἔτεα: ἑβδόμῳ δέ σφεας ἔτεϊ παραφησάμενοι οἱ λίβυες ὡς ἐς ἀμείνονα χῶρον ἄξουσι, ἀνέγνωσαν ἐκλιπεῖν. ἦγον δέ σφεας ἐνθεῦτεν οἱ λίβυες ἀναστήσαντες πρός ἑσπέρην, καί τόν κάλλιστον τῶν χώρων ἵνα διεξιόντες οἱ ἕλληνες μή ἴδοιεν, συμμετρησάμενοι τήν ὥρην τῆς ἡμέρης νυκτός παρῆγον: ἔστι δέ τῷ χώρῳ τούτῳ οὔνομα ἴρασα. ἀγαγόντες δέ σφεας ἐπί κρήνην λεγομένην εἶναι ἀπόλλωνος εἶπαν: »ἄνδρες ἕλληνες, ἐνθαῦτα ὑμῖν ἐπιτήδεον οἰκέειν: ἐνθαῦτα γάρ ὁ οὐρανός τέτρηται.« ἐπί μέν νυν βάττου τε τοῦ οἰκιστέω τῆς ζόης, ἄρξαντος ἐπί τεσσεράκοντα ἔτεα, καί τοῦ παιδός αὐτοῦ ἀρκεσίλεω, ἄρξαντος ἑκκαίδεκα ἔτεα, οἴκεον οἱ κυρηναῖοι ἐόντες τοσοῦτοι ὅσοι ἀρχήν ἐς τήν ἀποικίην ἐστάλησαν. ἐπί δέ τοῦ τρίτου, βάττου τοῦ εὐδαίμονος καλεομένου, ἕλληνας πάντας ὥρμησε χρήσασα ἡ πυθίη πλέειν συνοικήσοντας κυρηναίοισι λιβύην: ἐπεκαλέοντο γάρ οἱ κυρηναῖοι ἐπί γῆς ἀναδασμῷ: ἔχρησε δέ ὧδε ἔχοντα: »ὅς δέ κεν ἐς λιβύην πολυήρατον ὕστερον ἔλθῃ γᾶς ἀναδαιομένας, μετά οἵ ποκά φαμι μελήσειν.« συλλεχθέντος δέ ὁμίλου πολλοῦ ἐς τήν κυρήνην περιταμνόμενοι γῆν πολλήν οἱ περίοικοι λίβυες καί ὁ βασιλεύς αὐτῶν τῷ οὔνομα ἦν ἀδικράν, οἷα τῆς τε χώρης στερισκόμενοι καί περιυβριζόμενοι ὑπό τῶν κυρηναίων, πέμψαντες ἐς αἴγυπτον ἔδοσαν σφέας αὐτούς ἀπρίῃ τῷ αἰγύπτου βασιλέϊ. ὁ δέ συλλέξας στρατόν αἰγυπτίων πολλόν ἔπεμψε ἐπί τήν κυρήνην. οἱ δέ κυρηναῖοι ἐκστρατευσάμενοι ἐς ἴρασα χῶρον καί ἐπί κρήνην θέστην συνέβαλόν τε τοῖσι αἰγυπτίοισι καί ἐνίκησαν τῇ συμβολῇ: ἅτε γάρ οὐ πεπειρημένοι πρότερον οἱ αἰγύπτιοι ἑλλήνων καί παραχρεώμενοι διεφθάρησαν οὕτω ὥστε ὀλίγοι τινές αὐτῶν ἀπενόστησαν ἐς αἴγυπτον. ἀντί τούτων αἰγύπτιοι καί ταῦτα ἐπιμεμφόμενοι ἀπρίῃ ἀπέστησαν ἀπ' αὐτοῦ. τούτου δέ τοῦ βάττου παῖς γίνεται ἀρκεσίλεως, ὅς βασιλεύσας πρῶτα τοῖσι ἑωυτοῦ ἀδελφεοῖσι ἐστασίασε, ἐς ὅ μιν οὗτοι ἀπολιπόντες οἴχοντο ἐς ἄλλον χῶρον τῆς λιβύης καί ἐπ' ἑωυτῶν βαλόμενοι ἔκτισαν πόλιν ταύτην ἥ τότε καί νῦν βάρκη καλέεται: κτίζοντες δ' ἅμα αὐτήν ἀπιστᾶσι ἀπό τῶν κυρηναίων τούς λίβυας. μετά δέ ἀρκεσίλεως ἐς τούς ὑποδεξαμένους τε τῶν λιβύων καί ἀποστάντας τούς αὐτούς τούτους ἐστρατεύετο: οἱ δέ λίβυες δείσαντες αὐτόν οἴχοντο φεύγοντες πρός τούς ἠοίους τῶν λιβύων. ὁ δέ ἀρκεσίλεως εἵπετο φεύγουσι, ἐς οὗ ἐν λεύκωνί τε τῆς λιβύης ἐγίνετο ἐπιδιώκων καί ἔδοξε τοῖσι λίβυσι ἐπιθέσθαι οἱ. συμβαλόντες δέ ἐνίκησαν τούς κυρηναίους τοσοῦτο ὥστε ἑπτακισχιλίους ὁπλίτας κυρηναίων ἐνθαῦτα πεσεῖν. μετά δέ τό τρῶμα τοῦτο ἀρκεσίλεων μέν κάμνοντά τε καί φάρμακον πεπωκότα ὁ ἀδελφεός λέαρχος ἀποπνίγει, λέαρχον δέ ἡ γυνή ἡ ἀρκεσίλεω δόλῳ κτείνει, τῇ οὔνομα ἦν ἐρυξώ. διεδέξατο δέ τήν βασιληίην τούτου τοῦ ἀρκεσίλεω ὁ παῖς βάττος, χωλός τε ἐών καί οὐκ ἀρτίπους. οἱ δέ κυρηναῖοι πρός τήν καταλαβοῦσαν συμφορήν ἔπεμπον ἐς δελφούς ἐπειρησομένους ὅντινα τρόπον καταστησάμενοι κάλλιστα ἄν οἰκέοιεν. ἡ δέ πυθίη ἐκέλευε ἐκ μαντινέης τῆς ἀρκάδων καταρτιστῆρα ἀγαγέσθαι. αἴτεον ὦν οἱ κυρηναῖοι, καί οἱ μαντινέες ἔδοσαν ἄνδρα τῶν ἀστῶν δοκιμώτατον, τῷ οὔνομα ἦν δημῶναξ. οὗτος ὦν ὡνήρ ἀπικόμενος ἐς τήν κυρήνην καί μαθών ἕκαστα τοῦτο μέν τριφύλους ἐποίησέ σφεας, τῇδε διαθείς: θηραίων μέν γάρ καί τῶν περιοίκων μίαν μοῖραν ἐποίησε, ἄλλην δέ πελοποννησίων καί κρητῶν, τρίτην δέ νησιωτέων πάντων: τοῦτο δέ, τῷ βασιλέϊ βάττῳ τεμένεα ἐξελών καί ἱρωσύνας, τά ἄλλα πάντα τά πρότερον εἶχον οἱ βασιλέες ἐς μέσον τῷ δήμῳ ἔθηκε. ἐπί μέν δή τούτου τοῦ βάττου οὕτω διετέλεε ἐόντα, ἐπί δέ τοῦ τούτου παιδός ἀρκεσίλεω πολλή ταραχή περί τῶν τιμέων ἐγένετο: ἀρκεσίλεως γάρ ὁ βάττου τε τοῦ χωλοῦ καί φερετίμης οὐκ ἔφη ἀνέξεσθαι κατά [τά] ὁ μαντινεύς δημῶναξ ἔταξε, ἀλλά ἀπαίτεε τά τῶν προγόνων γέρεα. ἐνθεῦτεν στασιάζων ἑσσώθη καί ἔφυγε ἐς σάμον, ἡ δέ μήτηρ οἱ ἐς σαλαμῖνα τῆς κύπρου ἔφυγε. τῆς δέ σαλαμῖνος τοῦτον τόν χρόνον ἐπεκράτεε εὐέλθων, ὅς τό ἐν δελφοῖσι θυμιητήριον, ἐόν ἀξιοθέητον, ἀνέθηκε, τό ἐν τῷ κορινθίων θησαυρῷ κεῖται. ἀπικομένη δέ παρά τοῦτον ἡ φερετίμη ἐδέετο στρατιῆς ἥ κατάξει σφέας ἐς τήν κυρήνην: ὁ δέ εὐέλθων πᾶν μᾶλλον ἤ στρατιήν οἱ ἐδίδου. ἡ δέ λαμβάνουσα τό διδόμενον καλόν μέν ἔφη καί τοῦτο εἶναι, κάλλιον δέ ἐκεῖνο, τό δοῦναί οἱ δεομένῃ στρατιήν. <καί> τοῦτο γάρ ἐπί παντί τῷ διδομένῳ ἔλεγε, τελευταῖόν οἱ ἐξέπεμψε δῶρον ὁ εὐέλθων ἄτρακτον χρύσεον καί ἠλακάτην, προσῆν δέ [οἱ] καί εἴριον: ἐπειπάσης δέ αὖτις τῆς φερετίμης τὠυτό ἔπος ὁ εὐέλθων ἔφη τοιούτοισι γυναῖκας δωρέεσθαι ἀλλ' οὐ στρατιῇ. ὁ δέ ἀρκεσίλεως τοῦτον τόν χρόνον ἐών ἐν σάμῳ συνήγειρε πάντα ἄνδρα ἐπί γῆς ἀναδασμῷ: συλλεγομένου δέ στρατοῦ πολλοῦ ἐστάλη ἐς δελφούς ὁ ἀρκεσίλεως χρησόμενος τῷ χρηστηρίῳ περί κατόδου. ἡ δέ πυθίη οἱ χρᾷ τάδε: »ἐπί μέν τέσσερας βάττους καί ἀρκεσίλεως τέσσερας, ὀκτώ ἀνδρῶν γενεάς, διδοῖ ὑμῖν λοξίης βασιλεύειν κυρήνης: πλέον μέντοι τούτου οὐδέ πειρᾶσθαι παραινέει. σύ μέντοι ἥσυχος εἶναι κατελθών ἐς τήν σεωυτοῦ: ἤν δέ τήν κάμινον εὕρῃς πλέην ἀμφορέων, μή ἐξοπτήσῃς τούς ἀμφορέας ἀλλ' ἀπόπεμπε κατ' οὖρον: εἰ δέ ἐξοπτήσεις [τήν κάμινον], μή ἐσέλθῃς ἐς τήν ἀμφίρρυτον: εἰ δέ μή, ἀποθανέαι καί αὐτός καί ταῦρος ὁ καλλιστεύων.« ταῦτα ἡ πυθίη ἀρκεσίλεῳ χρᾷ. ὁ δέ παραλαβών τούς ἐκ τῆς σάμου κατῆλθε ἐς τήν κυρήνην καί ἐπικρατήσας τῶν πρηγμάτων τοῦ μαντηίου οὐκ ἐμέμνητο, ἀλλά δίκας τούς ἀντιστασιώτας αἴτεε τῆς ἑωυτοῦ φυγῆς. τῶν δέ οἱ μέν τό παράπαν ἐκ τῆς χώρης ἀπαλλάσσοντο, τούς δέ τινας χειρωσάμενος ὁ ἀρκεσίλεως ἐς κύπρον ἀπέστειλε ἐπί διαφθορῇ: τούτους μέν νυν κνίδιοι ἀπενειχθέντας πρός τήν σφετέρην ἐρρύσαντο καί ἐς θήρην ἀπέστειλαν. ἑτέρους δέ τινας τῶν κυρηναίων ἐς πύργον μέγαν ἀγλωμάχου καταφυγόντας ἰδιωτικόν ὕλην περινήσας ὁ ἀρκεσίλεως ἐνέπρησε. μαθών δέ ἐπ' ἐξεργασμένοισι τό μαντήιον ἐόν τοῦτο, ὅτι μιν ἡ πυθίη οὐκ ἔα εὑρόντα ἐν τῇ καμίνῳ τούς ἀμφορέας ἐξοπτῆσαι, ἔργετο ἑκών τῆς τῶν κυρηναίων πόλιος, δειμαίνων τε τόν κεχρημένον θάνατον καί δοκέων τήν ἀμφίρρυτον κυρήνην εἶναι. εἶχε δέ γυναῖκα συγγενέα ἑωυτοῦ, θυγατέρα δέ τῶν βαρκαίων τοῦ βασιλέος, τῷ οὔνομα ἦν ἀλάζειρ: παρά τοῦτον ἀπικνέεται, καί μιν βαρκαῖοί τε ἄνδρες καί τῶν ἐκ κυρήνης φυγάδων τινές καταμαθόντες ἀγοράζοντα κτείνουσι, πρός δέ καί τόν πενθερόν αὐτοῦ ἀλάζειρα. ἀρκεσίλεως μέν νυν εἴτε ἑκών εἴτε ἀέκων ἁμαρτών τοῦ χρησμοῦ ἐξέπλησε μοῖραν τήν ἑωυτοῦ. ἡ δέ μήτηρ φερετίμη, ἕως μέν ὁ ἀρκεσίλεως ἐν τῇ βάρκῃ διαιτᾶτο ἐξεργασμένος ἑωυτῷ κακόν, ἡ δέ εἶχε αὐτή τοῦ παιδός τά γέρεα ἐν κυρήνῃ καί τἆλλα νεμομένη καί ἐν βουλῇ παρίζουσα: ἐπείτε δέ ἔμαθε ἐν τῇ βάρκῃ ἀποθανόντα οἱ τόν παῖδα, φεύγουσα οἰχώκεε ἐς αἴγυπτον. ἦσαν γάρ οἱ ἐκ τοῦ ἀρκεσίλεω εὐεργεσίαι ἐς καμβύσην τόν κύρου πεποιημέναι: οὗτος γάρ ἦν ὁ ἀρκεσίλεως ὅς κυρήνην καμβύσῃ ἔδωκε καί φόρον ἐτάξατο. ἀπικομένη δέ ἐς αἴγυπτον ἡ φερετίμη ἀρυάνδεω ἱκέτις ἵζετο, τιμωρῆσαι ἑωυτῇ κελεύουσα, προϊσχομένη πρόφασιν ὡς διά τόν μηδισμόν ὁ παῖς οἱ τέθνηκε. ὁ δέ ἀρυάνδης ἦν οὗτος τῆς αἰγύπτου ὕπαρχος ὑπό καμβύσεω κατεστεώς, ὅς ὑστέρῳ χρόνῳ τούτων παρισούμενος δαρείῳ διεφθάρη. πυθόμενος γάρ καί ἰδών δαρεῖον ἐπιθυμέοντα μνημόσυνον ἑωυτοῦ λιπέσθαι τοῦτο τό μή ἄλλῳ εἴη βασιλέϊ κατεργασμένον, ἐμιμέετο τοῦτον, ἐς οὗ ἔλαβε τόν μισθόν. δαρεῖος μέν γάρ χρυσίον καθαρώτατον ἀποψήσας ἐς τό δυνατώτατον νόμισμα ἐκόψατο, ἀρυάνδης δέ ἄρχων αἰγύπτου ἀργύριον τὠυτό τοῦτο ἐποίεε: καί νῦν ἐστί ἀργύριον καθαρώτατον τό ἀρυανδικόν. μαθών δέ μιν δαρεῖος ταῦτα ποιεῦντα, αἰτίην οἱ ἄλλην ἐπενείκας ὥς οἱ ἐπανίσταιτο, ἀπέκτεινε. τότε δέ οὗτος ὁ ἀρυάνδης κατοικτίρας φερετίμην διδοῖ αὐτῇ στρατόν τόν ἐξ αἰγύπτου ἅπαντα, καί τόν πεζόν καί τόν ναυτικόν: στρατηγόν δέ τοῦ μέν πεζοῦ ἄμασιν ἀπέδεξε ἄνδρα μαράφιον, τοῦ δέ ναυτικοῦ βάδρην ἐόντα πασαργάδην γένος. πρίν δέ ἤ ἀποστεῖλαι τήν στρατιήν, ὁ ἀρυάνδης πέμψας ἐς τήν βάρκην κήρυκα ἐπυνθάνετο τίς εἴη ὁ ἀρκεσίλεων ἀποκτείνας: οἱ δέ βαρκαῖοι αὐτοί ὑπεδέκοντο πάντες: πολλά τε γάρ καί κακά πάσχειν ὑπ' αὐτοῦ. πυθόμενος δέ ταῦτα ὁ ἀρυάνδης οὕτω δή τήν στρατιήν ἀπέστειλε ἅμα τῇ φερετίμῃ. αὕτη μέν νυν αἰτίη πρόσχημα τοῦ λόγου ἐγίνετο, ἀπεπέμπετο δέ ἡ στρατιή, ὡς ἐμοί δοκέειν, ἐπί λιβύης καταστροφῇ. λιβύων γάρ δή ἔθνεα πολλά καί παντοῖά ἐστι, καί τά μέν αὐτῶν ὀλίγα βασιλέος ἦν ὑπήκοα, τά δέ πλέω ἐφρόντιζε δαρείου οὐδέν. οἰκέουσι δέ κατά τάδε λίβυες. ἀπ' αἰγύπτου ἀρξάμενοι πρῶτοι ἀδυρμαχίδαι λιβύων κατοίκηνται, οἵ νόμοισι μέν τά πλέω αἰγυπτίοισι χρέωνται, ἐσθῆτα δέ φορέουσι οἵην περ οἱ ἄλλοι λίβυες. αἱ δέ γυναῖκες αὐτῶν ψέλιον περί ἑκατέρῃ τῶν κνημέων φορέουσι χάλκεον: τάς κεφαλάς δέ κομῶσαι, τούς φθεῖρας ἐπεάν λάβωσι, τούς ἑωυτῆς ἑκάστη ἀντιδάκνει καί οὕτω ῥίπτει. οὗτοι δέ μοῦνοι λιβύων τοῦτο ἐργάζονται, καί τῷ βασιλέϊ μοῦνοι τάς παρθένους μελλούσας συνοικέειν ἐπιδεικνύουσι: ἥ δέ ἄν τῷ βασιλέϊ ἀρεστή γένηται, ὑπό τούτου διαπαρθενεύεται. παρήκουσι δέ οὗτοι οἱ ἀδυρμαχίδαι ἀπ' αἰγύπτου μέχρι λιμένος τῷ οὔνομα πλυνός ἐστι. τούτων δέ ἔχονται γιλιγάμαι, νεμόμενοι τό πρός ἑσπέρην χώρην μέχρι ἀφροδισιάδος νήσου. ἐν δέ τῷ μεταξύ χώρῳ τούτῳ ἥ τε πλατέα νῆσος ἐπίκειται, τήν ἔκτισαν οἱ κυρηναῖοι, καί ἐν τῇ ἠπείρῳ μενέλαος λιμήν ἐστι καί ἄζιρις, τήν οἱ κυρηναῖοι οἴκεον: καί τό σίλφιον ἄρχεται ἀπό τούτου: παρήκει δέ ἀπό πλατέης νήσου μέχρι τοῦ στόματος τῆς σύρτιος τό σίλφιον. νόμοισι δέ χρέωνται οὗτοι παραπλησίοισι τοῖσι ἑτέροισι. γιλιγαμέων δέ ἔχονται τό πρός ἑσπέρης ἀσβύσται: οὗτοι ὑπέρ κυρήνης οἰκέουσι. ἐπί θάλασσαν δέ οὐ κατήκουσι ἀσβύσται: τό γάρ παρά θάλασσαν κυρηναῖοι νέμονται. τεθριπποβάται δέ οὐκ ἥκιστα ἀλλά μάλιστα λιβύων εἰσί, νόμους δέ τούς πλέονας μιμέεσθαι ἐπιτηδεύουσι τούς κυρηναίων. ἀσβυστέων δέ ἔχονται τό πρός ἑσπέρης αὐσχίσαι: οὗτοι ὑπέρ βάρκης οἰκέουσι, κατήκοντες ἐπί θάλασσαν κατ' εὐεσπερίδας. αὐσχισέων δέ κατά μέσον τῆς χώρης οἰκέουσι βάκαλες, ὀλίγον ἔθνος, κατήκοντες ἐπί θάλασσαν κατά ταύχειρα πόλιν τῆς βαρκαίης; νόμοισι δέ τοῖσι αὐτοῖσι χρέωνται τοῖσι καί οἱ ὑπέρ κυρήνης. αὐσχισέων δέ τούτων τό πρός ἑσπέρης ἔχονται νασαμῶνες, ἔθνος ἐόν πολλόν, οἵ τό θέρος καταλείποντες ἐπί τῇ θαλάσσῃ τά πρόβατα ἀναβαίνουσι ἐς αὔγιλα χῶρον ὀπωριεῦντες τούς φοίνικας: οἱ δέ πολλοί καί ἀμφιλαφέες πεφύκασι, πάντες ἐόντες καρποφόροι. τούς δέ ἀττελέβους ἐπεάν θηρεύσωσι, αὐήναντες πρός τόν ἥλιον καταλέουσι καί ἔπειτα ἐπί γάλα ἐπιπάσσοντες πίνουσι. γυναῖκας δέ νομίζοντες πολλάς ἔχειν ἕκαστος ἐπίκοινον αὐτέων τήν μίξιν ποιεῦνται τρόπῳ παραπλησίῳ τῷ καί μασσαγέται: ἐπεάν σκίπωνα προστήσωνται, μίσγονται. πρῶτον δέ γαμέοντος νασαμῶνος ἀνδρός νόμος ἐστί τήν νύμφην νυκτί τῇ πρώτῃ διά πάντων διεξελθεῖν τῶν δαιτυμόνων μισγομένην: τῶν δέ ὡς ἕκαστός οἱ μιχθῇ, διδοῖ δῶρον τό ἄν ἔχῃ φερόμενος ἐξ οἴκου. ὁρκίοισι δέ καί μαντικῇ χρέωνται τοιῇδε. ὀμνύουσι μέν τούς παρά σφίσι ἄνδρας δικαιοτάτους καί ἀρίστους λεγομένους γενέσθαι, τούτους τῶν τύμβων ἁπτόμενοι: μαντεύονται δέ ἐπί τῶν προγόνων φοιτῶντες τά σήματα καί κατευξάμενοι ἐπικατακοιμῶνται: τό δ' ἄν ἴδῃ [ἐν τῇ ὄψι] ἐνύπνιον, τούτῳ χρᾶται. πίστισι δέ τοιῃσίδε χρέωνται: ἐκ τῆς χειρός διδοῖ πιεῖν καί αὐτός ἐκ τῆς τοῦ ἑτέρου πίνει: ἤν δέ μή ἔχωσι ὑγρόν μηδέν, οἱ δέ τῆς χαμᾶθεν σποδοῦ λαβόντες λείχουσι. νασαμῶσι δέ προσόμουροί εἰσι ψύλλοι. οὗτοι ἐξαπολώλασι τρόπῳ τοιῷδε. ὁ νότος σφι πνέων ἄνεμος τά ἔλυτρα τῶν ὑδάτων ἐξηύηνε, ἡ δέ χώρη σφι ἅπασα ἐντός ἐοῦσα τῆς σύρτιος ἦν ἄνυδρος: οἱ δέ βουλευσάμενοι κοινῷ λόγῳ ἐστρατεύοντο ἐπί τόν νότον (λέγω δέ ταῦτα τά λέγουσι λίβυες), καί ἐπείτε ἐγίνοντο ἐν τῇ ψάμμῳ πνεύσας ὁ νότος κατέχωσέ σφεας. ἐξαπολομένων δέ τούτων ἔχουσι τήν χώρην οἱ νασαμῶνες. τούτων δέ κατύπερθε πρός νότον ἄνεμον ἐν τῇ θηριώδεϊ οἰκέουσι γαμφάσαντες, οἵ πάντα ἄνθρωπον φεύγουσι καί παντός ὁμιλίην, καί οὔτε ὅπλον ἐκτέαται ἀρήιον οὐδέν οὔτε ἀμύνεσθαι ἐπιστέαται. οὗτοι μέν δή κατύπερθε οἰκέουσι νασαμώνων. τό δέ παρά τήν θάλασσαν ἔχονται τό πρός ἑσπέρης μάκαι, οἵ λόφους κείρονται, τό μέν μέσον τῶν τριχῶν ἀνιέντες αὔξεσθαι, τά δέ ἔνθεν καί ἔνθεν κείροντες ἐν χροΐ, ἐς δέ τόν πόλεμον στρουθῶν καταγαίων δοράς φορέουσι προβλήματα. διά δέ αὐτῶν κῖνυψ ποταμός ῥέων ἐκ λόφου καλεομένου χαρίτων ἐς θάλασσαν ἐκδιδοῖ. ὁ δέ λόφος οὗτος ὁ χαρίτων δασύς ἴδῃσί ἐστι, ἐούσης τῆς ἄλλης τῆς προκαταλεχθείσης λιβύης ψιλῆς: ἀπό θαλάσσης δέ ἐς αὐτόν στάδιοι διηκόσιοί εἰσι. μακέων δέ τούτων ἐχόμενοι γινδᾶνές εἰσι, τῶν αἱ γυναῖκες περισφύρια δερμάτων πολλά ἑκάστη φορέει κατά τοιόνδε τι, ὡς λέγεται: κατ' ἄνδρα ἕκαστον μιχθέντα περισφύριον περιδέεται: ἥ δ' ἄν πλεῖστα ἔχῃ, αὕτη ἀρίστη δέδοκται εἶναι ὡς ὑπό πλείστων ἀνδρῶν φιληθεῖσα. ἀκτήν δέ προέχουσαν ἐς τόν πόντον τούτων τῶν γινδάνων νέμονται λωτοφάγοι, οἵ τόν καρπόν μοῦνον τοῦ λωτοῦ τρώγοντες ζώουσι. ὁ δέ τοῦ λωτοῦ καρπός ἐστι μέγαθος ὅσον τε τῆς σχίνου, γλυκύτητα δέ τοῦ φοίνικος τῷ καρπῷ προσείκελος. ποιεῦνται δέ ἐκ τοῦ καρποῦ τούτου οἱ λωτοφάγοι καί οἶνον. λωτοφάγων δέ τό παρά θάλασσαν ἔχονται μάχλυες, [τῷ] λωτῷ μέν καί οὗτοι χρεώμενοι, ἀτάρ ἧσσόν γε τῶν πρότερον λεχθέντων. κατήκουσι δέ ἐπί ποταμόν μέγαν τῷ οὔνομα τρίτων ἐστί: ἐκδιδοῖ δέ οὗτος ἐς λίμνην μεγάλην τριτωνίδα: ἐν δέ αὐτῇ νῆσος ἔνι τῇ οὔνομα φλά: ταύτην δέ τήν νῆσον λακεδαιμονίοισί φασι λόγιον εἶναι κτίσαι. ἔστι δέ καί ὅδε λόγος λεγόμενος: ἰήσονα, ἐπείτε οἱ ἐξεργάσθη ὑπό τῷ πηλίῳ ἡ ἀργώ, ἐσθέμενον ἐς αὐτήν ἄλλην τε ἑκατόμβην καί δή καί τρίποδα χάλκεον περιπλέειν πελοπόννησον βουλόμενον ἐς δελφούς ἀπικέσθαι. καί μιν, ὡς πλέοντα γενέσθαι κατά μαλέην, ὑπολαβεῖν ἄνεμον βορέην καί ἀποφέρειν πρός τήν λιβύην: πρίν δέ κατιδέσθαι γῆν, ἐν τοῖσι βράχεσι γενέσθαι λίμνης τῆς τριτωνίδος. καί οἱ ἀπορέοντι τήν ἐξαγωγήν λόγος ἐστί φανῆναι τρίτωνα καί κελεύειν τόν ἰήσονα ἑωυτῷ δοῦναι τόν τρίποδα, φάμενόν σφι καί τόν πόρον δείξειν καί ἀπήμονας ἀποστελέειν. πειθομένου δέ τοῦ ἰήσονος οὕτω δή τόν τε διέκπλοον τῶν βραχέων δεικνύναι τόν τρίτωνά σφι καί τόν τρίποδα θεῖναι ἐν τῷ ἑωυτοῦ ἱρῷ ἐπιθεσπίσαντά τε τῷ τρίποδι καί τοῖσι σύν ἰήσονι σημήναντα τόν πάντα λόγον, ὡς ἐπεάν τόν τρίποδα κομίσηται τῶν τις ἐκγόνων τῶν ἐν τῇ ἀργοῖ συμπλεόντων, τότε ἑκατόν πόλις οἰκῆσαι περί τήν τριτωνίδα λίμνην ἑλληνίδας πᾶσαν εἶναι ἀνάγκην. ταῦτα ἀκούσαντας τούς ἐπιχωρίους τῶν λιβύων κρύψαι τόν τρίποδα. τούτων δέ ἔχονται τῶν μαχλύων αὐσέες: οὗτοι δέ καί οἱ μάχλυες πέριξ τήν τριτωνίδα λίμνην οἰκέουσι, τό μέσον δέ σφι οὐρίζει ὁ τρίτων. καί οἱ μέν μάχλυες τά ὀπίσω κομῶσι τῆς κεφαλῆς, οἱ δέ αὐσέες τά ἔμπροσθε. ὁρτῇ δέ ἐνιαυσίῃ ἀθηναίης αἱ παρθένοι αὐτῶν δίχα διαστᾶσαι μάχονται πρός ἀλλήλας λίθοισί τε καί ξύλοισι, τῇ αὐθιγενέϊ θεῷ λέγουσαι τά πάτρια ἀποτελέειν, τήν ἀθηναίην καλέομεν: τάς δέ ἀποθνῃσκούσας τῶν παρθένων ἐκ τῶν τρωμάτων ψευδοπαρθένους καλέουσι. πρίν δέ ἀνεῖναι αὐτάς μάχεσθαι, τάδε ποιεῦσι: κοινῇ παρθένον τήν καλλιστεύουσαν ἑκάστοτε κοσμήσαντες κυνέῃ τε κορινθίῃ καί πανοπλίῃ ἑλληνικῇ καί ἐπ' ἅρμα ἀναβιβάσαντες περιάγουσι τήν λίμνην κύκλῳ. ὁτέοισι δέ τό πάλαι ἐκόσμεον τάς παρθένους πρίν ἤ σφι ἕλληνας παροικισθῆναι, οὐκ ἔχω εἰπεῖν, δοκέω δ' ὦν αἰγυπτίοισι ὅπλοισι κοσμέεσθαι αὐτάς: ἀπό γάρ αἰγύπτου καί τήν ἀσπίδα καί τό κράνος φημί ἀπῖχθαι ἐς τούς ἕλληνας. τήν δέ ἀθηναίην φασί ποσειδέωνος εἶναι θυγατέρα καί τῆς τριτωνίδος λίμνης, καί μιν μεμφθεῖσάν τι τῷ πατρί δοῦναι ἑωυτήν τῷ διί, τόν δέ δία ἑωυτοῦ μιν ποιήσασθαι θυγατέρα. ταῦτα μέν λέγουσι. μίξιν δέ ἐπίκοινον τῶν γυναικῶν ποιεῦνται, οὔτε συνοικέοντες κτηνηδόν τε μισγόμενοι. ἐπεάν δέ γυναικί τό παιδίον ἁδρόν γένηται, συμφοιτῶσι ἐς τὠυτό οἱ ἄνδρες τρίτου μηνός, καί τῷ ἄν οἴκῃ τῶν ἀνδρῶν τό παιδίον, τούτου παῖς νομίζεται. οὗτοι μέν οἱ παραθαλάσσιοι τῶν νομάδων λιβύων εἰρέαται. ὑπέρ δέ τούτων ἐς μεσόγαιαν ἡ θηριώδης ἐστί λιβύη, ὑπέρ δέ τῆς θηριώδεος ὀφρύη ψάμμου κατήκει, παρατείνουσα ἀπό θηβέων τῶν αἰγυπτιέων ἐπ' ἡρακλέας στήλας. ἐν δέ τῇ ὀφρύῃ ταύτῃ μάλιστα διά δέκα ἡμερέων ὁδοῦ ἁλός ἐστι τρύφεα κατά χόνδρους μεγάλους ἐν κολωνοῖσι, καί ἐν κορυφῇσι ἑκάστου τοῦ κολωνοῦ ἀνακοντίζει ἐκ μέσου τοῦ ἁλός ὕδωρ ψυχρόν καί γλυκύ, περί δέ αὐτόν ἄνθρωποι οἰκέουσι ἔσχατοι πρός τῆς ἐρήμου καί ὑπέρ τῆς θηριώδεος. πρῶτοι μέν ἀπό θηβέων διά δέκα ἡμερέων ὁδοῦ ἀμμώνιοι, ἔχοντες τό ἱρόν ἀπό τοῦ θηβαιέος διός: καί γάρ [τό] ἐν θήβῃσι, ὡς καί πρότερον εἴρηταί μοι, κριοπρόσωπον τοῦ διός τὤγαλμά ἐστι. τυγχάνει δέ καί ἄλλο σφι ὕδωρ κρηναῖον ἐόν, τό τόν μέν ὄρθρον γίνεται χλιαρόν, ἀγορῆς δέ πληθυούσης ψυχρότερον: μεσαμβρίη τέ ἐστι καί τό κάρτα γίνεται ψυχρόν: τηνικαῦτα δέ ἄρδουσι τούς κήπους: ἀποκλινομένης δέ τῆς ἡμέρης ὑπίεται τοῦ ψυχροῦ, ἐς οὗ δύεταί τε ὁ ἥλιος καί τό ὕδωρ γίνεται χλιαρόν: ἐπί δέ μᾶλλον ἰόν ἐς τό θερμόν ἐς μέσας νύκτας πελάζει, τηνικαῦτα δέ ζέει ἀμβολάδην: παρέρχονταί τε μέσαι νύκτες καί ψύχεται μέχρι ἐς ἠῶ. ἐπίκλησιν δέ αὕτη ἡ κρήνη καλέεται ἡλίου. μετά δέ ἀμμωνίους, διά τῆς ὀφρύης τῆς ψάμμου δι' ἀλλέων δέκα ἡμερέων ὁδοῦ, κολωνός τε ἁλός ἐστι ὅμοιος τῷ ἀμμωνίῳ καί ὕδωρ, καί ἄνθρωποι περί αὐτόν οἰκέουσι: τῷ δέ χώρῳ τούτῳ οὔνομα αὔγιλά ἐστι: ἐς τοῦτον τόν χῶρον οἱ νασαμῶνες ὀπωριεῦντες τούς φοίνικας φοιτῶσι. ἀπό δέ αὐγίλων διά δέκα ἡμερέων ἀλλέων ὁδοῦ ἕτερος ἁλός κολωνός καί ὕδωρ καί φοίνικες καρποφόροι πολλοί, κατά περ καί ἐν τοῖσι ἑτέροισι: καί ἄνθρωποι οἰκέουσι ἐν αὐτῷ τοῖσι οὔνομα γαράμαντές ἐστι, ἔθνος μέγα ἰσχυρῶς, οἵ ἐπί τόν ἅλα γῆν ἐπιφορέοντες οὕτω σπείρουσι. συντομώτατον δ' ..... ἐστί ἐς τούς λωτοφάγους, ἐκ τῶν τριήκοντα ἡμερέων ἐς αὐτούς ὁδός ἐστι. ἐν τοῖσι καί οἱ ὀπισθονόμοι βόες γίνονται. ὀπισθονόμοι δέ διά τόδε εἰσί: τά κέρεα ἔχουσι κεκυφότα ἐς τό ἔμπροσθε: διά τοῦτο ὀπίσω ἀναχωρέοντες νέμονται: ἐς γάρ τό ἔμπροσθε οὐκ οἷοί τέ εἰσι προεμβαλλόντων ἐς τήν γῆν τῶν κερέων: ἄλλο δέ οὐδέν διαφέρουσι τῶν ἄλλων βοῶν ὅτι μή τοῦτο καί τό δέρμα ἐς παχύτητά τε καί τρῖψιν. οἱ γαράμαντες δή οὗτοι τούς τρωγλοδύτας αἰθίοπας θηρεύουσι τοῖσι τεθρίπποισι: οἱ γάρ τρωγλοδύται αἰθίοπες πόδας τάχιστοι ἀνθρώπων πάντων εἰσί τῶν ἡμεῖς πέρι λόγους ἀποφερομένους ἀκούομεν. σιτέονται δέ οἱ τρωγλοδύται ὄφις καί σαύρας καί τά τοιαῦτα τῶν ἑρπετῶν: γλῶσσαν δέ οὐδεμιῇ ἄλλῃ παρομοίην νενομίκασι, ἀλλά τετρίγασι κατά περ αἱ νυκτερίδες. ἀπό δέ γαραμάντων δι' ἀλλέων δέκα ἡμερέων ὁδοῦ ἄλλος ἁλός τε κολωνός καί ὕδωρ, καί ἄνθρωποι περί αὐτόν οἰκέουσι τοῖσι οὔνομά ἐστι ἀτάραντες, οἵ ἀνώνυμοί εἰσι μοῦνοι ἀνθρώπων τῶν ἡμεῖς ἴδμεν: ἁλέσι μέν γάρ σφί ἐστι ἀτάραντες οὔνομα, ἑνί δέ ἑκάστῳ αὐτῶν οὔνομα οὐδέν κεῖται. οὗτοι τῷ ἡλίῳ ὑπερβάλλοντι καταρῶνται καί πρός τούτοισι πάντα τά αἰσχρά λοιδορέονται, ὅτι σφέας καίων ἐπιτρίβει, αὐτούς τε τούς ἀνθρώπους καί τήν χώρην αὐτῶν. μετά δέ δι' ἀλλέων δέκα ἡμερέων ὁδοῦ ἄλλος κολωνός ἁλός καί ὕδωρ, καί ἄνθρωποι περί αὐτόν οἰκέουσι. ἔχεται δέ τοῦ ἁλός τούτου ὄρος τῷ οὔνομά ἐστι ἄτλας: ἔστι δέ στεινόν καί κυκλοτερές πάντῃ, ὑψηλόν δέ οὕτω δή τι λέγεται ὡς τάς κορυφάς αὐτοῦ οὐκ οἷά τε εἶναι ἰδέσθαι: οὐδέκοτε γάρ αὐτάς ἀπολείπειν νέφεα οὔτε θέρεος οὔτε χειμῶνος: τοῦτο τόν κίονα τοῦ οὐρανοῦ λέγουσι οἱ ἐπιχώριοι εἶναι. ἐπί τούτου τοῦ ὄρεος οἱ ἄνθρωποι οὗτοι ἐπώνυμοι ἐγένοντο: καλέονται γάρ [δή] ἄτλαντες. λέγονται δέ οὔτε ἔμψυχον οὐδέν σιτέεσθαι οὔτε ἐνύπνια ὁρᾶν. μέχρι μέν δή τῶν ἀτλάντων τούτων ἔχω τά οὐνόματα τῶν ἐν τῇ ὀφρύῃ κατοικημένων καταλέξαι, τό δ' ἀπό τούτων οὐκέτι. διήκει δ' ὦν ἡ ὀφρύη μέχρι ἡρακλέων στηλέων καί τό ἔξω τουτέων: ἔστι δέ ἁλός τε μέταλλον ἐν αὐτῇ διά δέκα ἡμερέων ὁδοῦ καί ἄνθρωποι οἰκέοντες. τά δέ οἰκία τούτοισι πᾶσι ἐκ τῶν ἁλίνων χόνδρων οἰκοδομέαται: ταῦτα γάρ ἤδη τῆς λιβύης ἄνομβρά ἐστι: οὐ γάρ ἄν ἐδυνέατο μένειν οἱ τοῖχοι ἐόντες ἅλινοι, εἰ ὗε. ὁ δέ ἅλς αὐτόθι καί λευκός καί πορφύρεος τό εἶδος ὀρύσσεται. ὑπέρ δέ τῆς ὀφρύης ταύτης, τό πρός νότου καί ἐς μεσόγαιαν τῆς λιβύης, ἔρημος καί ἄνυδρος καί ἄθηρος καί ἄνομβρος καί ἄξυλός ἐστι ἡ χώρη, καί ἰκμάδος ἐστί ἐν αὐτῇ οὐδέν. οὕτω μέν μέχρι τῆς τριτωνίδος λίμνης ἀπ' αἰγύπτου νομάδες εἰσί κρεοφάγοι τε καί γαλακτοπόται λίβυες, καί θηλέων τε βοῶν οὔτι γευόμενοι, δι' ὅ τι περ οὐδέ αἰγύπτιοι, καί ὗς οὐ τρέφοντες. βοῶν μέν νυν θηλέων οὐδ' αἱ κυρηναίων γυναῖκες δικαιοῦσι πατέεσθαι διά τήν ἐν αἰγύπτῳ ἶσιν, ἀλλά καί νηστηίας αὐτῇ καί ὁρτάς ἐπιτελέουσι. αἱ δέ τῶν βαρκαίων γυναῖκες οὐδέ ὑῶν πρός τῇσι βουσί γεύονται. ταῦτα μέν δή οὕτω ἔχει. τό δέ πρός ἑσπέρης τῆς τριτωνίδος λίμνης οὐκέτι νομάδες εἰσί λίβυες, οὐδέ νόμοισι τοῖσι αὐτοῖσι χρεώμενοι, οὐδέ κατά τά παιδία ποιεῦντες οἷόν τι καί οἱ νομάδες ἐώθασι ποιέειν. οἱ γάρ δή τῶν λιβύων νομάδες, εἰ μέν πάντες οὐκ ἔχω ἀτρεκέως τοῦτο εἰπεῖν, ποιεῦσι δέ αὐτῶν συχνοί τοιάδε: τῶν παιδίων τῶν σφετέρων, ἐπεάν τετραέτεα γένηται, οἰσύπῃ προβάτων καίουσι τάς ἐν τῇσι κορυφῇσι φλέβας, μετεξέτεροι δέ αὐτῶν τάς ἐν τοῖσι κροτάφοισι, τοῦδε εἵνεκα ὡς μή σφεας ἐς τόν πάντα χρόνον καταρρέον φλέγμα ἐκ τῆς κεφαλῆς δηλέηται: καί διά τοῦτο σφέας λέγουσι εἶναι ὑγιηροτάτους. εἰσί γάρ ὡς ἀληθέως οἱ λίβυες ἀνθρώπων πάντων ὑγιηρότατοι τῶν ἡμεῖς ἴδμεν: εἰ μέν διά τοῦτο, οὐκ ἔχω ἀτρεκέως εἰπεῖν, ὑγιηρότατοι δ' ὦν εἰσί. ἤν δέ καίουσι τά παιδία σπασμός ἐπιγένηται, ἐξεύρηταί σφι ἄκος: τράγου γάρ οὖρον ἐπισπείσαντες ῥύονταί σφεα. λέγω δέ τά λέγουσι αὐτοί λίβυες. θυσίαι δέ τοῖσι νομάσι εἰσί αἵδε. ἐπεάν τοῦ ὠτός ἀπάρξωνται τοῦ κτήνεος, ῥιπτέουσι ὑπέρ τόν ὦμον, τοῦτο δέ ποιήσαντες ἀποστρέφουσι τόν αὐχένα αὐτοῦ. θύουσι δέ ἡλίῳ καί σελήνῃ μούνοισι: τούτοισι μέν νυν πάντες λίβυες θύουσι, ἀτάρ οἱ περί τήν τριτωνίδα λίμνην νέμοντες τῇ ἀθηναίῃ μάλιστα, μετά δέ τῷ τρίτωνι καί τῷ ποσειδέωνι. τήν δέ ἄρα ἐσθῆτα καί τάς αἰγίδας τῶν ἀγαλμάτων τῆς ἀθηναίης ἐκ τῶν λιβυσσέων ἐποιήσαντο οἱ ἕλληνες: πλήν γάρ ἤ ὅτι σκυτίνη ἡ ἐσθής τῶν λιβυσσέων ἐστί καί οἱ θύσανοι οἱ ἐκ τῶν αἰγίδων αὐτῇσι οὐκ ὄφιές εἰσι ἀλλά ἱμάντινοι, τά δέ ἄλλα πάντα κατά τὠυτό ἔσταλται. καί δή καί τό οὔνομα κατηγορέει ὅτι ἐκ λιβύης ἥκει ἡ στολή τῶν παλλαδίων: αἰγέας γάρ περιβάλλονται ψιλάς περί τήν ἐσθῆτα θυσανωτάς αἱ λίβυσσαι, κεχριμένας ἐρευθεδάνῳ, ἐκ δέ τῶν αἰγέων τουτέων αἰγίδας οἱ ἕλληνες μετωνόμασαν. δοκέει δ' ἔμοιγε καί ἡ ὀλολυγή ἐπί ἱροῖσι ἐνθαῦτα πρῶτον γενέσθαι: κάρτα γάρ ταύτῃ χρέωνται αἱ λίβυσσαι καί χρέωνται καλῶς. καί τέσσερας ἵππους συζευγνύναι παρά λιβύων οἱ ἕλληνες μεμαθήκασι. θάπτουσι δέ τούς ἀποθνῄσκοντας οἱ νομάδες κατά περ οἱ ἕλληνες, πλήν νασαμώνων: οὗτοι δέ κατημένους θάπτουσι, φυλάσσοντες, ἐπεάν ἀπίῃ τήν ψυχήν, ὅκως μιν κατίσουσι μηδέ ὕπτιος ἀποθανέεται. οἰκήματα δέ σύμπηκτα ἐξ ἀνθερίκων ἐνειρμένων περί σχοίνους ἐστί, καί ταῦτα περιφορητά. νόμοισι μέν τοιούτοισι οὗτοι χρέωνται. τό δέ πρός ἑσπέρης τοῦ τρίτωνος ποταμοῦ αὐσέων ἔχονται ἀροτῆρες ἤδη λίβυες καί οἰκίας νομίζοντες ἐκτῆσθαι, τοῖσι οὔνομα κεῖται μάξυες, οἵ τά ἐπί δεξιά τῶν κεφαλέων κομῶσι, τά δ' ἐπ' ἀριστερά κείρουσι, τό δέ σῶμα χρίονται μίλτῳ. φασί δέ οὗτοι εἶναι τῶν ἐκ τροίης ἀνδρῶν. ἡ δέ χώρη αὕτη τε καί ἡ λοιπή τῆς λιβύης ἡ πρός ἑσπέρην πολλῷ θηριωδεστέρη τε καί δασυτέρη ἐστί τῆς τῶν νομάδων χώρης: ἡ μέν γάρ δή πρός τήν ἠῶ τῆς λιβύης, τήν οἱ νομάδες νέμουσι, ἐστί ταπεινή τε καί ψαμμώδης μέχρι τοῦ τρίτωνος ποταμοῦ, ἡ δέ ἀπό τούτου τό πρός ἑσπέρης, ἡ τῶν ἀροτήρων, ὀρεινή τε κάρτα καί δασέα καί θηριώδης. καί γάρ οἱ ὄφιες οἱ ὑπερμεγάθεες καί οἱ λέοντες κατά τούτους εἰσί καί οἱ ἐλέφαντές τε καί ἄρκτοι καί ἀσπίδες τε καί ὄνοι οἱ τά κέρεα ἔχοντες καί οἱ κυνοκέφαλοι καί οἱ ἀκέφαλοι οἱ ἐν τοῖσι στήθεσι τούς ὀφθαλμούς ἔχοντες, ὡς δή λέγονταί γε ὑπό λιβύων, καί οἱ ἄγριοι ἄνδρες καί γυναῖκες ἄγριαι καί ἄλλα πλήθεϊ πολλά θηρία κατάψευστα. κατά τούς νομάδας δέ ἐστι τούτων οὐδέν, ἀλλ' ἄλλα τοιάδε, πύγαργοι καί ζορκάδες καί βουβάλιες καί ὄνοι, οὐκ οἱ τά κέρεα ἔχοντες ἀλλ' ἄλλοι ἄποτοι (οὐ γάρ δή πίνουσι), καί ὄρυ<γ>ες, τῶν τά κέρεα τοῖσι φοίνιξι οἱ πήχεες ποιεῦνται (μέγαθος δέ τό θηρίον τοῦτο κατά βοῦν ἐστι), καί βασσάρια καί ὕαιναι καί ὕστριχες καί κριοί ἄγριοι καί δίκτυες καί θῶες καί πάνθηρες καί βόρυες, καί κροκόδειλοι ὅσον τε τριπήχεες χερσαῖοι, τῇσι σαύρῃσι ἐμφερέστατοι, καί στρουθοί κατάγαιοι καί ὄφιες μικροί, κέρας ἕν ἕκαστος ἔχοντες. ταῦτά τε δή αὐτόθι ἐστί θηρία καί τά περ τῇ ἄλλῃ, πλήν ἐλάφου τε καί ὑός ἀγρίου: ἔλαφος δέ καί ὗς ἄγριος ἐν λιβύῃ πάμπαν οὐκ ἔστι. μυῶν δέ γένεα τριξά αὐτόθι ἐστί: οἱ μέν δίποδες καλέονται, οἱ δέ ζεγέριες (τό δέ οὔνομα τοῦτο ἐστί μέν λιβυστικόν, δύναται δέ κατ' ἑλλάδα γλῶσσαν βουνοί), οἱ δέ ἐχινέες. εἰσί δέ καί γαλαῖ ἐν τῷ σιλφίῳ γινόμεναι, τῇσι ταρτησσίῃσι ὁμοιόταται. τοσαῦτα μέν νυν θηρία ἡ τῶν νομάδων λιβύων γῆ ἔχει, ὅσον ἡμεῖς ἱστορέοντες ἐπί μακρότατον οἷοί τε ἐγενόμεθα ἐξικέσθαι. μαξύων δέ λιβύων ζαύηκες ἔχονται, τοῖσι αἱ γυναῖκες ἡνιοχέουσι τά ἅρματα ἐς τόν πόλεμον. τούτων δέ γύζαντες ἔχονται, ἐν τοῖσι μέλι πολλόν μέν μέλισσαι κατεργάζονται, πολλῷ δ' ἔτι πλέον λέγεται δημιοργούς ἄνδρας ποιέειν. μιλτοῦνται δ' ὦν πάντες οὗτοι καί πιθηκοφαγέουσι: οἱ δέ σφι ἄφθονοι ὅσοι ἐν τοῖσι ὄρεσι γίνονται. κατά τούτους δέ λέγουσι καρχηδόνιοι κεῖσθαι νῆσον τῇ οὔνομα εἶναι κύραυιν, μῆκος μέν διηκοσίων σταδίων, πλάτος δέ στεινήν, διαβατόν ἐκ τῆς ἠπείρου, ἐλαιέων τε μεστήν καί ἀμπέλων: λίμνην δέ ἐν αὐτῇ εἶναι, ἐκ τῆς αἱ παρθένοι τῶν ἐπιχωρίων πτεροῖσι ὀρνίθων κεχριμένοισι πίσσῃ ἐκ τῆς ἰλύος ψῆγμα ἀναφέρουσι χρυσοῦ. ταῦτα εἰ μέν ἔστι ἀληθέως οὐκ οἶδα, τά δέ λέγεται γράφω. εἴη δ' ἄν πᾶν, ὅκου καί ἐν ζακύνθῳ ἐκ λίμνης καί ὕδατος πίσσαν ἀναφερομένην αὐτός ἐγώ ὥρων. εἰσί μέν καί πλέονες αἱ λίμναι αὐτόθι, ἡ δ' ὦν μεγίστη αὐτέων ἑβδομήκοντα ποδῶν πάντῃ, βάθος δέ διόργυιός ἐστι: ἐς ταύτην κοντόν κατιεῖσι ἐπ' ἄκρῳ μυρσίνην προσδήσαντες, καί ἔπειτα ἀναφέρουσι τῇ μυρσίνῃ πίσσαν, ὀδμήν μέν ἔχουσαν ἀσφάλτου, τά δ' ἄλλα τῆς πιερικῆς πίσσης ἀμείνω: ἐσχέουσι δέ ἐς λάκκον ὀρωρυγμένον ἀγχοῦ τῆς λίμνης: ἐπεάν δέ ἀθροίσωσι συχνήν, οὕτω ἐς τούς ἀμφορέας ἐκ τοῦ λάκκου καταχέουσι. ὅ τι δ' ἄν ἐσπέσῃ ἐς τήν λίμνην, ὑπό γῆν ἰόν ἀναφαίνεται ἐν τῇ θαλάσσῃ: ἡ δέ ἀπέχει ὡς τέσσερα στάδια ἀπό τῆς λίμνης. οὕτω ὦν καί τά ἀπό τῆς νήσου τῆς ἐπί λιβύῃ κειμένης οἰκότα ἐστί ἀληθείῃ. λέγουσι δέ καί τάδε καρχηδόνιοι, εἶναι τῆς λιβύης χῶρόν τε καί ἀνθρώπους ἔξω ἡρακλέων στηλέων κατοικημένους, ἐς τούς ἐπεάν ἀπίκωνται καί ἐξέλωνται τά φορτία, θέντες αὐτά ἐπεξῆς παρά τήν κυματωγήν, ἐσβάντες ἐς τά πλοῖα τύφειν καπνόν: τούς δ' ἐπιχωρίους ἰδομένους τόν καπνόν ἰέναι ἐπί τήν θάλασσαν καί ἔπειτα ἀντί τῶν φορτίων χρυσόν τιθέναι καί ἐξαναχωρέειν πρόσω ἀπό τῶν φορτίων: τούς δέ καρχηδονίους ἐκβάντας σκέπτεσθαι, καί ἤν μέν φαίνηταί σφι ἄξιος ὁ χρυσός τῶν φορτίων, ἀνελόμενοι ἀπαλλάσσονται, ἤν δέ μή ἄξιος, ἐσβάντες ὀπίσω ἐς τά πλοῖα κατέαται, οἱ δέ προσελθόντες ἄλλον πρός ὦν ἔθηκαν χρυσόν, ἐς οὗ ἄν πείθωσι. ἀδικέειν δέ οὐδετέρους: οὔτε γάρ αὐτούς τοῦ χρυσοῦ ἅπτεσθαι πρίν ἄν σφι ἀπισωθῇ τῇ ἀξίῃ τῶν φορτίων, οὔτ' ἐκείνους τῶν φορτίων ἅπτεσθαι πρότερον ἤ αὐτοί τό χρυσίον λάβωσι. οὗτοι μέν εἰσι τούς ἡμεῖς ἔχομεν λιβύων ὀνομάσαι: καί τούτων οἱ πολλοί βασιλέος τοῦ μήδων οὔτε τι νῦν οὔτε τότε ἐφρόντιζον οὐδέν. τοσόνδε δέ ἔτι ἔχω εἰπεῖν περί τῆς χώρης ταύτης, ὅτι τέσσερα ἔθνεα νέμεται αὐτήν καί οὐ πλέω τούτων, ὅσον ἡμεῖς ἴδμεν, καί τά μέν δύο αὐτόχθονα τῶν ἐθνέων, τά δέ δύο οὔ, λίβυες μέν καί αἰθίοπες αὐτόχθονες, οἱ μέν τά πρός βορέω, οἱ δέ τά πρός νότου τῆς λιβύης οἰκέοντες, φοίνικες δέ καί ἕλληνες ἐπήλυδες. δοκέει δέ μοι οὐδ' ἀρετήν εἶναί τις ἡ λιβύη σπουδαίη ὥστε ἤ ἀσίῃ ἤ εὐρώπῃ παραβληθῆναι, πλήν κίνυπος μούνης: τό γάρ δή αὐτό οὔνομα ἡ γῆ τῷ ποταμῷ ἔχει. αὕτη δέ ὁμοίη τῇ ἀρίστῃ γέων δήμητρος καρπόν ἐκφέρειν οὐδέ ἔοικε οὐδέν τῇ ἄλλῃ λιβύῃ: μελάγγαιός τε γάρ ἐστι καί ἔπυδρος πίδαξι, καί οὔτε αὐχμοῦ φροντίζουσα οὐδέν οὔτε ὄμβρον πλέω πιοῦσα δεδήληται: ὕεται γάρ δή ταῦτα τῆς λιβύης. τῶν δέ ἐκφορίων τοῦ καρποῦ ταὐτά μέτρα τῇ βαβυλωνίῃ γῇ κατίσταται. ἀγαθή δέ γῆ καί τήν εὐεσπερῖται νέμονται: ἐπ' ἑκατοστά γάρ, ἐπεάν αὐτή ἑωυτῆς ἄριστα ἐνείκῃ, ἐκφέρει, ἡ δέ ἐν τῇ κίνυπι ἐπί τριηκόσια. ἔχει δέ καί ἡ κυρηναίη χώρη, ἐοῦσα ὑψηλοτάτη ταύτης τῆς λιβύης τήν οἱ νομάδες νέμονται, τρεῖς ὥρας ἐν ἑωυτῇ ἀξίας θώματος. πρῶτα μέν γάρ τά παραθαλάσσια [τῶν καρπῶν] ὀργᾷ ἀμᾶσθαί τε καί τρυγᾶσθαι: τούτων τε δή συγκεκομισμένων τά ὑπέρ τῶν θαλασσιδίων χώρων τά μέσα ὀργᾷ συγκομίζεσθαι, τά βουνούς καλέουσι: συγκεκόμισταί τε οὗτος ὁ μέσος καρπός καί ὁ ἐν τῇ κατυπερτάτῃ τῆς γῆς πεπαίνεταί τε καί ὀργᾷ, ὥστε ἐκπέποταί τε καί καταβέβρωται ὁ πρῶτος καρπός καί ὁ τελευταῖος συμπαρα γίνεται. οὕτω ἐπ' ὀκτώ μῆνας κυρηναίοισι ὀπώρη ἐπέχει. ταῦτα μέν νυν ἐπί τοσοῦτο εἰρήσθω. οἱ δέ φερετίμης τιμωροί πέρσαι, ἐπείτε ἐκ τῆς αἰγύπτου σταλέντες ὑπό ἀρυάνδεω ἀπίκατο ἐς τήν βάρκην, ἐπολιόρκεον τήν πόλιν ἐπαγγελλόμενοι ἐκδιδόναι τούς αἰτίους τοῦ φόνου τοῦ ἀρκεσίλεω: τῶν δέ πᾶν γάρ ἦν τό πλῆθος μεταίτιον, οὐκ ἐδέκοντο τούς λόγους. ἐνθαῦτα δή ἐπολιόρκεον τήν βάρκην ἐπί μῆνας ἐννέα, ὀρύσσοντές τε ὀρύγματα ὑπόγαια φέροντα ἐς τό τεῖχος καί προσβολάς καρτεράς ποιεύμενοι. τά μέν νυν ὀρύγματα ἀνήρ χαλκεύς ἀνεῦρε ἐπιχάλκῳ ἀσπίδι, ὧδε ἐπιφρασθείς: περιφέρων αὐτήν ἐντός τοῦ τείχεος προσῖσχε πρός τό δάπεδον τῆς πόλιος: τά μέν δή ἄλλα ἔσκε κωφά πρός τά προσῖσχε, κατά δέ τά ὀρυσσόμενα ἠχέεσκε ὁ χαλκός τῆς ἀσπίδος: ἀντορύσσοντες δ' ἄν ταύτῃ οἱ βαρκαῖοι ἔκτεινον τῶν περσέων τούς γεωρυχέοντας. τοῦτο μέν δή οὕτω ἐξευρέθη, τάς δέ προσβολάς ἀπεκρούοντο οἱ βαρκαῖοι. χρόνον δέ δή πολλόν τριβομένων καί πιπτόντων ἀμφοτέρων πολλῶν καί οὐκ ἧσσον τῶν περσέων, ἄμασις ὁ στρατηγός τοῦ πεζοῦ μηχανᾶται τοιάδε: μαθών τούς βαρκαίους ὡς κατά μέν τό ἰσχυρόν οὐκ αἱρετοί εἶεν, δόλῳ δέ αἱρετοί, ποιέει τοιάδε. νυκτός τάφρον ὀρύξας εὐρέαν ἐπέτεινε ξύλα ἀσθενέα ὑπέρ αὐτῆς, κατύπερθε δέ ἐπιπολῆς τῶν ξύλων χοῦν γῆς ἐπεφόρησε, ποιέων τῇ ἄλλῃ γῇ ἰσόπεδον. ἅμα ἡμέρῃ δέ ἐς λόγους προεκαλέετο τούς βαρκαίους: οἱ δέ ἀσπαστῶς ὑπήκουσαν, ἐς ὅ σφι ἕαδε ὁμολογίῃ χρήσασθαι. τήν δέ ὁμολογίην ἐποιεῦντο τοιήνδε τινά, ἐπί τῆς κρυπτῆς τάφρου τάμνοντες ὅρκια, ἔστ' ἄν ἡ γῆ αὕτη οὕτω ἔχῃ μένειν τό ὅρκιον κατά χώρην, καί βαρκαίους τε ὑποτελέειν φάναι ἀξίην βασιλέϊ καί πέρσας μηδέν ἄλλο νεοχμοῦν κατά βαρκαίους. μετά δέ τό ὅρκιον βαρκαῖοι μέν πιστεύσαντες τούτοισι αὐτοί τε ἐξήισαν ἐκ τοῦ ἄστεος καί τῶν πολεμίων ἔων παριέναι ἐς τό τεῖχος τόν βουλόμενον, τάς πάσας πύλας ἀνοίξαντες. οἱ δέ πέρσαι καταρρήξαντες τήν κρυπτήν γέφυραν ἔθεον ἔσω ἐς τό τεῖχος. κατέρρηξαν δέ τοῦδε εἵνεκα τήν ἐποίησαν γέφυραν, ἵνα ἐμπεδορκέοιεν, ταμόντες τοῖσι βαρκαίοισι χρόνον μένειν αἰεί τό ὅρκιον ὅσον ἄν ἡ γῆ μένῃ κατά [τά] τότε εἶχε: καταρρήξασι δέ οὐκέτι ἔμενε τό ὅρκιον κατά χώρην. τούς μέν νυν αἰτιωτάτους τῶν βαρκαίων ἡ φερετίμη, ἐπείτε οἱ ἐκ τῶν περσέων παρεδόθησαν, ἀνεσκολόπισε κύκλῳ τοῦ τείχεος, τῶν δέ σφι γυναικῶν τούς μαζούς ἀποταμοῦσα περιέστιξε καί τούτοισι τό τεῖχος. τούς δέ λοιπούς τῶν βαρκαίων ληίην ἐκέλευσε θέσθαι τούς πέρσας, πλήν ὅσοι αὐτῶν ἦσαν βαττιάδαι τε καί τοῦ φόνου οὐ μεταίτιοι: τούτοισι δέ τήν πόλιν ἐπέτρεψε ἡ φερετίμη. τούς ὦν δή λοιπούς τῶν βαρκαίων οἱ πέρσαι ἀνδραποδισάμενοι ἀπήισαν ὀπίσω: καί ἐπείτε ἐπί τῇ κυρηναίων πόλι ἐπέστησαν, οἱ κυρηναῖοι λόγιόν τι ἀποσιούμενοι διεξῆκαν αὐτούς διά τοῦ ἄστεος. διεξιούσης δέ τῆς στρατιῆς βάδρης μέν ὁ τοῦ ναυτικοῦ στρατοῦ στρατηγός ἐκέλευε αἱρέειν τήν πόλιν, ἄμασις δέ ὁ τοῦ πεζοῦ οὐκ ἔα: ἐπί βάρκην γάρ ἀποσταλῆναι μούνην ἑλληνίδα πόλιν, ἐς ὅ διεξελθοῦσι καί ἱζομένοισι ἐπί διός λυκαίου ὄχθον μετεμέλησέ σφι οὐ σχοῦσι τήν κυρήνην. καί ἐπειρῶντο τό δεύτερον παριέναι ἐς αὐτήν, οἱ δέ κυρηναῖοι οὐ περιώρων. τοῖσι δέ πέρσῃσι οὐδενός μαχομένου φόβος ἐνέπεσε, ἀποδραμόντες δέ ὅσον τε ἑξήκοντα στάδια ἵζοντο. ἱδρυθέντι δέ τῷ στρατοπέδῳ ταύτῃ ἦλθε παρά ἀρυάνδεω ἄγγελος ἀποκαλέων αὐτούς. οἱ δέ πέρσαι κυρηναίων δεηθέντες ἐπόδιά σφι δοῦναι ἔτυχον, λαβόντες δέ ταῦτα ἀπαλλάσσοντο ἐς τήν αἴγυπτον. παραλαβόντες δέ τό ἐνθεῦτεν αὐτούς λίβυες τῆς τε ἐσθῆτος εἵνεκα καί τῆς σκευῆς τούς ὑπολειπομένους αὐτῶν καί ἐπελκομένους ἐφόνευον, ἐς ὅ ἐς τήν αἴγυπτον ἀπίκοντο. οὗτος ὁ περσέων στρατός τῆς λιβύης ἑκαστάτω ἐς εὐεσπερίδας ἦλθε. τούς δέ ἠνδραποδίσαντο τῶν βαρκαίων, τούτους δέ ἐκ τῆς αἰγύπτου ἀνασπάστους ἐποίησαν παρά βασιλέα: βασιλεύς δέ σφι δαρεῖος ἔδωκε τῆς βακτρίης χώρης κώμην ἐγκατοικῆσαι: οἱ δέ τῇ κώμῃ ταύτῃ οὔνομα ἔθεντο βάρκην, ἥ περ ἔτι καί ἐς ἐμέ ἦν οἰκεομένη ἐν γῇ τῇ βακτρίῃ. οὐ μέν οὐδέ ἡ φερετίμη εὖ τήν ζόην κατέπλεξε. ὡς γάρ δή τάχιστα ἐκ τῆς λιβύης τεισαμένη τούς βαρκαίους ἀπενόστησε ἐς τήν αἴγυπτον, ἀπέθανε κακῶς: ζώουσα γάρ εὐλέων ἐξέζεσε, ὡς ἄρα ἀνθρώποισι αἱ λίην ἰσχυραί τιμωρίαι πρός θεῶν ἐπίφθονοι γίνονται. ἡ μέν δή φερετίμης τῆς βάττου τοιαύτη τε καί τοσαύτη τιμωρίη ἐγένετο ἐς βαρκαίους. {τερψιχορη} οἱ δέ ἐν τῇ εὐρώπῃ τῶν περσέων καταλειφθέντες ὑπό δαρείου, τῶν ὁ μεγάβαζος ἦρχε, πρώτους μέν περινθίους ἑλλησποντίων οὐ βουλομένους ὑπηκόους εἶναι δαρείου κατεστρέψαντο, περιεφθέντας πρότερον καί ὑπό παιόνων τρηχέως. οἱ γάρ ὦν ἀπό στρυμόνος παίονες, χρήσαντος τοῦ θεοῦ στρατεύεσθαι ἐπί περινθίους καί, ἤν μέν ἀντικατιζόμενοι ἐπικαλέσωνταί σφεας οἱ περίνθιοι ὀνομαστί βώσαντες, τούς δέ ἐπιχειρέειν, ἤν δέ μή ἐπιβώσωνται, μή ἐπιχειρέειν, ἐποίευν οἱ παίονες ταῦτα. ἀντικατιζομένων δέ τῶν περινθίων ἐν τῷ προαστείῳ, ἐνθαῦτα μουνομαχίη τριφασίη ἐκ προκλήσιός σφι ἐγένετο: καί γάρ ἄνδρα ἀνδρί καί ἵππον ἵππῳ συνέβαλον καί κύνα κυνί. νικώντων δέ τά δύο τῶν περινθίων, ὡς ἐπαιώνιζον κεχαρηκότες, συνεβάλοντο οἱ παίονες τό χρηστήριον αὐτό τοῦτο εἶναι καί εἶπάν κου παρά σφίσι αὐτοῖσι: »νῦν ἄν εἴη ὁ χρησμός ἐπιτελεόμενος ἡμῖν, νῦν ἡμέτερον τό ἔργον.« οὕτω τοῖσι περινθίοισι παιωνίσασι ἐπιχειρέουσι οἱ παίονες καί πολλόν τε ἐκράτησαν καί ἔλιπόν σφεων ὀλίγους. τά μέν δή ἀπό παιόνων πρότερον γενόμενα ὧδε ἐγένετο. τότε δέ ἀνδρῶν ἀγαθῶν περί τῆς ἐλευθερίης γινομένων τῶν περινθίων οἱ πέρσαι τε καί ὁ μεγάβαζος ἐπεκράτησαν πλήθεϊ. ὡς δέ ἐχειρώθη ἡ πέρινθος, ἤλαυνε τόν στρατόν ὁ μεγάβαζος διά τῆς θρηίκης, πᾶσαν πόλιν καί πᾶν ἔθνος τῶν ταύτῃ οἰκημένων ἡμερούμενος βασιλέϊ: ταῦτα γάρ οἱ ἐνετέταλτο ἐκ δαρείου, θρηίκην καταστρέφεσθαι. θρηίκων δέ ἔθνος μέγιστόν ἐστι μετά γε ἰνδούς πάντων ἀνθρώπων: εἰ δέ ὑπ' ἑνός ἄρχοιτο ἤ φρονέοι κατά τὠυτό, ἄμαχόν τ' ἄν εἴη καί πολλῷ κράτιστον πάντων ἐθνέων κατά γνώμην τήν ἐμήν: ἀλλά γάρ τοῦτο ἄπορόν σφι καί ἀμήχανον μή κοτε ἐγγένηται: εἰσί δή κατά τοῦτο ἀσθενέες. οὐνόματα δ' ἔχουσι πολλά κατά χώρας ἕκαστοι, νόμοισι δέ οὗτοι παραπλησίοισι πάντες χρέωνται κατά πάντα, πλήν γετέων καί τραυσῶν καί τῶν κατύπερθε κρηστωναίων οἰκεόντων. τούτων δέ τά μέν γέται οἱ ἀθανατίζοντες ποιεῦσι εἴρηταί μοι. τραυσοί δέ τά μέν ἄλλα πάντα κατά ταὐτά τοῖσι ἄλλοισι θρήιξι ἐπιτελέουσι, κατά δέ τόν γινόμενον σφίσι καί ἀπογινόμενον ποιεῦσι τοιάδε: τόν μέν γενόμενον περιιζόμενοι οἱ προσήκοντες ὀλοφύρονται, ὅσα μιν δεῖ ἐπείτε ἐγένετο ἀναπλῆσαι κακά, ἀνηγεόμενοι τά ἀνθρωπήια πάντα πάθεα, τόν δ' ἀπογενόμενον παίζοντές τε καί ἡδόμενοι γῇ κρύπτουσι, ἐπιλέγοντες ὅσων κακῶν ἐξαπαλλαχθείς ἐστι ἐν πάσῃ εὐδαιμονίῃ. οἱ δέ κατύπερθε κρηστωναίων ποιεῦσι τοιάδε. ἔχει γυναῖκας ἕκαστος πολλάς: ἐπεάν ὦν τις αὐτῶν ἀποθάνῃ, κρίσις γίνεται μεγάλη τῶν γυναικῶν καί φίλων σπουδαί ἰσχυραί περί τοῦδε, ἥτις αὐτέων ἐφιλέετο μάλιστα ὑπό τοῦ ἀνδρός: ἥ δ' ἄν κριθῇ καί τιμηθῇ, ἐγκωμιασθεῖσα ὑπό τε ἀνδρῶν καί γυναικῶν σφάζεται ἐς τόν τάφον ὑπό τοῦ οἰκηιοτάτου ἑωυτῆς, σφαχθεῖσα δέ συνθάπτεται τῷ ἀνδρί: αἱ δέ ἄλλαι συμφορήν μεγάλην ποιεῦνται: ὄνειδος γάρ σφι τοῦτο μέγιστον γίνεται. τῶν δέ δή ἄλλων θρηίκων ἐστί ὅδε νόμος: πωλέουσι τά τέκνα ἐπ' ἐξαγωγῇ. τάς δέ παρθένους οὐ φυλάσσουσι, ἀλλ' ἐῶσι τοῖσι αὐταί βούλονται ἀνδράσι μίσγεσθαι, τάς δέ γυναῖκας ἰσχυρῶς φυλάσσουσι: καί ὠνέονται τάς γυναῖκας παρά τῶν γονέων χρημάτων μεγάλων. καί τό μέν ἐστίχθαι εὐγενές κέκριται, τό δέ ἄστικτον ἀγεννές: ἀργόν εἶναι κάλλιστον, γῆς δέ ἐργάτην ἀτιμότατον: τό ζώειν ἀπό πολέμου καί ληιστύος κάλλιστον. οὗτοι μέν σφεων οἱ ἐπιφανέστατοι νόμοι εἰσί. θεούς δέ σέβονται μούνους τούσδε, ἄρεα καί διόνυσον καί ἄρτεμιν: οἱ δέ βασιλέες αὐτῶν, πάρεξ τῶν ἄλλων πολιητέων, σέβονται ἑρμέην μάλιστα θεῶν καί ὀμνύουσι μοῦνον τοῦτον καί λέγουσι γεγονέναι ἀπό ἑρμέω ἑωυτούς. ταφαί δέ τοῖσι εὐδαίμοσι αὐτῶν εἰσί αἵδε: τρεῖς μέν ἡμέρας προτιθεῖσι τόν νεκρόν καί παντοῖα σφάξαντες ἱρήια εὐωχέονται, προκλαύσαντες πρῶτον: ἔπειτα δέ θάπτουσι κατακαύσαντες ἤ ἄλλως γῇ κρύψαντες, χῶμα δέ χέαντες ἀγῶνα τιθεῖσι παντοῖον, ἐν τῷ τά μέγιστα ἄεθλα τίθεται κατά λόγον μουνομαχίης. ταφαί μέν δή θρηίκων εἰσί αὗται. τό δέ πρός βορέω ἔτι τῆς χώρης ταύτης οὐδείς ἔχει φράσαι τό ἀτρεκές, οἵτινές εἰσι ἄνθρωποι οἰκέοντες αὐτήν, ἀλλά τά πέρην ἤδη τοῦ ἴστρου ἔρημος χώρη φαίνεται ἐοῦσα καί ἄπειρος. μούνους δέ δύναμαι πυθέσθαι οἰκέοντας πέρην τοῦ ἴστρου ἀνθρώπους τοῖσι οὔνομα εἶναι σιγύννας, ἐσθῆτι δέ χρεωμένους μηδικῇ. τούς δέ ἵππους αὐτῶν εἶναι λασίους ἅπαν τό σῶμα καί ἐπί πέντε δακτύλους τό βάθος τῶν τριχῶν, σμικρούς δέ καί σιμούς καί ἀδυνάτους ἄνδρας φέρειν, ζευγνυμένους δέ ὑπ' ἅρματα εἶναι ὀξυτάτους: ἁρματηλατέειν δέ πρός ταῦτα τούς ἐπιχωρίους. κατήκειν δέ τούτων τούς οὔρους ἀγχοῦ ἐνετῶν τῶν ἐν τῷ ἀδρίῃ. εἶναι δέ μήδων σφέας ἀποίκους λέγουσι: ὅκως δέ οὗτοι μήδων ἄποικοι γεγόνασι, ἐγώ μέν οὐκ ἔχω ἐπιφράσασθαι, γένοιτο δ' ἄν πᾶν ἐν τῷ μακρῷ χρόνῳ. σιγύννας δ' ὦν καλέουσι λίγυες οἱ ἄνω ὑπέρ μασσαλίης οἰκέοντες τούς καπήλους, κύπριοι δέ τά δόρατα. ὡς δέ θρήικες λέγουσι, μέλισσαι κατέχουσι τά πέρην τοῦ ἴστρου, καί ὑπό τουτέων οὐκ εἶναι διελθεῖν τό προσωτέρω. ἐμοί μέν νυν ταῦτα λέγοντες δοκέουσι λέγειν οὐκ οἰκότα: τά γάρ ζῷα ταῦτα φαίνεται εἶναι δύσριγα: ἀλλά μοι τά ὑπό τήν ἄρκτον ἀοίκητα δοκέει εἶναι διά τά ψύχεα. ταῦτα μέν νυν τῆς χώρης ταύτης πέρι λέγεται, τά παραθαλάσσια δ' ὦν αὐτῆς μεγάβαζος περσέων κατήκοα ἐποίεε. δαρεῖος δέ ὡς διαβάς τάχιστα τόν ἑλλήσποντον ἀπίκετο ἐς σάρδις, ἐμνήσθη τῆς ἐξ ἱστιαίου τε τοῦ μιλησίου εὐεργεσίης καί τῆς παραινέσιος τοῦ μυτιληναίου κώεω, μεταπεμψάμενος δέ σφεας ἐς σάρδις ἐδίδου αὐτοῖσι αἵρεσιν. ὁ μέν δή ἱστιαῖος, ἅτε τυραννεύων τῆς μιλήτου, τυραννίδος μέν οὐδεμιῆς προσεχρήιζε, αἰτέει δέ μύρκινον τήν ἠδωνῶν, βουλόμενος ἐν αὐτῇ πόλιν κτίσαι. οὗτος μέν δή ταύτην αἱρέεται, ὁ δέ κώης, οἷά τε οὐ τύραννος δημότης τε ἐών, αἰτέει μυτιλήνης τυραννεῦσαι. τελεωθέντων δέ ἀμφοτέροισι οὗτοι μέν κατά εἵλοντο ἐτράποντο, δαρεῖον δέ συνήνεικε πρῆγμα τοιόνδε ἰδόμενον ἐπιθυμῆσαι ἐντείλασθαι μεγαβάζῳ παίονας ἑλόντα ἀνασπάστους ποιῆσαι ἐκ τῆς εὐρώπης ἐς τήν ἀσίην. ἦν πίγρης καί μαντύης ἄνδρες παίονες, οἵ ἐπείτε δαρεῖος διέβη ἐς τήν ἀσίην, αὐτοί ἐθέλοντες παιόνων τυραννεύειν ἀπικνέονται ἐς σάρδις, ἅμα ἀγόμενοι ἀδελφεήν μεγάλην τε καί εὐειδέα. φυλάξαντες δέ δαρεῖον προκατιζόμενον ἐς τό προάστειον τό τῶν λυδῶν ἐποίησαν τοιόνδε: σκευάσαντες τήν ἀδελφεήν ὡς εἶχον ἄριστα ἐπ' ὕδωρ ἔπεμπον ἄγγος ἐπί τῇ κεφαλῇ ἔχουσαν καί ἐκ τοῦ βραχίονος ἵππον ἐπέλκουσαν καί κλώθουσαν λίνον. ὡς δέ παρεξήιε ἡ γυνή, ἐπιμελές τῷ δαρείῳ ἐγένετο: οὔτε γάρ περσικά ἦν οὔτε λύδια τά ποιεύμενα ἐκ τῆς γυναικός, οὔτε πρός τῶν ἐκ τῆς ἀσίης οὐδαμῶν. ἐπιμελές δέ ὥς οἱ ἐγένετο, τῶν δορυφόρων τινάς πέμπει κελεύων φυλάξαι ὅ τι χρήσεται τῷ ἵππῳ ἡ γυνή. οἱ μέν δή ὄπισθε εἵποντο, ἡ δέ ἐπείτε ἀπίκετο ἐπί τόν ποταμόν, ἦρσε τόν ἵππον, ἄρσασα δέ καί τό ἄγγος τοῦ ὕδατος ἐμπλησαμένη τήν αὐτήν ὁδόν παρεξήιε, φέρουσα τό ὕδωρ ἐπί τῆς κεφαλῆς καί ἐπέλκουσα ἐκ τοῦ βραχίονος τόν ἵππον καί στρέφουσα τόν ἄτρακτον. θωμάζων δέ ὁ δαρεῖος τά τε ἤκουσε ἐκ τῶν κατασκόπων καί τά αὐτός ὥρα, ἄγειν αὐτήν ἐκέλευσε ἑωυτῷ ἐς ὄψιν. ὡς δέ ἄχθη, παρῆσαν καί οἱ ἀδελφεοί αὐτῆς οὔ κῃ πρόσω σκοπιήν ἔχοντες τούτων. εἰρωτῶντος δέ τοῦ δαρείου ὁκοδαπή εἴη, ἔφασαν οἱ νεηνίσκοι εἶναι παίονες καί ἐκείνην εἶναι σφέων ἀδελφεήν. ὁ δ' ἀμείβετο, τίνες τε οἱ παίονες ἄνθρωποί εἰσι καί κοῦ γῆς οἰκημένοι, καί τί κεῖνοι ἐθέλοντες ἔλθοιεν ἐς σάρδις. οἱ δέ οἱ ἔφραζον ὡς ἔλθοιεν μέν ἐκείνῳ δώσοντες σφέας αὐτούς, εἴη δέ ἡ παιονίη ἐπί τῷ στρυμόνι ποταμῷ πεπολισμένη, ὁ δέ στρυμών οὐ πρόσω τοῦ ἑλλησπόντου, εἴησαν δέ τευκρῶν τῶν ἐκ τροίης ἄποικοι. οἱ μέν δή ταῦτα ἕκαστα ἔλεγον, ὁ δέ εἰρώτα εἰ καί πᾶσαι αὐτόθι αἱ γυναῖκες εἴησαν οὕτω ἐργάτιδες. οἱ δέ καί τοῦτο ἔφασαν προθύμως οὕτω ἔχειν: αὐτοῦ γάρ ὦν τούτου εἵνεκα καί ἐποιέετο. ἐνθαῦτα δαρεῖος γράφει γράμματα μεγαβάζῳ, τόν ἔλιπε ἐν τῇ θρηίκῃ στρατηγόν, ἐντελλόμενος ἐξαναστῆσαι ἐξ ἠθέων παίονας καί παρ' ἑωυτόν ἀγαγεῖν καί αὐτούς καί τά τέκνα τε καί τάς γυναῖκας αὐτῶν. αὐτίκα δέ ἱππεύς ἔθεε φέρων τήν ἀγγελίην ἐπί τόν ἑλλήσποντον, περαιωθείς δέ διδοῖ τό βυβλίον τῷ μεγαβάζῳ. ὁ δέ ἐπιλεξάμενος καί λαβών ἡγεμόνας ἐκ τῆς θρηίκης ἐστρατεύετο ἐπί τήν παιονίην. πυθόμενοι δέ οἱ παίονες τούς πέρσας ἐπί σφέας ἰέναι, ἁλισθέντες ἐξεστρατεύσαντο πρός θαλάσσης, δοκέοντες ταύτῃ ἐπιχειρήσειν τούς πέρσας ἐσβάλλοντας. οἱ μέν δή παίονες ἦσαν ἕτοιμοι τόν μεγαβάζου στρατόν ἐπιόντα ἐρύκειν, οἱ δέ πέρσαι πυθόμενοι συναλίσθαι τούς παίονας καί τήν πρός θαλάσσης ἐσβολήν φυλάσσοντας, ἔχοντες ἡγεμόνας τήν ἄνω ὁδόν τρέπονται, λαθόντες δέ τούς παίονας ἐσπίπτουσι ἐς τάς πόλις αὐτῶν, ἐούσας ἀνδρῶν ἐρήμους: οἷα δέ κεινῇσι ἐπιπεσόντες εὐπετέως κατέσχον. οἱ δέ παίονες ὡς ἐπύθοντο ἐχομένας τάς πόλις, αὐτίκα διασκεδασθέντες κατ' ἑωυτούς ἕκαστοι ἐτρέποντο καί παρεδίδοσαν σφέας αὐτούς τοῖσι πέρσῃσι. οὕτω δή παιόνων σιριοπαίονές τε καί παιόπλαι καί οἱ μέχρι τῆς πρασιάδος λίμνης ἐξ ἠθέων ἐξαναστάντες ἤγοντο ἐς τήν ἀσίην. οἱ δέ περί τό πάγγαιον ὄρος καί δόβηρας καί ἀγριᾶνας καί ὀδομάντους καί αὐτήν τήν λίμνην τήν πρασιάδα οὐκ ἐχειρώθησαν ἀρχήν ὑπό μεγαβάζου: ἐπειρήθη δέ καί τούς ἐν τῇ λίμνῃ ἐξαιρέειν, κατοικημένους ὧδε. ἴκρια ἐπί σταυρῶν ὑψηλῶν ἐζευγμένα ἐν μέσῃ ἕστηκε τῇ λίμνῃ, ἔσοδον ἐκ τῆς ἠπείρου στεινήν ἔχοντα μιῇ γεφύρῃ. τούς δέ σταυρούς τούς ὑπεστεῶτας τοῖσι ἰκρίοισι τό μέν κου ἀρχαῖον ἔστησαν κοινῇ πάντες οἱ πολιῆται, μετά δέ νόμῳ χρεώμενοι ἱστᾶσι τοιῷδε: κομίζοντες ἐξ ὄρεος τῷ οὔνομά ἐστι ὄρβηλος κατά γυναῖκα ἑκάστην ὁ γαμέων τρεῖς σταυρούς ὑπίστησι: ἄγεται δέ ἕκαστος συχνάς γυναῖκας. οἰκέουσι δέ τοιοῦτον τρόπον, κρατέων ἕκαστος ἐπί τῶν ἰκρίων καλύβης τε ἐν τῇ διαιτᾶται καί θύρης καταρρακτῆς διά τῶν ἰκρίων κάτω φερούσης ἐς τήν λίμνην. τά δέ νήπια παιδία δέουσι τοῦ ποδός σπάρτῳ, μή κατακυλισθῇ δειμαίνοντες. τοῖσι δέ ἵπποισι καί τοῖσι ὑποζυγίοισι παρέχουσι χόρτον ἰχθῦς: τῶν δέ πλῆθός ἐστι τοσοῦτο ὥστε, ὅταν τήν θύρην τήν καταρρακτήν ἀνακλίνῃ, κατιεῖ σχοινίῳ σπυρίδα κεινήν ἐς τήν λίμνην καί οὐ πολλόν τινα χρόνον ἐπισχών ἀνασπᾷ πλήρεα ἰχθύων. τῶν δέ ἰχθύων ἐστί γένεα δύο, τούς καλέουσι πάπρακάς τε καί τίλωνας. παιόνων μέν δή οἱ χειρωθέντες ἤγοντο ἐς τήν ἀσίην, μεγάβαζος δέ ὡς ἐχειρώσατο τούς παίονας, πέμπει ἀγγέλους ἐς μακεδονίην ἄνδρας ἑπτά πέρσας, οἵ μετ' αὐτόν ἐκεῖνον ἦσαν δοκιμώτατοι ἐν τῷ στρατοπέδῳ. ἐπέμποντο δέ οὗτοι παρά ἀμύντην αἰτήσοντες γῆν τε καί ὕδωρ δαρείῳ βασιλέϊ. ἔστι δέ ἐκ τῆς πρασιάδος λίμνης σύντομος κάρτα ἐς τήν μακεδονίην: πρῶτον μέν γάρ ἔχεται τῆς λίμνης τό μέταλλον ἐξ οὗ ὕστερον τούτων τάλαντον ἀργυρίου ἀλεξάνδρῳ ἡμέρης ἑκάστης ἐφοίτα, μετά δέ τό μέταλλον δύσωρον καλεόμενον ὄρος ὑπερβάντι εἶναι ἐν μακεδονίῃ. οἱ ὦν πέρσαι οἱ πεμφθέντες οὗτοι παρά τόν ἀμύντην ὡς ἀπίκοντο, αἴτεον ἐλθόντες ἐς ὄψιν τήν ἀμύντεω δαρείῳ βασιλέϊ γῆν τε καί ὕδωρ. ὁ δέ ταῦτά τε ἐδίδου καί σφεας ἐπί ξείνια καλέει, παρασκευασάμενος δέ δεῖπνον μεγαλοπρεπές ἐδέκετο τούς πέρσας φιλοφρόνως. ὡς δέ ἀπό δείπνου ἐγίνοντο, διαπίνοντες εἶπαν οἱ πέρσαι τάδε: »ξεῖνε μακεδών, ἡμῖν νόμος ἐστί τοῖσι πέρσῃσι, ἐπεάν δεῖπνον προτιθώμεθα μέγα, τότε καί τάς παλλακάς καί τάς κουριδίας γυναῖκας ἐσάγεσθαι παρέδρους. σύ νυν, ἐπεί περ προθύμως μέν ἐδέξαο, μεγάλως δέ ξεινίζεις, διδοῖς τε βασιλέϊ δαρείῳ γῆν τε καί ὕδωρ, ἕπεο νόμῳ τῷ ἡμετέρῳ.« εἶπε πρός ταῦτα ἀμύντης: »ὦ πέρσαι, νόμος μέν ἡμῖν γέ ἐστι οὐκ οὗτος, ἀλλά κεχωρίσθαι ἄνδρας γυναικῶν: ἐπείτε δέ ὑμεῖς ἐόντες δεσπόται προσχρηίζετε τούτων, παρέσται ὑμῖν καί ταῦτα.« εἴπας τοσαῦτα ὁ ἀμύντης μετεπέμπετο τάς γυναῖκας, αἱ δ' ἐπείτε καλεόμεναι ἦλθον, ἐπεξῆς ἀντίαι ἵζοντο τοῖσι πέρσῃσι. ἐνθαῦτα οἱ πέρσαι ἰδόμενοι γυναῖκας εὐμόρφους ἔλεγον πρός ἀμύντην φάμενοι τό ποιηθέν τοῦτο οὐδέν εἶναι σοφόν: κρέσσον γάρ εἶναι ἀρχῆθεν μή ἐλθεῖν τάς γυναῖκας ἤ ἐλθούσας καί μή παριζομένας ἀντίας ἵζεσθαι ἀλγηδόνας σφίσι ὀφθαλμῶν. ἀναγκαζόμενος δέ ὁ ἀμύντης ἐκέλευε παρίζειν: πειθομένων δέ τῶν γυναικῶν αὐτίκα οἱ πέρσαι μαστῶν τε ἅπτοντο οἷα πλεόνως οἰνωμένοι καί κού τις καί φιλέειν ἐπειρᾶτο. ἀμύντης μέν δή ταῦτα ὁρέων ἀτρέμας εἶχε, καίπερ δυσφορέων, οἷα ὑπερδειμαίνων τούς πέρσας. ἀλέξανδρος δέ ὁ ἀμύντεω παρεών τε καί ὁρέων ταῦτα, ἅτε νέος τε ἐών καί κακῶν ἀπαθής, οὐδαμῶς ἔτι κατέχειν οἷός τε ἦν, ὥστε δέ βαρέως φέρων εἶπε πρός ἀμύντην τάδε: »σύ μέν, ὦ πάτερ, εἶκε τῇ ἡλικίῃ ἀπιών τε ἀναπαύεο μηδέ λιπάρεε τῇ πόσι: ἐγώ δέ προσμένων αὐτοῦ τῇδε πάντα τά ἐπιτήδεα παρέξω τοῖσι ξείνοισι.« πρός ταῦτα συνιείς ἀμύντης ὅτι νεώτερα πρήγματα πρήξειν μέλλοι ἀλέξανδρος, λέγει: »ὦ παῖ, σχεδόν γάρ σεο ἀνακαιομένου συνίημι τούς λόγους, ὅτι ἐθέλεις ἐμέ ἐκπέμψας ποιέειν τι νεώτερον: ἐγώ ὦν σεο χρηίζω μηδέν νεοχμῶσαι κατ' ἄνδρας τούτους, ἵνα μή ἐξεργάσῃ ἡμέας, ἀλλά ἀνέχεο ὁρέων τά ποιεύμενα. ἀμφί δέ ἀπόδῳ τῇ ἐμῇ πείσομαί τοι.« ὡς δέ ὁ ἀμύντης χρηίσας τούτων οἰχώκεε, λέγει ὁ ἀλέξανδρος πρός τούς πέρσας: »γυναικῶν τουτέων, ὦ ξεῖνοι, πολλή ἐστι ὑμῖν εὐπετείη, καί εἰ πάσῃσι βούλεσθε μίσγεσθαι καί ὁκόσῃσι ὦν αὐτέων. τούτου μέν πέρι αὐτοί ἀποσημανέετε. νῦν δέ, σχεδόν γάρ ἤδη τῆς κοίτης ὥρη προσέρχεται ὑμῖν καί καλῶς ἔχοντας ὑμέας ὁρέω μέθης, γυναῖκας ταύτας, εἰ ὑμῖν φίλον ἐστί, ἄφετε λούσασθαι, λουσαμένας δέ ὀπίσω προσδέκεσθε.« εἴπας ταῦτα, συνέπαινοι γάρ ἦσαν οἱ πέρσαι, γυναῖκας μέν ἐξελθούσας ἀπέπεμπε ἐς τήν γυναικηίην, αὐτός δέ ὁ ἀλέξανδρος ἴσους ἀριθμόν τῇσι γυναιξί ἄνδρας λειογενείους τῇ τῶν γυναικῶν ἐσθῆτι σκευάσας καί ἐγχειρίδια δούς παρῆγε ἔσω, παράγων δέ τούτους ἔλεγε τοῖσι πέρσῃσι τάδε: »ὦ πέρσαι, οἴκατε πανδαισίῃ τελέῃ ἱστιῆσθαι: τά τε γάρ ἄλλα ὅσα εἴχομεν, καί πρός τά οἷά τε ἦν ἐξευρόντας παρέχειν, πάντα ὑμῖν πάρεστι, καί δή καί τόδε τό πάντων μέγιστον, τάς τε ἑωυτῶν μητέρας καί τάς ἀδελφεάς ἐπιδαψιλευόμεθα ὑμῖν, ὡς παντελέως μάθητε τιμώμενοι πρός ἡμέων τῶν πέρ ἐστε ἄξιοι, πρός δέ καί βασιλέϊ τῷ πέμψαντι ἀπαγγείλητε ὡς ἀνήρ ἕλλην, μακεδών ὕπαρχος, εὖ ὑμέας ἐδέξατο καί τραπέζῃ καί κοίτῃ.« ταῦτα εἴπας ὁ ἀλέξανδρος παρίζει πέρσῃ ἀνδρί ἄνδρα μακεδόνα ὡς γυναῖκα τῷ λόγῳ: οἱ δέ, ἐπείτε σφέων οἱ πέρσαι ψαύειν ἐπειρῶντο, διεργάζοντο αὐτούς. καί οὗτοι μέν τούτῳ τῷ μόρῳ διεφθάρησαν, καί αὐτοί καί ἡ θεραπηίη αὐτῶν: εἵπετο γάρ δή σφι καί ὀχήματα καί θεράποντες καί ἡ πᾶσα πολλή παρασκευή: πάντα δή ταῦτα ἅμα πᾶσι ἐκείνοισι ἠφάνιστο. μετά δέ χρόνῳ οὐ πολλῷ ὕστερον ζήτησις τῶν ἀνδρῶν τούτων μεγάλη ἐκ τῶν περσέων ἐγίνετο, καί σφεας ἀλέξανδρος κατέλαβε σοφίῃ, χρήματά τε δούς πολλά καί τήν ἑωυτοῦ ἀδελφεήν τῇ οὔνομα ἦν γυγαίη: δούς δέ ταῦτα κατέλαβε ὁ ἀλέξανδρος βουβάρῃ ἀνδρί πέρσῃ, τῶν διζημένων τούς ἀπολομένους τῷ στρατηγῷ. ὁ μέν νυν τῶν περσέων τούτων θάνατος οὕτω καταλαμφθείς ἐσιγήθη. ἕλληνας δέ εἶναι τούτους τούς ἀπό περδίκκεω γεγονότας, κατά περ αὐτοί λέγουσι, αὐτός τε οὕτω τυγχάνω ἐπιστάμενος καί δή καί ἐν τοῖσι ὄπισθε λόγοισι ἀποδέξω ὡς εἰσί ἕλληνες, πρός δέ καί οἱ τόν ἐν ὀλυμπίῃ διέποντες ἀγῶνα ἑλληνοδίκαι οὕτω ἔγνωσαν εἶναι. ἀλεξάνδρου γάρ ἀεθλεύειν ἑλομένου καί καταβάντος ἐπ' αὐτό τοῦτο οἱ ἀντιθευσόμενοι ἑλλήνων ἐξεῖργόν μιν, φάμενοι οὐ βαρβάρων ἀγωνιστέων εἶναι τόν ἀγῶνα ἀλλά ἑλλήνων. ἀλέξανδρος δέ ἐπειδή ἀπέδεξε ὡς εἴη ἀργεῖος, ἐκρίθη τε εἶναι ἕλλην καί ἀγωνιζόμενος στάδιον συνεξέπιπτε τῷ πρώτῳ. ταῦτα μέν νυν οὕτω κη ἐγένετο. μεγάβαζος δέ ἄγων τούς παίονας ἀπίκετο ἐπί τόν ἑλλήσποντον, ἐνθεῦτεν δέ διαπεραιωθείς ἀπίκετο ἐς τάς σάρδις. ἅτε δέ τειχέοντος ἤδη ἱστιαίου τοῦ μιλησίου τήν παρά δαρείου αἰτήσας ἔτυχε δωρεήν μισθόν φυλακῆς τῆς σχεδίης, ἐόντος δέ τοῦ χώρου τούτου παρά στρυμόνα ποταμόν, τῷ οὔνομά ἐστι μύρκινος, μαθών ὁ μεγάβαζος τό ποιεύμενον ἐκ τοῦ ἱστιαίου, ὡς ἦλθε τάχιστα ἐς τάς σάρδις ἄγων τούς παίονας, ἔλεγε δαρείῳ τάδε: »ὦ βασιλεῦ, κοῖόν τι χρῆμα ἐποίησας, ἀνδρί ἕλληνι δεινῷ τε καί σοφῷ δούς ἐγκτίσασθαι πόλιν ἐν θρηίκῃ, ἵνα ἴδη τε ναυπηγήσιμός ἐστι ἄφθονος καί πολλοί κωπέες καί μέταλλα ἀργύρεα, ὅμιλός τε πολλός μέν ἕλλην περιοικέει, πολλός δέ βάρβαρος, οἵ προστάτεω ἐπιλαβόμενοι ποιήσουσι τοῦτο τό ἄν κεῖνος ἐξηγέηται καί ἡμέρης καί νυκτός. σύ νυν τοῦτον τόν ἄνδρα παῦσον ταῦτα ποιεῦντα, ἵνα μή οἰκηίῳ πολέμῳ συνέχῃ. τρόπῳ δέ ἠπίῳ μεταπεμψάμενος παῦσον: ἐπεάν δέ αὐτόν περιλάβῃς, ποιέειν ὅκως μηκέτι κεῖνος ἐς ἕλληνας ἀπίξεται.« ταῦτα λέγων ὁ μεγάβαζος εὐπετέως ἔπειθε δαρεῖον ὡς εὖ προορέων τό μέλλον γίνεσθαι. μετά δέ πέμψας ἄγγελον ἐς τήν μύρκινον ὁ δαρεῖος ἔλεγε τάδε: »ἱστιαῖε, βασιλεύς δαρεῖος τάδε λέγει. ἐγώ φροντίζων εὑρίσκω ἐμοί τε καί τοῖσι ἐμοῖσι πρήγμασι εἶναι οὐδένα σέο ἄνδρα εὐνοέστερον, τοῦτο δέ οὐ λόγοισι ἀλλ' ἔργοισι οἶδα μαθών. νῦν ὦν, ἐπινοέω γάρ πρήγματα μεγάλα κατεργάσασθαι, ἀπίκεό μοι πάντως, ἵνα τοι αὐτά ὑπερθέωμαι.« τούτοισι τοῖσι ἔπεσι πιστεύσας ὁ ἱστιαῖος καί ἅμα μέγα ποιεύμενος βασιλέος σύμβουλος γενέσθαι ἀπίκετο ἐς τάς σάρδις. ἀπικομένῳ δέ οἱ ἔλεγε δαρεῖος τάδε: »ἱστιαῖε, ἐγώ σε μετεπεμψάμην τῶνδε εἵνεκεν. ἐπείτε τάχιστα ἐνόστησα ἀπό σκυθέων καί σύ μοι ἐγένεο ἐξ ὀφθαλμῶν, οὐδέν κω ἄλλο χρῆμα οὕτω ἐν βραχέϊ ἐπεζήτησα ὡς σέ ἰδεῖν τε καί ἐς λόγους μοι ἀπι κέσθαι, ἐγνωκώς ὅτι κτημάτων πάντων ἐστί τιμιώτατον ἀνήρ φίλος συνετός τε καί εὔνοος, τά τοι ἐγώ καί ἀμφότερα συνειδώς ἔχω μαρτυρέειν ἐς πρήγματα τά ἐμά. νῦν ὦν, εὖ γάρ ἐποίησας ἀπικόμενος, τάδε τοι ἐγώ προτείνομαι: μίλητον μέν ἔα καί τήν νεόκτιστον ἐν θρηίκῃ πόλιν, σύ δέ μοι ἑπόμενος ἐς σοῦσα ἔχε τά περ ἄν ἐγώ ἔχω, ἐμός τε σύσσιτος ἐών καί σύμβουλος.« ταῦτα δαρεῖος εἴπας καί καταστήσας ἀρταφρένεα ἀδελφεόν ἑωυτοῦ ὁμοπάτριον ὕπαρχον εἶναι σαρδίων, ἀπήλαυνε ἐς σοῦσα ἅμα ἀγόμενος ἱστιαῖον, ὀτάνην δέ ἀποδέξας στρατηγόν εἶναι τῶν παραθαλασσίων ἀνδρῶν, τοῦ τόν πατέρα σισάμνην βασιλεύς καμβύσης γενόμενον τῶν βασιληίων δικαστέων, ὅτι ἐπί χρήμασι δίκην ἄδικον ἐδίκασε, σφάξας ἀπέδειρε πᾶσαν τήν ἀνθρωπηίην, σπαδίξας δέ αὐτοῦ τό δέρμα ἱμάντας ἐξ αὐτοῦ ἔταμε καί ἐνέτεινε τόν θρόνον ἐς τόν ἵζων ἐδίκαζε: ἐντανύσας δέ ὁ καμβύσης ἀπέδεξε δικαστήν εἶναι ἀντί τοῦ σισάμνεω, τόν ἀποκτείνας ἀπέδειρε, τόν παῖδα τοῦ σισάμνεω, ἐντειλάμενός οἱ μεμνῆσθαι ἐν τῷ κατίζων θρόνῳ δικάζει. οὗτος ὦν ὁ ὀτάνης, ὁ ἐγκατιζόμενος ἐς τοῦτον τόν θρόνον, τότε διάδοχος γενόμενος μεγαβάζῳ τῆς στρατηγίης βυζαντίους τε εἷλε καί καλχηδονίους, εἷλε δέ ἄντανδρον τήν ἐν τῇ τρῳάδι γῇ, εἷλε δέ λαμπώνιον, λαβών δέ παρά λεσβίων νέας εἷλε λῆμνόν τε καί ἴμβρον, ἀμφοτέρας ἔτι τότε ὑπό πελασγῶν οἰκεομένας. οἱ μέν δή λήμνιοι καί ἐμαχέσαντο εὖ καί ἀμυνόμενοι ἀνά χρόνον ἐκακώθησαν: τοῖσι δέ περιέουσι αὐτῶν οἱ πέρσαι ὕπαρχον ἐπιστᾶσι λυκάρητον τόν μαιανδρίου τοῦ βασιλεύσαντος σάμου ἀδελφεόν. οὗτος ὁ λυκάρητος ἄρχων ἐν λήμνῳ τελευτᾷ ... αἰτίη δέ τούτου ἥδε: πάντας ἠνδραποδίζετο καί κατεστρέφετο, τούς μέν λιποστρατίης ἐπί σκύθας αἰτιώμενος, τούς δέ σίνεσθαι τόν δαρείου στρατόν ἀπό σκυθέων ὀπίσω ἀνακομιζόμενον. οὗτος μέν νυν τοσαῦτα ἐξεργάσατο στρατηγήσας. μετά δέ οὐ πολλόν χρόνον ἄνεσις κακῶν ἦν, καί ἤρχετο τό δεύτερον ἐκ νάξου τε καί μιλήτου ἴωσι γίνεσθαι κακά. τοῦτο μέν γάρ ἡ νάξος εὐδαιμονίῃ τῶν νήσων προέφερε, τοῦτο δέ κατά τόν αὐτόν χρόνον ἡ μίλητος αὐτή τε ἑωυτῆς μάλιστα δή τότε ἀκμάσασα καί δή καί τῆς ἰωνίης ἦν πρόσχημα, κατύπερθε δέ τούτων ἐπί δύο γενεάς ἀνδρῶν νοσήσασα ἐς τά μάλιστα στάσι, μέχρι οὗ μιν πάριοι κατήρτισαν. τούτους γάρ καταρτιστῆρας ἐκ πάντων ἑλλήνων εἵλοντο οἱ μιλήσιοι. κατήλλαξαν δέ σφεας ὧδε οἱ πάριοι. ὡς ἀπίκοντο αὐτῶν ἄνδρες οἱ ἄριστοι ἐς τήν μίλητον, ὥρων γάρ δή σφεας δεινῶς οἰκοφθορημένους, ἔφασαν αὐτῶν βούλεσθαι διεξελθεῖν τήν χώρην: ποιεῦντες δέ ταῦτα καί διεξιόντες πᾶσαν τήν μιλησίην, ὅκως τινά ἴδοιεν <ἐν> ἀνεστηκυίῃ τῇ χώρῃ ἀγρόν εὖ ἐξεργασμένον, ἀπεγράφοντο τό οὔνομα τοῦ δεσπότεω τοῦ ἀγροῦ. διεξε λάσαντες δέ πᾶσαν τήν χώρην καί σπανίους εὑρόντες τούτους, ὡς τάχιστα κατέβησαν ἐς τό ἄστυ, ἁλίην ποιησάμενοι ἀπέδεξαν τούτους μέν τήν πόλιν νέμειν τῶν εὗρον τούς ἀγρούς εὖ ἐξεργασμένους: δοκέειν γάρ ἔφασαν καί τῶν δημοσίων οὕτω δή σφεας ἐπιμελήσεσθαι ὥσπερ τῶν σφετέρων: τούς δέ ἄλλους μιλησίους τούς πρίν στασιάζοντας τούτων ἔταξαν πείθεσθαι. πάριοι μέν νυν μιλησίους οὕτω κατήρτισαν: τότε δέ ἐκ τουτέων τῶν πολίων ὧδε ἤρχετο κακά γίνεσθαι τῇ ἰωνίῃ. ἐκ νάξου ἔφυγον ἄνδρες τῶν παχέων ὑπό τοῦ δήμου, φυγόντες δέ ἀπίκοντο ἐς μίλητον. τῆς δέ μιλήτου ἐτύγχανε ἐπίτροπος ἐών ἀρισταγόρης ὁ μολπαγόρεω, γαμβρός τε ἐών καί ἀνεψιός ἱστιαίου τοῦ λυσαγόρεω, τόν ὁ δαρεῖος ἐν σούσοισι κατεῖχε: ὁ γάρ ἱστιαῖος τύραννος ἦν μιλήτου καί ἐτύγχανε τοῦτον τόν χρόνον ἐών ἐν σούσοισι, ὅτε οἱ νάξιοι ἦλθον, ξεῖνοι πρίν ἐόντες τῷ ἱστιαίῳ. ἀπικόμενοι δέ οἱ νάξιοι ἐς τήν μίλητον ἐδέοντο τοῦ ἀρισταγόρεω, εἴ κως αὐτοῖσι παράσχοι δύναμίν τινα καί κατέλθοιεν ἐς τήν ἑωυτῶν. ὁ δέ ἐπιλεξάμενος ὡς, ἤν δι' αὐτοῦ κατέλθωσι ἐς τήν πόλιν, ἄρξει τῆς νάξου, σκῆψιν δέ ποιεύμενος τήν ξεινίην τήν ἱστιαίου, τόνδε σφι λόγον προσέφερε: »αὐτός μέν ὑμῖν οὐ φερέγγυός εἰμι δύναμιν παρασχεῖν τοσαύτην ὥστε κατάγειν ἀεκόντων τῶν τήν πόλιν ἐχόντων ναξίων: πυνθάνομαι γάρ ὀκτακισχιλίην ἀσπίδα ναξίοισι εἶναι καί πλοῖα μακρά πολλά: μηχανήσομαι δέ πᾶσαν σπουδήν ποιεύμενος. ἐπινοέω δέ τῇδε. ἀρταφρένης μοι τυγχάνει ἐών φίλος: ὁ δέ ἀρταφρένης ὑμῖν ὑστάσπεος μέν ἐστι παῖς, δαρείου δέ τοῦ βασιλέος ἀδελφεός, τῶν δ' ἐπιθαλασσίων τῶν ἐν τῇ ἀσίῃ ἄρχει πάντων, ἔχων στρατιήν τε πολλήν καί πολλάς νέας. τοῦτον ὦν δοκέω τόν ἄνδρα ποιήσειν τῶν ἄν χρηίζωμεν.« ταῦτα ἀκούσαντες οἱ νάξιοι προσέθεσαν τῷ ἀρισταγόρῃ πρήσσειν τῇ δύναιτο ἄριστα καί ὑπίσχεσθαι δῶρα ἐκέλευον καί δαπάνην τῇ στρατιῇ ὡς αὐτοί διαλύσοντες, ἐλπίδας πολλάς ἔχοντες, ὅταν ἐπιφανέωσι ἐς τήν νάξον, πάντα ποιήσειν τούς ναξίους τά ἄν αὐτοί κελεύωσι, ὥς δέ καί τούς ἄλλους νησιώτας. τῶν γάρ νήσων τουτέων τῶν κυκλάδων οὐδεμία κω ἦν ὑπό δαρείῳ. ἀπικόμενος δέ ὁ ἀρισταγόρης ἐς τάς σάρδις λέγει πρός τόν ἀρταφρένεα ὡς νάξος εἴη νῆσος μεγάθεϊ μέν οὐ μεγάλη ἄλλως δέ καλή τε καί ἀγαθή καί ἀγχοῦ ἰωνίης, χρήματα δέ ἔνι πολλά καί ἀνδράποδα. »σύ ὦν ἐπί ταύτην τήν χώρην στρατηλάτεε, κατάγων ἐς αὐτήν τούς φυγάδας ἐξ αὐτῆς. καί τοι ταῦτα ποιήσαντι τοῦτο μέν ἐστι ἕτοιμα παρ' ἐμοί χρήματα μεγάλα πάρεξ τῶν ἀναισιμωμάτων τῇ στρατιῇ (ταῦτα μέν γάρ δίκαιον ἡμέας τούς ἄγοντας παρέχειν ἐστί), τοῦτο δέ νήσους βασιλέϊ προσκτήσεαι αὐτήν τε νάξον καί τάς ἐκ ταύτης ἠρτημένας, πάρον καί ἄνδρον καί ἄλλας τάς κυκλάδας καλεομένας. ἐνθεῦτεν δέ ὁρμώμενος εὐπετέως ἐπιθήσεαι εὐβοίῃ, νήσῳ μεγάλῃ τε καί εὐδαίμονι, οὐκ ἐλάσσονι κύπρου καί κάρτα εὐπετέϊ αἱρεθῆναι. ἀποχρῶσι δέ ἑκατόν νέες ταύτας πάσας χειρώσασθαι.« ὁ δέ ἀμείβετο αὐτόν τοῖσδε: »σύ ἐς οἶκον τόν βασιλέος ἐσηγητής γίνεαι πρηγμάτων ἀγαθῶν καί ταῦτα εὖ παραινέεις πάντα, πλήν τῶν νεῶν τοῦ ἀριθμοῦ. ἀντί δέ ἑκατόν νεῶν διηκόσιαί τοι ἕτοιμοι ἔσονται ἅμα τῷ ἔαρι. δεῖ δέ τούτοισι καί αὐτόν βασιλέα συνέπαινον γίνεσθαι.« ὁ μέν δή ἀρισταγόρης ὡς ταῦτα ἤκουσε, περιχαρής ἐών ἀπήιε ἐς μίλητον. ὁ δέ ἀρταφρένης, ὥς οἱ πέμψαντι ἐς σοῦσα καί ὑπερθέντι τά ἐκ τοῦ ἀρισταγόρεω λεγόμενα συνέπαινος καί αὐτός δαρεῖος ἐγένετο, παρεσκευάσατο μέν διηκοσίας τριήρεας, πολλόν δέ κάρτα ὅμιλον περσέων τε καί τῶν ἄλλων συμμάχων, στρατηγόν δέ τούτων ἀπέδεξε μεγαβάτην ἄνδρα πέρσην τῶν ἀχαιμενιδέων, ἑωυτοῦ τε καί δαρείου ἀνεψιόν, τοῦ παυσανίης ὁ κλεομβρότου λακεδαιμόνιος, εἰ δή ἀληθής γέ ἐστι ὁ λόγος, ὑστέρῳ χρόνῳ τούτων ἡρμόσατο θυγατέρα, ἔρωτα σχών τῆς ἑλλάδος τύραννος γενέσθαι. ἀποδέξας δέ μεγαβάτην στρατηγόν ἀρταφρένης ἀπέστειλε τόν στρατόν παρά τόν ἀρισταγόρην. παραλαβών δέ ὁ μεγαβάτης τόν τε ἀρισταγόρην ἐκ τῆς μιλήτου καί τήν ἰάδα στρατιήν καί τούς ναξίους ἔπλεε πρόφασιν ἐπ' ἑλλησπόντου, ἐπείτε δέ ἐγένετο ἐν χίῳ, ἔσχε τάς νέας ἐς καύκασα, ὡς ἐνθεῦτεν βορέῃ ἀνέμῳ ἐς τήν νάξον διαβάλοι. καί οὐ γάρ ἔδεε τούτῳ τῷ στόλῳ ναξίους ἀπολέσθαι, πρῆγμα τοιόνδε συνηνείχθη γενέσθαι. περιιόντος μεγαβάτεω τάς ἐπί τῶν νεῶν φυλακάς ἐπί νεός μυνδίης ἔτυχε οὐδείς φυλάσσων: ὁ δέ δεινόν τι ποιησάμενος ἐκέλευσε τούς δορυφόρους ἐξευρόντας τόν ἄρχοντα ταύτης τῆς νεός, τῷ οὔνομα ἦν σκύλαξ, τοῦτον δῆσαι διά θαλαμίης διέλκοντας τῆς νεός κατά τοῦτο, ἔξω μέν <τήν> κεφαλήν ποιεῦντας, ἔσω δέ τό σῶμα. δεθέντος δέ τοῦ σκύλακος ἐξαγγέλλει τις τῷ ἀρισταγόρῃ ὅτι τόν ξεῖνόν οἱ τόν μύνδιον μεγαβάτης δήσας λυμαίνοιτο. ὁ δ' ἐλθών παραιτέετο τόν πέρσην, τυγχάνων δέ οὐδενός τῶν ἐδέετο αὐτός ἐλθών ἔλυσε. πυθόμενος δέ κάρτα δεινόν ἐποιήσατο ὁ μεγαβάτης καί ἐσπέρχετο τῷ ἀρισταγόρῃ. ὁ δέ εἶπε: »σοί δέ καί τούτοισι πρῆγμα τί ἐστι; οὔ σε ἀπέστειλε ἀρταφρένης ἐμέο πείθεσθαι καί πλέειν τῇ ἄν ἐγώ κελεύω; τί πολλά πρήσσεις;« ταῦτα εἶπε ὁ ἀρισταγόρης: ὁ δέ θυμωθείς τούτοισι, ὡς νύξ ἐγένετο, ἔπεμπε ἐς νάξον πλοίῳ ἄνδρας φράσοντας τοῖσι ναξίοισι πάντα τά παρεόντα σφι πρήγματα. οἱ γάρ ὦν νάξιοι οὐδέν πάντως προσεδέκοντο ἐπί σφέας τόν στόλον τοῦτον ὁρμήσεσθαι: ἐπεί μέντοι ἐπύθοντο, αὐτίκα μέν ἐσηνείκαντο τά ἐκ τῶν ἀγρῶν ἐς τό τεῖχος, παρεσ κευάσαντο δέ ὡς πολιορκησόμενοι καί σῖτα καί ποτά, καί τό τεῖχος ἐφράξαντο. καί οὗτοι μέν παρεσκευάζοντο ὡς παρεσομένου σφι πολέμου, οἱ δ' ἐπείτε διέβαλον ἐκ τῆς χίου τάς νέας ἐς τήν νάξον, πρός πεφραγμένους προσεφέροντο καί ἐπολιόρκεον μῆνας τέσσερας. ὡς δέ τά τε ἔχοντες ἦλθον χρήματα οἱ πέρσαι ταῦτα κατεδεδαπάνητό σφι, καί αὐτῷ τῷ ἀρισταγόρῃ προσαναισίμωτο πολλά, τοῦ πλέονός τε ἐδέετο ἡ πολιορκίη, ἐνθαῦτα τείχεα τοῖσι φυγάσι τῶν ναξίων οἰκοδομήσαντες ἀπαλλάσσοντο ἐς τήν ἤπειρον, κακῶς πρήσσοντες. ἀρισταγόρης δέ οὐκ εἶχε τήν ὑπόσχεσιν τῷ ἀρταφρένεϊ ἐκτελέσαι: ἅμα δέ ἐπίεζέ μιν ἡ δαπάνη τῆς στρατιῆς ἀπαιτεομένη, ἀρρώδεέ τε τοῦ στρατοῦ πρήξαντος κακῶς καί μεγαβάτῃ διαβεβλημένος, ἐδόκεέ τε τήν βασιληίην τῆς μιλήτου ἀπαιρεθήσεσθαι. ἀρρωδέων δέ τούτων ἕκαστα ἐβουλεύετο ἀπόστασιν. συνέπιπτε γάρ καί τόν ἐστιγμένον τήν κεφαλήν ἀπῖχθαι ἐκ σούσων παρά ἱστιαίου, σημαίνοντα ἀπίστασθαι ἀρισταγόρην ἀπό βασιλέος. ὁ γάρ ἱστιαῖος βουλόμενος τῷ ἀρισταγόρῃ σημῆναι ἀποστῆναι ἄλλως μέν οὐδαμῶς εἶχε ἀσφαλέως σημῆναι ὥστε φυλασσομένων τῶν ὁδῶν, ὁ δέ τῶν δούλων τόν πιστότατον ἀποξυρώσας τήν κεφαλήν ἔστιξε καί ἀνέμεινε ἀναφῦναι τάς τρίχας: ὡς δέ ἀνέφυσαν τάχιστα, ἀπέπεμπε ἐς μίλητον ἐντειλάμενος αὐτῷ ἄλλο μέν οὐδέν, ἐπεάν δέ ἀπίκηται ἐς μίλητον, κελεύειν ἀρισταγόρην ξυρώσαντά μιν τάς τρίχας κατιδέσθαι ἐς τήν κεφαλήν: τά δέ στίγματα ἐσήμαινε, ὡς καί πρότερόν μοι εἴρηται, ἀπόστασιν. ταῦτα δέ ὁ ἱστιαῖος ἐποίεε συμφορήν ποιεύμενος μεγάλην τήν ἑωυτοῦ κατοχήν τήν ἐν σούσοισι: ἀποστάσιος ὦν γινομένης πολλάς εἶχε ἐλπίδας μετήσεσθαι ἐπί θάλασσαν, μή δέ νεώτερόν τι ποιεύσης τῆς μιλήτου οὐδαμά ἐς αὐτήν ἥξειν ἔτι ἐλογίζετο. ἱστιαῖος μέν νυν ταῦτα διανοεύμενος ἀπέπεμπε τόν ἄγγελον, ἀρισταγόρῃ δέ συνέπιπτε τοῦ αὐτοῦ χρόνου πάντα ταῦτα συνελθόντα. ἐβουλεύετο ὦν μετά τῶν στασιωτέων, ἐκφήνας τήν τε ἑωυτοῦ γνώμην καί τά παρά τοῦ ἱστιαίου ἀπιγμένα. οἱ μέν δή ἄλλοι πάντες γνώμην κατά τὠυτό ἐξεφέροντο, κελεύοντες ἀπίστασθαι, ἑκαταῖος δ' ὁ λογοποιός πρῶτα μέν οὐκ ἔα πόλεμον βασιλέϊ τῷ περσέων ἀναιρέεσθαι, καταλέγων τά τε ἔθνεα πάντα τῶν ἦρχε δαρεῖος καί τήν δύναμιν αὐτοῦ: ἐπείτε δέ οὐκ ἔπειθε, δεύτερα συνεβούλευε ποιέειν ὅκως ναυκρατέες τῆς θαλάσσης ἔσονται. ἄλλως μέν νυν οὐδαμῶς ἔφη λέγων ἐνορᾶν ἐσόμενον τοῦτο (ἐπίστασθαι γάρ τήν δύναμιν τήν μιλησίων ἐοῦσαν ἀσθενέα), εἰ δέ τά χρήματα καταιρεθείη τά ἐκ τοῦ ἱροῦ τοῦ ἐν βραγχίδῃσι, τά κροῖσος ὁ λυδός ἀνέθηκε, πολλάς εἶχε ἐλπίδας ἐπικρατήσειν τῆς θαλάσσης, καί οὕτω αὐτούς τε ἕξειν <τοῖσι> χρήμασι χρᾶσθαι καί τούς πολεμίους οὐ συλήσειν αὐτά. τά δέ χρήματα ἦν ταῦτα μεγάλα, ὡς δεδήλωταί μοι ἐν τῷ πρώτῳ τῶν λόγων. αὕτη μέν δή οὐκ ἐνίκα ἡ γνώμη, ἐδόκεε δέ ὅμως ἀπίστασθαι, ἕνα τε αὐτῶν πλώσαντα ἐς μυοῦντα ἐς τό στρατόπεδον τό ἀπό τῆς νάξου ἀπελθόν, ἐόν ἐνθαῦτα, συλλαμβάνειν πειρᾶσθαι τούς ἐπί τῶν νεῶν ἐπιπλέοντας στρατηγούς. ἀποπεμφθέντος δέ ἰητραγόρεω κατ' αὐτό τοῦτο καί συλλαβόντος δόλῳ ὀλίατον ἰβανώλλιος μυλασέα καί ἱστιαῖον τύμνεω τερμερέα καί κώην ἐρξάνδρου, τῷ δαρεῖος μυτιλήνην ἐδωρήσατο, καί ἀρισταγόρην ἡρακλείδεω κυμαῖον καί ἄλλους συχνούς, οὕτω δή ἐκ τοῦ ἐμφανέος ὁ ἀρισταγόρης ἀπεστήκεε, πᾶν ἐπί δαρείῳ μηχανώμενος. καί πρῶτα μέν λόγῳ μετείς τήν τυραννίδα ἰσονομίην ἐποίεε τῇ μιλήτῳ, ὡς ἄν ἑκόντες αὐτῷ οἱ μιλήσιοι συναπισταίατο: μετά δέ καί ἐν τῇ ἄλλῃ ἰωνίῃ τὠυτό τοῦτο ἐποίεε, τούς μέν ἐξελαύνων τῶν τυράννων, τούς δ' ἔλαβε τυράννους ἀπό τῶν νεῶν τῶν συμπλωσασέων ἐπί νάξον, τούτους δέ φίλα βουλόμενος ποιέεσθαι τῇσι πόλισι ἐξεδίδου, ἄλλον ἐς ἄλλην πόλιν παραδιδούς, ὅθεν εἴη ἕκαστος. κώην μέν νυν μυτιληναῖοι ἐπείτε τάχιστα παρέλαβον, ἐξαγαγόντες κατέλευσαν: κυμαῖοι δέ τόν σφέτερον αὐτῶν ἀπῆκαν, ὥς δέ καί ἄλλοι οἱ πλέονες ἀπίεσαν. τυράννων μέν νυν κατάπαυσις ἐγίνετο ἀνά τάς πόλις: ἀρισταγόρης δέ ὁ μιλήσιος ὡς τούς τυράννους κατέπαυσε, στρατηγούς ἐν ἑκάστῃ τῶν πολίων κελεύσας ἑκάστους καταστῆσαι, δεύτερα αὐτός ἐς λακεδαίμονα τριήρεϊ ἀπόστολος ἐγίνετο: ἔδεε γάρ δή συμμαχίης τινός οἱ μεγάλης ἐξευρεθῆναι. τῆς δέ σπάρτης ἀναξανδρίδης μέν ὁ λέοντος οὐκέτι περιεών ἐβασίλευε ἀλλά ἐτετελευτήκεε, κλεομένης δέ ὁ ἀναξανδρίδεω εἶχε τήν βασιληίην, οὐ κατ' ἀνδραγαθίην σχών ἀλλά κατά γένος. ἀναξανδρίδῃ γάρ ἔχοντι γυναῖκα ἀδελφεῆς ἑωυτοῦ θυγατέρα καί ἐούσης ταύτης οἱ καταθυμίης παῖδες οὐκ ἐγίνοντο. τούτου δέ τοιούτου ἐόντος οἱ ἔφοροι εἶπαν ἐπικαλεσάμενοι αὐτόν: »εἴ τοι σύ σεωυτοῦ μή προορᾷς, ἀλλ' ἡμῖν τοῦτό ἐστι οὐ περιοπτέον, γένος τό εὐρυσθένεος γενέσθαι ἐξίτηλον. σύ νυν τήν μέν ἔχεις γυναῖκα, ἐπείτε τοι οὐ τίκτει, ἔξεο, ἄλλην δέ γῆμον: καί ποιέων ταῦτα σπαρτιήτῃσι ἁδήσεις.« ὁ δ' ἀμείβετο φάς τούτων οὐδέτερα ποιήσειν, ἐκείνους τε οὐ καλῶς συμβουλεύειν παραινέοντας τήν ἔχει γυναῖκα, ἐοῦσαν ἀναμάρτητον ἑωυτῷ, ταύτην ἀπέντα ἄλλην ἐσαγαγέσθαι: οὐδέ σφι πείσεσθαι. πρός ταῦτα οἱ ἔφοροι καί οἱ γέροντες βουλευσάμενοι προσέφερον ἀναξανδρίδῃ τάδε: »ἐπεί τοίνυν περιεχόμενόν σε ὁρῶμεν τῆς ἔχεις γυναικός, σύ δέ ταῦτα ποίεε καί μή ἀντίβαινε τούτοισι, ἵνα μή τι ἀλλοῖον περί σέο σπαρτιῆται βουλεύσωνται. γυναικός μέν τῆς ἔχεις οὐ προσδεόμεθά σεο τῆς ἐξέσιος, σύ δέ ταύτῃ τε πάντα ὅσα νῦν παρέχεις πάρεχε καί ἄλλην πρός ταύτῃ ἐσάγαγε γυναῖκα τεκνοποιόν.« ταῦτά κῃ λεγόντων συνεχώρησε ὁ ἀναξανδρίδης, μετά δέ γυναῖκας ἔχων δύο διξάς ἱστίας οἴκεε, ποιέων οὐδαμῶς σπαρτιητικά. χρόνου δέ οὐ πολλοῦ διελθόντος ἡ ἐσύστερον ἐπελθοῦσα γυνή τίκτει τόν δή κλεομένεα τοῦτον: καί αὕτη τε ἔφεδρον βασιλέα σπαρτιήτῃσι ἀπέφαινε καί ἡ προτέρη γυνή τόν πρότερον χρόνον ἄτοκος ἐοῦσα τότε κως ἐκύησε, συντυχίῃ ταύτῃ χρησαμένη. ἔχουσαν δέ αὐτήν ἀληθέϊ λόγῳ οἱ τῆς ἐπελθούσης γυναικός οἰκήιοι πυθόμενοι ὤχλεον, φάμενοι αὐτήν κομπέειν ἄλλως βουλομένην ὑποβαλέσθαι. δεινά δέ ποιεύντων αὐτῶν, τοῦ χρόνου συντάμνοντος, ὑπ' ἀπιστίης οἱ ἔφοροι τίκτουσαν τήν γυναῖκα περιιζόμενοι ἐφύλαξαν. ἡ δέ ὡς ἔτεκε δωριέα, ἰθέως ἴσχει λεωνίδην καί μετά τοῦτον ἰθέως ἴσχει κλεόμβροτον: οἱ δέ καί διδύμους λέγουσι κλεόμβροτόν τε καί λεωνίδην γενέσθαι. ἡ δέ κλεομένεα τεκοῦσα καί [τό] δεύτερον ἐπελθοῦσα γυνή, ἐοῦσα θυγάτηρ πρινητάδεω τοῦ δημαρμένου, οὐκέτι ἔτικτε τό δεύτερον. ὁ μέν δή κλεομένης, ὡς λέγεται, ἦν τε οὐ φρενήρης ἀκρομανής τε, ὁ δέ δωριεύς ἦν τῶν ἡλίκων πάντων πρῶτος, εὖ τε ἠπίστατο κατ' ἀνδραγαθίην αὐτός σχήσων τήν βασιληίην. ὥστε ὦν οὕτω φρονέων, ἐπειδή ὅ τε ἀναξανδρίδης ἀπέθανε καί οἱ λακεδαιμόνιοι χρεώμενοι τῷ νόμῳ ἐστήσαντο βασιλέα τόν πρεσβύτατον κλεομένεα, ὁ δωριεύς δεινόν τε ποιεύμενος καί οὐκ ἀξιῶν ὑπό κλεομένεος βασιλεύεσθαι, αἰτήσας λεών σπαρτιήτας ἦγε ἐς ἀποικίην, οὔτε τῷ ἐν δελφοῖσι χρηστηρίῳ χρησάμενος ἐς ἥντινα γῆν κτίσων ἴῃ, οὔτε ποιήσας οὐδέν τῶν νομιζομένων: οἷα δέ βαρέως φέρων, ἀπίει ἐς τήν λιβύην τά πλοῖα: κατηγέοντο δέ οἱ ἄνδρες θηραῖοι. ἀπικόμενος δέ ἐς τήν κίνυπα οἴκισε χῶρον κάλλιστον τῶν λιβύων παρά ποταμόν. ἐξελασθείς δέ ἐνθεῦτεν τῷ τρίτῳ ἔτεϊ ὑπό μακέων τε [καί] λιβύων καί καρχηδονίων ἀπίκετο ἐς πελοπόννησον. ἐνθαῦτα δέ οἱ ἀντιχάρης ἀνήρ ἐλεώνιος συνεβούλευσε ἐκ τῶν λαΐου χρησμῶν »ἡρακλείην γῆν ἐν σικελίῃ« κτίζειν, φάς τήν ἔρυκος χώρην πᾶσαν εἶναι ἡρακλειδέων, αὐτοῦ ἡρακλέος κτησαμένου. ὁ δέ ἀκούσας ταῦτα ἐς δελφούς οἴχετο χρησόμενος τῷ χρηστηρίῳ, εἰ αἱρέει ἐπ' ἥν στέλλεται χώρην: ἡ δέ πυθίη οἱ χρᾷ αἱρήσειν. παραλαβών δέ δωριεύς τόν στόλον τόν καί ἐς λιβύην ἦγε ἐκομίζετο παρά τήν ἰταλίην. τόν χρόνον δέ τοῦτον, ὡς λέγουσι συβαρῖται, σφέας τε αὐτούς καί τῆλυν τόν ἑωυτῶν βασιλέα ἐπί κρότωνα μέλλειν στρατεύεσθαι, τούς δέ κροτωνιήτας περιδέας γενομένους δεηθῆναι δωριέος σφίσι τιμωρῆσαι καί τυχεῖν δεηθέντας: συστρατεύεσθαί τε δή ἐπί σύβαριν δωριέα καί συνελεῖν τήν σύβαριν. ταῦτα μέν νυν συβαρῖται λέγουσι ποιῆσαι δωριέα τε καί τούς μετ' αὐτοῦ, κροτωνιῆται δέ οὐδένα σφίσι φασί ξεῖνον προσεπιλαβέσθαι τοῦ πρός συβαρίτας πολέμου εἰ μή καλλίην τῶν ἰαμιδέων μάντιν ἠλεῖον μοῦνον, καί τοῦτον τρόπῳ τοιῷδε: παρά τήλυος τοῦ συβαριτέων τυράννου ἀποδράντα ἀπικέσθαι παρά σφέας, ἐπείτε οἱ τά ἱρά οὐ προεχώρεε χρηστά θυομένῳ ἐπί κρότωνα. ταῦτα δή [οὐκ] οὗτοι λέγουσι. μαρτύρια δέ τούτων ἑκάτεροι ἀποδεικνύουσι τάδε: συβαρῖται μέν τέμενός τε καί νηόν ἐόντα παρά τόν ξηρόν κρᾶθιν, τόν ἱδρύσασθαι συνελόντα τήν πόλιν δωριέα λέγουσι ἀθηναίῃ ἐπωνύμῳ κραθίῃ, τοῦτο δέ αὐτοῦ δωριέος τόν θάνατον μαρτύριον μέγιστον ποιεῦνται, ὅτι παρά τά μεμαντευμένα ποιέων διεφθάρη: εἰ γάρ δή μή παρέπρηξε μηδέν, ἐπ' ὅ δέ ἐστάλη ἐποίεε, εἷλε ἄν τήν ἐρυκίνην χώρην καί ἑλών κατέσχε, οὐδ' ἄν αὐτός τε καί ἡ στρατιή διεφθάρη. οἱ δ' αὖ κροτωνιῆται ἀποδεικνύουσι καλλίῃ μέν τῷ ἠλείῳ ἐξαίρετα ἐν γῇ τῇ κροτωνιήτιδι πολλά δοθέντα, τά καί ἐς ἐμέ ἔτι ἐνέμοντο οἱ καλλίεω ἀπόγονοι, δωριέϊ δέ καί τοῖσι δωριέος ἀπογόνοισι οὐδέν: καίτοι, εἰ συνεπελάβετό γε τοῦ συβαριτικοῦ πολέμου δωριεύς, δοθῆναι ἄν οἱ πολλαπλήσια ἤ καλλίῃ. ταῦτα μέν νυν ἑκάτεροι αὐτῶν μαρτύρια ἀποφαίνονται: καί πάρεστι, ὁκοτέροισί τις πείθεται αὐτῶν, τούτοισι προσχωρέειν. συνέπλεον δέ δωριέϊ καί ἄλλοι συγκτίσται σπαρτιητέων, θεσσαλός καί παραιβάτης καί κελέης καί εὐρυλέων, οἵ ἐπείτε ἀπίκοντο παντί στόλῳ ἐς τήν σικελίην, ἀπέθανον μάχῃ ἑσσωθέντες ὑπό τε φοινίκων καί ἐγεσταίων: μοῦνος δέ εὐρυλέων τῶν συγκτιστέων περιεγένετο τούτου τοῦ πάθεος. συλλαβών δέ οὗτος τῆς στρατιῆς τούς περιγενομένους ἔσχε μινώην τήν σελινουσίων ἀποικίην καί συνελευθέρου σελινουσίους τοῦ μουνάρχου πειθαγόρεω. μετά δέ, ὡς τοῦτον κατεῖλε, αὐτός τυραννίδι ἐπεχείρησε σελινοῦντος καί ἐμουνάρχησε χρόνον ἐπ' ὀλίγον: οἱ γάρ μιν σελινούσιοι ἐπαναστάντες ἀπέκτειναν καταφυγόντα ἐπί διός ἀγοραίου βωμόν. συνέσπετο δέ δωριέϊ καί συναπέθανε φίλιππος ὁ βουτακίδεω κροτωνιήτης ἀνήρ, ὅς ἁρμοσάμενος τήλυος τοῦ συβαρίτεω θυγατέρα ἔφυγε ἐκ κρότωνος, ψευσθείς δέ τοῦ γάμου οἴχετο πλέων ἐς κυρήνην, ἐκ ταύτης δέ ὁρμώμενος συνέσπετο οἰκηίῃ τε τριήρεϊ καί οἰκηίῃ ἀνδρῶν δαπάνῃ, ἐών τε ὀλυμπιονίκης καί κάλλιστος ἑλλήνων τῶν κατ' ἑωυτόν. διά δέ τό ἑωυτοῦ κάλλος ἠνείκατο παρά ἐγεσταίων τά οὐδείς ἄλλος: ἐπί γάρ τοῦ τάφου αὐτοῦ ἡρώιον ἱδρυσάμενοι θυσίῃσι αὐτόν ἱλάσκονται. δωριεύς μέν νυν τρόπῳ τοιούτῳ ἐτελεύτησε. εἰ δέ ἠνέσχετο βασιλευόμενος ὑπό κλεομένεος καί κατέμενε ἐν σπάρτῃ, ἐβασίλευσε ἄν λακεδαίμονος: οὐ γάρ τινα πολλόν χρόνον ἦρξε ὁ κλεομένης, ἀλλ' ἀπέθανε ἄπαις, θυγατέρα μούνην λιπών, τῇ οὔνομα ἦν γοργώ. ἀπικνέεται δ' ὦν ὁ ἀρισταγόρης ὁ μιλήτου τύραννος ἐς τήν σπάρτην κλεομένεος ἔχοντος τήν ἀρχήν. τῷ δή ἐς λόγους ἤιε, ὡς λακεδαιμόνιοι λέγουσι, ἔχων χάλκεον πίνακα ἐν τῷ γῆς ἁπάσης περίοδος ἐνετέτμητο καί θάλασσά τε πᾶσα καί ποταμοί πάντες. ἀπικνεόμενος δέ ἐς λόγους ὁ ἀρισταγόρης ἔλεγε πρός αὐτόν τάδε: »κλεόμενες, σπουδήν μέν τήν ἐμήν μή θωμάσῃς τῆς ἐνθαῦτα ἀπίξιος. τά γάρ κατήκοντά ἐστι τοιαῦτα. ἰώνων παῖδας δούλους εἶναι ἀντ' ἐλευθέρων ὄνειδος καί ἄλγος μέγιστον μέν αὐτοῖσι ἡμῖν, ἔτι δέ τῶν λοιπῶν ὑμῖν, ὅσῳ προέστατε τῆς ἑλλάδος. νῦν ὦν πρός θεῶν τῶν ἑλληνίων ῥύσασθε ἴωνας ἐκ δουλοσύνης, ἄνδρας ὁμαίμονας. εὐπετέως δέ ὑμῖν ταῦτα οἷά τε χωρέειν ἐστί. οὔτε γάρ οἱ βάρβαροι ἄλκιμοί εἰσι, ὑμεῖς τε τά ἐς τόν πόλεμον ἐς τά μέγιστα ἀνήκετε ἀρετῆς πέρι. ἥ τε μάχη αὐτῶν ἐστι τοιήδε, τόξα καί αἰχμή βραχέα: ἀναξυρίδας δέ ἔχοντες ἔρχονται ἐς τάς μάχας καί κυρβασίας ἐπί τῇσι κεφαλῇσι. οὕτω εὐπετέες χειρωθῆναί εἰσι. ἔστι δέ καί ἀγαθά τοῖσι τήν ἤπειρον ἐκείνην νεμομένοισι ὅσα οὐδέ τοῖσι συνάπασι ἄλλοισι, ἀπό χρυσοῦ ἀρξαμένοισι, ἄργυρος καί χαλκός καί ἐσθής ποικίλη καί ὑποζύγιά τε καί ἀνδράποδα: τά θυμῷ βουλόμενοι αὐτοί ἄν ἔχοιτε. κατοίκηνται δέ ἀλλήλων ἐχόμενοι ὡς ἐγώ φράσω. ἰώνων μέν τῶνδε οἵδε λυδοί, οἰκέοντές τε χώρην ἀγαθήν καί πολυαργυρώτατοι ἐόντες« (δεικνύς δέ ἔλεγε ταῦτα ἐς τῆς γῆς τήν περίοδον τήν ἐφέρετο ἐν τῷ πίνακι ἐντετμημένην). »λυδῶν δέ«, ἔφη λέγων ὁ ἀρισταγόρης, »οἵδε ἔχονται φρύγες οἱ πρός τήν ἠῶ, πολυπροβατώτατοί τε ἐόντες πάντων τῶν ἐγώ οἶδα καί πολυκαρπότατοι. φρυγῶν δέ ἔχονται καππαδόκαι, τούς ἡμεῖς συρίους καλέομεν. τούτοισι δέ πρόσουροι κίλικες, κατήκοντες ἐπί θάλασσαν τήνδε, ἐν τῇ ἥδε κύπρος νῆσος κεῖται, οἵ πεντακόσια τάλαντα βασιλέϊ τόν ἐπέτειον φόρον ἐπιτελέουσι. κιλίκων δέ τῶνδε ἔχονται ἀρμένιοι οἵδε, καί οὗτοι ἐόντες πολυπρόβατοι. ἀρμενίων δέ ματιηνοί χώρην τήνδε ἔχοντες. ἔχεται δέ τούτων γῆ ἥδε κισσίη, ἐν τῇ δή παρά ποταμόν τόνδε χοάσπην κείμενά ἐστι τά σοῦσα ταῦτα, ἔνθα βασιλεύς τε μέγας δίαιταν ποιέεται, καί τῶν χρημάτων οἱ θησαυροί ἐνθαῦτά εἰσι: ἑλόντες δέ ταύτην τήν πόλιν θαρσέοντες ἤδη τῷ διί πλούτου πέρι ἐρίζετε. ἀλλά περί μέν χώρης ἄρα οὐ πολλῆς οὐδέ οὕτω χρηστῆς καί οὔρων σμικρῶν χρεόν ἐστι ὑμέας μάχας ἀναβάλλεσθαι πρός τε μεσσηνίους ἐόντας ἰσοπαλέας καί ἀρκάδας τε καί ἀργείους, τοῖσι οὔτε χρυσοῦ ἐχόμενόν ἐστι οὐδέν οὔτε ἀργύρου, τῶν πέρι καί τινα ἐνάγει προθυμίη μαχόμενον ἀποθνῄσκειν: παρέχον δέ τῆς ἀσίης πάσης ἄρχειν εὐπετέως, ἄλλο τι αἱρήσεσθε;« ἀρισταγόρης μέν ταῦτα ἔλεξε, κλεομένης δέ ἀμείβετο τοῖσδε: »ὦ ξεῖνε μιλήσιε, ἀναβάλλομαί τοι ἐς τρίτην ἡμέρην ὑποκρινέεσθαι.« τότε μέν ἐς τοσοῦτο ἤλασαν. ἐπείτε δέ ἡ κυρίη ἡμέρη ἐγένετο τῆς ὑποκρίσιος καί ἦλθον ἐς τό συγκείμενον, εἴρετο ὁ κλεομένης τόν ἀρισταγόρην ὁκοσέων ἡμερέων ἀπό θαλάσσης τῆς ἰώνων ὁδός εἴη παρά βασιλέα. ὁ δέ ἀρισταγόρης, τἆλλα ἐών σοφός καί διαβάλλων ἐκεῖνον εὖ, ἐν τούτῳ ἐσφάλη: χρεόν γάρ μιν μή λέγειν τό ἐόν, βουλόμενόν γε σπαρτιήτας ἐξαγαγεῖν ἐς τήν ἀσίην, λέγει δ' ὦν τριῶν μηνῶν φάς εἶναι τήν ἄνοδον. ὁ δέ ὑπαρπάσας τόν ἐπίλοιπον λόγον τόν ὁ ἀρισταγόρης ὥρμητο λέγειν περί τῆς ὁδοῦ, εἶπε: »ὦ ξεῖνε μιλήσιε, ἀπαλλάσσεο ἐκ σπάρτης πρό δύντος ἡλίου: οὐδένα γάρ λόγον εὐεπέα λέγεις λακεδαιμονίοισι, ἐθέλων σφέας ἀπό θαλάσσης τριῶν μηνῶν ὁδόν ἀγαγεῖν.« ὁ μέν δή κλεομένης ταῦτα εἴπας ἤιε ἐς τά οἰκία. ὁ δέ ἀρισταγόρης λαβών ἱκετηρίην ἤιε ἐς τοῦ κλεομένεος, ἐσελθών δέ ἔσω ἅτε ἱκετεύων ἐπακοῦσαι ἐκέλευε τόν κλεομένεα, ἀποπέμφαντα τό παιδίον: προσεστήκεε γάρ δή τῷ κλεομένεϊ ἡ θυγάτηρ, τῇ οὔνομα ἦν γοργώ: τοῦτο δέ οἱ καί μοῦνον τέκνον ἐτύγχανε ἐόν, ἐτέων ὀκτώ ἤ ἐννέα ἡλικίην. κλεο μένης δέ λέγειν μιν ἐκέλευε τά βούλεται μηδέ ἐπισχεῖν τοῦ παιδίου εἵνεκα. ἐνθαῦτα δή ὁ ἀρισταγόρης ἄρχετο ἐκ δέκα ταλάντων ὑπισχνεόμενος, ἤν οἱ ἐπιτελέσῃ τῶν ἐδέετο. ἀνανεύοντος δέ τοῦ κλεομένεος προέβαινε τοῖσι χρήμασι ὑπερβάλλων ὁ ἀρισταγόρης, ἐς οὗ πεντήκοντά τε τάλαντα ὑπεδέδεκτο καί τό παιδίον ηὐδάξατο: »πάτερ, διαφθερέει σε ὁ ξεῖνος, ἤν μή ἀποστάς ἴῃς.« ὅ τε δή κλεομένης ἡσθείς τοῦ παιδίου τῇ παραινέσι ἤιε ἐς ἕτερον οἴκημα καί ὁ ἀρισταγόρης ἀπαλλάσσετο τό παράπαν ἐκ τῆς σπάρτης, οὐδέ οἱ ἐξεγένετο ἐπί πλέον ἔτι σημῆναι περί τῆς ἀνόδου τῆς παρά βασιλέα. ἔχει γάρ ἀμφί τῇ ὁδῷ ταύτῃ ὧδε. σταθμοί τε πανταχῇ εἰσι βασιλήιοι καί καταλύσιες κάλλισται, διά οἰκεομένης τε ἡ ὁδός ἅπασα καί ἀσφαλέος. διά μέν γε λυδίης καί φρυγίης σταθμοί τείνοντες εἴκοσί εἰσι, παρασάγγαι δέ τέσσερες καί ἐνενήκοντα καί ἥμισυ. ἐκδέκεται δέ ἐκ τῆς φρυγίης ὁ ἅλυς ποταμός, ἐπ' ᾧ πύλαι τε ἔπεισι, τάς διεξελάσαι πᾶσα ἀνάγκη καί οὕτω διεκπερᾶν τόν ποταμόν, καί φυλακτήριον μέγα ἐπ' αὐτῷ. διαβάντι δέ ἐς τήν καππαδοκίην καί ταύτῃ πορευομένῳ μέχρι οὔρων τῶν κιλικίων σταθμοί δυῶν δέοντές εἰσι τριήκοντα, παρασάγγαι δέ τέσσερες καί ἑκατόν: ἐπί δέ τοῖσι τούτων οὔροισι διξάς τε πύλας διεξελᾷς καί διξά φυλακτήρια παραμείψεαι. ταῦτα δέ διεξελάσαντι καί διά τῆς κιλικίης ὁδόν ποιευμένῳ τρεῖς εἰσι σταθμοί, παρασάγγαι δέ πεντεκαίδεκα καί ἥμισυ. οὖρος δέ κιλικίης καί τῆς ἀρμενίης ἐστί ποταμός νηυσιπέρητος, τῷ οὔνομα εὐφρήτης. ἐν δέ τῇ ἀρμενίῃ σταθμοί μέν εἰσι [καταγωγέων] πεντεκαίδεκα, παρασάγγαι δέ ἕξ καί πεντήκοντα καί ἥμισυ, καί φυλακτήριον ἐν αὐτοῖσι. ἐκ δέ ταύτης τῆς ἀρμενίης ἐσβάλλοντι ἐς τήν ματιηνήν γῆν σταθμοί εἰσι τέσσερες <καί τριήκοντα, παρασάγγαι δέ ἑπτά καί τριήκοντα καί ἑκατόν>. ποταμοί δέ νηυσιπέρητοι τέσσερες διά ταύτης ῥέουσι, τούς πᾶσα ἀνάγκη διαπορθμεῦσαί ἐστι, πρῶτος μέν τίγρης, μετά δέ δεύτερός τε καί τρίτος ὡυτός ὀνομαζόμενος <ζάβατος>, οὐκ ὡυτός ἐών ποταμός οὐδέ ἐκ τοῦ αὐτοῦ ῥέων: ὁ μέν γάρ πρότερος αὐτῶν καταλεχθείς ἐξ ἀρμενίων ῥέει, ὁ δ' ὕστερος ἐκ ματιηνῶν: ὁ δέ τέταρτος τῶν ποταμῶν οὔνομα ἔχει γύνδης, τόν κῦρος διέλαβέ κοτε ἐς διώρυχας ἑξήκοντα καί τριηκοσίας. ἐκ δέ ταύτης ἐς τήν κισσίην χώρην μεταβαίνοντι ἕνδεκα σταθμοί, παρασάγγαι δέ δύο καί τεσσεράκοντα καί ἥμισύ ἐστι ἐπί ποταμόν χοάσπην, ἐόντα καί τοῦτον νηυσιπέρητον, ἐπ' ᾧ σοῦσα πόλις πεπόλισται. οὗτοι οἱ πάντες σταθμοί εἰσι ἕνδεκα καί ἑκατόν. καταγωγαί μέν νυν σταθμῶν τοσαῦταί εἰσι ἐκ σαρδίων ἐς σοῦσα ἀναβαίνοντι. εἰ δέ ὀρθῶς μεμέτρηται ἡ ὁδός ἡ βασιληίη τοῖσι παρασάγγῃσι καί ὁ παρασάγγης δύναται τριήκοντα στάδια, ὥσπερ οὗτός γε δύναται ταῦτα, ἐκ σαρδίων στάδιά ἐστι ἐς τά βασιλήια τά μεμνόνια καλεόμενα πεντακόσια καί τρισχίλια καί μύρια παρασαγγέων ἐόντων πεντήκοντα καί τετρακοσίων: πεντήκοντα δέ καί ἑκατόν στάδια ἐπ' ἡμέρῃ ἑκάστῃ διεξιοῦσι ἀναισιμοῦνται ἡμέραι ἀπαρτί ἐνενήκοντα: οὕτω τῷ μιλησίῳ ἀρισταγόρῃ εἴπαντι πρός κλεομένεα τόν λακεδαιμόνιον εἶναι τριῶν μηνῶν τήν ἄνοδον τήν παρά βασιλέα ὀρθῶς εἴρητο. εἰ δέ τις τό ἀτρεκέστερον τούτων ἔτι δίζηται, ἐγώ καί τοῦτο σημανέω: τήν γάρ ἐξ ἐφέσου ἐς σάρδις ὁδόν δεῖ προσλογίσασθαι ταύτῃ. καί δή λέγω σταδίους εἶναι τούς πάντας ἀπό θαλάσσης τῆς ἑλληνικῆς μέχρι σούσων (τοῦτο γάρ μεμνόνιον ἄστυ καλέεται) τεσσεράκοντα καί τετρακισχιλίους καί μυρίους: οἱ γάρ ἐξ ἐφέσου ἐς σάρδις εἰσί τεσσεράκοντα καί πεντακόσιοι στάδιοι: καί οὕτω τρισί ἡμέρῃσι μηκύνεται ἡ τρίμηνος ὁδός. ἀπελαυνόμενος δέ ὁ ἀρισταγόρης ἐκ τῆς σπάρτης ἤιε ἐς τάς ἀθήνας γενομένας τυράννων ὧδε ἐλευθέρας. ἐπεί ἵππαρχον τόν πεισιστράτου, ἱππίεω δέ τοῦ τυράννου ἀδελφεόν, ἰδόντα ὄψιν ἐνυπνίου τῷ ἑωυτοῦ πάθεϊ ἐναργεστάτην κτείνουσι ἀριστογείτων καί ἁρμόδιος, γένος ἐόντες τά ἀνέκαθεν γεφυραῖοι, μετά ταῦτα ἐτυραννεύοντο ἀθηναῖοι ἐπ' ἔτεα τέσσερα οὐδέν ἧσσον ἀλλά καί μᾶλλον ἤ πρό τοῦ. ἡ μέν νυν ὄψις τοῦ ἱππάρχου ἐνυπνίου ἦν ἥδε. ἐν τῇ προτέρῃ νυκτί τῶν παναθηναίων ἐδόκεε ὁ ἵππαρχος ἄνδρα οἱ ἐπιστάντα μέγαν καί εὐειδέα αἰνίσσεσθαι τάδε τά ἔπεα: τλῆθι λέων ἄτλητα παθών τετληότι θυμῷ: οὐδείς ἀνθρώπων ἀδικῶν τίσιν οὐκ ἀποτίσει. ταῦτα δέ, ὡς ἡμέρη ἐγένετο τάχιστα, φανερός ἦν ὑπερτιθέμενος ὀνειροπόλοισι: μετά δέ ἀπειπάμενος τήν ὄψιν ἔπεμπε τήν πομπήν, ἐν τῇ δή τελευτᾷ. οἱ δέ γεφυραῖοι, τῶν ἦσαν οἱ φονέες οἱ ἱππάρχου, ὡς μέν αὐτοί λέγουσι, ἐγεγόνεσαν ἐξ ἐρετρίης τήν ἀρχήν, ὡς δέ ἐγώ ἀναπυνθανόμενος εὑρίσκω, ἦσαν φοίνικες τῶν σύν κάδμῳ ἀπικομένων φοινίκων ἐς γῆν τήν νῦν βοιωτίην καλεομένην, οἴκεον δέ τῆς χώρης ταύτης ἀπολαχόντες τήν ταναγρικήν μοῖραν: ἐνθεῦτεν δέ, καδμείων πρότερον ἐξαναστάντων ὑπ' ἀργείων, οἱ γεφυραῖοι οὗτοι δεύτερα ὑπό βοιωτῶν ἐξαναστάντες ἐτράποντο ἐπ' ἀβηνέων: ἀθηναῖοι δέ σφεας ἐπί ῥητοῖσι ἐδέξαντο σφέων αὐτῶν εἶναι πολιήτας, <οὐ> πολλῶν τεων καί οὐκ ἀξιαπηγήτων ἐπιτάξαντες ἔργεσθαι. οἱ δέ φοίνικες οὗτοι οἱ σύν κάδμῳ ἀπικόμενοι, τῶν ἦσαν οἱ γεφυραῖοι, ἄλλα τε πολλά οἰκήσαντες ταύτην τήν χώρην ἐσήγαγον διδασκάλια ἐς τούς ἕλληνας καί δή καί γράμματα, οὐκ ἐόντα πρίν ἕλλησι ὡς ἐμοί δοκέειν, πρῶτα μέν τοῖσι καί ἅπαντες χρέωνται φοίνικες: μετά δέ χρόνου προβαίνοντος ἅμα τῇ φωνῇ μετέβαλον καί τόν ῥυθμόν τῶν γραμμάτων. περιοίκεον δέ σφεας τά πολλά τῶν χώρων τοῦτον τόν χρόνον ἑλλήνων ἴωνες: οἵ παραλαβόντες διδαχῇ παρά τῶν φοινίκων τά γράμματα, μεταρρυθμίσαντές σφεων ὀλίγα ἐχρέωντο, χρεώμενοι δέ ἐφάτισαν, ὥσπερ καί τό δίκαιον ἔφερε ἐσαγαγόντων φοινίκων ἐς τήν ἑλλάδα, φοινικήια κεκλῆσθαι. καί τάς βύβλους διφθέρας καλέουσι ἀπό τοῦ παλαιοῦ οἱ ἴωνες, ὅτι κοτέ ἐν σπάνι βύβλων ἐχρέωντο διφθέρῃσι αἰγέῃσί τε καί οἰέῃσι: ἔτι δέ καί τό κατ' ἐμέ πολλοί τῶν βαρβάρων ἐς τοιαύτας διφθέρας γράφουσι. εἶδον δέ καί αὐτός καδμήια γράμματα ἐν τῷ ἱρῷ τοῦ ἀπόλλωνος τοῦ ἰσμηνίου ἐν θήβῃσι τῇσι βοιωτῶν ἐπί τρίποσι τρισί ἐγκεκολαμμένα, τά πολλά ὅμοια ἐόντα τοῖσι ἰωνικοῖσι. ὁ μέν δή εἷς τῶν τριπόδων ἐπίγραμμα ἔχει: ἀμφιτρύων μ' ἀνέθηκε θεῷ ἀπό τηλεβοάων. ταῦτα ἡλικίην εἴη ἄν κατά λάιον τόν λαβδάκου τοῦ πολυδώρου τοῦ κάδμου. ἕτερος δέ τρίπους ἐν ἑξαμέτρῳ τόνῳ λέγει: σκαῖος πυγμαχέων με ἑκηβόλῳ ἀπόλλωνι νικήσας ἀνέθηκε τεΐν περικαλλές ἄγαλμα. σκαῖος δ' ἄν εἴη ὁ ἱπποκόωντος, εἰ δή οὗτός γε ἐστί ὁ ἀναθείς καί μή ἄλλος τὠυτό οὔνομα ἔχων τῷ ἱπποκόωντος, ἡλικίην κατά οἰδίπουν τόν λαΐου. τρίτος δέ τρίπους λέγει καί οὗτος ἐν ἑξαμέτρῳ: λαοδάμας τρίποδ' αὐτός ἐϋσκόπῳ ἀπόλλωνι μουναρχέων ἀνέθηκε τεΐν περικαλλές ἄγαλμα. ἐπί τούτου δή τοῦ λαοδάμαντος τοῦ ἐτεοκλέος μουναρχέοντος ἐξανιστέαται καδμεῖοι ὑπ' ἀργείων καί τρέπονται ἐς τούς ἐγχελέας, οἱ δέ γεφυραῖοι ὑπολειφθέντες ὕστερον ὑπό βοιωτῶν ἀναχωρέουσι ἐς ἀθήνας. καί σφι ἱρά ἐστι ἐν ἀθήνῃσι ἱδρυμένα, τῶν οὐδέν μέτα τοῖσι λοιποῖσι ἀθηναίοισι, ἄλλα τε κεχωρισμένα τῶν ἄλλων ἱρῶν καί δή καί ἀχαιίης δήμητρος ἱρόν τε καί ὄργια. ἡ μέν δή ὄψις τοῦ ἱππάρχου ἐνυπνίου καί οἱ γεφυραῖοι ὅθεν ἐγεγόνεσαν, τῶν ἦσαν οἱ ἱππάρχου φονέες, ἀπήγηταί μοι: δεῖ δέ πρός τούτοισι ἔτι ἀναλαβεῖν τόν κατ' ἀρχάς ἤια λέξων λόγον, ὡς τυράννων ἐλευθερώθησαν ἀθηναῖοι. ἱππίεω τυραννεύοντος καί ἐμπικραινομένου ἀθηναίοισι διά τόν ἱππάρχου θάνατον ἀλκμεωνίδαι, γένος ἐόντες ἀθηναῖοι καί φεύγοντες πεισιστρατίδας, ἐπείτε σφι ἅμα τοῖσι ἄλλοισι ἀθηναίων φυγάσι πειρωμένοισι κατά τό ἰσχυρόν οὐ προεχώρεε <ἡ> κάτοδος, ἀλλά προσέπταιον μεγάλως πειρώμενοι κατιέναι τε καί ἐλευθεροῦν τάς ἀθήνας, λειψύδριον τό ὑπέρ παιονίης τειχίσαντες, ἐνθαῦτα οἱ ἀλκμεωνίδαι πᾶν ἐπί τοῖσι πεισιστρατίδῃσι μηχανώμενοι παρ' ἀμφικτυόνων τόν νηόν μισθοῦνται τόν ἐν δελφοῖσι, τόν νῦν ἐόντα, τότε δέ οὔκω, τοῦτον ἐξοικοδομῆσαι. οἷα δέ χρημάτων εὖ ἥκοντες καί ἐόντες ἄνδρες δόκιμοι ἀνέκαθεν ἔτι, τόν [τε] νηόν ἐξεργάσαντο τοῦ παραδείγματος κάλλιον τά τε ἄλλα καί, συγκειμένου σφι πωρίνου λίθου ποιέειν τόν νηόν, παρίου τά ἔμπροσθε αὐτοῦ ἐξεποίησαν. ὡς ὦν δή οἱ ἀθηναῖοι λέγουσι, οὗτοι οἱ ἄνδρες ἐν δελφοῖσι κατήμενοι ἀνέπειθον τήν πυθίην χρήμασι, ὅκως ἔλθοιεν σπαρτιητέων ἄνδρες εἴτε ἰδίῳ στόλῳ εἴτε δημοσίῳ χρησόμενοι, προφέρειν σφι τάς ἀθήνας ἐλευθεροῦν. λακεδαιμόνιοι δέ, ὥς σφι αἰεί τὠυτό πρόφαντον ἐγίνετο, πέμπουσι ἀγχιμόλιον τόν ἀστέρος, ἐόντα τῶν ἀστῶν ἄνδρα δόκιμον, σύν στρατῷ ἐξελῶντα πεισιστρατίδας ἐξ ἀθηνέων, ὅμως καί ξείνους σφι ἐόντας τά μάλιστα: τά γάρ τοῦ θεοῦ πρεσβύτερα ἐποιεῦντο ἤ τά τῶν ἀνδρῶν. πέμπουσι δέ τούτους κατά θάλασσαν πλοίοισι. ὁ μέν δή προσσχών ἐς φάληρον τήν στρατιήν ἀπέβησε. οἱ δέ πεισιστρατίδαι προπυνθανόμενοι ταῦτα ἐπεκαλέοντο ἐκ θεσσαλίης ἐπικουρίην: ἐπεποίητο γάρ σφι συμμαχίη πρός αὐτούς: θεσσαλοί δέ σφι δεομένοισι ἀπέπεμψαν κοινῇ γνώμῃ χρεώμενοι χιλίην τε ἵππον καί τόν βασιλέα τόν σφέτερον κινέην ἄνδρα γονναῖον. τούς ἐπείτε ἔσχον συμμάχους οἱ πεισιστρατίδαι, ἐ<με>μηχανέατο τοιάδε: κείραντες τῶν φαληρέων τό πεδίον καί ἱππάσιμον ποιήσαντες τοῦτον τόν χῶρον ἐπῆκαν τῷ στρατοπέδῳ τήν ἵππον. ἐμπεσοῦσα δέ διέφθειρε ἄλλους τε πολλούς τῶν λακεδαιμονίων καί δή καί τόν ἀγχιμόλιον, τούς δέ περιγενομένους αὐτῶν ἐς τάς νέας κατεῖρξαν. ὁ μέν δή πρῶτος στόλος ἐκ λακεδαίμονος οὕτω ἀπήλλαξε, καί ἀγχιμολίου εἰσί ταφαί τῆς ἀττικῆς ἀλωπεκῆσι, ἀγχοῦ τοῦ ἡρακλείου τοῦ ἐν κυνοσάργεϊ. μετά δέ λακεδαιμόνιοι μέζω στόλον στείλαντες ἀπέπεμψαν ἐπί τάς ἀθήνας, στρατηγόν τῆς στρατιῆς ἀποδέξαντες βασιλέα κλεομένεα τόν ἀναξανδρίδεω, οὐκέτι κατά θάλασσαν στείλαντες ἀλλά κατ' ἤπειρον. τοῖσι ἐσβαλοῦσι ἐς τήν ἀττικήν χώρην ἡ τῶν θεσσαλῶν ἵππος πρώτη προσέμειξε καί οὐ μετά πολλόν ἐτράπετο, καί σφεων ἔπεσον ὑπέρ τεσσεράκοντα ἄνδρας: οἱ δέ περιγενόμενοι ἀπαλλάσσοντο ὡς εἶχον ἰθύς ἐπί θεσσαλίης. κλεομένης δέ ἀπικόμενος ἐς τό ἄστυ ἅμα ἀθηναίων τοῖσι βουλομένοισι εἶναι ἐλευθέροισι ἐπολιόρκεε τούς τυράννους ἀπεργμένους ἐν τῷ πελαργικῷ τείχεϊ. καί οὐδέν τι πάντως ἄν ἐξεῖλον τούς πεισιστρατίδας οἱ λακεδαιμόνιοι (οὔτε γάρ ἐπέδρην ἐπενόευν ποιήσασθαι, οἵ τε πεισιστρατίδαι σίτοισι καί ποτοῖσι εὖ παρεσκευάδατο) πολιορκήσαντές τε ἄν ἡμέρας ὀλίγας ἀπαλλάσσοντο ἐς τήν σπάρτην: νῦν δέ συντυχίη τοῖσι μέν κακή ἐπεγένετο, τοῖσι δέ ἡ αὐτή αὕτη σύμμαχος: ὑπεκτιθέμενοι γάρ ἔξω τῆς χώρης οἱ παῖδες τῶν πεισιστρατιδέων ἥλωσαν. τοῦτο δέ ὡς ἐγένετο, πάντα αὐτῶν τά πρήγματα συνετετάρακτο, παρέστησαν δέ ἐπί μισθῷ τοῖσι τέκνοισι ἐπ' οἷσι ἐβούλοντο οἱ ἀθηναῖοι, ὥστε ἐν πέντε ἡμέρῃσι ἐκχωρῆσαι ἐκ τῆς ἀττικῆς. μετά δέ ἐξεχώρησαν ἐς σίγειον τό ἐπί τῷ σκαμάνδρῳ, ἄρξαντες μέν ἀθηναίων ἐπ' ἔτεα ἕξ τε καί τριήκοντα, ἐόντες δέ καί οὗτοι ἀνέκαθεν πύλιοί τε καί νηλεῖδαι, ἐκ τῶν αὐτῶν γεγονότες καί οἱ ἀμφί κόδρον τε καί μέλανθον, οἵ πρότερον ἐπήλυδες ἐόντες ἐγένοντο ἀθηναίων βασιλέες. ἐπί τούτου δέ καί τὠυτό οὔνομα ἀπεμνημόνευσε ἱπποκράτης τῷ παιδί θέσθαι τόν πεισίστρατον, ἐπί τοῦ νέστορος πεισιστράτου ποιεύμενος τήν ἐπωνυμίην. οὕτω μέν ἀθηναῖοι τυράννων ἀπαλλάχθησαν. ὅσα δέ ἐλευθερωθέντες ἔρξαν ἤ ἔπαθον ἀξιόχρεα ἀπηγήσιος πρίν ἤ ἰωνίην τε ἀποστῆναι ἀπό δαρείου καί ἀρισταγόρην τόν μιλήσιον ἀπικόμενον ἐς ἀθήνας χρηίσαι σφέων βοηθέειν, ταῦτα πρῶτα φράσω. ἀθῆναι, ἐοῦσαι καί πρίν μεγάλαι, τότε ἀπαλλαχθεῖσαι τυράννων ἐγίνοντο μέζονες. ἐν δέ αὐτῇσι δύο ἄνδρες ἐδυνάστευον, κλεισθένης τε ἀνήρ ἀλκμεωνίδης, ὅς περ δή λόγον ἔχει τήν πυθίην ἀναπεῖσαι, καί ἰσαγόρης τεισάνδρου οἰκίης μέν ἐών δοκίμου, ἀτάρ τά ἀνέκαθεν οὐκ ἔχω φράσαι: θύουσι δέ οἱ συγγενέες αὐτοῦ διί καρίῳ. οὗτοι οἱ ἄνδρες ἐστασίασαν περί δυνάμιος, ἑσσούμενος δέ ὁ κλεισθένης τόν δῆμον προσεταιρίζεται. μετά δέ τετραφύλους ἐόντας ἀθηναίους δεκαφύλους ἐποίησε, τῶν ἴωνος παίδων γελέοντος καί αἰγικόρεος καί ἀργάδεω καί ὅπλητος ἀπαλλάξας τάς ἐπωνυμίας, ἐξευρών δέ ἑτέρων ἡρώων ἐπωνυμίας ἐπιχωρίων, πάρεξ αἴαντος: τοῦτον δέ, ἅτε ἀστυγείτονα καί σύμμαχον, ξεῖνον ἐόντα προσέθετο. ταῦτα δέ, δοκέειν ἐμοί, ἐμιμέετο ὁ κλεισθένης οὗτος τόν ἑωυτοῦ μητροπάτορα κλεισθένεα τόν σικυῶνος τύραννον. κλεισθένης γάρ ἀργείοισι πολεμήσας τοῦτο μέν ῥαψῳδούς ἔπαυσε ἐν σικυῶνι ἀγωνίζεσθαι τῶν ὁμηρείων ἐπέων εἵνεκα, ὅτι ἀργεῖοί τε καί ἄργος τά πολλά πάντα ὑμνέαται: τοῦτο δέ, ἡρώιον γάρ ἦν καί ἔστι ἐν αὐτῇ τῇ ἀγορῇ τῶν σικυωνίων ἀδρήστου τοῦ ταλαοῦ, τοῦτον ἐπεθύμησε ὁ κλεισθένης ἐόντα ἀργεῖον ἐκβαλεῖν ἐκ τῆς χώρης. ἐλθών δέ ἐς δελφούς ἐχρηστηριάζετο εἰ ἐκβάλοι τόν ἄδρηστον: ἡ δέ πυθίη οἱ χρᾷ φᾶσα ἄδρηστον μέν εἶναι σικυωνίων βασιλέα, ἐκεῖνον δέ λευστῆρα. ἐπεί δέ ὁ θεός τοῦτό γε οὐ παρεδίδου, ἀπελθών ὀπίσω ἐφρόντιζε μηχανήν τῇ αὐτός ὁ ἄδρηστος ἀπαλλάξεται. ὡς δέ οἱ ἐξευρῆσθαι ἐδόκεε, πέμψας ἐς θήβας τάς βοιωτίας ἔφη θέλειν ἐπαγαγέσθαι μελάνιππον τόν ἀστακοῦ: οἱ δέ θηβαῖοι ἔδοσαν. ἐπαγαγόμενος δέ ὁ κλεισθένης τόν μελάνιππον τέμενός οἱ ἀπέδεξε ἐν αὐτῷ τῷ πρυτανηίῳ καί μιν ἵδρυσε ἐνθαῦτα ἐν τῷ ἰσχυροτάτῳ. ἐπηγάγετο δέ τόν μελάνιππον ὁ κλεισθένης (καί γάρ τοῦτο δεῖ ἀπηγήσασθαι) ὡς ἔχθιστον ἐόντα ἀδρήστῳ, ὅς τόν τε ἀδελφεόν οἱ μηκιστέα ἀπεκτόνεε καί τόν γαμβρόν τυδέα. ἐπείτε δέ οἱ τό τέμενος ἀπέδεξε, θυσίας τε καί ὁρτάς ἀδρήστου ἀπελόμενος ἔδωκε τῷ μελανίππῳ. οἱ δέ σικυώνιοι ἐώθεσαν μεγαλωστί κάρτα τιμᾶν τόν ἄδρηστον: ἡ γάρ χώρη ἦν αὕτη πολύβου, ὁ δέ ἄδρηστος ἦν πολύβου θυγατριδέος, ἄπαις δέ πόλυβος τελευτῶν διδοῖ ἀδρήστῳ τήν ἀρχήν. τά τε δή ἄλλα οἱ σικυώνιοι ἐτίμων τόν ἄδρηστον καί δή πρός τά πάθεα αὐτοῦ τραγικοῖσι χοροῖσι ἐγέραιρον, τόν μέν διόνυσον οὐ τιμῶντες, τόν δέ ἄδρηστον. κλεισθένης δέ χορούς μέν τῷ διονύσῳ ἀπέδωκε, τήν δέ ἄλλην θυσίην μελανίππῳ. ταῦτα μέν ἐς ἄδρηστόν οἱ ἐπεποίητο: φυλάς δέ τάς δωριέων, ἵνα δή μή αἱ αὐταί ἔωσι τοῖσι σικυωνίοισι καί τοῖσι ἀργείοισι, μετέβαλε ἐς ἄλλα οὐνόματα. ἔνθα καί πλεῖστον κατεγέλασε τῶν σικυωνίων: ἐπί γάρ ὑός τε καί ὄνου <καί χοίρου> τάς ἐπωνυμίας μετατιθείς αὐτά τά τελευταῖα ἐπέθηκε, πλήν τῆς ἑωυτοῦ φυλῆς: ταύτῃ δέ τό οὔνομα ἀπό τῆς ἑωυτοῦ ἀρχῆς ἔθετο. οὗτοι μέν δή ἀρχέλαοι ἐκαλέοντο, ἕτεροι δέ ὑᾶται, ἄλλοι δέ ὀνεᾶται, ἕτεροι δέ χοιρεᾶται. τούτοισι τοῖσι οὐνόμασι τῶν φυλέων ἐχρέωντο οἱ σικυώνιοι καί ἐπί κλεισθένεος ἄρχοντος καί ἐκείνου τεθνεῶτος ἔτι ἐπ' ἔτεα ἑξήκοντα: μετέπειτα μέντοι λόγον σφίσι δόντες μετέβαλον ἐς τούς ὑλλέας καί παμφύλους καί δυμανάτας: τετάρτους δέ αὐτοῖσι προσέθεντο ἐπί τοῦ ἀδρήστου παιδός αἰγιαλέος τήν ἐπωνυμίην ποιεύμενοι κεκλῆσθαι αἰγιαλέας. ταῦτα μέν νυν ὁ σικυώνιος κλεισθένης ἐπεποιήκεε. ὁ δέ δή ἀθηναῖος κλεισθένης, ἐών τοῦ σικυωνίου τούτου θυγατριδέος καί τό οὔνομα ἐπί τούτου ἔχων, δοκέειν ἐμοί καί οὗτος ὑπεριδών ἴωνας, ἵνα μή σφίσι αἱ αὐταί ἔωσι φυλαί καί ἴωσι, τόν ὁμώνυμον κλεισθένεα ἐμιμήσατο: ὡς γάρ δή τόν ἀθηναίων δῆμον πρότερον ἀπωσμένον πάντων τότε πρός τήν ἑωυτοῦ μοῖραν προσεθήκατο, τάς φυλάς μετωνόμασε καί ἐποίησε πλέονας ἐξ ἐλασσόνων: δέκα τε δή φυλάρχους ἀντί τεσσέρων ἐποίησε, δέκαχα δέ καί τούς δήμους κατένειμε ἐς τάς φυλάς. ἦν τε τόν δῆμον προσθέμενος πολλῷ κατύπερθε τῶν ἀντιστασιωτέων. ἐν τῷ μέρεϊ δέ ἑσσούμενος ὁ ἰσαγόρης ἀντιτεχνᾶται τάδε: ἐπικαλέεται κλεομένεα τόν λακεδαιμόνιον, γενόμενον ἑωυτῷ ξεῖνον ἀπό τῆς πεισιστρατιδέων πολιορκίης: τόν δέ κλεομένεα εἶχε αἰτίη φοιτᾶν παρά τοῦ ἰσαγόρεω τήν γυναῖκα. τά μέν δή πρῶτα πέμπων ὁ κλεομένης ἐς τάς ἀθήνας κήρυκα ἐξέβαλλε κλεισθένεα καί μετ' αὐτοῦ ἄλλους πολλούς ἀθηναίων, τούς ἐναγέας ἐπιλέγων. ταῦτα δέ πέμπων ἔλεγε ἐκ διδαχῆς τοῦ ἰσαγόρεω: οἱ μέν γάρ ἀλκμεωνίδαι καί οἱ συστασιῶται αὐτῶν εἶχον αἰτίην τοῦ φόνου τούτου, αὐτός δέ οὐ μετεῖχε οὐδ' οἱ φίλοι αὐτοῦ. οἱ δ' ἐναγέες ἀθηναίων ὧδε ὠνομάσθησαν. ἦν κύλων τῶν ἀθηναίων ἀνήρ ὀλυμπιονίκης: οὗτος ἐπί τυραννίδι ἐκόμησε, προσποιησάμενος δέ ἑταιρηίην τῶν ἡλικιωτέων καταλαβεῖν τήν ἀκρόπολιν ἐπειρήθη: οὐ δυνάμενος δέ ἐπικρατῆσαι ἱκέτης ἵζετο πρός τό ἄγαλμα. τούτους ἀνιστᾶσι μέν οἱ πρυτάνιες τῶν ναυκράρων, οἵ περ ἔνεμον τότε τάς ἀθήνας, ὑπεγγύους πλήν θανάτου: φονεῦσαι δέ αὐτούς αἰτίη ἔχει ἀλκμεωνίδας. ταῦτα πρό τῆς πεισιστράτου ἡλικίης ἐγένετο. κλεομένης δέ ὡς πέμπων ἐξέβαλλε κλεισθένεα καί τούς ἐναγέας, κλεισθένης μέν αὐτός ὑπεξέσχε: μετά δέ οὐδέν ἧσσον παρῆν ἐς τάς ἀθήνας ὁ κλεομένης οὐ σύν μεγάλῃ χειρί, ἀπικόμενος δέ ἀγηλατέει ἑπτακόσια ἐπίστια ἀθηναίων, τά οἱ ὑπέθετο ὁ ἰσαγόρης. ταῦτα δέ ποιήσας δεύτερα τήν βουλήν καταλύειν ἐπειρᾶτο, τριηκοσίοισι δέ τοῖσι ἰσαγόρεω στασιώτῃσι τάς ἀρχάς ἐνεχείριζε. ἀντισταθείσης δέ τῆς βουλῆς καί οὐ βουλομένης πείθεσθαι ὅ τε κλεομένης καί ὁ ἰσαγόρης καί οἱ στασιῶται αὐτοῦ καταλαμβάνουσι τήν ἀκρόπολιν. ἀθηναίων δέ οἱ λοιποί τά αὐτά φρονήσαντες ἐπολιόρκεον αὐτούς ἡμέρας δύο: τῇ δέ τρίτῃ ὑπόσπονδοι ἐξέρχονται ἐκ τῆς χώρης ὅσοι ἦσαν αὐτῶν λακεδαιμόνιοι. ἐπετελέετο δέ τῷ κλεομένεϊ ἡ φήμη. ὡς γάρ ἀνέβη ἐς τήν ἀκρόπολιν μέλλων δή αὐτήν κατασχήσειν, ἤιε ἐς τό ἄδυτον τῆς θεοῦ ὡς προσερέων: ἡ δέ ἱρηίη ἐξαναστᾶσα ἐκ τοῦ θρόνου πρίν ἤ τάς θύρας αὐτόν ἀμεῖψαι εἶπε: »ὦ ξεῖνε λακεδαιμόνιε, πάλιν χώρεε μηδέ ἔσιθι ἐς τό ἱρόν: οὐ γάρ θεμιτόν δωριεῦσι παριέναι ἐνθαῦτα«: ὁ δέ εἶπε: »ὦ γύναι, ἀλλ' οὐ δωριεύς εἰμι ἀλλ' ἀχαιός.« ὁ μέν δή τῇ κληδόνι οὐδέν χρεώμενος ἐπεχείρησέ τε καί τότε πάλιν ἐξέπιπτε μετά τῶν λακεδαιμονίων. τούς δέ ἄλλους ἀθηναῖοι κατέδησαν τήν ἐπί θανάτῳ, ἐν δέ αὐτοῖσι καί τιμησίθεον τόν δελφόν, τοῦ ἔργα χειρῶν τε καί λήματος ἔχοιμ' ἄν μέγιστα καταλέξαι. οὗτοι μέν νυν δεδεμένοι ἐτελεύτησαν. ἀθηναῖοι δέ μετά ταῦτα κλεισθένεα καί τά ἑπτακόσια ἐπίστια τά διωχθέντα ὑπό κλεομένεος μεταπεμψάμενοι πέμπουσι ἀγγέλους ἐς σάρδις, συμμαχίην βουλόμενοι ποιήσασθαι πρός πέρσας: ἠπιστέατο γάρ σφίσι [πρός] λακεδαιμονίους τε καί κλεομένεα ἐκπεπολεμῶσθαι. ἀπικομένων δέ τῶν ἀγγέλων ἐς τάς σάρδις καί λεγόντων τά ἐντεταλμένα ἀρταφρένης ὁ ὑστάσπεος σαρδίων ὕπαρχος ἐπειρώτα τίνες ἐόντες ἄνθρωποι καί κῇ γῆς οἰκημένοι δεοίατο περσέων σύμμαχοι γενέσθαι: πυθόμενος δέ πρός τῶν ἀγγέλων ἀπεκορύφου σφι τάδε: εἰ μέν διδοῦσι βασιλέϊ δαρείῳ ἀθηναῖοι γῆν τε καί ὕδωρ, ὁ δέ συμμαχίην σφι συνετίθετο, εἰ δέ μή διδοῦσι, ἀπαλλάσσεσθαι αὐτούς ἐκέλευε. οἱ δέ ἄγγελοι ἐπί σφέων αὐτῶν βαλόμενοι διδόναι ἔφασαν, βουλόμενοι τήν συμμαχίην ποιήσασθαι. οὗτοι μέν δή ἀπελθόντες ἐς τήν ἑωυτῶν αἰτίας μεγάλας εἶχον. κλεομένης δέ ἐπιστάμενος περιυβρίσθαι ἔπεσι καί ἔργοισι ὑπ' ἀθηναίων συνέλεγε ἐκ πάσης πελοποννήσου στρατόν, οὐ φράζων ἐς τό συλλέγει, τείσασθαί τε ἐθέλων τόν δῆμον τόν ἀθηναίων καί ἰσαγόρην βουλόμενος τύραννον καταστῆσαι: συνεξῆλθε γάρ οἱ οὗτος ἐκ τῆς ἀκροπόλιος. κλεομένης τε δή στόλῳ μεγάλῳ ἐσέβαλε ἐς ἐλευσῖνα καί οἱ βοιωτοί ἀπό συνθήματος οἰνόην αἱρέουσι καί ὑσιάς, δήμους τούς ἐσχάτους τῆς ἀττικῆς, χαλκιδέες τε ἐπί τά ἕτερα ἐσίνοντο ἐπιόντες χώρους τῆς ἀττικῆς. ἀθηναῖοι δέ, καίπερ ἀμφιβολίῃ ἐχόμενοι, βοιωτῶν μέν καί χαλκιδέων ἐσύστερον ἔμελλον μνήμην ποιήσεσθαι, πελοποννησίοισι δέ ἐοῦσι ἐν ἐλευσῖνι ἀντία ἔθεντο τά ὅπλα. μελλόντων δέ συνάψειν τά στρατόπεδα ἐς μάχην, κορίνθιοι μέν πρῶτοι σφίσι αὐτοῖσι δόντες λόγον ὡς οὐ ποιοῖεν τά δίκαια μετεβάλλοντό τε καί ἀπαλλάσσοντο. μετά δέ δημάρητος ὁ ἀρίστωνος, ἐών καί οὗτος βασιλεύς σπαρτιητέων, καί συνεξαγαγών τε τήν στρατιήν ἐκ λακεδαίμονος καί οὐκ ἐών διάφορος ἐν τῷ πρόσθε χρόνῳ κλεομένεϊ. ἀπό δέ ταύτης τῆς διχοστασίης ἐτέθη νόμος ἐν σπάρτῃ μή ἐξεῖναι ἕπεσθαι ἀμφοτέρους τούς βασιλέας ἐξιούσης στρατιῆς: τέως γάρ ἀμφότεροι εἵποντο: παραλυομένου δέ τούτων τοῦ ἑτέρου καταλείπεσθαι καί τῶν τυνδαριδέων τόν ἕτερον: πρό τοῦ γάρ δή καί οὗτοι ἀμφότεροι ἐπίκλητοί σφι ἐόντες εἴποντο. τότε δή ἐν τῇ ἐλευσῖνι ὁρῶντες οἱ λοιποί τῶν συμμάχων τούς τε βασιλέας τῶν λακεδαιμονίων οὐκ ὁμολογέοντας καί κορινθίους ἐκλιπόντας τήν τάξιν οἴχοντο καί αὐτοί ἀπαλλασσόμενοι, τέταρτον δή τοῦτο ἐπί τήν ἀττικήν ἀπικόμενοι δωριέες, δίς τε ἐπί πολέμῳ ἐσβαλόντες καί δίς ἐπ' ἀγαθῷ τοῦ πλήθεος τοῦ ἀθηναίων, πρῶτον μέν ὅτε καί μέγαρα κατοίκισαν (οὗτος ὁ στόλος ἐπί κόδρου βασιλεύοντος ἀθηναίων ὀρθῶς ἄν καλέοιτο), δεύτερον δέ καί τρίτον ὅτε ἐπί πεισιστρατιδέων ἐξέλασιν ὁρμηθέντες ἐκ σπάρτης ἀπίκοντο, τέταρτον δέ τότε ὅτε ἐς ἐλευσῖνα κλεομένης ἄγων πελοποννησίους ἐσέβαλε: οὕτω τέταρτον τότε δωριέες ἐσέβαλον ἐς ἀθήνας. διαλυθέντος ὦν τοῦ στόλου τούτου ἀκλέως, ἐνθαῦτα ἀθηναῖοι τείνυσθαι βουλόμενοι πρῶτα στρατιήν ποιεῦνται ἐπί χαλκιδέας. βοιωτοί δέ τοῖσι χαλκιδεῦσι βοηθέουσι ἐπί τόν εὔριπον. ἀθηναίοισι δέ ἰδοῦσι τούς βοηθούς ἔδοξε πρότερον τοῖσι βοιωτοῖσι ἤ τοῖσι χαλκιδεῦσι ἐπιχειρέειν: συμβάλλουσί τε δή τοῖσι βοιωτοῖσι οἱ ἀθηναῖοι καί πολλῷ ἐκράτησαν, κάρτα δέ πολλούς φονεύσαντες ἑπτακοσίους αὐτῶν ἐζώγρησαν. τῆς δέ αὐτῆς ταύτης ἡμέρης οἱ ἀθηναῖοι διαβάντες ἐς τήν εὔβοιαν συμβάλλουσι καί τοῖσι χαλκιδεῦσι, νικήσαντες δέ καί τούτους τετρακισχιλίους κληρούχους ἐπί τῶν ἱπποβοτέων τῇ χώρῃ λείπουσι: οἱ δέ ἱπποβόται ἐκαλέοντο οἱ παχέες τῶν χαλκιδέων. ὅσους δέ καί τούτων ἐζώγρησαν, ἅμα τοῖσι βοιωτῶν ἐζωγρημένοισι εἶχον ἐν φυλακῇ ἐν πέδαις δήσαντες: χρόνῳ δέ ἔλυσάν σφεας δίμνεως ἀποτιμησάμενοι. τάς δέ πέδας αὐτῶν, ἐν τῇσι ἐδεδέατο, ἀνεκρέμασαν ἐς τήν ἀκρόπολιν, αἵ περ ἔτι καί ἐς ἐμέ ἦσαν περιεοῦσαι, κρεμάμεναι ἐκ τειχέων περιπεφλευσμένων πυρί ὑπό τοῦ μήδου, ἀντίον δέ τοῦ μεγάρου τοῦ πρός ἑσπέρην τετραμμένου. καί τῶν λύτρων τήν δεκάτην ἀνέθηκαν ποιησάμενοι τέθριππον χάλκεον: τό δέ ἀριστερῆς χειρός ἕστηκε πρῶτον ἐσιόντι ἐς τά προπύλαια τά ἐν τῇ ἀκροπόλι: ἐπιγέγραπται δέ οἱ τάδε: ἔθνεα βοιωτῶν καί χαλκιδέων δαμάσαντες παῖδες ἀθηναίων ἔργμασιν ἐν πολέμου δεσμῷ ἐν ἀχλυόεντι σιδηρέῳ ἔσβεσαν ὕβριν: τῶν ἵππους δεκάτην παλλάδι τάσδ' ἔθεσαν. ἀθηναῖοι μέν νυν ηὔξηντο. δηλοῖ δέ οὐ κατ' ἕν μοῦνον ἀλλά πανταχῇ ἡ ἰσηγορίη ὡς ἐστί χρῆμα σπουδαῖον, εἰ καί ἀθηναῖοι τυραννευόμενοι μέν οὐδαμῶν τῶν σφέας περιοικεόντων ἦσαν τά πολέμια ἀμείνονες, ἀπαλλαχθέντες δέ τυράννων μακρῷ πρῶτοι ἐγένοντο. δηλοῖ ὦν ταῦτα ὅτι κατεχόμενοι μέν ἐθελοκάκεον ὡς δεσπότῃ ἐργαζόμενοι, ἐλευθερωθέντων δέ αὐτός ἕκαστος ἑωυτῷ προεθυμέετο κατεργάζεσθαι. οὗτοι μέν νυν ταῦτα ἔπρησσον. θηβαῖοι δέ μετά ταῦτα ἐς θεόν ἔπεμπον, βουλόμενοι τείσασθαι ἀθηναίους. ἡ δέ πυθίη ἀπό σφέων μέν αὐτῶν οὐκ ἔφη αὐτοῖσι εἶναι τίσιν, ἐς πολύφημον δέ ἐξενείκαντας ἐκέλευε τῶν ἄγχιστα δέεσθαι. ἀπελθόντων ὦν τῶν θεοπρόπων ἐξέφερον τό χρηστήριον ἁλίην ποιησάμενοι: ὡς ἐπυνθάνοντο δέ λεγόντων αὐτῶν τῶν ἄγχιστα δέεσθαι, εἶπαν οἱ θηβαῖοι ἀκούσαντες τούτων. »οὐκ ὦν ἄγχιστα ἡμέων οἰκέουσι ταναγραῖοί τε καί κορωναῖοι καί θεσπιέες; καί οὗτοί γε ἅμα ἡμῖν αἰεί μαχόμενοι προθύμως συνδιαφέρουσι τόν πόλεμον. τί δεῖ τούτων γε δέεσθαι; ἀλλά μᾶλλον μή οὐ τοῦτο ᾖ τό χρηστήριον.« τοιαῦτα ἐπιλεγομένων εἶπε δή κοτε μαθών τις: »ἐγώ μοι δοκέω συνιέναι τό θέλει λέγειν ἡμῖν τό μαντήιον. ἀσωποῦ λέγονται γενέσθαι θυγατέρες θήβη τε καί αἴγινα: τουτέων ἀδελφεῶν ἐουσέων δοκέω ἡμῖν αἰγινητέων δέεσθαι τόν θεόν χρῆσαι τιμωρητήρων γενέσθαι.« καί οὐ γάρ τις ταύτης ἀμείνων γνώμη ἐδόκεε φαίνεσθαι, αὐτίκα πέμψαντες ἐδέοντο αἰγινητέων, ἐπικαλεόμενοι κατά τό χρηστήριόν σφι βοηθέειν, ὡς ἐόντων ἀγχιστέων: οἱ δέ σφι αἰτέουσι ἐπικουρίην τούς αἰακίδας συμπέμπειν ἔφασαν. πειρησαμένων δέ τῶν θηβαίων κατά τήν συμμαχίην τῶν αἰακιδέων καί τρηχέως περιεφθέντων ὑπό τῶν ἀθηναίων, αὖτις οἱ θηβαῖοι πέμψαντες τούς μέν αἰακίδας σφι ἀπε δίδοσαν, τῶν δέ ἀνδρῶν ἐδέοντο. αἰγινῆται δέ εὐδαιμονίῃ τε μεγάλῃ ἐπαρθέντες καί ἔχθρης παλαιῆς ἀναμνησθέντες ἐχούσης ἐς ἀθηναίους, τότε θηβαίων δεηθέντων πόλεμον ἀκήρυκτον ἀθηναίοισι ἐπέφερον. ἐπικειμένων γάρ αὐτῶν βοιωτοῖσι ἐπιπλώσαντες μακρῇσι νηυσί ἐς τήν ἀττικήν κατά μέν ἔσυραν φάληρον, κατά δέ τῆς ἄλλης παραλίης πολλούς δήμους, ποιεῦντες δέ ταῦτα μεγάλως ἀθηναίους ἐσίνοντο. ἡ δέ ἔχθρη ἡ προοφειλομένη ἐς ἀθηναίους ἐκ τῶν αἰγινητέων ἐγένετο ἐξ ἀρχῆς τοιῆσδε. ἐπιδαυρίοισι ἡ γῆ καρπόν οὐδένα ἀνεδίδου: περί ταύτης ὦν τῆς συμφορῆς οἱ ἐπιδαύριοι ἐχρέωντο ἐν δελφοῖσι: ἡ δέ πυθίη σφέας ἐκέλευε δαμίης τε καί αὐξησίης ἀγάλματα ἱδρύσασθαι καί σφι ἱδρυσαμένοισι ἄμεινον συνοίσεσθαι. ἐπειρώτων ὦν οἱ ἐπιδαύριοι κότερα χαλκοῦ ποιέωνται τά ἀγάλματα ἤ λίθου: ἡ δέ πυθίη οὐδετέρου τούτων ἔα, ἀλλά ξύλου ἡμέρης ἐλαίης. ἐδέοντο ὦν οἱ ἐπιδαύριοι ἀθηναίων ἐλαίην σφι δοῦναι ταμέσθαι, ἱρωτάτας δή κείνας νομίζοντες εἶναι: λέγεται δέ καί ὡς ἐλαῖαι ἦσαν ἄλλοθι γῆς οὐδαμοῦ κατά χρόνον κεῖνον ἤ ἐν ἀθήνῃσι. οἱ δέ ἐπί τοῖσδε δώσειν ἔφασαν ἐπ' ᾧ ἀπάξουσι ἔτεος ἑκάστου τῇ ἀθηναίῃ τε τῇ πολιάδι ἱρά καί τῷ ἐρεχθέϊ. καταινέσαντες δέ ἐπί τού τοισι οἱ ἐπιδαύριοι τῶν τε ἐδέοντο ἔτυχον καί ἀγάλματα ἐκ τῶν ἐλαιέων τουτέων ποιησάμενοι ἱδρύσαντο: καί ἥ τε γῆ σφι ἔφερε καρπόν καί ἀθηναίοισι ἐπετέλεον τά συνέθεντο. τοῦτον δ' ἔτι τόν χρόνον καί πρό τοῦ αἰγινῆται ἐπιδαυρίων ἤκουον τά τε ἄλλα καί δίκας διαβαίνοντες ἐς ἐπίδαυρον ἐδίδοσάν τε καί ἐλάμβανον παρ' ἀλλήλων οἱ αἰγινῆται: τό δέ ἀπό τοῦδε νέας τε πηξάμενοι καί ἀγνωμοσύνῃ χρησάμενοι ἀπέστησαν ἀπό τῶν ἐπιδαυρίων. ἅτε δέ ἐόντες διάφοροι ἐδηλέοντο αὐτούς, ὥστε δή θαλασσοκράτορες ἐόντες, καί δή καί τά ἀγάλματα ταῦτα τῆς τε δαμίης καί τῆς αὐξησίης ὑπαιρέονται αὐτῶν, καί σφεα ἐκόμισάν τε καί ἱδρύσαντο τῆς σφετέρης χώρης ἐς τήν μεσόγαιαν, τῇ οἴη μέν ἐστι οὔνομα, στάδια δέ μάλιστά κῃ ἀπό τῆς πόλιος ὡς εἴκοσι ἀπέχει. ἱδρυσάμενοι δέ ἐν τούτῳ τῷ χώρῳ θυσίῃσί τέ σφεα καί χοροῖσι γυναικηίοισι κερτόμοισι ἱλάσκοντο, χορηγῶν ἀποδεικνυμένων ἑκατέρῃ τῶν δαιμόνων δέκα ἀνδρῶν: κακῶς δέ ἠγόρευον οἱ χοροί ἄνδρα μέν οὐδένα, τάς δέ ἐπιχωρίας γυναῖκας. ἦσαν δέ καί τοῖσι ἐπιδαυρίοισι αἱ αὐταί ἱρουργίαι: εἰσί δέ σφι καί ἄρρητοι ἱρουργίαι. κλεφθέντων δέ τῶνδε τῶν ἀγαλμάτων οἱ ἐπιδαύριοι τοῖσι ἀθηναίοισι τά συνέθεντο οὐκέτι ἐπετέλεον: πέμψαντες δέ οἱ ἀθηναῖοι ἐμήνιον τοῖσι ἐπιδαυρίοισι: οἱ δέ ἀπέφαινον λόγῳ ὡς οὐκ ἀδικέοιεν: ὅσον μέν γάρ χρόνον εἶχον τά ἀγάλματα ἐν τῇ χώρῃ, ἐπιτελέειν τά συνέθεντο, ἐπεί δέ ἐστερῆσθαι αὐτῶν, οὐ δίκαιοι εἶναι ἀποφέρειν ἔτι, ἀλλά τούς ἔχοντας αὐτά αἰγινήτας πρήσσεσθαι ἐκέλευον. πρός ταῦτα οἱ ἀθηναῖοι ἐς αἴγιναν πέμψαντες ἀπαίτεον τά ἀγάλματα: οἱ δέ αἰγινῆται ἔφασαν σφίσι τε καί ἀθηναίοισι εἶναι οὐδέν πρῆγμα. ἀθηναῖοι μέν νυν λέγουσι μετά τήν ἀπαίτησιν ἀποσταλῆναι τριήρεϊ μιῇ τῶν ἀστῶν ὀλίγους (?) οἵ ἀποπεμφθέντες ἀπό τοῦ κοινοῦ καί ἀπικόμενοι ἐς αἴγιναν τά ἀγάλματα ταῦτα ὡς σφετέρων ξύλων ἐόντα ἐπειρῶντο ἐκ τῶν βάθρων ἐξανασπᾶν, ἵνα σφέα ἀνακομίσωνται. οὐ δυναμένους δέ τούτῳ τῷ τρόπῳ αὐτῶν κρατῆσαι, περιβαλόντας σχοινία ἕλκειν τά ἀγάλματα, καί σφι ἕλκουσι βροντήν τε καί ἅμα τῇ βροντῇ σεισμόν ἐπιγενέσθαι: τούς δέ τριηρίτας τούς ἕλκοντας ὑπό τούτων ἀλλοφρονῆσαι, παθόντας δέ τοῦτο κτείνειν ἀλλήλους ἅτε πολεμίους, ἐς ὅ ἐκ πάντων ἕνα λειφθέντα ἀνακομισθῆναι αὐτόν ἐς φάληρον. ἀθηναῖοι μέν νυν οὕτω λέγουσι γενέσθαι. αἰγινῆται δέ οὐ μιῇ νηί ἀπικέσθαι ἀθηναίους (μίαν μέν γάρ καί ὀλίγῳ πλέονας μιῆς, καί εἰ σφίσι μή ἔτυχον ἐοῦσαι νέες, ἀπαμύνασθαι ἄν εὐπετέως), ἀλλά πολλῇσι νηυσί ἐπιπλέειν σφίσι ἐπί τήν χώρην, αὐτοί δέ σφι εἶξαι καί οὐ ναυμαχῆσαι. οὐκ ἔχουσι δέ τοῦτο διασημῆναι ἀτρεκέως, οὔτε εἰ ἥσσονες συγγινωσκόμενοι εἶναι τῇ ναυμαχίῃ κατά τοῦτο εἶξαν, οὔτε εἰ βουλόμενοι ποιῆσαι οἷόν τι καί ἐποίησαν. ἀθηναίους μέν νυν, ἐπείτε σφι οὐδείς ἐς μάχην κατίστατο, ἀποβάντας ἀπό τῶν νεῶν τραπέσθαι πρός τά ἀγάλματα: οὐ δυναμένους δέ ἀνασπάσαι ἐκ τῶν βάθρων αὐτά οὕτω δή περιβαλομένους σχοινία ἕλκειν, ἐς οὗ ἑλκόμενα τά ἀγάλματα ἀμφότερα τὠυτό ποιῆσαι, ἐμοί μέν οὐ πιστά λέγοντες, ἄλλῳ δέ τεῳ: ἐς γούνατα γάρ σφι αὐτά πεσεῖν, καί τόν ἀπό τούτου χρόνον διατελέειν οὕτω ἔχοντα. ἀθηναίους μέν δή ταῦτα ποιέειν, σφέας δέ αἰγινῆται λέγουσι, πυθομένους τούς ἀθηναίους ὡς μέλλοιεν ἐπί σφέας στρατεύεσθαι, ἑτοίμους ἀργείους ποιέεσθαι: τούς τε δή ἀθηναίους ἀποβεβάναι ἐς τήν αἰγιναίην καί παρεῖναι βοηθέοντας σφίσι τούς ἀργείους καί λαθεῖν τε ἐξ ἐπιδαύρου διαβάντας ἐς τήν νῆσον καί οὐ προακηκοόσι τοῖσι ἀθηναίοισι ἐπιπεσεῖν ὑποταμομένους τό ἀπό τῶν νεῶν, ἅμα τε ἐν τούτῳ τήν βροντήν τε γενέσθαι καί τόν σεισμόν αὐτοῖσι. λέγεται μέν νυν ὑπ' ἀργείων τε καί αἰγινητέων τάδε, ὁμολογέεται δέ καί ὑπ' ἀθηναίων, ἕνα μοῦνον τόν ἀποσωθέντα αὐτῶν ἐς τήν ἀττικήν γενέσθαι: πλήν ἀργεῖοι μέν λέγουσι αὐτῶν τό ἀττικόν στρατόπεδον διαφθειράντων τόν ἕνα τοῦτον περιγενέσθαι, ἀθηναῖοι δέ τοῦ δαιμονίου. περιγενέσθαι μέντοι οὐδέ τοῦτον τόν ἕνα, ἀλλ' ἀπολέσθαι τρόπῳ τοιῷδε. κομισθείς ἄρα ἐς τάς ἀθήνας ἀπήγγελλε τό πάθος: πυθομένας δέ τάς γυναῖκας τῶν ἐπ' αἴγιναν στρατευσαμένων ἀνδρῶν, δεινόν τι ποιησαμένας κεῖνον μοῦνον ἐξ ἁπάντων σωθῆναι, πέριξ τόν ἄνθρωπον τοῦτον λαβούσας καί κεντεούσας τῇσι περόνῃσι τῶν ἱματίων εἰρωτᾶν ἑκάστην αὐτέων ὅκου εἴη ὁ ἑωυτῆς ἀνήρ. καί τοῦτον μέν οὕτω διαφθαρῆναι, ἀθηναίοισι δέ ἔτι τοῦ πάθεος δεινότερόν τι δόξαι εἶναι τό τῶν γυναικῶν ἔργον. ἄλλῳ μέν δή οὐκ ἔχειν ὅτεῳ ζημιώσωσι τάς γυναῖκας, τήν δέ ἐσθῆτα μετέβαλον αὐτέων ἐς τήν ἰάδα: ἐφόρεον γάρ δή πρό τοῦ αἱ τῶν ἀθηναίων γυναῖκες ἐσθῆτα δωρίδα, τῇ κορινθίῃ παραπλησιωτάτην: μετέβαλον ὦν ἐς τόν λίνεον κιθῶνα, ἵνα δή περόνῃσι μή χρέωνται. ἔστι δέ ἀληθέϊ λόγῳ χρεωμένοισι οὐκ ἰάς αὕτη ἡ ἐσθής τό παλαιόν ἀλλά κάειρα, ἐπεί ἥ γε ἑλληνική ἐσθής πᾶσα ἡ ἀρχαίη τῶν γυναικῶν ἡ αὐτή ἦν τήν νῦν δωρίδα καλέομεν. τοῖσι δέ ἀργείοισι καί τοῖσι αἰγινήτῃσι δόξαι πρός ταῦτα ἔτι τόδε [ποιῆσαι]: νόμον εἶναι παρά σφίσι ἑκατέροισι τάς περόνας ἡμιολίας ποιέεσθαι τοῦ τότε κατεστεῶτος μέτρου, καί ἐς τό ἱρόν τῶν θεῶν τουτέων περόνας μάλιστα ἀνατιθέναι τάς γυναῖκας, ἀττι κόν δέ μήτε τι ἄλλο προσφέρειν πρός τό ἱρόν μήτε κέραμον, ἀλλ' ἐκ χυτρίδων ἐπιχωριέων νόμον τό λοιπόν αὐτόθι εἶναι πίνειν. ἀργείων μέν νυν καί αἰγινητέων αἱ γυναῖκες ἐκ [τε] τόσου κατ' ἔριν τήν ἀθηναίων περόνας ἔτι καί ἐς ἐμέ ἐφόρεον μέζονας ἤ πρό τοῦ. τῆς δέ ἔχθρης τῆς πρός αἰγινητέων ἀθηναίοισι γενομένης ἀρχή κατά [τά] εἴρηται ἐγένετο. τότε δή θηβαίων ἐπικαλεομένων προθύμως τῶν περί τά ἀγάλματα γενομένων ἀναμιμνησκόμενοι οἱ αἰγινῆται ἐβοήθεον τοῖσι βοιωτοῖσι. αἰγινῆταί τε δή ἐδηίουν τῆς ἀττικῆς τά παραθαλάσσια, καί ἀθηναίοισι ὁρμημένοισι ἐπ' αἰγινήτας στρατεύεσθαι ἦλθε μαντήιον ἐκ δελφῶν ἐπισχόντας ἀπό τοῦ αἰγινητέων ἀδικίου τριήκοντα ἔτεα τῷ ἑνί καί τριηκοστῷ αἰακῷ τέμενος ἀποδέξαντας ἄρχεσθαι τοῦ πρός αἰγινήτας πολέμου, καί σφι χωρήσειν τά βούλονται: ἤν δέ αὐτίκα ἐπιστρατεύωνται, πολλά μέν σφεας ἐν τῷ μεταξύ τοῦ χρόνου πείσεσθαι, πολλά δέ καί ποιήσειν, τέλος μέντοι καταστρέψεσθαι. ταῦτα ὡς ἀπενειχθέντα ἤκουσαν οἱ ἀθηναῖοι, τῷ μέν αἰακῷ τέμενος ἀπέδεξαν τοῦτο τό νῦν ἐπί τῆς ἀγορῆς ἵδρυται, τριήκοντα δέ ἔτεα οὐκ ἀνέσχοντο ἀκούσαντες ὅκως χρεόν εἴη ἐπισχεῖν πεπονθότας πρός αἰγινητέων ἀνάρσια. ἐς τιμωρίην δέ παρασκευαζομένοισι αὐτοῖσι ἐκ λακεδαιμονίων πρῆγμα ἐγειρόμενον ἐμπόδιον ἐγένετο. πυθόμενοι γάρ λακεδαιμόνιοι τά ἐκ τῶν ἀλκμεωνιδέων ἐς τήν πυθίην μεμηχανημένα καί τά ἐκ τῆς πυθίης ἐπί σφέας τε καί τούς πεισιστρατίδας συμφορήν ἐποιεῦντο διπλήν, ὅτι τε ἄνδρας ξείνους σφίσι ἐόντας ἐξεληλάκεσαν ἐκ τῆς ἐκείνων, καί ὅτι ταῦτα ποιήσασι χάρις οὐδεμία ἐφαίνετο πρός ἀθηναίων. ἔτι δέ πρός τούτοισι ἐνῆγόν σφεας οἱ χρησμοί λέγοντες πολλά τε καί ἀνάρσια ἔσεσθαι αὐτοῖσι ἐξ ἀθηναίων, τῶν πρότερον μέν ἦσαν ἀδαέες, τότε δέ κλεομένεος κομίσαντος ἐς σπάρτην ἐξέμαθον. ἐκτήσατο δέ ὁ κλεομένης ἐκ τῆς ἀθηναίων ἀκροπόλιος τούς χρησμούς, τούς ἔκτηντο μέν πρότερον οἱ πεισιστρατίδαι, ἐξελαυνόμενοι δέ ἔλιπον ἐν τῷ ἱρῷ: καταλειφθέντας δέ ὁ κλεομένης ἀνέλαβε. τότε δέ ὡς ἀνέλαβον οἱ λακεδαιμόνιοι τούς χρησμούς καί τούς ἀθηναίους ὥρων αὐξομένους καί οὐδαμῶς ἑτοίμους ἐόντας πείθεσθαι σφίσι, νόῳ λαβόντες ὡς ἐλεύθερον μέν ἐόν τό γένος τό ἀττικόν ἰσόρροπον τῷ ἑωυτῶν ἄν γίνοιτο, κατεχόμενον δέ ὑπό τυραννίδος ἀσθενές καί πειθαρχέεσθαι ἕτοιμον, μαθόντες δέ τούτων ἕκαστα μετεπέμποντο ἱππίην τόν πεισιστράτου ἀπό σιγείου τοῦ ἐν ἑλλησπόντῳ [ἐς ὅ καταφεύγουσι οἱ πεισιστρατίδαι]. ἐπείτε δέ σφι ἱππίης καλεόμενος ἧκε, μεταπεμψάμενοι καί τῶν ἄλλων συμμάχων ἀγγέλους ἔλεγόν σφι σπαρτιῆται τάδε: »ἄνδρες σύμμαχοι, συγγινώσκομεν αὐτοῖσι ἡμῖν οὐ ποιήσασι ὀρθῶς: ἐπαρθέντες γάρ κιβδήλοισι μαντηίοισι ἄνδρας ξείνους ἐόντας ἡμῖν τά μάλιστα καί ἀναδεκομένους ὑποχειρίας παρέξειν τάς ἀθήνας, τούτους ἐκ τῆς πατρίδος ἐξηλάσαμεν, καί ἔπειτα ποιήσαντες ταῦτα δήμῳ ἀχαρίστῳ παρεδώκαμεν τήν πόλιν, ὅς ἐπείτε δι' ἡμέας ἐλευθερωθείς ἀνέκυψε, ἡμέας μέν καί τόν βασιλέα ἡμέων περιυβρίσας ἐξέβαλε, δόξαν δέ φύσας αὐξάνεται, ὥστε ἐκμεμαθήκασι μάλιστα μέν οἱ περίοικοι αὐτῶν βοιωτοί καί χαλκιδέες, τάχα δέ τις καί ἄλλος ἐκμαθήσεται ἁμαρτών. ἐπείτε δέ ἐκεῖνα ποιήσαντες ἡμάρτομεν, νῦν πειρησόμεθά σφεα ἅμα ὑμῖν ἀκεόμενοι. αὐτοῦ γάρ τούτου εἵνεκεν τόνδε τε ἱππίην μετεπεμψάμεθα καί ὑμέας ἀπό τῶν πολίων, ἵνα κοινῷ τε λόγῳ καί κοινῷ στόλῳ ἐσαγαγόντες αὐτόν ἐς τάς ἀθήνας ἀποδῶμεν τά καί ἀπειλόμεθα.« οἱ μέν ταῦτα ἔλεγον: τῶν δέ συμμάχων τό πλῆθος οὐκ ἐνεδέκετο τούς λόγους: οἱ μέν νυν ἄλλοι ἡσυχίην ἦγον, κορίνθιος δέ σωκλέης ἔλεξε τάδε: »ἦ δή ὅ τε οὐρανός ἔνερθε ἔσται τῆς γῆς καί ἡ γῆ μετέωρος ὑπέρ τοῦ οὐρανοῦ, καί ἄνθρωποι νομόν ἐν θαλάσσῃ ἕξουσι καί ἰχθύες τόν πρότερον ἄνθρωποι, ὅτε γε ὑμεῖς, ὦ λακεδαιμόνιοι, ἰσοκρατίας καταλύοντες τυραννίδας ἐς τάς πόλις κατάγειν παρασκευάζεσθε, τοῦ οὔτε ἀδικώτερόν ἐστι οὐδέν κατ' ἀνθρώπους οὔτε μιαιφονώτερον. εἰ γάρ δή τοῦτό γε δοκέει ὑμῖν εἶναι χρηστόν ὥστε τυραννεύεσθαι τάς πόλις, αὐτοί πρῶτοι τύραννον καταστησάμενοι παρά σφίσι αὐτοῖσι οὕτω καί <παρά> τοῖσι ἄλλοισι δίζησθε κατιστάναι: νῦν δέ αὐτοί τυράννων ἄπειροι ἐόντες καί φυλάσσοντες τοῦτο δεινότατα ἐν τῇ σπάρτῃ μή γενέσθαι, παραχρᾶσθε ἐς τούς συμμάχους: εἰ δέ αὐτοῦ ἔμπειροι ἔατε κατά περ ἡμεῖς, εἴχετε ἄν περί αὐτοῦ γνώμας ἀμείνονας συμβαλέσθαι ἤ περ νῦν. «κορινθίοισι γάρ ἦν πόλιος κατάστασις τοιήδε: ἦν ὀλιγαρχίη, καί οὗτοι βακχιάδαι καλεόμενοι ἔνεμον τήν πόλιν, ἐδίδοσαν δέ καί ἤγοντο ἐξ ἀλλήλων. ἀμφίονι δέ ἐόντι τούτων τῶν ἀνδρῶν γίνεται θυγάτηρ χωλή: οὔνομα δέ οἱ ἦν λάβδα. ταύτην βακχιαδέων γάρ οὐδείς ἤθελε γῆμαι, ἴσχει ἠετίων ὁ ἐχεκράτεος, δήμου μέν ἐών ἐκ πέτρης, ἀτάρ τά ἀνέκαθεν λαπίθης τε καί καινείδης. ἐκ δέ οἱ ταύτης τῆς γυναικός οὐδ' ἐξ ἄλλης παῖδες ἐγίνοντο: ἐστάλη ὦν ἐς δελφούς περί γόνου. ἐσιόντα δέ αὐτόν ἰθέως ἡ πυθίη προσαγορεύει τοῖσδε τοῖσι ἔπεσι: ἠετίων, οὔτις σε τίει πολύτιτον ἐόντα. λάβδα κύει, τέξει δ' ὀλοοίτροχον: ἐν δέ πεσεῖται ἀνδράσι μουνάρχοισι, δικαιώσει δέ κόρινθον. ταῦτα χρησθέντα τῷ ἠετίωνι ἐξαγγέλλεταί κως τοῖσι βακχιάδῃσι. τοῖσι τό μέν πρότερον γενόμενον χρηστήριον ἐς κόρινθον ἦν ἄσημον, φέρον τε ἐς τὠυτό καί τό τοῦ ἠετίωνος καί λέγον ὧδε: αἰετός ἐν πέτρῃσι κύει, τέξει δέ λέοντα καρτερόν ὠμηστήν: πολλῶν δ' ὑπό γούνατα λύσει. ταῦτά νυν εὖ φράζεσθε, κορίνθιοι, οἵ περί καλήν πειρήνην οἰκεῖτε καί ὀφρυόεντα κόρινθον. τοῦτο μέν δή τοῖσι βακχιάδῃσι γενόμενον πρότερον ἦν ἀτέκμαρτον: τότε δέ τό ἠετίωνι γενόμενον ὡς ἐπύθοντο, αὐτίκα καί τό πρότερον συνῆκαν ἐόν συνῳδόν τῷ ἠετίωνος. συνέντες δέ καί τοῦτο εἶχον ἐν ἡσυχίῃ, ἐθέλοντες τόν μέλλοντα ἠετίωνι γίνεσθαι γόνον διαφθεῖραι. ὡς δ' ἔτεκε ἡ γυνή τάχιστα, πέμπουσι σφέων αὐτῶν δέκα ἐς τόν δῆμον ἐν τῷ κατοίκητο ἠετίων ἀποκτενέοντας τό παιδίον. ἀπικόμενοι δέ οὗτοι ἐς τήν πέτρην καί παρελθόντες ἐς τήν αὐλήν τήν ἠετίωνος αἴτεον τό παιδίον: ἡ δέ λάβδα εἰδυῖά τε οὐδέν τῶν εἵνεκα ἐκεῖνοι ἀπικοίατο καί δοκέουσά σφεας φιλοφροσύνης τοῦ πατρός εἵνεκα αἰτέειν φέρουσα ἐνεχείρισε αὐτῶν ἑνί. τοῖσι δέ ἄρα ἐβεβούλευτο κατ' ὁδόν τόν πρῶτον αὐτῶν λαβόντα τό παιδίον προσουδίσαι. ἐπείτε ὦν ἔδωκε φέρουσα ἡ λάβδα, τόν λαβόντα τῶν ἀνδρῶν θείῃ τύχῃ προσεγέλασε τό παιδίον, καί τόν φρασθέντα τοῦτο οἶκτός τις ἴσχει ἀποκτεῖναι, κατοικτίρας δέ παραδιδοῖ τῷ δευτέρῳ, ὁ δέ τῷ τρίτῳ, οὕτω τε διεξῆλθε διά πάντων τῶν δέκα παραδιδόμενον, οὐδενός βουλομένου διεργάσασθαι. ἀποδόντες ὦν ὀπίσω τῇ τεκούσῃ τό παιδίον καί ἐξελθόντες ἔξω, ἑστεῶτες ἐπί τῶν θυρέων ἀλλήλων ἅπτοντο καταιτιώμενοι καί μάλιστα τοῦ πρώτου λαβόντος, ὅτι οὐκ ἐποίησε κατά τά δεδογμένα, ἐς ὅ δή σφι χρόνου ἐγγινομένου ἔδοξε αὖτις παρελθόντας πάντας τοῦ φόνου μετίσχειν. ἔδεε δέ ἐκ τοῦ ἠετίωνος γόνου κορίνθῳ κακά ἀναβλαστεῖν. ἡ λάβδα γάρ πάντα ταῦτα ἤκουε ἑστεῶσα πρός αὐτῇσι τῇσι θύρῃσι: δείσασα δέ μή σφι μεταδόξῃ καί τό δεύτερον λαβόντες τό παιδίον ἀποκτείνωσι, φέρουσα κατακρύπτει ἐς τό ἀφραστότατόν οἱ ἐφαίνετο εἶναι, ἐς κυψέλην, ἐπισταμένη ὡς εἰ ὑποστρέψαντες ἐς ζήτησιν ἀπικνεοίατο, πάντα ἐρευνήσειν μέλλοιεν. τά δή καί ἐγένετο. ἐσελθοῦσι δέ καί διζημένοισι αὐτοῖσι ὡς οὐκ ἐφαίνετο, ἐδόκεε ἀπαλλάσσεσθαι καί λέγειν πρός τούς ἀποπέμψαντας ὡς πάντα ποιήσειαν τά ἐκεῖνοι ἐνετείλαντο. οἱ μέν δή ἀπελθόντες ἔλεγον ταῦτα. »ἠετίωνι δέ μετά ταῦτα ὁ παῖς ηὐξάνετο, καί οἱ διαφυγόντι τοῦτον τόν κίνδυνον ἀπό τῆς κυψέλης ἐπωνυμίην κύψελος οὔνομα ἐτέθη. ἀνδρωθέντι δέ καί μαντευομένῳ κυψέλῳ ἐγένετο ἀμφιδέξιον χρηστήριον ἐν δελφοῖσι, τῷ πίσυνος γενόμενος ἐπεχείρησέ τε καί ἔσχε κόρινθον. ὁ δέ χρησμός ὅδε ἦν: ὄλβιος οὗτος ἀνήρ ὅς ἐμόν δόμον ἐσκαταβαίνει, κύψελος ἠετίδης, βασιλεύς κλειτοῖο κορίνθου, αὐτός καί παῖδες, παίδων γε μέν οὐκέτι παῖδες. τό μέν δή χρηστήριον τοῦτο ἦν. τυραννεύσας δέ ὁ κύψελος τοιοῦτος δή τις ἀνήρ ἐγένετο: πολλούς μέν κορινθίων ἐδίωξε, πολλούς δέ χρημάτων ἀπεστέρησε, πολλῷ δέ τι πλείστους τῆς ψυχῆς. ἄρξαντος δέ τούτου ἐπί τριήκοντα ἔτεα καί διαπλέξαντος τόν βίον εὖ διάδοχός οἱ τῆς τυραννίδος ὁ παῖς περίανδρος γίνεται. «ὁ τοίνυν περίανδρος κατ' ἀρχάς μέν ἦν ἠπιώτερος τοῦ πατρός, ἐπείτε δέ ὡμίλησε δι' ἀγγέλων θρασυβούλῳ τῷ μιλήτου τυράννῳ, πολλῷ ἔτι ἐγένετο κυψέλου μιαιφονώτερος. πέμψας γάρ παρά θρασύβουλον κήρυκα ἐπυνθάνετο ὅντινα ἄν τρόπον ἀσφαλέστατον καταστησάμενος τῶν πρηγμάτων κάλλιστα τήν πόλιν ἐπιτροπεύοι. θρασύβουλος δέ τόν ἐλθόντα παρά τοῦ περιάνδρου ἐξήγαγε ἔξω τοῦ ἄστεος, ἐσβάς δέ ἐς ἄρουραν ἐσπαρμένην ἅμα τε διεξήιε τό λήιον ἐπειρωτῶν τε καί ἀναποδίζων τόν κήρυκα κατά τήν ἀπό κορίνθου ἄπιξιν, καί ἐκόλουε αἰεί ὅκως τινά ἴδοι τῶν ἀσταχύων ὑπερέχοντα, κολούων δέ ἔρριπτε, ἐς ὅ τοῦ ληίου τό κάλλιστόν τε καί βαθύτατον διέφθειρε τρόπῳ τοιούτῳ. διεξελθών δέ τό χωρίον καί ὑποθέμενος ἔπος οὐδέν ἀποπέμπει τόν κήρυκα. νοστήσαντος δέ τοῦ κήρυκος ἐς τήν κόρινθον ἦν πρόθυμος πυνθάνεσθαι τήν ὑποθήκην ὁ περίανδρος. ὁ δέ οὐδέν οἱ ἔφη θρασύβουλον ὑποθέσθαι, θωμάζειν τε αὐτοῦ παρ' οἷόν μιν ἄνδρα ἀποπέμψειε, ὡς παραπλῆγά τε καί τῶν ἑωυτοῦ σινάμωρον, ἀπηγεόμενος τά περ πρός θρασυβούλου ὀπώπεε. περίανδρος δέ συνείς τό ποιηθέν καί νόῳ σχών ὥς οἱ ὑπετίθετο θρασύβουλος τούς ὑπερόχους τῶν ἀστῶν φονεύειν, ἐνθαῦτα δή πᾶσαν κακότητα ἐξέφαινε ἐς τούς πολιήτας: ὅσα γάρ κύψελος ἀπέλιπε κτείνων τε καί διώκων, περίανδρός σφεα ἀπετέλεε. μιῇ δέ ἡμέρῃ ἀπέδυσε πάσας τάς κορινθίων γυναῖκας διά τήν ἑωυτοῦ γυναῖκα μέλισσαν. πέμψαντι γάρ οἱ ἐς θεσπρωτούς ἐπ' ἀχέροντα ποταμόν ἀγγέλους ἐπί τό νεκυομαντήιον παρακαταθήκης πέρι ξεινικῆς οὔτε σημανέειν ἔφη ἡ μέλισσα ἐπιφανεῖσα οὔτε κατερέειν ἐν τῷ κεῖται χώρῳ ἡ παρακαταθήκη: ῥιγοῦν τε γάρ καί εἶναι γυμνή: τῶν γάρ οἱ συγκατέθαψε ἱματίων ὄφελος εἶναι οὐδέν οὐ κατακαυθέντων: μαρτύριον δέ οἱ εἶναι ὡς ἀληθέα ταῦτα λέγει, ὅτι ἐπί ψυχρόν τόν ἰπνόν περίανδρος τούς ἄρτους ἐπέβαλε. ταῦτα δέ ὡς ὀπίσω ἀπηγγέλθη τῷ περιάνδρῳ (πιστόν γάρ οἱ ἦν τό συμβόλαιον, ὅς νεκρῷ ἐούσῃ μελίσσῃ ἐμίγη), ἰθέως δή μετά τήν ἀγγελίην κήρυγμα ἐποιήσατο ἐς τό ἥραιον ἐξιέναι πάσας τάς κορινθίων γυναῖκας. αἱ μέν δή ὡς ἐς ὁρτήν ἤισαν κόσμῳ τῷ καλλίστῳ χρεώμεναι, ὁ δ' ὑποστήσας τούς δορυφόρους ἀπέδυσέ σφεας πάσας ὁμοίως, τάς τε ἐλευθέρας καί τάς ἀμφιπόλους, συμφορήσας δέ <τά ἱμάτια> ἐς ὄρυγμα μελίσσῃ ἐπευχόμενος κατέκαιε. ταῦτα δέ οἱ ποιήσαντι καί τό δεύτερον πέμψαντι ἔφρασε τό εἴδωλον τό μελίσσης ἐς τόν κατέθηκε χῶρον τοῦ ξείνου τήν παρακαταθήκην. »τοιοῦτο μέν ὑμῖν ἐστι ἡ τυραννίς, ὦ λακεδαιμόνιοι, καί τοιούτων ἔργων. ἡμέας δέ τούς κορινθίους τότε τε αὐτίκα θῶμα μέγα εἶχε ὅτε ὑμέας εἴδομεν μεταπεμπομένους ἱππίην, νῦν τε δή καί μεζόνως θωμάζομεν λέγοντας ταῦτα. ἐπιμαρτυρόμεθά τε ἐπικαλεόμενοι ὑμῖν θεούς τούς ἑλληνίους μή κατιστάναι τυραννίδας ἐς τάς πόλις. οὔκων παύσεσθε ἀλλά πειρήσεσθε παρά τό δίκαιον κατάγοντες ἱππίην; ἴστε ὑμῖν κορινθίους γε οὐ συναινέοντας.« σωκλέης μέν ἀπό κορίνθου πρεσβεύων ἔλεξε τάδε, ἱππίης δέ αὐτόν ἀμείβετο τούς αὐτούς θεούς ἐπικαλέσας ἐκείνῳ, ἦ μέν κορινθίους μάλιστα πάντων ἐπιποθήσειν πεισιστρατίδας, ὅταν σφι ἥκωσι ἡμέραι αἱ κύριαι ἀνιᾶσθαι ὑπ' ἀθηναίων. ἱππίης μέν τούτοισι ἀμείψατο οἷά τε τούς χρησμούς ἀτρεκέστατα ἀνδρῶν ἐξεπιστάμενος: οἱ δέ λοιποί τῶν συμμάχων τέως μέν εἶχον ἐν ἡσυχίῃ σφέας αὐτούς, ἐπείτε δέ σωκλέος ἤκουσαν εἴπαντος ἐλευθέρως, ἅπας τις αὐτῶν φωνήν ῥήξας αἱρέετο τοῦ κορινθίου τήν γνώμην, λακεδαιμονίοισί τε ἐπεμαρτύροντο μή ποιέειν μηδέν νεώτερον περί πόλιν ἑλλάδα. οὕτω μέν ταῦτα ἐπαύσθη. ἱππίῃ δέ ἐνθεῦτεν ἀπελαυνομένῳ ἐδίδου μέν ἀμύντης ὁ μακεδών ἀνθεμοῦντα, ἐδίδοσαν δέ θεσσαλοί ἰωλκόν: ὁ δέ τούτων μέν οὐδέτερα αἱρέετο, ἀνεχώρεε δέ ὀπίσω ἐς σίγειον, τό εἷλε πεισίστρατος αἰχμῇ παρά μυτιληναίων, κρατήσας δέ αὐτοῦ κατέστησε τύραννον εἶναι παῖδα τόν ἑωυτοῦ νόθον ἡγησίστρατον, γεγονότα ἐξ ἀργείης γυναικός, ὅς οὐκ ἀμαχητί εἶχε τά παρέλαβε παρά πεισιστράτου. ἐπολέμεον γάρ ἔκ τε ἀχιλληίου πόλιος ὁρμώμενοι καί σιγείου ἐπί χρόνον συχνόν μυτιληναῖοί τε καί ἀθηναῖοι, οἱ μέν ἀπαιτέοντες τήν χώρην, ἀθηναῖοι δέ οὔτε συγγινωσκόμενοι ἀποδεικνύντες τε λόγῳ οὐδέν μᾶλλον αἰολεῦσι μετεόν τῆς ἰλιάδος χώρης ἤ οὐ καί σφίσι καί τοῖσι ἄλλοισι, ὅσοι ἑλλήνων συνεπρήξαντο μενέλεῳ τάς ἑλένης ἁρπαγάς. πολεμεόντων δέ σφεων παντοῖα καί ἄλλα ἐγένετο ἐν τῇσι μάχῃσι, ἐν δέ δή καί ἀλκαῖος ὁ ποιητής συμβολῆς γενομένης καί νικώντων ἀθηναίων αὐτός μέν φεύγων ἐκφεύγει, τά δέ οἱ ὅπλα ἴσχουσι ἀθηναῖοι καί σφεα ἀνεκρέμασαν πρός τό ἀθή ναιον τό ἐν σιγείῳ. ταῦτα δέ ἀλκαῖος ἐν μέλεϊ ποιήσας ἐπιτιθεῖ ἐς μυτιλήνην ἐξαγγελλόμενος τό ἑωυτοῦ πάθος μελανίππῳ ἀνδρί ἑταίρῳ. μυτιληναίους δέ καί ἀθηναίους κατήλλαξε περίανδρος ὁ κυψέλου: τούτῳ γάρ διαιτητῇ ἐπετράποντο: κατήλλαξε δέ ὧδε, νέμεσθαι ἑκατέρους τήν ἔχουσι. σίγειον μέν νυν οὕτω ἐγένετο ὑπ' ἀθηναίοισι. ἱππίης δέ ἐπείτε ἀπίκετο ἐκ τῆς λακεδαίμονος ἐς τήν ἀσίην, πᾶν χρῆμα ἐκίνεε, διαβάλλων τε τούς ἀθηναίους πρός τόν ἀρταφρένεα καί ποιέων ἅπαντα ὅκως αἱ ἀθῆναι γενοίατο ὑπ' ἑωυτῷ τε καί δαρείῳ. ἱππίης τε δή ταῦτα ἔπρησσε καί οἱ ἀθηναῖοι πυθόμενοι ταῦτα πέμπουσι ἐς σάρδις ἀγγέλους, οὐκ ἐῶντες τούς πέρσας πείθεσθαι ἀθηναίων τοῖσι φυγάσι. ὁ δέ ἀρταφρένης ἐκέλευέ σφεας, εἰ βουλοίατο σόοι εἶναι, καταδέκεσθαι ὀπίσω ἱππίην. οὐκ ὦν δή ἐνεδέκοντο τούς λόγους ἀποφερομένους οἱ ἀθηναῖοι: οὐκ ἐνδεκομένοισι δέ σφι ἐδέδοκτο ἐκ τοῦ φανεροῦ τοῖσι πέρσῃσι πολεμίους εἶναι. νομίζουσι δέ ταῦτα καί διαβεβλημένοισι ἐς τούς πέρσας ἐν τούτῳ δή τῷ καιρῷ ὁ μιλήσιος ἀρισταγόρης ὑπό κλεομένεος τοῦ λακεδαιμονίου ἐξελασθείς ἐκ τῆς σπάρτης ἀπίκετο ἐς τάς ἀθήνας: αὕτη γάρ ἡ πόλις τῶν λοιπέων ἐδυνάστευε μέγιστον. ἐπελθών δέ ἐπί τόν δῆμον ὁ ἀρισταγόρης ταὐτά ἔλεγε τά καί ἐν τῇ σπάρτῃ περί τῶν ἀγαθῶν τῶν ἐν τῇ ἀσίῃ καί τοῦ πολέμου τοῦ περσικοῦ, ὡς οὔτε ἀσπίδα οὔτε δόρυ νομίζουσι εὐπετέες τε χειρωθῆναι εἴησαν. ταῦτά τε δή ἔλεγε καί πρός τούτοισι τάδε, ὡς οἱ μιλήσιοι τῶν ἀθηναίων εἰσί ἄποικοι, καί οἰκός σφεας εἴη ῥύεσθαι δυναμένους μέγα: καί οὐδέν ὅ τι οὐκ ὑπίσχετο οἷα κάρτα δεόμενος, ἐς ὅ ἀνέπεισέ σφεας. πολλούς γάρ οἶκε εἶναι εὐπετέστερον διαβάλλειν ἤ ἕνα, εἰ κλεομένεα μέν τόν λακεδαιμόνιον μοῦνον οὐκ οἷός τε ἐγένετο διαβάλλειν, τρεῖς δέ μυριάδας ἀθηναίων ἐποίησε τοῦτο. ἀθηναῖοι μέν δή ἀναπεισθέντες ἐψηφίσαντο εἴκοσι νέας ἀποστεῖλαι βοηθούς ἴωσι, στρατηγόν ἀποδέξαντες αὐτέων εἶναι μελάνθιον, ἄνδρα τῶν ἀστῶν ἐόντα τά πάντα δόκιμον. αὗται δέ αἱ νέες ἀρχή κακῶν ἐγένοντο ἕλλησί τε καί βαρβάροισι. ἀρισταγόρης δέ προπλώσας καί ἀπικόμενος ἐς τήν μίλητον, ἐξευρών βούλευμα ἀπ' οὗ ἴωσι μέν οὐδεμία ἔμελλε ὠφελίη ἔσεσθαι (οὐδ' ὦν οὐδέ τούτου εἵνεκα ἐποίεε, ἀλλ' ὅκως βασιλέα δαρεῖον λυπήσειε), ἔπεμψε ἐς τήν φρυγίην ἄνδρα ἐπί τούς παίονας τούς ἀπό στρυμόνος ποταμοῦ αἰχμαλώτους γενομένους ὑπό μεγαβάζου, οἰκέοντας δέ τῆς φρυγίης χῶρόν τε καί κώμην ἐπ' ἑωυτῶν, ὅς ἐπείτε ἀπίκετο ἐς τούς παίονας, ἔλεγε τάδε: »ἄνδρες παίονες, ἔπεμψέ με ἀρισταγόρης ὁ μιλήτου τύραννος σωτηρίην ὑποθησόμενον ὑμῖν, ἤν περ βούλησθε πείθεσθαι. νῦν γάρ ἰωνίη πᾶσα ἀπέστηκε ἀπό βασιλέος, καί ὑμῖν παρέχει σῴζεσθαι ἐπί τήν ὑμετέρην αὐτῶν. μέχρι μέν θαλάσσης αὐτοῖσι ὑμῖν, τό δέ ἀπό τούτου ἡμῖν ἤδη μελήσει.« ταῦτα δέ ἀκούσαντες οἱ παίονες κάρτα τε ἀσπαστόν ἐποιήσαντο καί ἀναλαβόντες παῖδας καί γυναῖκας ἀπεδίδρησκον ἐπί θάλασσαν: οἱ δέ τινες αὐτῶν καί κατέμειναν ἀρρωδήσαντες αὐτοῦ. ἐπείτε δέ οἱ παίονες ἀπίκοντο ἐπί θάλασσαν, ἐνθεῦτεν ἐς χίον διέβησαν. ἐόντων δέ ἤδη ἐν χίῳ κατά πόδας ἐληλύθεε περσέων ἵππος πολλή διώκουσα τούς παίονας: ὡς δέ οὐ κατέλαβον, ἐπηγγέλλοντο ἐς τήν χίον τοῖσι παίοσι ὅκως ἄν ὀπίσω ἀπέλθοιεν. οἱ δέ παίονες τούς λόγους οὐκ ἐνεδέκοντο, ἀλλ' ἐκ χίου μέν χῖοί σφεας ἐς λέσβον ἤγαγον, λέσβιοι δέ ἐς δορίσκον ἐκόμισαν: ἐνθεῦτεν δέ πεζῇ κομιζόμενοι ἀπίκοντο ἐς παιονίην. ἀρισταγόρης δέ, ἐπειδή οἵ τε ἀθηναῖοι ἀπίκοντο εἴκοσι νηυσί, ἅμα ἀγόμενοι ἐρετριέων πέντε τριήρεας, οἵ οὐ τήν ἀθηναίων χάριν ἐστρατεύοντο ἀλλά τήν αὐτῶν μιλησίων, ὀφειλόμενά σφι ἀποδιδόντες (οἱ γάρ δή μιλήσιοι πρότερον τοῖσι ἐρετριεῦσι τόν πρός χαλκιδέας πόλεμον συνδιήνεικαν ὅτε περ καί χαλκιδεῦσι ἀντία ἐρετριέων καί μιλησίων σάμιοι ἐβοήθεον), οὗτοι ὦν ἐπείτε σφι ἀπίκοντο καί οἱ ἄλλοι σύμμαχοι παρῆσαν, ἐποιέετο στρατηίην ὁ ἀρισταγόρης ἐς σάρδις. αὐτός μέν δή οὐκ ἐστρατεύετο ἀλλ' ἐν μιλήτῳ ἔμενε, στρατηγούς δέ ἄλλους ἀπέδεξε μιλησίων εἶναι τόν ἑωυτοῦ τε ἀδελφεόν χαροπῖνον καί τῶν ἄλλων ἀστῶν ἑρμόφαντον. ἀπικόμενοι δέ τῷ στόλῳ τούτῳ ἴωνες ἐς ἔφεσον πλοῖα μέν κατέλιπον ἐν κορησσῷ τῆς ἐφεσίης, αὐτοί δέ ἀνέβαινον χειρί πολλῇ, ποιεύμενοι ἐφεσίους ἡγεμόνας τῆς ὁδοῦ. πορευόμενοι δέ παρά ποταμόν καΰστριον, ἐνθεῦτεν ἐπείτε ὑπερβάντες τόν τμῶλον ἀπίκοντο, αἱρέουσι σάρδις οὐδενός σφι ἀντιωθέντος, αἱρέουσι δέ χωρίς τῆς ἀκροπόλιος τἆλλα πάντα: τήν δέ ἀκρόπολιν ἐρρύετο αὐτός ἀρταφρένης ἔχων ἀνδρῶν δύναμιν οὐκ ὀλίγην. τό δέ μή λεηλατῆσαι ἑλόντας σφέας τήν πόλιν ἔσχε τόδε. ἦσαν ἐν τῇσι σάρδισι οἰκίαι αἱ μέν πλέονες καλάμιναι, ὅσαι δ' αὐτέων καί πλίνθιναι ἦσαν καλάμου εἶχον τάς ὀροφάς. τουτέων δή μίαν τῶν τις στρατιωτέων ὡς ἐνέπρησε, αὐτίκα ἀπ' οἰκίης ἐπ' οἰκίην ἰόν τό πῦρ ἐπενέμετο τό ἄστυ πᾶν. καιομένου δέ τοῦ ἄστεος οἱ λυδοί τε καί ὅσοι περσέων ἐνῆσαν ἐν τῇ πόλι, ἀπολαμφθέντες πάντοθεν ὥστε τά περιέσχατα νεμομένου τοῦ πυρός καί οὐκ ἔχοντες ἐξήλυσιν ἐκ τοῦ ἄστεος, συνέρρεον ἔς τε τήν ἀγορήν καί ἐπί τόν πακτωλόν ποταμόν, ὅς σφι ψῆγμα χρυσοῦ καταφορέων ἐκ τοῦ τμώλου διά μέσης τῆς ἀγορῆς ῥέει καί ἔπειτα ἐς τόν ἕρμον ποταμόν ἐκδιδοῖ, ὁ δέ ἐς θάλασσαν. ἐπί τοῦτον δή τόν πακτωλόν καί ἐς τήν ἀγορήν ἁθροιζόμενοι οἵ τε λυδοί καί οἱ πέρσαι ἠναγκάζοντο ἀμύνεσθαι. οἱ δέ ἴωνες ὁρῶντες τούς μέν ἀμυνομένους τῶν πολεμίων, τούς δέ σύν πλήθεϊ πολλῷ προσφερομένους ἐξανεχώρησαν δείσαντες πρός τό ὄρος τό τμῶλον καλεόμενον, ἐνθεῦτεν δέ ὑπό νύκτα ἀπαλλάσσοντο ἐπί τάς νέας. καί σάρδιες μέν ἐνεπρήσθησαν, ἐν δέ αὐτῇσι καί ἱρόν ἐπιχωρίης θεοῦ κυβήβης, τό σκηπτόμενοι οἱ πέρσαι ὕστερον ἀντενεπίμπρασαν τά ἐν ἕλλησι ἱρά. τότε δέ οἱ πέρσαι οἱ ἐντός ἅλυος ποταμοῦ νομούς ἔχοντες προπυνθανόμενοι ταῦτα συνηλίζοντο καί ἐβοήθεον τοῖσι λυδοῖσι. καί κως ἐν μέν σάρδισι οὐκέτι ἐόντας τούς ἴωνας εὑρίσκουσι, ἑπόμενοι δέ κατά στίβον αἱρέουσι αὐτούς ἐν ἐφέσῳ. καί ἀντετάχθησαν μέν οἱ ἴωνες, συμβαλόντες δέ πολλόν ἑσσώθησαν. καί πολλούς αὐτῶν οἱ πέρσαι φονεύουσι, ἄλλους τε ὀνομαστούς, ἐν δέ δή καί εὐαλκίδην στρατηγέοντα ἐρετριέων, στεφανηφόρους τε ἀγῶνας ἀναραιρηκότα καί ὑπό σιμωνίδεω τοῦ κηίου πολλά αἰνεθέντα. οἵ δέ αὐτῶν ἀπέφυγον τήν μάχην ἐσκεδάσθησαν ἀνά τάς πόλις. τότε μέν δή οὕτω ἠγωνίσαντο. μετά δέ ἀθηναῖοι μέν τό παράπαν ἀπολιπόντες τούς ἴωνας ἐπικαλεομένου σφέας πολλά δι' ἀγγέλων ἀρισταγόρεω οὐκ ἔφασαν τιμωρήσειν σφι. ἴωνες δέ τῆς ἀθηναίων συμμαχίης στερηθέντες, οὕτω γάρ σφι ὑπῆρχε πεποιημένα ἐς δαρεῖον, οὐδέν δή ἧσσον τόν πρός βασιλέα πόλεμον ἐσκευάζοντο. πλώσαντες δέ ἐς τόν ἑλλήσποντον βυζάντιόν τε καί τάς ἄλλας πόλις πάσας τάς ταύτῃ ὑπ' ἑωυτοῖσι ἐποιήσαντο, ἐκπλώσαντές τε ἔξω τόν ἑλλήσποντον καρίης τήν πολλήν προσεκτήσαντο σφίσι σύμμαχον εἶναι: καί γάρ τήν καῦνον πρότερον οὐ βουλομένην συμμαχέειν, ὡς ἐνέπρησαν τάς σάρδις, τότε σφι καί αὕτη προσεγένετο. κύπριοι δέ ἐθελονταί σφι πάντες προσεγένοντο πλήν ἀμαθουσίων: ἀπέστησαν γάρ καί οὗτοι ὧδε ἀπό μήδων. ἦν ὀνήσιλος γόργου μέν τοῦ σαλαμινίων βασιλέος ἀδελφεός νεώτερος, χέρσιος δέ τοῦ σιρώμου τοῦ εὐέλθοντος παῖς. οὗτος ὡνήρ πολλάκις μέν καί πρότερον τόν γόργον παρηγορέετο ἀπίστασθαι ἀπό βασιλέος, τότε δέ, ὡς καί τούς ἴωνας ἐπύθετο ἀπεστάναι, πάγχυ ἐπικείμενος ἐνῆγε. ὡς δέ οὐκ ἔπειθε τόν γόργον, ἐνθαῦτά μιν φυλάξας ἐξελθόντα τό ἄστυ τό σαλαμινίων ὁ ὀνήσιλος ἅμα τοῖσι ἑωυτοῦ στασιώτῃσι ἀπεκλήισε τῶν πυλέων. γόργος μέν δή στερηθείς τῆς πόλιος ἔφευγε ἐς μήδους: ὀνήσιλος δέ ἦρχε σαλαμῖνος καί ἀνέπειθε πάντας κυπρίους συναπίστασθαι. τούς μέν δή ἄλλους ἀνέπεισε, ἀμαθουσίους δέ οὐ βουλομένους οἱ πείθεσθαι ἐπολιόρκεε προσκατήμενος. ὀνήσιλος μέν νυν ἐπολιόρκεε ἀμαθοῦντα, βασιλέϊ δέ δαρείῳ ὡς ἐξαγγέλθη σάρδις ἁλούσας ἐμπεπρῆσθαι ὑπό τε ἀθηναίων καί ἰώνων, τόν δέ ἡγεμόνα γενέσθαι τῆς συλλογῆς ὥστε ταῦτα συνυφανθῆναι τόν μιλήσιον ἀρισταγόρην, πρῶτα μέν λέγεται αὐτόν, ὡς ἐπύθετο ταῦτα, ἰώνων οὐδένα λόγον ποιησάμενον, εὖ εἰδότα ὡς οὗτοί γε οὐ καταπροΐξονται ἀποστάντες, εἰρέσθαι οἵτινες εἶεν οἱ ἀθηναῖοι, μετά δέ πυθόμενον αἰτῆσαι τό τόξον, λαβόντα δέ καί ἐπιθέντα ὀϊστόν ἄνω πρός τόν οὐρανόν ἀπεῖναι, καί μιν ἐς τόν ἠέρα βάλλοντα εἰπεῖν: »ὦ ζεῦ, ἐκγενέσθαι μοι ἀθηναίους τείσασθαι«, εἴπαντα δέ ταῦτα προστάξαι ἑνί τῶν θεραπόντων δείπνου προκειμένου αὐτῷ ἐς τρίς ἑκάστοτε εἰπεῖν: »δέσποτα, μέμνεο τῶν ἀθηναίων.« προστάξας δέ ταῦτα εἶπε, καλέσας ἐς ὄψιν ἱστιαῖον τόν μιλήσιον, τόν ὁ δαρεῖος κατεῖχε χρόνον ἤδη πολλόν: »πυνθάνομαι, ἱστιαῖε, ἐπίτροπον τόν σόν, τῷ σύ μίλητον ἐπέτρεψας, νεώτερα ἐς ἐμέ πεποιηκέναι πρήγματα: ἄνδρας γάρ μοι ἐκ τῆς ἑτέρης ἠπείρου ἐπαγαγών καί ἴωνας σύν αὐτοῖσι τούς δώσοντας ἐμοί δίκην τῶν ἐποίησαν, τούτους ἀναγνώσας ἅμα ἐκείνοισι ἕπεσθαι σαρδίων με ἀπεστέρησε. νῦν ὦν κῶς τοι ταῦτα φαίνεται ἔχειν καλῶς; κῶς δέ ἄνευ τῶν σῶν βουλευμάτων τοιοῦτό τι ἐπρήχθη; ὅρα μή ἐξ ὑστέρης σεωυτόν ἐν αἰτίῃ σχῇς.« εἶπε πρός ταῦτα ἱστιαῖος: »βασιλεῦ, κοῖον ἐφθέγξαο ἔπος, ἐμέ βουλεῦσαι πρῆγμα ἐκ τοῦ σοί τι ἤ μέγα ἤ σμικρόν ἔμελλε λυπηρόν ἀνασχήσειν; τί δ' ἄν ἐπιδιζήμενος ποιοῖμι ταῦτα, τέο δέ ἐνδεής ἐών; τῷ πάρα μέν πάντα ὅσα περ σοί, πάντων δέ πρός σέο βουλευμάτων ἐπακούειν ἀξιοῦμαι. ἀλλ' εἴπερ τι τοιοῦτο οἷον σύ εἴρηκας πρήσσει ὁ ἐμός ἐπίτροπος, ἴσθι αὐτόν ἐπ' ἑωυτοῦ βαλλόμενον πεπρηχέναι. ἀρχήν δέ ἔγωγε οὐδέ ἐνδέκομαι τόν λόγον, ὅκως τι μιλήσιοι καί ὁ ἐμός ἐπίτροπος νεώτερον πρήσσουσι περί πρήγματα τά σά: εἰ δ' ἄρα τι τοιοῦτο ποιεῦσι καί σύ τό ἐόν ἀκήκοας, ὦ βασιλεῦ, μάθε οἷον πρῆγμα ἐργάσαο ἐμέ ἀπό θαλάσσης ἀνάσπαστον ποιήσας. ἴωνες γάρ οἴκασι ἐμέο ἐξ ὀφθαλμῶν σφι γενομένου ποιῆσαι τῶν πάλαι ἵμερον εἶχον: ἐμέο δ' ἄν ἐόντος ἐν ἰωνίῃ οὐδεμία πόλις ὑπεκίνησε. νῦν ὦν ὡς τάχος ἄφες με πορευθῆναι ἐς ἰωνίην, ἵνα τοι κεῖνά τε πάντα καταρτίσω ἐς τὠυτό καί τόν μιλήτου ἐπίτροπον τοῦτον τόν ταῦτα μηχανησάμενον ἐγχειρίθετον παραδῶ. ταῦτα δέ κατά νόον τόν σόν ποιήσας θεούς ἐπόμνυμι τούς βασιληίους μή μέν πρότερον ἐκδύσεσθαι τόν ἔχων κιθῶνα καταβήσομαι ἐς ἰωνίην πρίν ἄν τοι σαρδώ νῆσον τήν μεγίστην δασμοφόρον ποιήσω.« ἱστιαῖος μέν δή λέγων ταῦτα διέβαλλε, δαρεῖος δέ ἐπείθετο καί μιν ἀπίει, ἐντειλάμενος, ἐπεάν τά ὑπέσχετό οἱ ἐπιτελέα ποιήσῃ, παραγίνεσθαί οἱ ὀπίσω ἐς τά σοῦσα. ἐν ᾧ δέ ἡ ἀγγελίη τε περί τῶν σαρδίων παρά βασιλέα ἀνήιε καί δαρεῖος τά περί τό τόξον ποιήσας ἱστιαίῳ ἐς λόγους ἦλθε καί ἱστιαῖος μεμετειμένος ὑπό δαρείου ἐκομίζετο ἐπί θάλασσαν, ἐν τούτῳ παντί τῷ χρόνῳ ἐγίνετο τάδε. πολιορκέοντι τῷ σαλαμινίῳ ὀνησίλῳ ἀμαθουσίους ἐξαγγέλλεται νηυσί στρατιήν πολλήν ἄγοντα περσικήν ἀρτύβιον ἄνδρα πέρσην προσδόκιμον ἐς τήν κύπρον εἶναι. πυθόμενος δέ ταῦτα ὁ ὀνήσιλος κήρυκας διέπεμπε ἐς τήν ἰωνίην ἐπικαλεόμενός σφεας: ἴωνες δέ οὐκ ἐς μακρήν βουλευσάμενοι ἧκον πολλῷ στόλῳ. ἴωνές τε δή παρῆσαν ἐς τήν κύπρον καί οἱ πέρσαι νηυσί διαβάντες ἐκ τῆς κιλικίης ἤισαν ἐπί τήν σαλαμῖνα πεζῇ: τῇσι δέ νηυσί οἱ φοίνικες περιέπλεον τήν ἄκρην αἵ καλεόνται κληίδες τῆς κύπρου. τούτου δέ τοιούτου γινομένου ἔλεξαν οἱ τύραννοι τῆς κύπρου, συγκαλέσαντες τῶν ἰώνων τούς στρατηγούς: »ἄνδρες ἴωνες, αἵρεσιν ὑμῖν δίδομεν ἡμεῖς οἱ κύπριοι ὁκοτέροισι βούλεσθε προσφέρεσθαι ἤ πέρσῃσι ἤ φοίνιξι. εἰ μέν γάρ πεζῇ βούλεσθε ταχθέντες περσέων διαπειρᾶσθαι, ὥρη ἄν εἴη ὑμῖν ἐκβάντας ἐκ τῶν νεῶν τάσσεσθαι πεζῇ, ἡμέας δέ ἐς τάς νέας ἐσβαίνειν τάς ὑμετέρας φοίνιξι ἀνταγωνιευμένους: εἰ δέ φοινίκων μᾶλλον βούλεσθε διαπειρᾶσθαι, ποιέειν χρεόν ἐστι ὑμέας, ὁκότερα ἄν δή τούτων ἕλησθε, ὅκως τό κατ' ὑμέας ἔσται ἥ τε ἰωνίη καί ἡ κύπρος ἐλευθέρη.« εἶπαν ἴωνες πρός ταῦτα: »ἡμέας [δέ] ἀπέ πεμψε τό κοινόν τῶν ἰώνων φυλάξοντας τήν θάλασσαν, ἀλλ' οὐκ ἵνα κυπρίοισι τάς νέας παραδόντες αὐτοί πεζῇ πέρσῃσι προσφερώμεθα. ἡμεῖς μέν νυν ἐπ' οὗ ἐτάχθημεν ταύτῃ πειρησόμεθα εἶναι χρηστοί: ὑμέας δέ χρεόν ἐστι, ἀναμνησθέντας οἷα ἐπάσχετε δουλεύοντες πρός τῶν μήδων, γίνεσθαι ἄνδρας ἀγαθούς.« ἴωνες μέν τούτοισι ἀμείψαντο. μετά δέ ἡκόντων ἐς τό πεδίον τό σαλαμινίων τῶν περσέων διέτασσον οἱ βασιλέες τῶν κυπρίων τούς μέν ἄλλους κυπρίους κατά τούς ἄλλους στρατιώτας ἀντιτάσσοντες, σαλαμινίων δέ καί σολίων ἀπολέξαντες τό ἄριστον ἀντέτασσον πέρσῃσι: ἀρτυβίῳ δέ τῷ στρατηγῷ τῶν περσέων ἐθελοντής ἀντετάσσετο ὀνήσιλος. ἤλαυνε δέ ἵππον ὁ ἀρτύβιος δεδιδαγμένον πρός ὁπλίτην ἵστασθαι ὀρθόν. πυθόμενος ὦν ταῦτα ὁ ὀνήσιλος, ἦν γάρ οἱ ὑπασπιστής γένος μέν κάρ, τά δέ πολέμια κάρτα δόκιμος καί ἄλλως λήματος πλέος, εἶπε πρός τοῦτον: »πυνθάνομαι τόν ἀρτυβίου ἵππον ἱστάμενον ὀρθόν καί ποσί καί στόματι κατεργάζεσθαι πρός τόν ἄν προσενειχθῇ. σύ ὦν βουλευσάμενος εἰπέ αὐτίκα ὁκότερον βούλεαι φυλάξας πλῆξαι, εἴτε τόν ἵππον εἴτε αὐτόν ἀρτύβιον.« εἶπε πρός ταῦτα ὁ ὀπέων αὐτοῦ: »ὦ βασιλεῦ, ἕτοιμος μέν ἐγώ εἰμι ποιέειν καί ἀμφότερα καί τό ἕτερον αὐτῶν καί πάντως τό ἄν σύ ἐπιτάσσῃς: ὡς μέντοι ἔμοιγε δοκέει εἶναι τοῖσι σοῖσι πρήγμασι προσφερέστερον, φράσω. βασιλέα μέν καί στρατηγόν χρεόν εἶναί φημι βασιλέϊ τε καί στρατηγῷ προσφέρεσθαι: ἤν τε γάρ κατέλῃς ἄνδρα στρατηγόν, μέγα τοι γίνεται, καί δεύτερα, ἤν σέ ἐκεῖνος, τό μή γένοιτο, ὑπό ἀξιοχρέου καί ἀποθανεῖν ἡμίσεα συμφορή: ἡμέας δέ τούς ὑπηρέτας ἑτέροισί τε ὑπηρέτῃσι προσφέρεσθαι καί πρός ἵππον. τοῦ σύ τάς μηχανάς μηδέν φοβηθῇς: ἐγώ γάρ τοι ὑποδέκομαι μή μιν ἀνδρός ἔτι γε μηδενός στήσεσθαι ἐναντίον.« ταῦτα εἶπε, καί μεταυτίκα συνέμισγε τά στρατόπεδα πεζῇ καί νηυσί. νηυσί μέν νυν ἴωνες ἄκροι γενόμενοι ταύτην τήν ἡμέρην ὑπερεβάλοντο τούς φοίνικας, καί τούτων σάμιοι ἠρίστευσαν. πεζῇ δέ, ὡς συνῆλθον τά στρατόπεδα, συμπεσόντα ἐμάχοντο: κατά δέ τούς στρατηγούς ἀμφοτέρους τάδε ἐγίνετο. ὡς προσεφέρετο πρός τόν ὀνήσιλον ὁ ἀρτύβιος ἐπί τοῦ ἵππου κατήμενος, ὁ ὀνήσιλος κατά συνεθήκατο τῷ ὑπασπιστῇ παίει προσφερόμενον αὐτόν τόν ἀρτύβιον: ἐπιβάλλοντος δέ τοῦ ἵππου τούς πόδας ἐπί τήν τοῦ ὀνησίλου ἀσπίδα, ἐνθαῦτα ὁ κάρ δρεπάνῳ πλήξας ἀπαράσσει τοῦ ἵππου τούς πόδας: ἀρτύβιος μέν δή ὁ στρατηγός τῶν περσέων ὁμοῦ τῷ ἵππῳ πίπτει αὐτοῦ ταύτῃ. μαχομένων δέ καί τῶν ἄλλων στησήνωρ, τύραννος ἐών κουρίου, προδιδοῖ ἔχων δύναμιν ἀνδρῶν περί ἑωυτόν οὐ σμικρήν (οἱ δέ κουριέες οὗτοι λέγονται εἶναι ἀργείων ἄποικοι). προδόντων δέ τῶν κουριέων αὐτίκα καί τά σαλαμινίων πολεμιστήρια ἅρματα τὠυτό τοῖσι κουριεῦσι ἐποίευν. γενομένων δέ τούτων κατυπέρτεροι ἦσαν οἱ πέρσαι τῶν κυπρίων. τετραμμένου δέ τοῦ στρατοπέδου ἄλλοι τε ἔπεσον πολλοί καί δή καί ὀνήσιλός τε ὁ χέρσιος, ὅς περ τήν κυπρίων ἀπόστασιν ἔπρηξε, καί ὁ σολίων βασιλεύς ἀριστόκυπρος ὁ φιλοκύπρου, φιλοκύπρου δέ τούτου τόν σόλων ὁ ἀθηναῖος ἀπικόμενος ἐς κύπρον ἐν ἔπεσι αἴνεσε τυράννων μάλιστα. ὀνησίλου μέν νυν ἀμαθούσιοι, ὅτι σφέας ἐπολιόρκησε, ἀποταμόντες τήν κεφαλήν ἐκόμισαν ἐς ἀμαθοῦντα καί μιν ἀνεκρέμασαν ὑπέρ τῶν πυλέων. κρεμαμένης δέ τῆς κεφαλῆς καί ἤδη ἐούσης κοίλης ἐσμός μελισσέων ἐσδύς ἐς αὐτήν κηρίων μιν ἐνέπλησε. τούτου δέ γενομένου τοιούτου, ἐχρέωντο γάρ περί αὐτῆς οἱ ἀμαθούσιοι, ἐμαντεύθη σφι τήν μέν κεφαλήν κατελόντας θάψαι, ὀνησίλῳ δέ θύειν ὡς ἥρωι ἀνά πᾶν ἔτος, καί σφι ποιεῦσι ταῦτα ἄμεινον συνοίσεσθαι. ἀμαθούσιοι μέν νυν ἐποίευν ταῦτα καί τό μέχρι ἐμέο. ἴωνες δέ οἱ ἐν κύπρῳ ναυμαχήσαντες ἐπείτε ἔμαθον τά πρήγματα τά ὀνησίλου διεφθαρμένα καί τάς πόλις τῶν κυπρίων πολιορκεομένας τάς ἄλλας πλήν σαλαμῖνος, ταύτην δέ γόργῳ τῷ προτέρῳ βασιλέϊ τούς σαλαμινίους παραδόντας, αὐτίκα μαθόντες οἱ ἴωνες ταῦτα ἀπέπλεον ἐς τήν ἰωνίην. τῶν δέ ἐν κύπρῳ πολίων ἀντέσχε χρόνον ἐπί πλεῖστον πολιορκεομένη σόλοι, τήν πέριξ ὑπορύσσοντες τό τεῖχος πέμπτῳ μηνί εἷλον οἱ πέρσαι. κύπριοι μέν δή ἐνιαυτόν ἐλεύθεροι γενόμενοι αὖτις ἐκ νέης κατεδεδούλωντο. δαυρίσης δέ ἔχων δαρείου θυγατέρα καί ὑμαίης τε καί ὀτάνης, ἄλλοι πέρσαι στρατηγοί, ἔχοντες καί οὗτοι δαρείου θυγατέρας, ἐπιδιώξαντες τούς ἐς σάρδις στρατευσαμένους ἰώνων καί ἐσαράξαντές σφεας ἐς τάς νέας, τῇ μάχῃ ὡς ἐπεκράτησαν, τό ἐνθεῦτεν ἐπιδιελόμενοι τάς πόλις ἐπόρθεον. δαυρίσης μέν τραπόμενος πρός τάς ἐν ἑλλησπόντῳ πόλις εἷλε μέν δάρδανον, εἷλε δέ ἄβυδόν τε καί περκώτην καί λάμψακον καί παισόν (ταύτας μίαν ἐπ' ἡμέρῃ ἑκάστῃ αἵρεε), ἀπό δέ παισοῦ ἐλαύνοντί [οἱ] ἐπί πάριον πόλιν ἦλθέ οἱ ἀγγελίη τούς κᾶρας τὠυτό ἴωσι φρονήσαντας ἀπεστάναι ἀπό περσέων. ἀποστρέψας ὦν ἐκ τοῦ ἑλλησπόντου ἤλαυνε τόν στρατόν ἐπί τήν καρίην. καί κως ταῦτα τοῖσι καρσί ἐξαγγέλθη πρότερον ἤ τόν δαυρίσην ἀπικέσθαι. πυθόμενοι δέ οἱ κᾶρες συνελέγοντο ἐπί λευκάς τε στήλας καλεομένας καί ποταμόν μαρσύην, ὅς ῥέων ἐκ τῆς ἰδριάδος χώρης ἐς τόν μαίανδρον ἐκδιδοῖ. συλλεχθέντων δέ τῶν καρῶν ἐνθαῦτα ἐγίνοντο βουλαί ἄλλαι τε πολλαί καί ἀρίστη γε δοκέουσα εἶναι ἐμοί <ἡ> πιξωδάρου τοῦ μαυσώλου ἀνδρός κινδυέος, ὅς τοῦ κιλίκων βασιλέος συεννέσιος εἶχε θυγατέρα. τούτου τοῦ ἀνδρός ἡ γνώμη ἔφερε διαβάντας τόν μαίανδρον τούς κᾶρας καί κατά νώτου ἔχοντας τόν ποταμόν οὕτω συμβάλλειν, ἵνα μή ἔχοντες ὀπίσω φεύγειν οἱ κᾶρες αὐτοῦ τε μένειν ἀναγκαζόμενοι γινοίατο ἔτι ἀμείνονες τῆς φύσιος. αὕτη μέν νυν οὐκ ἐνίκα ἡ γνώμη, ἀλλά τοῖσι πέρσῃσι κατά νώτου γίνεσθαι τόν μαίανδρον μᾶλλον ἤ σφίσι, δηλαδή ἤν φυγή τῶν περσέων γένηται καί ἑσσωθέωσι τῇ συμβολῇ, ὡς οὐκ ἀπονοστήσουσι ἐς τόν ποταμόν ἐσπίπτοντες. μετά δέ παρεόντων καί διαβάντων τόν μαίανδρον τῶν περσέων ἐνθαῦτα ἐπί τῷ μαρσύῃ ποταμῷ συνέβαλόν τε τοῖσι πέρσῃσι οἱ κᾶρες καί μάχην ἐμαχέσαντο ἰσχυρήν καί ἐπί χρόνον πολλόν, τέλος δέ ἑσσώθησαν διά πλῆθος. περσέων μέν δή ἔπεσον ἄνδρες ἐς δισχιλίους, καρῶν δέ ἐς μυρίους. ἐνθεῦτεν δέ οἱ διαφυγόντες αὐτῶν κατειλήθησαν ἐς λάβραυνδα ἐς διός στρατίου ἱρόν, μέγα τε καί ἅγιον ἄλσος πλατανίστων (μοῦνοι δέ τῶν ἡμεῖς ἴδμεν κᾶρές εἰσι οἵ διί στρατίῳ θυσίας ἀνάγουσι). κατειληθέντες [δέ] ὦν οὗτοι ἐνθαῦτα ἐβουλεύοντο περί σωτηρίης, ὁκότερα ἤ παραδόντες σφέας αὐτούς πέρσῃσι ἤ ἐκλιπόντες τό παράπαν τήν ἀσίην ἄμεινον πρήξουσι. βουλευομένοισι δέ σφι ταῦτα παραγίνονται βοηθέοντες μιλήσιοί τε καί οἱ τούτων σύμμαχοι: ἐνθαῦτα δέ τά μέν πρότερον οἱ κᾶρες ἐβουλεύοντο μετῆκαν, οἱ δέ αὖτις πολεμέειν ἐξ ἀρχῆς ἀρτέοντο. καί ἐπιοῦσί τε τοῖσι πέρσῃσι συμβάλλουσι καί μαχεσάμενοι ἐπί πλέον ἤ πρότερον ἑσσώθησαν: πεσόντων δέ τῶν πάντων πολλῶν μάλιστα μιλήσιοι ἐπλήγησαν. μετά δέ τοῦτο τό τρῶμα ἀνέλαβόν τε καί ἀνεμαχέσαντο οἱ κᾶρες: πυθόμενοι γάρ ὡς στρατεύεσθαι ὁρμέαται οἱ πέρσαι ἐπί τάς πόλις σφέων, ἐλόχησαν τήν ἐν πηδάσοισι ὁδόν, ἐς τήν ἐμπεσόντες οἱ πέρσαι νυκτός διεφθάρησαν καί αὐτοί καί οἱ στρατηγοί αὐτῶν, δαυρίσης καί ἀμόργης καί σισιμάκης: σύν δέ σφι ἀπέθανε καί μύρσος ὁ γύγεω. τοῦ δέ λόχου τούτου ἡγεμών ἦν ἡρακλείδης ἰβανώλλιος ἀνήρ μυλασεύς. οὗτοι μέν νυν τῶν περσέων οὕτω διεφθάρησαν. ὑμαίης δέ καί αὐτός ἐών τῶν ἐπιδιωξάντων τούς ἐς σάρδις στρατευσαμένους ἰώνων, τραπόμενος ἐς τήν προποντίδα εἷλε κίον τήν μυσίην. ταύτην δέ ἐξελών, ὡς ἐπύθετο τόν ἑλλήσποντον ἐκλελοιπέναι δαυρίσην καί στρατεύεσθαι ἐπί καρίης, καταλιπών τήν προποντίδα ἐπί τόν ἑλλήσποντον ἦγε τόν στρατόν, καί εἷλε μέν αἰολέας πάντας ὅσοι τήν ἰλιάδα νέμονται, εἷλε δέ γέργιθας τούς ὑπολειφθέντας τῶν ἀρχαίων τευκρῶν. αὐτός τε ὑμαίης αἱρέων ταῦτα τά ἔθνεα νούσῳ τελευτᾷ ἐν τῇ τρῳάδι. οὗτος μέν δή οὕτω ἐτελεύτησε: ἀρταφρένης δέ ὁ σαρδίων ὕπαρχος καί ὀτάνης ὁ τρίτος στρατηγός ἐτάχθησαν ἐπί τήν ἰωνίην καί τήν προσεχέα αἰολίδα στρατεύεσθαι. ἰωνίης μέν νυν κλαζομενάς αἱρέουσι, αἰολέων δέ κύμην. ἁλισκομένων δέ τῶν πολίων, _ἦν γάρ, ὡς διέδεξε, ἀρισταγόρης ὁ μιλήσιος ψυχήν οὐκ ἄκρος, ὅς ταράξας τήν ἰωνίην καί ἐγκερασάμενος πρήγματα μεγάλα δρησμόν ἐβούλευε, _ὁρέων ταῦτα, πρός δέ οἱ καί ἀδύνατα ἐφάνη βασιλέα δαρεῖον ὑπερβαλέσθαι: πρός ταῦτα δή ὦν συγκαλέσας τούς συστασιώτας ἐβουλεύετο, λέγων ὡς ἄμεινον σφίσι εἴη κρησφύγετόν τι ὑπάρχον εἶναι, ἤν ἄρα ἐξωθέωνται ἐκ τῆς μιλήτου, εἴτε δή ὦν ἐς σαρδώ ἐκ τοῦ τόπου τούτου ἄγοι ἐς ἀποικίην, εἴτε ἐς μύρκινον τήν ἠδωνῶν, τήν ἱστιαῖος ἐτείχεε παρά δαρείου δωρεήν λαβών. ταῦτα ἐπειρώτα ὁ ἀρισταγόρης. ἑκαταίου μέν νυν τοῦ ἠγησάνδρου, ἀνδρός λογοποιοῦ, τουτέων μέν ἐς οὐδετέρην στέλλειν ἔφερε ἡ γνώμη, ἐν λέρῳ δέ τῇ νήσῳ τεῖχος οἰκοδομησάμενον ἡσυχίην ἄγειν, ἤν ἐκπέσῃ ἐκ τῆς μιλήτου: ἔπειτα δέ ἐκ ταύτης ὁρμώμενον κατελεύσεσθαι ἐς τήν μίλητον. ταῦτα μέν δή ἑκαταῖος συνεβούλευε: αὐτῷ δέ ἀρισταγόρῃ πλείστη ἡ γνώμη ἦν ἐς τήν μύρκινον ἀπάγειν. τήν μέν δή μίλητον ἐπιτρέπει πυθαγόρῃ ἀνδρί τῶν ἀστῶν δοκίμῳ, αὐτός δέ παραλαβών πάντα τόν βουλόμενον ἔπλεε ἐς τήν θρηίκην καί ἔσχε τήν χώρην ἐπ' ἥν ἐστάλη. ἐκ δέ ταύτης ὁρμώμενος ἀπόλλυται ὑπό θρηίκων αὐτός τε ὁ ἀρισταγόρης καί ὁ στρατός αὐτοῦ, πόλιν περικατήμενος καί βουλομένων τῶν θρηίκων ὑποσπόνδων ἐξιέναι. {ερατω} ἀρισταγόρης μέν νυν ἰωνίην ἀποστήσας οὕτω τελευτᾷ. ἱστιαῖος δέ ὁ μιλήτου τύραννος μεμετειμένος ὑπό δαρείου παρῆν ἐς σάρδις. ἀπιγμένον δέ αὐτόν ἐκ τῶν σούσων εἴρετο ἀρταφρένης ὁ σαρδίων ὕπαρχος κατά κοῖόν τι δοκέοι ἴωνας ἀπεστάναι. ὁ δέ οὔτε εἰδέναι ἔφη ἐθώμαζέ τε τό γεγονός ὡς οὐδέν δῆθεν τῶν παρεόντων πρηγμάτων ἐπιστάμενος. ὁ δέ ἀρταφρένης ὁρέων αὐτόν τεχνάζοντα εἶπε, εἰδώς τήν ἀτρεκείην τῆς ἀποστάσιος: »οὕτω τοι, ἱστιαῖε, ἔχει κατά ταῦτα τά πρήγματα: τοῦτο τό ὑπόδημα ἔρραψας μέν σύ, ὑπεδήσατο δέ ἀρισταγόρης.« ἀρταφρένης μέν ταῦτα ἐς τήν ἀπόστασιν ἔχοντα εἶπε: ἱστιαῖος δέ δείσας ὡς συνιέντα ἀρταφρένεα ὑπό τήν πρώτην ἐπελθοῦσαν νύκτα ἀπέδρη ἐπί θάλασσαν, βασιλέα δαρεῖον ἐξηπατηκώς: ὅς σαρδώ »νῆσον τήν μεγίστην« ὑποδεξάμενος κατεργάσεσθαι ὑπέδυνε τῶν ἰώνων τήν ἡγεμονίην τοῦ πρός δαρεῖον πολέμου. διαβάς δέ ἐς χίον ἐδέθη ὑπό χίων, καταγνωσθείς πρός αὐτῶν νεώτερα πρήσσειν πρήγματα ἐς αὐτούς ἐκ δαρείου. μαθόντες μέντοι οἱ χῖοι τόν πάντα λόγον, ὡς πολέμιος εἴη βασιλέϊ, ἔλυσαν αὐτόν. ἐνθαῦτα δή εἰρωτώμενος ὑπό τῶν ἰώνων ὁ ἱστιαῖος κατ' ὅ τι προθύμως οὕτω ἐπέστειλε τῷ ἀρισταγόρῃ ἀπίστασθαι ἀπό βασιλέος καί κακόν τοσοῦτο εἴη ἴωνας ἐξεργασμένος, τήν μέν γενομένην αὐτοῖσι αἰτίην οὐ μάλα ἐξέφαινε, ὁ δέ ἔλεγέ σφι ὡς βασιλεύς δαρεῖος ἐβουλεύσατο φοίνικας μέν ἐξαναστήσας ἐν τῇ ἰωνίῃ κατοικίσαι, ἴωνας δέ ἐν τῇ φοινίκῃ, καί τούτων εἵνεκα ἐπιστείλειε. οὐδέν τι πάντως ταῦτα βασιλέος βουλευσαμένου ἐδειμάτου τούς ἴωνας. μετά δέ ὁ ἱστιαῖος δι' ἀγγέλου ποιεύμενος ἑρμίππου ἀνδρός ἀταρνείτεω τοῖσι ἐν σάρδισι ἐοῦσι περσέων ἔπεμπε βυβλία ὡς προλελεσχηνευμένων αὐτῷ ἀποστάσιος πέρι. ὁ δέ ἕρμιππος πρός τούς μέν ἀπεπέμφθη οὐ διδοῖ, φέρων δέ ἐνεχείρισε τά βυβλία τῷ ἀρταφρένεϊ. ὁ δέ μαθών ἅπαν τό γινόμενον ἐκέλευε τόν ἕρμιππον τά μέν παρά τοῦ ἱστιαίου δοῦναι φέροντα τοῖσί περ ἔφερε, τά δέ ἀμοιβαῖα τά παρά τῶν περσέων ἀντιπεμπόμενα ἱστιαίῳ ἑωυτῷ δοῦναι. τούτων δέ γενομένων φανερῶν ἀπέκτεινε ἐνθαῦτα πολλούς περσέων ὁ ἀρταφρένης. περί σάρ δις μέν δή ἐγίνετο ταραχή, ἱστιαῖον δέ ταύτης ἀποσφαλέντα τῆς ἐλπίδος χῖοι κατῆγον ἐς μίλητον, αὐτοῦ ἱστιαίου δεηθέντος. οἱ δέ μιλήσιοι ἄσμενοι ἀπαλλαχθέντες καί ἀρισταγόρεω οὐδαμῶς πρόθυμοι ἦσαν ἄλλον τύραννον δέκεσθαι ἐς τήν χώρην, οἷα ἐλευθερίης γευσάμενοι. καί δή, νυκτός γάρ ἐούσης βίῃ ἐπειρᾶτο κατιών ὁ ἱστιαῖος ἐς τήν μίλητον, τιτρώσκεται τόν μηρόν ὑπό τεο τῶν μιλησίων. ὁ μέν δή ὡς ἀπωστός τῆς ἑωυτοῦ γίνεται, ἀπικνέεται ὀπίσω ἐς τήν χίον: ἐνθεῦτεν δέ, οὐ γάρ ἔπειθε τούς χίους ὥστε ἑωυτῷ δοῦναι νέας, διέβη ἐς μυτιλήνην καί ἔπεισε λεσβίους δοῦναί οἱ νέας. οἱ δέ πληρώσαντες ὀκτώ τριήρεας ἔπλεον ἅμα ἱστιαίῳ ἐς βυζάντιον, ἐνθαῦτα δέ ἱζόμενοι τάς ἐκ τοῦ πόντου ἐκπλεούσας τῶν νεῶν ἐλάμβανον, πλήν ἤ ὅσοι αὐτῶν ἱστιαίῳ ἔφασαν ἕτοιμοι εἶναι πείθεσθαι. ἱστιαῖος μέν νυν καί μυτιληναῖοι ἐποίευν ταῦτα. ἐπί δέ μίλητον αὐτήν ναυτικός πολλός καί πεζός ἦν στρατός προσδόκιμος: συστραφέντες γάρ οἱ στρατηγοί τῶν περσέων καί ἕν ποιήσαντες στρατόπεδον ἤλαυνον ἐπί τήν μίλητον, τἆλλα πολίσματα περί ἐλάσσονος ποιησάμενοι. τοῦ δέ ναυτικοῦ φοίνικες μέν ἦσαν προθυμότατοι, συνεστρατεύοντο δέ καί κύπριοι νεωστί κατεστραμμένοι καί κίλικές τε καί αἰγύπτιοι. οἱ μέν δή ἐπί τήν μίλητον καί τήν ἄλλην ἰωνίην ἐστρατεύοντο, ἴωνες δέ πυνθανόμενοι ταῦτα ἔπεμπον προβούλους σφέων αὐτῶν ἐς πανιώνιον. ἀπικο μένοισι δέ τούτοισι ἐς τοῦτον τόν χῶρον [καί] βουλευομένοισι ἔδοξε πεζόν μέν στρατόν μηδένα συλλέγειν ἀντίξοον πέρσῃσι, ἀλλά τά τείχεα ῥύεσθαι αὐτούς μιλησίους, τό δέ ναυτικόν πληροῦν ὑπολιπομένους μηδεμίαν τῶν νεῶν, πληρώσαντας δέ συλλέγεσθαι τήν ταχίστην ἐς λάδην προναυμαχήσοντας τῆς μιλήτου: ἡ δέ λάδη ἐστί νῆσος μικρή ἐπί τῇ πόλι τῇ μιλησίων κειμένη. μετά δέ ταῦτα πεπληρωμένῃσι τῇσι νηυσί παρῆσαν οἱ ἴωνες, σύν δέ σφι καί αἰολέων οἵ λέσβον νέμονται. ἐτάσσοντο δέ ὧδε. τό μέν πρός τήν ἠῶ εἶχον κέρας αὐτοί μιλήσιοι, νέας παρεχόμενοι ὀγδώκοντα: εἴχοντο δέ τούτων πριηνέες δυώδεκα νηυσί καί μυήσιοι τρισί νηυσί. μυησίων δέ τήιοι εἴχοντο ἑπτακαίδεκα νηυσί, τηίων δέ εἴχοντο χῖοι ἑκατόν νηυσί, πρός δέ τούτοισι ἐρυθραῖοί τε ἐτάσσοντο καί φωκαιέες, ἐρυθραῖοι μέν ὀκτώ νέας παρεχόμενοι, φωκαιέες δέ τρεῖς. φωκαιέων δέ εἴχοντο λέσβιοι νηυσί ἑβδομήκοντα: τελευταῖοι δέ ἐτάσσοντο ἔχοντες τό πρός ἑσπέρην κέρας σάμιοι ἑξήκοντα νηυσί. πασέων δέ τουτέων ὁ σύμπας ἀριθμός ἐγένετο τρεῖς καί πεντήκοντα καί τριηκόσιαι τριήρεες. αὗται μέν ἰώνων ἦσαν. τῶν δέ βαρβάρων τό πλῆθος τῶν νεῶν ἦσαν ἑξακόσιαι. ὡς δέ καί αὗται ἀπίκατο πρός τήν μιλησίην καί ὁ πεζός σφι ἅπας παρῆν, ἐνθαῦτα οἱ περσέων στρατηγοί πυθόμενοι τό πλῆθος τῶν ἰάδων νεῶν καταρρώδησαν μή οὐ δυνατοί γένωνται ὑπερβαλέσθαι, καί οὕτω οὔτε τήν μίλητον οἷοί τε ἔωσι ἐξελεῖν μή οὐκ ἐόντες ναυκράτορες, πρός τε δαρείου κινδυνεύσωσι κακόν τι λαβεῖν. ταῦτα ἐπιλεγόμενοι συλλέξαντες τῶν ἰώνων τούς τυράννους οἵ ὑπ' ἀρισταγόρεω μέν τοῦ μιλησίου καταλυθέντες τῶν ἀρχέων ἔφευγον ἐς μήδους, ἐτύγχανον δέ τότε συστρατευόμενοι ἐπί τήν μίλητον, τούτων τῶν ἀνδρῶν τούς παρεόντας συγκαλέσαντες ἔλεγόν σφι τάδε: »ἄνδρες ἴωνες, νῦν τις ὑμέων εὖ ποιήσας φανήτω τόν βασιλέος οἶκον: τούς γάρ ἑωυτοῦ ἕκαστος ὑμέων πολιήτας πειράσθω ἀποσχίζων ἀπό τοῦ λοιποῦ συμμαχικοῦ. προϊσχόμενοι δέ ἐπαγγείλασθε τάδε, ὡς πείσονταί τε ἄχαρι οὐδέν διά τήν ἀπόστασιν, οὐδέ σφι οὔτε τά ἱρά οὔτε τά ἴδια ἐμπεπρήσεται, οὐδέ βιαιότερον ἕξουσι οὐδέν ἤ πρότερον εἶχον. εἰ δέ ταῦτα μέν οὐ ποιήσουσι, οἱ δέ πάντως διά μάχης ἐλεύσονται, τάδε ἤδη σφι λέγετε ἐπηρεάζοντες τά περ σφέας κατέξει, ὡς ἑσσωθέντες τῇ μάχῃ ἐξανδραποδιεῦνται καί ὥς σφεων τούς παῖδας ἐκτομίας ποιήσομεν, τάς δέ παρθένους ἀνασπάστους ἐς βάκτρα, καί ὡς τήν χώρην ἄλλοισι παραδώσομεν.« οἱ μέν δή ἔλεγον ταῦτα, τῶν δέ ἰώνων οἱ τύραννοι διέπεμπον νυκτός ἕκαστος ἐς τούς ἑωυτοῦ ἐξαγγελλόμενος. οἱ δέ ἴωνες, ἐς τούς καί ἀπίκοντο αὗται αἱ ἀγγελίαι, ἀγνωμοσύνῃ τε διεχρέωντο καί οὐ προσίεντο τήν προδοσίην, ἑωυτοῖσι δέ ἕκαστοι ἐδόκεον μούνοισι ταῦτα τούς πέρσας ἐπαγγέλλεσθαι. ταῦτα μέν νυν ἰθέως ἀπικομένων ἐς τήν μίλητον τῶν περσέων ἐγίνετο. μετά δέ τῶν ἰώνων συλλεχθέντων ἐς τήν λάδην ἐγίνοντο ἀγοραί, καί δή κού σφι καί ἄλλοι ἠγορόωντο, ἐν δέ δή καί ὁ φωκαιεύς στρατηγός διονύσιος, λέγων τάδε: »ἐπί ξυροῦ γάρ ἀκμῆς ἔχεται ἡμῖν τά πρήγματα, ἄνδρες ἴωνες, ἤ εἶναι ἐλευθέροισι ἤ δούλοισι, καί τούτοισι ὡς δρηπέτῃσι. νῦν ὦν ὑμεῖς ἤν μέν βούλησθε ταλαιπωρίας ἐνδέκεσθαι, τό παραχρῆμα μέν πόνος ὑμῖν ἔσται, οἷοί τε δέ ἔσεσθε ὑπερβαλόμενοι τούς ἐναντίους εἶναι ἐλεύθεροι: εἰ δέ μαλακίῃ τε καί ἀταξίῃ διαχρήσησθε, οὐδεμίαν ὑμέων ἔχω ἐλπίδα μή οὐ δώσειν ὑμέας δίκην βασιλέϊ τῆς ἀποστάσιος. ἀλλ' ἐμοί τε πείθεσθε καί ἐμοί ὑμέας αὐτούς ἐπιτρέψατε: καί ὑμῖν ἐγώ, θεῶν τά ἴσα νεμόντων, ὑποδέκομαι ἤ οὐ συμμείξειν τούς πολεμίους ἤ συμμίσγοντας πολλόν ἐλασσωθήσεσθαι.« ταῦτα ἀκούσαντες οἱ ἴωνες ἐπιτρέπουσι σφέας αὐτούς τῷ διονυσίῳ. ὁ δέ ἀνάγων ἑκάστοτε ἐπί κέρας τάς νέας, ὅκως τοῖσι ἐρέτῃσι χρήσαιτο διέκπλοον ποιεύμενος τῇσι νηυσί δ' ἀλληλέων καί τούς ἐπιβάτας ὁπλίσειε, τό λοιπόν τῆς ἡμέρης τάς νέας ἔχεσκε ἐπ' ἀγκυρέων, παρεῖχέ τε τοῖσι ἴωσι πόνον δι' ἡμέρης. μέχρι μέν νυν ἡμερέων ἑπτά ἐπείθοντό τε καί ἐποίευν τό κελευόμενον, τῇ δέ ἐπί ταύτῃσι οἱ ἴωνες, οἷα ἀπαθέες ἐόντες πόνων τοιούτων τετρυμένοι τε ταλαιπωρίῃσί τε καί ἡλίῳ, ἔλεξαν πρός ἑωυτούς τάδε: »τίνα δαιμόνων παραβάντες τάδε ἀναπίμπλαμεν; οἵτινες παραφρονήσαντες καί ἐκπλώσαντες ἐκ τοῦ νόου ἀνδρί φωκαιέϊ ἀλαζόνι, παρεχομένῳ νέας τρεῖς, ἐπιτρέψαντες ἡμέας αὐτούς ἔχομεν; ὁ δέ παραλαβών ἡμέας λυμαίνεται λύμῃσι ἀνηκέστοισι: καί δή πολλοί μέν ἡμέων ἐς νούσους πεπτώκασι, πολλοί δέ ἐπίδοξοι τὠυτό τοῦτο πείσεσθαί εἰσι. πρό τε τούτων τῶν κακῶν ἡμῖν γε κρέσσον καί ὅ τι ὦν ἄλλο παθεῖν ἐστι, καί τήν μέλλουσαν δουληίην ὑπομεῖναι, ἥτις ἔσται, μᾶλλον ἤ τῇ παρεούσῃ συνέχεσθαι. φέρετε, τοῦ λοιποῦ μή πειθώμεθα αὐτοῦ.« ταῦτα ἔλεξαν, καί μετά ταῦτα αὐτίκα πείθεσθαι οὐδείς ἤθελε, ἀλλ' οἷα στρατιή σκηνάς τε πηξάμενοι ἐν τῇ νήσῳ ἐσκιητροφέοντο καί ἐσβαίνειν οὐκ ἐθέλεσκον ἐς τάς νέας οὐδ' ἀναπειρᾶσθαι. μαθόντες δέ ταῦτα γινόμενα ἐκ τῶν ἰώνων οἱ στρατηγοί τῶν σαμίων ἐνθαῦτα δή παρ' αἰάκεος τοῦ συλοσῶντος κείνους τούς πρότερον ἔπεμπε λόγους ὁ αἰάκης κελευόντων τῶν περσέων δεόμενός σφεων ἐκλιπεῖν τήν ἰώνων συμμαχίην, οἱ σάμιοι ὦν ὁρῶντες ἅμα μέν ἐοῦσαν ἀταξίην πολλήν ἐκ τῶν ἰώνων ἐδέκοντο τούς λόγους, ἅμα δέ κατεφαίνετό σφι εἶναι ἀδύνατα τά βασιλέος πρήγματα ὑπερβαλέσθαι, εὖ γε ἐπιστάμενοι ὡς εἰ καί τό παρεόν ναυτικόν ὑπερβαλοίατο [τόν δαρεῖον], ἄλλο σφι παρέσται πενταπλήσιον. προφάσιος ὦν ἐπιλαβόμενοι, ἐπείτε τάχιστα εἶδον τούς ἴωνας οὐ βουλομένους εἶναι χρηστούς, ἐν κέρδεϊ ἐποιεῦντο περιποιῆσαι τά τε ἱρά τά σφέτερα καί τά ἴδια. ὁ δέ αἰάκης, παρ' ὅτεο τούς λόγους ἐδέκοντο οἱ σάμιοι, παῖς μέν ἦν συλοσῶντος τοῦ αἰάκεος, τύραννος δέ ἐών σάμου ὑπό τοῦ μιλησίου ἀρισταγόρεω ἀπεστέρητο τήν ἀρχήν κατά περ οἱ ἄλλοι τῆς ἰωνίης τύραννοι. τότε ὦν ἐπεί ἐπέπλεον οἱ φοίνικες, οἱ ἴωνες ἀντανῆγον καί αὐτοί τάς νέας ἐπί κέρας. ὡς δέ καί ἀγχοῦ ἐγίνοντο καί συνέμισγον ἀλλήλοισι, τό ἐνθεῦτεν οὐκ ἔχω ἀτρεκέως συγγράψαι οἵ τινες τῶν ἰώνων ἐγένοντο ἄνδρες κακοί ἤ ἀγαθοί ἐν τῇ ναυμαχίῃ ταύτῃ: ἀλλήλους γάρ καταιτιῶνται. λέγονται δέ σάμιοι ἐνθαῦτα κατά τά συγκείμενα πρός τόν αἰάκεα ἀράμενοι τά ἱστία ἀποπλῶσαι ἐκ τῆς τάξιος ἐς τήν σάμον, πλήν ἕνδεκα νεῶν. τουτέων δέ οἱ τριήραρχοι παρέμενον καί ἐναυμάχεον ἀνηκουστήσαντες τοῖσι στρατηγοῖσι: καί σφι τό κοινόν τό σαμίων ἔδωκε διά τοῦτο τό πρῆγμα ἐν στήλῃ ἀναγραφῆναι πατρόθεν ὡς ἀνδράσι ἀγαθοῖσι γενομένοισι, καί ἔστι αὕτη ἡ στήλη ἐν τῇ ἀγορῇ. ἰδόμενοι δέ καί λέσβιοι τούς προσεχέας φεύγοντας τὠυτό ἐποίευν τοῖσι σαμίοισι: ὥς δέ καί οἱ πλέονες τῶν ἰώνων ἐποίευν τά αὐτά ταῦτα. τῶν δέ παραμεινάντων ἐν τῇ ναυμαχίῃ περιέφθησαν τρηχύτατα χῖοι ὡς ἀποδεικνύμενοί τε ἔργα λαμπρά καί οὐκ ἐθελοκακέοντες: παρείχοντο μέν γάρ, ὥσπερ καί πρότερον εἰρέθη, νέας ἑκατόν καί ἐπ' ἑκάστης αὐτέων ἄνδρας τεσσεράκοντα τῶν ἀστῶν λογάδας ἐπιβατεύοντας: ὁρῶντες δέ τούς πολλούς τῶν συμμάχων προδιδόντας οὐκ ἐδικαίουν γενέσθαι τοῖσι κακοῖσι αὐτῶν ὅμοιοι, ἀλλά μετ' ὀλίγων συμμάχων μεμουνωμένοι διεκπλέοντες ἐναυμάχεον, ἐς ὅ τῶν πολεμίων ἑλόντες νέας συχνάς ἀπέβαλον τῶν σφετέρων τάς πλέονας. χῖοι μέν δή τῇσι λοιπῇσι τῶν νεῶν ἀποφεύγουσι ἐς τήν ἑωυτῶν. ὅσοισι δέ τῶν χίων ἀδύνατοι ἦσαν αἱ νέες ὑπό τρωμάτων, οὗτοι δέ ὡς ἐδιώκοντο καταφυγγάνουσι πρός τήν μυκάλην. νέας μέν δή αὐτοῦ ταύτῃ ἐποκείλαντες κατέλιπον, οἱ δέ πεζῇ ἐκομίζοντο διά τῆς ἠπείρου. ἐπειδή δέ ἐσέβαλον ἐς τήν ἐφεσίην κομιζόμενοι οἱ χῖοι, νυκτός τε <γάρ> ἀπίκοντο ἐς αὐτήν καί ἐόντων τῇσι γυναιξί αὐτόθι θεσμοφορίων, ἐνθαῦτα δή οἱ ἐφέσιοι, οὔτε προακηκοότες ὡς εἶχε περί τῶν χίων ἰδόντες τε στρατόν ἐς τήν χώρην ἐσβεβληκότα, πάγχυ σφέας καταδόξαντες εἶναι κλῶπας καί ἰέναι ἐπί τάς γυναῖκας ἐξεβοήθεον πανδημεί καί ἔκτεινον τούς χίους. οὗτοι μέν νυν τοιαύτῃσι περιέπιπτον τύχῃσι. διονύσιος δέ ὁ φωκαιεύς ἐπείτε ἔμαθε τῶν ἰώνων τά πρήγματα διεφθαρμένα, νέας ἑλών τρεῖς τῶν πολεμίων ἀπέπλεε ἐς μέν φώκαιαν οὐκέτι, εὖ εἰδώς ὡς ἀνδραποδιεῖται σύν τῇ ἄλλῃ ἰωνίῃ: ὁ δέ ἰθέως ὡς εἶχε ἔπλεε ἐς φοινίκην, γαύλους δέ ἐνθαῦτα καταδύσας καί χρήματα λαβών πολλά ἔπλεε ἐς σικελίην, ὁρμώμενος δέ ἐνθεῦτεν ληιστής κατεστήκεε ἑλλήνων μέν οὐδενός, καρχηδονίων δέ καί τυρσηνῶν. οἱ δέ πέρσαι ἐπείτε τῇ ναυμαχίῃ ἐνίκων τούς ἴωνας, τήν μίλητον πολιορκέοντες ἐκ γῆς καί θαλάσσης [καί] ὑπορύσσοντές <τε> τά τείχεα καί παντοίας μηχανάς προσφέροντες αἱρέουσι κατ' ἄκρης ἕκτῳ ἔτεϊ ἀπό τῆς ἀποστάσιος τῆς ἀρισταγόρεω: καί ἠνδραποδίσαντο τήν πόλιν, ὥστε συμπεσεῖν τό πάθος τῷ χρηστηρίῳ τῷ ἐς μίλητον γενομένῳ. χρεωμένοισι γάρ ἀργείοισι ἐν δελφοῖσι περί σωτηρίης τῆς πόλιος τῆς σφετέρης ἐχρήσθη ἐπίκοινον χρηστήριον, τό μέν ἐς αὐτούς τούς ἀργείους φέρον, τήν δέ παρενθήκην ἔχρησε ἐς μιλησίους. τό μέν νυν ἐς τούς ἀργείους ἔχον, ἐπεάν κατά τοῦτο γένωμαι τοῦ λόγου, τότε μνησθήσομαι, τά δέ τοῖσι μιλησίοισι οὐ παρεοῦσι ἔχρησε ἔχει ὧδε. »καί τότε δή, μίλητε, κακῶν ἐπιμήχανε ἔργων, πολλοῖσιν δεῖπνόν τε καί ἀγλαά δῶρα γενήσῃ, σαί δ' ἄλοχοι πολλοῖσι πόδας νίψουσι κομήταις, νηοῦ δ' ἡμετέρου διδύμοις ἄλλοισι μελήσει.« τότε δή ταῦτα τούς μιλησίους κατελάμβανε, ὅτε γε ἄνδρες μέν οἱ πλέονες ἐκτείνοντο ὑπό τῶν περσέων ἐόντων κομητέων, γυναῖκες δέ καί τέκνα ἐν ἀνδραπόδων λόγῳ ἐγίνοντο, ἱρόν δέ τό ἐν διδύμοισι, ὁ νηός τε καί τό χρηστήριον, συληθέντα ἐνεπίμπρατο. τῶν δ' ἐν τῷ ἱρῷ τούτῳ χρημάτων πολλάκις μνήμην ἑτέρωθι τοῦ λόγου ἐποιησάμην. ἐνθεῦτεν οἱ ζωγρηθέντες τῶν μιλησίων ἤγοντο ἐς σοῦσα: βασιλεύς δέ σφεας δαρεῖος κακόν οὐδέν ἄλλο ποιήσας κατοίκισε ἐπί τῇ ἐρυθρῇ καλεομένῃ θαλάσσῃ, ἐν ἄμπῃ πόλι, παρ' ἥν τίγρης ποταμός παραρρέων ἐς θάλασσαν ἐξιεῖ. τῆς δέ μιλησίης χώρης αὐτοί μέν οἱ πέρσαι εἶχον τά περί τήν πόλιν καί τό πεδίον, τά δέ ὑπεράκρια ἔδοσαν καρσί πηδασεῦσι ἐκτῆσθαι. παθοῦσι δέ ταῦτα μιλησίοισι πρός περσέων οὐκ ἀπέδοσαν τήν ὁμοίην συβαρῖται, οἵ λᾶόν τε καί σκίδρον οἴκεον τῆς πόλιος ἀπεστερημένοι: συβάριος γάρ ἁλούσης ὑπό κροτωνιητέων μιλήσιοι πάντες ἡβηδόν ἀπεκείραντο τάς κεφαλάς καί πένθος μέγα προσεθήκαντο: πόλιες γάρ αὗται μάλιστα δή τῶν ἡμεῖς ἴδμεν ἀλλήλῃσι ἐξεινώθησαν. οὐδέν ὁμοίως καί ἀθηναῖοι: ἀθηναῖοι μέν γάρ δῆλον ἐποίησαν ὑπεραχθεσθέντες τῇ μιλήτου ἁλώσι τῇ τε ἄλλῃ πολλαχῇ καί δή καί ποιήσαντι φρυνίχῳ δρᾶμα μιλήτου ἅλωσιν καί διδάξαντι ἐς δάκρυά τε ἔπεσε τό θέητρον καί ἐζημίωσάν μιν ὡς ἀναμνήσαντα οἰκήια κακά χιλίῃσι δραχμῇσι, καί ἐπέταξαν μηκέτι μηδένα χρᾶσθαι τούτῳ τῷ δράματι. μίλητος μέν νυν μιλησίων ἠρήμωτο. σαμίων δέ τοῖσί τι ἔχουσι τό μέν ἐς τούς μήδους ἐκ τῶν στρατηγῶν τῶν σφετέρων ποιηθέν οὐδαμῶς ἤρεσκε, ἐδόκεε δέ μετά τήν ναυμαχίην αὐτίκα βουλευομένοισι, πρίν ἤ σφι ἐς τήν χώρην ἀπικέσθαι τόν τύραννον αἰάκεα, ἐς ἀποικίην ἐκπλέειν μηδέ μένοντας μήδοισί τε καί αἰάκεϊ δουλεύειν. ζαγκλαῖοι γάρ οἱ ἀπό σικελίης τόν αὐτόν χρόνον τοῦτον πέμποντες ἐς τήν ἰωνίην ἀγγέλους ἐπεκαλέοντο τούς ἴωνας ἐς καλήν ἀκτήν, βουλόμενοι αὐτόθι πόλιν κτίσαι ἰώνων: ἡ δέ καλή αὕτη ἀκτή καλεομένη ἔστι μέν σικελῶν, πρός δέ τυρσηνίην τετραμμένη τῆς σικελίης. τούτων ὦν ἐπικαλεομένων οἱ σάμιοι μοῦνοι ἰώνων ἐστάλησαν, σύν δέ σφι μιλησίων οἱ ἐκπεφευγότες. ἐν ᾧ τοιόνδε δή τι συνήνεικε γενέσθαι: σάμιοί τε κομιζόμενοι ἐς σικελίην ἐγίνοντο ἐν λοκροῖσι τοῖσι ἐπιζεφυρίοισι καί ζαγκλαῖοι αὐτοί τε καί ὁ βασιλεύς αὐτῶν, τῷ οὔνομα ἦν σκύθης, περικατέατο πόλιν τῶν σικελῶν ἐξελεῖν βουλόμενοι. μαθών δέ ταῦτα ὁ ῥηγίου τύραννος ἀναξίλεως, τότε ἐών διάφορος τοῖσι ζαγκλαίοισι, συμμείξας τοῖσι σαμίοισι ἀναπείθει ὡς χρεόν εἴη καλήν μέν ἀκτήν, ἐπ' ἥν ἔπλεον, ἐᾶν χαίρειν, τήν δέ ζάγκλην σχεῖν, ἐοῦσαν ἔρημον ἀνδρῶν. πειθομένων δέ τῶν σαμίων καί σχόντων τήν ζάγκλην, ἐνθαῦτα οἱ ζαγκλαῖοι, ὡς ἐπύθοντο ἐχομένην τήν πόλιν ἑωυτῶν, ἐβοήθεον αὐτῇ καί ἐπεκαλέοντο ἱπποκράτεα τόν γέλης τύραννον: ἦν γάρ δή σφι οὗτος σύμμαχος. ἐπείτε δέ αὐτοῖσι καί ὁ ἱπποκράτης σύν τῇ στρατιῇ ἧκε βοηθέων, σκύθην μέν τόν μούναρχον τῶν ζαγκλαίων ὡς ἀποβαλόντα τήν πόλιν ὁ ἱπποκράτης πεδήσας καί τόν ἀδελφεόν αὐτοῦ πυθογένεα ἐς ἴνυκα πόλιν ἀπέπεμψε, τούς δέ λοιπούς ζαγκλαίους κοινολογησάμενος τοῖσι σαμίοισι καί ὅρκους δούς καί δεξάμενος προέδωκε. μισθός δέ οἱ ἦν εἰρημένος ὅδε ὑπό τῶν σαμίων, πάντων τῶν ἐπίπλων καί ἀνδραπόδων τά ἡμίσεα μεταλαβεῖν τῶν ἐν τῇ πόλι, τά δ' ἐπί τῶν ἀγρῶν πάντα ἱπποκράτεα λαγχάνειν. τούς μέν δή πλέονας τῶν ζαγκλαίων αὐτός ἐν ἀνδραπόδων λόγῳ εἶχε δήσας, τούς δέ κορυφαίους αὐτῶν τριηκοσίους ἔδωκε τοῖσι σαμίοισι κατασφάξαι: οὐ μέντοι οἵ γε σάμιοι ἐποίησαν ταῦτα. σκύθης δέ ὁ τῶν ζαγκλαίων μούναρχος ἐκ τῆς ἴνυκος ἐκδιδρήσκει ἐς ἱμέρην, ἐκ δέ ταύτης παρῆν ἐς τήν ἀσίην καί ἀνέβη παρά βασιλέα δαρεῖον. καί μιν ἐνόμισε δαρεῖος πάντων ἀνδρῶν δικαιότατον εἶναι ὅσοι ἐκ τῆς ἑλλάδος παρ' ἑωυτόν ἀνέβησαν: καί γάρ παραιτησάμενος βασιλέα ἐς σικελίην ἀπίκετο καί αὖτις ἐκ τῆς σικελίης ὀπίσω παρά βασιλέα, ἐς ὅ γήραϊ μέγα ὄλβιος ἐών ἐτελεύτησε ἐν πέρσῃσι. σάμιοι δέ ἀπαλλαχθέντες μήδων ἀπονητί πόλιν καλλίστην ζάγκλην περιεβεβλέατο. μετά δέ τήν ναυμαχίην τήν ὑπέρ μιλήτου γενομένην φοίνικες κελευσάντων περσέων κατῆγον ἐς σάμον αἰάκεα τόν συλοσῶντος ὡς πολλοῦ τε ἄξιον γενόμενον σφίσι καί μεγάλα κατεργασάμενον: καί σαμίοισι μούνοισι τῶν ἀποστάντων ἀπό δαρείου διά τήν ἔκλειψιν τῶν νεῶν τήν ἐν τῇ ναυμαχίῃ οὔτε ἡ πόλις οὔτε τά ἱρά ἐνεπρήσθη. μιλήτου δέ ἁλούσης αὐτίκα καί καρίην ἔσχον οἱ πέρσαι, τάς μέν ἐθελοντήν τῶν πολίων ὑποκυψάσας, τάς δέ ἀνάγκῃ προσηγάγοντο. ταῦτα μέν δή οὕτω ἐγίνετο. ἱστιαίῳ δέ τῷ μιλησίῳ ἐόντι περί βυζάντιον καί συλλαμβάνοντι τάς ἰώνων ὁλκάδας ἐκπλεούσας ἐκ τοῦ πόντου ἐξαγγέλλεται τά περί τήν μίλητον γενόμενα. τά μέν δή περί ἑλλήσποντον ἔχοντα πρήγματα ἐπιτρέπει βισάλτῃ ἀπολλοφάνεος παιδί ἀβυδηνῷ, αὐτός δέ ἔχων λεσβίους ἐς χίον ἔπλεε, καί χίων φρουρῇ οὐ προσιεμένῃ μιν συνέβαλε ἐν κοίλοισι καλεομένοισι τῆς χίης χώρης. τούτων τε δή ἐφόνευσε συχνούς, καί τῶν λοιπῶν χίων, οἷα δή κεκακωμένων ἐκ τῆς ναυμαχίης, ὁ ἱστιαῖος ἔχων τούς λεσβίους ἐπεκράτησε, ἐκ πολίχνης τῆς χίων ὁρμώμενος. φιλέει δέ κως προσημαίνειν, εὖτ' ἄν μέλλῃ μεγάλα κακά ἤ πόλι ἤ ἔθνεϊ ἔσεσθαι: καί γάρ χίοισι πρό τούτων σημήια μεγάλα ἐγένετο. τοῦτο μέν σφι πέμψασι ἐς δελφούς χορόν νεηνιέων ἑκατόν δύο μοῦνοι τούτων ἀπενόστησαν, τούς δέ ὀκτώ τε καί ἐνενήκοντα αὐτῶν λοιμός ὑπολαβών ἀπήνεικε. τοῦτο δέ ἐν τῇ πόλι τόν αὐτόν τοῦτον χρόνον, ὀλίγον πρό τῆς ναυμαχίης, παισί γράμματα διδασκομένοισι ἐνέπεσε ἡ στέγη, ὥστε ἀπ' ἑκατόν καί εἴκοσι παίδων εἷς μοῦνος ἀπέφυγε. ταῦτα μέν σφι σημήια ὁ θεός προέδεξε. μετά δέ ταῦτα ἡ ναυμαχίη ὑπολαβοῦσα ἐς γόνυ τήν πόλιν ἔβαλε, ἐπί δέ τῇ ναυμαχίῃ ἐπεγένετο ἱστιαῖος λεσβίους ἄγων, κεκακωμένων δέ τῶν χίων καταστροφήν εὐπετέως αὐτῶν ἐποιήσατο. ἐνθεῦτεν δέ ὁ ἱστιαῖος ἐστρατεύετο ἐπί θάσον ἄγων ἰώνων καί αἰολέων συχνούς. περικατημένῳ δέ οἱ θάσον ἦλθε ἀγγελίη ὡς οἱ φοίνικες ἀναπλέουσι ἐκ τῆς μιλήτου ἐπί τήν ἄλλην ἰωνίην. πυθόμενος δέ ταῦτα θάσον μέν ἀπόρθητον λείπει, αὐτός δέ ἐς τήν λέσβον ἠπείγετο ἄγων πᾶσαν τήν στρατιήν. ἐκ λέσβου δέ λιμαινούσης οἱ τῆς στρατιῆς πέρην διαβαίνει, ἐκ τοῦ ἀταρνέος ὡς ἀμήσων τόν σῖτον τόν τε ἐνθεῦτεν καί τόν ἐκ καΐκου πεδίου τόν τῶν μυσῶν. ἐν δέ τούτοισι τοῖσι χωρίοισι ἐτύγχανε ἐών ἅρπαγος ἀνήρ πέρσης, στρατηγός στρατιῆς οὐκ ὀλίγης: ὅς οἱ ἀποβάντι συμβαλών αὐτόν τε ἱστιαῖον ζωγρίῃ ἔλαβε καί τόν στρατόν αὐτοῦ τόν πλέω διέφθειρε. ἐζωγρήθη δέ ὁ ἱστιαῖος ὧδε. ὡς ἐμάχοντο οἱ ἕλληνες τοῖσι πέρσῃσι ἐν τῇ μαλήνῃ τῆς ἀταρνείτιδος χώρης, οἱ μέν συνέστασαν χρόνον ἐπί πολλόν, ἡ δέ ἵππος ὕστερον ὁρμηθεῖσα ἐπιπίπτει τοῖσι ἕλλησι. τό τε δή ἔργον τῆς ἵππου τοῦτο ἐγένετο, καί τετραμμένων τῶν ἑλλήνων ὁ ἱστιαῖος ἐλπίζων οὐκ ἀπολέεσθαι ὑπό βασιλέος διά τήν παρεοῦσαν ἁμαρτάδα φιλοψυχίην τοιήνδε τινά ἀναιρέεται: ὡς φεύγων τε κατελαμβάνετο ὑπό ἀνδρός πέρσεω καί ὡς καταιρεόμενος ὑπ' αὐτοῦ ἔμελλε συγκεντηθήσεσθαι, περσίδα γλῶσσαν μετιείς καταμηνύει ἑωυτόν ὡς εἴη ἱστιαῖος ὁ μιλήσιος. εἰ μέν νυν, ὡς ἐζωγρήθη, ἀνήχθη ἀγόμενος παρά βασιλέα δαρεῖον, ὁ δέ οὔτ' ἄν ἔπαθε κακόν οὐδέν, δοκέειν ἐμοί, ἀπῆκέ τ' ἄν αὐτῷ τήν αἰτίην. νῦν δέ μιν αὐτῶν τε τούτων εἵνεκα καί ἵνα μή διαφυγών αὖτις μέγας παρά βασιλέϊ γένηται, ἀρταφρένης τε ὁ σαρδίων ὕπαρχος καί ὁ λαβών ἅρπαγος, ὡς ἀπίκετο ἀγόμενος ἐς σάρδις, τό μέν αὐτοῦ σῶμα αὐτοῦ ταύτῃ ἀνεσταύρωσαν, τήν δέ κεφαλήν ταριχεύσαντες ἀνήνεικαν παρά βασιλέα δαρεῖον ἐς σοῦσα. δαρεῖος δέ πυθόμενος ταῦτα καί ἐπαιτιησάμενος τούς ταῦτα ποιήσαντας ὅτι μιν οὐ ζώοντα ἀνήγαγον ἐς ὄψιν τήν ἑωυτοῦ, τήν κεφαλήν τήν ἱστιαίου λούσαντάς τε καί περιστείλαντας εὖ ἐνετείλατο θάψαι ὡς ἀνδρός μεγάλως ἑωυτῷ τε καί πέρσῃσι εὐεργέτεω. τά μέν περί ἱστιαῖον οὕτω ἔσχε. ὁ δέ ναυτικός στρατός ὁ περσέων χειμερίσας περί μίλητον τῷ δευτέρῳ ἔτεϊ ὡς ἀνέπλωσε, αἱρέει εὐπετέως τάς νήσους τάς πρός τῇ ἠπείρῳ κειμένας, χίον καί λέσβον καί τένεδον. ὅκως δέ λάβοι τινά τῶν νήσων, ὡς ἑκάστην αἱρέοντες οἱ βάρβαροι ἐσαγήνευον τούς ἀνθρώπους. σαγηνεύουσι δέ τόνδε τόν τρόπον: ἀνήρ ἀνδρός ἁψάμενος τῆς χειρός ἐκ θαλάσσης τῆς βορηίης ἐπί τήν νοτίην διήκουσι καί ἔπειτα διά πάσης τῆς νήσου διέρχονται ἐκθηρεύοντες τούς ἀνθρώπους. αἵρεον δέ καί τάς ἐν τῇ ἠπείρῳ πόλις τάς ἰάδας κατά ταὐτά, πλήν οὐκ ἐσαγήνευον τούς ἀνθρώπους: οὐ γάρ οἷά τε ἦν. ἐνθαῦτα περσέων οἱ στρατηγοί οὐκ ἐψεύσαντο τάς ἀπειλάς τάς ἐπηπείλησαν τοῖσι ἴωσι στρατοπεδευομένοισι ἐναντία σφίσι. ὡς γάρ δή ἐπεκράτησαν τῶν πολίων, παῖδάς τε τούς εὐειδεστάτους ἐκλεγόμενοι ἐξέταμνον καί ἐποίευν ἀντί <τοῦ> εἶναι ἐνορχέας εὐνούχους, καί παρθένους τάς καλλιστευούσας ἀνασπάστους παρά βασιλέα: ταῦτά τε δή ἐποίευν καί τάς πόλις ἐνεπίμπρασαν αὐτοῖσι τοῖσι ἱροῖσι. οὕτω δή τό τρίτον ἴωνες κατεδουλώθησαν, πρῶτον μέν ὑπό λυδῶν, δίς δέ ἐπεξῆς τότε ὑπό περσέων. ἀπό δέ ἰωνίης ἀπαλλασσόμενος ὁ ναυτικός στρατός τά ἐπ' ἀριστερά ἐσπλέοντι τοῦ ἑλλησπόντου αἵρεε πάντα: τά γάρ ἐπί δεξιά αὐτοῖσι τοῖσι πέρσῃσι ὑποχείρια ἦν γεγονότα κατ' ἤπειρον. εἰσί δέ αἱ ἐν τῇ εὐρώπῃ αἵδε τοῦ ἑλλησπόντου, χερσόνησός τε, ἐν τῇ πόλιες συχναί ἔνεισι, καί πέρινθος καί τά τείχεα τά ἐπί θρηίκης καί σηλυμβρίη τε καί βυζάντιον. βυζάντιοι μέν νυν καί οἱ πέρηθε καλχηδόνιοι οὐδ' ὑπέμειναν ἐπιπλέοντας τούς φοίνικας, ἀλλ' οἴχοντο ἀπολιπόντες τήν σφετέρην ἔσω ἐς τόν εὔξεινον πόντον, καί ἐνθαῦτα πόλιν μεσαμβρίην οἴκησαν. οἱ δέ φοίνικες κατακαύσαντες ταύτας τάς χώρας τάς καταλεχθείσας τρέπονται ἐπί τε προκόννησον καί ἀρτάκην, πυρί δέ καί ταύτας νείμαντες ἔπλεον αὖτις ἐς τήν χερσόνησον ἐξαιρήσοντες τάς ἐπιλοίπους τῶν πολίων ὅσας πρότερον προσσχόντες οὐ κατέσυραν. ἐπί δέ κύζικον οὐδέ ἔπλωσαν ἀρχήν: αὐτοί γάρ κυζικηνοί ἔτι πρότερον τοῦ φοινίκων ἐσπλόου ἐγεγόνεσαν ὑπό βασιλέϊ, οἰβάρεϊ τῷ μεγαβάζου ὁμολογήσαντες τῷ ἐν δασκυλείῳ ὑπάρχῳ. τῆς δέ χερσονήσου, πλήν καρδίης πόλιος, τάς ἄλλας πάσας ἐχειρώσαντο οἱ φοίνικες. ἐτυράννευε δέ αὐτέων μέχρι τότε μιλτιάδης ὁ κίμωνος τοῦ στησαγόρεω, κτησαμένου τήν ἀρχήν ταύτην πρότερον μιλτιάδεω τοῦ κυψέλου τρόπῳ τοιῷδε. εἶχον δόλογκοι θρήικες τήν χερσόνησον ταύτην: οὗτοι ὦν οἱ δόλογκοι πιεσθέντες πολέμῳ ὑπό ἀψινθίων ἐς δελφούς ἔπεμψαν τούς βασιλέας περί τοῦ πολέμου χρησομένους. ἡ δέ πυθίη σφι ἀνεῖλε οἰκιστήν ἐπάγεσθαι ἐπί τήν χώρην τοῦτον ὅς ἄν σφεας ἀπιόντας ἐκ τοῦ ἱροῦ πρῶτος ἐπί ξείνια καλέσῃ. ἰόντες δέ οἱ δόλογκοι τήν ἱρήν ὁδόν διά φωκέων τε καί βοιωτῶν ἤισαν: καί σφεας ὡς οὐδείς ἐκάλεε, ἐκτρέπονται ἐπ' ἀθηνέων. ἐν δέ τῇσι ἀθήνῃσι τηνικαῦτα εἶχε μέν τό πᾶν κράτος πεισίστρατος, ἀτάρ ἐδυνάστευέ γε καί μιλτιάδης ὁ κυψέλου, ἐών οἰκίης τεθριπποτρόφου, τά μέν ἀνέκαθεν ἀπ' αἰακοῦ τε καί αἰγίνης γεγονώς, τά δέ νεώτερα ἀθηναῖος, φιλαίου τοῦ αἴαντος παιδός γενομένου πρώτου τῆς οἰκίης ταύτης ἀθηναίου. οὗτος ὁ μιλτιάδης κατήμενος ἐν τοῖσι προθύροισι τοῖσι ἑωυτοῦ, ὁρέων τούς δολόγκους παριόντας ἐσθῆτα ἔχοντας οὐκ ἐγχωρίην καί αἰχμάς προσεβώσατο καί σφι προσελθοῦσι ἐπηγγείλατο καταγωγήν καί ξείνια. οἱ δέ δεξάμενοι καί ξεινισθέντες ὑπ' αὐτοῦ ἐξέφαινον πᾶν οἱ τό μαντήιον, ἐκφήναντες δέ ἐδέοντο αὐτοῦ τῷ θεῷ μιν πείθεσθαι. μιλτιάδην δέ ἀκούσαντα παραυτίκα ἔπεισε ὁ λόγος οἷα ἀχθόμενόν τε τῇ πεισιστράτου ἀρχῇ καί βουλόμενον ἐκποδών εἶναι. αὐτίκα δέ ἐστάλη ἐς δελφούς ἐπειρησόμενος τό χρηστήριον εἰ ποιοῖ τά περ αὐτοῦ οἱ δόλογκοι προσεδέοντο. κελευούσης δέ καί τῆς πυθίης, οὕτω δή μιλτιάδης ὁ κυψέλου, ὀλύμπια ἀναραιρηκώς πρότερον τούτων τεθρίππῳ, τότε παραλαβών ἀθηναίων πάντα τόν βουλόμενον μετέχειν τοῦ στόλου ἔπλεε ἅμα τοῖσι δολόγκοισι καί ἔσχε τήν χώρην: καί μιν οἱ ἐπαγαγόμενοι τύραννον κατεστήσαντο. ὁ δέ πρῶτον μέν ἀπετείχισε τόν ἰσθμόν τῆς χερσονήσου ἐκ καρδίης πόλιος ἐς πακτύην, ἵνα μή ἔχοιέν σφεας οἱ ἀψίνθιοι δηλέεσθαι ἐσβάλλοντες ἐς τήν χώρην: εἰσί δέ οὗτοι στάδιοι ἕξ τε καί τριήκοντα τοῦ ἰσθμοῦ: ἀπό δέ τοῦ ἰσθμοῦ τούτου ἡ χερσόνησος ἔσω πᾶσά ἐστι σταδίων εἴκοσι καί τετρακοσίων τό μῆκος. ἀποτειχίσας ὦν τόν αὐχένα τῆς χερσονήσου ὁ μιλτιάδης καί τούς ἀψινθίους τρόπῳ τοιούτῳ ὠσάμενος, τῶν λοιπῶν πρώτοισι ἐπολέμησε λαμψακηνοῖσι: καί μιν οἱ λαμψακηνοί λοχήσαντες αἱρέουσι ζωγρίῃ. ἦν δέ ὁ μιλτιάδης κροίσῳ τῷ λυδῷ ἐν γνώμῃ γεγονώς: πυθόμενος ὦν ὁ κροῖσος ταῦτα πέμπων προηγόρευε τοῖσι λαμψακηνοῖσι μετιέναι μιλτιάδην: εἰ δέ μή, σφέας πίτυος τρόπον ἀπείλεε ἐκτρίψειν. πλανωμένων δέ τῶν λαμψακηνῶν ἐν τοῖσι λόγοισι τί θέλει τό ἔπος εἶπαι τό σφι ἀπείλησε ὁ κροῖσος, πίτυος τρόπον ἐκτρίψειν, μόγις κοτέ μαθών τῶν τις πρεσβυτέρων εἶπε τό ἐόν, ὅτι πίτυς μούνη πάντων δενδρέων ἐκκοπεῖσα βλαστόν οὐδένα μετιεῖ ἀλλά πανώλεθρος ἐξαπόλλυται. δείσαντες ὦν οἱ λαμψακηνοί κροῖσον, λύσαντες μετῆκαν μιλτιάδην. οὗτος μέν δή διά κροῖσον ἐκφεύγει. μετά δέ τελευτᾷ ἄπαις, τήν ἀρχήν τε καί τά χρήματα παραδούς στησαγόρῃ τῷ κίμωνος ἀδελφεοῦ παιδί ὁμομητρίου. καί οἱ τελευτήσαντι χερσονησῖται θύουσι ὡς νόμος οἰκιστῇ, καί ἀγῶνα ἱππικόν τε καί γυμνικόν ἐπιστᾶσι, ἐν τῷ λαμψακηνῶν οὐδενί ἐγγίνεται ἀγωνίζεσθαι. πολέμου δέ ἐόντος πρός λαμψακηνούς καί στησαγόρην κατέλαβε ἀποθανεῖν ἄπαιδα, πληγέντα τήν κεφαλήν πελέκεϊ ἐν τῷ πρυτανηίῳ πρός ἀνδρός αὐτομόλου μέν τῷ λόγῳ, πολεμίου δέ καί ὑποθερμοτέρου τῷ ἔργῳ. τελευτήσαντος δέ καί στησαγόρεω τρόπῳ τοιῷδε, ἐνθαῦτα μιλτιάδην τόν κίμωνος, στησαγόρεω δέ τοῦ τελευτήσαντος ἀδελφεόν, καταλαμψόμενον τά πρήγματα ἐπί χερσονήσου ἀποστέλλουσι τριήρεϊ οἱ πεισιστρατίδαι, οἵ μιν καί ἐν ἀθήνῃσι ἐποίευν εὖ ὡς οὐ συνειδότες δῆθεν τοῦ πατρός αὐτοῦ κίμωνος τόν θάνατον, τόν ἐγώ ἐν ἄλλῳ λόγῳ σημανέω ὡς ἐγένετο. μιλτιάδης δέ ἀπικόμενος ἐς τήν χερσόνησον εἶχε κατ' οἴκους, τόν ἀδελφεόν στησαγόρην δηλαδή ἐπιτιμέων. οἱ δέ χερσονησῖται, πυνθανόμενοι ταῦτα, συνελέχθησαν ἀπό πασέων τῶν πολίων οἱ δυναστεύοντες πάντοθεν, κοινῷ δέ στόλῳ ἀπικόμενοι ὡς συλλυπηθησόμενοι ἐδέθησαν ὑπ' αὐτοῦ. μιλτιάδης τε δή ἴσχει τήν χερσόνησον πεντακοσίους βόσκων ἐπικούρους καί γαμέει ὀλόρου τοῦ θρηίκων βασιλέος τήν θυγατέρα ἡγησιπύλην. οὗτος δή ὁ κίμωνος μιλτιάδης νεωστί μέν ἐληλύθεε ἐς τήν χερσόνησον, κατελάμβανε δέ μιν ἐλθόντα ἄλλα τῶν καταλαβόντων πρηγμάτων χαλεπώτερα. τρίτῳ μέν γάρ ἔτεϊ <πρό> τούτων σκύθας ἐπεφεύγεε: σκύθαι γάρ οἱ νομάδες ἐρεθισθέντες ὑπό βασιλέος δαρείου συνεστράφησαν καί ἤλασαν μέχρι τῆς χερσονήσου ταύτης: τούτους ἐπιόντας οὐκ ὑπομείνας ὁ μιλτιάδης ἔφευγε ἀπό χερσονήσου ἐς ὅ οἵ τε σκύθαι ἀπαλλάχθησαν καί μιν οἱ δόλογκοι κατήγαγον ὀπίσω: ταῦτα μέν δή τρίτῳ ἔτεϊ πρότερον ἐγεγόνεε τῶν τότε μιν κατεχόντων. τότε δέ πυνθανόμενος εἶναι τούς φοίνικας ἐν τενέδῳ πληρώσας τριήρεας πέντε χρημάτων τῶν παρεόντων ἀπέπλεε ἐς τάς ἀθήνας: καί, ὥσπερ ὁρμήθη ἐκ καρδίης πόλιος, ἔπλεε διά τοῦ μέλανος κόλπου. παραμείβετό τε τήν χερσόνησον καί οἱ φοίνικές οἱ περιπίπτουσι τῇσι νηυσί: αὐτός μέν δή μιλτιάδης σύν τῇσι τέσσερσι τῶν νεῶν καταφεύγει ἐς ἴμβρον, τήν δέ οἱ πέμπτην τῶν νεῶν κατεῖλον διώκοντες οἱ φοίνικες. τῆς δέ νεός ταύτης ἔτυχε τῶν μιλτιάδεω παίδων ὁ πρεσβύτατος ἄρχων μητίοχος, οὐκ ἐκ τῆς ὀλόρου τοῦ θρήικος ἐών θυγατρός ἀλλ' ἐξ ἄλλης. καί τοῦτον ἅμα τῇ νηί εἷλον οἱ φοίνικες καί μιν πυθόμενοι ὡς εἴη μιλτιάδεω παῖς ἀνήγαγον παρά βασιλέα, δοκέοντες χάριτα μεγάλην καταθήσεσθαι, ὅτι δή μιλτιάδης γνώμην ἀπεδέξατο ἐν τοῖσι ἴωσι πείθεσθαι κελεύων τοῖσι σκύθῃσι, ὅτε οἱ σκύθαι προσεδέοντο λύσαντας τήν σχεδίην ἀποπλέειν ἐς τήν ἑωυτῶν. δαρεῖος δέ, ὡς οἱ φοίνικες μητίοχον τόν μιλτιάδεω ἀνήγαγον, ἐποίησε κακόν μέν οὐδέν μητίοχον, ἀγαθά δέ συχνά: καί γάρ οἶκον καί κτῆσιν ἔδωκε καί περσίδα γυναῖκα, ἐκ τῆς οἱ τέκνα ἐγένετο τά ἐς πέρσας κεκοσμέαται. μιλτιάδης δέ ἐξ ἴμβρου ἀπικνέεται ἐς τάς ἀθήνας. καί κατά τό ἔτος τοῦτο ἐκ τῶν περσέων οὐδέν ἐπί πλέον ἐγένετο τούτων ἐς νεῖκος φέρον ἴωσι, ἀλλά τάδε μέν χρήσιμα κάρτα τοῖσι ἴωσι ἐγένετο τούτου τοῦ ἔτεος. ἀρταφρένης ὁ σαρδίων ὕπαρχος μεταπεμψάμενος ἀγγέλους ἐκ τῶν πολίων συνθήκας σφίσι αὐτοῖσι τούς ἴωνας ἠνάγκασε ποιέεσθαι, ἵνα δωσίδικοι εἶεν καί μή ἀλλήλους φέροιέν τε καί ἄγοιεν. ταῦτά τε ἠνάγκασε ποιέειν καί τάς χώρας σφέων μετρήσας κατά παρασάγγας, τούς καλέουσι οἱ πέρσαι τά τριήκοντα στάδια, κατά δή τούτους μετρήσας φόρους ἔταξε ἑκάστοισι, οἵ κατά χώρην διατελέουσι ἔχοντες ἐκ τούτου τοῦ χρόνου αἰεί ἔτι καί ἐς ἐμέ ὡς ἐτάχθησαν ἐξ ἀρταφρένεος: ἐτάχθησαν δέ σχεδόν κατά ταὐτά τά καί πρότερον εἶχον. καί σφι ταῦτα μέν εἰρηναῖα ἦν .... ..... ἅμα δέ τῷ ἔαρι τῶν ἄλλων καταλελυμένων στρατηγῶν ἐκ βασιλέος μαρδόνιος ὁ γωβρύεω κατέβαινε ἐπί θάλασσαν, στρατόν πολλόν μέν κάρτα πεζόν ἅμα ἀγόμενος πολλόν δέ ναυτικόν, ἡλικίην τε νέος ἐών καί νεωστί γεγαμηκώς βασιλέος δαρείου θυγατέρα ἀρτοζώστρην. ἄγων δέ τόν στρατόν τοῦτον ὁ μαρδόνιος ἐπείτε ἐγένετο ἐν τῇ κιλικίῃ, αὐτός μέν ἐπιβάς ἐπί νεός ἐκομίζετο ἅμα τῇσι ἄλλῃσι νηυσί, στρατιήν δέ τήν πεζήν ἄλλοι ἡγεμόνες ἦγον ἐπί τόν ἑλλήσποντον. ὡς δέ παραπλέων τήν ἀσίην ἀπίκετο ὁ μαρδόνιος ἐς τήν ἰωνίην, ἐνθαῦτα μέγιστον θῶμα ἐρέω τοῖσι μή ἀποδεκομένοισι ἑλλήνων περσέων τοῖσι ἑπτά ὀτάνην γνώμην ἀποδέξασθαι ὡς χρεόν εἴη δημοκρατέεσθαι πέρσας: τούς γάρ τυράννους τῶν ἰώνων καταπαύσας πάντας ὁ μαρδόνιος δημοκρατίας κατίστα ἐς τάς πόλις. ταῦτα δέ ποιήσας ἠπείγετο ἐς τόν ἑλλήσποντον. ὡς δέ συνελέχθη μέν χρῆμα πολλόν νεῶν, συνελέχθη δέ καί πεζός στρατός πολλός, διαβάντες τῇσι νηυσί τόν ἑλλήσποντον ἐπορεύοντο διά τῆς εὐρώπης, ἐπορεύοντο δέ ἐπί τε ἐρέτριαν καί ἀθήνας. αὗται μέν ὦν σφι πρόσχημα ἦσαν τοῦ στόλου, ἀτάρ ἐν νόῳ ἔχοντες ὅσας ἄν πλείστας δύνωνται καταστρέφεσθαι τῶν ἑλληνίδων πολίων, τοῦτο μέν δή τῇσι νηυσί θασίους οὐδέ χεῖρας ἀνταειρομένους κατεστρέψαντο, τοῦτο δέ τῷ πεζῷ μακεδόνας πρός τοῖσι ὑπάρχουσι δούλους προσεκτήσαντο: τά γάρ ἐντός μακεδόνων ἔθνεα πάντα σφι ἤδη ἦν ὑποχείρια γεγονότα. ἐκ μέν δή θάσου διαβαλόντες πέρην ὑπό τήν ἤπειρον ἐκομίζοντο μέχρι ἀκάνθου, ἐκ δέ ἀκάνθου ὁρμώμενοι τόν ἄθων περιέβαλλον. ἐπιπεσών δέ σφι περιπλέουσι βορέης ἄνεμος μέγας τε καί ἄπορος κάρτα τρηχέως περιέσπε πλήθεϊ πολλάς τῶν νεῶν ἐκβάλλων πρός τόν ἄθων. λέγεται γάρ κατά τριηκοσίας μέν τῶν νεῶν τάς διαφθαρείσας εἶναι, ὑπέρ δέ δύο μυριάδας ἀνθρώπων: ὥστε γάρ θηριωδεστάτης ἐούσης τῆς θαλάσσης ταύτης τῆς περί τόν ἄθων οἱ μέν ὑπό τῶν θηρίων διεφθείροντο ἁρπαζόμενοι, οἱ δέ πρός τάς πέτρας ἀρασσόμενοι: οἵ δέ αὐτῶν νέειν οὐκ ἠπιστέατο, καί κατά τοῦτο διεφθείροντο, οἱ δέ ῥίγεϊ. ὁ μέν δή ναυτικός στρατός οὕτω ἔπρησσε, μαρδονίῳ δέ καί τῷ πεζῷ στρατοπεδευομένῳ ἐν μακεδονίῃ νυκτός βρύγοι θρήικες ἐπεχείρησαν: καί σφεων πολλούς φονεύουσι οἱ βρύγοι, μαρδόνιον δέ αὐτόν τρωματίζουσι. οὐ μέν οὐδέ αὐτοί δουλοσύνην διέφυγον πρός περσέων: οὐ γάρ δή πρότερον ἀπανέστη ἐκ τῶν χωρέων τουτέων μαρδόνιος πρίν ἤ σφεας ὑποχειρίους ἐποιήσατο. τούτους μέντοι καταστρεψάμενος ἀπῆγε τήν στρατιήν ὀπίσω, ἅτε τῷ πεζῷ τε προσπταίσας πρός τούς βρύγους καί τῷ ναυτικῷ μεγάλως περί ἄθων. οὗτος μέν νυν ὁ στόλος αἰσχρῶς ἀγωνισάμενος ἀπαλλάχθη ἐς τήν ἀσίην. δευτέρῳ δέ ἔτεϊ τούτων ὁ δαρεῖος πρῶτα μέν θασίους διαβληθέντας ὑπό τῶν ἀστυγειτόνων ὡς ἀπόστασιν μηχανῴατο, πέμψας ἄγγελον ἐκέλευέ σφεας τό τεῖχος περιαιρέειν καί τάς νέας ἐς ἄβδηρα κομίζειν. οἱ γάρ δή θάσιοι, οἷα ὑπό ἱστιαίου τε τοῦ μιλησίου πολιορκηθέντες καί προσόδων ἐουσέων μεγαλέων ἐχρέωντο τοῖσι χρήμασι νέας τε ναυπηγεόμενοι μακράς καί τεῖχος ἰσχυρότερον περιβαλλόμενοι. ἡ δέ πρόσοδός σφι ἐγίνετο ἔκ τε τῆς ἠπείρου καί ἀπό τῶν μετάλλων. ἐκ μέν γε τῶν ἐκ σκαπτῆς ὕλης τῶν χρυσέων μετάλλων τό ἐπίπαν ὀγδώκοντα τάλαντα προσήιε, ἐκ δέ τῶν ἐν αὐτῇ θάσῳ ἐλάσσω μέν τούτων, συχνά δέ οὕτω ὥστε τό ἐπίπαν θασίοισι ἐοῦσι καρπῶν ἀτελέσι προσήιε ἀπό τε τῆς ἠπείρου καί τῶν μετάλλων ἔτεος ἑκάστου διηκόσια τάλαντα, ὅτε δέ τό πλεῖστον προσῆλθε, τριηκόσια. εἶδον δέ καί αὐτός τά μέταλλα ταῦτα, καί μακρῷ ἦν αὐτῶν θωμασιώτατα τά οἱ φοίνικες ἀνεῦρον οἱ μετά θάσου κτίσαντες τήν νῆσον ταύτην, ἥτις νῦν ἐπί τοῦ θάσου τούτου τοῦ φοίνικος τό οὔνομα ἔσχηκε. τά δέ μέταλλα τά φοινικικά ταῦτά ἐστι τῆς θάσου μεταξύ αἰνύρων τε χώρου καλεομένου καί κοινύρων, ἀντίον δέ σαμοθρηίκης, ὄρος μέγα ἀνεστραμμένον ἐν τῇ ζητήσι. τοῦτο μέν νύν ἐστι τοιοῦτο. οἱ δέ θάσιοι τῷ βασιλέϊ κελεύσαντι καί τό τεῖχος τό σφέτερον κατεῖλον καί τάς νέας πάσας ἐκόμισαν ἐς ἄβδηρα. μετά δέ τοῦτο ἀπεπειρᾶτο ὁ δαρεῖος τῶν ἑλλήνων ὅ τι ἐν νόῳ ἔχοιεν, κότερα πολεμέειν ἑωυτῷ ἤ παραδιδόναι σφέας αὐτούς. διέπεμπε ὦν κήρυκας ἄλλους ἄλλῃ τάξας ἀνά τήν ἑλλάδα, κελεύων αἰτέειν βασιλέϊ γῆν τε καί ὕδωρ. τούτους μέν δή ἐς τήν ἑλλάδα ἔπεμπε, ἄλλους δέ κήρυκας διέπεμπε ἐς τάς ἑωυτοῦ δασμοφόρους πόλις τάς παραθαλασσίους, κελεύων νέας τε μακράς καί ἱππαγωγά πλοῖα ποιέεσθαι. οὗτοί τε δή παρεσκευάζοντο ταῦτα, καί τοῖσι ἥκουσι ἐς τήν ἑλλάδα κήρυξι πολλοί μέν ἠπειρωτέων ἔδοσαν τά προΐσχετο αἰτέων ὁ πέρσης, πάντες δέ νησιῶται ἐς τούς ἀπικοίατο αἰτήσοντες. οἵ τε δή ἄλλοι νησιῶται διδοῦσι γῆν τε καί ὕδωρ δαρείῳ καί δή καί αἰγινῆται. ποιήσασι δέ σφι ταῦτα ἰθέως ἀθηναῖοι ἐπεκέατο, δοκέοντές τε ἐπί σφίσι ἐπέχοντας τούς αἰγινήτας δεδωκέναι, ὡς ἅμα τῷ πέρσῃ ἐπί σφεας στρατεύωνται, καί ἄσμενοι προφάσιος ἐπελάβοντο, φοιτῶντές τε ἐς τήν σπάρτην κατηγόρεον τῶν αἰγινητέων τά πεποιήκοιεν προδόντες τήν ἑλλάδα. πρός ταύτην δέ τήν κατηγορίην κλεομένης ὁ ἀναξανδρίδεω, βασιλεύς ἐών σπαρτιητέων, διέβη ἐς αἴγιναν, βουλόμενος συλλαβεῖν αἰγινητέων τούς αἰτιωτάτους. ὡς δέ ἐπειρᾶτο συλλαμβάνων, ἄλλοι τε δή ἐγίνοντο αὐτῷ ἀντίξοοι τῶν αἰγινητέων, ἐν δέ δή καί κριός ὁ πολυκρίτου μάλιστα, ὅς οὐκ ἔφη αὐτόν οὐδένα ἄξειν χαίροντα αἰγινητέων: ἄνευ γάρ μιν σπαρτιητέων τοῦ κοινοῦ ποιέειν ταῦτα, ὑπ' ἀθηναίων ἀναγνωσθέντα χρήμασι: ἅμα γάρ ἄν μιν τῷ ἑτέρῳ βασιλέϊ ἐλθόντα συλλαμβάνειν. ἔλεγε δέ ταῦτα ἐξ ἐπιστολῆς τῆς δημαρήτου. κλεομένης δέ ἀπελαυνόμενος ἐκ τῆς αἰγίνης εἴρετο τόν κριόν ὅ τι οἱ εἴη τό οὔνομα: ὁ δέ οἱ τό ἐόν ἔφρασε. ὁ δέ κλεομένης πρός αὐτόν ἔφη: »ἤδη νῦν καταχαλκοῦ, ὦ κριέ, τά κέρεα, ὡς συνοισόμενος μεγάλῳ κακῷ.« ἐν δέ τῇ σπάρτῃ τοῦτον τόν χρόνον ὑπομένων δημάρητος ὁ ἀρίστωνος διέβαλλε τόν κλεομένεα, ἐών βασιλεύς καί οὗτος σπαρτιητέων, οἰκίης δέ τῆς ὑποδεεστέρης, κατ' ἄλλο μέν οὐδέν ὑποδεεστέρης (ἀπό γάρ τοῦ αὐτοῦ γεγόνασι), κατά πρεσβυγενείην δέ κως τετίμηται μᾶλλον ἡ εὐρυσθένεος. λακεδαιμόνιοι γάρ ὁμολογέοντες οὐδενί ποιητῇ λέγουσι αὐτόν ἀριστόδημον τόν ἀριστομάχου τοῦ κλεοδαίου τοῦ ὕλλου βασιλεύοντα ἀγαγεῖν σφεας ἐς ταύτην τήν χώρην τήν νῦν ἐκτέαται, ἀλλ' οὐ τούς ἀριστοδήμου παῖδας. μετά δέ χρόνον οὐ πολλόν ἀριστοδήμῳ τεκεῖν τήν γυναῖκα, τῇ οὔνομα εἶναι ἀργείην: θυγατέρα δέ αὐτήν λέγουσι εἶναι αὐτεσίωνος τοῦ τεισαμενοῦ τοῦ θερσάνδρου τοῦ πολυνείκεος: ταύτην δή τεκεῖν δίδυμα, ἐπιδόντα δέ τόν ἀριστόδημον τά τέκνα νούσῳ τελευτᾶν. λακεδαιμονίους δέ τούς τότε ἐόντας βουλεῦσαι κατά νόμον βασιλέα τῶν παίδων τόν πρεσβύτερον ποιήσασθαι: οὐκ ὦν δή σφεας ἔχειν ὁκότερον ἕλωνται, ὥστε καί ὁμοίων καί ἴσων ἐόντων. οὐ δυναμένους δέ γνῶναι, ἤ καί πρό τούτου, ἐπειρωτᾶν τήν τεκοῦσαν: τήν δέ οὐδέ αὐτήν φάναι διαγινώσκειν, εἰδυῖαν μέν καί τό κάρτα λέγειν ταῦτα, βουλομένην δέ εἴ κως ἀμφότεροι γενοίατο βασιλέες. τούς ὦν δή λακεδαιμονίους ἀπορέειν, ἀπορέοντας δέ πέμπειν ἐς δελφούς ἐπειρησομένους ὅ τι χρήσωνται τῷ πρήγματι: τήν δέ πυθίην σφέας κελεύειν ἀμφότερα τά παιδία ἡγήσασθαι βασιλέας, τιμᾶν δέ μᾶλλον τόν γεραίτερον. τήν μέν δή πυθίην ταῦτά σφι ἀνελεῖν, τοῖσι δέ λακεδαιμονίοισι ἀπορέουσι οὐδέν ἧσσον ὅκως ἐξεύρωσι αὐτῶν τόν πρεσβύτερον ὑποθέσθαι ἄνδρα μεσσήνιον τῷ οὔνομα εἶναι πανίτην. ὑποθέσθαι δέ τοῦτον τόν πανίτην τάδε τοῖσι λακεδαιμονίοισι, φυλάξαι τήν γειναμένην ὁκότερον τῶν παιδίων πρότερον λούει καί σιτίζει: καί ἤν μέν κατά ταὐτά φαίνηται ἀεί ποιεῦσα, τούς δέ πᾶν ἕξειν ὅσον τι καί δίζηνται καί θέλουσι ἐξευρεῖν, ἤν δέ πλανᾶται καί ἐκείνη ἐναλλάξ ποιεῦσα, δῆλά σφι ἔσεσθαι ὡς οὐδέ ἐκείνη πλέον οὐδέν οἶδε, ἐπ' ἄλλην τε τραπέσθαι σφέας ὁδόν. ἐνθαῦτα δή τούς σπαρτιήτας κατά τάς τοῦ μεσσηνίου ὑποθήκας φυλάξαντας τήν μητέρα τῶν ἀριστοδήμου παίδων λαβεῖν κατά ταὐτά τιμῶσαν τόν πρότερον καί σίτοισι καί λουτροῖσι, οὐκ εἰδυῖαν τῶν εἵνεκεν ἐφυλάσσετο. λαβόντας δέ τό παιδίον τό τιμώμενον πρός τῆς γειναμένης ὡς ἐόν πρότερον τρέφειν ἐν τῷ δημοσίῳ: καί οἱ οὔνομα τεθῆναι εὐρυσθένεα, τῷ δέ νεωτέρῳ προκλέα. τούτους ἀνδρωθέντας αὐτούς τε ἀδελφεούς ἐόντας λέγουσι διαφόρους εἶναι τόν πάντα χρόνον τῆς ζόης ἀλλήλοισι, καί τούς ἀπό τούτων γενομένους ὡσαύτως διατελέειν. ταῦτα μέν λακεδαιμόνιοι λέγουσι μοῦνοι ἑλλήνων, τάδε δέ κατά τά λεγόμενα ὑπ' ἑλλήνων ἐγώ γράφω, τούτους γάρ δή τούς δωριέων βασιλέας μέχρι μέν δή περσέος τοῦ δανάης, τοῦ θεοῦ ἀπεόντος, καταλεγομένους ὀρθῶς ὑπ' ἑλλήνων καί ἀποδεικνυμένους ὡς εἰσί ἕλληνες: ἤδη γάρ τηνικαῦτα ἐς ἕλληνας οὗτοι ἐτέλεον. ἔλεξα δέ μέχρι περσέος τοῦδε εἵνεκα, ἀλλ' οὐκ ἀνέκαθεν ἔτι ἔλαβον, ὅτι οὐκ ἔπεστι ἐπωνυμίη περσέϊ οὐδεμία πατρός θνητοῦ, ὥσπερ ἡρακλέϊ ἀμφιτρύων: ἤδη ὦν ὀρθῷ λόγῳ χρεωμένῳ μέχρι περσέος ὀρθῶς εἴρηταί μοι. ἀπό δέ δανάης τῆς ἀκρισίου καταλέγοντι τούς ἄνω αἰεί πατέρας αὐτῶν φαινοίατο ἄν ἐόντες οἱ τῶν δωριέων ἡγεμόνες αἰγύπτιοι ἰθαγενέες. ταῦτα μέν νυν κατά τά ἕλληνες λέγουσι γεγενεηλόγηται. ὡς δέ ὁ παρά περσέων λόγος λέγεται, αὐτός ὁ περσεύς, ἐών ἀσσύριος, ἐγένετο ἕλλην, ἀλλ' οὐκ οἱ περσέος πρόγονοι: τούς δέ ἀκρισίου γε πατέρας ὁμολογέοντας κατ' οἰκηιότητα περσέϊ οὐδέν, τούτους δέ εἶναι, κατά περ ἕλληνες λέγουσι, αἰγυπτίους. καί ταῦτα μέν νυν περί τούτων εἰρήσθω: ὅ τι δέ, ἐόντες αἰγύπτιοι, καί ὅ τι ἀποδεξάμενοι ἔλαβον τάς δωριέων βασιληίας, ἄλλοισι γάρ περί αὐτῶν εἴρηται, ἐάσομεν αὐτά: τά δέ ἄλλοι οὐ κατελάβοντο, τούτων μνήμην ποιήσομαι. γέρεά [τε] δή τάδε τοῖσι βασιλεῦσι σπαρτιῆται δεδώκασι: ἱρωσύνας δύο, διός τε λακεδαίμονος καί διός οὐρανίου, καί πόλεμον ἐκφέρειν ἐπ' ἥν ἄν βούλωνται χώρην, τούτου δέ μηδένα εἶναι σπαρτιητέων διακωλυτήν, εἰ δέ μή, αὐτόν ἐν τῷ ἄγεϊ ἐνέχεσθαι: στρατευομένων δέ πρώτους ἰέναι τούς βασιλέας, ὑστάτους δέ ἀπιέναι: ἑκατόν δέ ἄνδρας λογάδας ἐπί στρατιῆς φυλάσσειν αὐτούς, προβά τοισι δέ χρᾶσθαι ἐν τῇσι ἐξοδηίῃσι ὁκόσοισι ἄν ὦν ἐθέλωσι, τῶν δέ θυομένων ἁπάντων τά δέρματά τε καί τά νῶτα λαμβάνειν σφέας. ταῦτα μέν τά ἐμπολέμια, τά δέ ἄλλα τά εἰρηναῖα κατά τάδε σφι δέδοται. ἤν θυσίη τις δημοτελής ποιῆται, πρώτους ἐπί τό δεῖπνον ἵζειν τούς βασιλέας καί ἀπό τούτων πρώτων ἄρχεσθαι, διπλήσια νέμοντας ἑκατέρῳ τά πάντα ἤ τοῖσι ἄλλοισι δαιτυμόνεσι: καί σπονδαρχίας εἶναι τούτων καί τῶν τυθέντων [προβάτων] τά δέρματα. νεομηνίας δέ ἀνά πάσας καί ἑβδόμας ἱσταμένου τοῦ μηνός δίδοσθαι ἐκ τοῦ δημοσίου ἱρήιον τέλεον ἑκατέρῳ ἐς ἀπόλλωνος καί μέδιμνον ἀλφίτων καί οἴνου τετάρτην λακωνικήν, καί ἐν τοῖσι ἀγῶσι πᾶσι προεδρίας ἐξαιρέτους. καί προξείνους ἀποδεικνύναι τούτοισι προσκεῖσθαι τούς ἄν ἐθέλωσι τῶν ἀστῶν καί πυθίους αἱρέεσθαι δύο ἑκάτερον: οἱ δέ πύθιοί εἰσι θεοπρόποι ἐς δελφούς, σιτεόμενοι μετά τῶν βασιλέων τά δημόσια. μή ἐλθοῦσι δέ τοῖσι βασιλεῦσι ἐπί τό δεῖπνον ἀποπέμπεσθαί σφι ἐς τά οἰκία ἀλφίτων τε δύο χοίνικας ἑκατέρῳ καί οἴνου κοτύλην, παρεοῦσι δέ διπλήσια πάντα δίδοσθαι: τὠυτό δέ τοῦτο καί πρός ἰδιωτέων κληθέντας ἐπί δεῖπνον τιμᾶσθαι. τάς δέ μαντηίας τάς γινομένας τούτους φυλάσσειν, συνειδέναι δέ καί τούς πυθίους. δικάζειν δέ μούνους τούς βασιλέας τοσάδε μοῦνα: πατρούχου τε παρθένου πέρι, ἐς τόν ἱκνέεται ἔχειν, ἤν μή περ ὁ πατήρ αὐτήν ἐγγυήσῃ, καί ὁδῶν δημοσιέων πέρι: καί ἤν τις θετόν παῖδα ποιέεσθαι ἐθέλῃ, βασιλέων ἐναντίον ποιέεσθαι. καί παρίζειν βουλεύουσι τοῖσι γέρουσι, ἐοῦσι δυῶν δέουσι τριήκοντα: ἤν δέ μή ἔλθωσι, τούς μάλιστά σφι τῶν γερόντων προσήκοντας ἔχειν τά τῶν βασιλέων γέρεα, δύο ψήφους τιθεμένους, τρίτην δέ τήν ἑωυτῶν. ταῦτα μέν ζώουσι τοῖσι βασιλεῦσι δέδοται ἐκ τοῦ κοινοῦ τῶν σπαρτιητέων, ἀποθανοῦσι δέ τάδε. ἱππέες περιαγγέλλουσι τό γεγονός κατά πᾶσαν τήν λακωνικήν, κατά δέ τήν πόλιν γυναῖκες περιιοῦσαι λέβητας κροτέουσι. ἐπεάν ὦν τοῦτο γίνηται τοιοῦτο, ἀνάγκη ἐξ οἰκίης ἑκάστης ἐλευθέρους δύο καταμιαίνεσθαι, ἄνδρα τε καί γυναῖκα: μή ποιήσασι δέ τοῦτο ζημίαι μεγάλαι ἐπικέαται. νόμος δέ τοῖσι λακεδαιμονίοισι κατά τῶν βασιλέων τούς θανάτους ἐστί ὡυτός καί τοῖσι βαρβάροισι τοῖσι ἐν τῇ ἀσίῃ: τῶν γάρ ὦν βαρβάρων οἱ πλέονες τῷ αὐτῷ νόμῳ χρέωνται κατά τούς θανάτους τῶν βασιλέων. ἐπεάν γάρ ἀποθάνῃ βασιλεύς λακεδαιμονίων, ἐκ πάσης δεῖ λακεδαίμονος, χωρίς σπαρτιητέων, ἀριθμῷ τῶν περιοίκων ἀναγκαστούς ἐς τό κῆδος ἰέναι: τούτων ὦν καί τῶν εἱλωτέων καί αὐτῶν σπαρτιητέων ἐπεάν συλλεχθέωσι ἐς τὠυτό πολλαί χιλιάδες, σύμμιγα τῇσι γυναιξί κόπτονταί τε τά μέτωπα προθύμως καί οἰμωγῇ διαχρέωνται ἀπλέτῳ, φάμενοι τόν ὕστατον αἰεί ἀπογενόμενον τῶν βασιλέων, τοῦτον δή γενέσθαι ἄριστον. ὅς δ' ἄν ἐν πολέμῳ τῶν βασιλέων ἀποθάνῃ, τούτῳ δέ εἴδωλον σκευάσαντες ἐν κλίνῃ εὖ ἐστρωμένῃ ἐκφέρουσι. ἐπεάν δέ θάψωσι, ἀγορή δέκα ἡμερέων οὐκ ἵσταταί σφι οὐδ' ἀρχαιρεσίη συνίζει, ἀλλά πενθέουσι ταύτας τάς ἡμέρας. συμφέρονται δέ ἄλλο τόδε τοῖσι πέρσῃσι: ἐπεάν ἀποθανόντος τοῦ βασιλέος ἄλλος ἐνίστηται βασιλεύς, οὗτος ὁ ἐσιών ἐλευθεροῖ ὅστις τι σπαρτιητέων τῷ βασιλέϊ ἤ τῷ δημοσίῳ ὤφειλε: ἐν δ' αὖ πέρσῃσι ὁ κατιστάμενος βασιλεύς τόν προοφειλόμενον φόρον μετιεῖ τῇσι πόλισι πάσῃσι. συμφέρονται δέ καί τάδε αἰγυπτίοισι λακεδαιμόνιοι: οἱ κήρυκες αὐτῶν καί αὐληταί καί μάγειροι ἐκδέκονται τάς πατρωίας τέχνας, καί αὐλητής τε αὐλητέω γίνεται καί μάγειρος μαγείρου καί κῆρυξ κήρυκος: οὐ κατά λαμπροφωνίην ἐπιτιθέμενοι ἄλλοι σφέας παρακληίουσι, ἀλλά κατά τά πάτρια ἐπιτελέουσι. ταῦτα μέν δή οὕτω γίνεται. τότε δέ τόν κλεομένεα ἐόντα ἐν τῇ αἰγίνῃ καί κοινά τῇ ἑλλάδι ἀγαθά προεργαζόμενον ὁ δημάρητος διέβαλλε, οὐκ αἰγινητέων οὕτω κηδόμενος ὡς φθόνῳ καί ἄγῃ χρεώμενος. κλεομένης δέ νοστήσας ἀπ' αἰγίνης ἐβούλευε τόν δημάρητον παῦσαι τῆς βασιληίης, διά πρῆγμα τοιόνδε ἐπίβασιν ἐς αὐτόν ποιεύμενος. ἀρίστωνι βασιλεύοντι ἐν σπάρτῃ καί γήμαντι γυναῖκας δύο παῖδες οὐκ ἐγίνοντο: καί οὐ γάρ συνεγινώσκετο αὐτός τούτων εἶναι αἴτιος, γαμέει τρίτην γυναῖκα: ὧδε δέ γαμέει. ἦν οἱ φίλος τῶν σπαρτιητέων ἀνήρ, τῷ προσέκειτο τῶν ἀστῶν μάλιστα ὁ ἀρίστων. τούτῳ τῷ ἀνδρί ἐτύγχανε ἐοῦσα γυνή καλλίστη μακρῷ τῶν ἐν σπάρτῃ γυναικῶν, καί ταῦτα μέντοι καλλίστη ἐξ αἰσχίστης γενομένη. ἐοῦσαν γάρ μιν τό εἶδος φλαύρην ἡ τροφός αὐτῆς, οἷα ἀνθρώπων τε ὀλβίων θυγατέρα καί δυσειδέα ἐοῦσαν, πρός δέ καί ὁρῶσα τούς γονέας συμφορήν τό εἶδος αὐτῆς ποιευμένους, ταῦτα ἕκαστα μαθοῦσα ἐπιφράζεται τοιάδε. ἐφόρεε αὐτήν ἀνά πᾶσαν ἡμέρην ἐς τό τῆς ἑλένης ἱρόν: τό δ' ἐστί ἐν τῇ θεράπνῃ καλεομένῃ, ὕπερθε τοῦ φοιβηίου ἱροῦ: ὅκως δέ ἐνείκειε ἡ τροφός, πρός τε τὤγαλμα ἵστα καί ἐλίσσετο τήν θεόν ἀπαλλάξαι τῆς δυσμορφίης τό παιδίον. καί δή κοτε ἀπιούσῃ ἐκ τοῦ ἱροῦ τῇ τροφῷ γυναῖκα λέγεται ἐπιφανῆναι, ἐπιφανεῖσαν δέ ἐπειρέσθαι μιν ὅ τι φορέει ἐν τῇ ἀγκάλῃ, καί τήν φράσαι ὡς παιδίον φορέει: τήν δέ κελεῦσαί οἱ δεῖξαι, τήν δέ οὐ φάναι: ἀπειρῆσθαι γάρ οἱ ἐκ τῶν γειναμένων μηδενί ἐπιδεικνύναι. τήν δέ πάντως ἑωυτῇ κελεύειν ἐπιδέξαι: ὁρῶσαν δέ τήν γυναῖκα περί πολλοῦ ποιευμένην ἰδέσθαι, οὕτω δή τήν τροφόν δεῖξαι τό παιδίον. τήν δέ καταψῶσαν τοῦ παιδίου τήν κεφαλήν εἶπαι ὡς καλλιστεύσει πασέων τῶν ἐν σπάρτῃ γυναικῶν. ἀπό μέν δή ταύτης τῆς ἡμέρης μεταπεσεῖν τό εἶδος: γαμέει δέ μιν ἐς γάμου ὥρην ἀπικομένην ἄγητος ὁ ἀλκείδεω, οὗτος δή ὁ τοῦ ἀρίστωνος φίλος. τόν δέ ἀρίστωνα ἔκνιζε ἄρα τῆς γυναικός ταύτης ἔρως: μηχανᾶται δή τοιάδε. αὐτός τε τῷ ἑταίρῳ, τοῦ ἦν ἡ γυνή αὕτη, ὑποδέκεται δωτίνην δώσειν τῶν ἑωυτοῦ πάντων ἕν, τό ἄν αὐτός ἐκεῖνος ἕληται, καί τόν ἑταῖρον ἑωυτῷ ἐκέλευε ὡσαύτως τήν ὁμοίην διδόναι: ὁ δέ οὐδέν φοβηθείς ἀμφί τῇ γυναικί, ὁρέων ἐοῦσαν καί ἀρίστωνι γυναῖκα, καταινέει ταῦτα: ἐπί τούτοισι δέ ὅρκους ἐπήλασαν. μετά δέ αὐτός τε ὁ ἀρίστων ἔδωκε τοῦτο, ὅ τι δή ἦν, τό εἵλετο τῶν κειμηλίων τῶν ἀρίστωνος ὁ ἄγητος, καί αὐτός τήν ὁμοίην ζητέων φέρεσθαι παρ' ἐκείνου, ἐνθαῦτα δή τοῦ ἑταίρου τήν γυναῖκα ἐπειρᾶτο ἀπάγεσθαι. ὁ δέ πλήν τούτου μούνου τά ἄλλα ἔφη καταινέσαι: ἀναγκαζόμενος μέντοι τῷ τε ὅρκῳ καί τῆς ἀπάτης τῇ παραγωγῇ ἀπιεῖ ἀπάγεσθαι. οὕτω μέν δή τήν τρίτην ἐσηγάγετο γυναῖκα ὁ ἀρίστων, τήν δευτέρην ἀποπεμψάμενος. ἐν δέ οἱ χρόνῳ ἐλάσσονι καί οὐ πληρώσασα τούς δέκα μῆνας ἡ γυνή αὕτη τίκτει τοῦτον δή τόν δημάρητον. καί τίς οἱ τῶν οἰκετέων ἐν θώκῳ κατημένῳ μετά τῶν ἐφόρων ἐξαγγέλλει ὥς οἱ παῖς γέγονε. ὁ δέ ἐπιστάμενός τε τόν χρόνον τῷ ἠγάγετο τήν γυναῖκα καί ἐπί δακτύλων συμβαλλόμενος τούς μῆνας εἶπε ἀπομόσας: »οὐκ ἄν ἐμός εἴη.« τοῦτο ἤκουσαν μέν οἱ ἔφοροι, πρῆγμα μέντοι οὐδέν ἐποιήσαντο τό παραυτίκα. ὁ δέ παῖς ηὔξετο, καί τῷ ἀρίστωνι τό εἰρημένον μετέμελε: παῖδα γάρ τόν δημάρητον ἐς τό μάλιστά οἱ ἐνόμισε εἶναι. δημάρητον δέ οὔνομα ἔθετο αὐτῷ διά τόδε: πρότερον τούτων πανδημεί σπαρτιῆται ἀρίστωνι, ὡς ἀνδρί εὐδοκιμέοντι διά πάντων δή τῶν βασιλέων τῶν ἐν σπάρτῃ γενομένων, ἀρήν ἐποιήσαντο παῖδα γενέσθαι: διά τοῦτο μέν οἱ τό οὔνομα δημάρητος ἐτέθη. χρόνου δέ προϊόντος ἀρίστων μέν ἀπέθανε, δημάρητος δέ ἔσχε τήν βασιληίην. ἔδεε δέ, ὡς ἔοικε, ἀνάπυστα γενόμενα ταῦτα καταπαῦσαι δημάρητον τῆς βασιληίης, διότι κλεομένεϊ διεβλήθη μεγάλως πρότερόν τε ὁ δημάρητος ἀπαγαγών τήν στρατιήν ἐξ ἐλευσῖνος καί δή καί τότε ἐπ' αἰγινητέων τούς μηδίσαντας διαβάντος κλεομένεος. ὁρμηθείς ὦν ἀποτίνυσθαι ὁ κλεομένης συντίθεται λευτυχίδῃ τῷ μενάρεος τοῦ ἄγιος, ἐόντι οἰκίης τῆς αὐτῆς δημαρήτῳ, ἐπ' ᾧ τε, ἤν αὐτόν καταστήσῃ βασιλέα ἀντί δημαρήτου, ἕψεταί οἱ ἐπ' αἰγινήτας. ὁ δέ λευτυχίδης ἦν ἐχθρός τῷ δημαρήτῳ μάλιστα γεγονώς διά πρῆγμα τοιόνδε. ἁρμοσαμένου λευτυχίδεω πέρκαλον τήν χίλωνος τοῦ δημαρμένου θυγατέρα ὁ δημάρητος ἐπιβουλεύσας ἀποστερέει λευτυχίδην τοῦ γάμου, φθάσας αὐτός τήν πέρκαλον ἁρπάσας καί σχών γυναῖκα. κατά τοῦτο μέν τῷ λευτυχίδῃ ἡ ἔχθρη ἡ ἐς τόν δημάρητον ἐγεγόνεε, τότε δέ ἐκ τῆς κλεομένεος προθυμίης ὁ λευτυχίδης κατόμνυται δημαρήτῳ, φάς αὐτόν οὐκ ἱκνεομένως βασιλεύειν σπαρτιητέων, οὐκ ἐόντα παῖδα ἀρίστωνος. μετά δέ τήν κατωμοσίην ἐδίωκε ἀνασῴζων ἐκεῖνο τό ἔπος, τό εἶπε ἀρίστων τότε ὅτε οἱ ἐξήγγειλε ὁ οἰκέτης παῖδα γεγονέναι, ὁ δέ συμβαλλόμενος τούς μῆνας ἀπώμοσε, φάς οὐκ ἑωυτοῦ μιν εἶναι. τούτου δή ἐπιβατεύων τοῦ ῥήματος ὁ λευτυχίδης ἀπέφαινε τόν δημάρητον οὔτε ἐξ ἀρίστωνος γεγονότα οὔτε ἱκνεομένως βασιλεύοντα σπάρτης, τούς ἐφόρους μάρτυρας παρεχόμενος κείνους οἵ τότε ἐτύγχανον πάρεδροί τε ἐόντες καί ἀκούσαντες ταῦτα ἀρίστωνος. τέλος δέ ἐόντων περί αὐτῶν νεικέων ἔδοξε σπαρτιήτῃσι ἐπειρέσθαι τό χρηστήριον τό ἐν δελφοῖσι εἰ ἀρίστωνος εἴη παῖς ὁ δημάρητος. ἀνοίστου δέ γενομένου ἐκ προνοίης τῆς κλεομένεος ἐς τήν πυθίην, ἐνθαῦτα προσποιέεται κλεομένης κόβωνα τόν ἀριστοφάντου, ἄνδρα ἐν δελφοῖσι δυναστεύοντα μέγιστον, ὁ δέ κόβων περίαλλαν τήν πρόμαντιν ἀναπείθει τά κλεομένης ἐβούλετο λέγεσθαι λέγειν. οὕτω δή ἡ πυθίη ἐπειρωτώντων τῶν θεοπρόπων ἔκρινε μή ἀρίστωνος εἶναι δημάρητον παῖδα. ὑστέρῳ μέντοι χρόνῳ ἀνάπυστα ἐγένετο ταῦτα καί κόβων τε ἔφυγε ἐκ δελφῶν καί περίαλλα ἡ πρόμαντις ἐπαύσθη τῆς τιμῆς. κατά μέν δή δημαρήτου τήν κατάπαυσιν τῆς βασιληίης οὕτω ἐγένετο. ἔφυγε δέ δημάρητος ἐκ σπάρτης ἐς μήδους ἐκ τοιοῦδε ὀνείδεος. μετά τῆς βασιληίης τήν κατάπαυσιν ὁ δημάρητος ἦρχε αἱρεθείς ἀρχήν. ἦσαν μέν δή γυμνοπαιδίαι, θεωμένου δέ τοῦ δημαρήτου ὁ λευτυχίδης, γεγονώς ἤδη αὐτός βασιλεύς ἀντ' ἐκείνου, πέμψας τόν θεράποντα ἐπί γέλωτί τε καί λάσθῃ εἰρώτα τόν δημάρητον ὁκοῖόν τι εἴη τό ἄρχειν μετά τό βασιλεύειν. ὁ δέ ἀλγήσας τῷ ἐπειρωτήματι εἶπε φάς αὐτός μέν ἀμφοτέρων ἤδη πεπειρῆσθαι, κεῖνον δέ οὔ, τήν μέντοι ἐπειρώτησιν ταύτην ἄρξειν λακεδαιμονίοισι ἤ μυρίης κακότητος ἤ μυρίης εὐδαιμονίης. ταῦτα δέ εἴπας καί κατακαλυψάμενος ἤιε ἐκ τοῦ θεήτρου ἐς τά ἑωυτοῦ οἰκία, αὐτίκα δέ παρασκευασάμενος ἔθυε τῷ διί βοῦν, θύσας δέ τήν μητέρα ἐκάλεσε. ἀπικομένῃ δέ τῇ μητρί ἐσθείς ἐς τάς χεῖράς οἱ τῶν σπλάγχνων κατικέτευε, λέγων τοιάδε: »ὦ μῆτερ, θεῶν σε τῶν τε ἄλλων καταπτόμενος ἱκετεύω καί τοῦ ἑρκείου διός τοῦδε, φράσαι μοι τήν ἀληθείην, τίς μεο ἐστί πατήρ ὀρθῷ λόγῳ. λευτυχίδης μέν γάρ ἔφη ἐν τοῖσι νείκεσι λέγων κυέουσάν σε ἐκ τοῦ προτέρου ἀνδρός οὕτω ἐλθεῖν παρά ἀρίστωνα, οἱ δέ καί τόν ματαιότερον λόγον λέγοντες φασί σε ἐλθεῖν παρά τῶν οἰκετέων τόν ὀνοφορβόν, καί ἐμέ ἐκείνου εἶναι παῖδα. ἐγώ σε ὦν μετέρχομαι τῶν θεῶν εἰπεῖν τὠληθές: οὔτε γάρ, εἰ πεποίηκάς τι τῶν λεγομένων, μούνη δή πεποίηκας, μετά πολλέων δέ: ὅ τε λόγος πολλός ἐν σπάρτῃ ὡς ἀρίστωνι σπέρμα παιδοποιόν οὐκ ἐνῆν: τεκεῖν γάρ ἄν οἱ καί τάς προτέρας γυναῖκας.« ὁ μέν δή τοιαῦτα ἔλεγε, ἡ δέ ἀμείβετο τοῖσδε: »ὦ παῖ, ἐπείτε με λιτῇσι μετέρχεαι εἰπεῖν τήν ἀληθείην, πᾶν ἐς σέ κατειρήσεται τὠληθές. ὥς με ἠγάγετο ἀρίστων ἐς ἑωυτοῦ, νυκτί τρίτῃ ἀπό τῆς πρώτης ἦλθέ μοι φάσμα εἰδόμενον ἀρίστωνι, συνευνηθέν δέ τούς στεφάνους τούς εἶχε ἐμοί περιετίθει. καί τό μέν οἰχώκεε, ἧκε δέ μετά ταῦτα ὁ ἀρίστων. ὥς δέ με εἶδε ἔχουσαν στεφάνους, εἰρώτα τίς εἴη ὅ μοι δούς. ἐγώ δέ ἐφάμην ἐκεῖνον: ὁ δέ οὐκ ὑπεδέκετο: ἐγώ δέ κατωμνύμην, φαμένη αὐτόν οὐ καλῶς ποιέειν ἀπαρνεόμενον: ὀλίγῳ γάρ τι πρότερον ἐλθόντα καί συνευνηθέντα δοῦναί μοι τούς στεφάνους. ὁρέων δέ με κατομνυμένην ὁ ἀρίστων ἔμαθε ὡς θεῖον εἴη τό πρῆγμα. καί τοῦτο μέν οἱ στέφανοι ἐφάνησαν ἐόντες ἐκ τοῦ ἡρωίου τοῦ παρά τῇσι θύρῃσι τῇσι αὐλείῃσι ἱδρυμένου, τό καλέοντι ἀστραβάκου, τοῦτο δέ οἱ μάντιες τόν αὐτόν τοῦτον ἥρωα ἀναίρεον εἶναι. οὕτω, ὦ παῖ, ἔχεις πᾶν ὅσον τι καί βούλεαι πυθέσθαι: ἤ γάρ ἐκ τοῦ ἥρωος τούτου γέγονας καί τοι πατήρ ἐστι ἀστράβακος ὁ ἥρως, ἤ ἀρίστων: ἐν γάρ σε τῇ νυκτί ταύτῃ ἀναιρέομαι. τῇ δέ σεο μάλιστα κατάπτονται οἱ ἐχθροί, λέγοντες ὡς αὐτός ὁ ἀρίστων, ὅτε αὐτῷ σύ ἠγγέλθης γεγενημένος, πολλῶν ἀκουόντων οὐ φήσειέ σε ἑωυτοῦ εἶναι (τόν χρόνον γάρ, τούς δέκα μῆνας, οὐδέκω ἐξήκειν), ἀϊδρείῃ τῶν τοιούτων κεῖνος τοῦτο ἀπέρριψε τό ἔπος. τίκτουσι γάρ γυναῖκες καί ἐννεάμηνα καί ἑπτάμηνα, καί οὐ πᾶσαι δέκα μῆνας ἐκτελέσασαι: ἐγώ δέ σέ, ὦ παῖ, ἑπτάμηνον ἔτεκον. ἔγνω δέ καί αὐτός ὁ ἀρίστων οὐ μετά πολλόν χρόνον ὡς ἀγνοίῃ τό ἔπος ἐκβάλοι τοῦτο. λόγους δέ ἄλλους περί γενέσιος τῆς σεωυτοῦ μή δέκεο: τά γάρ ἀληθέστατα πάντα ἀκήκοας. ἐκ δέ ὀνοφορβῶν αὐτῷ τε λευτυχίδῃ καί τοῖσι ταῦτα λέγουσι τίκτοιεν αἱ γυναῖκες παῖδας.« ἡ μέν δή ταῦτα ἔλεγε, ὁ δέ πυθόμενός τε τά ἐβούλετο καί ἐπόδια λαβών ἐπορεύετο ἐς ἦλιν, τῷ λόγῳ φάς ὡς ἐς δελφούς χρησόμενος τῷ χρηστηρίῳ πορεύεται. λακεδαιμόνιοι δέ ὑποτοπηθέντες δημάρητον δρησμῷ ἐπι χειρέειν ἐδίωκον. καί κως ἔφθη ἐς ζάκυνθον διαβάς ὁ δημάρητος ἐκ τῆς ἤλιδος: ἐπιδιαβάντες δέ οἱ λακεδαιμόνιοι αὐτοῦ τε ἅπτοντο καί τούς θεράποντας αὐτόν ἀπαιρέονται. μετά δέ, οὐ γάρ ἐξεδίδοσαν αὐτόν οἱ ζακύνθιοι, ἐνθεῦτεν διαβαίνει ἐς τήν ἀσίην παρά βασιλέα δαρεῖον: ὁ δέ ὑπεδέξατό τε αὐτόν μεγαλωστί καί γῆν τε καί πόλις ἔδωκε. οὕτω ἀπίκετο ἐς τήν ἀσίην δημάρητος καί τοιαύτῃ χρησάμενος τύχῃ, ἄλλα τε λακεδαιμονίοισι συχνά ἔργοισί τε καί γνώμῃσι ἀπολαμπρυνθείς, ἐν δέ δή καί ὀλυμπιάδα σφι ἀνελόμενος τεθρίππῳ προσέβαλε, μοῦνος τοῦτο πάντων δή τῶν γενομένων βασιλέων ἐν σπάρτῃ ποιήσας. λευτυχίδης δέ ὁ μενάρεος δημαρήτου καταπαυσθέντος διεδέξατο τήν βασιληίην: καί οἱ γίνεται παῖς ζευξίδημος, τόν δή κυνίσκον μετεξέτεροι σπαρτιητέων ἐκάλεον. οὗτος ὁ ζευξίδημος οὐκ ἐβασίλευσε σπάρτης: πρό λευτυχίδεω γάρ τελευτᾷ, λιπών παῖδα ἀρχίδημον. λευτυχίδης δέ στερηθείς ζευξιδήμου γαμέει δευτέρην γυναῖκα εὐρυδάμην, ἐοῦσαν μενίου μέν ἀδελφεήν, διεκτορίδεω δέ θυγατέρα, ἐκ τῆς οἱ ἔρσεν μέν γίνεται οὐδέν, θυγάτηρ δέ λαμπιτώ, τήν ἀρχίδημος ὁ ζευξιδήμου γαμέει δόντος αὐτῷ λευτυχίδεω. οὐ μέν οὐδέ λευτυχίδης κατεγήρα ἐν σπάρτῃ, ἀλλά τίσιν τοιήνδε τινά δημαρήτῳ ἐξέτεισε. ἐστρατήγησε λακεδαιμονίοισι ἐς θεσσαλίην, παρεόν δέ οἱ πάντα ὑποχείρια ποιήσασθαι ἐδωροδόκησε ἀργύριον πολλόν: ἐπ' αὐτοφώρῳ δέ ἁλούς αὐτοῦ ἐν τῷ στρατοπέδῳ ἐπικατήμενος χειρίδι πλέῃ ἀργυρίου, ἔφυγε ἐκ σπάρτης ὑπό δικαστήριον ὑπαχθείς, καί τά οἰκία οἱ κατεσκάφη: ἔφυγε δέ ἐς τεγέην καί ἐτελεύτησε ἐν ταύτῃ. ταῦτα μέν δή ἐγένετο χρόνῳ ὕστερον. τότε δέ ὡς τῷ κλεομένεϊ ὠρθώθη τό ἐς τόν δημάρητον πρῆγμα, αὐτίκα παραλαβών λευτυχίδην ἤιε ἐπί τούς αἰγινήτας, δεινόν τινά σφι ἔγκοτον διά τόν προπηλακισμόν ἔχων. οὕτω δή οὔτε οἱ αἰγινῆται, ἀμφοτέρων τῶν βασιλέων ἡκόντων ἐπ' αὐτούς, ἐδικαίουν ἔτι ἀντιβαίνειν, ἐκεῖνοί τε ἐπιλεξάμενοι ἄνδρας δέκα αἰγινητέων τούς πλείστου ἀξίους καί πλούτῳ καί γένεϊ ἦγον, καί ἄλλους καί δή καί κριόν τε τόν πολυκρίτου καί κάσαμβον τόν ἀριστοκράτεος, οἵ περ εἶχον μέγιστον κράτος: ἀγαγόντες δέ σφεας ἐς γῆν τήν ἀττικήν παραθήκην κατατίθενται ἐς τούς ἐχθίστους αἰγινήτῃσι ἀθηναίους. μετά δέ ταῦτα κλεομένεα ἐπάϊστον γενόμενον κακοτεχνήσαντα ἐς δημάρητον δεῖμα ἔλαβε σπαρτιητέων καί ὑπεξέσχε ἐς θεσσαλίην. ἐνθεῦτεν δέ ἀπικόμενος ἐς τήν ἀρκαδίην νεώτερα ἔπρησσε πρήγματα, συνιστάς τούς ἀρκάδας ἐπί τῇ σπάρτῃ, ἄλλους τε ὅρκους προσάγων σφι ᾗ μέν ἕψεσθαί σφεας αὐτῷ τῇ ἄν ἐξηγέηται, καί δή καί ἐς νώνακριν πόλιν πρόθυμος ἦν τῶν ἀρκάδων τούς προεστεῶτας ἀγινέων ἐξορκοῦν τό στυγός ὕδωρ. ἐν δέ ταύτῃ τῇ πόλι λέγεται εἶναι ὑπ' ἀρκάδων τό στυγός ὕδωρ, καί δή καί ἔστι τοιόνδε τι: ὕδωρ ὀλίγον φαινόμενον ἐκ πέτρης στάζει ἐς ἄγκος, τό δέ ἄγκος αἱμασιῆς τις περιθέει κύκλος. ἡ δέ νώνακρις, ἐν τῇ ἡ πηγή αὕτη τυγχάνει ἐοῦσα, πόλις ἐστί τῆς ἀρκαδίης πρός φενεῷ. μαθόντες δέ κλεομένεα λακεδαιμόνιοι ταῦτα πρήσσοντα κατῆγον αὐτόν δείσαντες ἐπί τοῖσι αὐτοῖσι ἐς σπάρτην τοῖσι καί πρότερον ἦρχε. κατελθόντα δέ αὐτόν αὐτίκα ὑπέλαβε μανίη νοῦσος, ἐόντα καί πρότερον ὑπομαργότερον: ὅκως γάρ τεῳ ἐντύχοι σπαρτιητέων, ἐνέχραυε ἐς τό πρόσωπον τό σκῆπτρον. ποιεῦντα δέ αὐτόν ταῦτα καί παραφρονήσαντα ἔδησαν οἱ προσήκοντες ἐν ξύλῳ. ὁ δέ δεθείς τόν φύλακον μουνωθέντα ἰδών τῶν ἄλλων αἰτέει μάχαιραν: οὐ βουλομένου δέ τά πρῶτα τοῦ φυλάκου διδόναι, ἀπείλεε τά μιν λυθείς ποιήσει, ἐς ὅ δείσας τάς ἀπειλάς ὁ φύλακος (ἦν γάρ τῶν τις εἱλωτέων) διδοῖ οἱ μάχαιραν. κλεομένης δέ παραλαβών τόν σίδηρον ἄρχετο ἐκ τῶν κνημέων ἑωυτόν λωβώμενος: ἐπιτάμνων γάρ κατά μῆκος τάς σάρκας προέβαινε ἐκ τῶν κνημέων ἐς τούς μηρούς, ἐκ δέ τῶν μηρῶν ἔς τε τά ἰσχία καί τάς λαπάρας, ἐς ὅ ἐς τήν γαστέρα ἀπίκετο καί ταύτην καταχορδεύων ἀπέθανε τρόπῳ τοιούτῳ, ὡς μέν οἱ πολλοί λέγουσι ἑλλήνων, ὅτι τήν πυθίην ἀνέγνωσε τά περί δημαρήτου [γενόμενα] λέγειν, ὡς δέ ἀθηναῖοι μοῦνοι λέγουσι, διότι ἐς ἐλευσῖνα ἐσβαλών ἔκειρε τό τέμενος τῶν θεῶν, ὡς δέ ἀργεῖοι, ὅτι ἐξ ἱροῦ αὐτῶν τοῦ ἄργου ἀργείων τούς καταφυγόντας ἐκ τῆς μάχης καταγινέων κατέκοπτε καί αὐτό τό ἄλσος ἐν ἀλογίῃ ἔχων ἐνέπρησε. κλεομένεϊ γάρ μαντευομένῳ ἐν δελφοῖσι ἐχρήσθη ἄργος αἱρήσειν. ἐπείτε δέ σπαρτιήτας ἄγων ἀπίκετο ἐπί ποταμόν ἐρασῖνον, ὅς λέγεται ῥέειν ἐκ τῆς στυμφηλίδος λίμνης (τήν γάρ δή λίμνην ταύτην ἐς χάσμα ἀφανές ἐκδιδοῦσαν ἀναφαίνεσθαι ἐν ἄργεϊ, τό ἐνθεῦτεν δέ τό ὕδωρ ἤδη τοῦτο ὑπ' ἀργείων ἐρασῖνον καλέεσθαι), ἀπικόμενος ὦν ὁ κλεομένης ἐπί τόν ποταμόν τοῦτον ἐσφαγιάζετο αὐτῷ. καί, οὐ γάρ ἐκαλλιέρεε οὐδαμῶς διαβαίνειν μιν, ἄγασθαι μέν ἔφη τοῦ ἐρασίνου οὐ προδιδόντος τούς πολιήτας, ἀργείους μέντοι οὐδ' ὥς χαιρήσειν. μετά δέ ταῦτα ἐξαναχωρήσας τήν στρατιήν κατήγαγε ἐς θυρέην, σφαγιασάμενος δέ τῇ θαλάσσῃ ταῦρον πλοίοισί σφεας ἤγαγε ἔς τε τήν τιρυνθίην χώρην καί ναυπλίην. ἀργεῖοι δέ ἐβοήθεον πυνθανόμενοι ταῦτα ἐπί θάλασσαν: ὡς δέ ἀγχοῦ μέν ἐγίνοντο τῆς τίρυνθος, χώρῳ δέ ἐν τούτῳ τῷ κεῖται σήπεια οὔνομα, μεταίχμιον οὐ μέγα ἀπολιπόντες ἵζοντο ἀντίοι τοῖσι λακεδαιμονίοισι. ἐνθαῦτα δή οἱ ἀργεῖοι τήν μέν ἐκ τοῦ φανεροῦ μάχην οὐκ ἐφοβέοντο, ἀλλά μή δόλῳ αἱρεθέωσι. καί γάρ δή σφι ἐς τοῦτο τό πρῆγμα εἶχε τό χρηστήριον, τό ἐπίκοινα ἔχρησε ἡ πυθίη τούτοισί τε καί μιλησίοισι λέγον ὧδε: »ἀλλ' ὅταν ἡ θήλεια τόν ἄρσενα νικήσασα ἐξελάσῃ καί κῦδος ἐν ἀργείοισιν ἄρηται, πολλάς ἀργείων ἀμφιδρυφέας τότε θήσει. ὥς ποτέ τις ἐρέει καί ἐπεσσομένων ἀνθρώπων: «δεινός ὄφις τριέλικτος ἀπώλετο δουρί δαμασθείς.» ταῦτα δή πάντα συνελθόντα τοῖσι ἀργείοισι φόβον παρεῖχε. καί δή σφι πρός ταῦτα ἔδοξε τῷ κήρυκι τῶν πολεμίων χρᾶσθαι, δόξαν δέ σφι ἐποίευν τοιόνδε: ὅκως ὁ σπαρτιήτης κῆρυξ προσημαίνοι τι λακεδαιμονίοισι, ἐποίευν καί οἱ ἀργεῖοι τὠυτό τοῦτο. μαθών δέ ὁ κλεομένης ποιεῦντας τούς ἀργείους ὁκοῖόν τι ὁ σφέτερος κῆρυξ σημήνειε, παραγγέλλει σφι, ὅταν σημήνῃ ὁ κῆρυξ ποιέεσθαι ἄριστον, τότε ἀναλαβόντας τά ὅπλα χωρέειν ἐς τούς ἀργείους. ταῦτα καί ἐγένετο ἐπιτελέα ἐκ τῶν λακεδαιμονίων: ἄριστον γάρ ποιευμένοισι τοῖσι ἀργείοισι ἐκ τοῦ κηρύγματος ἐπεκέατο, καί πολλούς μέν ἐφόνευσαν αὐτῶν, πολλῷ δέ τι πλέονας ἐς τό ἄλσος τοῦ ἄργου καταφυ γόντας περιιζόμενοι ἐφύλασσον. ἐνθεῦτεν δέ ὁ κλεομένης ἐποίεε τοιόνδε: ἔχων αὐτομόλους ἄνδρας καί πυνθανόμενος τούτων ἐξεκάλεε, πέμπων κήρυκα, ὀνομαστί λέγων τῶν ἀργείων τούς ἐν τῷ ἱρῷ ἀπεργμένους, ἐξεκάλεε δέ φάς αὐτῶν ἔχειν τά ἄποινα: ἄποινα δέ ἐστι πελοποννησίοισι δύο μνέαι τεταγμέναι κατ' ἄνδρα αἰχμάλωτον ἐκτίνειν. κατά πεντήκοντα δή ὦν τῶν ἀργείων ὡς ἑκάστους ἐκκαλεόμενος ὁ κλεομένης ἔκτεινε. ταῦτα δέ κως γινόμενα ἐλελήθεε τούς λοιπούς τούς ἐν τῷ τεμένεϊ: ἅτε γάρ πυκνοῦ ἐόντος τοῦ ἄλσεος οὐκ ὥρων οἱ ἐντός τούς ἐκτός ὅ τι ἔπρησσον, πρίν γε δή αὐτῶν τις ἀναβάς ἐπί δένδρος κατεῖδε τό ποιεύμενον. οὐκ ὦν δή ἔτι καλεόμενοι ἐξήισαν. ἐνθαῦτα δή ὁ κλεομένης ἐκέλευε πάντα τινά τῶν εἱλωτέων περινέειν ὕλῃ τό ἄλσος: τῶν δέ πιθομένων ἐνέπρησε τό ἄλσος. καιομένου δέ ἤδη ἐπείρετο τῶν τινα αὐτομόλων τίνος εἴη θεῶν τό ἄλσος: ὁ δέ ἔφη ἄργου εἶναι. ὁ δέ ὡς ἤκουσε, ἀναστενάξας μέγα εἶπε: «ὦ ἄπολλον χρηστήριε, ἦ μεγάλως με ἠπάτηκας φάμενος ἄργος αἱρήσειν. συμβάλλομαι δ' ἐξήκειν μοι τό χρηστήριον.» μετά δέ ταῦτα ὁ κλεομένης τήν μέν πλέω στρατιήν ἀπῆκε ἀπιέναι ἐς σπάρτην, χιλίους δέ αὐτός λαβών τούς ἀριστέας ἤιε ἐς τό ἡραῖον θύσων. βουλομένου δέ αὐτοῦ θύειν ἐπί τοῦ βωμοῦ ὁ ἱρεύς ἀπηγόρευε, φάς οὐκ ὅσιον εἶναι ξείνῳ αὐτόθι θύειν. ὁ δέ κλεομένης τόν ἱρέα ἐκέλευε τούς εἵλωτας ἀπό τοῦ βωμοῦ ἀπαγαγόντας μαστιγῶσαι, καί αὐτός ἔθυσε. ποιήσας δέ ταῦτα ἀπήιε ἐς τήν σπάρτην. νοστήσαντα δέ μιν ὑπῆγον οἱ ἐχθροί ὑπό τούς ἐφόρους, φάμενοί μιν δωροδοκήσαντα οὐκ ἑλεῖν τό ἄργος, παρεόν εὐπετέως μιν ἑλεῖν. ὁ δέ σφι ἔλεξε, _οὔτε εἰ ψευδόμενος οὔτε εἰ ἀληθέα λέγων, ἔχω σαφηνέως εἶπαι, ἔλεξε δ' ὦν φάμενος, _ἐπείτε δή τό τοῦ ἄργου ἱερόν εἷλε, δοκέειν οἱ ἐξεληλυθέναι τόν τοῦ θεοῦ χρησμόν: πρός ὦν ταῦτα οὐ δικαιοῦν πειρᾶν τῆς πόλιος, πρίν γε δή ἱροῖσι χρήσηται καί μάθῃ εἴτε οἱ ὁ θεός παραδιδοῖ εἴτε [οἱ] ἐμποδών ἕστηκε: καλλιερεομένῳ δέ ἐν τῷ ἡραίῳ ἐκ τοῦ ἀγάλματος τῶν στηθέων φλόγα πυρός ἐκλάμψαι, μαθεῖν δέ αὐτός οὕτω τήν ἀτρεκείην, ὅτι οὐκ αἱρέει τό ἄργος: εἰ μέν γάρ ἐκ τῆς κεφαλῆς τοῦ ἀγάλματος ἐξέλαμψε, αἱρέειν ἄν κατ' ἄκρης τήν πόλιν, ἐκ τῶν στηθέων δέ ἐκλάμψαντος πᾶν οἱ πεποιῆσθαι ὅσον ὁ θεός ἐβούλετο γενέσθαι. ταῦτα λέγων πιστά τε καί οἰκότα ἐδόκεε σπαρτιήτῃσι λέγειν καί διέφυγε πολλόν τούς διώκοντας. ἄργος δέ ἀνδρῶν ἐχηρώθη οὕτω ὥστε οἱ δοῦλοι αὐτῶν ἔσχον πάντα τά πρήγματα ἄρχοντές τε καί διέποντες, ἐς ὅ ἐπήβησαν οἱ τῶν ἀπολομένων παῖδες. ἔπειτέ σφεας οὗτοι ἀνακτώμενοι ὀπίσω ἐς ἑωυτούς τό ἄργος ἐξέβαλον: ἐξωθεόμενοι δέ οἱ δοῦλοι μάχῃ ἔσχον τίρυνθα. τέως μέν δή σφι ἦν ἄρθμια ἐς ἀλλήλους, ἔπειτε δέ ἐς τούς δούλους ἦλθε ἀνήρ μάντις κλέανδρος, γένος ἐών φιγαλεύς ἀπ' ἀρκαδίης: οὗτος τούς δούλους ἀνέγνωσε ἐπιθέσθαι τοῖσι δεσπότῃσι. ἐκ τούτου δέ πόλεμός σφι ἦν ἐπί χρόνον συχνόν, ἐς ὅ δή μόγις οἱ ἀργεῖοι ἐπεκράτησαν. ἀργεῖοι μέν νυν διά ταῦτα κλεομένεά φασι μανέντα ἀπολέσθαι κακῶς. αὐτοί δέ σπαρτιῆταί φασι ἐκ δαιμονίου μέν οὐδενός μανῆναι κλεομένεα, σκύθῃσι δέ ὁμιλήσαντά μιν ἀκρητοπότην γενέσθαι καί ἐκ τούτου μανῆναι. σκύθας γάρ τούς νομάδας, ἐπείτε σφι δαρεῖον ἐσβαλεῖν ἐς τήν χώρην, μετά ταῦτα μεμονέναι μιν τείσασθαι, πέμψαντας δέ ἐς σπάρτην συμμαχίην τε ποιέεσθαι καί συντίθεσθαι ὡς χρεόν εἴη αὐτούς μέν τούς σκύθας παρά φᾶσιν ποταμόν πειρᾶν ἐς τήν μηδικήν ἐσβάλλειν, σφέας δέ τούς σπαρτιήτας κελεύειν ἐξ ἐφέσου ὁρμωμένους ἀναβαίνειν καί ἔπειτα ἐς τὠυτό ἀπαντᾶν. κλεομένεα δέ λέγουσι ἡκόντων τῶν σκυθέων ἐπί ταῦτα ὁμιλέειν σφι μεζόνως, ὁμιλέοντα δέ μᾶλλον τοῦ ἱκνεομένου μαθεῖν τήν ἀκρητοποσίην παρ' αὐτῶν: ἐκ τούτου δέ μανῆναί μιν νομίζουσι σπαρτιῆται. ἔκ τε τόσου, ὡς αὐτοί λέγουσι, ἐπεάν ζωρότερον βούλωνται πιεῖν, «ἐπισκύθισον» λέγουσι. οὕτω δή σπαρτιῆται τά περί κλεομένεα λέγουσι: ἐμοί δέ δοκέει τίσιν ταύτην ὁ κλεομένης δημαρήτῳ ἐκτεῖσαι. τελευτήσαντος δέ κλεομένεος ὡς ἐπύθοντο αἰγινῆται, ἔπεμπον ἐς σπάρτην ἀγγέλους καταβωσομένους λευτυχίδεω περί τῶν ἐν ἀθήνῃσι ὁμήρων ἐχομένων. λακεδαιμόνιοι δέ δικαστήριον συναγαγόντες ἔγνωσαν περιυβρίσθαι αἰγινήτας ὑπό λευτυχίδεω, καί μιν κατέκριναν ἔκδοτον ἄγεσθαι ἐς αἴγιναν ἀντί τῶν ἐν ἀθήνῃσι ἐχομένων ἀνδρῶν. μελλόντων δέ ἄγειν τῶν αἰγινητέων τόν λευτυχίδεα, εἶπέ σφι θεασίδης ὁ λεωπρέπεος, ἐών ἐν σπάρτῃ ἀνήρ δόκιμος: «τί βουλεύεσθε ποιέειν, ἄνδρες αἰγινῆται; τόν βασιλέα τῶν σπαρτιητέων ἔκδοτον γενόμενον ὑπό τῶν πολιητέων ἄγειν; εἰ νῦν ὀργῇ χρεώμενοι ἔγνωσαν οὕτω σπαρτιῆται, ὅκως ἐξ ὑστέρης μή τι ὑμῖν, ἤν ταῦτα ποιήσητε, πανώλεθρον κακόν ἐς τήν χώρην ἐσβάλωσι.» ταῦτα ἀκούσαντες οἱ αἰγινῆται ἔσχοντο τῆς ἀγωγῆς, ὁμολογίῃ δέ ἐχρήσαντο τοιῇδε, ἐπισπόμενον λευτυχίδεα ἐς ἀθήνας ἀποδοῦναι αἰγινήτῃσι τούς ἄνδρας. ὡς δέ ἀπικόμενος λευτυχίδης ἐς τάς ἀθήνας ἀπαίτεε τήν παρακαταθήκην, οἱ ἀθηναῖοι προφάσις εἷλκον οὐ βουλόμενοι ἀποδοῦναι, φάντες δύο σφέας ἐόντας βασιλέας παραθέσθαι καί οὐ δικαιοῦν τῷ ἑτέρῳ ἄνευ τοῦ ἑτέρου ἀποδιδόναι. οὐ φαμένων δέ ἀποδώσειν τῶν ἀθηναίων ἔλεξέ σφι λευτυχίδης τάδε: «ὦ ἀθηναῖοι, ποιέετε μέν ὁκότερα βούλεσθε αὐτοί: καί γάρ ἀποδιδόντες ποιέετε ὅσια καί μή ἀποδιδόντες τά ἐναντία τούτων: ὁκοῖον μέντοι τι ἐν τῇ σπάρτῃ συνηνείχθη γενέσθαι περί παρακαταθήκης, βούλομαι ὑμῖν εἶπαι. λέγομεν ἡμεῖς οἱ σπαρτιῆται γενέσθαι ἐν τῇ λακεδαίμονι κατά τρίτην γενεήν τήν ἀπ' ἐμέο γλαῦκον ἐπικύδεος παῖδα. τοῦτον τόν ἄνδρα φαμέν τά τε ἄλλα πάντα περιήκειν τά πρῶτα καί δή καί ἀκούειν ἄριστα δικαιοσύνης πέρι πάντων ὅσοι τήν λακεδαίμονα τοῦτον τόν χρόνον οἴκεον. συνενειχθῆναι δέ οἱ ἐν χρόνῳ ἱκνεομένῳ τάδε λέγομεν: ἄνδρα μιλήσιον ἀπικόμενον ἐς σπάρτην βούλεσθαί οἱ ἐλθεῖν ἐς λόγους, προϊσχόμενον τοιάδε: »εἰμί «μέν μιλήσιος, ἥκω δέ τῆς σῆς, γλαῦκε, δικαιοσύνης βου»λόμενος ἀπολαῦσαι. ὡς γάρ δή ἀνά πᾶσαν μέν τήν ἄλλην «ἑλλάδα, ἐν δέ καί περί ἰωνίην τῆς σῆς δικαιοσύνης ἦν »λόγος πολλός, ἐμεωυτῷ λόγους ἐδίδουν καί ὅτι ἐπικίνδυνός «ἐστι αἰεί κοτε ἡ ἰωνίη, ἡ δέ πελοπόννησος ἀσφαλέως »ἱδρυμένη, καί διότι χρήματα οὐδαμά τούς αὐτούς ἔστι ὁρᾶν «ἔχοντας. ταῦτά τε ὦν ἐπιλεγομένῳ καί βουλευομένῳ ἔδοξέ »μοι τά ἡμίσεα πάσης τῆς οὐσίης ἐξαργυρώσαντα θέσθαι «παρά σέ, εὖ ἐξεπισταμένῳ ὥς μοι κείμενα ἔσται παρά σοί »σόα. σύ δή μοι καί τά χρήματα δέξαι καί τάδε τά σύμβολα «σῷζε λαβών: ὅς δ' ἄν ἔχων ταῦτα ἀπαιτέῃ, τούτῳ ἀπο»δοῦναι.« ὁ μέν δή ἀπό μιλήτου ἥκων ξεῖνος τοσαῦτα ἔλεξε, γλαῦκος δέ ἐδέξατο τήν παρακαταθήκην ἐπί τῷ εἰρημένῳ λόγῳ. χρόνου δέ πολλοῦ διελθόντος ἦλθον ἐς σπάρτην τούτου τοῦ παραθεμένου τά χρήματα οἱ παῖδες, ἐλθόντες δέ ἐς λόγους τῷ γλαύκῳ καί ἀποδεικνύντες τά σύμβολα ἀπαίτεον τά χρήματα. ὁ δέ διωθέετο ἀντυποκρινόμενος τοιάδε: »οὔτε μέμνημαι τό πρῆγμα οὔτε με περι«φέρει οὐδέν εἰδέναι τούτων τῶν ὑμεῖς λέγετε: βούλομαι δέ »ἀναμνησθείς ποιέειν πᾶν τό δίκαιον, καί γάρ εἰ ἔλαβον, «ὀρθῶς ἀποδοῦναι, καί εἴ γε ἀρχήν μή ἔλαβον, νόμοισι τοῖσι »ἑλλήνων χρήσομαι ἐς ὑμέας. ταῦτα ὦν ὑμῖν ἀναβάλλομαι «κυρώσειν ἐς τέταρτον μῆνα ἀπό τοῦδε.» οἱ μέν δή μιλήσιοι συμφορήν ποιεύμενοι ἀπαλλάσσοντο ὡς ἀπεστερημένοι τῶν χρημάτων, γλαῦκος δέ ἐπορεύετο ἐς δελφούς χρησόμενος τῷ χρηστηρίῳ. ἐπειρωτῶντα δέ αὐτόν τό χρηστήριον εἰ ὅρκῳ τά χρήματα ληίσηται, ἡ πυθίη μετέρχεται τοῖσδε τοῖσι ἔπεσι: «γλαῦκ' ἐπικυδείδη, τό μέν αὐτίκα κέρδιον οὕτω ὅρκῳ νικῆσαι καί χρήματα ληίσσασθαι: ὄμνυ, ἐπεί θάνατός γε καί εὔορκον μένει ἄνδρα. ἀλλ' ὅρκου πάϊς ἔστιν, ἀνώνυμος οὐδ' ἔπι χεῖρες οὐδέ πόδες: κραιπνός δέ μετέρχεται, εἰς ὅ κε πᾶσαν συμμάρψας ὀλέσῃ γενεήν καί οἶκον ἅπαντα: ἀνδρός δ' εὐόρκου γενεή μετόπισθεν ἀμείνων.» ταῦτα ἀκούσας ὁ γλαῦκος συγγνώμην τόν θεόν παραιτέετο αὐτῷ ἴσχειν τῶν ῥηθέντων: ἡ δέ πυθίη ἔφη τό πειρηθῆναι τοῦ θεοῦ καί τό ποιῆσαι ἴσον δύνασθαι. γλαῦκος μέν δή μεταπεμψάμενος τούς μιλησίους ξείνους ἀποδιδοῖ σφι τά χρήματα. τοῦ δέ εἵνεκα ὁ λόγος ὅδε, ὦ ἀθηναῖοι, ὁρμήθη λέγεσθαι ἐς ὑμέας, εἰρήσεται: γλαύκου νῦν οὔτε τι ἀπόγονον ἔστι οὐδέν οὔτ' ἱστίη οὐδεμία νομιζομένη εἶναι γλαύκου, ἐκτέτριπταί τε πρόρριζος ἐκ σπάρτης. οὕτω ἀγαθόν μηδέ διανοέεσθαι περί παρακαταθήκης ἄλλο γε ἤ ἀπαιτεόντων ἀποδιδόναι.« λευτυχίδης μέν εἴπας ταῦτα, ὥς οἱ οὐδέ οὕτω ἐσήκουον οἱ ἀθηναῖοι, ἀπαλλάσσετο: οἱ δέ αἰγινῆται, πρίν τῶν πρότερον ἀδικημάτων δοῦναι δίκας τῶν ἐς ἀθηναίους ὕβρισαν θηβαίοισι χαριζόμενοι, ἐποίησαν τοιόνδε. μεμφόμενοι τοῖσι ἀθηναίοισι καί ἀξιοῦντες ἀδικέεσθαι, ὡς τιμωρησόμενοι τούς ἀθηναίους παρεσκευάζοντο: καί, ἦν γάρ δή τοῖσι ἀθηναίοισι πεντετηρίς ἐπί σουνίῳ, λοχήσαντες ὦν τήν θεωρίδα νέα εἷλον πλήρεα ἀνδρῶν τῶν πρώτων ἀθηναίων, λαβόντες δέ τούς ἄνδρας ἔδησαν. ἀθηναῖοι δέ παθόντες ταῦτα πρός αἰγινητέων οὐκέτι ἀνεβάλλοντο μή οὐ τό πᾶν μηχανήσασθαι ἐπ' αἰγινήτῃσι. καί, ἦν γάρ νικόδρομος κνοίθου καλεόμενος ἐν τῇ αἰγίνῃ ἀνήρ δόκιμος, οὗτος μεμφόμενος μέν τοῖσι αἰγινήτῃσι προτέρην ἑωυτοῦ ἐξέλασιν ἐκ τῆς νήσου, μαθών δέ τότε τούς ἀθηναίους ἀναρτημένους ἔρδειν αἰγινήτας κακῶς, συντίθεται ἀθηναίοισι προδοσίην αἰγίνης, φράσας ἐν τῇ τε ἡμέρῃ ἐπιχειρήσει καί ἐκείνους ἐς τήν ἥκειν δεήσει βοηθέοντας. μετά ταῦτα καταλαμβάνει μέν κατά [τά] συνεθήκατο ἀθηναίοισι ὁ νικόδρομος τήν παλαιήν καλεομένην πόλιν, ἀθηναῖοι δέ οὐ παραγίνονται ἐς δέον. οὐ γάρ ἔτυχον ἐοῦσαι νέες σφι ἀξιόμαχοι τῇσι αἰγινητέων συμβαλεῖν: ἐν ᾧ ὦν κορινθίων ἐδέοντο χρῆσαι σφίσι νέας, ἐν τούτῳ διεφθάρη τά πρήγματα. οἱ δέ κορίνθιοι, ἦσαν γάρ σφι τοῦτον τόν χρόνον φίλοι ἐς τά μάλιστα ἀθηναίοισι, διδοῦσι δεομένοισι εἴκοσι νέας, διδοῦσι δέ πενταδράχμους ἀποδόμενοι: δωτίνην γάρ ἐν τῷ νόμῳ οὐκ ἐξῆν δοῦναι. ταύτας τε δή λαβόντες οἱ ἀθηναῖοι καί τάς σφετέρας, πληρώσαντες ἑβδομήκοντα νέας τάς ἁπάσας, ἔπλεον ἐπί τήν αἴγιναν καί ὑστέρησαν ἡμέρῃ μιῇ τῆς συγκειμένης. νικόδρομος δέ, ὡς οἱ ἀθηναῖοι ἐς τόν καιρόν οὐ παρεγίνοντο, ἐς πλοῖον ἐσβάς ἐκδιδρήσκει ἐκ τῆς αἰγίνης: σύν δέ οἱ καί ἄλλοι ἐκ τῶν αἰγινητέων εἵποντο, τοῖσι ἀθηναῖοι σούνιον οἰκῆσαι ἔδοσαν. ἐνθεῦτεν δέ οὗτοι ὁρμώμενοι ἔφερόν τε καί ἦγον τούς ἐν τῇ νήσῳ αἰγινήτας. ταῦτα μέν δή ὕστερον ἐγίνετο. αἰγινητέων δέ οἱ παχέες ἐπαναστάντος σφι τοῦ δήμου ἅμα νικοδρόμῳ ἐπεκράτησαν, καί ἔπειτέ σφεας χειρωσάμενοι ἐξῆγον ἀπολέοντες. ἀπό τούτου δέ καί ἄγος σφι ἐγένετο, τό ἐκθύσασθαι οὐκ οἷοί τε ἐγένοντο ἐπιμηχανώμενοι, ἀλλ' ἔφθησαν ἐκπεσόντες πρότερον ἐκ τῆς νήσου ἤ σφι ἵλεον γενέσθαι τήν θεόν. ἑπτακοσίους γάρ δή τοῦ δήμου ζωγρήσαντες ἐξῆγον ὡς ἀπολέοντες, εἷς δέ τις τούτων ἐκφυγών τά δεσμά καταφεύγει πρός πρόθυρα δήμητρος θεσμοφόρου, ἐπιλαβόμενος δέ τῶν ἐπισπαστήρων εἴχετο: οἱ δέ ἐπείτε μιν ἀποσπάσαι οὐκ οἷοί τε ἀπέλκοντες ἐγίνοντο, ἀποκόψαντες αὐτοῦ τάς χεῖρας ἦγον οὕτω, αἱ χεῖρες δέ ἐκεῖναι ἐμπεφυκυῖαι ἦσαν τοῖσι ἐπισπαστῆρσι. ταῦτα μέν νυν σφέας αὐτούς οἱ αἰγινῆται ἐργάσαντο. ἀθηναίοισι δέ ἥκουσι ἐναυμάχησαν νηυσί ἑβδομήκοντα, ἑσσωθέντες δέ τῇ ναυμαχίῃ ἐπεκαλέοντο τούς αὐτούς τούς καί πρότερον, ἀργείους. καί δή σφι οὗτοι μέν οὐκέτι βοηθέουσι, μεμφόμενοι ὅτι αἰγιναῖαι νέες ἀνάγκῃ λαμφθεῖσαι ὑπό κλεομένεος ἔσχον τε ἐς τήν ἀργολίδα χώρην καί συναπέβησαν λακεδαιμονίοισι: συναπέβησαν δέ καί ἀπό σικυωνιέων νεῶν ἄνδρες τῇ αὐτῇ ταύτῃ ἐσβολῇ. καί σφι ὑπ' ἀργείων ἐπεβλήθη ζημίη χίλια τάλαντα ἐκτεῖσαι, πεντακόσια ἑκατέρους. σικυώνιοι μέν νυν συγγνόντες ἀδικῆσαι ὡμολόγησαν ἑκατόν τάλαντα ἐκτείσαντες ἀζήμιοι εἶναι, αἰγινῆται δέ οὔτε συνεγινώσκοντο ἦσάν τε αὐθαδέστεροι. διά δή ὦν ταῦτά σφι δεομένοισι ἀπό μέν τοῦ δημοσίου οὐδείς ἀργείων ἔτι ἐβοήθεε, ἐθελονταί δέ ἐς χιλίους: ἦγε δέ αὐτούς στρατηγός εὐρυβάτης, ἀνήρ πεντάεθλον ἐπασκήσας. τούτων οἱ πλέονες οὐκ ἀπενόστησαν ὀπίσω, ἀλλ' ἐτελεύτησαν ὑπ' ἀθηναίων ἐν αἰγίνῃ: αὐτός δέ ὁ στρατηγός εὐρυβάτης μουνομαχίην ἐπασκέων τρεῖς μέν ἄνδρας τρόπῳ τοιούτῳ κτείνει, ὑπό δέ τοῦ τετάρτου σωφάνεος τοῦ δεκελέος ἀποθνῄσκει. αἰγινῆται δέ ἐοῦσι ἀτάκτοισι τοῖσι ἀθηναίοισι συμβαλόντες τῇσι νηυσί ἐνίκησαν καί σφεων νέας τέσσερας αὐτοῖσι τοῖσι ἀνδράσι εἷλον. ἀθηναίοισι μέν δή πόλεμος συνῆπτο πρός αἰγινήτας, ὁ δέ πέρσης τό ἑωυτοῦ ἐποίεε, ὥστε ἀναμιμνήσκοντός τε αἰεί τοῦ θεράποντος μεμνῆσθαί μιν τῶν ἀθηναίων καί πεισιστρατιδέων προσκατημένων καί διαβαλλόντων ἀθηναίους, ἅμα δέ βουλόμενος ὁ δαρεῖος ταύτης ἐχόμενος τῆς προφάσιος καταστρέφεσθαι τῆς ἑλλάδος τούς μή δόντας αὐτῷ γῆν τε καί ὕδωρ. μαρδόνιον μέν δή φλαύρως πρήξαντα τῷ στόλῳ παραλύει τῆς στρατηγίης, ἄλλους δέ στρατηγούς ἀποδέξας ἀπέστειλε ἐπί τε ἐρέτριαν καί ἀθήνας, δᾶτίν τε, ἐόντα μῆδον γένος, καί ἀρταφρένεα τόν ἀρταφρένεος παῖδα, ἀδελφιδέον ἑωυτοῦ: ἐντειλάμενος δέ ἀπέπεμπε ἐξανδραποδίσαντας ἀθήνας καί ἐρέτριαν ἀνάγειν ἑωυτῷ ἐς ὄψιν τά ἀνδράποδα. ὡς δέ οἱ στρατηγοί οὗτοι οἱ ἀποδεχθέντες πορευόμενοι παρά βασιλέος ἀπίκοντο τῆς κιλικίης ἐς τό ἀλήιον πεδίον, ἅμα ἀγόμενοι πεζόν στρατόν πολλόν τε καί εὖ ἐσκευασμένον, ἐνθαῦτα στρατοπεδευομένοισι ἐπῆλθε μέν ὁ ναυτικός πᾶς στρατός ὁ ἐπιταχθείς ἑκάστοισι, παρεγένοντο δέ καί αἱ ἱππαγωγοί νέες, τάς τῷ προτέρῳ ἔτεϊ προεῖπε τοῖσι ἑωυτοῦ δασμοφόροισι δαρεῖος ἑτοιμάζειν. ἐσβαλόμενοι δέ τούς ἵππους ἐς ταύτας καί τόν πεζόν στρατόν ἐσβιβάσαντες ἐς τάς νέας ἔπλεον ἑξακοσίῃσι τριήρεσι ἐς τήν ἰωνίην. ἐνθεῦτεν δέ οὐ παρά τήν ἤπειρον εἶχον τάς νέας ἰθύ τοῦ τε ἑλλησπόντου καί τῆς θρηίκης, ἀλλ' ἐκ σάμου ὁρμώμενοι παρά τε ἴκαρον καί διά νήσων τόν πλόον ἐποιεῦντο, ὡς μέν ἐμοί δοκέειν, δείσαντες μάλιστα τόν περίπλοον τοῦ ἄθω, ὅτι τῷ προτέρῳ ἔτεϊ ποιεύμενοι ταύτῃ τήν κομιδήν μεγάλως προσέπταισαν: πρός δέ καί ἡ νάξος σφέας ἠνάγκαζε πρότερον οὐκ ἁλοῦσα. ἐπεί δέ ἐκ τοῦ ἰκαρίου πελάγεος προσφερόμενοι προσέμειξαν τῇ νάξῳ (ἐπί ταύτην γάρ δή πρώτην ἐπεῖχον στρατεύεσθαι οἱ πέρσαι). μεμνημένοι τῶν πρότερον οἱ νάξιοι πρός τά ὄρεα οἴχοντο φεύγοντες οὐδέ ὑπέμειναν: οἱ δέ πέρσαι ἀνδραποδισάμενοι τούς κατέλαβον αὐτῶν, ἐνέπρησαν καί τά ἱρά καί τήν πόλιν. ταῦτα δέ ποιήσαντες ἐπί τάς ἄλλας νήσους ἀνάγοντο. ἐν ᾧ δέ οὗτοι ταῦτα ἐποίευν, οἱ δήλιοι ἐκλιπόντες καί αὐτοί τήν δῆλον οἴχοντο φεύγοντες ἐς τῆνον. τῆς δέ στρατιῆς καταπλεούσης ὁ δᾶτις προπλώσας οὐκ ἔα τάς νέας πρός τήν δῆλον προσορμίζεσθαι, ἀλλά πέρην ἐν τῇ ῥηναίῃ: αὐτός δέ πυθόμενος ἵνα ἦσαν οἱ δήλιοι, πέμπων κήρυκα ἠγόρευέ σφι τάδε: »ἄνδρες ἱροί, τί φεύγοντες οἴχεσθε, οὐκ ἐπιτήδεα καταγνόντες κατ' ἐμέο; ἐγώ γάρ καί αὐτός ἐπί τοσοῦτό γε φρονέω καί μοι ἐκ βασιλέος ὧδε ἐπέσταλται, ἐν τῇ χώρῃ οἱ δύο θεοί ἐγένοντο, ταύτην μηδέν σίνεσθαι, μήτε αὐτήν τήν χώρην μήτε τούς οἰκήτορας αὐτῆς. νῦν ὦν καί ἄπιτε ἐπί τά ὑμέτερα αὐτῶν καί τήν νῆσον νέμεσθε.« ταῦτα μέν ἐπεκηρυκεύσατο τοῖσι δηλίοισι: μετά δέ λιβανωτοῦ τριηκόσια τάλαντα κατανήσας ἐπί τοῦ βωμοῦ ἐθυμίησε. δᾶτις μέν δή ταῦτα ποιήσας ἔπλεε ἅμα τῷ στρατῷ ἐπί τήν ἐρέτριαν πρῶτα, ἅμα ἀγόμενος καί ἴωνας καί αἰολέας: μετά δέ τοῦτον ἐνθεῦτεν ἐξαναχθέντα δῆλος ἐκινήθη, ὡς ἔλεγον οἱ δήλιοι, καί πρῶτα καί ὕστατα μέχρι ἐμέο σεισθεῖσα. καί τοῦτο μέν κου τέρας ἀνθρώποισι τῶν μελλόντων ἔσεσθαι κακῶν ἔφηνε ὁ θεός: ἐπί γάρ δαρείου τοῦ ὑστάσπεος καί ξέρξεω τοῦ δαρείου καί ἀρτοξέρξεω τοῦ ξέρξεω, τριῶν τουτέων ἐπεξῆς γενέων, ἐγένετο πλέω κακά τῇ ἑλλάδι ἤ ἐπί εἴκοσι ἄλλας γενεάς τάς πρό δαρείου γενομένας, τά μέν ἀπό τῶν περσέων αὐτῇ γενόμενα, τά δέ ἀπ' αὐτῶν τῶν κορυφαίων περί τῆς ἀρχῆς πολεμεόντων. οὕτω οὐδέν ἦν ἀεικές κινηθῆναι δῆλον τό πρίν ἐοῦσαν ἀκίνητον. [καί ἐν χρησμῷ ἦν γεγραμμένον περί αὐτῆς ὧδε: κινήσω καί δῆλον ἀκίνητόν περ ἐοῦσαν.] δύναται δέ κατά ἑλλάδα γλῶσσαν ταῦτα τά οὐνόματα, δαρεῖος ἐρξίης, ξέρξης ἀρήιος, ἀρτοξέρξης μέγας ἀρήιος. τούτους μέν δή τούς βασιλέας ὧδε ἄν ὀρθῶς κατά γλῶσσαν τήν σφετέρην ἕλληνες καλέοιεν. οἱ δέ βάρβαροι ὡς ἀπῆραν ἐκ τῆς δήλου, προσίσχον πρός τάς νήσους, ἐνθεῦτεν δέ στρατιήν τε παρελάμβανον καί ὁμήρους τῶν νησιωτέων παῖδας ἐλάμβανον. ὡς δέ περιπλέοντες τάς νήσους προσίσχον καί ἐς κάρυστον (οὐ γάρ δή σφι οἱ καρύστιοι οὔτε ὁμήρους ἐδίδοσαν οὔτε ἔφασαν ἐπί πόλις ἀστυγείτονας στρατεύσεσθαι, λέγοντες ἐρέτριάν τε καί ἀθήνας), ἐνθαῦτα τούτους ἐπολιόρκεόν τε καί τήν γῆν σφέων ἔκειρον, ἐς ὅ καί οἱ καρύστιοι παρέστησαν ἐς τῶν περσέων τήν γνώμην. ἐρετριέες δέ πυνθανόμενοι τήν στρατιήν τήν περσικήν ἐπί σφεας ἐπιπλέουσαν ἀθηναίων ἐδεήθησαν σφίσι βοηθούς γενέσθαι. ἀθηναῖοι δέ οὐκ ἀπείπαντο τήν ἐπικουρίην, ἀλλά τούς τετρακισχιλίους κληρουχέοντας τῶν ἱπποβοτέων χαλκιδέων τήν χώρην, τούτους σφι διδοῦσι τιμωρούς. τῶν δέ ἐρετριέων ἦν ἄρα οὐδέν ὑγιές βούλευμα, οἵ μετεπέμποντο μέν ἀθηναίους, ἐφρόνεον δέ διφασίας ἰδέας: οἱ μέν γάρ αὐτῶν ἐβουλεύοντο ἐκλιπεῖν τήν πόλιν ἐς τά ἄκρα τῆς εὐβοίης, ἄλλοι δέ αὐτῶν ἴδια κέρδεα προσδεκόμενοι παρά τοῦ πέρσεω οἴσεσθαι προδοσίην ἐσκευάζοντο. μαθών δέ τούτων ἑκάτερα ὡς εἶχε αἰσχίνης ὁ νόθωνος, ἐών τῶν ἐρετριέων τά πρῶτα, φράζει τοῖσι ἥκουσι ἀθηναίων πάντα τά παρεόντα σφίσι πρήγματα, προσεδέετό τε ἀπαλλάσσεσθαί σφεας ἐς τήν σφετέρην, ἵνα μή προσαπόλωνται. οἱ δέ ἀθηναῖοι ταῦτα αἰσχίνῃ συμβουλεύσαντι πείθονται. καί οὗτοι μέν διαβάντες ἐς ὠρωπόν ἔσῳζον σφέας αὐτούς: οἱ δέ πέρσαι πλέοντες κατέσχον τάς νέας τῆς ἐρετρικῆς χώρης κατά ταμύνας καί χοιρέας καί αἰγίλια, κατασχόντες δέ ἐς ταῦτα τά χωρία αὐτίκα ἵππους τε ἐξεβάλλοντο καί παρεσκευάζοντο ὡς προσοισόμενοι τοῖσι ἐχθροῖσι. οἱ δέ ἐρετριέες ἐπεξελθεῖν μέν καί μαχέσασθαι οὐκ ἐποιεῦντο βουλήν, εἴ κως δέ διαφυλάξαιεν τά τείχεα, τούτου σφι πέρι ἔμελε, ἐπείτε ἐνίκα μή ἐκλιπεῖν τήν πόλιν. προσβολῆς δέ γινομένης καρτερῆς πρός τό τεῖχος ἔπιπτον ἐπί ἕξ ἡμέρας πολλοί μέν ἀμφοτέρων: τῇ δέ ἑβδόμῃ εὔφορβός τε ὁ ἀλκιμάχου καί φίλαγρος ὁ κυνέω ἄνδρες τῶν ἀστῶν δόκιμοι προδιδοῦσι τοῖσι πέρσῃσι. οἱ δέ ἐσελθόντες ἐς τήν πόλιν τοῦτο μέν τά ἱρά συλήσαντες ἐνέπρησαν, ἀποτινύμενοι τῶν ἐν σάρδισι κατακαυθέντων ἱρῶν, τοῦτο δέ τούς ἀνθρώπους ἠνδραποδίσαντο κατά τάς δαρείου ἐντολάς. χειρωσάμενοι δέ τήν ἐρέτριαν καί ἐπισχόντες ὀλίγας ἡμέρας ἔπλεον ἐς γῆν τήν ἀττικήν, κατοργῶντές τε πολλόν καί δοκέοντες ταὐτά τούς ἀθηναίους ποιήσειν τά καί τούς ἐρετριέας ἐποίησαν. καί, ἦν γάρ μαραθών ἐπιτηδεότατον χωρίον τῆς ἀττικῆς ἐνιππεῦσαι καί ἀγχοτάτω τῆς ἐρετρίης, ἐς τοῦτό σφι κατηγέετο ἱππίης ὁ πεισιστράτου. ἀθηναῖοι δέ ὡς ἐπύθοντο ταῦτα, ἐβοήθεον καί αὐτοί ἐς τόν μαραθῶνα. ἦγον δέ σφεας στρατηγοί δέκα, τῶν ὁ δέκατος ἦν μιλτιάδης, τοῦ τόν πατέρα κίμωνα τόν στησαγόρεω κατέλαβε φυγεῖν ἐξ ἀθηνέων πεισίστρατον τόν ἱπποκράτεος. καί αὐτῷ φεύγοντι ὀλυμπιάδα ἀνελέσθαι τεθρίππῳ συνέβη, καί ταύτην μέν τήν νίκην ἀνελόμενόν μιν τὠυτό ἐξενείκασθαι τῷ ὁμομητρίῳ ἀδελφεῷ μιλτιάδῃ. μετά δέ τῇ ὑστέρῃ ὀλυμπιάδι τῇσι αὐτῇσι ἵπποισι νικῶν παραδιδοῖ πεισιστράτῳ ἀνακηρυχθῆναι, καί τήν νίκην παρείς τούτῳ κατῆλθε ἐπί τά ἑωυτοῦ ὑπόσπονδος. καί μιν ἀνελόμενον τῇσι αὐτῇσι ἵπποισι ἄλλην ὀλυμπιάδα κατέλαβε ἀποθανεῖν ὑπό τῶν πεισιστράτου παίδων, οὐκέτι περιεόντος αὐτοῦ πεισιστράτου: κτείνουσι δέ οὗτοί μιν κατά τό πρυτανήιον νυκτός ὑπείσαντες ἄνδρας. τέθαπται δέ κίμων πρό τοῦ ἄστεος, πέρην τῆς διά κοίλης καλεομένης ὁδοῦ: καταντίον δ' αὐτοῦ αἱ ἵπποι τετάφαται αὗται αἱ τρεῖς ὀλυμπιάδας ἀνελόμεναι. ἐποίησαν δέ καί ἄλλαι ἵπποι ἤδη τὠυτό τοῦτο εὐαγόρεω λάκωνος, πλέω δέ τουτέων οὐδαμαί. ὁ μέν δή πρεσβύτερος τῶν παίδων τῷ κίμωνι στησαγόρης ἦν τηνικαῦτα παρά τῷ πάτρῳ μιλτιάδῃ τρεφόμενος ἐν τῇ χερσονήσῳ, ὁ δέ νεώτερος παρ' αὐτῷ κίμωνι ἐν ἀθήνῃσι, οὔνομα ἔχων ἀπό τοῦ οἰκιστέω τῆς χερσονήσου μιλτιάδεω μιλτιάδης. οὗτος δή ὦν τότε ὁ μιλτιάδης ἥκων ἐκ τῆς χερσονήσου καί ἐκπεφευγώς διπλόον θάνατον ἐστρατήγεε ἀθηναίων: ἅμα μέν γάρ οἱ φοίνικες αὐτόν οἱ ἐπιδιώξαντες μέχρι ἴμβρου περί πολλοῦ ἐποιεῦντο λαβεῖν τε καί ἀναγαγεῖν παρά βασιλέα, ἅμα δέ ἐκφυγόντα τε τούτους καί ἀπικόμενον ἐς τήν ἑωυτοῦ δοκέοντά τε εἶναι ἐν σωτηρίῃ ἤδη, τό ἐνθεῦτέν μιν οἱ ἐχθροί ὑποδεξάμενοι [καί] ὑπό δικαστήριον αὐτόν ἀγαγόντες ἐδίωξαν τυραννίδος τῆς ἐν χερσονήσῳ. ἀποφυγών δέ καί τούτους στρατηγός οὕτω ἀθηναίων ἀπεδέχθη, αἱρεθείς ὑπό τοῦ δήμου. καί πρῶτα μέν ἐόντες ἔτι ἐν τῷ ἄστεϊ οἱ στρατηγοί ἀποπέμπουσι ἐς σπάρτην κήρυκα φιλιππίδην, ἀθηναῖον μέν ἄνδρα, ἄλλως δέ ἡμεροδρόμην τε καί τοῦτο μελετῶντα. τῷ δή, ὡς αὐτός τε ἔλεγε φιλιππίδης καί ἀθηναίοισι ἀπήγγελλε, περί τό παρθένιον ὄρος τό ὑπέρ τεγέης ὁ πάν περιπίπτει: βώσαντα δέ τό οὔνομα τοῦ φιλιππίδεω τόν πᾶνα ἀθηναίοισι κελεῦσαι ἀπαγγεῖλαι δι' ὅ τι ἑωυτοῦ οὐδεμίαν ἐπιμελείην ποιεῦνται, ἐόντος εὐνόου ἀθηναίοισι καί πολλαχῇ γενομένου σφι ἤδη χρησίμου, τά δ' ἔτι καί ἐσομένου. καί ταῦτα μέν ἀθηναῖοι, καταστάντων σφι εὖ ἤδη τῶν πρηγμάτων, πιστεύσαντες εἶναι ἀληθέα ἱδρύσαντο ὑπό τῇ ἀκροπόλι πανός ἱρόν, καί αὐτόν ἀπό ταύτης τῆς ἀγγελίης θυσίῃσί τε ἐπετείοισι καί λαμπάδι ἱλάσκονται. τότε δέ πεμφθείς ὑπό τῶν στρατηγῶν ὁ φιλιππίδης οὗτος, ὅτε πέρ οἱ ἔφη καί τόν πᾶνα φανῆναι, δευτεραῖος ἐκ τοῦ ἀθηναίων ἄστεος ἦν ἐν σπάρτῃ, ἀπικόμενος δέ ἐπί τούς ἄρχοντας ἔλεγε: »ὦ λακεδαιμόνιοι, ἀθηναῖοι ὑμέων δέονται σφίσι βοηθῆσαι καί μή περιιδεῖν πόλιν ἀρχαιοτάτην ἐν τοῖσι ἕλλησι δουλοσύνῃ περιπεσοῦσαν πρός ἀνδρῶν βαρβάρων: καί γάρ νῦν ἐρέτριά τε ἠνδραπόδισται καί πόλι λογίμῳ ἡ ἑλλάς γέγονε ἀσθενεστέρη.« ὁ μέν δή σφι τά ἐντεταλμένα ἀπήγγελλε, τοῖσι δέ ἕαδε μέν βοηθέειν ἀθηναίοισι, ἀδύνατα δέ σφι ἦν τό παραυτίκα ποιέειν ταῦτα οὐ βουλομένοισι λύειν τόν νόμον: ἦν γάρ ἱσταμένου τοῦ μηνός εἰνάτη, εἰνάτῃ δέ οὐκ ἐξελεύσεσθαι ἔφασαν μή οὐ πλήρεος ἐόντος τοῦ κύκλου. οὗτοι μέν νυν τήν πανσέληνον ἔμενον, τοῖσι δέ βαρβάροισι κατηγέετο ἱππίης ὁ πεισιστράτου ἐς τόν μαραθῶνα, τῆς παροιχομένης νυκτός ὄψιν ἰδών ἐν τῷ ὕπνῳ τοιήνδε: ἐδόκεε ὁ ἱππίης τῇ μητρί τῇ ἑωυτοῦ συνευνηθῆναι. συνεβάλετο ὦν ἐκ τοῦ ὀνείρου κατελθών ἐς τάς ἀθήνας καί ἀνασωσάμενος τήν ἀρχήν τελευτήσειν ἐν τῇ ἑωυτοῦ γηραιός. ἐκ μέν δή τῆς ὄψιος συνεβάλετο ταῦτα, τότε δέ κατηγεόμενος τοῦτο μέν τά ἀνδράποδα τά ἐξ ἐρετρίης ἀπέβησε ἐς τήν νῆσον τήν στυρέων, καλεομένην δέ αἰγιλίην, τοῦτο δέ καταγομένας ἐς τόν μαραθῶνα τάς νέας ὅρμιζε οὗτος, ἐκβάντας τε ἐς γῆν τούς βαρβάρους διέτασσε. καί οἱ ταῦτα διέποντι ἐπῆλθε πταρεῖν τε καί βῆξαι μεζόνως ἤ ὡς ἐώθεε: οἷα δέ οἱ πρεσβυτέρῳ ἐόντι τῶν ὀδόντων οἱ πλέονες ἐσείοντο: τούτων ὦν ἕνα [τῶν ὀδόντων] ἐκβάλλει ὑπό βίης βήξας. ἐκπεσόντος δέ ἐς τήν ψάμμον αὐτοῦ ἐποιέετο σπουδήν πολλήν ἐξευρεῖν: ὡς δέ οὐκ ἐφαίνετό οἱ ὁ ὀδών, ἀναστενάξας εἶπε πρός τούς παραστάτας: »ἡ γῆ ἥδε οὐκ ἡμετέρη ἐστί οὐδέ μιν δυνησόμεθα ὑποχειρίην ποιήσασθαι: ὁκόσον δέ τί μοι μέρος μετῆν, ὁ ὀδών μετέχει.« ἱππίης μέν δή ταύτῃ τήν ὄψιν συνεβάλετο ἐξεληλυθέναι. ἀθηναίοισι δέ τεταγμένοισι ἐν τεμένεϊ ἡρακλέος ἐπῆλθον βοηθέοντες πλαταιέες πανδημεί: καί γάρ καί ἐδεδώκεσαν σφέας αὐτούς τοῖσι ἀθηναίοισι οἱ πλαταιέες, καί πόνους ὑπέρ αὐτῶν οἱ ἀθηναῖοι συχνούς ἤδη ἀναραιρέατο. ἔδοσαν δέ ὧδε. πιεζόμενοι ὑπό θηβαίων οἱ πλαταιέες ἐδίδοσαν πρῶτα παρατυχοῦσι κλεομένεΐ τε τῷ ἀναξανδρίδεω καί λακεδαιμονίοισι σφέας αὐτούς. οἱ δέ οὐ δεκόμενοι ἔλεγόν σφι τάδε: »ἡμεῖς μέν ἑκαστέρω τε οἰκέομεν καί ὑμῖν τοιήδε τις γίνοιτ' ἄν ἐπικουρίη ψυχρή: φθαίητε γάρ ἄν πολλάκις ἐξανδραποδισθέντες ἤ τινα πυθέσθαι ἡμέων. συμβουλεύομεν δέ ὑμῖν δοῦναι ὑμέας αὐτούς ἀθηναίοισι, πλησιοχώροισί τε ἀνδράσι καί τιμωρέειν ἐοῦσι οὐ κακοῖσι.« ταῦτα συνεβούλευον οἱ λακεδαιμόνιοι οὐ κατά εὐνοίην οὕτω τῶν πλαταιέων ὡς βουλόμενοι τούς ἀθη ναίους ἔχειν πόνους συνεστεῶτας βοιωτοῖσι. λακεδαιμόνιοι μέν νυν πλαταιεῦσι ταῦτα συνεβούλευσαν, οἱ δέ οὐκ ἠπίστησαν, ἀλλ' ἀθηναίων ἱρά ποιεύντων τοῖσι δυώδεκα θεοῖσι ἱκέται ἱζόμενοι ἐπί τόν βωμόν ἐδίδοσαν σφέας αὐτούς. θηβαῖοι δέ πυθόμενοι ταῦτα ἐστράτευον ἐπί τούς πλαταιέας: ἀθηναῖοι δέ σφι ἐβοήθεον. μελλόντων δέ συνάπτειν μάχην κορίνθιοι οὐ περιεῖδον, παρατυχόντες δέ καί καταλλάξαντες ἐπιτρεψάντων ἀμφοτέρων οὔρισαν τήν χώρην ἐπί τοῖσδε, ἐᾶν θηβαίους βοιωτῶν τούς μή βουλομένους ἐς βοιωτούς τελέειν. κορίνθιοι μέν δή ταῦτα γνόντες ἀπαλλάσσοντο, ἀθηναίοισι δέ ἀπιοῦσι ἐπεθήκαντο βοιωτοί, ἐπιθέμενοι δέ ἑσσώθησαν τῇ μάχῃ. ὑπερβάντες δέ οἱ ἀθηναῖοι τούς οἱ κορίνθιοι ἔθηκαν πλαταιεῦσι εἶναι οὔρους, τούτους ὑπερβάντες τόν ἀσωπόν αὐτόν ἐποιήσαντο οὖρον θηβαίοισι πρός πλαταιέας εἶναι καί ὑσιάς. ἔδοσαν μέν δή οἱ πλαταιέες σφέας αὐτούς ἀθηναίοισι τρόπῳ τῷ εἰρημένῳ, ἧκον δέ τότε ἐς μαραθῶνα βοηθέοντες. τοῖσι δέ ἀθηναίων στρατηγοῖσι ἐγίνοντο δίχα αἱ γνῶμαι, τῶν μέν οὐκ ἐώντων συμβαλεῖν (ὀλίγους γάρ εἶναι στρατιῇ τῇ μήδων συμβαλεῖν), τῶν δέ καί μιλτιάδεω κελευόντων. ὡς δέ δίχα τε ἐγίνοντο καί ἐνίκα ἡ χείρων τῶν γνωμέων, ἐνθαῦτα, ἦν γάρ ἑνδέκατος ψηφιδοφόρος ὁ τῷ κυάμῳ λαχών ἀθηναίων πολεμαρχέειν (τό παλαιόν γάρ ἀθηναῖοι ὁμόψηφον τόν πολέμαρχον ἐποιεῦντο τοῖσι στρατηγοῖσι), ἦν δέ τότε πολέμαρχος καλλίμαχος ἀφιδναῖος, πρός τοῦτον ἐλθών μιλτιάδης ἔλεγε τάδε: »ἐν σοί νῦν, καλλίμαχέ, ἐστι ἤ καταδουλῶσαι ἀθήνας ἤ ἐλευθέρας ποιήσαντα μνημόσυνον λιπέσθαι ἐς τόν ἅπαντα ἀνθρώπων βίον οἷον οὐδέ ἁρμόδιός τε καί ἀριστογείτων [λείπουσι]. νῦν γάρ δή, ἐξ οὗ ἐγένοντο ἀθηναῖοι, ἐς κίνδυνον ἥκουσι μέγιστον, καί ἤν μέν γε ὑποκύψωσι τοῖσι μήδοισι, δέδοκται τά πείσονται παραδεδομένοι ἱππίῃ: ἤν δέ περιγένηται αὕτη ἡ πόλις, οἵη τέ ἐστι πρώτη τῶν ἑλληνίδων πολίων γενέσθαι. κῶς ὦν δή ταῦτα οἷά τέ ἐστι γενέσθαι, καί κῶς ἐς σέ τοι τούτων ἀνήκει τῶν πρηγμάτων τό κῦρος ἔχειν, νῦν ἔρχομαι φράσων. ἡμέων τῶν στρατηγῶν ἐόντων δέκα δίχα γίνονται αἱ γνῶμαι, τῶν μέν κελευόντων συμβαλεῖν, τῶν δέ οὔ [συμβαλεῖν]. ἤν μέν νυν μή συμβάλωμεν, ἔλπομαί τινα στάσιν μεγάλην διασείσειν ἐμπεσοῦσαν τά ἀθηναίων φρονήματα ὥστε μηδίσαι: ἤν δέ συμβάλωμεν πρίν τι καί σαθρόν ἀθηναίων μετεξετέροισι ἐγγενέσθαι, θεῶν τά ἴσα νεμόντων οἷοί τέ εἰμεν περιγενέσθαι τῇ συμβολῇ. ταῦτα ὦν πάντα ἐς σέ νῦν τείνει καί ἐκ σέο ἤρτηται: ἤν γάρ σύ γνώμῃ τῇ ἐμῇ προσθῇ, ἔστι τοι πατρίς τε ἐλευθέρη καί πόλις πρώτη τῶν ἐν τῇ ἑλλάδι: ἤν δέ <τήν> τῶν ἀποσπευδόντων τήν συμβολήν ἕλῃ, ὑπάρξει τοι τῶν ἐγώ κατέλεξα ἀγαθῶν τά ἐναντία.« ταῦτα λέγων ὁ μιλτιάδης προσκτᾶται τόν καλλίμαχον: προσγενομένης δέ τοῦ πολεμάρχου τῆς γνώμης ἐκεκύρωτο συμβάλλειν. μετά δέ οἱ στρατηγοί τῶν ἡ γνώμη ἔφερε συμβάλλειν, ὡς ἑκάστου αὐτῶν ἐγίνετο πρυτανηίη τῆς ἡμέρης, μιλτιάδῃ παρεδίδοσαν: ὁ δέ δεκόμενος οὔτι κω συμβολήν ἐποιέετο πρίν γε δή αὐτοῦ πρυτανηίη ἐγένετο. ὡς δέ ἐς ἐκεῖνον περιῆλθε, ἐνθαῦτα δή ἐτάσσοντο ὧδε οἱ ἀθηναῖοι ὡς συμβαλέοντες: τοῦ μέν δεξιοῦ κέρεος ἡγέετο ὁ πολέμαρχος καλλίμαχος: ὁ γάρ νόμος τότε εἶχε οὕτω τοῖσι ἀθηναίοισι, τόν πολέμαρχον ἔχειν κέρας τό δεξιόν. ἡγεομένου δέ τούτου ἐξεδέκοντο ὡς ἀριθμέοντο αἱ φυλαί, ἐχόμεναι ἀλληλέων: τελευταῖοι δέ ἐτάσσοντο, ἔχοντες τό εὐώνυμον κέρας, πλαταιέες. ἀπό ταύτης γάρ σφι τῆς μάχης ἀθηναίων θυσίας ἀναγόντων ἐς τάς πανηγύρις τάς ἐν τῇσι πεντετηρίσι γινομένας κατεύχεται ὁ κῆρυξ ὁ ἀθηναῖος ἅμα τε ἀθηναίοισι λέγων γίνεσθαι τά ἀγαθά καί πλαταιεῦσι. τότε δέ τασσομένων τῶν ἀθηναίων ἐν τῷ μαραθῶνι ἐγένετο τοιόνδε τι: τό στρατόπεδον ἐξισούμενον τῷ μηδικῷ στρατοπέδῳ, τό μέν αὐτοῦ μέσον ἐγίνετο ἐπί τάξις ὀλίγας, καί ταύτῃ ἦν ἀσθενέστατον τό στρατόπεδον, τό δέ κέρας ἑκάτερον ἔρρωτο πλήθεϊ. ὡς δέ σφι διετέτακτο καί τά σφάγια ἐγίνετο καλά, ἐνθαῦτα ὡς ἀπείθησαν οἱ ἀθηναῖοι, δρόμῳ ἵεντο ἐς τούς βαρβάρους: ἦσαν δέ στάδιοι οὐκ ἐλάσσονες τό μεταίχμιον αὐτῶν ἤ ὀκτώ. οἱ δέ πέρσαι ὁρῶντες δρόμῳ ἐπιόντας παρεσκευάζοντο ὡς δεξόμενοι, μανίην τε τοῖσι ἀθηναίοισι ἐπέφερον καί πάγχυ ὀλεθρίην, ὁρῶντες αὐτούς ἐόντας ὀλίγους, καί τούτους δρόμῳ ἐπειγομένους οὔτε ἵππου ὑπαρχούσης σφι οὔτε τοξευμάτων. ταῦτα μέν νυν οἱ βάρβαροι κατείκαζον: ἀθηναῖοι δέ ἐπείτε ἀθρόοι προσέμειξαν τοῖσι βαρβάροισι, ἐμάχοντο ἀξίως λόγου. πρῶτοι μέν γάρ ἑλλήνων πάντων τῶν ἡμεῖς ἴδμεν δρόμῳ ἐς πολεμίους ἐχρήσαντο, πρῶτοι δέ ἀνέσχοντο ἐσθῆτά τε μηδικήν ὁρῶντες καί [τούς] ἄνδρας ταύτην ἐσθημένους: τέως δέ ἦν τοῖσι ἕλλησι καί τό οὔνομα τό μήδων φόβος ἀκοῦσαι. μαχομένων δέ ἐν τῷ μαραθῶνι χρόνος ἐγίνετο πολλός. καί τό μέν μέσον τοῦ στρατοπέδου ἐνίκων οἱ βάρβαροι, τῇ πέρσαι τε αὐτοί καί σάκαι ἐτετάχατο: κατά τοῦτο μέν δή ἐνίκων οἱ βάρβαροι καί ῥήξαντες ἐδίωκον ἐς τήν μεσόγαιαν, τό δέ κέρας ἑκάτερον ἐνίκων ἀθηναῖοί τε καί πλαταιέες. νικῶντες δέ τό μέν τετραμμένον τῶν βαρβάρων φεύγειν ἔων, τοῖσι δέ τό μέσον ῥήξασι αὐτῶν συναγαγόντες τά κέρεα ἀμφότερα ἐμάχοντο, καί ἐνίκων ἀθηναῖοι. φεύγουσι δέ τοῖσι πέρσῃσι εἵποντο κόπτοντες, ἐς ὅ ἐπί τήν θάλασσαν ἀπικόμενοι πῦρ τε αἴτεον καί ἐπελαμβάνοντο τῶν νεῶν. καί τοῦτο μέν ἐν τούτῳ τῷ πόνῳ ὁ πολέμαρχος καλλίμαχος διαφθείρεται, ἀνήρ γενό μενος ἀγαθός, ἀπό δ' ἔθανε τῶν στρατηγῶν στησίλεως ὁ θρασύλεω: τοῦτο δέ κυνέγειρος ὁ εὐφορίωνος ἐνθαῦτα ἐπιλαμβανόμενος τῶν ἀφλάστων νεός, τήν χεῖρα ἀποκοπείς πελέκεϊ πίπτει, τοῦτο δέ ἄλλοι ἀθηναίων πολλοί τε καί ὀνομαστοί. ἑπτά μέν δή τῶν νεῶν ἐπεκράτησαν τρόπῳ τοιούτῳ ἀθηναῖοι, τῇσι δέ λοιπῇσι οἱ βάρβαροι, ἐξανακρουσάμενοι καί ἀναλαβόντες ἐκ τῆς νήσου ἐν τῇ ἔλιπον τά ἐξ ἐρετρίης ἀνδράποδα, περιέπλεον σούνιον, βουλόμενοι φθῆναι τούς ἀθηναίους ἀπικόμενοι ἐς τό ἄστυ. αἰτίη δέ ἔσχε ἐν ἀθηναίοισι ἐξ ἀλκμεωνιδέων μηχανῆς αὐτούς ταῦτα ἐπινοηθῆναι: τούτους γάρ συνθεμένους τοῖσι πέρσῃσι ἀναδέξαι ἀσπίδα ἐοῦσι ἤδη ἐν τῇσι νηυσί. οὗτοι μέν δή περιέπλεον σούνιον: ἀθηναῖοι δέ ὡς ποδῶν εἶχον τάχιστα ἐβοήθεον ἐς τό ἄστυ, καί ἔφθησάν τε ἀπικόμενοι πρίν ἤ τούς βαρβάρους ἥκειν, καί ἐστρατοπεδεύσαντο ἀπιγμένοι ἐξ ἡρακλείου τοῦ ἐν μαραθῶνι ἐν ἄλλῳ ἡρακλείῳ τῷ ἐν κυνοσάργεϊ. οἱ δέ βάρβαροι τῇσι νηυσί ὑπεραιωρηθέντες φαλήρου (τοῦτο γάρ ἦν ἐπίνειον τότε τῶν ἀθηναίων), ὑπέρ τούτου ἀνακωχεύσαντες τάς νέας ἀπέπλεον ὀπίσω ἐς τήν ἀσίην. ἐν ταύτῃ τῇ ἐν μαραθῶνι μάχῃ ἀπέθανον τῶν βαρ βάρων κατά ἑξακισχιλίους καί τετρακοσίους ἄνδρας, ἀθηναίων δέ ἑκατόν καί ἐνενήκοντα καί δύο: ἔπεσον μέν ἀμφοτέρων τοσοῦτοι. συνήνεικε δέ αὐτόθι θῶμα γενέσθαι τοιόνδε: ἀθηναῖον ἄνδρα ἐπίζηλον τόν κουφαγόρεω ἐν τῇ συστάσι μαχόμενόν τε καί ἄνδρα γινόμενον ἀγαθόν τῶν ὀμμάτων στερηθῆναι, οὔτε πληγέντα οὐδέν τοῦ σώματος οὔτε βληθέντα, καί τό λοιπόν τῆς ζόης διατελέειν ἀπό τούτου τοῦ χρόνου ἐόντα τυφλόν. λέγειν δέ αὐτόν περί τοῦ πάθεος ἤκουσα τοιόνδε τινά λόγον: ἄνδρα οἱ δοκέειν ὁπλίτην ἀντιστῆναι μέγαν, τοῦ τό γένειον τήν ἀσπίδα πᾶσαν σκιάζειν, τό δέ φάσμα τοῦτο ἑωυτόν μέν παρεξελθεῖν, τόν δέ ἑωυτοῦ παραστάτην ἀποκτεῖναι. ταῦτα μέν δή ἐπίζηλον ἐπυθόμην λέγειν. δᾶτις δέ πορευόμενος ἅμα τῷ στρατῷ ἐς τήν ἀσίην, ἐπείτε ἐγένετο ἐν μυκόνῳ, εἶδε ὄψιν ἐν τῷ ὕπνῳ. καί ἥτις μέν ἦν ἡ ὄψις, οὐ λέγεται: ὁ δέ, ὡς ἡμέρη τάχιστα ἐπέλαμψε, ζήτησιν ἐποιέετο τῶν νεῶν, εὑρών δέ ἐν νηί φοινίσσῃ ἄγαλμα ἀπόλλωνος κεχρυσωμένον ἐπυνθάνετο ὁκόθεν σεσυλημένον εἴη: πυθόμενος δέ ἐξ οὗ ἦν ἱροῦ, ἔπλεε τῇ ἑωυτοῦ νηί ἐς δῆλον: καί (ἀπίκατο γάρ τηνικαῦτα οἱ δήλιοι ὀπίσω ἐς τήν νῆσον) κατατίθεταί τε ἐς τό ἱρόν τό ἄγαλμα καί ἐντέλλεται τοῖσι δηλίοισι ἀπαγαγεῖν τό ἄγαλμα ἐς δήλιον τό θηβαίων: τό δ' ἔστι ἐπί θαλάσσῃ χαλκίδος καταντίον. δᾶτις μέν δή ταῦτα ἐντειλάμενος ἀπέπλεε. τόν δέ ἀνδριάντα τοῦτον δήλιοι οὐκ ἀπήγαγον, ἀλλά μιν δι' ἐτέων εἴκοσι θηβαῖοι αὐτοί ἐκ θεοπροπίου ἐκομίσαντο ἐπί δήλιον. τούς δέ τῶν ἐρετριέων ἀνδραποδισμένους δᾶτίς τε καί ἀρταφρένης, ὡς προσέσχον ἐς τήν ἀσίην πλέοντες, ἀνήγαγον ἐς σοῦσα. βασιλεύς δέ δαρεῖος, πρίν μέν αἰχμαλώτους γενέσθαι τούς ἐρετριέας, ἐνεῖχέ σφι δεινόν χόλον, οἷα ἀρξάντων ἀδικίης προτέρων τῶν ἐρετριέων: ἐπείτε δέ εἶδέ σφεας ἀναχθέντας παρ' ἑωυτόν καί ὑποχειρίους ἑωυτῷ ἐόντας, ἐποίησε κακόν ἄλλο οὐδέν, ἀλλά σφεας τῆς κισσίης χώρης κατοίκισε ἐν σταθμῷ ἑωυτοῦ τῷ οὔνομά ἐστι ἀρδέρικκα, ἀπό μέν σούσων δέκα καί διηκοσίους σταδίους ἀπέχοντι, τεσσεράκοντα δέ ἀπό τοῦ φρέατος τό παρέχεται τριφασίας ἰδέας. καί γάρ ἄσφαλτον καί ἅλας καί ἔλαιον ἀρύσσονται ἐξ αὐτοῦ τρόπῳ τοιῷδε: ἀντλέεται μέν κηλωνηίῳ, ἀντί δέ γαυλοῦ ἥμισυ ἀσκοῦ οἱ προσδέδεται: ὑποτύψας δέ τούτῳ ἀντλέει καί ἔπειτα ἐγχέει ἐς δεξαμενήν: ἐκ δέ ταύτης ἐς ἄλλο διαχεόμενον τρέπεται τριφασίας ὁδούς: καί ἡ μέν ἄσφαλτος καί οἱ ἅλες πήγνυνται παραυτίκα, τό δέ ἔλαιον ... οἱ πέρσαι καλέουσι τοῦτο ῥαδινάκην: ἔστι δέ μέλαν καί ὀδμήν παρεχόμενον βαρέαν. ἐνθαῦτα τούς ἐρετριέας κατοίκισε βασιλεύς δαρεῖος, οἵ καί μέχρι ἐμέο εἶχον τήν χώρην ταύτην, φυλάσσοντες τήν ἀρχαίην γλῶσσαν. τά μέν δή περί ἐρετριέας ἔσχε οὕτω. λακεδαιμονίων δέ ἧκον ἐς τάς ἀθήνας δισχίλιοι μετά τήν πανσέληνον, ἔχοντες σπουδήν πολλήν καταλαβεῖν οὕτω ὥστε τριταῖοι ἐκ σπάρτης ἐγένοντο ἐν τῇ ἀττικῇ. ὕστεροι δέ ἀπικόμενοι τῆς συμβολῆς, ἱμείροντο ὅμως θεήσασθαι τούς μήδους: ἐλθόντες δέ ἐς τόν μαραθῶνα ἐθεήσαντο. μετά δέ αἰνέοντες ἀθηναίους καί τό ἔργον αὐτῶν ἀπαλλάσσοντο ὀπίσω. θῶμα δέ μοι καί οὐκ ἐνδέκομαι τόν λόγον, ἀλκμεωνίδας ἄν κοτε ἀναδέξαι πέρσῃσι ἐκ συνθήματος ἀσπίδα, βουλομένους ὑπό βαρβάροισί τε εἶναι ἀθηναίους καί ὑπό ἱππίῃ: οἵτινες μᾶλλον ἤ ὁμοίως καλλίῃ τῷ φαινίππου, ἱππονίκου δέ πατρί, φαίνονται μισοτύραννοι ἐόντες. καλλίης τε γάρ μοῦνος ἀθηναίων ἁπάντων ἐτόλμα, ὅκως πεισίστρατος ἐκπέσοι ἐκ τῶν ἀθηνέων, τά χρήματα αὐτοῦ κηρυσσόμενα ὑπό τοῦ δημοσίου ὠνέεσθαι, καί τἆλλα τά ἔχθιστα ἐς αὐτόν πάντα ἐμηχανᾶτο. [καλλίεω δέ τούτου ἄξιον πολλαχοῦ μνήμην ἐστί πάντα τινά ἔχειν. τοῦτο μέν γάρ τά προλελεγμένα, ὡς ἀνήρ ἄκρος ἐλευθερῶν τήν πατρίδα. τοῦτο δέ τά ἐν ὀλυμπίῃ ἐποίησε: ἵππῳ νικήσας, τεθρίππῳ δέ δεύτερος γενόμενος, πύθια δέ πρότερον ἀνελόμενος, ἐφανερώθη ἐς τούς ἕλληνας πάντας δαπάνῃσι μεγίστῃσι. τοῦτο δέ κατά τάς ἑωυτοῦ θυγατέρας ἐούσας τρεῖς οἷός τις ἀνήρ ἐγένετο: ἐπειδή γάρ ἐγίνοντο γάμου ὡραῖαι, ἔδωκέ σφι δωρεήν μεγαλοπρεπεστάτην ἐκείνῃσί τε ἐχαρίσατο: ἐκ γάρ πάντων τῶν ἀθηναίων τόν ἑκάστη ἐθέλοι ἄνδρα ἑωυτῇ ἐκλέξασθαι, ἔδωκε τούτῳ τῷ ἀνδρί.] καί οἱ ἀλκμεωνίδαι ὁμοίως ἤ οὐδέν ἧσσον τούτου ἦσαν μισοτύραννοι. θῶμα ὦν μοι καί οὐ προσίεμαι τήν διαβολήν, τούτους γε ἀναδέξαι ἀσπίδα, οἵτινες ἔφευγόν τε τόν πάντα χρόνον τούς τυράννους, ἐκ μηχανῆς τε τῆς τούτων ἐξέλιπον πεισιστρατίδαι τήν τυραννίδα. καί οὕτω τάς ἀθήνας οὗτοι ἦσαν οἱ ἐλευθερώσαντες πολλῷ μᾶλλον ἤ περ ἁρμόδιός τε καί ἀριστογείτων, ὡς ἐγώ κρίνω: οἱ μέν γάρ ἐξηγρίωσαν τούς ὑπολοίπους πεισιστρατιδέων ἵππαρχον ἀποκτείναντες, οὐδέ τι μᾶλλον ἔπαυσαν [τούς λοιπούς] τυραννεύοντας, ἀλκμεωνίδαι δέ ἐμφανέως ἠλευθέρωσαν, εἰ δή οὗτοί γε ἀληθέως ἦσαν οἱ τήν πυθίην ἀναπείσαντες προσημαίνειν λακεδαιμονίοισι ἐλευθεροῦν τάς ἀθήνας, ὥς μοι πρότερον δεδήλωται. ἀλλά γάρ ἴσως τι ἐπιμεμφόμενοι ἀθηναίων τῷ δήμῳ προεδίδοσαν τήν πατρίδα. οὐ μέν ὦν ἦσάν σφεων ἄλλοι δοκιμώτεροι ἔν γε ἀθηναίοισι ἄνδρες οὐδ' οἵ μᾶλλον ἐτετιμέατο: οὕτω οὐδέ λόγος αἱρέει ἀναδεχθῆναι ἔκ γε ἀν<δρῶν> τούτων ἀσπίδα ἐπί τοιούτῳ λόγῳ. ἀνεδέχθη μέν γάρ ἀσπίς, καί τοῦτο οὐκ ἔστι ἄλλως εἰπεῖν: ἐγένετο γάρ: ὅς μέντοι ἦν ὁ ἀναδέξας, οὐκ ἔχω προσωτέρω εἰπεῖν τούτων. οἱ δέ ἀλκμεωνίδαι ἦσαν μέν καί τά ἀνέκαθεν λαμπροί ἐν τῇσι ἀθήνῃσι, ἀπό δέ ἀλκμέωνος καί αὖτις μεγακλέος ἐγένοντο καί κάρτα λαμπροί. τοῦτο μέν γάρ ἀλκμέων ὁ μεγακλέος τοῖσι ἐκ σαρδίων λυδοῖσι παρά κροίσου ἀπικνεομένοισι ἐπί τό χρηστήριον τό ἐν δελφοῖσι συμπρήκτωρ τε ἐγίνετο καί συνελάμβανε προθύμως: καί μιν κροῖσος πυθόμενος τῶν λυδῶν τῶν ἐς τά χρηστήρια φοιτώντων ἑωυτόν εὖ ποιέειν μεταπέμπεται ἐς σάρδις, ἀπικόμενον δέ δωρέεται χρυσῷ τόν ἄν δύνηται τῷ ἑωυτοῦ σώματι ἐξενείκασθαι ἐσάπαξ. ὁ δέ ἀλκμέων πρός τήν δωρεήν, ἐοῦσαν τοιαύτην, τοιάδε ἐπιτηδεύσας προσέφερε: ἐνδύς κιθῶνα μέγαν καί κόλπον βαθύν καταλιπόμενος τοῦ κιθῶνος, κοθόρνους τούς εὕρισκε εὐρυτάτους ἐόντας ὑποδησάμενος, ἤιε ἐς τόν θησαυρόν ἐς τόν οἱ κατηγέοντο. ἐσπεσών δέ ἐς σωρόν ψήγματος, πρῶτα μέν παρέσαξε παρά τάς κνήμας τοῦ χρυσοῦ ὅσον ἐχώρεον οἱ κόθορνοι, μετά δέ τόν κόλπον πάντα πλησάμενος χρυσοῦ καί ἐς τάς τρίχας τῆς κεφαλῆς διαπάσας τοῦ ψήγματος καί ἄλλο λαβών ἐς τό στόμα ἐξήιε ἐκ τοῦ θησαυροῦ, ἕλκων μέν μόγις τούς κοθόρνους, παντί δέ τεῳ οἰκώς μᾶλλον ἤ ἀνθρώπῳ: τοῦ τό τε στόμα ἐβέβυστο καί πάντα ἐξώγκωτο. ἰδόντα δέ τόν κροῖσον γέλως ἐσῆλθε, καί οἱ πάντα τε ἐκεῖνα διδοῖ καί πρός ἕτερα δωρέεται οὐκ ἐλάσσω ἐκείνων. οὕτω μέν ἐπλούτησε ἡ οἰκίη αὕτη μεγάλως, καί ὁ ἀλκμέων οὗτος οὕτω τεθριπποτροφήσας ὀλυμπιάδα ἀναιρέεται. μετά δέ, γενεῇ δευτέρῃ ὕστερον, κλεισθένης αὐτήν ὁ σικυώνιος τύραννος ἐξῆρε, ὥστε πολλῷ ὀνομαστοτέρην γενέσθαι ἐν τοῖσι ἕλλησι ἤ πρότερον ἦν. κλεισθένεϊ γάρ τῷ ἀριστωνύμου τοῦ μύρωνος τοῦ ἀνδρέω γίνεται θυγάτηρ τῇ οὔνομα ἦν ἀγαρίστη: ταύτην ἠθέλησε, ἑλλήνων ἁπάντων ἐξευρών τόν ἄριστον, τούτῳ γυναῖκα προσθεῖναι. ὀλυμπίων ὦν ἐόντων καί νικῶν ἐν αὐτοῖσι τεθρίππῳ ὁ κλεισθένης κήρυγμα ἐποιήσατο, ὅστις ἑλλήνων ἑωυτόν ἀξιοῖ κλεισθένεος γαμβρόν γενέσθαι, ἥκειν ἐς ἑξηκοστήν ἡμέρην ἤ καί πρότερον ἐς σικυῶνα ὡς κυρώσοντος κλεισθένεος τόν γάμον ἐν ἐνιαυτῷ, ἀπό τῆς ἑξηκοστῆς ἡμέρης ἀρξαμένου. ἐνθαῦτα ἑλλήνων ὅσοι σφίσι τε αὐτοῖσι ἦσαν καί πάτρῃ ἐξωγκωμένοι, ἐφοίτων μνηστῆρες: τοῖσι κλεισ θένης καί δρόμον καί παλαίστρην ποιησάμενος ἐπ' αὐτῷ τούτῳ εἶχε. ἀπό μέν δή ἰταλίης ἦλθε σμινδυρίδης ὁ ἱπποκράτεος συβαρίτης, ὅς ἐπί πλεῖστον δή χλιδῆς εἷς ἀνήρ ἀπίκετο (ἡ δέ σύβαρις ἤκμαζε τοῦτον τόν χρόνον μάλιστα), καί σιρίτης δάμασος ἀμύριος τοῦ σοφοῦ λεγομένου παῖς: οὗτοι μέν ἀπό ἰταλίης ἦλθον. ἐκ δέ τοῦ κόλπου τοῦ ἰονίου ἀμφίμνηστος ἐπιστρόφου ἐπιδάμνιος: οὗτος δή ἐκ τοῦ ἰονίου κόλπου. αἰτωλός δέ ἦλθε τιτόρμου τοῦ ὑπερφύντος τε ἕλληνας ἰσχύϊ καί φυγόντος ἀνθρώπους ἐς τάς ἐσχατιάς τῆς αἰτωλίδος χώρης, τούτου τοῦ τιτόρμου ἀδελφεός μάλης. ἀπό δέ πελοποννήσου φείδωνος τοῦ ἀργείων τυράννου παῖς λεωκήδης, φείδωνος [δέ] τοῦ τά μέτρα ποιήσαντος πελοποννησίοισι καί ὑβρίσαντος μέγιστα δή ἑλλήνων ἁπάντων, ὅς ἐξαναστήσας τούς ἠλείων ἀγωνοθέτας αὐτός τόν ἐν ὀλυμπίῃ ἀγῶνα ἔθηκε, τούτου τε δή παῖς, καί ἀμίαντος λυκούργου ἀρκάς ἐκ τραπεζοῦντος, καί ἀζήν ἐκ παίου πόλιος λαφάνης εὐφορίωνος τοῦ δεξαμένου τε, ὡς λόγος ἐν ἀρκαδίῃ λέγεται, τούς διοσκούρους οἰκίοισι καί ἀπό τούτου ξεινοδοκέοντος πάντας ἀνθρώπους, καί ἠλεῖος ὀνόμαστος ἀγαίου: οὗτοι μέν δή ἐξ αὐτῆς πελοποννήσου ἦλθον. ἐκ δέ ἀθηνέων ἀπίκοντο μεγακλέης τε ὁ ἀλκμέωνος τούτου τοῦ παρά κροῖσον ἀπικομένου, καί ἄλλος ἱπποκλείδης τεισάνδρου, πλούτῳ καί εἴδεϊ προφέρων ἀθηναίων. ἀπό δέ ἐρετρίης ἀνθεούσης τοῦτον τόν χρόνον λυσανίης: οὗτος δή ἀπ' εὐβοίης μοῦνος. ἐκ δέ θεσσαλίης ἦλθε τῶν σκοπαδέων διακτορίδης κραννώνιος. ἐκ δέ μολοσσῶν ἄλκων. τοσοῦτοι μέν ἐγένοντο οἱ μνηστῆρες. ἀπικομένων δέ τούτων ἐς τήν προειρημένην ἡμέρην, ὁ κλεισθένης πρῶτα μέν τάς πάτρας τε αὐτῶν ἀνεπύθετο καί γένος ἑκάστου, μετά δέ κατέχων ἐνιαυτόν διεπειρᾶτο αὐτῶν τῆς τε ἀνδραγαθίης καί τῆς ὀργῆς καί παιδεύσιός τε καί τρόπου, καί ἑνί ἑκάστῳ ἰών ἐς συνουσίην καί συνάπασι: καί ἐς γυμνάσιά τε ἐξαγινέων ὅσοι ἦσαν αὐτῶν νεώτεροι, καί, τό μέγιστον, ἐν τῇ συνεστοῖ διεπειρᾶτο: ὅσον γάρ κατεῖχε χρόνον αὐτούς, τοῦτον πάντα ἐποίεε καί ἅμα ἐξείνιζε μεγαλοπρεπέως. καί δή κου μάλιστα τῶν μνηστήρων ἠρέσκοντό <οἱ> οἱ ἀπ' ἀθηνέων ἀπιγμένοι, καί τούτων μᾶλλον ἱπποκλείδης ὁ τεισάνδρου καί κατ' ἀνδραγαθίην ἐκρίνετο καί ὅτι τό ἀνέκαθεν τοῖσι ἐν κορίνθῳ κυψελίδῃσι ἦν προσήκων. ὡς δέ ἡ κυρίη ἐγένετο τῶν ἡμερέων τῆς τε κατακλίσιος τοῦ γάμου καί ἐκφάσιος αὐτοῦ κλεισθένεος τόν κρίνοι ἐκ πάντων, θύσας βοῦς ἑκατόν ὁ κλεισθένης εὐώχεε αὐτούς τε τούς μνηστῆρας καί σικυωνίους πάντας. ὡς δέ ἀπό δείπνου ἐγένοντο, οἱ μνηστῆρες ἔριν εἶχον ἀμφί τε μουσικῇ καί τῷ λεγομένῳ ἐς τό μέσον. προϊούσης δέ τῆς πόσιος κατέχων πολλόν τούς ἄλλους ὁ ἱπποκλείδης ἐκέλευσέ οἱ τόν αὐλητήν αὐλῆσαι ἐμμελείην: πειθομένου δέ τοῦ αὐλητέω ὀρχήσατο. καί κως ἑωυτῷ μέν ἀρεστῶς ὀρχέετο, ὁ κλεισθένης δέ ὁρέων ὅλον τό πρῆγμα ὑπώπτευε. μετά δέ ἐπισχών ὁ ἱπποκλείδης χρόνον ἐκέλευσέ τινα τράπεζαν ἐσενεῖκαι: ἐσελθούσης δέ τῆς τραπέζης πρῶτα μέν ἐπ' αὐτῆς ὀρχήσατο λακωνικά σχημάτια, μετά δέ ἄλλα ἀττικά, τό τρίτον δέ τήν κεφαλήν ἐρείσας ἐπί τήν τράπεζαν τοῖσι σκέλεσι ἐχειρονόμησε. κλεισθένης δέ τά μέν πρῶτα καί τά δεύτερα ὀρχεομένου ἀποστυγέων γαμβρόν ἄν οἱ ἔτι γενέσθαι ἱπποκλείδην διά τήν τε ὄρχησιν καί τήν ἀναιδείην κατεῖχε ἑωυτόν, οὐ βουλόμενος ἐκραγῆναι ἐς αὐτόν: ὡς δέ εἶδε τοῖσι σκέλεσι χειρονομήσαντα, οὐκέτι κατέχειν δυνάμενος εἶπε: »ὦ παῖ τεισάνδρου, ἀπορχήσαό γε μέν τόν γάμον.« ὁ δέ ἱπποκλείδης ὑπολαβών εἶπε: »οὐ φροντίς ἱπποκλείδῃ.« ἀπό τούτου μέν τοῦτο ὀνομάζεται: κλεισθένης δέ σιγήν ποιησάμενος ἔλεξε ἐς μέσον τάδε: »ἄνδρες παιδός τῆς ἐμῆς μνηστῆρες, ἐγώ καί πάντας ὑμέας ἐπαινέω καί πᾶσι ὑμῖν, εἰ οἷόν τε εἴη, χαριζοίμην ἄν, μήτ' ἕνα ὑμέων ἐξαίρετον ἀποκρίνων μήτε τούς λοιπούς ἀποδοκιμάζων. ἀλλ', οὐ γάρ οἷά τέ ἐστι μιῆς περί παρθένου βουλεύοντα πᾶσι κατά νόον ποιέειν, τοῖσι μέν ὑμέων ἀπελαυνομένοισι τοῦδε τοῦ γάμου τάλαντον ἀργυρίου ἑκάστῳ δωρεήν δίδωμι τῆς ἀξιώσιος εἵνεκα τῆς ἐξ ἐμέο γῆμαι καί τῆς ἐξ οἴκου ἀποδημίης. τῷ δέ ἀλκμέωνος μεγακλέϊ ἐγγυῶ παῖδα τήν ἐμήν ἀγαρίστην νόμοισι τοῖσι ἀθηναίων.« φαμένου δέ ἐγγυᾶσθαι μεγακλέος ἐκεκύρωτο ὁ γάμος κλεισθένεϊ. ἀμφί μέν κρίσι τῶν μνηστήρων τοσαῦτα ἐγένετο, καί οὕτω ἀλκμεωνίδαι ἐβώσθησαν ἀνά τήν ἑλλάδα. τούτων δέ συνοικησάντων γίνεται κλεισθένης τε ὁ τάς φυλάς καί τήν δημοκρατίην ἀθηναίοισι καταστήσας, ἔχων τό οὔνομα ἀπό τοῦ μητροπάτορος τοῦ σικυωνίου: οὗτός τε δή γίνεται μεγακλέϊ καί ἱπποκράτης. ἐκ δέ ἱπποκράτεος μεγακλέης τε ἄλλος καί ἀγαρίστη ἄλλη, ἀπό τῆς κλεισθένεος ἀγαρίστης ἔχουσα τό οὔνομα, ἥ συνοικήσασά τε ξανθίππῳ τῷ ἀρίφρονος καί ἔγκυος ἐοῦσα εἶδε ὄψιν ἐν τῷ ὕπνῳ, ἐδόκεε δέ λέοντα τεκεῖν: καί μετ' ὀλίγας ἡμέρας τίκτει περικλέα ξανθίππῳ. μετά δέ τό ἐν μαραθῶνι τρῶμα γενόμενον μιλτιάδης, καί πρότερον εὐδοκιμέων παρά ἀθηναίοισι, τότε μᾶλλον αὔξετο. αἰτήσας δέ νέας ἑβδομήκοντα καί στρατιήν τε καί χρήματα ἀθηναίους, οὐ φράσας σφι ἐπ' ἥν ἐπιστρατεύσεται χώρην, ἀλλά φάς αὐτούς καταπλουτιεῖν ἤν οἱ ἕπωνται: ἐπί γάρ χώρην τοιαύτην δή τινα ἄξειν ὅθεν χρυσόν εὐπετέως ἄφθονον οἴσονται: λέγων τοιαῦτα αἴτεε τάς νέας. ἀθηναῖοι δέ τούτοισι ἐπαρθέντες παρέδοσαν. παραλαβών δέ ὁ μιλτιάδης τήν στρατιήν ἔπλεε ἐπί πάρον, πρόφασιν ἔχων ὡς οἱ πάριοι ὑπῆρξαν πρότεροι στρατευόμενοι τριήρεϊ ἐς μαραθῶνα ἅμα τῷ πέρσῃ. τοῦτο μέν δή πρόσχημα λόγου ἦν, ἀτάρ τινα καί ἔγκοτον εἶχε τοῖσι παρίοισι διά λυσαγόρην τόν τεισίεω, ἐόντα γένος πάριον, διαβαλόντα μιν πρός ὑδάρνεα τόν πέρσην. ἀπικόμενος δέ ἐς τήν ἔπλεε ὁ μιλτιάδης τῇ στρατιῇ ἐπολιόρκεε παρίους κατειλημένους ἐντός τείχεος, καί ἐσπέμπων κήρυκα αἴτεε ἑκατόν τάλαντα, φάς, ἤν μή οἱ δῶσι, οὐκ ἀπαναστήσειν τήν στρατιήν πρίν ἤ ἐξέλῃ σφέας. οἱ δέ πάριοι ὅκως μέν τι δώσουσι μιλτιάδῃ ἀργύριον οὐδέ διενοεῦντο, οἱ δέ ὅκως διαφυλάξουσι τήν πόλιν τοῦτο ἐμηχανῶντο, ἄλλα τε ἐπιφραζόμενοι καί τῇ μάλιστα ἔσκε ἑκάστοτε ἐπίμαχον τοῦ τείχεος, τοῦτο ἅμα νυκτί ἐξῄρετο διπλήσιον τοῦ ἀρχαίου. ἐς μέν δή τοσοῦτο τοῦ λόγου οἱ πάντες ἕλληνες λέγουσι, τό ἐνθεῦτεν δέ αὐτοί πάριοι γενέσθαι ὧδε λέγουσι: μιλτιάδῃ ἀπορέοντι ἐλθεῖν ἐς λόγους αἰχμάλωτον γυναῖκα, ἐοῦσαν μέν παρίην γένος, οὔνομα δέ οἱ εἶναι τιμοῦν, εἶναι δέ ὑποζάκορον τῶν χθονίων θεῶν. ταύτην ἐλθοῦσαν ἐς ὄψιν μιλτιάδεω συμβουλεῦσαι, εἰ περί πολλοῦ ποιέεται πάρον ἑλεῖν, τά ἄν αὐτή ὑποθῆται ταῦτα ποιέειν. μετά δέ τήν μέν ὑποθέσθαι, τόν δέ διερχόμενον ... ἐπί τόν κολωνόν τόν πρό τῆς πόλιος ἐόντα <τό> ἕρκος θεσμοφόρου δήμητρος ὑπερθορεῖν, οὐ δυνάμενον τάς θύρας ἀνοῖξαι, ὑπερθορόντα δέ ἰέναι ἐπί τό μέγαρον ὅ τι δή ποιήσοντα ἐντός, εἴτε κινήσοντά τι τῶν ἀκινήτων εἴτε ὅ τι δή κοτε πρήξοντα: πρός τῇσι θύρῃσί τε γενέσθαι καί πρόκατε φρίκης αὐτόν ὑπελθούσης ὀπίσω τήν αὐτήν ὁδόν ἵεσθαι, καταθρῴσκοντα δέ τήν αἱμασιήν τόν μηρόν σπασθῆναι: οἱ δέ αὐτόν τό γόνυ προσπταῖσαι λέγουσι. μιλτιάδης μέν νυν φλαύρως ἔχων ἀπέπλεε ὀπίσω, οὔτε χρήματα ἀθηναίοισι ἄγων οὔτε πάρον προσκτησάμενος, ἀλλά πολιορκήσας τε ἕξ καί εἴκοσι ἡμέρας καί δηιώσας τήν νῆσον. πάριοι δέ πυθόμενοι ὡς ἡ ὑποζάκορος τῶν θεῶν τιμώ μιλτιάδῃ κατηγήσατο, βουλόμενοί μιν ἀντί τούτων τιμωρήσασθαι θεοπρόπους ἐς δελφούς πέμπουσι, ὥς σφεας ἡσυχίη τῆς πολιορκίης ἔσχε: ἔπεμπον δέ ἐπειρησομένους εἰ καταχρήσωνται τήν ὑποζάκορον τῶν θεῶν ὡς ἐξηγησαμένην τοῖσι ἐχθροῖσι τῆς πατρίδος ἅλωσιν καί τά ἐς ἔρσενα γόνον ἄρρητα ἱρά ἐκφήνασαν μιλτιάδῃ. ἡ δέ πυθίη οὐκ ἔα, φᾶσα οὐ τιμοῦν εἶναι τήν αἰτίην τούτων, ἀλλά (δεῖν γάρ μιλτιάδην τελευτᾶν μή εὖ), φανῆναί οἱ τῶν κακῶν κατηγεμόνα. παρίοισι μέν δή ταῦτα ἡ πυθίη ἔχρησε. ἀθηναῖοι δέ μιλτιάδην ἐκ πάρου ἀπονοστήσαντα εἶχον ἐν στόμασι, οἵ τε ἄλλοι καί μάλιστα ξάνθιππος ὁ ἀρίφρονος, ὅς θανάτου ὑπαγαγών ὑπό τόν δῆμον μιλτιάδην ἐδίωκε τῆς ἀθηναίων ἀπάτης εἵνεκεν. μιλτιάδης δέ αὐτός μέν παρεών οὐκ ἀπελογέετο (ἦν γάρ ἀδύνατος ὥστε σηπομένου τοῦ μηροῦ), προκειμένου δέ αὐτοῦ ἐν κλίνῃ ὑπεραπελογέοντο οἱ φίλοι, τῆς μάχης τε τῆς ἐν μαραθῶνι γενομένης πολλά ἐπιμεμνημένοι καί τήν λήμνου αἵρεσιν, ὡς ἑλών λῆμνόν τε καί τεισάμενος τούς πελασγούς παρέδωκε ἀθηναίοισι. προσγενομένου δέ τοῦ δήμου αὐτῷ κατά τήν ἀπόλυσιν τοῦ θανάτου, ζημιώσαντος δέ κατά τήν ἀδικίην πεντήκοντα ταλάντοισι, μιλτιάδης μέν μετά ταῦτα σφακελίσαντός τε τοῦ μηροῦ καί σαπέντος τελευτᾷ, τά δέ πεντήκοντα τάλαντα ἐξέτεισε ὁ παῖς αὐτοῦ κίμων. λῆμνον δέ μιλτιάδης ὁ κίμωνος ὧδε ἔσχε. πελασγοί ἐπείτε ἐκ τῆς ἀττικῆς ὑπό ἀθηναίων ἐξεβλήθησαν, εἴτε ὦν δή δικαίως εἴτε ἀδίκως: τοῦτο γάρ οὐκ ἔχω φράσαι, πλήν τά λεγόμενα, ὅτι ἑκαταῖος μέν ὁ ἡγησάνδρου ἔφησε ἐν τοῖσι λόγοισι λέγων ἀδίκως. ἐπείτε γάρ ἰδεῖν τούς ἀθηναίους τήν χώρην, τήν σφι αὐτοί ὑπό τόν ὑμησσόν ἐοῦσαν ἔδοσαν οἰκῆσαι μισθόν τοῦ τείχεος τοῦ περί τήν ἀκρόπολίν κοτε ἐληλαμένου, ταύτην ὡς ἰδεῖν τούς ἀθηναίους ἐξεργασμένην εὖ, τήν πρότερον εἶναι κακήν τε καί τοῦ μηδενός ἀξίην, λαβεῖν φθόνον τε καί ἵμερον τῆς γῆς, καί οὕτω ἐξελαύνειν αὐτούς οὐδεμίαν ἄλλην πρόφασιν προϊσχομένους τούς ἀθηναίους. ὡς δέ αὐτοί ἀθηναῖοι λέγουσι, δικαίως ἐξελάσαι: κατοικημένους γάρ τούς πελασγούς ὑπό τῷ ὑμησσῷ ἐνθεῦτεν ὁρμωμένους ἀδικέειν τάδε. φοιτᾶν γάρ αἰεί τάς σφετέρας θυγατέρας [τε καί τούς παῖδας] ἐπ' ὕδωρ ἐπί τήν ἐννεάκρουνον: οὐ γάρ εἶναι τοῦτον τόν χρόνον σφίσι κω οὐδέ τοῖσι ἄλλοισι ἕλλησι οἰκέτας: ὅκως δέ ἔλθοιεν αὗται, τούς πελασγούς ὑπό ὕβριός τε καί ὀλιγωρίης βιᾶσθαι σφέας. καί ταῦτα μέντοι σφι οὐκ ἀποχρᾶν ποιέειν, ἀλλά τέλος καί ἐπιβουλεύοντας ἐπιχειρήσειν φανῆναι ἐπ' αὐτοφώρῳ. ἑωυτούς δέ γενέσθαι τοσούτῳ ἐκείνων ἄνδρας ἀμείνονας, ὅσῳ παρεόν αὐτοῖσι ἀποκτεῖναι τούς πελασγούς, ἐπεί σφεας ἔλαβον ἐπιβουλεύοντας, οὐκ ἐθελῆσαι, ἀλλά σφι προειπεῖν ἐκ τῆς γῆς ἐξιέναι. τούς δέ οὕτω δή ἐκχωρήσαντας ἄλλα τε σχεῖν χωρία καί δή καί λῆμνον. ἐκεῖνα μέν δή ἑκαταῖος ἔλεξε, ταῦτα δέ ἀθηναῖοι λέγουσι. οἱ δέ πελασγοί οὗτοι λῆμνον τότε νεμόμενοι, [καί] βουλόμενοι τούς ἀθηναίους τιμωρήσασθαι εὖ τε ἐξεπιστάμενοι τάς ἀθηναίων ὁρτάς, πεντηκοντέρους κτησάμενοι ἐλόχησαν ἀρτέμιδι ἐν βραυρῶνι ἀγούσας ὁρτήν τάς τῶν ἀθηναίων γυναῖκας, ἐνθεῦτεν δέ ἁρπάσαντες τουτέων πολλάς οἵχοντο ἀποπλέοντες καί σφεας ἐς λῆμνον ἀγαγόντες παλλακάς εἶχον. ὡς δέ τέκνων αὗται αἱ γυναῖκες ὑπεπλήσθησαν, γλῶσσάν τε τήν ἀττικήν καί τρόπους τούς ἀθηναίων ἐδίδασκον τούς παῖδας. οἱ δέ οὔτε συμμίσγεσθαι τοῖσι ἐκ τῶν πελασγίδων γυναικῶν παισί ἤθελον, εἴ τε τύπτοιτό τις αὐτῶν ὑπ' ἐκείνων τινός, ἐβοήθεόν τε πάντες καί ἐτιμώρεον ἀλλήλοισι: καί δή καί ἄρχειν τε τῶν παίδων οἱ παῖδες ἐδικαίουν καί πολλῷ ἐπεκράτεον. μαθόντες δέ ταῦτα οἱ πελασγοί ἑωυτοῖσι λόγους ἐδίδοσαν: καί σφι βουλευομένοισι δεινόν τι ἐσέδυνε, εἰ δή διαγινώσκοιεν σφίσι τε βοηθέειν οἱ παῖδες πρός τῶν κουριδιέων γυναικῶν τούς παῖδας καί τούτων αὐτίκα ἄρχειν πειρῴατο, τί δή ἀνδρωθέντες δῆθεν ποιήσουσι. ἐνθαῦτα ἔδοξέ σφι κτείνειν τούς παῖδας τούς ἐκ τῶν ἀττικέων γυναικῶν. ποιεῦσι δή ταῦτα, προσαπολλύουσι δέ σφεων καί τάς μητέρας. ἀπό τούτου δέ τοῦ ἔργου καί τοῦ προτέρου τούτων, τό ἐργάσαντο αἱ γυναῖκες τούς ἅμα θόαντι ἄνδρας σφετέρους ἀποκτείνασαι, νενόμισται ἀνά τήν ἑλλάδα τά σχέτλια ἔργα πάντα λήμνια καλέεσθαι. ἀποκτείνασι δέ τοῖσι πελασγοῖσι τούς σφετέρους παῖδάς τε καί γυναῖκας οὔτε γῆ καρπόν ἔφερε οὔτε γυναῖκές τε καί ποῖμναι ὁμοίως ἔτικτον καί πρό τοῦ. πιεζόμενοι δέ λιμῷ καί ἀπαιδίῃ ἐς δελφούς ἔπεμπον λύσιν τινά αἰτησόμενοι τῶν παρεόντων κακῶν: ἡ δέ πυθίη σφέας ἐκέλευε ἀθηναίοισι δίκας διδόναι ταύτας τάς ἄν αὐτοί ἀθηναῖοι δικάσωσι. ἦλθόν τε δή ἐς τάς ἀθήνας οἱ πελασγοί καί δίκας ἐπαγγέλλοντο βουλόμενοι διδόναι παντός τοῦ ἀδικήματος. ἀθηναῖοι δέ ἐν τῷ πρυτανηίῳ κλίνην στρώσαντες ὡς εἶχον κάλλιστα καί τράπεζαν ἐπιπλέην ἀγαθῶν πάντων παραθέντες ἐκέλευον τούς πελασγούς τήν χώρην σφίσι παραδιδόναι οὕτω ἔχουσαν. οἱ δέ πελασγοί ὑπολαβόντες εἶπαν: »ἐπεάν βορέῃ ἀνέμῳ αὐτημερόν ἐξανύσῃ νηῦς ἐκ τῆς ὑμετέρης ἐς τήν ἡμετέρην, τότε παραδώσομεν«, ἐπιστάμενοι τοῦτο εἶναι ἀδύνατον γενέσθαι: ἡ γάρ ἀττική πρός νότον κεῖται πολλόν τῆς λήμνου. τότε μέν τοσαῦτα. ἔτεσι δέ κάρτα πολλοῖσι ὕστερον τούτων, ὡς ἡ χερσόνησος ἡ ἐπ' ἑλλησόντῳ ἐγένετο ὑπό ἀθηναίοισι, μιλτιάδης ὁ κίμωνος ἐτησιέων ἀνέμων κατεστηκότων νηί κατανύσας ἐξ ἐλαιοῦντος τοῦ ἐν χερσονήσῳ ἐς λῆμνον προηγόρευε ἐξιέναι ἐκ τῆς νήσου τοῖσι πελασγοῖσι, ἀναμιμνήσκων σφέας τό χρηστήριον, τό οὐδαμά ἤλπισαν σφίσι οἱ πελασγοί ἐπιτελέεσθαι. ἡφαιστιέες μέν νυν ἐπείθοντο: μυριναῖοι δέ οὐ συγγινωσκόμενοι εἶναι τήν χερσόνησον ἀττικήν ἐπολιορκέοντο, ἐς ὅ καί οὗτοι παρέστησαν. οὕτω δή τήν λῆμνον ἔσχον ἀθηναῖοί τε καί μιλτιάδης. {πολυμνια} ἐπεί δέ ἡ ἀγγελίη ἀπίκετο περί τῆς μάχης τῆς ἐν μαραθῶνι γενομένης παρά βασιλέα δαρεῖον τόν ὑστάσπεος καί πρίν μεγάλως κεχαραγμένον τοῖσι ἀθηναίοισι διά τήν ἐς σάρδις ἐσβολήν, καί δή καί τότε πολλῷ τε δεινότερα ἐποίεε καί μᾶλλον ὥρμητο στρατεύεσθαι ἐπί τήν ἑλλάδα. καί αὐτίκα μέν ἐπηγγέλλετο πέμπων ἀγγέλους κατά πόλις ἑτοιμάζειν στρατιήν, πολλῷ πλέω ἐπιτάσσων ἑκάστοισι ἤ πρότερον παρεῖχον, καί νέας τε καί ἵππους καί σῖτον καί πλοῖα. τούτων δέ περιαγγελλομένων ἡ ἀσίη ἐδονέετο ἐπί τρία ἔτεα, καταλεγομένων τε τῶν ἀρίστων ὡς ἐπί τήν ἑλλάδα στρατευσομένων καί παρασκευαζομένων. τετάρτῳ δέ ἔτεϊ αἰγύπτιοι ὑπό καμβύσεω δουλωθέντες ἀπέστησαν ἀπό περσέων: ἐνθαῦτα δή καί μᾶλλον ὥρμητο καί ἐπ' ἀμφοτέρους στρατεύεσθαι. στελλομένου δέ δαρείου ἐπ' αἴγυπτον καί ἀθήνας, τῶν παίδων αὐτοῦ στάσις ἐγένετο μεγάλη περί τῆς ἡγεμονίης, ὡς δεῖ μιν ἀποδέξαντα βασιλέα κατά τόν περσέων νόμον οὕτω στρατεύεσθαι. ἦσαν γάρ δαρείῳ καί πρότερον ἤ βασιλεῦσαι γεγονότες τρεῖς παῖδες ἐκ τῆς προτέρης γυναικός, γωβρύεω θυγατρός, καί βασιλεύσαντι ἐξ ἀτόσσης τῆς κύρου ἕτεροι τέσσερες: τῶν μέν δή προτέρων ἐπρέσβευε ἀρτοβαζάνης, τῶν δέ ἐπιγενομένων ξέρξης. ἐόντες δέ μητρός οὐ τῆς αὐτῆς ἐστασίαζον, ὁ μέν [γάρ] ἀρτοβαζάνης κατ' ὅ τι πρεσβύτατός τε εἴη παντός τοῦ γόνου καί ὅτι νομιζόμενον εἴη πρός πάντων ἀνθρώπων τόν πρεσβύτατον τήν ἀρχήν ἔχειν, ξέρξης δέ ὡς ἀτόσσης τε παῖς εἴη τῆς κύρου θυγατρός καί ὅτι κῦρος εἴη ὁ κτησάμενος τοῖσι πέρσῃσι τήν ἐλευθερίην. δαρείου δέ οὐκ ἀποδεικνυμένου κω γνώμην ἐτύγχανε κατά τὠυτό τούτοισι καί δημάρητος ὁ ἀρίστωνος ἀναβεβηκώς ἐς σοῦσα, ἐστερημένος τε τῆς ἐν σπάρτῃ βασιληίης καί φυγήν ἐπιβαλών ἑωυτῷ ἐκ λακεδαίμονος. οὗτος ὡνήρ πυθόμενος τῶν δαρείου παίδων τήν διαφορήν, ἐλθών, ὡς ἡ φάτις μιν ἔχει, ξέρξῃ συνεβούλευε λέγειν πρός τοῖσι ἔλεγε ἔπεσι ὡς αὐτός μέν γένοιτο δαρείῳ ἤδη βασιλεύοντι καί ἔχοντι τό περσέων κράτος, ἀρτοβαζάνης δέ ἔτι ἰδιώτῃ ἐόντι δαρείῳ: οὐκ ὦν οὔτε οἰκός εἴη οὔτε δίκαιον ἄλλον τινά τό γέρας ἔχειν πρό ἑωυτοῦ, ἐπεί γε καί ἐν σπάρτῃ, ἔφη ὁ δημάρητος ὑποτιθέμενος, οὕτω νομίζεσθαι, ἤν οἱ μέν προγεγονότες ἔωσι πρίν ἤ τόν πατέρα σφέων βασιλεῦσαι, ὁ δέ βασιλεύοντι ὀψίγονος ἐπιγένηται, τοῦ ἐπιγενομένου τήν ἔκδεξιν τῆς βασιληίης γίνεσθαι. χρησαμένου δέ ξέρξεω τῇ δημαρήτου ὑποθήκῃ, γνούς ὁ δαρεῖος ὡς λέγοι δίκαια βασιλέα μιν ἀπέδεξε. δοκέειν δέ μοι, καί ἄνευ ταύτης τῆς ὑποθήκης βασιλεῦσαι ἄν ξέρξης: ἡ γάρ ἄτοσσα εἶχε τό πᾶν κράτος. ἀποδέξας δέ βασιλέα πέρσῃσι ξέρξην δαρεῖος ὁρμᾶτο στρατεύεσθαι: ἀλλά γάρ μετά ταῦτά τε καί αἰγύπτου ἀπόστασιν τῷ ὑστέρῳ ἔτεϊ παρασκευαζόμενον συνήνεικε αὐτόν δαρεῖον, βασιλεύσαντα τά πάντα ἕξ τε καί τριήκοντα ἔτεα, ἀποθανεῖν, οὐδέ οἱ ἐξεγένετο οὔτε τούς ἀπεστεῶτας αἰγυπτίους οὔτε ἀθηναίους τιμωρήσασθαι. ἀποθανόντος δέ δαρείου ἡ βασιληίη ἀνεχώρησε ἐς τόν παῖδα τόν ἐκείνου ξέρξην. ὁ τοίνυν ξέρξης ἐπί μέν τήν ἑλλάδα οὐδαμῶς πρόθυμος ἦν κατ' ἀρχάς στρατεύεσθαι, ἐπί δέ αἴγυπτον ἐποιέετο στρατιῆς ἄγερσιν. παρεών δέ καί δυνάμενος παρ' αὐτῷ μέγιστον περσέων μαρδόνιος ὁ γωβρύεω, ὅς ἦν ξέρξῃ μέν ἀνεψιός, δαρείου δέ ἀδελφεῆς παῖς, τοιούτου λόγου εἴχετο, λέγων: »δέσποτα, οὐκ οἰκός ἐστι ἀθηναίους ἐργασαμένους πολλά δή κακά πέρσας μή οὐ δοῦναι δίκην τῶν ἐποίησαν. ἀλλ' εἰ τό μέν νῦν ταῦτα πρήσσοις τά περ ἐν χερσί ἔχεις: ἡμερώσας δέ αἴγυπτον τήν ἐξυβρίσασαν στρατηλάτεε ἐπί τάς ἀθήνας, ἵνα λόγος τέ σε ἔχῃ πρός ἀνθρώπων ἀγαθός καί τις ὕστερον φυλάσσηται ἐπί γῆν τήν σήν στρατεύεσθαι.« οὗτος μέν οἱ ὁ λόγος ἦν τιμωρός, τούτου δέ τοῦ λόγου παρενθήκην ποιεέσκετο τήνδε, ὡς ἡ εὐρώπη περικαλλής εἴη χώρη καί δένδρεα παντοῖα φέρουσα ἥμερα ἀρετήν τε ἄκρη, βασιλέϊ τε μούνῳ θνητῶν ἀξίη ἐκτῆσθαι. ταῦτα [δέ] ἔλεγε οἷα νεωτέρων ἔργων ἐπιθυμητής ἐών καί θέλων αὐτός τῆς ἑλλάδος ὕπαρχος εἶναι. χρόνῳ δέ κατεργάσατό τε καί ἀνέπεισε ξέρξην ὥστε ποιέειν ταῦτα: συνέλαβε γάρ καί ἄλλα οἱ σύμμαχα γενόμενα ἐς τό πείθεσθαι ξέρξην: τοῦτο μέν ἀπό τῆς θεσσαλίης παρά τῶν ἀλευαδέων ἀπιγμένοι ἄγγελοι ἐπεκαλέοντο βασιλέα πᾶσαν προθυμίην παρεχόμενοι ἐπί τήν ἑλλάδα (οἱ δέ ἀλευάδαι οὗτοι ἦσαν θεσσαλίης βασιλέες), τοῦτο δέ πεισιστρατιδέων οἱ ἀναβεβηκότες ἐς σοῦσα, τῶν τε αὐτῶν λόγων ἐχόμενοι τῶν καί οἱ ἀλευάδαι, καί δή τι πρός τούτοισι ἔτι πλέον προσωρέγοντό οἱ. ἔχοντες ὀνομάκριτον, ἄνδρα ἀθηναῖον χρησμολόγον τε καί διαθέτην χρησμῶν τῶν μουσαίου, ἀνεβεβήκεσαν, τήν ἔχθρην προκαταλυσάμενοι. ἐξηλάσθη γάρ ὑπό ἱππάρχου τοῦ πεισιστράτου ὁ ὀνομάκριτος ἐξ ἀθηνέων, ἐπ' αὐτοφώρῳ ἁλούς ὑπό λάσου τοῦ ἑρμιονέος ἐμποιέων ἐς τά μουσαίου χρησμόν ὡς αἱ ἐπί λήμνῳ ἐπικείμεναι νῆσοι ἀφανιοίατο κατά τῆς θαλάσσης: διό ἐξήλασέ μιν ὁ ἵππαρχος, πρότερον χρεώμενος τά μάλιστα. τότε δέ συναναβάς, ὅκως ἀπίκοιτο ἐς ὄψιν τήν βασιλέος, λεγόντων τῶν πεισιστρατιδέων περί αὐτοῦ σεμνούς λόγους, κατέλεγε τῶν χρησμῶν: εἰ μέν τι ἐνέοι σφάλμα φέρον τῷ βαρβάρῳ, τῶν μέν ἔλεγε οὐδέν, ὁ δέ τά εὐτυχέστατα ἐκλεγόμενος ἔλεγε, τόν τε ἑλλήσποντον ὡς ζευχθῆναι χρεόν εἴη ὑπ' ἀνδρός πέρσεω, τήν τε ἔλασιν ἐξηγεόμενος. οὗτός τε δή χρησμῳδέων προσεφέρετο, καί οἵ τε πεισιστρατίδαι καί οἱ ἀλευάδαι γνώμας ἀποδεικνύμενοι. ὡς δέ ἀνεγνώσθη ξέρξης στρατεύεσθαι ἐπί τήν ἑλλάδα, ἐνθαῦτα δευτέρῳ μέν ἔτεϊ μετά τόν θάνατον τόν δαρείου πρῶτα στρατηίην ποιέεται ἐπί τούς ἀπεστεῶτας. τούτους μέν νυν καταστρεψάμενος καί αἴγυπτον πᾶσαν πολλόν δουλοτέρην ποιήσας ἤ ἐπί δαρείου ἦν, ἐπιτρέπει ἀχαιμένεϊ, ἀδελφεῷ μέν ἑωυτοῦ, δαρείου δέ παιδί. ἀχαιμένεα μέν νυν ἐπιτροπεύοντα αἰγύπτου χρόνῳ μετέπειτα ἐφόνευσε ἰνάρως ὁ ψαμμητίχου ἀνήρ λίβυς. ξέρξης δέ μετά αἰγύπτου ἅλωσιν ὡς ἔμελλε ἐς χεῖρας ἄξεσθαι τό στράτευμα τό ἐπί τάς ἀθήνας, σύλλογον ἐπίκλητον περσέων τῶν ἀρίστων ἐποιέετο, ἵνα γνώμας τε πύθηταί σφεων καί αὐτός ἐν πᾶσι εἴπῃ τά θέλει. ὡς δέ συνελέχθησαν, ἔλεγε ξέρξης τάδε: ἄνδρες πέρσαι, οὔτ' αὐτός κατηγήσομαι νόμον τόνδε ἐν ὑμῖν τιθείς, παραδεξάμενός τε αὐτῷ χρήσομαι: ὡς γάρ ἐγώ πυνθάνομαι τῶν πρεσβυτέρων, οὐδαμά κω ἠτρεμίσαμεν ἐπείτε παρελάβομεν τήν ἡγεμονίην τήνδε παρά μήδων, κύρου κατελόντος ἀστυάγεα: ἀλλά θεός τε οὕτω ἄγει καί αὐτοῖσι ἡμῖν πολλά ἐπέπουσι συμφέρεται ἐπί τό ἄμεινον. τά μέν νυν κῦρός τε καί καμβύσης πατήρ τε ὁ ἐμός δαρεῖος κατεργάσαντο καί προσεκτήσαντο ἔθνεα, ἐπισταμένοισι εὖ οὐκ ἄν τις λέγοι. ἐγώ δέ ἐπείτε παρέλαβον τόν θρόνον τοῦτον, ἐφρόντιζον ὅκως μή λείψομαι τῶν πρότερον γενομένων ἐν τιμῇ τῇδε μηδέ ἐλάσσω προσκτήσομαι δύναμιν πέρσῃσι. φροντίζων δέ εὑρίσκω ἅμα μέν κῦδος ἡμῖν προσγινόμενον χώρην τε τῆς νῦν ἐκτήμεθα οὐκ ἐλάσσω οὐδέ φλαυροτέρην παμφορωτέρην δέ, ἅμα δέ τιμωρίην τε καί τίσιν γινομένην. διό ὑμέας νῦν ἐγώ συνέλεξα, ἵνα τό νοέω πρήσσειν ὑπερθέωμαι ὑμῖν: μέλλω ζεύξας τόν ἑλλήσποντον ἐλᾶν στρατόν διά τῆς εὐρώπης ἐπί τήν ἑλλάδα, ἵνα ἀθηναίους τιμωρήσωμαι ὅσα δή πεποιήκασι πέρσας τε καί πατέρα τόν ἐμόν. ὡρᾶτε μέν νυν καί [πατέρα τόν ἐμόν] δαρεῖον ἰθύοντα στρατεύεσθαι ἐπί τούς ἄνδρας τούτους: ἀλλ' ὁ μέν τετελεύτηκε καί οὐκ ἐξεγένετό οἱ τιμωρήσασθαι. ἐγώ δέ ὑπέρ τε ἐκείνου καί τῶν ἄλλων περσέων οὐ πρότερον παύσομαι πρίν ἤ ἕλω τε καί πυρώσω τάς ἀθήνας, οἵ γε ἐμέ καί πατέρα τόν ἐμόν ὑπῆρξαν ἄδικα ποιεῦντες. πρῶτα μέν ἐς σάρδις ἐλθόντες ἅμα ἀρισταγόρῃ τῷ μιλησίῳ, δούλῳ δέ ἡμετέρῳ, ἀπικόμενοι ἐνέπρησαν τά τε ἄλσεα καί τά ἱρά, δεύτερα δέ ἡμέας οἷα ἔρξαν ἐς τήν σφετέρην ἀποβάντας, ὅτε δᾶτίς τε καί ἀρταφρένης ἐστρατήγεον, [τά] ἐπίστασθέ κου πάντες. τούτων μέν δή εἵνεκα ἀνάρτημαι ἐπ' αὐτούς στρατεύεσθαι. ἀγαθά δέ ἐν αὐτοῖσι τοσάδε ἀνευρίσκω λογιζόμενος: εἰ τούτους τε καί τούς τούτοισι πλησιοχώρους καταστρεψόμεθα, οἵ πέλοπος τοῦ φρυγός νέμονται χώρην, γῆν τήν περσίδα ἀποδέξομεν τῷ διός αἰθέρι ὁμουρέουσαν: οὐ γάρ δή χώρην γε οὐδεμίαν κατόψεται ἥλιος ὁμουρέουσαν τῇ ἡμετέρῃ, ἀλλά σφεας πάσας ἐγώ ἅμα ὑμῖν μίαν χώρην θήσω, διά πάσης διεξελθών τῆς εὐρώπης. πυνθάνομαι γάρ ὧδε ἔχειν, οὔτε τινά πόλιν ἀνδρῶν οὐδεμίαν οὔτε ἔθνος οὐδέν ἀνθρώπων ὑπολείπεσθαι, τό ἡμῖν οἷόν τε ἔσται ἐλθεῖν ἐς μάχην, τούτων τῶν κατέλεξα ὑπεξαραιρημένων. οὕτω οἵ τε ἡμῖν αἴτιοι ἕξουσι δούλιον ζυγόν οἵ τε ἀναίτιοι. ὑμεῖς δ' ἄν μοι τάδε ποιεῦντες χαρίζοισθε: ἐπεάν ὑμῖν σημήνω τόν χρόνον ἐς τόν ἥκειν δεῖ, προθύμως πάντα τινά ὑμέων χρήσει παρεῖναι: ὅς ἄν δέ ἔχων ἥκῃ παρεσκευασμένον στρατόν κάλλιστα, δώσω οἱ δῶρα τά τιμιώτατα νομίζεται εἶναι ἐν ἡμετέρου. ποιητέα μέν νυν ταῦτά ἐστι οὕτω. ἵνα δέ μή ἰδιοβουλέειν ὑμῖν δοκέω, τίθημι τό πρῆγμα ἐς μέσον, γνώμην κελεύων ὑμέων τόν βουλόμενον ἀποφαίνεσθαι.» ταῦτα εἴπας ἐπαύετο. μετ' αὐτόν δέ μαρδόνιος ἔλεγε: «ὦ δέσποτα, οὐ μοῦνον εἶς τῶν γενομένων περσέων ἄριστος, ἀλλά καί τῶν ἐσομένων, ὅς τά τε ἄλλα λέγων ἐπίκεο ἄριστα καί ἀληθέστατα καί ἴωνας τούς ἐν τῇ εὐρώπῃ κατοικημένους οὐκ ἐάσεις καταγελάσαι ἡμῖν, ἐόντας ἀναξίους. καί γάρ δεινόν ἄν εἴη πρῆγμα, εἰ σάκας μέν καί ἰνδούς καί αἰθίοπάς τε καί ἀσσυρίους ἄλλα τε ἔθνεα πολλά καί μεγάλα, ἀδικήσαντα πέρσας οὐδέν, ἀλλά δύναμιν προσκτᾶσθαι βουλόμενοι, καταστρεψάμενοι δούλους ἔχομεν, ἕλληνας δέ ὑπάρξαντας ἀδικίης οὐ τιμωρησόμεθα. τί δείσαντες; κοίην πλήθεος συστροφήν; κοίην δέ χρημάτων δύναμιν; τῶν ἐπιστάμεθα μέν τήν μάχην, ἐπιστάμεθα δέ τήν δύναμιν ἐοῦσαν ἀσθενέα: ἔχομεν δέ αὐτῶν παῖδας καταστρεψάμενοι, τούτους οἵ ἐν τῇ ἡμετέρῃ κατοικημένοι ἴωνές τε καί αἰολέες καί δωριέες καλέονται. ἐπειρήθην δέ καί αὐτός ἤδη ἐπελαύνων ἐπί τούς ἄνδρας τούτους ὑπό πατρός τοῦ σοῦ κελευσθείς, καί μοι μέχρι μακεδονίης ἐλάσαντι καί ὀλίγον ἀπολιπόντι ἐς αὐτάς ἀθήνας ἀπικέσθαι οὐδείς ἠντιώθη ἐς μάχην. καίτοι [γε] ἐώθασι ἕλληνες, ὡς πυνθάνομαι, ἀβουλότατα πολέμους ἵστασθαι ὑπό τε ἀγνωμοσύνης καί σκαιότητος: ἐπεάν γάρ ἀλλήλοισι πόλεμον προείπωσι, ἐξευρόντες τό κάλλιστον χωρίον καί λειότατον, ἐς τοῦτο κατιόντες μάχονται, ὥστε σύν κακῷ μεγάλῳ οἱ νικῶντες ἀπαλλάσσονται: περί δέ τῶν ἑσσουμένων οὐδέ λέγω ἀρχήν: ἐξώλεες γάρ δή γίνονται. τούς χρῆν, ἐόντας ὁμογλώσσους, κήρυξί τε διαχρεωμένους καί ἀγγέλοισι καταλαμβάνειν τάς διαφοράς καί παντί μᾶλλον ἤ μάχῃσι: εἰ δέ πάντως ἔδεε πολεμέειν πρός ἀλλήλους, ἐξευρίσκειν χρῆν τῇ ἑκάτεροί εἰσι δυσχειρωτότατοι καί ταύτῃ πειρᾶν. τρόπῳ τοίνυν οὐ χρηστῷ ἕλληνες διαχρεώμενοι ἐμέο ἐλάσαντος μέχρι μακεδονίης [γῆς] οὐκ ἦλθον ἐς τούτου λόγον ὥστε μάχεσθαι. σοί δέ δή μέλλει τίς, ὦ βασιλεῦ, ἀντιώσεσθαι πόλεμον προφέρων, ἄγοντι καί πλῆθος τό ἐκ τῆς ἀσίης καί νέας τάς ἁπάσας; ὡς μέν ἐγώ δοκέω, οὐκ ἐς τοῦτο θάρσεος ἀνήκει τά ἑλλήνων πρήγματα: εἰ δέ ἄρα ἔγωγε ψευσθείην γνώμῃ καί ἐκεῖνοι ἐπαρθέντες ἀβουλίῃ ἔλθοιεν ἡμῖν ἐς μάχην, μάθοιεν ἄν ὥς εἰμεν ἀνθρώπων ἄριστοι τά πολέμια. ἔστω δ' ὦν μηδέν ἀπείρητον: αὐτόματον γάρ οὐδέν, ἀλλ' ἀπό πείρης πάντα ἀνθρώποισι φιλέει γίνεσθαι.» μαρδόνιος μέν τοσαῦτα ἐπιλεήνας τήν ξέρξεω γνώμην ἐπέπαυτο. σιωπώντων δέ τῶν ἄλλων περσέων καί οὐ τολμώντων γνώμην ἀποδείκνυσθαι ἀντίην τῇ προκειμένῃ, ἀρτάβανος ὁ ὑστάσπεος, πάτρως ἐών ξέρξῃ, τῷ δή καί πίσυνος ἐών, ἔλεγε τάδε: «ὦ βασιλεῦ, μή λεχθεισέων μέν γνωμέων ἀντιέων ἀλλήλῃσι οὐκ ἔστι τήν ἀμείνω αἱρεόμενον ἑλέσθαι, ἀλλά δεῖ τῇ εἰρημένῃ χρᾶσθαι: λεχθεισέων δέ ἔστι, ὥσπερ τόν χρυσόν τόν ἀκήρατον αὐτόν μέν ἐπ' ἑωυτοῦ οὐ διαγινώσκομεν, ἐπεάν δέ παρατρίψωμεν ἄλλῳ χρυσῷ, διαγινώσκομεν τόν ἀμείνω. ἐγώ δέ καί πατρί τῷ σῷ, ἀδελφεῷ δέ ἐμῷ δαρείῳ ἠγόρευον μή στρατεύεσθαι ἐπί σκύθας, ἄνδρας οὐδαμόθι γῆς ἄστυ νέμοντας: ὁ δέ, ἐλπίζων σκύθας τούς νομάδας καταστρέψεσθαι, ἐμοί τε οὐκ ἐπείθετο, στρατευσάμενός τε πολλούς καί ἀγαθούς τῆς στρατιῆς ἀποβαλών ἀπῆλθε. σύ δέ, ὦ βασιλεῦ, μέλλεις ἐπ' ἄνδρας στρατεύεσθαι πολλόν ἔτι ἀμείνονας ἤ σκύθας, οἵ κατά θάλασσάν τε ἄριστοι καί κατά γῆν λέγονται εἶναι: τό δέ αὐτοῖσι ἔνεστι δεινόν, ἐμέ σοι δίκαιόν ἐστι φράζειν. »ζεύξας φής τόν ἑλλήσποντον ἐλᾶν στρατόν διά τῆς εὐρώπης ἐς τήν ἑλλάδα. καί δή καί συνήνεικε ἤτοι κατά γῆν ἤ [καί] κατά θάλασσαν ἑσσωθῆναι, ἤ καί κατ' ἀμφότερα: _οἱ γάρ ἄνδρες λέγονται εἶναι ἄλκιμοι, πάρεστι δέ καί σταθμώσασθαι εἰ στρατιήν γε τοσαύτην σύν δάτι καί ἀρταφρένεϊ ἐλθοῦσαν ἐς τήν ἀττικήν χώρην μοῦνοι ἀθηναῖοι διέφθειραν: _οὐκ ὦν ἀμφοτέρῃ σφι ἐχώρησε: ἀλλ' ἤν τῇσι νηυσί ἐμβάλωσι καί νικήσαντες ναυμαχίῃ πλέωσι ἐς τόν ἑλλήσποντον καί ἔπειτα λύσωσι τήν γέφυραν, τοῦτο δή, βασιλεῦ, γίνεται δεινόν. ἐγώ δέ οὐδεμιῇ σοφίῃ οἰκηίῃ αὐτός ταῦτα συμβάλλομαι, ἀλλ' οἷόν κοτε ἡμέας ὀλίγου ἐδέησε καταλαβεῖν πάθος, ὅτε πατήρ <ὁ> σός, ζεύξας βόσπορον τόν θρηίκιον, γεφυρώσας δέ ποταμόν ἴστρον, διέβη ἐπί σκύθας. τότε παντοῖοι ἐγένοντο σκύθαι δεόμενοι ἰώνων λῦσαι τόν πόρον, τοῖσι ἐπετέτραπτο ἡ φυλακή τῶν γεφυρέων τοῦ ἴστρου: καί τότε γε ἱστιαῖος ὁ μιλήτου τύραννος εἰ ἐπέσπετο τῶν ἄλλων τυράννων τῇ γνώμῃ μηδέ ἠναντιώθη, διέργαστο ἄν τά περσέων πρήγματα. καίτοι καί λόγῳ ἀκοῦσαι δεινόν, ἐπ' ἀνδρί γε ἑνί πάντα τά βασιλέος πρήγματα γεγενῆσθαι. σύ ὦν μή βούλεο ἐς κίνδυνον μηδένα τοιοῦτον ἀπικέσθαι μηδεμιῆς ἀνάγκης ἐούσης, ἀλλά ἐμοί πείθεο: νῦν μέν τόν σύλλογον τόνδε διάλυσον: αὖτις δέ, ὅταν τοι δοκέῃ, προσκεψάμενος ἐπί σεωυτοῦ προαγόρευε τά τοι δοκέει εἶναι ἄριστα. τό γάρ εὖ βουλεύεσθαι κέρδος μέγιστον εὑρίσκω ἐόν: εἰ γάρ καί ἐναντιωθῆναί τι θέλει, βεβούλευται μέν οὐδέν ἧσσον εὖ, ἕσσωται δέ ὑπό τῆς τύχης τό βούλευμα: ὁ δέ βουλευσάμενος αἰσχρῶς, εἴ οἱ ἡ τύχη ἐπίσποιτο, εὕρημα εὕρηκε, ἧσσον δέ οὐδέν οἱ κακῶς βεβούλευται. ὁρᾷς τά ὑπερέχοντα ζῷα ὡς κεραυνοῖ ὁ θεός οὐδέ ἐᾷ φαντάζεσθαι, τά δέ σμικρά οὐδέν μιν κνίζει: ὁρᾷς δέ ὡς ἐς οἰκήματα τά μέγιστα αἰεί καί δένδρεα τά τοιαῦτα ἀποσκήπτει τά βέλεα. φιλέει γάρ ὁ θεός τά ὑπερέχοντα πάντα κολούειν. οὕτω δέ καί στρατός πολλός ὑπό ὀλίγου διαφθείρεται κατά τοιόνδε: ἐπεάν σφι ὁ θεός φθονήσας φόβον ἐμβάλῃ ἤ βροντήν, δι' ὧν ἐφθάρησαν ἀναξίως ἑωυτῶν. οὐ γάρ ἐᾷ φρονέειν μέγα ὁ θεός ἄλλον ἤ ἑωυτόν. ἐπειχθῆναι μέν νυν πᾶν πρῆγμα τίκτει σφάλματα, ἐκ τῶν ζημίαι μεγάλαι φιλέουσι γίνεσθαι: ἐν δέ τῷ ἐπισχεῖν ἔνεστι ἀγαθά, εἰ μή παραυτίκα δοκέοντα εἶναι, ἀλλ' ἀνά χρόνον ἐξεύροι τις ἄν. «σοί μέν δή ταῦτα, ὦ βασιλεῦ, συμβουλεύω. σύ δέ, ὦ παῖ γωβρύεω μαρδόνιε, παῦσαι λέγων λόγους ματαίους περί ἑλλήνων οὐκ ἐόντων ἀξίων φλαύρως ἀκούειν. ἕλληνας γάρ διαβάλλων ἐπαείρεις αὐτόν βασιλέα στρατεύεσθαι: αὐτοῦ δέ τούτου εἵνεκα δοκέεις μοι πᾶσαν προθυμίην ἐκτείνειν. μή νυν οὕτω γίνηται. διαβολή γάρ ἐστι δεινότατον, ἐν τῇ δύο μέν εἰσι οἱ ἀδικέοντες, εἷς δέ ὁ ἀδικεόμενος. ὁ μέν γάρ διαβάλλων ἀδικέει οὐ παρεόντος κατηγορέων, ὁ δέ ἀδικέει ἀναπειθόμενος πρίν ἤ ἀτρεκέως ἐκμάθῃ: ὁ δέ δή ἀπεών τοῦ λόγου τάδε ἐν αὐτοῖσι ἀδικέεται, διαβληθείς τε ὑπό τοῦ ἑτέρου καί νομισθείς πρός τοῦ ἑτέρου κακός εἶναι. ἀλλ' εἰ δή δεῖ γε πάντως ἐπί τούς ἄνδρας τούτους στρατεύεσθαι, φέρε, βασιλεύς μέν αὐτός ἐν ἤθεσι τοῖσι περσέων μενέτω, ἡμέων δέ ἀμφοτέρων παραβαλλομένων τά τέκνα στρατηλάτεε αὐτός σύ ἐπιλεξάμενός τε ἄνδρας τούς ἐθέλεις καί λαβών στρατιήν ὁκόσην τινά βούλεαι: καί ἤν μέν τῇ σύ λέγεις ἀναβαίνῃ βασιλέϊ τά πρήγματα, κτεινέσθων οἱ ἐμοί παῖδες, πρός δέ αὐτοῖσι καί ἐγώ: ἤν δέ τῇ ἐγώ προλέγω, οἱ σοί ταῦτα πασχόντων, σύν δέ σφι καί σύ, ἤν ἀπονοστήσῃς. εἰ δέ ταῦτα μέν ὑποδύνειν οὐκ ἐθελήσεις, σύ δέ πάντως στράτευμα ἀνάξεις ἐπί τήν ἑλλάδα, ἀκούσεσθαί τινά φημι τῶν αὐτοῦ τῇδε ὑπολειπομένων μαρδόνιον, μέγα τι κακόν ἐξεργασάμενον πέρσας, ὑπό κυνῶν τε καί ὀρνίθων διαφορεόμενον ἤ κου ἐν γῇ τῇ ἀθηναίων ἤ σέ γε ἐν τῇ λακεδαιμονίων, εἰ μή ἄρα καί πρότερον κατ' ὁδόν, γνόντα ἐπ' οἵους ἄνδρας ἀναγινώσκεις στρατεύεσθαι βασιλέα.» ἀρτάβανος μέν ταῦτα ἔλεξε: ξέρξης δέ θυμωθείς ἀμείβεται τοῖσδε: «ἀρτάβανε, πατρός εἶς τοῦ ἐμοῦ ἀδελφεός: τοῦτό σε ῥύσεται μηδένα ἄξιον μισθόν λαβεῖν ἐπέων ματαίων: καί τοι ταύτην τήν ἀτιμίην προστίθημι, ἐόντι κακῷ τε καί ἀθύμῳ, μήτε συστρατεύεσθαι ἔμοιγε ἐπί τήν ἑλλάδα αὐτοῦ τε μένειν ἅμα τῇσι γυναιξί. ἐγώ δέ καί ἄνευ σέο ὅσα περ εἶπα ἐπιτελέα ποιήσω. μή γάρ εἴην ἐκ δαρείου τοῦ ὑστάσπεος τοῦ ἀρσάμεος τοῦ ἀριαράμνεω τοῦ τεΐσπεος τοῦ κύρου τοῦ καμβύσεω τοῦ τεΐσπεος τοῦ ἀχαιμένεος γεγονώς, μή τιμωρησάμενος ἀθηναίους, εὖ ἐπιστάμενος ὅτι εἰ ἡμεῖς ἡσυχίην ἄξομεν, ἀλλ' οὐκ ἐκεῖνοι, ἀλλά καί μάλα στρατεύσονται ἐπί τήν ἡμετέρην, εἰ χρή σταθμώσασθαι τοῖσι ὑπαργμένοισι ἐξ ἐκείνων, οἵ σάρδις τε ἐνέπρησαν καί ἤλασαν ἐς τήν ἀσίην. οὐκ ὦν ἐξαναχωρέειν οὐδετέροισι δυνατῶς ἔχει, ἀλλά ποιέειν ἤ παθεῖν πρόκειται ἀγών, ἵνα ἤ τάδε πάντα ὑπό ἕλλησι ἤ ἐκεῖνα πάντα ὑπό πέρσῃσι γένηται: τό γάρ μέσον οὐδέν τῆς ἔχθρης ἐστί. καλόν ὦν προπεπονθότας ἡμέας τιμωρέειν ἤδη γίνεται, ἵνα καί τό δεινόν τό πείσομαι τοῦτο μάθω ἐλάσας ἐπ' ἄνδρας τούτους, τούς γε καί πέλοψ ὁ φρύξ, ἐών πατέρων τῶν ἐμῶν δοῦλος, κατεστρέψατο οὕτω ὡς καί ἐς τόδε αὐτοί τε ὥνθρωποι καί ἡ γῆ αὐτῶν ἐπώνυμοι τοῦ καταστρεψαμένου καλέονται.» ταῦτα μέν ἐπί τοσοῦτο ἐλέγετο. μετά δέ εὐφρόνη τε ἐγίνετο καί ξέρξην ἔκνιζε ἡ ἀρταβάνου γνώμη: νυκτί δέ βουλήν διδούς πάγχυ εὕρισκέ οἱ οὐ πρῆγμα εἶναι στρατεύεσθαι ἐπί τήν ἑλλάδα. δεδογμένων δέ οἱ αὖτις τούτων κατύπνωσε. καί δή κου ἐν τῇ νυκτί εἶδε ὄφιν τοιήνδε, ὡς λέγεται ὑπό περσέων: ἐδόκεε ὁ ξέρξης ἄνδρα οἱ ἐπιστάντα μέγαν τε καί εὐειδέα εἰπεῖν: «μετά δή βουλεύεαι, ὦ πέρσα, στράτευμα μή ἄγειν ἐπί τήν ἑλλάδα, προείπας ἁλίζειν πέρσῃσι στρατόν; οὔτε ὦν μεταβουλευόμενος ποιέεις εὖ, οὔτε ὁ συγγνωσόμενός τοι πάρα: ἀλλ' ὥσπερ τῆς ἡμέρης ἐβουλεύσαο ποιέειν, ταύτην ἴθι τῶν ὁδῶν.» τόν μέν ταῦτα εἴπαντα ἐδόκεε ὁ ξέρξης ἀποπτάσθαι. ἡμέρης δέ ἐπιλαμψάσης ὀνείρου μέν τούτου λόγον οὐδένα ἐποιέετο, ὁ δέ περσέων συναλίσας τούς καί πρότερον συνέλεξε, ἔλεγέ σφι τάδε: «ἄνδρες πέρσαι, συγγνώμην μοι ἔχετε ὅτι ἀγχίστροφα βουλεύομαι: φρενῶν τε γάρ ἐς τά ἐμεωυτοῦ πρῶτα οὔκω ἀνήκω, καί οἱ παρηγορεόμενοι ἐκεῖνα ποιέειν οὐδένα χρόνον μέο ἀπέχονται. ἀκούσαντι μέντοι μοι τῆς ἀρταβάνου γνώμης παραυτίκα μέν ἡ νεότης ἐπέζεσε, ὥστε ἀεικέστερα ἀπορρῖψαι ἔπεα ἐς ἄνδρα πρεσβύτερον ἤ χρεόν: νῦν μέντοι συγγνούς χρήσομαι τῇ ἐκείνου γνώμῃ. ὡς ὦν μεταδεδογμένον μοι μή στρατεύεσθαι ἐπί τήν ἑλλάδα, ἥσυχοι ἔστε.» πέρσαι μέν ὡς ἤκουσαν ταῦτα, κεχαρηκότες προσεκύνεον. νυκτός δέ γενομένης αὖτις τὠυτό ὄνειρον τῷ ξέρξῃ κατυπνωμένῳ ἔλεγε ἐπιστάν: «ὦ παῖ δαρείου, καί δή φαίνεαι ἐν πέρσῃσί τε ἀπειπάμενος τήν στρατηλασίην καί τά ἐμά ἔπεα ἐν οὐδενί ποιεύμενος λόγῳ ὡς παρ' οὐδενός ἀκούσας; εὖ νυν τόδ' ἴσθι, ἤν περ μή αὐτίκα στρατηλατέῃς, τάδε τοι ἐξ αὐτῶν ἀνασχήσει: ὡς καί μέγας καί πολλός ἐγένεο ἐν ὀλίγῳ χρόνῳ, οὕτω καί ταπεινός ὀπίσω κατά τάχος ἔσεαι.» ξέρξης μέν περιδεής γενόμενος τῇ ὄψι ἀνά τε ἔδραμε ἐκ τῆς κοίτης καί πέμπει ἄγγελον [ἐπί] ἀρτάβανον καλέοντα. ἀπικομένῳ δέ οἱ ἔλεγε ξέρξης τάδε: «ἀρτάβανε, ἐγώ τό παραυτίκα μέν οὐκ ἐσωφρόνεον εἴπας ἐς σέ μάταια ἔπεα χρηστῆς εἵνεκα συμβουλίης: μετά μέντοι οὐ πολλόν χρόνον μετέγνων, ἔγνων δέ ταῦτά μοι ποιητέα ἐόντα τά σύ ὑπεθήκαο. οὐκ ὦν δυνατός τοί εἰμι ταῦτα βουλόμενος ποιέειν: τετραμμένῳ γάρ δή καί μετεγνωκότι ἐπιφοιτῶν ὄνειρον φαντάζεταί μοι, οὐδαμῶς συνέπαινον ἐόν ποιέειν με ταῦτα: νῦν δέ καί διαπειλῆσαν οἴχεται. εἰ ὦν θεός ἐστι ὁ ἐπιπέμπων καί οἱ πάντως ἐν ἡδονῇ ἐστι γενέσθαι στρατηλασίην ἐπί τήν ἑλλάδα, ἐπιπτήσεται καί σοί τὠυτό τοῦτο ὄνειρον, ὁμοίως [ὡς] καί ἐμοί ἐντελλόμενον. εὑρίσκω δέ ὧδε ἄν γινόμενα ταῦτα, εἰ λάβοις τήν ἐμήν σκευήν πᾶσαν καί ἐνδύς μετά τοῦτο ἵζοιο ἐς τόν ἐμόν θρόνον καί ἔπειτα ἐν κοίτῃ τῇ ἐμῇ κατυπνώσειας.» ξέρξης μέν ταῦτά οἱ ἔλεγε. ἀρτάβανος δέ οὐ τῷ πρώτῳ οἱ κελεύσματι πειθόμενος, οἷα οὐκ ἀξιούμενος ἐς τόν βασιλήιον θρόνον ἵζεσθαι, τέλος ὡς ἠναγκάζετο εἴπας τάδε ἐποίεε τό κελευόμενον: «ἴσον ἐκεῖνο, ὦ βασιλεῦ, παρ' ἐμοί κέκριται, φρονέειν τε εὖ καί τῷ λέγοντι χρηστά ἐθέλειν πείθεσθαι: τά σέ καί ἀμφότερα περιήκοντα ἀνθρώπων κακῶν ὁμιλίαι σφάλλουσι, κατά περ τήν πάντων χρησιμωτάτην ἀνθρώποισι θάλασσαν πνεύματά φασι ἀνέμων ἐμπίπτοντα οὐ περιορᾶν φύσι τῇ ἑωυτῆς χρᾶσθαι. ἐμέ δέ ἀκούσαντα πρός σέο κακῶς οὐ τοσοῦτο ἔδακε λύπη, ὅσον γνωμέων δύο προκειμένων πέρσῃσι, τῆς μέν ὕβριν αὐξανούσης, τῆς δέ καταπαυούσης καί λεγούσης ὡς κακόν εἴη διδάσκειν τήν ψυχήν πλέον τι δίζησθαι αἰεί ἔχειν τοῦ παρεόντος, τοιουτέων προκειμένων γνωμέων, ὅτι τήν σφαλερωτέρην σεωυτῷ τε καί πέρσῃσι ἀναιρέο. νῦν ὦν, ἐπειδή τέτραψαι ἐπί τήν ἀμείνω, φής τοι μετιέντι τόν ἐπ' ἕλληνας στόλον ἐπιφοιτᾶν ὄνειρον θεοῦ τινος πομπῇ, οὐκ ἐῶντά σε καταλύειν τόν στόλον. ἀλλ' οὐδέ ταῦτά ἐστι, ὦ παῖ, θεῖα. ἐνύπνια γάρ τά ἐς ἀνθρώπους πεπλανημένα τοιαῦτά ἐστι οἷά σε ἐγώ διδάξω, ἔτεσι σέο πολλοῖσι πρεσβύτερος ἐών: πεπλανῆσθαι αὗται μάλιστα ἐώθασι [αἱ] ὄψιες [τῶν] ὀνειράτων, τά τις ἡμέρης φροντίζει: ἡμεῖς δέ τάς πρό τοῦ ἡμέρας ταύτην τήν στρατηλασίην καί τό κάρτα εἴχομεν μετά χεῖρας. εἰ δέ ἄρα μή ἐστι τοῦτο τοιοῦτο οἷον ἐγώ διαιρέω, ἀλλά τι τοῦ θείου μετέχον, σύ πᾶν αὐτός συλλαβών εἴρηκας: φανήτω γάρ δή καί ἐμοί, ὡς καί σοί, διακελευόμενον. φανῆναι δέ οὐδέν μᾶλλόν μοι ὀφείλει ἔχοντι τήν σήν ἐσθῆτα ἤ οὐ καί τήν ἐμήν, οὐδέ τι μᾶλλον ἐν κοίτῃ τῇ σῇ ἀναπαυομένῳ ἤ οὐ καί ἐν τῇ ἐμῇ, εἴ πέρ γε καί ἄλλως ἐθέλει φανῆναι. οὐ γάρ δή ἐς τοσοῦτό γε εὐηθείης ἀνήκει τοῦτο, ὅ τι δή κοτέ ἐστι τό ἐπιφαινόμενόν τοι ἐν τῷ ὕπνῳ, ὥστε δόξει ἐμέ ὁρέων σέ εἶναι, τῇ σῇ ἐσθῆτι τεκμαιρόμενον. εἰ δέ ἐμέ μέν ἐν οὐδενί λόγῳ ποιήσεται οὐδέ ἀξιώσει ἐπιφανῆναι, οὔτε ἤν τήν ἐμήν ἐσθῆτα ἔχω οὔτε ἤν τήν σήν, σέ δέ ἐπιφοιτήσει, τοῦτο ἤδη μαθητέον ἐστί: εἰ γάρ δή ἐπιφοιτήσει γε συνεχέως, φαίην ἄν καί αὐτός θεῖον εἶναι. εἰ δέ τοι οὕτω δεδόκηται γίνεσθαι καί οὐκ οἷά τε αὐτό παρατρέψαι, ἀλλ' ἤδη δεῖ ἐμέ ἐν κοίτῃ τῇ σῇ κατυπνῶσαι, φέρε, τούτων ἐξ ἐμέο ἐπιτελεομένων φανήτω καί ἐμοί. μέχρι δέ τούτου τῇ παρεούσῃ γνώμῃ χρήσομαι.» τοσαῦτα εἴπας ἀρτάβανος, ἐλπίζων ξέρξην ἀποδέξειν λέγοντα οὐδέν, ἐποίεε τό κελευόμενον: ἐνδύς δέ τήν ξέρξεω ἐσθῆτα καί ἱζόμενος ἐς τόν βασιλήιον θρόνον ὡς μετά ταῦτα κοῖτον ἐποιέετο, ἦλθέ οἱ κατυπνωμένῳ τὠυτό ὄνειρον τό καί παρά ξέρξην ἐφοίτα, ὑπερστάν δέ τοῦ ἀρταβάνου εἶπε ἄρα τάδε: «σύ δή κεῖνος εἶς ὁ ἀποσπεύδων ξέρξην στρατεύεσθαι ἐπί τήν ἑλλάδα ὡς δή κηδόμενος αὐτοῦ; ἀλλ' οὔτε ἐς τό μετέπειτα οὔτε ἐς τό παραυτίκα νῦν καταπροΐξεαι ἀποτρέπων τό χρεόν γενέσθαι: ξέρξην δέ τά δεῖ ἀνηκουστέοντα παθεῖν, αὐτῷ ἐκείνῳ δεδήλωται.» ταῦτά τε δή ἐδόκεε ἀρτάβανος τό ὄνειρον ἀπειλέειν καί θερμοῖσι σιδηρίοισι ἐκκαίειν αὐτοῦ μέλλειν τούς ὀφθαλμούς. καί ὅς ἀμβώσας μέγα ἀναθρῴσκει, καί παριζόμενος ξέρξῃ ὡς τήν ὄψιν οἱ τοῦ ἐνυπνίου διεξῆλθε ἀπηγεόμενος, δεύτερά οἱ λέγει τάδε: «ἐγώ μέν, ὦ βασιλεῦ, οἷα ἄνθρωπος ἰδών ἤδη πολλά τε καί μεγάλα πεσόντα πρήγματα ὑπό ἡσσόνων, οὐκ ἔων σε τά πάντα τῇ ἡλικίῃ εἴκειν, ἐπιστάμενος ὡς κακόν εἴη τό πολλῶν ἐπιθυμέειν, μεμνημένος μέν τόν ἐπί μασσαγέτας κύρου στόλον ὡς ἔπρηξε, μεμνημένος δέ καί τόν ἐπ' αἰθίοπας τόν καμβύσεω, συστρατευόμενος δέ καί δαρείῳ ἐπί σκύθας. ἐπιστάμενος ταῦτα γνώμην εἶχον ἀτρεμίζοντά σε μακαριστόν εἶναι πρός πάντων ἀνθρώπων. ἐπεί δέ δαιμονίη τις γίνεται ὁρμή, καί ἕλληνας, ὡς ἔοικε, φθορή τις καταλαμβάνει θεήλατος, ἐγώ μέν καί αὐτός τρέπομαι καί τήν γνώμην μετατίθεμαι. σύ δέ σήμηνον μέν πέρσῃσι τά ἐκ τοῦ θεοῦ πεμπόμενα, χρᾶσθαι δέ κέλευε τοῖσι ἐκ σέο πρώτοισι προειρημένοισι ἐς τήν παρασκευήν, ποίεε δέ οὕτω ὅκως, τοῦ θεοῦ παραδιδόντος, τῶν σῶν ἐνδεήσει μηδέν.» τούτων [δέ] λεχθέντων, ἐνθαῦτα ἐπαρθέντες τῇ ὄψι, ὡς ἡμέρη ἐγένετο τάχιστα, ξέρξης τε ὑπερετίθετο ταῦτα πέρσῃσι καί ἀρτάβανος, ὅς πρότερον ἀποσπεύδων μοῦνος ἐφαίνετο, τότε ἐπισπεύδων φανερός ἦν. ὁρμημένῳ δέ ξέρξῃ στρατηλατέειν μετά ταῦτα τρίτη ὄψις ἐν τῷ ὕπνῳ ἐγένετο, τήν οἱ μάγοι ἔκριναν ἀκούσαντες φέρειν τε ἐπί πᾶσαν γῆν δουλεύσειν τέ οἱ πάντας ἀνθρώπους. ἡ δέ ὄψις ἦν ἥδε: ἐδόκεε ὁ ξέρξης ἐστεφανῶσθαι ἐλαίης θαλλῷ, ἀπό δέ τῆς ἐλαίης τούς κλάδους γῆν πᾶσαν ἐπισχεῖν, μετά δέ ἀφανισθῆναι περί τῇ κεφαλῇ κείμενον τόν στέφανον: κρινάντων δέ ταύτῃ τῶν μάγων, περσέων τε τῶν συλλεχθέντων αὐτίκα πᾶς ἀνήρ ἐς τήν ἀρχήν τήν ἑωυτοῦ ἀπελάσας εἶχε προθυμίην πᾶσαν ἐπί τοῖσι εἰρημένοισι, θέλων αὐτός ἕκαστος τά προκείμενα δῶρα λαβεῖν, καί ξέρξης τοῦ στρατοῦ οὕτω ἐπάγερσιν ποιέεται, χῶρον πάντα ἐρευνῶν τῆς ἠπείρου. ἀπό γάρ αἰγύπτου ἁλώσιος ἐπί μέν τέσσερα ἔτεα πλήρεα παραρτέετο στρατιήν τε καί τά πρόσφορα τῇ στρατιῇ, πέμπτῳ δέ ἔτεϊ ἀνομένῳ ἐστρατηλάτεε χειρί μεγάλῃ πλήθεος. στόλων γάρ τῶν ἡμεῖς ἴδμεν πολλῷ δή μέγιστος οὗτος ἐγένετο, ὥστε μήτε τόν δαρείου τόν ἐπί σκύθας παρά τοῦτον μηδένα φαίνεσθαι μήτε τῶν σκυθέων ὅτε σκύθαι κιμμερίους διώκοντες ἐς τήν μηδικήν χώρην ἐσβαλόντες σχεδόν πάντα τά ἄνω τῆς ἀσίης καταστρεψάμενοι ἐνέμοντο, τῶν εἵνεκεν ὕστερον δαρεῖος ἐτιμωρέετο, μήτε κατά τά λεγόμενα τόν ἀτρειδέων ἐς ἴλιον μήτε τόν μυσῶν τε καί τευκρῶν τόν πρό τῶν τρωικῶν γενόμενον, οἵ διαβάντες ἐς τήν εὐρώπην κατά βόσπορον τούς τε θρήικας κατεστρέψαντο πάντας καί ἐπί τόν ἰόνιον πόντον κατέβησαν μέχρι τε πηνειοῦ ποταμοῦ τό πρός μεσαμβρίης ἤλασαν. αὗται αἱ πᾶσαι οὐδ' ἕτεραι πρός ταύτῃσι γενόμεναι στρατηλασίαι μιῆς τῆσδε οὐκ ἄξιαι. τί γάρ οὐκ ἤγαγε ἐκ τῆς ἀσίης ἔθνος ἐπί τήν ἑλλάδα ξέρξης; κοῖον δέ πινόμενον [μιν] ὕδωρ οὐκ ἐπέλιπε, πλήν τῶν μεγάλων ποταμῶν; οἱ μέν γάρ νέας παρείχοντο, οἱ δέ ἐς πεζόν ἐτετάχατο, τοῖσι δέ ἵππος προσετέτακτο, τοῖσι δέ ἱππαγωγά πλοῖα ἅμα στρατευομένοισι, τοῖσι δέ ἐς τάς γεφύρας μακράς νέας παρέχειν, τοῖσι δέ σῖτά τε καί νέας. καί τοῦτο μέν, ὡς προσπταισάντων τῶν πρώτων περιπλεόντων περί τόν ἄθων, προετοιμάζετο ἐκ τριῶν ἐτέων κου μάλιστα ἐς τόν ἄθων. ἐν γάρ ἐλαιοῦντι τῆς χερσονήσου ὅρμεον τριήρεες, ἐνθεῦτεν δέ ὁρμώμενοι ὤρυσσον ὑπό μαστίγων παντοδαποί τῆς στρατιῆς, διάδοχοι δ' ἐφοίτων: ὤρυσσον δέ καί οἱ περί τόν ἄθων κατοικημένοι. βουβάρης δέ ὁ μεγαβάζου καί ἀρταχαίης ὁ ἀρταίου ἄνδρες πέρσαι ἐπεστάτεον τοῦ ἔργου. ὁ γάρ ἄθως ἐστί ὄρος μέγα τε καί ὀνομαστόν, ἐς θάλασσαν κατῆκον, οἰκημένον ὑπό ἀνθρώπων: τῇ δέ τελευτᾷ ἐς τήν ἤπειρον τό ὄρος, χερσονησοειδές τέ ἐστι καί ἰσθμός ὡς δυώδεκα σταδίων: πεδίον δέ τοῦτο καί κολωνοί οὐ μεγάλοι ἐκ θαλάσσης τῆς ἀκανθίων ἐπί θάλασσαν τήν ἀντίον τορώνης. ἐν δέ τῷ ἰσθμῷ τούτῳ, ἐς τόν τελευτᾷ ὁ ἄθως, σάνη πόλις ἑλλάς οἴκηται, αἱ δέ ἐκτός σάνης, ἔσω δέ τοῦ ἄθω οἰκημέναι, τάς τότε ὁ πέρσης νησιώτιδας ἀντί ἠπειρωτίδων ὥρμητο ποιέειν, εἰσί [δέ] αἵδε, δῖον, ὀλόφυξος, ἀκρόθῳον, θύσσος, κλεωναί: πόλιες μέν αὗται αἵ τόν ἄθων νέμονται. ὤρυσσον δέ ὧδε δασάμενοι τόν χῶρον οἱ βάρβαροι κατά ἔθνεα. κατά σάνην πόλιν σχοινοτενές ποιησάμενοι, ἐπείτε ἐγίνετο βαθέα ἡ διῶρυξ, οἱ μέν κατώτατα ἑστεῶτες ὤρυσσον, ἕτεροι δέ παρεδίδοσαν τόν αἰεί ἐξορυσσόμενον χοῦν ἄλλοισι κατύπερθε ἑστεῶσι ἐπί βάθρων, οἱ δ' αὖ ἐκδεκόμενοι ἑτέροισι, ἕως ἀπίκοντο ἐς τούς ἀνωτάτω: οὗτοι δέ ἐξεφόρεόν τε καί ἐξέβαλλον. τοῖσι μέν νυν ἄλλοισι πλήν φοινίκων καταρρηγνύμενοι οἱ κρημνοί τοῦ ὀρύγματος πόνον διπλήσιον παρεῖχον: ἅτε γάρ τοῦ τε ἄνω στόματος καί τοῦ κάτω τά αὐτά μέτρα ποιευμένων ἔμελλέ σφι τοιοῦτο ἀποβήσεσθαι. οἱ δέ φοίνικες σοφίην ἔν τε τοῖσι ἄλλοισι ἔργοισι ἀποδείκνυνται καί δή καί ἐν ἐκείνῳ: ἀπολαχόντες γάρ μόριον ὅσον αὐτοῖσι ἐπέβαλλε, ὤρυσσον τό μέν ἄνω στόμα τῆς διώρυχος ποιεῦντες διπλήσιον ἤ ὅσον ἔδεε αὐτήν τήν διώρυχα γενέσθαι, προβαίνοντος δέ τοῦ ἔργου συνῆγον αἰεί: κάτω τε δή ἐγίνετο καί ἐξισοῦτο τοῖσι ἄλλοισι τό ἔργον. ἐνθαῦτα δέ λειμών ἐστι, ἵνα σφι ἀγορή τε ἐγίνετο καί πρητήριον: σῖτος δέ σφι πολλός ἐφοίτα ἐκ τῆς ἀσίης ἀληλεσμένος. ὡς μέν ἐμέ συμβαλλόμενον εὑρίσκειν, μεγαλοφροσύνης εἵνεκεν αὐτό ξέρξης ὀρύσσειν ἐκέλευε, ἐθέλων τε δύναμιν ἀποδείκνυσθαι καί μνημόσυνα λιπέσθαι: παρεόν γάρ μηδένα πόνον λαβόντας τόν ἰσθμόν τάς νέας διειρύσαι, ὀρύσσειν ἐκέλευε διώρυχα τῇ θαλάσσῃ εὖρος ὡς δύο τριήρεας πλέειν ὁμοῦ ἐλαστρεομένας. τοῖσι δέ αὐτοῖσι τούτοισι τοῖσί περ καί τό ὄρυγμα, προσετέτακτο καί τόν στρυμόνα ποταμόν ζεύξαντας γεφυρῶσαι. ταῦτα μέν νυν οὕτω ἐποίεε, παρεσκευάζετο δέ καί ὅπλα ἐς τάς γεφύρας βύβλινά τε καί λευκολίνου, ἐπιτάξας φοίνιξί τε καί αἰγυπτίοισι, καί σιτία τῇ στρατιῇ καταβάλλειν, ἵνα μή λιμήνειε ἡ στρατιή μηδέ τά ὑποζύγια ἐλαυνόμενα ἐπί τήν ἑλλάδα. ἀναπυθόμενος δέ τούς χώρους καταβάλλειν ἐκέλευε ἵνα ἐπιτηδεότατον εἴη, ἄλλον ἄλλῃ ἀγινέοντας ὁλκάσι τε καί πορθμηίοισι ἐκ τῆς ἀσίης πανταχόθεν. τόν δέ ὦν πλεῖστον <σῖτον> ἐς λευκήν ἀκτήν καλεομένην τῆς θρηίκης ἀγίνεον, οἱ δέ ἐς τυρόδιζαν τήν περινθίων, οἱ δέ ἐς δορίσκον, οἱ δέ ἐς ἠιόνα τήν ἐπί στρυμόνι, οἱ δέ ἐς μακεδονίην διατεταγμένοι. ἐν ᾧ δέ οὗτοι τόν προκείμενον πόνον ἐργάζοντο, ἐν τούτῳ ὁ πεζός ἅπας συλλελεγμένος ἅμα ξέρξῃ ἐπορεύετο ἐς σάρδις, ἐκ κριτάλλων ὁρμηθείς τῶν ἐν καππαδοκίῃ: ἐνθαῦτα γάρ εἴρητο συλλέγεσθαι πάντα τόν κατ' ἤπειρον μέλλοντα ἅμα αὐτῷ ξέρξῃ πορεύεσθαι στρατόν. ὅς μέν νυν τῶν ὑπάρχων στρατόν κάλλιστα ἐσταλμένον ἀγαγών τά προκείμενα παρά βασιλέος ἔλαβε δῶρα, οὐκ ἔχω φράσαι: οὐδέ γάρ ἀρχήν ἐς κρίσιν τούτου πέρι ἐλθόντας οἶδα. οἱ δέ ἐπείτε διαβάντες τόν ἅλυν ποταμόν ὡμίλησαν τῇ φρυγίῃ, δι' αὐτῆς πορευόμενοι παρεγένοντο ἐς κελαινάς, ἵνα πηγαί ἀναδιδοῦσι μαιάνδρου ποταμοῦ καί ἑτέρου οὐκ ἐλάσσονος ἤ μαιάνδρου, τῷ οὔνομα τυγχάνει ἐόν καταρρήκτης, ὅς ἐξ αὐτῆς τῆς ἀγορῆς τῆς κελαινέων ἀνατέλλων ἐς τόν μαίανδρον ἐκδιδοῖ: ἐν τῇ καί ὁ τοῦ σιληνοῦ μαρσύεω ἀσκός [ἐν τῇ πόλι] ἀνακρέμαται, τόν ὑπό φρυγῶν λόγος ἔχει ὑπό ἀπόλλωνος ἐκδαρέντα ἀνακρεμασθῆναι. ἐν ταύτῃ τῇ πόλι ὑποκατήμενος πύθιος ὁ ἄτυος ἀνήρ λυδός ἐξείνισε τήν βασιλέος στρατιήν πᾶσαν ξεινίοισι μεγίστοισι καί αὐτόν ξέρξην, χρήματά τε ἐπαγγέλλετο βουλόμενος ἐς τόν πόλεμον παρέχειν. ἐπαγγελλομένου δέ χρήματα πυθίου εἴρετο ξέρξης περσέων τούς παρεόντας τίς τε ἐών ἀνδρῶν πύθιος καί κόσα χρήματα ἐκτημένος ἐπαγγέλλοιτο ταῦτα. οἱ δέ εἶπαν: «ὦ βασιλεῦ, οὗτός ἐστι ὅς τοι τόν πατέρα δαρεῖον ἐδωρήσατο τῇ πλατανίστῳ τῇ χρυσέῃ καί τῇ ἀμπέλῳ: ὅς καί νῦν ἐστι πρῶτος ἀνθρώπων πλούτῳ τῶν ἡμεῖς ἴδμεν μετά σέ.» θωμάσας δέ τῶν ἐπέων τό τελευταῖον ξέρξης αὐτός δεύτερα εἴρετο πύθιον ὁκόσα οἱ εἴη χρήματα. ὁ δέ εἶπε: «ὦ βασιλεῦ, οὔτε σε ἀποκρύψω οὔτε σκήψομαι τό μή εἰδέναι τήν ἐμεωυτοῦ οὐσίην, ἀλλ' ἐπιστάμενός τοι ἀτρεκέως καταλέξω. ἐπείτε γάρ τάχιστά σε ἐπυθόμην ἐπί θάλασσαν καταβαίνοντα τήν ἑλληνίδα, βουλόμενός τοι δοῦναι ἐς τόν πόλεμον χρήματα ἐξέμαθον, καί εὗρον λογιζόμενος ἀργυρίου μέν δύο χιλιάδας ἐούσας μοι ταλάντων, χρυσίου δέ τετρακοσίας μυριάδας στατήρων δαρεικῶν, ἐπιδεούσας ἑπτά χιλιάδων. καί τούτοισί σε ἐγώ δωρέομαι: αὐτῷ δέ μοι ἀπό ἀνδραπόδων τε καί γεωπέδων ἀρκέων ἐστί βίος.» ὁ μέν ταῦτα ἔλεγε, ξέρξης δέ ἡσθείς τοῖσι εἰρημένοισι εἶπε: «ξεῖνε λυδέ, ἐγώ ἐπείτε ἐξῆλθον τήν περσίδα χώρην, οὐδενί ἀνδρί συνέμειξα ἐς τόδε ὅστις ἠθέλησε ξείνια προθεῖναι στρατῷ τῷ ἐμῷ, οὐδέ ὅστις ἐς ὄψιν τήν ἐμήν καταστάς αὐτεπάγγελτος ἐς τόν πόλεμον ἐμοί ἠθέλησε συμβαλέσθαι χρήματα, ἔξω σέο. σύ δέ καί ἐξείνισας μεγάλως στρατόν τόν ἐμόν καί χρήματα μεγάλα ἐπαγγέλλεαι. σοί ὦν ἐγώ ἀντί αὐτῶν γέρεα τοιάδε δίδωμι: ξεῖνόν τέ σε ποιεῦμαι ἐμόν καί τάς τετρακοσίας μυριάδας τοι τῶν στατήρων ἀποπλήσω παρ' ἐμεωυτοῦ δούς τάς ἑπτά χιλιάδας, ἵνα μή τοι ἐπιδευέες ἔωσι αἱ τετρακόσιαι μυριάδες ἑπτά χιλιάδων, ἀλλά ᾖ τοι ἀπαρτιλογίη ὑπ' ἐμέο πεπληρωμένη. ἔκτησό τε αὐτός τά περ αὐτός ἐκτήσαο, ἐπίστασό τε εἶναι αἰεί τοιοῦτος: οὐ γάρ τοι ταῦτα ποιεῦντι οὔτε ἐς τό παρεόν οὔτε ἐς χρόνον μεταμελήσει.» ταῦτα δέ εἴπας καί ἐπιτελέα ποιήσας ἐπορεύετο αἰεί τό πρόσω. ἄναυα δέ καλεομένην φρυγῶν πόλιν παραμειβόμενος καί λίμνην ἐκ τῆς ἅλες γίνονται, ἀπίκετο ἐς κολοσσάς πόλιν μεγάλην φρυγίης, ἐν τῇ λύκος ποταμός ἐς χάσμα γῆς ἐσβάλλων ἀφανίζεται: ἔπειτα διά σταδίων ὡς πέντε μάλιστά κῃ ἀναφαινόμενος ἐκδιδοῖ καί οὗτος ἐς τόν μαίανδρον. ἐκ δέ κολοσσέων ὁ στρατός ὁρμώμενος ἐπί τούς οὔρους τῶν φρυγῶν τε καί λυδῶν ἀπίκετο ἐς κύδραρα πόλιν, ἔνθα στήλη καταπεπηγυῖα, σταθεῖσα δέ ὑπό κροίσου, καταμηνύει διά γραμμάτων τούς οὔρους. ὡς δέ ἐκ τῆς φρυγίης ἐσέβαλε ἐς τήν λυδίην, σχιζομένης τῆς ὁδοῦ καί τῆς μέν ἐς ἀριστερήν ἐπί καρίης φερούσης, τῆς δέ ἐς δεξιήν ἐς σάρδις, τῇ καί πορευομένῳ διαβῆναι τόν μαίανδρον ποταμόν πᾶσα ἀνάγκη γίνεται καί ἰέναι παρά καλλάτηβον πόλιν, ἐν τῇ ἄνδρες δημιοργοί μέλι ἐκ μυρίκης τε καί πυροῦ ποιεῦσι. ταύτην ἰών ὁ ξέρξης τήν ὁδόν εὗρε πλατάνιστον, τήν κάλλεος εἵνεκα δωρησάμενος κόσμῳ χρυσέῳ καί μελεδωνῷ ἀθανάτῳ ἀνδρί ἐπιτρέψας δευτέρῃ ἡμέρῃ ἀπίκετο ἐς τῶν λυδῶν τό ἄστυ. ἀπικόμενος δέ ἐς σάρδις πρῶτα μέν ἀπέπεμπε κήρυκας ἐς τήν ἑλλάδα αἰτήσοντας γῆν τε καί ὕδωρ καί προερέοντας δεῖπνα βασιλέϊ παρασκευάζειν: πλήν οὔτε ἐς ἀθήνας οὔτε ἐς λακεδαίμονα ἀπέπεμπε ἐπί γῆς αἴτησιν, τῇ δέ ἄλλῃ πάντῃ. τῶνδε δέ εἵνεκα τό δεύτερον ἀπέπεμπε ἐπί γῆν τε καί ὕδωρ: ὅσοι πρότερον οὐκ ἔδοσαν δαρείῳ πέμψαντι, τούτους πάγχυ ἐδόκεε τότε δείσαντας δώσειν: βουλόμενος ὦν αὐτό τοῦτο ἐκμαθεῖν ἔπεμπε. μετά δέ ταῦτα παρεσκευάζετο ὡς ἐλῶν ἐς ἄβυδον. οἱ δέ ἐν τούτῳ τόν ἑλλήσποντον ἐζεύγνυσαν ἐκ τῆς ἀσίης ἐς τήν εὐρώπην. ἔστι δέ τῆς χερσονήσου τῆς ἐν ἑλλησπόντῳ, σηστοῦ τε πόλιος μεταξύ καί μαδύτου, ἀκτή τρηχέα ἐς θάλασσαν κατήκουσα ἀβύδου καταντίον, ἔνθα μετά ταῦτα, χρόνῳ ὕστερον οὐ πολλῷ, ἐπί ξανθίππου τοῦ ἀρίφρονος στρατηγοῦ ἀθηναῖοι ἀρταΰκτην ἄνδρα πέρσην λαβόντες σηστοῦ ὕπαρχον ζώοντα πρός σανίδα διεπασσάλευσαν, ὅς καί ἐς τοῦ πρωτεσίλεω τό ἱρόν ἐς ἐλαιοῦντα ἀγινεόμενος γυναῖκας ἀθέμιστα ἔργα ἔρδεσκε. ἐς ταύτην ὦν τήν ἀκτήν ἐξ ἀβύδου ὁρμώμενοι ἐγεφύρουν τοῖσι προσέκειτο, τήν μέν λευκολίνου φοίνικες, τήν δέ βυβλίνην αἰγύπτιοι: ἔστι δέ ἑπτά στάδιοι ἐξ ἀβύδου ἐς τήν ἀπαντίον. καί δή ἐζευγμένου τοῦ πόρου ἐπιγενόμενος χειμών μέγας συνέκοψέ τε ἐκεῖνα πάντα καί διέλυσε. ὡς δ' ἐπύθετο ξέρξης, δεινά ποιεύμενος τόν ἑλλήσποντον ἐκέλευσε τριηκοσίας ἐπικέσθαι μάστιγι πληγάς καί κατεῖναι ἐς τό πέλαγος πεδέων ζεῦγος. ἤδη δέ ἤκουσα ὡς καί στιγέας ἅμα τούτοισι ἀπέπεμψε στίξοντας τόν ἑλλήσποντον. ἐνετέλλετο δέ ὦν ῥαπίζοντας λέγειν βάρβαρά τε καί ἀτάσθαλα: «ὦ πικρόν ὕδωρ, δεσπότης τοι δίκην ἐπιτιθεῖ τήνδε, ὅτι μιν ἠδίκησας οὐδέν πρός ἐκείνου ἄδικον παθόν. καί βασιλεύς μέν ξέρξης διαβήσεταί σε, ἤν τε σύ γε βούλῃ ἤν τε μή. σοί δέ κατά δίκην ἄρα οὐδείς ἀνθρώπων θύει, ὡς ἐόντι καί θολερῷ καί ἁλμυρῷ ποταμῷ.» τήν τε δή θάλασσαν ἐνετέλλετο τούτοισι ζημιοῦν καί τῶν ἐπεστεώτων τῇ ζεύξι τοῦ ἑλλησπόντου ἀποταμεῖν τάς κεφαλάς. καί οἱ μέν ταῦτα ἐποίευν τοῖσι προσέκειτο αὕτη ἡ ἄχαρις τιμή, τάς δέ ἄλλοι ἀρχιτέκτονες ἐζεύγνυσαν. ἐζεύγνυσαν δέ ὧδε, πεντηκοντέρους καί τριήρεας συνθέντες, ὑπό μέν τήν πρός τοῦ εὐξείνου πόντου ἑξήκοντά τε καί τριηκοσίας, ὑπό δέ τήν ἑτέρην τεσσερεσκαίδεκα καί τριηκοσίας, τοῦ μέν πόντου ἐπικαρσίας, τοῦ δέ ἑλλησπόντου κατά ῥόον, ἵνα ἀνακωχεύῃ τόν τόνον τῶν ὅπλων. συνθέντες δέ ἀγκύρας κατῆκαν περιμήκεας, τάς μέν πρός τοῦ πόντου τῆς ἑτέρης τῶν ἀνέμων εἵνεκεν τῶν ἔσωθεν ἐκπνεόντων, τῆς δέ ἑτέρης πρός ἑσπέρης τε καί τοῦ αἰγαίου ζεφύρου τε καί νότου εἵνεκα. διέκπλοον δέ ὑπόφαυσιν κατέλιπον τῶν πεντηκοντέρων καί <τριηρέων> τριχοῦ, ἵνα καί ἐς τόν πόντον ἔχῃ ὁ βουλόμενος πλέειν πλοίοισι λεπτοῖσι καί ἐκ τοῦ πόντου ἔξω. ταῦτα δέ ποιήσαντες κατέτεινον ἐκ γῆς στρεβλοῦντες ὄνοισι ξυλίνοισι τά ὅπλα, οὐκέτι χωρίς ἑκάτερα τάξαντες, ἀλλά δύο μέν λευκολίνου δασάμενοι ἐς ἑκατέρην, τέσσερα δέ τῶν βυβλίνων: παχύτης μέν ἦν ἡ αὐτή καί καλλονή, κατά λόγον δέ ἐμβριθέστερα ἦν τά λίνεα, τοῦ τάλαντον ὁ πῆχυς εἷλκε. ἐπειδή δέ ἐγεφυρώθη ὁ πόρος, κορμούς ξύλων καταπρίσαντες καί ποιήσαντες ἴσους τῆς σχεδίης τῷ εὔρεϊ κόσμῳ ἐπετίθεσαν κατύπερθε τῶν ὅπλων τοῦ τόνου, θέντες δέ ἐπεξῆς ἐνθαῦτα αὖτις ἐπεζεύγνυον. ποιήσαντες δέ ταῦτα ὕλην ἐπεφόρησαν, κόσμῳ δέ θέντες καί τήν ὕλην γῆν ἐπεφόρησαν, κατανάξαντες δέ καί τήν γῆν φραγμόν παρείρυσαν ἔνθεν καί ἔνθεν, ἵνα μή φοβέηται τά ὑποζύγια τήν θάλασσαν ὑπερορῶντα καί οἱ ἵπποι. ὡς δέ τά τε τῶν γεφυρέων κατεσκεύαστο καί τά περί τόν ἄθων, οἵ τε χυτοί περί τά στόματα τῆς διώρυχος, οἵ τῆς ῥηχίης εἵνεκεν ἐποιήθησαν ἵνα μή πίμπληται τά στόματα τοῦ ὀρύγματος, καί αὐτή ἡ διῶρυξ παντελέως πεποιημένη ἀγγέλλετο, ἐνθαῦτα χειμερίσας ἅμα τῷ ἔαρι παρεσκευασμένος ὁ στρατός ἐκ τῶν σαρδίων ὁρμᾶτο ἐλῶν ἐς ἄβυδον. ὁρμημένῳ δέ οἱ ὁ ἥλιος ἐκλιπών τήν ἐκ τοῦ οὐρανοῦ ἕδρην ἀφανής ἦν οὔτ' ἐπινεφέλων ἐόντων αἰθρίης τε τά μάλιστα, ἀντί ἡμέρης τε νύξ ἐγένετο. ἰδόντι δέ καί μαθόντι τοῦτο τῷ ξέρξῃ ἐπιμελές ἐγένετο, καί εἴρετο τούς μάγους τί θέλει προφαίνειν τό φάσμα. οἱ δέ ἔφασαν ὡς ἕλλησι προδεικνύει ὁ θεός ἔκλειψιν τῶν πολίων, λέγοντες ἥλιον εἶναι ἑλλήνων προδέκτορα, σελήνην δέ σφέων. ταῦτα πυθόμενος ὁ ξέρξης περιχαρής ἐών ἐποιέετο τήν ἔλασιν. ὡς δ' ἐξήλαυνε τήν στρατιήν, πύθιος ὁ λυδός καταρρωδήσας τό ἐκ τοῦ οὐρανοῦ φάσμα ἐπαρθείς τε τοῖσι δωρήμασι ἐλθών παρά ξέρξην ἔλεγε τάδε: «ὦ δέσποτα, χρηίσας ἄν τι σέο βουλοίμην τυχεῖν, τό σοί μέν ἐλαφρόν τυγχάνει ἐόν ὑπουργῆσαι, ἐμοί δέ μέγα γενόμενον.» ξέρξης δέ πᾶν μᾶλλον δοκέων μιν χρηίσειν ἤ τό ἐδεήθη, ἔφη τε ὑπουργήσειν καί δή ἀγορεύειν ἐκέλευε ὅτεο δέοιτο. ὁ δέ ἐπείτε ταῦτα ἤκουσε, ἔλεγε θαρσήσας τάδε: «ὦ δέσποτα, τυγχάνουσί μοι παῖδες ἐόντες πέντε, καί σφεας καταλαμβάνει πάντας ἅμα σοί στρατεύεσθαι ἐπί τήν ἑλλάδα. σύ δέ, ὦ βασιλεῦ, ἐμέ ἐς τόδε ἡλικίης ἥκοντα οἰκτίρας τῶν μοι παίδων ἕνα παράλυσον τῆς στρατιῆς τόν πρεσβύτατον, ἵνα αὐτοῦ τε ἐμέο καί τῶν χρημάτων ᾖ μελεδωνός: τούς δέ τέσσερας ἄγεο ἅμα σεωυτῷ, καί πρήξας τά νοέεις νοστήσειας ὀπίσω.» κάρτα τε ἐθυμώθη ὁ ξέρξης καί ἀμείβετο τοῖσδε: «ὦ κακέ ἄνθρωπε, σύ ἐτόλμησας, ἐμέο στρατευομένου αὐτοῦ ἐπί τήν ἑλλάδα καί ἄγοντος παῖδας ἐμούς καί ἀδελφεούς καί οἰκηίους καί φίλους, μνήσασθαι περί σέο παιδός, ἐών ἐμός δοῦλος, τόν χρῆν πανοικίῃ αὐτῇ γυναικί συνέπεσθαι; εὖ νυν τόδ' ἐξεπίστασο, ὡς ἐν τοῖσι ὠσί τῶν ἀνθρώπων οἰκέει ὁ θυμός, ὅς χρηστά μέν ἀκούσας τέρψιος ἐμπιπλέει τό σῶμα, ὑπεναντία δέ τούτοισι ἀκούσας ἀνοιδέει. ὅτε μέν νυν χρηστά ποιήσας ἕτερα τοιαῦτα ἐπηγγέλλεο, εὐεργεσίῃσι βασιλέα οὐ καυχήσεαι ὑπερβαλέσθαι: ἐπείτε δέ ἐς τό ἀναιδέστερον ἐτράπεο, τήν μέν ἀξίην οὐ λάμψεαι, ἐλάσσω δέ τῆς ἀξίης. σέ μέν γάρ καί τούς τέσσερας τῶν παίδων ῥύεται τά ξείνια: τοῦ δέ ἑνός, τοῦ περιέχεαι μάλιστα, τῇ ψυχῇ ζημιώσεαι.» ὡς δέ ταῦτα ὑπεκρίνατο, αὐτίκα ἐκέλευε τοῖσι προσετέτακτο ταῦτα πρήσσειν τῶν πυθίου παίδων ἐξευρόντας τόν πρεσβύτατον μέσον διαταμεῖν, διαταμόντας δέ τά ἡμίτομα διαθεῖναι τό μέν ἐπί δεξιά τῆς ὁδοῦ, τό δ' ἐπ' ἀριστερά, καί ταύτῃ διεξιέναι τόν στρατόν. ποιησάντων δέ τούτων τοῦτο, μετά ταῦτα διεξήιε ὁ στρατός. ἡγέοντο δέ πρῶτοι μέν οἱ σκευοφόροι τε καί τά ὑποζύγια, μετά δέ τούτους στρατός παντοίων ἐθνέων ἀναμίξ, οὐ διακεκριμένοι. τῇ δέ ὑπερημίσεες ἦσαν, ἐνθαῦτα διελέλειπτο, καί οὐ συνέμισγον οὗτοι βασιλέϊ. προηγέοντο μέν δή ἱππόται χίλιοι ἐκ περσέων πάντων ἀπολελεγμένοι: μετά δέ αἰχμοφόροι χίλιοι, καί οὗτοι ἐκ πάντων ἀπολελεγμένοι, τάς λόγχας κάτω ἐς τήν γῆν τρέψαντες. μετά δέ ἱροί νησαῖοι καλεόμενοι ἵπποι δέκα, κεκοσμημένοι ὡς κάλλιστα. (νησαῖοι δέ καλέονται ἵπποι ἐπί τοῦδε: ἔστι πεδίον μέγα τῆς μηδικῆς τῷ οὔνομά ἐστι νήσαιον: τούς ὦν δή ἵππους τούς μεγάλους φέρει τό πεδίον τοῦτο.) ὄπισθε δέ τούτων τῶν δέκα ἵππων ἅρμα διός ἱρόν ἐπετέτακτο, τό ἵπποι μέν εἷλκον λευκοί ὀκτώ, ὄπισθε δέ αὖ τῶν ἵππων εἵπετο πεζῇ ἡνίοχος ἐχόμενος τῶν χαλινῶν: οὐδείς γάρ δή ἐπί τοῦτον τόν θρόνον ἀνθρώπων ἐπιβαίνει. τούτου δέ ὄπισθε αὐτός ξέρξης ἐπ' ἅρματος ἵππων νησαίων: παρεβεβήκεε δέ οἱ ἡνίοχος τῷ οὔνομα ἦν πατιράμφης ὀτάνεω παῖς, ἀνδρός πέρσεω. ἐξήλασε μέν οὕτω ἐκ σαρδίων ξέρξης, μετεκβαίνεσκε δέ, ὅκως μιν λόγος αἱρέοι, ἐκ τοῦ ἅρματος ἐς ἁρμάμαξαν. αὐτοῦ δέ ὄπισθε αἰχμοφόροι περσέων οἱ ἄριστοί τε καί γενναιότατοι χίλιοι, κατά νόμον τάς λόγχας ἔχοντες: μετά δέ ἵππος ἄλλη χιλίη ἐκ περσέων ἀπολελεγμένη: μετά δέ τήν ἵππον ἐκ τῶν λοιπῶν περσέων ἀπολελεγμένοι μύριοι: οὗτος πεζός ἦν. καί τούτων χίλιοι μέν ἐπί τοῖσι δόρασι ἀντί τῶν σαυρωτήρων ῥοιάς εἶχον χρυσέας καί πέριξ συνεκλήιον τούς ἄλλους, οἱ δέ εἰνακισχίλιοι ἐντός τούτων ἐόντες ἀργυρέας ῥοιάς εἶχον: εἶχον δέ χρυσέας ῥοιάς καί οἱ ἐς τήν γῆν τρέποντες τάς λόγχας, καί μῆλα οἱ ἄγχιστα ἑπόμενοι ξέρξῃ. τοῖσι δέ μυρίοισι ἐπετέτακτο ἵππος περσέων μυρίη. μετά δέ τήν ἵππον διέλειπέ τε καί δύο σταδίους καί ἔπειτα ὁ λοιπός ὅμιλος ἤιε ἀναμίξ. ἐποιέετο δέ τήν ὁδόν ἐκ τῆς λυδίης ὁ στρατός ἐπί τε ποταμόν κάϊκον καί γῆν τήν μυσίην, ἀπό δέ καΐκου ὁρμώμενος, κάνης ὄρος ἔχων ἐν ἀριστερῇ, διά τοῦ ἀταρνέος ἐς καρήνην πόλιν: ἀπό δέ ταύτης διά θήβης πεδίου ἐπορεύετο, ἀτραμύττειόν τε πόλιν καί ἄντανδρον τήν πελασγίδα παραμειβόμενος. τήν ἴδην δέ λαβών, ἐς ἀριστερήν χεῖρα ἤιε ἐς τήν ἰλιάδα γῆν. καί πρῶτα μέν οἱ ὑπό τῇ ἴδῃ νύκτα ἀναμείναντι βρονταί τε καί πρηστῆρες ἐπεσπίπτουσι καί τινα αὐτοῦ ταύτῃ συχνόν ὅμιλον διέφθειραν. ἀπικομένου δέ τοῦ στρατοῦ ἐπί ποταμόν σκάμανδρον, ὅς πρῶτος ποταμῶν ἐπείτε ἐκ σαρδίων ὁρμηθέντες ἐπεχείρησαν τῇ ὁδῷ ἐπέλιπε τό ῥέεθρον οὐδ' ἀπέχρησε τῇ στρατιῇ τε καί τοῖσι κτήνεσι πινόμενος, ἐπί τοῦτον δή τόν ποταμόν ὡς ἀπίκετο ξέρξης, ἐς τό πριάμου πέργαμον ἀνέβη, ἵμερον ἔχων θεήσασθαι. θεησάμενος δέ καί πυθόμενος ἐκείνων ἕκαστα, τῇ ἀθηναίῃ τῇ ἰλιάδι ἔθυσε βοῦς χιλίας: χοάς δέ οἱ μάγοι τοῖσι ἥρωσι ἐχέαντο. ταῦτα δέ ποιησαμένοισι νυκτός φόβος ἐς τό στρατόπεδον ἐνέπεσε. ἅμα ἡμέρῃ δέ ἐπορεύετο ἐνθεῦτεν, ἐν ἀριστερῇ μέν ἀπέργων ῥοίτειον πόλιν καί ὀφρύνειον καί δάρδανον, ἥ περ δή ἀβύδῳ ὅμουρός ἐστι, ἐν δεξιῇ δέ γέργιθας τευκρούς. ἐπεί δ' ἐγένοντο ἐν ἀβύδῳ, ἠθέλησε ξέρξης ἰδέσθαι πάντα τόν στρατόν. καί, προεπεποίητο γάρ ἐπί κολωνοῦ ἐπίτηδες αὐτῷ ταύτῃ προεξέδρη λίθου λευκοῦ (ἐποίησαν δέ ἀβυδηνοί, ἐντειλαμένου πρότερον βασιλέος), ἐνθαῦτα ὡς ἵζετο, κατορέων ἐπί τῆς ἠιόνος ἐθηεῖτο καί τόν πεζόν καί τάς νέας. θηεύμενος δέ ἱμέρθη τῶν νεῶν ἅμιλλαν γινομένην ἰδέσθαι: ἐπεί δέ ἐγένετό τε καί ἐνίκων φοίνικες σιδώνιοι, ἥσθη τε τῇ ἁμίλλῃ καί τῇ στρατιῇ. ὡς δέ ὥρα πάντα μέν τόν ἑλλήσποντον ὑπό τῶν νεῶν ἀποκεκρυμμένον, πάσας δέ τάς ἀκτάς καί τά ἀβυδηνῶν πεδία ἐπίπλεα ἀνθρώπων, ἐνθαῦτα ὁ ξέρξης ἑωυτόν ἐμακάρισε, μετά δέ τοῦτο ἐδάκρυσε. μαθών δέ μιν ἀρτάβανος ὁ πάτρως, ὅς τό πρῶτον γνώμην ἀπεδέξατο ἐλευθέρως οὐ συμβουλεύων ξέρξῃ στρατεύεσθαι ἐπί τήν ἑλλάδα, οὗτος ὡνήρ φρασθείς ξέρξην δακρύσαντα εἴρετο τάδε: «ὦ βασιλεῦ, ὡς πολλόν ἀλλήλων κεχωρισμένα ἐργάσαο νῦν τε καί ὀλίγῳ πρότερον: μακαρίσας γάρ σεωυτόν δακρύεις.» ὁ δέ εἶπε: «ἐσῆλθε γάρ με λογισάμενον κατοικτῖραι ὡς βραχύς εἴη ὁ πᾶς ἀνθρώπινος βίος, εἰ τούτων γε ἐόντων τοσούτων οὐδείς ἐς ἑκατοστόν ἔτος περιέσται.» ὁ δέ ἀμείβετο λέγων: «ἕτερα τούτου παρά τήν ζόην πεπόνθαμεν οἰκτρότερα. ἐν γάρ οὕτω βραχέϊ βίῳ οὐδείς οὕτω ἄνθρωπος ἐών εὐδαίμων πέφυκε, οὔτε τούτων οὔτε τῶν ἄλλων, τῷ οὐ παραστήσεται πολλάκις καί οὐκί ἅπαξ τεθνάναι βούλεσθαι μᾶλλον ἤ ζώειν. αἵ τε γάρ συμφοραί προσπίπτουσαι καί αἱ νοῦσοι συνταράσσουσαι καί βραχύν ἐόντα μακρόν δοκέειν εἶναι ποιεῦσι τόν βίον. οὕτω ὁ μέν θάνατος μοχθηρῆς ἐούσης τῆς ζόης καταφυγή αἱρετωτάτη τῷ ἀνθρώπῳ γέγονε: ὁ δέ θεός γλυκύν γεύσας τόν αἰῶνα φθονερός ἐν αὐτῷ εὑρίσκεται ἐών.» ξέρξης δέ ἀμείβετο λέγων: «ἀρτάβανε, βιοτῆς μέν νυν ἀνθρωπηίης πέρι, ἐούσης τοιαύτης οἵην περ σύ διαιρέαι εἶναι, παυσώμεθα, μηδέ κακῶν μεμνεώμεθα χρηστά ἔχοντες πρήγματα ἐν χερσί. φράσον δέ μοι τόδε: εἴ τοι ἡ ὄψις τοῦ ἐνυπνίου μή ἐναργής οὕτω ἐφάνη, εἶχες ἄν τήν ἀρχαίην γνώμην, οὐκ ἐῶν με στρατεύεσθαι ἐπί τήν ἑλλάδα, ἤ μετέστης ἄν; φέρε τοῦτό μοι ἀτρεκέως εἰπέ.» ὁ δέ ἀμείβετο λέγων: «ὦ βασιλεῦ, ὄψις μέν ἡ ἐπιφανεῖσα τοῦ ὀνείρου ὡς βουλόμεθα ἀμφότεροι τελευτήσειε: ἐγώ δ' ἔτι καί ἐς τόδε δείματός εἰμι ὑπόπλεος οὐδ' ἐντός ἐμεωυτοῦ, ἄλλα τε πολλά ἐπιλεγόμενος καί δή καί ὁρέων τοι δύο τά μέγιστα πάντων ἐόντα πολεμιώτατα.» ξέρξης δέ πρός ταῦτα ἀμείβετο τοῖσδε: «δαιμόνιε ἀνδρῶν, κοῖα ταῦτα δύο λέγεις εἶναί μοι πολεμιώτατα; κότερά τοι ὁ πεζός μεμπτός κατά πλῆθός ἐστι, καί τό ἑλληνικόν στράτευμα φαίνεται πολλαπλήσιον ἔσεσθαι τοῦ ἡμετέρου, ἤ τό ναυτικόν τό ἡμέτερον λείψεσθαι τοῦ ἐκείνων, ἤ καί συναμφότερα ταῦτα; εἰ γάρ τοι ταύτῃ φαίνεται ἐνδεέστερα εἶναι τά ἡμέτερα πρήγματα, στρατοῦ ἄν ἄλλου τις τήν ταχίστην ἄγερσιν ποιοῖτο.» ὁ δ' ἀμείβετο λέγων: «ὦ βασιλεῦ, οὔτε στρατόν τοῦτον, ὅστις γε σύνεσιν ἔχει, μέμφοιτ' ἄν οὔτε τῶν νεῶν τό πλῆθος: ἤν τε πλέονας συλλέξῃς, τά δύο τοι τά λέγω πολλῷ ἔτι πολεμιώτερα γίνεται. τά δέ δύο ταῦτα ἐστί γῆ τε καί θάλασσα. οὔτε γάρ τῆς θαλάσσης ἔστι λιμήν τοσοῦτος οὐδαμόθι, ὡς ἐγώ εἰκάζω, ὅστις ἐγειρομένου χειμῶνος δεξάμενός σεο τοῦτο τό ναυτικόν φερέγγυος ἔσται διασῶσαι τάς νέας: καίτοι οὐκί ἕνα αὐτόν δεῖ εἶναι [τόν λιμένα], ἀλλά παρά πᾶσαν τήν ἤπειρον παρ' ἥν δή κομίεαι. οὐκ ὦν δή ἐόντων τοι λιμένων ὑποδεξίων, μάθε ὅτι αἱ συμφοραί τῶν ἀνθρώπων ἄρχουσι καί οὐκί ὥνθρωποι τῶν συμφορέων. καί δή τῶν δύο τοι τοῦ ἑτέρου εἰρημένου τό ἕτερον ἔρχομαι ἐρέων. γῆ δή πολεμίη τῇδέ τοι κατίσταται: εἰ θέλει τοι μηδέν ἀντίξοον καταστῆναι, τοσούτῳ τοι γίνεται πολεμιωτέρη ὅσῳ ἄν προβαίνῃς ἑκαστέρω, τό πρόσω αἰεί κλεπτόμενος: εὐπρηξίης γάρ οὐκ ἔστι ἀνθρώποισι οὐδεμία πληθώρη. καί δή τοι, ὡς οὐδενός ἐναντιουμένου, λέγω τήν χώρην πλέονα ἐν πλέονι χρόνῳ γινομένην λιμόν τέξεσθαι. ἀνήρ δέ οὕτω ἄν εἴη ἄριστος, εἰ βουλευόμενος μέν ἀρρωδέοι, πᾶν ἐπιλεγόμενος πείσεσθαι χρῆμα, ἐν δέ τῷ ἔργῳ θρασύς εἴη.» ἀμείβεται ξέρξης τοῖσδε: «ἀρτάβανε, οἰκότως μέν σύ γε τούτων ἕκαστα διαιρέαι, ἀτάρ μήτε πάντα φοβέο μήτε πᾶν ὁμοίως ἐπιλέγεο. εἰ γάρ δή βούλοιο ἐπί τῷ αἰεί ἐπεσφερομένῳ πρήγματι τό πᾶν ὁμοίως ἐπιλέγεσθαι, ποιήσειας ἄν οὐδαμά οὐδέν: κρέσσον δέ πάντα θαρσέοντα ἥμισυ τῶν δεινῶν πάσχειν μᾶλλον ἤ πᾶν χρῆμα προδειμαίνοντα μηδαμά μηδέν ποιέειν. εἰ δέ ἐρίζων πρός πᾶν τό λεγόμενον μή τό βέβαιον ἀποδέξεις, σφάλλεσθαι ὀφείλεις ἐν αὐτοῖσι ὁμοίως καί ὁ ὑπεναντία τούτοισι λέξας: τοῦτο μέν νυν ἐπ' ἴσης ἔχει. εἰδέναι δέ ἄνθρωπον ἐόντα κῶς χρή τό βέβαιον; δοκέω μέν οὐδαμῶς. τοῖσι τοίνυν βουλομένοισι ποιέειν ὡς τό ἐπίπαν φιλέει γίνεσθαι τά κέρδεα, τοῖσι δέ ἐπιλεγομένοισί τε πάντα καί ὀκνέουσι οὐ μάλα ἐθέλει. ὁρᾷς τά περσέων πρήγματα ἐς ὅ δυνάμιος προκεχώρηκε. εἰ τοίνυν ἐκεῖνοι οἱ πρό ἐμέο γενόμενοι βασιλέες γνώμῃσι ἐχρέωντο ὁμοίῃσι καί σύ ἤ μή χρεώμενοι γνώμῃσι τοιαύτῃσι ἄλλους συμβούλους εἶχον τοιούτους, οὐκ ἄν κοτε εἶδες αὐτά ἐς τοῦτο προελθόντα: νῦν δέ κινδύνους ἀναρριπτέοντες ἐς τοῦτό σφεα προηγάγοντο: μεγάλα γάρ πρήγματα μεγάλοισι κινδύνοισι ἐθέλει καταιρέεσθαι. ἡμεῖς τοίνυν ὁμοιούμενοι ἐκείνοισι ὥρην τε τοῦ ἔτεος καλλίστην πορευόμεθα καί καταστρεψάμενοι πᾶσαν τήν εὐρώπην νοστήσομεν ὀπίσω, οὔτε λιμῷ ἐντυχόντες οὐδαμόθι οὔτε ἄλλο ἄχαρι οὐδέν παθόντες. τοῦτο μέν γάρ αὐτοί πολλήν φορβήν φερόμενοι πορευόμεθα, τοῦτο δέ, τῶν ἄν κου ἐπιβέωμεν γῆν καί ἔθνος, τούτων τόν σῖτον ἕξομεν: ἐπ' ἀροτῆρας δέ καί οὐ νομάδας στρατευόμεθα ἄνδρας.» λέγει ἀρτάβανος μετά ταῦτα: «ὦ βασιλεῦ, ἐπείτε ἀρρωδέειν οὐδέν ἐᾷς πρῆγμα, σύ δέ μεο συμβουλίην ἔνδεξαι: ἀναγκαίως γάρ ἔχει περί πολλῶν πρηγμάτων πλέονα λόγον ἐκτεῖναι. κῦρος ὁ καμβύσεω ἰωνίην πᾶσαν πλήν ἀθηνέων κατεστρέψατο δασμοφόρον εἶναι πέρσῃσι. τούτους ὦν τούς ἄνδρας συμβουλεύω τοι μηδεμιῇ μηχανῇ ἄγειν ἐπί τούς πατέρας: καί γάρ ἄνευ τούτων οἷοί τέ εἰμεν τῶν ἐχθρῶν κατυπέρτεροι γίνεσθαι. ἤ γάρ σφεας, ἤν ἕπωνται, δεῖ ἀδικωτάτους γίνεσθαι καταδουλουμένους τήν μητρόπολιν, ἤ δικαιοτάτους συνελευθεροῦντας: ἀδικώτατοι μέν νυν γινόμενοι οὐδέν κέρδος μέγα ἡμῖν προσβάλλουσι, δικαιότατοι δέ γινόμενοι οἷοί τε δηλήσασθαι μεγάλως τήν σήν στρατιήν γίνονται. ἐς θυμόν ὦν βάλεο καί τό παλαιόν ἔπος ὡς εὖ εἴρηται, τό μή ἅμα ἀρχῇ πᾶν τέλος καταφαίνεσθαι.» ἀμείβεται πρός ταῦτα ξέρξης: «ἀρτάβανε, τῶν ἀπεφήναο γνωμέων σφάλλεαι κατά ταύτην δή μάλιστα, ὅς ἴωνας φοβέαι μή μεταβάλωσι, τῶν ἔχομεν γνῶμα μέγιστον, τῷ σύ τε μάρτυς γίνεαι καί οἱ συστρατευσάμενοι δαρείῳ ἄλλοι ἐπί σκύθας, ὅτε ἐπί τούτοισι ἡ πᾶσα περσική στρατιή ἐγένετο διαφθεῖραι καί περιποιῆσαι: οἱ δέ δικαιοσύνην καί πιστότητα ἐνέδωκαν, ἄχαρι δέ οὐδέν. πάρεξ δέ τούτου, ἐν τῇ ἡμετέρῃ καταλιπόντας τέκνα καί γυναῖκας καί χρήματα οὐδ' ἐπιλέγεσθαι χρή νεώτερόν τι ποιήσειν. οὕτω μηδέ τοῦτο φοβέο, ἀλλά θυμόν ἔχων ἀγαθόν σῷζε οἶκόν τε τόν ἐμόν καί τυραννίδα τήν ἐμήν: σοί γάρ ἐγώ μούνῳ ἐκ πάντων σκῆπτρα τά ἐμά ἐπιτρέπω.» ταῦτα εἴπας καί ἀρτάβανον ἀποστείλας ἐς σοῦσα δεύτερα μετεπέμψατο ξέρξης περσέων τούς δοκιμωτάτους: ἐπεί δέ οἱ παρῆσαν, ἔλεγέ σφι τάδε: «ὦ πέρσαι, τῶνδ' ἐγώ ὑμέων χρηίζων συνέλεξα, ἄνδρας τε γίνεσθαι ἀγαθούς καί μή καταισχύνειν τά πρόσθε ἐργασμένα πέρσῃσι, ἐόντα μεγάλα τε καί πολλοῦ ἄξια, ἀλλ' εἷς τε ἕκαστος καί οἱ σύμπαντες προθυμίην ἔχωμεν: ξυνόν γάρ πᾶσι τοῦτο ἀγαθόν σπεύδεται. τῶνδε δέ εἵνεκα προαγορεύω ἀντέχεσθαι τοῦ πολέμου ἐντεταμένως: ὡς γάρ ἐγώ πυνθάνομαι, ἐπ' ἄνδρας στρατευόμεθα ἀγαθούς, τῶν ἤν κρατήσωμεν, οὐ μή τις ἡμῖν ἄλλος στρατός ἀντιστῇ κοτε ἀνθρώπων. νῦν δέ διαβαίνωμεν ἐπευξάμενοι τοῖσι θεοῖσι οἵ περσίδα γῆν λελόγχασι.» ταύτην μέν τήν ἡμέρην παρεσκευάζοντο ἐς τήν διάβασιν. τῇ δέ ὑστεραίῃ ἀνέμενον τόν ἥλιον ἐθέλοντες ἰδέσθαι ἀνίσχοντα, θυμιήματά τε παντοῖα ἐπί τῶν γεφυρέων καταγίζοντες καί μυρσίνῃσι στορνύντες τήν ὁδόν. ὡς δ' ἐπανέτελλε ὁ ἥλιος, σπένδων ἐκ χρυσέης φιάλης ξέρξης ἐς τήν θάλασσαν εὔχετο πρός τόν ἥλιον μηδεμίαν οἱ συντυχίην τοιαύτην γενέσθαι ἥ μιν παύσει καταστρέψασθαι τήν εὐρώπην πρότερον ἤ ἐπί τέρμασι τοῖσι ἐκείνης γένηται. εὐξάμενος δέ ἐσέβαλε τήν φιάλην ἐς τόν ἑλλήσποντον καί χρύσεον κρητῆρα καί περσικόν ξίφος τόν ἀκινάκην καλέουσι. ταῦτα οὐκ ἔχω ἀτρεκέως διακρῖναι οὔτε εἰ τῷ ἡλίῳ ἀνατιθείς κατῆκε ἐς τό πέλαγος οὔτε εἰ μετεμέλησέ οἱ τόν ἑλλήσποντον μαστιγώσαντι καί ἀντί τούτων τήν θάλασσαν ἐδωρέετο. ὡς δέ ταῦτά οἱ ἐπεποίητο, διέβαινον κατά μέν τήν ἑτέρην τῶν γεφυρέων τήν πρός τοῦ πόντου ὁ πεζός τε καί ἡ ἵππος ἅπασα, κατά δέ τήν πρός τό αἰγαῖον τά ὑποζύγια καί ἡ θεραπηίη. ἡγέοντο δέ πρῶτα μέν οἱ μύριοι πέρσαι, ἐστεφανωμένοι πάντες: μετά δέ τούτους ὁ σύμμικτος στρατός παντοίων ἐθνέων. ταύτην μέν τήν ἡμέρην οὗτοι: τῇ δέ ὑστεραίῃ πρῶτοι μέν οἵ τε ἱππόται καί οἱ τάς λόγχας κάτω τρέποντες: ἐστεφάνωντο δέ καί οὗτοι. μετά δέ οἵ τε ἵπποι οἱ ἱροί καί τό ἅρμα τό ἱρόν, ἐπί δέ αὐτός τε ξέρξης καί οἱ αἰχμοφόροι καί οἱ ἱππόται οἱ χίλιοι, ἐπί δέ τούτοισι ὁ ἄλλος στρατός. καί αἱ νέες ἅμα ἀνήγοντο ἐς τήν ἀπεναντίον. ἤδη δέ ἤκουσα καί ὕστατον διαβῆναι βασιλέα πάντων. ξέρξης δέ ἐπεί διέβη ἐς τήν εὐρώπην, ἐθηεῖτο τόν στρατόν ὑπό μαστίγων διαβαίνοντα. διέβη δέ ὁ στρατός αὐτοῦ ἐν ἑπτά ἡμέρῃσι καί [ἐν] ἑπτά εὐφρόνῃσι, ἐλινύσας οὐδένα χρόνον. ἐνθαῦτα λέγεται ξέρξεω ἤδη διαβεβηκότος τόν ἑλλήσποντον ἄνδρα εἰπεῖν ἑλλησπόντιον. «ὦ ζεῦ, τί δή ἀνδρί εἰδόμενος πέρσῃ καί οὔνομα ἀντί διός ξέρξην θέμενος ἀνάστατον τήν ἑλλάδα θέλεις ποιῆσαι, ἄγων πάντας ἀνθρώπους; καί γάρ ἄνευ τούτων ἐξῆν τοι ποιέειν ταῦτα.» ὡς δέ διέβησαν πάντες, ἐς ὁδόν ὁρμημένοισι τέρας σφι ἐφάνη μέγα, τό ξέρξης ἐν οὐδενί λόγῳ ἐποιήσατο καίπερ εὐσύμβλητον ἐόν: ἵππος γάρ ἔτεκε λαγόν. εὐσύμβλητον ὦν τῇδε τοῦτο ἐγένετο, ὅτι ἔμελλε μέν ἐλᾶν στρατιήν ἐπί τήν ἑλλάδα ξέρξης ἀγαυρότατα καί μεγαλοπρεπέστατα, ὀπίσω δέ περί ἑωυτοῦ τρέχων ἥξειν ἐς τόν αὐτόν χῶρον. ἐγένετο δέ καί ἕτερον αὐτῷ τέρας ἐόντι ἐν σάρδισι: ἡμίονος γάρ ἔτεκε ἡμίονον διξά ἔχουσαν αἰδοῖα, τά μέν ἔρσενος, τά δέ θηλέης: κατύπερθε δέ ἦν τά τοῦ ἔρσενος. τῶν ἀμφοτέρων λόγον οὐδένα ποιησάμενος τό πρόσω ἐπορεύετο, σύν δέ οἱ ὁ πεζός στρατός: ὁ δέ ναυτικός ἔξω τόν ἑλλήσποντον πλέων παρά γῆν ἐκομίζετο, τά ἔμπαλιν πρήσσων τοῦ πεζοῦ. ὁ μέν γάρ πρός ἑσπέρην ἔπλεε, ἐπί σαρπηδονίης ἄκρης ποιεύμενος τήν ἄπιξιν, ἐς τήν αὐτῷ προείρητο ἀπικομένῳ περιμένειν: ὁ δέ κατ' ἤπειρον στρατός πρός ἠῶ τε καί ἡλίου ἀνατολάς ἐποιέετο τήν ὁδόν διά τῆς χερσονήσου, ἐν δεξιῇ μέν ἔχων τόν ἕλλης τάφον τῆς ἀθάμαντος, ἐν ἀριστερῇ δέ καρδίην πόλιν, διά μέσης δέ πορευόμενος πόλιος τῇ οὔνομα τυγχάνει ἐόν ἀγορή. ἐνθεῦτεν δέ κάμπτων τόν κόλπον τόν μέλανα καλεόμενον καί μέλανα ποταμόν, οὐκ ἀντισχόντα τότε τῇ στρατιῇ τό ῥέεθρον ἀλλ' ἐπιλιπόντα, τοῦτον τόν ποταμόν διαβάς, ἐπ' οὗ καί ὁ κόλπος οὗτος τήν ἐπωνυμίην ἔχει, ἤιε πρός ἑσπέρην, αἶνόν τε πόλιν αἰολίδα καί στεντορίδα λίμνην παρεξιών, ἐς ὅ ἀπίκετο ἐς δορίσκον. ὁ δέ δορίσκος ἐστί τῆς θρηίκης αἰγιαλός τε καί πεδίον μέγα, διά δέ αὐτοῦ ῥέει ποταμός μέγας ἕβρος: ἐν τῷ τεῖχός τε ἐδέδμητο βασιλήιον (τοῦτο [τό] δή δορίσκος κέκληται), καί περσέων φρουρή ἐν αὐτῷ κατεστήκεε ὑπό δαρείου ἐξ ἐκείνου τοῦ χρόνου ἐπείτε ἐπί σκύθας ἐστρατεύετο. ἔδοξε ὦν τῷ ξέρξῃ ὁ χῶρος εἶναι ἐπιτήδεος ἐνδιατάξαι τε καί ἐξαριθμῆσαι τόν στρατόν: καί ἐποίεε ταῦτα. τάς μέν δή νέας τάς πάσας ἀπικομένας ἐς δορίσκον οἱ ναύαρχοι κελεύσαντος ξέρξεω ἐς τόν αἰγιαλόν τόν προσεχέα δορίσκῳ ἐκόμισαν, ἐν τῷ σάλη τε σαμοθρηικίη πεπόλισται πόλις καί ζώνη, τελευταία δέ αὐτοῦ σέρρειον ἄκρη ὀνομαστή: ὁ δέ χῶρος οὗτος τό παλαιόν ἦν κικόνων. ἐς τοῦτον τόν αἰγιαλόν κατασχόντες τάς νέας ἀνέψυχον ἀνελκύσαντες. ὁ δέ ἐν τῷ δορίσκῳ τοῦτον τόν χρόνον τῆς στρατιῆς ἀριθμόν ἐποιέετο. ὅσον μέν νυν ἕκαστοι παρεῖχον πλῆθος ἐς ἀριθμόν, οὐκ ἔχω εἰπεῖν τό ἀτρεκές (οὐ γάρ λέγεται πρός οὐδαμῶν ἀνθρώπων), σύμπαντος δέ τοῦ στρατοῦ τοῦ πεζοῦ τό πλῆθος ἐφάνη ἑβδομήκοντα καί ἑκατόν μυριάδες. ἐξηρίθμησαν δέ τόνδε τόν τρόπον. συναγαγόντες ἐς ἕνα χῶρον μυριάδα ἀνθρώπων καί συννάξαντες ταύτην ὡς μάλιστα εἶχον περιέγραψαν ἔξωθεν κύκλον: περιγράψαντες δέ καί ἀπέντες τούς μυρίους αἱμασιήν περιέβαλον κατά τόν κύκλον, ὕψος ἀνήκουσαν ἀνδρί ἐς τόν ὀμφαλόν: ταύτην δέ ποιήσαντες ἄλλους ἐσεβίβαζον ἐς τό περιοικοδομημένον, μέχρι οὗ πάντας τούτῳ τῷ τρόπῳ ἐξηρίθμησαν. ἀριθμήσαντες δέ κατά ἔθνεα διέτασσον. οἱ δέ στρατευόμενοι οἵδε ἦσαν. πέρσαι μέν ὧδε ἐσκευασμένοι: περί μέν τῇσι κεφαλῇσι εἶχον τιάρας καλεομένους πίλους ἀπαγέας, περί δέ τό σῶμα κιθῶνας χειριδωτούς ποικίλους, ... λεπίδος σιδηρέης ὄψιν ἰχθυοειδέος, περί δέ τά σκέλεα ἀναξυρίδας, ἀντί δέ ἀσπίδων γέρρα: ὑπό δέ φαρετρεῶνες ἐκρέμαντο: αἰχμάς δέ βραχέας εἶχον, τόξα δέ μεγάλα, ὀϊστούς δέ καλαμίνους, πρός δέ ἐγχειρίδια παρά τόν δεξιόν μηρόν παραιωρεόμενα ἐκ τῆς ζώνης. καί ἄρχοντα παρείχοντο ὀτάνεα, τόν ἀμήστριος πατέρα τῆς ξέρξεω γυναικός. ἐκαλέοντο δέ πάλαι ὑπό μέν ἑλλήνων κηφῆνες, ὑπό μέντοι σφέων αὐτῶν καί τῶν περιοίκων ἀρταῖοι: ἐπεί δέ περσεύς ὁ δανάης τε καί διός ἀπίκετο παρά κηφέα τόν βήλου καί ἔσχε αὐτοῦ τήν θυγατέρα ἀνδρομέδην, γίνεται αὐτῷ παῖς τῷ οὔνομα ἔθετο πέρσην, τοῦτον δέ αὐτοῦ καταλείπει: ἐτύγχανε γάρ ἄπαις ἐών ὁ κηφεύς ἔρσενος γόνου: ἐπί τούτου δή τήν ἐπωνυμίην ἔσχον. μῆδοι δέ τήν αὐτήν ταύτην ἐσταλμένοι ἐστρατεύοντο: μηδική γάρ αὕτη ἡ σκευή ἐστι καί οὐ περσική. οἱ δέ μῆδοι ἄρχοντα μέν παρείχοντο τιγράνην ἄνδρα ἀχαιμενίδην. ἐκαλέοντο δέ πάλαι πρός πάντων ἄριοι, ἀπικομένης δέ μηδείης τῆς κολχίδος ἐξ ἀθηνέων ἐς τούς ἀρίους τούτους μετέβαλον καί οὗτοι τό οὔνομα: αὐτοί περί σφέων ὧδε λέγουσι μῆδοι. κίσσιοι δέ στρατευόμενοι τά μέν ἄλλα κατά περ πέρσαι ἐσκευάδατο, ἀντί δέ τῶν πίλων μιτρηφόροι ἦσαν. κισσίων δέ ἦρχε ἀνάφης ὁ ὀτάνεω. ὑρκάνιοι δέ κατά περ πέρσαι ἐσεσάχατο, ἡγεμόνα παρεχόμενοι μεγάπανον τόν βαβυλῶνος ὕστερον τούτων ἐπιτροπεύσαντα. ἀσσύριοι δέ στρατευόμενοι περί μέν τῇσι κεφαλῇσι εἶχον χάλκεά τε κράνεα καί πεπλεγμένα τρόπον τινά βάρβαρον οὐκ εὐαπήγητον: ἀσπίδας δέ καί αἰχμάς καί ἐγχειρίδια παραπλήσια τοῖσι αἰγυπτίοισι εἶχον, πρός δέ ῥόπαλα ξύλων τετυλωμένα σιδήρῳ καί λινέους θώρηκας. οὗτοι δέ ὑπό μέν ἑλλήνων ἐκαλέοντο σύριοι, ὑπό δέ τῶν βαρβάρων ἀσσύριοι ἐκλήθησαν. [τούτων δέ μεταξύ χαλδαῖοι.] ἦρχε δέ σφεων ὀτάσπης ὁ ἀρταχαίεω. βάκτριοι δέ περί μέν τῇσι κεφαλῇσι ἀγχοτάτω τῶν μηδικῶν ἔχοντες ἐστρατεύοντο, τόξα δέ καλάμινα ἐπιχώρια καί αἰχμάς βραχέας. σάκαι δέ οἱ σκύθαι περί μέν τῇσι κεφαλῇσι κυρβασίας ἐς ὀξύ ἀπηγμένας ὀρθάς εἶχον πεπηγυίας, ἀναξυρίδας δέ ἐνεδεδύκεσαν, τόξα δέ ἐπιχώρια καί ἐγχειρίδια, πρός δέ καί ἀξίνας σαγάρις εἶχον. τούτους δέ ἐόντας σκύθας ἀμυργίους σάκας ἐκάλεον: οἱ γάρ πέρσαι πάντας τούς σκύθας καλέουσι σάκας. βακτρίων δέ καί σακέων ἦρχε ὑστάσπης ὁ δαρείου τε καί ἀτόσσης τῆς κύρου. ἰνδοί δέ εἵματα μέν ἐνδεδυκότες ἀπό ξύλων πεποιημένα, τόξα δέ καλάμινα εἶχον καί ὀϊστούς καλαμίνους: ἐπί δέ σίδηρος ἦν: ἐσταλμένοι μέν δή ἦσαν οὕτω ἰνδοί, προσετετάχατο δέ συστρατευόμενοι φαρναζάθρῃ τῷ ἀρταβάτεω. ἄριοι δέ τόξοισι μέν ἐσκευασμένοι ἦσαν μηδικοῖσι, τά δέ ἄλλα κατά περ βάκτριοι. ἀρίων δέ ἦρχε σισάμνης ὁ ὑδάρνεος. πάρθοι δέ καί χοράσμιοι καί σόγδοι τε καί γανδάριοι καί δαδίκαι τήν αὐτήν σκευήν ἔχοντες τήν καί βάκτριοι ἐστρατεύοντο. τούτων δέ ἦρχον οἵδε: πάρθων μέν καί χορασμίων ἀρτάβαζος ὁ φαρνάκεος, σόγδων δέ ἀζάνης ὁ ἀρταίου, γανδαρίων δέ καί δαδικέων ἀρτύφιος ὁ ἀρταβάνου. κάσπιοι δέ σισύρνας τε ἐνδεδυκότες καί τόξα ἐπιχώρια καλάμινα ἔχοντες καί ἀκινάκεας ἐστρατεύοντο. οὗτοι μέν οὕτω ἐσκευάδατο, ἡγεμόνα παρεχόμενοι ἀριόμαρδον τόν ἀρτυφίου ἀδελφεόν. σαράγγαι δέ εἵματα μέν βεβαμμένα ἔχοντες ἐνέπρεπον, πέδιλα δέ ἐς γόνυ ἀνατείνοντα εἶχον, τόξα δέ καί αἰχμάς μηδικάς: σαραγγέων δέ ἦρχε φερενδάτης ὁ μεγαβάζου. πάκτυες δέ σισυρνοφόροι τε ἦσαν καί τόξα ἐπιχώρια εἶχον καί ἐγχειρίδια: πάκτυες δέ ἄρχοντα παρείχοντο ἀρταΰντην τόν ἰθαμίτρεω. οὔτιοι δέ καί μύκοι τε καί παρικάνιοι ἐσκευασμένοι ἦσαν κατά περ πάκτυες: τούτων δέ ἦρχον οἵδε: οὐτίων μέν καί μύκων ἀρσαμένης ὁ δαρείου, παρικανίων δέ σιρομίτρης ὁ οἰοβάζου. ἀράβιοι δέ ζειράς ὑπεζωμένοι ἦσαν, τόξα δέ παλίντονα εἶχον πρός δεξιά, μακρά. αἰθίοπες δέ παρδαλέας τε καί λεοντέας ἐναμμένοι, τόξα δέ εἶχον ἐκ φοίνικος σπάθης πεποιημένα, μακρά, τετραπήχεων οὐκ ἐλάσσω: ἐπί δέ καλαμίνους ὀϊστούς μικρούς, ἀντί δέ σιδήρου ἐπῆν λίθος ὀξύς πεποιημένος, τῷ καί τάς σφρηγῖδας γλύφουσι: πρός δέ αἰχμάς εἶχον, ἐπί δέ κέρας δορκάδος ἐπῆν ὀξύ πεποιημένον τρόπον λόγχης: εἶχον δέ καί ῥόπαλα τυλωτά. τοῦ δέ σώματος τό μέν ἥμισυ ἐξηλείφοντο γύψῳ ἰόντες ἐς μάχην, τό δέ ἥμισυ μίλτῳ. ἀραβίων δέ καί αἰθιόπων τῶν ὑπέρ αἰγύπτου οἰκημένων ἦρχε ἀρσάμης ὁ δαρείου <τε> καί ἀρτυστώνης τῆς κύρου θυγατρός, τήν μάλιστα στέρξας τῶν γυναικῶν δαρεῖος εἰκώ χρυσέην σφυρήλατον ἐποιήσατο. τῶν μέν δή ὑπέρ αἰγύπτου αἰθιόπων καί ἀραβίων ἦρχε ἀρσάμης, οἱ δέ ἀπό ἡλίου ἀνατολέων αἰθίοπες (διξοί γάρ δή ἐστρατεύοντο) προσετετάχατο τοῖσι ἰνδοῖσι, διαλλάσσοντες εἶδος μέν οὐδέν τοῖσι ἑτέροισι, φωνήν δέ καί τρίχωμα μοῦνον: οἱ μέν γάρ ἀπό ἡλίου αἰθίοπες ἰθύτριχές εἰσι, οἱ δ' ἐκ τῆς λιβύης οὐλότατον τρίχωμα ἔχουσι πάντων ἀνθρώπων. οὗτοι δέ οἱ ἐκ τῆς ἀσίης αἰθίοπες τά μέν πλέω κατά περ ἰνδοί ἐσεσάχατο, προμετωπίδια δέ ἵππων εἶχον ἐπί τῇσι κεφαλῇσι σύν τε τοῖσι ὠσί ἐκδεδαρμένα καί τῇ λοφιῇ: καί ἀντί μέν λόφου ἡ λοφιή κατέχρα, τά δέ ὦτα τῶν ἵππων ὀρθά πεπηγότα εἶχον: προβλήματα δέ ἀντ' ἀσπίδων ἐποιεῦντο γεράνων δοράς. λίβυες δέ σκευήν μέν σκυτίνην ἤισαν ἔχοντες, ἀκοντίοισι δέ ἐπικαύτοισι χρεώμενοι: ἄρχοντα δέ παρείχοντο μασσάγην τόν ὀαρίζου. παφλαγόνες δέ ἐστρατεύοντο ἐπί μέν τῇσι κεφαλῇσι κράνεα πεπλεγμένα ἔχοντες, ἀσπίδας δέ σμικράς αἰχμάς τε οὐ μεγάλας, πρός δέ ἀκόντια καί ἐγχειρίδια, περί δέ τούς πόδας πέδιλα ἐπιχώρια ἐς μέσην κνήμην ἀνατείνοντα. λίγυες δέ καί ματιηνοί καί μαριανδυνοί τε καί σύριοι τήν αὐτήν ἔχοντες παφλαγόσι ἐστρατεύοντο: οἱ δέ σύριοι οὗτοι ὑπό περσέων καππαδόκαι καλέονται. παφλαγόνων μέν νυν καί ματιηνῶν δῶτος ὁ μεγασίδρου ἦρχε, μαριανδυνῶν δέ καί λιγύων καί συρίων γωβρύης ὁ δαρείου τε καί ἀρτυστώνης. φρύγες δέ ἀγχοτάτω τῆς παφλαγονικῆς σκευήν εἶχον, ὀλίγον παραλλάσσοντες. οἱ δέ φρύγες, ὡς μακεδόνες λέγουσι, ἐκαλέοντο βρίγες χρόνον ὅσον εὐρωπήιοι ἐόντες σύνοικοι ἦσαν μακεδόσι, μεταβάντες δέ ἐς τήν ἀσίην ἅμα τῇ χώρῃ καί τό οὔνομα μετέβαλον ἐς φρύγας. ἀρμένιοι δέ κατά περ φρύγες ἐσεσάχατο, ἐόντες φρυγῶν ἄποικοι. τούτων συναμφοτέρων ἦρχε ἀρτόχμης, δαρείου ἔχων θυγατέρα. λυδοί δέ ἀγχοτάτω τῶν ἑλληνικῶν εἶχον ὅπλα. οἱ δέ λυδοί μηίονες ἐκαλέοντο τό πάλαι, ἐπί δέ λυδοῦ τοῦ ἄτυος ἔσχον τήν ἐπωνυμίην, μεταβαλόντες τό οὔνομα. μυσοί δέ ἐπί μέν τῇσι κεφαλῇσι εἶχον κράνεα ἐπιχώρια, ἀσπίδας δέ σμικράς, ἀκοντίοισι δέ ἐχρέωντο ἐπικαύτοισι. οὗτοι δέ εἰσι λυδῶν ἄποικοι, ἀπ' ὀλύμπου δέ ὄρεος καλέονται ὀλυμπιηνοί. λυδῶν δέ καί μυσῶν ἦρχε ἀρταφρένης ὁ ἀρταφρένεος, ὅς ἐς μαραθῶνα ἐσέβαλε ἅμα δάτι. θρήικες δέ ἐπί μέν τῇσι κεφαλῇσι ἀλωπεκέας ἔχοντες ἐστρατεύοντο, περί δέ τό σῶμα κιθῶνας, ἐπί δέ ζειράς περιβεβλημένοι ποικίλας, περί δέ τούς πόδας τε καί τάς κνήμας πέδιλα νεβρῶν, πρός δέ ἀκόντιά τε καί πέλτας καί ἐγχειρίδια σμικρά. οὗτοι δέ διαβάντες μέν ἐς τήν ἀσίην ἐκλήθησαν βιθυνοί, τό δέ πρότερον ἐκαλέοντο, ὡς αὐτοί λέγουσι, στρυμόνιοι, οἰκέοντες ἐπί στρυμόνι: ἐξαναστῆναι δέ φασι ἐξ ἠθέων ὑπό τευκρῶν τε καί μυσῶν. θρηίκων δέ τῶν ἐν τῇ ἀσίῃ ἦρχε βασσάκης ὁ ἀρταβάνου. <πισίδαι δέ> ..., ἀσπίδας δέ ὠμοβοΐνας εἶχον σμικράς, καί προβόλους δύο λυκιοεργέας ἕκαστος εἶχε, ἐπί δέ τῇσι κεφαλῇσι κράνεα χάλκεα: πρός δέ τοῖσι κράνεσι ὦτά τε καί κέρεα προσῆν βοός χάλκεα, ἐπῆσαν δέ καί λόφοι: τάς δέ κνήμας ῥάκεσι φοινικέοισι κατειλίχατο. ἐν τούτοισι τοῖσι ἀνδράσι ἄρεος ἔστι χρηστήριον. καβηλέες δέ οἱ μηίονες, λασόνιοι δέ καλεόμενοι, τήν αὐτήν κίλιξι εἶχον σκευήν, τήν ἐγώ, ἐπεάν κατά τήν κιλίκων τάξιν διεξιών γένωμαι, τότε σημανέω. μιλύαι δέ αἰχμάς τε βραχέας εἶχον καί εἵματα ἐνεπεπορπέατο: εἶχον δέ αὐτῶν τόξα μετεξέτεροι λύκια, περί δέ τῇσι κεφαλῇσι ἐκ διφθερέων πεποιημένας κυνέας. τούτων πάντων ἦρχε βάδρης ὁ ὑστάνεος. μόσχοι δέ περί μέν τῇσι κεφαλῇσι κυνέας ξυλίνας εἶχον, ἀσπίδας δέ καί αἰχμάς σμικράς: λόγχαι δέ ἐπῆσαν μεγάλαι. τιβαρηνοί δέ καί μάκρωνες καί μοσσύνοικοι κατά περ μόσχοι ἐσκευασμένοι ἐστρατεύοντο. τούτους δέ συνέτασσον ἄρχοντες οἵδε: μόσχους μέν καί τιβαρηνούς ἀριόμαρδος ὁ δαρείου τε παῖς καί πάρμυος τῆς σμέρδιος τοῦ κύρου, μάκρωνας δέ καί μοσσυνοίκους ἀρταΰκτης ὁ χεράσμιος, ὅς σηστόν τήν ἐν ἑλλησπόντῳ ἐπετρόπευε. μᾶρες δέ ἐπί μέν τῇσι κεφαλῇσι κράνεα ἐπιχώρια πλεκτά εἶχον, ἀσπίδας δέ δερματίνας σμικράς καί ἀκόντια. κόλχοι δέ περί μέν τῇσι κεφαλῇσι κράνεα ξύλινα, ἀσπίδας δέ ὠμοβοΐνας σμικράς αἰχμάς τε βραχέας, πρός δέ μαχαίρας εἶχον. μαρῶν δέ καί κόλχων ἦρχε φαρανδάτης ὁ τεάσπιος. ἀλαρόδιοι δέ καί σάσπειρες κατά περ κόλχοι ὡπλισμένοι ἐστρατεύοντο. τούτων δέ μασίστιος ὁ σιρομίτρεω ἦρχε. τά δέ νησιωτικά ἔθνεα τά ἐκ τῆς ἐρυθρῆς θαλάσσης ἑπόμενα, νήσων δέ ἐν τῇσι τούς ἀνασπάστους καλεομένους κατοικίζει βασιλεύς, ἀγχοτάτω τῶν μηδικῶν εἶχον ἐσθῆτά τε καί ὅπλα. τούτων δέ τῶν νησιωτέων ἦρχε μαρδόντης ὁ βαγαίου, ὅς ἐν μυκάλῃ στρατηγέων δευτέρῳ ἔτεϊ τούτων ἐτελεύτησε ἐν τῇ μάχῃ. ταῦτα ἦν τά κατ' ἤπειρον στρατευόμενά τε ἔθνεα καί τεταγμένα ἐς τόν πεζόν. τούτου ὦν τοῦ στρατοῦ ἦρχον μέν οὗτοι οἵ περ εἰρέαται καί οἱ διατάξαντες καί ἐξαριθμήσαντες οὗτοι ἦσαν καί χιλιάρχας τε καί μυριάρχας ἀποδέξαντες: ἑκατοντάρχας δέ καί δεκάρχας οἱ μυριάρχαι. τελέων δέ καί ἐθνέων ἦσαν ἄλλοι σημάντορες. ἦσαν μέν δή οὗτοι οἵ περ εἰρέαται ἄρχοντες. ἐστρατήγεον δέ τούτων τε καί τοῦ σύμπαντος στρατοῦ τοῦ πεζοῦ μαρδόνιός τε ὁ γωβρύεω καί τριτανταίχμης ὁ ἀρταβάνου τοῦ γνώμην θεμένου μή στρατεύεσθαι ἐπί τήν ἑλλάδα, καί σμερδομένης ὁ ὀτάνεω, δαρείου ἀμφότεροι οὗτοι ἀδελφεῶν παῖδες, ξέρξῃ δέ ἐγίνοντο ἀνεψιοί, καί μασίστης ὁ δαρείου τε καί ἀτόσσης παῖς καί γέργις ὁ ἀριάζου καί μεγάβυζος ὁ ζωπύρου. οὗτοι ἦσαν στρατηγοί τοῦ σύμπαντος πεζοῦ χωρίς τῶν μυρίων. τῶν δέ μυρίων τούτων περσέων τῶν ἀπολελεγμένων ἐστρατήγεε μέν ὑδάρνης ὁ ὑδάρνεος. ἐκαλέοντο δέ ἀθάνατοι οἱ πέρσαι οὗτοι ἐπί τοῦδε: εἴ τις αὐτῶν ἐξέλειπε τόν ἀριθμόν ἤ θανάτῳ βιηθείς ἤ νούσῳ, ἄλλος ἀνήρ ἀραίρητο, καί ἐγίνοντο οὐδαμά οὔτε πλέονες μυρίων οὔτε ἐλάσσονες. κόσμον δέ πλεῖστον παρείχοντο διά πάντων πέρσαι καί αὐτοί ἄριστοι ἦσαν. σκευήν μέν τοιαύτην εἶχον ἥ περ εἴρηται, χωρίς δέ χρυσόν τε πολλόν καί ἄφθονον ἔχοντες ἐνέπρεπον. ἁρμαμάξας τε ἅμα ἤγοντο, ἐν δέ παλλακάς καί θεραπηίην πολλήν τε καί εὖ ἐσκευασμένην. σῖτα δέ σφι, χωρίς τῶν ἄλλων στρατιωτέων, κάμηλοί τε καί ὑποζύγια ἦγον. ἱππεύει δέ ταῦτα τά ἔθνεα: πλήν οὐ πάντα παρείχετο ἵππον, ἀλλά τοσάδε μοῦνα. πέρσαι μέν τήν αὐτήν ἐσκευασμένοι καί ὁ πεζός αὐτῶν, πλήν ἐπί τῇσι κεφαλῇσι εἶχον μετεξέτεροι [ἔνιοι] αὐτῶν καί χάλκεα καί σιδήρεα ἐξεληλαμένα ποιήματα. εἰσί δέ τινες νομάδες ἄνθρωποι, σαγάρτιοι καλεόμενοι, ἔθνος μέν περσικόν καί φωνῇ, σκευήν δέ μεταξύ ἔχουσι πεποιημένην τῆς τε περσικῆς καί τῆς πακτυϊκῆς: οἵ παρείχοντο μέν ἵππον ὀκτακισχιλίην, ὅπλα δέ οὐ νομίζουσι ἔχειν οὔτε χάλκεα οὔτε σιδήρεα ἔξω ἐγχειριδίων, χρέωνται δέ σειρῇσι πεπλεγμένῃσι ἐξ ἱμάντων: ταύτῃσι πίσυνοι ἔρχονται ἐς πόλεμον. ἡ δέ μάχη τούτων τῶν ἀνδρῶν ἥδε: ἐπεάν συμμίσγωσι τοῖσι πολεμίοισι, βάλ λουσι τάς σειράς ἐπ' ἄκρῳ βρόχους ἐχούσας: ὅτεο δ' ἄν τύχῃ, ἤν τε ἵππου ἤν τε ἀνθρώπου, ἐπ' ἑωυτόν ἕλκει: οἱ δέ ἐν ἕρκεσι ἐμπαλασσόμενοι διαφθείρονται. τούτων μέν αὕτη ἡ μάχη, καί ἐπετετάχατο ἐς τούς πέρσας. μῆδοι δέ τήν περ ἐν τῷ πεζῷ εἶχον σκευήν: καί κίσσιοι ὡσαύτως. ἰνδοί δέ σκευῇ μέν ἐσεσάχατο τῇ αὐτῇ καί ἐν τῷ πεζῷ, ἤλαυνον δέ κέλητας καί ἅρματα: ὑπό δέ τοῖσι ἅρμασι ὑπῆσαν ἵπποι καί ὄνοι ἄγριοι. βάκτριοι δέ ἐσκευάδατο ὡσαύτως καί ἐν τῷ πεζῷ: καί κάσπιοι ὁμοίως. λίβυες δέ καί αὐτοί κατά περ ἐν τῷ πεζῷ: ἤλαυνον δέ καί οὗτοι πάντες ἅρματα. ὥς δ' αὕτως κάσπιοι καί παρικάνιοι ἐσεσάχατο ὁμοίως καί ἐν τῷ πεζῷ. ἀράβιοι δέ σκευήν μέν εἶχον τήν αὐτήν καί ἐν τῷ πεζῷ, ἤλαυνον δέ πάντες καμήλους ταχυτῆτι οὐ λειπομένας ἵππων. ταῦτα τά ἔθνεα μοῦνα ἵππευε: ἀριθμός δέ τῆς ἵππου ἐγένετο ὀκτώ μυριάδες, πάρεξ τῶν καμήλων καί τῶν ἁρμάτων. οἱ μέν νυν ἄλλοι ἱππέες ἐτετάχατο κατά τέλεα, ἀράβιοι δέ ἔσχατοι ἐπετετάχατο: ἅτε γάρ τῶν ἵππων οὔτι ἀνεχομένων τάς καμήλους ὕστεροι ἐτετάχατο, ἵνα μή φοβέοιτο τό ἱππικόν. ἵππαρχοι δέ ἦσαν ἁρμαμίθρης τε καί τίθαιος δάτιος παῖδες. ὁ δέ τρίτος σφι συνίππαρχος φαρνούχης κατελέλειπτο ἐν σάρδισι νοσέων. ὡς γάρ ὁρμῶντο ἐκ σαρδίων, ἐς συμφορήν ἐνέπεσε ἀνεθέλητον: ἐλαύνοντι γάρ οἱ ὑπό τούς πόδας τοῦ ἵππου ὑπέδραμε κύων, καί ὁ ἵππος οὐ προϊδών ἐφοβήθη τε καί στάς ὀρθός ἀπεσείσατο τόν φαρνούχεα: πεσών δέ αἷμά τε ἤμεε καί ἐς φθίσιν περιῆλθε ἡ νοῦσος. τόν δέ ἵππον αὐτίκα κατ' ἀρχάς ἐποίησαν οἱ οἰκέται ὡς ἐκέλευε: ἐς τόν χῶρον ἐν τῷ περ κατέβαλε τόν δεσπότην ἀπαγαγόντες, ἐν τοῖσι γούνασι ἀπέταμον τά σκέλεα. φαρνούχης μέν οὕτω παρελύθη τῆς ἡγεμονίης. τῶν δέ τριηρέων ἀριθμός μέν ἐγένετο ἑπτά καί διηκόσιαι καί χίλιαι, παρείχοντο δέ αὐτάς οἵδε. φοίνικες μέν σύν συρίοισι τοῖσι ἐν τῇ παλαιστίνῃ τριηκοσίας, ὧδε ἐσκευασμένοι: περί μέν τῇσι κεφαλῇσι κυνέας εἶχον ἀγχοτάτω πεποιημένας τρόπον τόν ἑλληνικόν, ἐνδεδυκότες δέ θώρηκας λινέους: ἀσπίδας δέ ἴτυς οὐκ ἐχούσας εἶχον καί ἀκόντια. οὗτοι δέ οἱ φοίνικες τό παλαιόν οἴκεον, ὡς αὐτοί λέγουσι, ἐπί τῇ ἐρυθρῇ θαλάσσῃ, ἐνθεῦτεν δέ ὑπερβάντες τῆς συρίης οἰκέουσι τά παρά θάλασσαν: τῆς δέ συρίης τοῦτο τό χωρίον καί τό μέχρι αἰγύπτου πᾶν παλαιστίνη καλέεται. αἰγύπτιοι δέ νέας παρείχοντο διηκοσίας: οὗτοι δέ εἶχον περί μέν τῇσι κεφαλῇσι κράνεα χηλευτά, ἀσπίδας δέ κοίλας τάς ἴτυς μεγάλας ἐχούσας, καί δόρατά τε ναύμαχα καί τύχους μεγάλους: τό δέ πλῆθος αὐτῶν θωρηκοφόροι ἦσαν, μαχαίρας δέ μεγάλας εἶχον: οὗτοι μέν οὕτω ἐστάλατο. κύπριοι δέ παρείχοντο νέας πεντήκοντα καί ἑκατόν, ἐσκευασμένοι ὧδε: τάς μέν κεφαλάς εἱλίχατο μίτρῃσι οἱ βασιλέες αὐτῶν, οἱ δέ ἄλλοι εἶχον κιτάρις, τά δέ ἄλλα κατά περ ἕλληνες: τούτων δέ τοσάδε ἔθνεά ἐστι: οἱ μέν ἀπό σαλαμῖνος καί ἀθηνέων, οἱ δέ ἀπό ἀρκαδίης, οἱ δέ ἀπό κύθνου, οἱ δέ ἀπό φοινίκης, οἱ δέ ἀπό αἰθιοπίης, ὡς αὐτοί κύπριοι λέγουσι. κίλικες δέ ἑκατόν παρείχοντο νέας: οὗτοι δ' αὖ περί μέν τῇσι κεφαλῇσι κράνεα ἐπιχώρια, λαισήιά τε εἶχον ἀντ' ἀσπίδων ὠμοβοέης πεποιημένα, καί κιθῶνας εἰρινέους ἐνδεδυκότες: δύο δέ ἀκόντια ἕκαστος καί ξίφος εἶχον, ἀγχοτάτω τῇσι αἰγυπτίῃσι μαχαίρῃσι πεποιημένα: οὗτοι τό [μέν] παλαιόν ὑπαχαιοί ἐκαλέοντο, ἐπί δέ κίλικος τοῦ ἀγήνορος ἀνδρός φοίνικος ἔσχον τήν ἐπωνυμίην. πάμφυλοι δέ τριήκοντα παρείχοντο νέας ἑλληνικοῖσι ὅπλοισι ἐσκευασμένοι. οἱ δέ πάμφυλοι οὗτοι εἰσί τῶν ἐκ τροίης ἀποσκεδασθέντων ἅμα ἀμφιλόχῳ καί κάλχαντι. λύκιοι δέ παρείχοντο νέας πεντήκοντα, θωρηκοφόροι τε ἐόντες καί κνημιδοφόροι, εἶχον δέ τόξα κρανέϊνα καί ὀϊστούς καλαμίνους ἀπτέρους καί ἀκόντια, ἐπί δέ αἰγός δέρματα περί τούς ὤμους αἰωρεόμενα, περί δέ τῇσι κεφαλῇσι πίλους πτεροῖσι περιεστεφανωμένους: ἐγχειρίδια δέ καί δρέπανα εἶχον: λύκιοι δέ τερμίλαι ἐκαλέοντο ἐκ κρήτης γεγονότες, ἐπί δέ λύκου τοῦ πανδίονος ἀνδρός ἀθηναίου ἔσχον τήν ἐπωνυμίην. δωριέες δέ οἱ ἐκ τῆς ἀσίης τριήκοντα παρείχοντο νέας, ἔχοντές τε ἑλληνικά ὅπλα καί γεγονότες ἀπό πελοποννήσου. κᾶρες δέ ἑβδομήκοντα παρείχοντο νέας, τά μέν ἄλλα κατά περ ἕλληνες ἐσταλμένοι, εἶχον δέ καί δρέπανα καί ἐγχειρίδια: οὗτοι δέ οἵτινες πρότερον ἐκαλέοντο, ἐν τοῖσι πρώτοισι τῶν λόγων εἴρηται. ἴωνες δέ ἑκατόν νέας παρείχοντο, ἐσκευασμένοι ὡς ἕλληνες: ἴωνες δέ ὅσον μέν χρόνον ἐν πελοποννήσῳ οἴκεον τήν νῦν καλεομένην ἀχαιίην καί πρίν ἤ δαναόν τε καί ξοῦθον ἀπικέσθαι ἐς πελοπόννησον, ὡς ἕλληνες λέγουσι, ἐκαλέοντο πελασγοί αἰγιαλέες, ἐπί δέ ἴωνος τοῦ ξούθου ἴωνες. νησιῶται δέ ἑπτακαίδεκα παρείχοντο νέας, ὡπλισμένοι ὡς ἕλληνες: καί τοῦτο πελασγικόν ἔθνος, ὕστερον δέ ἰωνικόν ἐκλήθη κατά τόν αὐτόν λόγον καί οἱ δυωδεκαπόλιες ἴωνες οἱ ἀπ' ἀθηνέων. αἰολέες δέ ἑξήκοντα νέας παρείχοντο, ἐσκευασμένοι τε ὡς ἕλληνες καί τό πάλαι καλεόμενοι πελασγοί, ὡς ἑλλήνων λόγος. ἑλλησπόντιοι δέ πλήν ἀβυδηνῶν (ἀβυδηνοῖσι γάρ προσετέτακτο ἐκ βασιλέος κατά χώρην μένουσι φύλακας εἶναι τῶν γεφυρέων) οἱ δέ λοιποί <οἱ> ἐκ τοῦ πόντου στρατευόμενοι παρείχοντο μέν ἑκατόν νέας, ἐσκευασμένοι δέ ἦσαν ὡς ἕλληνες: οὗτοι δέ ἰώνων καί δωριέων ἄποικοι. ἐπεβάτευον δέ ἐπί πασέων τῶν νεῶν πέρσαι καί μῆδοι καί σάκαι. τούτων δέ ἄριστα πλεούσας παρείχοντο νέας φοίνικες καί φοινίκων σιδώνιοι. τούτοισι πᾶσι καί τοῖσι ἐς τόν πεζόν τεταγμένοισι [αὐτῶν] ἐπῆσαν ἑκάστοισι ἐπιχώριοι ἡγεμόνες, τῶν ἐγώ, οὐ γάρ ἀναγκαίῃ ἐξέργομαι ἐς ἱστορίης λόγον, οὐ παραμέμνημαι: οὔτε γάρ ἔθνεος ἑκάστου ἐπάξιοι ἦσαν οἱ ἡγεμόνες, ἔν τε ἔθνεϊ ἑκάστῳ ὅσαι περ πόλιες τοσοῦτοι καί ἡγεμόνες ἦσαν. εἵποντο δέ ὡς οὐ στρατηγοί ἀλλ' ὥσπερ οἱ ἄλλοι στρατευόμενοι δοῦλοι, ἐπεί στρατηγοί γε οἱ τό πᾶν ἔχοντες κράτος καί ἄρχοντες τῶν ἐθνέων ἑκάστων, ὅσοι αὐτῶν ἦσαν πέρσαι, εἰρέαταί μοι. τοῦ δέ ναυτικοῦ ἐστρατήγεον οἵδε: ἀριαβίγνης τε ὁ δαρείου καί πρηξάσπης ὁ ἀσπαθίνεω καί μεγάβαζος ὁ μεγαβάτεω καί ἀχαιμένης ὁ δαρείου: τῆς μέν ἰάδος τε καί καρικῆς στρατιῆς ἀριαβίγνης ὁ δαρείου τε παῖς καί τῆς γωβρύεω θυγατρός, αἰγυπτίων δέ ἐστρατήγεε ἀχαιμένης, ξέρξεω ἐών ἀπ' ἀμφοτέρων ἀδελφεός, τῆς δέ ἄλλης στρατιῆς ἐστρατήγεον οἱ δύο. τριηκόντεροι δέ καί πεντηκόντεροι καί κέρκουροι καί ἱππαγωγά πλοῖα σμικρά συνελθόντα ἐς τόν ἀριθμόν ἐφάνη τρισχίλια. τῶν δέ ἐπιπλεόντων μετά γε τούς στρατηγούς οἵδε ἦσαν ὀνομαστότατοι: σιδώνιος τετράμνηστος ἀνύσου, καί τύριος ματτήν εἰρώμου, καί ἀράδιος μέρβαλος ἀγβάλου, καί κίλιξ συέννεσις ὠρομέδοντος, καί λύκιος κύβερνις κοσσίκα, καί κύπριοι γόργος τε ὁ χέρσιος καί τιμῶναξ ὁ τιμαγόρεω, καί καρῶν ἱστιαῖός τε ὁ τύμνεω καί πίγρης ὁ ὑσσελδώμου καί δαμασίθυμος ὁ κανδαύλεω. τῶν μέν νυν ἄλλων οὐ παραμέμνημαι ταξιάρχων ὡς οὐκ ἀναγκαζόμενος, ἀρτεμισίης δέ, τῆς μάλιστα θῶμα ποιεῦμαι ἐπί τήν ἑλλάδα στρατευσαμένης γυναικός, ἥτις, ἀποθανόντος τοῦ ἀνδρός αὐτή τε ἔχουσα τήν τυραννίδα καί παιδός ὑπάρχοντος νεηνίεω, ὑπό λήματός τε καί ἀνδρηίης ἐστρατεύετο, οὐδεμιῆς οἱ ἐούσης ἀναγκαίης. οὔνομα μέν δή ἦν αὐτῇ ἀρτεμισίη, θυγάτηρ δέ ἦν λυγδάμιος, γένος δέ ἐξ ἁλικαρνησσοῦ τά πρός πατρός, τά μητρόθεν δέ κρῆσσα. ἡγεμόνευε δέ ἁλικαρνησσέων τε καί κῴων καί νισυρίων τε καί καλυμνίων, πέντε νέας παρεχομένη. καί συναπάσης τῆς στρατιῆς, μετά γε τάς σιδωνίων, νέας εὐδοξοτάτας παρείχετο, πάντων δέ τῶν συμμάχων γνώμας ἀρίστας βασιλέϊ ἀπεδέξατο. τῶν δέ κατέλεξα πολίων ἡγεμονεύειν αὐτήν τό ἔθνος ἀποφαίνω πᾶν ἐόν δωρικόν, ἁλικαρνησσέας μέν τροιζηνίους, τούς δέ ἄλλους ἐπιδαυρίους. ἐς μέν τοσόνδε ὁ ναυτικός στρατός εἴρηται. ξέρξης δέ, ἐπεί ἠριθμήθη τε καί διετάχθη ὁ στρατός, ἐπεθύμησε αὐτός σφεας διεξελάσας θεήσασθαι. μετά δέ ἐποίεε ταῦτα, καί διεξελαύνων ἐπί ἅρματος παρά ἔθνος ἕν ἕκαστον ἐπυνθάνετο, καί ἀπέγραφον οἱ γραμματισταί, ἕως ἐξ ἐσχάτων ἐς ἔσχατα ἀπίκετο καί τῆς ἵππου καί τοῦ πεζοῦ. ὡς δέ ταῦτά οἱ ἐπεποίητο, τῶν νεῶν κατελκυσθεισέων ἐς θάλασσαν, ἐνθαῦτα ὁ ξέρξης μετεκβάς ἐκ τοῦ ἅρματος ἐς νέα σιδωνίην ἵζετο ὑπό σκηνῇ χρυσέῃ καί παρέπλεε παρά τάς πρῴρας τῶν νεῶν, ἐπειρωτῶν τε ἑκάστας ὁμοίως καί τόν πεζόν καί ἀπογραφόμενος. τάς δέ νέας οἱ ναύαρχοι ἀναγαγόντες ὅσον τε τέσσερα πλέθρα ἀπό τοῦ αἰγιαλοῦ ἀνεκώχευον, τάς πρῴρας ἐς γῆν τρέψαντες πάντες μετωπηδόν καί ἐξοπλίσαντες τούς ἐπιβάτας ὡς ἐς πόλεμον. ὁ δ' ἐντός τῶν πρῳρέων πλέων ἐθηεῖτο καί τοῦ αἰγιαλοῦ. ὡς δέ καί ταύτας διεξέπλωσε καί ἐξέβη ἐκ τῆς νεός, μετεπέμψατο δημάρητον τόν ἀρίστωνος συστρατευόμενον αὐτῷ ἐπί τήν ἑλλάδα, καλέσας δ' αὐτόν εἴρετο τάδε: «δημάρητε, νῦν μοι σέ ἡδύ τι ἐστί εἰρέσθαι τά θέλω. σύ εἶς ἕλλην τε καί, ὡς ἐγώ πυνθάνομαι σέο τε καί τῶν ἄλλων ἑλλήνων τῶν ἐμοί ἐς λόγους ἀπικνεομένων, πόλιος οὔτ' ἐλαχίστης οὔτ' ἀσθενεστάτης. νῦν ὦν μοι τόδε φράσον, εἰ ἕλληνες ὑπομενέουσι χεῖρας ἐμοί ἀνταειρόμενοι. οὐ γάρ, ὡς ἐγώ δοκέω, οὐδ' εἰ πάντες ἕλληνες καί οἱ λοιποί οἱ πρός ἑσπέρης οἰκέοντες ἄνθρωποι συλλεχθείησαν, οὐκ ἀξιόμαχοί εἰσι ἐμέ ἐπιόντα ὑπομεῖναι, μή ἐόντες ἄρθμιοι. θέλω μέντοι καί τό ἀπό σέο, ὁκοῖόν τι περί αὐτῶν λέγεις, πυθέσθαι.» ὁ μέν ταῦτα εἰρώτα, ὁ δέ ὑπολαβών ἔφη: «βασιλεῦ, κότερα ἀληθείῃ χρήσωμαι πρός σέ ἤ ἡδονῇ;» ὁ δέ μιν ἀληθείῃ χρήσασθαι ἐκέλευε, φάς οὐδέν οἱ ἀηδέστερον ἔσεσθαι ἤ πρότερον ἦν. ὡς δέ ταῦτα ἤκουσε δημάρητος, ἔλεγε τάδε: «βασιλεῦ, ἐπειδή ἀληθείῃ διαχρήσασθαι πάντως κελεύεις ταῦτα λέγοντα τά μή ψευδόμενός τις ὕστερον ὑπό σέο ἁλώσεται, τῇ ἑλλάδι πενίη μέν αἰεί κοτε σύντροφός ἐστι, ἀρετή δέ ἔπακτός ἐστι, ἀπό τε σοφίης κατεργασμένη καί νόμου ἰσχυροῦ: τῇ διαχρεωμένη ἡ ἑλλάς τήν τε πενίην ἀπαμύνεται καί τήν δεσποσύνην. αἰνέω μέν νυν πάντας τούς ἕλληνας τούς περί ἐκείνους τούς δωρικούς χώρους οἰκημένους, ἔρχομαι δέ λέξων οὐ περί πάντων τούσδε τούς λόγους, ἀλλά περί λακεδαιμονίων μούνων: πρῶτα μέν ὅτι οὐκ ἔστι ὅκως κοτέ σούς δέξονται λόγους δουλοσύνην φέροντας τῇ ἑλλάδι, αὖτις δέ ὡς ἀντιώσονταί τοι ἐς μάχην καί ἤν οἱ ἄλλοι ἕλληνες πάντες τά σά φρονέωσι. ἀριθμοῦ δέ πέρι μή πύθῃ ὅσοι τινές ἐόντες ταῦτα ποιέειν οἷοί τέ εἰσι: ἤν τε γάρ τύχωσι ἐξεστρατευμένοι χίλιοι, οὗτοι μαχήσονταί τοι, ἤν τε ἐλάσσονες τούτων, ἤν τε καί πλέονες.» ταῦτα ἀκούσας ξέρξης γελάσας ἔφη: «δημάρητε, οἷον ἐφθέγξαο ἔπος, ἄνδρας χιλίους στρατιῇ τοσῇδε μαχήσεσθαι; ἄγε, εἰπέ μοι. σύ φής τούτων τῶν ἀνδρῶν βασιλεύς αὐτός γενέσθαι: σύ ὦν ἐθελήσεις αὐτίκα μάλα πρός ἄνδρας δέκα μάχεσθαι; καίτοι εἰ τό πολιτικόν ὑμῖν πᾶν ἐστι τοιοῦτο οἷον σύ διαιρέεις, σέ γε τόν κείνων βασιλέα πρέπει πρός τό διπλήσιον ἀντιτάσσεσθαι κατά νόμους τούς ὑμετέρους. εἰ γάρ κείνων ἕκαστος δέκα ἀνδρῶν τῆς στρατιῆς τῆς ἐμῆς ἀντάξιός ἐστι, σέ δέ γε δίζημαι εἴκοσι εἶναι ἀντάξιον: καί οὕτω μέν ὀρθοῖτ' ἄν ὁ λόγος ὁ παρά σέο εἰρημένος. εἰ δέ τοιοῦτοί τε ἐόντες καί μεγάθεα τοσοῦτοι ὅσοι σύ τε καί οἵ παρ' ἐμέ φοιτῶσι ἑλλήνων ἐς λόγους, αὐχέετε τοσοῦτο, ὅρα μή μάτην κόμπος ὁ λόγος οὗτος εἰρημένος ᾖ. ἐπεί φέρε ἴδω παντί τῷ οἰκότι. κῶς ἄν δυναίατο χίλιοι ἤ καί μύριοι ἤ καί πεντακισμύριοι, ἐόντες γε ἐλεύθεροι πάντες ὁμοίως καί μή ὑπ' ἑνός ἀρχόμενοι, στρατῷ τοσῷδε ἀντιστῆναι; ἐπεί τοι πλέονες περί ἕνα ἕκαστον γινόμεθα ἤ χίλιοι, ἐόντων ἐκείνων πέντε χιλιάδων. ὑπό μέν γάρ ἑνός ἀρχόμενοι κατά τρόπον τόν ἡμέτερον γενοίατ' ἄν δειμαίνοντες τοῦτον καί παρά τήν ἑωυτῶν φύσιν ἀμείνονες, καί ἴοιεν ἀναγκαζόμενοι μάστιγι ἐς πλέονας ἐλάσσονες ἐόντες: ἀνειμένοι δέ ἐς τό ἐλεύθερον οὐκ ἄν ποιοῖεν τούτων οὐδέτερα. δοκέω δέ ἔγωγε καί ἀνισωθέντας πλήθεϊ χαλεπῶς ἄν ἕλληνας πέρσῃσι μούνοισι μάχεσθαι: ἀλλά παρ' ἡμῖν μέν μούνοισι τοῦτό ἐστι τό σύ λέγεις, ἔστι γε μέντοι οὐ πολλόν ἀλλά σπάνιον. εἰσί γάρ περσέων τῶν ἐμῶν αἰχμοφόρων οἵ ἐθελήσουσι ἑλλήνων ἀνδράσι τρισί ὁμοῦ μάχεσθαι: τῶν σύ ἐών ἄπειρος πολλά φλυηρέεις.» πρός ταῦτα δημάρητος λέγει: «ὦ βασιλεῦ, ἀρχῆθεν ἠπιστάμην ὅτι ἀληθείῃ χρεώμενος οὐ φίλα τοι ἐρέω: σύ δέ ἐπεί ἠνάγκασας λέγειν τῶν λόγων τούς ἀληθεστάτους, ἔλεγον τά κατήκοντα σπαρτιήτῃσι. καίτοι ὡς ἐγώ τυγχάνω τά νῦν τάδε ἐστοργώς ἐκείνους, αὐτός μάλιστα ἐξεπίστεαι, οἵ με τιμήν τε καί γέρεα ἀπελόμενοι πατρώια ἄπολίν τε καί φυγάδα πεποιήκασι, πατήρ δέ σός ὑποδεξάμενος βίον τέ μοι καί οἶκον ἔδωκε. οὐκ ὦν οἰκός ἐστι ἄνδρα τόν σώφρονα εὐνοίην φαινομένην διωθέεσθαι, ἀλλά στέργειν μάλιστα. ἐγώ δέ οὔτε δέκα ἀνδράσι ὑπίσχομαι οἷός τε εἶναι μάχεσθαι οὔτε δυοῖσι, ἑκών τε εἶναι οὐδ' ἄν μουνομαχέοιμι: εἰ δέ ἀναγκαίη εἴη ἤ μέγας τις ὁ ἐποτρύνων ἀγών, μαχοίμην ἄν πάντων ἥδιστα ἑνί τούτων τῶν ἀνδρῶν οἵ ἑλλήνων ἕκαστός φησι τριῶν ἄξιος εἶναι. ὥς δέ καί λακεδαιμόνιοι κατά μέν ἕνα μαχόμενοι οὐδαμῶν εἰσι κακίονες ἀνδρῶν, ἀλέες δέ ἄριστοι ἀνδρῶν ἁπάντων. ἐλεύθεροι γάρ ἐόντες οὐ πάντα ἐλεύθεροί εἰσι: ἔπεστι γάρ σφι δεσπότης νόμος, τόν ὑποδειμαίνουσι πολλῷ ἔτι μᾶλλον ἤ οἱ σοί σέ: ποιεῦσι γῶν τά ἄν ἐκεῖνος ἀνώγῃ: ἀνώγει δέ τὠυτό αἰεί, οὐκ ἐῶν φεύγειν οὐδέν πλῆθος ἀνθρώπων ἐκ μάχης, ἀλλά μένοντας ἐν τῇ τάξι ἐπικρατέειν ἤ ἀπόλλυσθαι. σοί δέ εἰ φαίνομαι ταῦτα λέγων φλυηρέειν, ἀλλά σιγᾶν θέλω τό λοιπόν: νῦν δέ ἀναγκασθείς ἔλεξα. γένοιτο μέντοι κατά νόον τοι, βασιλεῦ.» ὁ μέν δή ταῦτα ἀμείψατο, ξέρξης δέ ἐς γέλωτά τε ἔτρεψε καί οὐκ ἐποιήσατο ὀργήν οὐδεμίαν, ἀλλ' ἠπίως αὐτόν ἀπεπέμψατο. τούτῳ δέ ἐς λόγους ἐλθών ξέρξης καί ὕπαρχον ἐν τῷ δορίσκῳ τούτῳ καταστήσας μασκάμην τόν μεγαδόστεω, τόν δέ ὑπό δαρείου σταθέντα καταπαύσας, ἐξήλαυνε τόν στρατόν διά τῆς θρηίκης ἐπί τήν ἑλλάδα. κατέλιπε δέ ἄνδρα τοιόνδε μασκάμην γενόμενον, τῷ μούνῳ ξέρξης δῶρα πέμπεσκε ὡς ἀριστεύοντι πάντων ὅσους αὐτός κατέστησε ἤ δαρεῖος ὑπάρχους, πέμπεσκε δέ ἀνά πᾶν ἔτος: ὥς δέ καί ἀρτοξέρξης ὁ ξέρξεω τοῖσι μασκαμείοισι ἐκγόνοισι. κατέστασαν γάρ ἔτι πρότερον ταύτης τῆς ἐλάσιος ὕπαρχοι ἐν τῇ θρηίκῃ καί τοῦ ἑλλησπόντου πανταχῇ. οὗτοι ὦν πάντες, οἵ τε ἐκ θρηίκης καί τοῦ ἑλλησπόντου, πλήν τοῦ ἐν δορίσκῳ, ὑπό ἑλλήνων ὕστερον ταύτης τῆς στρατηλασίης ἐξαιρέθησαν: τόν δέ ἐν δορίσκῳ [μασκάμην] οὐδαμοί κω ἐδυνάσθησαν ἐξελεῖν, πολλῶν πειρησαμένων. διά τοῦτο δέ οἱ τά δῶρα πέμπεται παρά τοῦ βασιλεύοντος αἰεί ἐν πέρσῃσι. τῶν δέ ἐξαιρεθέντων ὑπό ἑλλήνων οὐδένα βασιλεύς ξέρξης ἐνόμισε εἶναι ἄνδρα ἀγαθόν εἰ μή βόγην μοῦνον τόν ἐξ ἠιόνος. τοῦτον δέ αἰνέων οὐκ ἐπαύετο καί τούς περιεόντας αὐτοῦ ἐν πέρσῃσι παῖδας ἐτίμα μάλιστα, ἐπεί καί ἄξιος ἐπαίνου μεγάλου ἐγένετο βόγης: ὅς, ἐπειδή ἐπολιορκέετο ὑπό ἀθηναίων καί κίμωνος τοῦ μιλτιάδεω, παρεόν αὐτῷ ὑπόσπονδον ἐξελθεῖν καί νοστῆσαι ἐς τήν ἀσίην, οὐκ ἠθέλησε, μή δειλίῃ δόξειε περιεῖναι βασιλέϊ, ἀλλά διεκαρτέρεε ἐς τό ἔσχατον. ὡς δ' οὐδέν ἔτι φορβῆς ἐνῆν ἐν τῷ τείχεϊ, συννήσας πυρήν μεγάλην ἔσφαξε τά τέκνα καί τήν γυναῖκα καί τάς παλλακάς καί τούς οἰκέτας καί ἔπειτα ἐσέβαλε ἐς τό πῦρ, μετά δέ ταῦτα τόν χρυσόν ἅπαντα τόν ἐκ τοῦ ἄστεος καί τόν ἄργυρον ἔσπειρε ἀπό τοῦ τείχεος ἐς τόν στρυμόνα: ποιήσας δέ ταῦτα ἑωυτόν ἐσέβαλε ἐς τό πῦρ. οὕτω μέν οὗτος δικαίως αἰνέεται ἔτι καί ἐς τόδε ὑπό περσέων. ξέρξης δέ ἐκ τοῦ δορίσκου ἐπορεύετο ἐπί τήν ἑλλάδα, τούς δέ αἰεί γινομένους ἐμποδών συστρατεύεσθαι ἠνάγκαζε: ἐδεδούλωτο γάρ, ὡς καί πρότερόν μοι δεδήλωται, ἡ μέχρι θεσσαλίης πᾶσα καί ἦν ὑπό βασιλέα δασμοφόρος, μεγαβάζου τε καταστρεψαμένου καί ὕστερον μαρδονίου. παραμείβετο δέ πορευόμενος ἐκ δορίσκου πρῶτα μέν τά σαμοθρηίκια τείχεα, τῶν ἐσχάτη πεπόλισται πρός ἑσπέρης πόλις τῇ οὔνομά ἐστι μεσαμβρίη. ἔχεται δέ ταύτης θασίων πόλις στρύμη, διά δέ σφεων τοῦ μέσου λίσος ποταμός διαρρέει, ὅς τότε οὐκ ἀντέσχε τό ὕδωρ παρέχων τῷ ξέρξεω στρατῷ ἀλλ' ἐπέλιπε. ἡ δέ χώρη αὕτη πάλαι μέν ἐκαλέετο γαλλαϊκή, νῦν δέ βριαντική: ἔστι μέντοι τῷ δικαιοτάτῳ τῶν λόγων καί αὕτη κικόνων. διαβάς δέ τοῦ λίσου ποταμοῦ τό ῥέεθρον ἀπεξηρασμένον πόλις ἑλληνίδας τάσδε παραμείβετο, μαρώνειαν, δίκαιαν, ἄβδηρα. ταύτας τε δή παρεξήιε καί κατά ταύτας λίμνας ὀνομαστάς τάσδε: μαρωνείης μέν μεταξύ καί στρύμης κειμένην ἰσμαρίδα, κατά δέ δίκαιαν βιστονίδα, ἐς τήν ποταμοί δύο ἐσιεῖσι τό ὕδωρ, τραῦός τε καί κόμψατος: κατά δέ ἄβδηρα λίμνην μέν οὐδεμίαν ἐοῦσαν ὀνομαστήν παραμείψατο ξέρξης, ποταμόν δέ νέστον ῥέοντα ἐς θάλασσαν. μετά δέ ταύτας τάς χώρας ἰών <θασίων> τάς ἠπειρώτιδας πόλις παρήιε, τῶν ἐν μιῇ λίμνη ἐοῦσα τυγχάνει ὡσεί τριήκοντα σταδίων μάλιστά κῃ τήν περίοδον, ἰχθυώδης τε καί κάρτα ἁλμυρή: ταύτην τά ὑποζύγια μοῦνα ἀρδόμενα ἀνεξήρηνε: τῇ δέ πόλι ταύτῃ οὔνομά ἐστι πίστυρος. ταύτας μέν δή τάς πόλις τάς παραθαλασσίας τε καί ἑλληνίδας ἐξ εὐωνύμου χειρός ἀπέργων παρεξήιε: ἔθνεα δέ θρηίκων δι' ὧν τῆς χώρης ὁδόν ἐποιέετο τοσάδε: παῖτοι, κίκονες, βίστονες, σαπαῖοι, δερσαῖοι, ἠδωνοί, σάτραι. τούτων οἱ μέν παρά θάλασσαν κατοικημένοι ἐν τῇσι νηυσί εἵποντο: οἱ δέ αὐτῶν τήν μεσόγαιαν οἰκέοντες καταλεχθέντες τε ὑπ' ἐμέο, πλήν σατρέων οἱ ἄλλοι πάντες πεζῇ ἀναγκαζόμενοι εἵποντο. σάτραι δέ οὐδενός κω ἀνθρώπων ὑπήκοοι ἐγένοντο ὅσον ἡμεῖς ἴδμεν, ἀλλά διατελέουσι τό μέχρι ἐμέο αἰεί ἐόντες ἐλεύθεροι μοῦνοι θρηίκων: οἰκέουσί τε γάρ ὄρεα ὑψηλά, ἴδῃσί τε παντοίῃσι καί χιόνι συνηρεφέα, καί εἰσι τά πολέμια ἄκροι. οὗτοι οἱ τοῦ διονύσου τό μαντήιόν εἰσι ἐκτημένοι: τό δέ μαντήιον τοῦτο ἐστί μέν ἐπί τῶν ὀρέων τῶν ὑψηλοτάτων: βησσοί δέ τῶν σατρέων εἰσί οἱ προφητεύοντες τοῦ ἱροῦ, πρόμαντις δέ ἡ χρέωσα κατά περ ἐν δελφοῖσι, καί οὐδέν ποικιλώτερον. παραμειψάμενος δέ ὁ ξέρξης τήν εἰρημένην δεύτερα τούτων παραμείβετο τείχεα τά πιέρων, τῶν ἑνί φάγρης ἐστί οὔνομα καί ἑτέρῳ πέργαμος. ταύτῃ μέν δή παρ' αὐτά τά τείχεα τήν ὁδόν ἐποιέετο, ἐκ δεξιῆς χειρός τό πάγγαιον ὄρος ἀπέργων, ἐόν μέγα τε καί ὑψηλόν, ἐν τῷ χρύσεά τε καί ἀργύρεα ἔνι μέταλλα, τά νέμονται πίερές τε καί ὀδόμαντοι καί μάλιστα σάτραι. ὑπεροικέοντας δέ τό πάγγαιον πρός βορέω ἀνέμου παίονας δόβηράς τε καί παιόπλας παρεξιών ἤιε πρός ἑσπέρην, ἐς ὅ ἀπίκετο ἐπί ποταμόν τε στρυμόνα καί πόλιν ἠιόνα, τῆς ἔτι ζωός ἐών ἦρχε βόγης, τοῦ περ ὀλίγῳ πρότερον τούτων λόγον ἐποιεύμην. ἡ δέ γῆ αὕτη ἡ περί τό πάγγαιον ὄρος καλέεται φυλλίς, κατατείνουσα τά μέν πρός ἑσπέρην ἐπί ποταμόν ἀγγίτην ἐκδιδόντα ἐς τόν στρυμόνα, τά δέ πρός μεσαμβρίην τείνουσα ἐς αὐτόν τόν στρυμόνα, ἐς τόν οἱ μάγοι ἐκαλλιερέοντο σφάζοντες ἵππους λευκούς. φαρμακεύσαντες δέ ταῦτα ἐς τόν ποταμόν καί ἄλλα πολλά πρός τούτοισι, ἐν ἐννέα ὁδοῖσι τῇσι ἠδωνῶν ἐπορεύοντο κατά τάς γεφύρας, τόν στρυμόνα εὑρόντες ἐζευγμένον. ἐννέα δέ ὁδούς πυνθανόμενοι τόν χῶρον τοῦτον καλέεσθαι, τοσούτους ἐν αὐτῷ παῖδάς τε καί παρθένους ἀνδρῶν τῶν ἐπιχωρίων ζώοντας κατώρυσσον. περσικόν δέ τό ζώοντας κατορύσσειν, ἐπεί καί ἄμηστριν τήν ξέρξεω γυναῖκα πυνθάνομαι γηράσασαν δίς ἑπτά περσέων παῖδας, ἐόντων ἐπιφανέων ἀνδρῶν, ὑπέρ ἑωυτῆς τῷ ὑπό γῆν λεγομένῳ εἶναι θεῷ ἀντιχαρίζεσθαι κατορύσσουσαν. ὡς δέ ἀπό τοῦ στρυμόνος ἐπορεύετο ὁ στρατός, ἐνθαῦτα πρός ἡλίου δυσμέων ἐστί αἰγιαλός ἐν τῷ οἰκημένην ἄργιλον πόλιν ἑλλάδα παρεξήιε: αὕτη δέ καί ἡ κατύπερθε ταύτης καλέεται βισαλτίη. ἐνθεῦτεν δέ κόλπον τόν ἐπί ποσιδηίου ἐξ ἀριστερῆς χειρός ἔχων ἤιε διά συλέος πεδίου καλεομένου, στάγιρον πόλιν ἑλλάδα παραμειβόμενος, καί ἀπίκετο ἐς ἄκανθον, ἅμα ἀγόμενος τούτων ἕκαστον τῶν ἐθνέων καί τῶν περί τό πάγγαιον ὄρος οἰκεόντων, ὁμοίως καί τῶν πρότερον κατέλεξα, τούς μέν παρά θάλασσαν [ἔχων] οἰκημένους ἐν νηυσί στρατευομένους, τούς δ' ὑπέρ θαλάσσης πεζῇ ἑπομένους. τήν δέ ὁδόν ταύτην, τῇ βασιλεύς ξέρξης τόν στρατόν ἤλασε, οὔτε συγχέουσι θρήικες οὔτ' ἐπισπείρουσι, σέβονταί τε μεγάλως τό μέχρι ἐμέο. ὡς δέ ἄρα ἐς τήν ἄκανθον ἀπίκετο, ξεινίην τε ὁ ξέρξης τοῖσι ἀκανθίοισι προεῖπε καί ἐδωρήσατό σφεας ἐσθῆτι μηδικῇ ἐπαίνεέ τε, ὁρέων αὐτούς προθύμους ἐόντας ἐς τόν πόλεμον καί τό ὄρυγμα ἀκούων ..... ἐν ἀκάνθῳ δέ ἐόντος ξέρξεω συνήνεικε ὑπό νούσου ἀποθανεῖν τόν ἐπεστεῶτα τῆς διώρυχος ἀρταχαίην, δόκιμον ἐόντα παρά ξέρξῃ καί γένος ἀχαιμενίδην, μεγάθεΐ τε μέγιστον ἐόντα περσέων (ἀπό γάρ πέντε πήχεων βασιληίων ἀπέλειπε τέσσερας δακτύλους) φωνέοντά τε μέγιστον ἀνθρώπων: ὥστε ξέρξην συμφορήν ποιησάμενον μεγάλην ἐξενεῖκαί τε αὐτόν κάλλιστα καί θάψαι: ἐτυμβοχόεε δέ πᾶσα ἡ στρατιή. τούτῳ δέ τῷ ἀρταχαίῃ θύουσι ἀκάνθιοι ἐκ θεοπροπίου ὡς ἥρωϊ, ἐπονομάζοντες τό οὔνομα. βασιλεύς μέν δή ξέρξης ἀπολομένου ἀρταχαίεω ἐποιέετο συμφορήν. οἱ δέ ὑποδεκόμενοι ἑλλήνων τήν στρατιήν καί δειπνίζοντες ξέρξην ἐς πᾶν κακοῦ ἀπίκατο οὕτω ὥστε ἀνάστατοι ἐκ τῶν οἴκων ἐγίνοντο: ὅκου γε θασίοισι ὑπέρ τῶν ἐν τῇ ἠπείρῳ πολίων τῶν σφετέρων δεξαμένοισι τήν ξέρξεω στρατιήν καί δειπνίσασι ἀντίπατρος ὁ ὀργέος ἀραιρημένος, τῶν ἀστῶν ἀνήρ δόκιμος ὅμοια τῷ μάλιστα, ἀπέδεξε ἐς τό δεῖπνον τετρακόσια τάλαντα ἀργυρίου τετελεσμένα. ὥς δέ παραπλησίως καί ἐν τῇσι ἄλλῃσι πόλισι οἱ ἐπεστεῶτες ἀπεδείκνυσαν τόν λόγον. τό γάρ δεῖπνον τοιόνδε τι ἐγίνετο, οἷα ἐκ πολλοῦ χρόνου προειρημένον καί περί πολλοῦ ποιευμένων. τοῦτο μέν, ὡς ἐπύθοντο τάχιστα τῶν κηρύκων τῶν περιαγγελλόντων, δασάμενοι σῖτον ἐν τῇσι πόλισι οἱ ἀστοί ἄλευρά τε καί ἄλφιτα ἐποίευν πάντες ἐπί μῆνας συχνούς: τοῦτο δέ, κτήνεα ἐσίτευον ἐξευρίσκοντες τιμῆς τά κάλλιστα, ἔτρεφόν τε ὄρνιθας χερσαίους καί λιμναίους ἔν τε οἰκήμασι καί λάκκοισι, ἐς ὑποδοχάς τοῦ στρατοῦ: τοῦτο δέ, χρύσεά τε καί ἀργύρεα ποτήριά τε καί κρητῆρας ἐποιεῦντο καί τά ἄλλα ὅσα ἐπί τράπεζαν τιθέαται πάντα: ταῦτα μέν αὐτῷ τε βασιλέϊ καί τοῖσι ὁμοσίτοισι μετ' ἐκείνου ἐπεποίητο, τῇ δέ ἄλλῃ στρατιῇ τά ἐς φορβήν μοῦνα τασσόμενα. ὅκως δέ ἀπίκοιτο ἡ στρατιή, σκηνή μέν ἔσκε πεπηγυῖα ἑτοίμη ἐς τήν αὐτός σταθμόν ποιεέσκετο ξέρξης, ἡ δέ ἄλλη στρατιή ἔσκε ὑπαίθριος. ὡς δέ δείπνου γίνοιτο ὥρη, οἱ μέν δεκόμενοι ἔχεσκον πόνον, οἱ δέ, ὅκως πλησθέντες νύκτα αὐτοῦ ἀγάγοιεν, τῇ ὑστεραίῃ τήν τε σκηνήν ἀνασπάσαντες καί τά ἔπιπλα πάντα λαβόντες οὕτω ἀπελαύνεσκον, λείποντες οὐδέν ἀλλά φερόμενοι. ἔνθα δή μεγακρέοντος ἀνδρός ἀβδηρίτεω ἔπος εὖ εἰρημένον ἐγένετο, ὅς συνεβούλευσε ἀβδηρίτῃσι πανδημεί αὐτούς καί γυναῖκας, ἐλθόντας ἐς τά σφέτερα ἱρά, ἵζεσθαι ἱκέτας τῶν θεῶν παραιτεομένους καί τό λοιπόν σφι ἀπαμύνειν τῶν ἐπιόντων κακῶν τά ἡμίσεα, τῶν τε παροιχομένων ἔχειν σφι μεγάλην χάριν, ὅτι βασιλεύς ξέρξης οὐ δίς ἑκάστης ἡμέρης ἐνόμισε σῖτον αἱρέεσθαι: παρέχειν γάρ ἄν ἀβδηρίτῃσι, εἰ καί ἄριστον προείρητο ὅμοια τῷ δείπνῳ παρασκευάζειν, ἤ μή ὑπομένειν ξέρξην ἐπιόντα ἤ καταμείναντας κάκιστα πάντων ἀνθρώπων διατριβῆναι. οἱ μέν δή πιεζόμενοι ὅμως τό ἐπιτασσόμενον ἐπετέλεον. ξέρξης δέ ἐκ τῆς ἀκάνθου, ἐντειλάμενος τοῖσι στρατηγοῖσι τοῦ ναυτικοῦ στρατοῦ ὑπομένειν ἐν θέρμῃ, ἀπῆκε ἀπ' ἑωυτοῦ πορεύεσθαι τάς νέας, θέρμῃ δέ τῇ ἐν τῷ θερμαίῳ κόλπῳ οἰκημένῃ, ἀπ' ἧς καί ὁ κόλπος οὗτος τήν ἐπωνυμίην ἔχει: ταύτῃ γάρ ἐπυνθάνετο συντομώτατον εἶναι. μέχρι μέν γάρ ἀκάνθου ὧδε τεταγμένος ὁ στρατός ἐκ δορίσκου τήν ὁδόν ἐποιέετο. τρεῖς μοίρας ὁ ξέρξης δασάμενος πάντα τόν πεζόν στρατόν, μίαν αὐτέων ἔταξε παρά θάλασσαν ἰέναι ὁμοῦ τῷ ναυτικῷ: ταύτης μέν δή ἐστρατήγεον μαρδόνιός τε καί μασίστης: ἑτέρη δέ τεταγμένη ἤιε τοῦ στρατοῦ τριτημορίς τήν μεσόγαιαν, τῆς ἐστρατήγεον τριτανταίχμης τε καί γέργις: ἡ δέ τρίτη τῶν μοιρέων, μετ' ἧς ἐπορεύετο αὐτός ξέρξης, ἤιε μέν τό μέσον αὐτέων, στρατηγούς δέ παρείχετο σμερδομένεά τε καί μεγάβυζον. ὁ μέν νυν ναυτικός στρατός ὡς ἀπείθη ὑπό ξέρξεω καί διεξέπλωσε τήν διώρυχα τήν ἐν τῷ ἄθῳ γενομένην, διέχουσαν δέ ἐς κόλπον ἐν τῷ ἄσσα τε πόλις καί πίλωρος καί σίγγος καί σάρτη οἴκηνται, ἐνθεῦτεν, ὡς καί ἐκ τουτέων τῶν πολίων στρατιήν παρέλαβε, ἔπλεε ἀπειμένος ἐς τόν θερμαῖον κόλπον. κάμπτων δέ ἄμπελον τήν τορωναίην ἄκρην παραμείβετο ἑλληνίδας [τε] τάσδε πόλις, ἐκ τῶν νέας τε καί στρατιήν παρελάμβανε, τορώνην, γαληψόν, σερμύλην, μηκύβερναν, ὄλυνθον: ἡ μέν νυν χώρη αὕτη σιθωνίη καλέεται. ὁ δέ ναυτικός στρατός ὁ ξέρξεω συντάμνων ἀπ' ἀμπέλου ἄκρης ἐπί καναστραῖον ἄκρην, τό δή πάσης τῆς παλλήνης ἀνέχει μάλιστα, ἐνθεῦτεν νέας τε καί στρατιήν παρελάμβανε ἐκ ποτειδαίης καί ἀφύτιος καί νέης πόλιος καί αἰγῆς καί θεράμβω καί σκιώνης καί μένδης καί σάνης: αὗται γάρ εἰσι αἱ τήν νῦν παλλήνην πρότερον δέ φλέγρην καλεομένην νεμόμεναι. παραπλέων δέ καί ταύτην τήν χώρην ἔπλεε ἐς τό προειρημένον, παραλαμβάνων στρατιήν καί ἐκ τῶν προσεχέων πολίων τῇ παλλήνῃ, ὁμουρεουσέων δέ τῷ θερμαίῳ κόλπῳ, τῇσι οὐνόματά ἐστι τάδε, λίπαξος, κώμβρεια, λισαί, γίγωνος, κάμψα, σμίλα, αἴνεια: ἡ δέ τουτέων χώρη κροσσαίη ἔτι καί ἐς τόδε καλέεται. ἀπό δέ αἰνείης, ἐς τήν ἐτελεύτων καταλέγων τάς πόλις, ἀπό ταύτης ἤδη ἐς αὐτόν τε τόν θερμαῖον κόλπον ἐγίνετο τῷ ναυτικῷ στρατῷ <ὁ> πλόος καί γῆν τήν μυγδονίην, πλέων δέ ἀπίκετο ἔς τε τήν προειρημένην θέρμην καί σίνδον τε πόλιν καί χαλέστρην ἐπί τόν ἄξιον ποταμόν, ὅς οὐρίζει χώρην τήν μυγδονίην τε καί βοττιαιίδα, τῆς ἔχουσι τό παρά θάλασσαν, στεινόν χωρίον, πόλιες ἴχναι τε καί πέλλα. ὁ μέν δή ναυτικός στρατός αὐτοῦ περί ἄξιον ποταμόν καί πόλιν θέρμην καί τάς μεταξύ πόλις τούτων περιμένων βασιλέα ἐστρατοπεδεύετο. ξέρξης δέ καί ὁ πεζός στρατός ἐπορεύετο ἐκ τῆς ἀκάνθου τήν μεσόγαιαν τάμνων τῆς ὁδοῦ, βουλόμενος ἐς τήν θέρμην ἀπικέσθαι. ἐπορεύετο δέ διά τῆς παιονικῆς καί κρηστωνικῆς ἐπί ποταμόν χείδωρον, ὅς ἐκ κρηστωναίων ἀρξάμενος ῥέει διά μυγδονίης χώρης καί ἐξιεῖ παρά τό ἕλος τό ἐπ' ἀξίῳ ποταμῷ. πορευομένῳ δέ ταύτῃ λέοντές οἱ ἐπεθήκαντο τῇσι σιτοφόροισι καμήλοισι: καταφοιτῶντες γάρ οἱ λέοντες τάς νύκτας καί λείποντες τά σφέτερα ἤθεα ἄλλου μέν οὐδενός ἅπτοντο οὔτε ὑποζυγίου οὔτε ἀνθρώπου, οἱ δέ τάς καμήλους ἐκεράϊζον μούνας. θωμάζω δέ τό αἴτιον, ὅ τι κοτέ ἦν τῶν ἄλλων τό ἀναγκάζον ἀπεχομένους τούς λέοντας τῇσι καμήλοισι ἐπιτίθεσθαι, τό μήτε πρότερον ὀπώπεσαν θηρίον μήτ' ἐπεπειρέατο αὐτοῦ. εἰσί δέ κατά ταῦτα τά χωρία καί λέοντες πολλοί καί βόες ἄγριοι, τῶν τά κέρεα ὑπερμεγάθεά ἐστι τά ἐς ἕλληνας φοιτῶντα. οὖρος δέ τοῖσι λέουσί ἐστι ὅ τε δι' ἀβδήρων ῥέων ποταμός νέστος καί ὁ δι' ἀκαρνανίης ῥέων ἀχελῷος: οὔτε γάρ τό πρός τήν ἠῶ τοῦ νέστου οὐδαμόθι πάσης τῆς ἔμπροσθε εὐρώπης ἴδοι τις ἄν λέοντα, οὔτε πρός ἑσπέρης τοῦ ἀχελῴου ἐν τῇ ἐπιλοίπῳ ἠπείρῳ, ἀλλ' ἐν τῇ μεταξύ τούτων τῶν ποταμῶν γίνονται. ὡς δέ ἐς τήν θέρμην ἀπίκετο ὁ ξέρξης, ἵδρυσε αὐτοῦ τήν στρατιήν. ἐπέσχε δέ ὁ στρατός αὐτοῦ στρατοπεδευόμενος τήν παρά θάλασσαν χώρην τοσήνδε, ἀρξάμενος ἀπό θέρμης πόλιος καί τῆς μυγδονίης μέχρι λυδίεώ τε ποταμοῦ καί ἁλιάκμονος, οἵ οὐρίζουσι γῆν τήν βοττιαιίδα τε καί μακεδονίδα, ἐς τὠυτό ῥέεθρον τό ὕδωρ συμμίσγοντες. ἐστρατοπεδεύοντο μέν δή ἐν τούτοισι τοῖσι χωρίοισι οἱ βάρβαροι, τῶν δέ καταλεχθέντων τούτων ποταμῶν ἐκ κρηστωναίων ῥέων χείδωρος μοῦνος οὐκ ἀντέχρησε τῇ στρατιῇ πινόμενος ἀλλ' ἐπέλιπε. ξέρξης δέ ὁρέων ἐκ τῆς θέρμης ὄρεα τά θεσσαλικά, τόν τε ὄλυμπον καί τήν ὄσσαν, μεγάθεϊ [τε] ὑπερμήκεα ἐόντα, διά μέσου τε αὐτῶν αὐλῶνα στεινόν πυνθανόμενος εἶναι, δι' οὗ ῥέει ὁ πηνειός, ἀκούων τε ταύτῃ εἶναι ὁδόν ἐς θεσσαλίην φέρουσαν, ἐπεθύμησε πλώσας θεήσασθαι τήν ἐκβολήν τοῦ πηνειοῦ, ὅτι τήν ἄνω ὁδόν ἔμελλε ἐλᾶν διά μακεδόνων τῶν κατύπερθε οἰκημένων ἐς περραιβούς παρά γόννον πόλιν: ταύτῃ γάρ ἀσφαλέστατον ἐπυνθάνετο εἶναι. ὡς δέ ἐπεθύμησε, καί ἐποίεε ταῦτα. ἐσβάς ἐς σιδωνίην νέα, ἐς τήν περ ἐσέβαινε αἰεί ὅκως τι ἐθέλοι τοιοῦτο ποιῆσαι, ἀνέδεξε σημήιον καί τοῖσι ἄλλοισι ἀνάγεσθαι, καταλιπών αὐτοῦ τόν πεζόν στρατόν. ἐπεί δέ ἀπίκετο καί ἐθεήσατο ξέρξης τήν ἐκβολήν τοῦ πηνειοῦ, ἐν θώματι μεγάλῳ ἐνέσχετο, καλέσας δέ τούς κατηγεμόνας τῆς ὁδοῦ εἴρετο εἰ τόν ποταμόν ἔστι παρατρέψαντα ἑτέρῃ ἐς θάλασσαν ἐξαγαγεῖν. τήν δέ θεσσαλίην λόγος ἐστί τό παλαιόν εἶναι λίμνην, ὥστε γε συγκεκληιμένην πάντοθεν ὑπερμήκεσι ὄρεσι: τά μέν γάρ αὐτῆς πρός τήν ἠῶ ἔχοντα τό τε πήλιον ὄρος καί ἡ ὄσσα ἀποκληίει συμμίσγοντα τάς ὑπωρείας ἀλλήλοισι, τά δέ πρός βορέω ἀνέμου ὄλυμπος, τά δέ πρός ἑσπέρην πίνδος, τά δέ πρός μεσαμβρίην τε καί ἄνεμον νότον ἡ ὄθρυς. τό μέσον δέ τούτων τῶν λεχθέντων ὀρέων ἡ θεσσαλίη ἐστί, ἐοῦσα κοίλη. ὥστε ὦν ποταμῶν ἐς αὐτήν καί ἄλλων συχνῶν ἐσβαλλόντων πέντε δέ τῶν δοκίμων μάλιστα τῶνδε, πηνειοῦ καί ἀπιδανοῦ καί ὀνοχώνου καί ἐνιπέος καί παμίσου, οἱ μέν νυν ἐς τό πεδίον τοῦτο συλλεγόμενοι ἐκ τῶν ὀρέων τῶν περικληιόντων τήν θεσσαλίην ὀνομαζόμενοι δι' ἑνός αὐλῶνος καί τούτου στεινοῦ ἔκροον ἔχουσι ἐς θάλασσαν, προσυμμίσγοντες τό ὕδωρ πάντες ἐς τὠυτό: ἐπεάν δέ συμμιχθέωσι τάχιστα, ἐνθεῦτεν ἤδη ὁ πηνειός τῷ οὐνόματι κατακρατέων ἀνωνύμους τούς ἄλλους εἶναι ποιέει. τό δέ παλαιόν λέγεται, οὐκ ἐόντος κω τοῦ αὐλῶνος καί διεκρόου τούτου, τούς ποταμούς τούτους καί πρός τοῖσι ποταμοῖσι τούτοισι τήν βοιβηίδα λίμνην οὔτε ὀνομάζεσθαι κατά περ νῦν ῥέειν τε οὐδέν ἧσσον ἤ νῦν, ῥέοντας δέ ποιέειν τήν θεσσαλίην πᾶσαν πέλαγος. αὐτοί μέν νυν θεσσαλοί φασι ποσειδέωνα ποιῆσαι τόν αὐλῶνα δι' οὗ ῥέει ὁ πηνειός, οἰκότα λέγοντες: ὅστις γάρ νομίζει ποσειδέωνα τήν γῆν σείειν καί τά διεστεῶτα ὑπό σεισμοῦ τοῦ θεοῦ τούτου ἔργα εἶναι καί ἄν ἐκεῖνο ἰδών φαίη ποσειδέωνα ποιῆσαι: ἔστι γάρ σεισμοῦ ἔργον, ὡς ἐμοί ἐφαίνετο εἶναι, ἡ διάστασις τῶν ὀρέων. οἱ δέ κατηγεόμενοι, εἰρομένου ξέρξεω εἰ ἔστι ἄλλη ἔξοδος ἐς θάλασσαν τῷ πηνειῷ, ἐξεπιστάμενοι ἀτρεκέως εἶπον: «βασιλεῦ, ποταμῷ τούτῳ οὐκ ἔστι ἄλλη ἐξήλυσις ἐς θάλασσαν κατήκουσα, ἀλλ' ἥδε αὐτή: ὄρεσι γάρ περιεστεφάνωται πᾶσα θεσσαλίη.» ξέρξην δέ λέγεται εἰπεῖν πρός ταῦτα: «σοφοί ἄνδρες εἰσί θεσσαλοί. ταῦτ' ἄρα πρό πολλοῦ ἐφυλάσσοντο γνωσιμαχέοντες καί τἆλλα καί ὅτι χώρην ἄρα εἶχον εὐαίρετόν τε καί ταχυάλωτον. τόν γάρ ποταμόν πρῆγμα ἄν ἦν μοῦνον ἐπεῖναί σφεων ἐπί τήν χώρην, χώματι ἐκ τοῦ αὐλῶνος ἐκβιβάσαντα καί παρατρέψαντα δι' ὧν νῦν ῥέει ῥεέθρων, ὥστε θεσσαλίην πᾶσαν ἔσω τῶν ὀρέων ὑπόβρυχα γενέσθαι.» ταῦτα δέ ἔχοντα ἔλεγε ἐς τούς ἀλεύεω παῖδας, ὅτι πρῶτοι ἑλλήνων ἐόντες θεσσαλοί ἔδοσαν ἑωυτούς βασιλέϊ, δοκέων ὁ ξέρξης ἀπό παντός σφεας τοῦ ἔθνεος ἐπαγγέλλεσθαι φιλίην. εἴπας δέ ταῦτα καί θεησάμενος ἀπέπλεε ἐς τήν θέρμην. ὁ μέν δή περί πιερίην διέτριβε ἡμέρας συχνάς: τό γάρ δή ὄρος τό μακεδονικόν ἔκειρε τῆς στρατιῆς τριτημορίς, ἵνα ταύτῃ διεξίῃ ἅπασα ἡ στρατιή ἐς περραιβούς. οἱ δέ δή κήρυκες οἱ ἀποπεμφθέντες ἐς τήν ἑλλάδα ἐπί γῆς αἴτησιν ἀπίκατο, οἱ μέν κεινοί, οἱ δέ φέροντες γῆν τε καί ὕδωρ. τῶν δέ δόντων ταῦτα ἐγένοντο οἵδε: θεσσαλοί, δόλοπες, ἐνιῆνες, περραιβοί, λοκροί, μάγνητες, μηλιέες, ἀχαιοί οἱ φθιῶται, καί θηβαῖοι καί οἱ ἄλλοι βοιωτοί πλήν θεσπιέων τε καί πλαταιέων. ἐπί τούτοισι οἱ ἕλληνες ἔταμον ὅρκιον οἱ τῷ βαρβάρῳ πόλεμον ἀειρόμενοι: τό δέ ὅρκιον ὧδε εἶχε: ὅσοι τῷ πέρσῃ ἔδοσαν σφέας αὐτούς ἕλληνες ἐόντες, μή ἀναγκασθέντες, καταστάντων σφι εὖ τῶν πρηγμάτων, τούτους δεκατεῦσαι τῷ ἐν δελφοῖσι θεῷ. τό μέν δή ὅρκιον ὧδε εἶχε τοῖσι ἕλλησι. ἐς δέ ἀθήνας καί σπάρτην οὐκ ἀπέπεμψε ξέρξης ἐπί γῆς αἴτησιν κήρυκας τῶνδε εἵνεκα: πρότερον δαρείου πέμψαντος ἐπ' αὐτό τοῦτο, οἱ μέν αὐτῶν τούς αἰτέοντας ἐς τό βάραθρον, οἱ δ' ἐς φρέαρ ἐμβαλόντες ἐκέλευον γῆν τε καί ὕδωρ ἐκ τούτων φέρειν παρά βασιλέα. τούτων μέν εἵνεκα οὐκ ἔπεμψε ξέρξης τούς αἰτήσοντας. ὅ τι δέ τοῖσι ἀθηναίοισι ταῦτα ποιήσασι τούς κήρυκας συνήνεικε ἀνεθέλητον γενέσθαι, οὐκ ἔχω εἶπαι, πλήν ὅτι σφέων ἡ χώρη καί ἡ πόλις ἐδηιώθη, ἀλλά τοῦτο οὐ διά ταύτην τήν αἰτίην δοκέω γενέσθαι. τοῖσι δέ ὦν λακεδαιμονίοισι μῆνις κατέσκηψε ταλθυβίου τοῦ ἀγαμέμνονος κήρυκος. ἐν γάρ σπάρτῃ ἐστί ταλθυβίου ἱρόν, εἰσί δέ καί ἀπόγονοι [ταλθυβίου] ταλθυβιάδαι καλεόμενοι, τοῖσι αἱ κηρυκηίαι αἱ ἐκ σπάρτης πᾶσαι γέρας δέδονται. μετά δέ ταῦτα τοῖσι σπαρτιήτῃσι καλλιερῆσαι θυομένοισι οὐκ ἐδύνατο. τοῦτο δ' ἐπί χρόνον συχνόν ἦν σφι. ἀχθομένων δέ καί συμφορῇ χρεωμένων λακεδαιμονίων, ἁλίης τε πολλάκις συλλεγομένης καί κήρυγμα τοιόνδε ποιευμένων, εἴ τις βούλοιτο λακεδαιμονίων πρό τῆς σπάρτης ἀποθνῄσκειν, σπερθίης τε ὁ ἀνηρίστου καί βοῦλις ὁ νικόλεω, ἄνδρες σπαρτιῆται φύσι τε γεγονότες εὖ καί χρήμασι ἀνήκοντες ἐς τά πρῶτα, ἐθελονταί ὑπέδυσαν ποινήν τείσειν ξέρξῃ τῶν δαρείου κηρύκων τῶν ἐν σπάρτῃ ἀπολομένων. οὕτω σπαρτιῆται τούτους ὡς ἀποθανεομένους ἐς μήδους ἀπέπεμψαν. αὕτη τε ἡ τόλμα τούτων τῶν ἀνδρῶν θώματος ἀξίη καί τάδε πρός τούτοισι τά ἔπεα. πορευόμενοι γάρ ἐς σοῦσα ἀπικνέονται παρά ὑδάρνεα: ὁ δέ ὑδάρνης ἦν μέν γένος πέρσης, στρατηγός δέ τῶν παραθαλασσίων ἀνθρώπων τῶν ἐν τῇ ἀσίῃ: ὅς σφεας ξείνια προθέμενος ἱστία, ξεινίζων δέ εἴρετο [λέγων] τάδε: «ἄνδρες λακεδαιμόνιοι, τί δή φεύγετε βασιλέϊ φίλοι γενέσθαι; ὁρᾶτε γάρ ὡς ἐπίσταται βασιλεύς ἄνδρας ἀγαθούς τιμᾶν, ἐς ἐμέ τε καί τά ἐμά πρήγματα ἀποβλέποντες. οὕτω δέ καί ὑμεῖς εἰ δοίητε ὑμέας αὐτούς βασιλέϊ (δεδόξωσθε γάρ πρός αὐτοῦ ἄνδρες εἶναι ἀγαθοί), ἕκαστος ἄν ὑμέων ἄρχοι γῆς ἑλλάδος δόντος βασιλέος.» πρός ταῦτα ὑπεκρίναντο τάδε: «ὕδαρνες, οὐκ ἐξ ἴσου γίνεται ἡ συμβουλίη ἡ ἐς ἡμέας τείνουσα. τοῦ μέν γάρ πεπειρημένος συμβουλεύεις, τοῦ δέ ἄπειρος ἐών: τό μέν γάρ δοῦλος εἶναι ἐξεπίστεαι, ἐλευθερίης δέ οὔκω ἐπειρήθης, οὔτ' εἰ ἔστι γλυκύ οὔτ' εἰ μή. εἰ γάρ αὐτῆς πειρήσαιο, οὐκ ἄν δόρασι συμβουλεύοις ἡμῖν περί αὐτῆς μάχεσθαι, ἀλλά καί πελέκεσι.» ταῦτα μέν ὑδάρνεα ἀμείψαντο. ἐνθεῦτεν δέ ὡς ἀνέβησαν ἐς σοῦσα καί βασιλέϊ ἐς ὄψιν ἦλθον, πρῶτα μέν τῶν δορυφόρων κελευόντων καί ἀνάγκην σφι προσφερόντων προσκυνέειν βασιλέα προσπίπτοντας, οὐκ ἔφασαν ὠθεόμενοι πρός αὐτῶν ἐπί κεφαλήν ποιήσειν ταῦτα οὐδαμά: οὔτε γάρ σφι ἐν νόμῳ εἶναι ἄνθρωπον προσκυνέειν οὔτε κατά ταῦτα ἥκειν. ὡς δέ ἀπεμαχέσαντο τοῦτο, δεύτερά σφι λέγουσι τάδε καί λόγου τοιοῦδε ἐχόμενα: «ὦ βασιλεῦ μήδων, ἔπεμψαν ἡμέας λακεδαιμόνιοι ἀντί τῶν ἐν σπάρτῃ ἀπολομένων κηρύκων ποινήν ἐκείνων τείσοντας». λέγουσι δή αὐτοῖσι ταῦτα ξέρξης ὑπό μεγαλοφροσύνης οὐκ ἔφη ὅμοιος ἔσεσθαι λακεδαιμονίοισι: κείνους μέν γάρ συγχέαι τά πάντων ἀνθρώπων νόμιμα ἀποκτείναντας κήρυκας, αὐτός δέ τά ἐκείνοισι ἐπιπλήσσει ταῦτα οὐ ποιήσειν, οὐδέ ἀνταποκτείνας ἐκείνους ἀπολύσειν λακεδαιμονίους τῆς αἰτίης. οὕτω ἡ ταλθυβίου μῆνις καί ταῦτα ποιησάντων σπαρτιητέων ἐπαύσατο τό παραυτίκα, καίπερ ἀπονοστησάντων ἐς σπάρτην σπερθίεώ τε καί βούλιος. χρόνῳ δέ μετέπειτα πολλῷ ἐπηγέρθη κατά τόν πελοποννησίων καί ἀθηναίων πόλεμον, ὡς λέγουσι λακεδαιμόνιοι. τοῦτό μοι ἐν τοῖσι θειότατον φαίνεται γενέσθαι. ὅτι μέν γάρ κατέσκηψε ἐς ἀγγέλους ἡ ταλθυβίου μῆνις οὐδέ ἐπαύσατο πρίν ἤ ἐξῆλθε, τό δίκαιον οὕτω ἔφερε: τό δέ συμπεσεῖν ἐς τούς παῖδας τῶν ἀνδρῶν τούτων τῶν ἀναβάντων πρός βασιλέα διά τήν μῆνιν, ἐς νικόλαν τε τόν βούλιος καί ἐς ἀνήριστον τόν σπερθίεω, ὅς εἷλε ἁλιέας τούς ἐκ τίρυνθος ὁλκάδι καταπλώσας πλήρεϊ ἀνδρῶν, δῆλον ὦν μοι ὅτι θεῖον ἐγένετο τό πρῆγμα [ἐκ τῆς μήνιος]: οἵ [γάρ] πεμφθέντες ὑπό λακεδαιμονίων ἄγγελοι ἐς τήν ἀσίην, προδοθέντες δέ ὑπό σιτάλκεω τοῦ τήρεω θρηίκων βασιλέος καί νυμφοδώρου τοῦ πυθέω ἀνδρός ἀβδηρίτεω, ἥλωσαν κατά βισάνθην τήν ἐν ἑλλησπόντῳ, καί ἀπαχθέντες ἐς τήν ἀττικήν ἀπέθανον ὑπό ἀθηναίων, μετά δέ αὐτῶν καί ἀριστέας ὁ ἀδειμάντου κορίνθιος ἀνήρ. ταῦτα μέν νυν πολλοῖσι ἔτεσι ὕστερον ἐγένετο τοῦ βασιλέος στόλου, ἐπάνειμι δέ ἐπί τόν πρότερον λόγον. ἡ δέ στρατηλασίη ἡ βασιλέος οὔνομα μέν εἶχε ὡς ἐπ' ἀθήνας ἐλαύνει, κατίετο δέ ἐς πᾶσαν τήν ἑλλάδα. πυνθανόμενοι δέ ταῦτα πρό πολλοῦ οἱ ἕλληνες οὐκ ἐν ὁμοίῳ πάντες ἐποιεῦντο: οἱ μέν γάρ αὐτῶν δόντες γῆν <τε> καί ὕδωρ τῷ πέρσῃ εἶχον θάρσος ὡς οὐδέν πεισόμενοι ἄχαρι πρός τοῦ βαρβάρου: οἱ δέ οὐ δόντες ἐν δείματι μεγάλῳ κατέστασαν, ἅτε οὔτε νεῶν ἐουσέων ἐν τῇ ἑλλάδι ἀριθμόν ἀξιομάχων δέκεσθαι τόν ἐπιόντα, οὔτε βουλομένων τῶν πολλῶν ἀντάπτεσθαι τοῦ πολέμου, μηδιζόντων δέ προθύμως. ἐνθαῦτα ἀναγκαίῃ ἐξέργομαι γνώμην ἀποδέξασθαι ἐπίφθονον μέν πρός τῶν πλεόνων ἀνθρώπων, ὅμως δέ, τῇ γέ μοι φαίνεται εἶναι ἀληθές, οὐκ ἐπισχήσω. εἰ ἀθηναῖοι καταρρωδήσαντες τόν ἐπιόντα κίνδυνον ἐξέλιπον τήν σφετέρην, ἤ καί μή ἐκλιπόντες ἀλλά μείναντες ἔδοσαν σφέας αὐτούς ξέρξῃ, κατά τήν θάλασσαν οὐδαμοί ἄν ἐπειρῶντο ἀντιούμενοι βασιλέϊ. εἰ τοίνυν κατά τήν θάλασ σαν μηδείς ἠντιοῦτο ξέρξῃ, κατά γε ἄν τήν ἤπειρον τοιάδε ἐγένετο. εἰ καί πολλοί τειχέων κιθῶνες ἦσαν ἐληλαμένοι διά τοῦ ἰσθμοῦ πελοποννησίοισι, προδοθέντες ἄν λακεδαιμόνιοι ὑπό τῶν συμμάχων, _οὐκ ἑκόντων ἀλλ' ὑπ' ἀναγκαίης, κατά πόλις ἁλισκομένων ὑπό τοῦ ναυτικοῦ στρατοῦ τοῦ βαρβάρου, _ἐμουνώθησαν: μουνωθέντες δέ ἄν καί ἀποδεξάμενοι ἔργα μεγάλα ἀπέθανον γενναίως: ἤ ταῦτα ἄν ἔπαθον, ἤ πρό τοῦ ὁρῶντες ἄν καί τούς ἄλλους ἕλληνας μηδίζοντας ὁμολογίῃ ἄν ἐχρήσαντο πρός ξέρξην. καί οὕτω ἄν ἐπ' ἀμφότερα ἡ ἑλλάς ἐγίνετο ὑπό πέρσῃσι: τήν γάρ ὠφελίην τήν τῶν τειχέων τῶν διά τοῦ ἰσθμοῦ ἐληλαμένων οὐ δύναμαι πυθέσθαι ἥτις ἄν ἦν βασιλέος ἐπικρατέοντος τῆς θαλάσσης. νῦν δέ ἀθηναίους ἄν τις λέγων σωτῆρας γενέσθαι τῆς ἑλλάδος οὐκ ἄν ἁμαρτάνοι τἀληθέος: οὗτοι γάρ ἐπί ὁκότερα τῶν πρηγμάτων ἐτράποντο, ταῦτα ῥέψειν ἔμελλε: ἑλόμενοι δέ τήν ἑλλάδα περιεῖναι ἐλευθέρην, τοῦτο <ἑλόμενοι> τό ἑλληνικόν πᾶν τό λοιπόν, ὅσον μή ἐμήδισε, αὐτοί οὗτοι ἦσαν οἱ ἐπεγείραντες καί βασιλέα μετά γε θεούς ἀνωσάμενοι. οὐδέ σφεας χρηστήρια φοβερά ἐλθόντα ἐκ δελφῶν καί ἐς δεῖμα βαλόντα ἔπεισε ἐκλιπεῖν τήν ἑλλάδα, ἀλλά καταμείναντες ἀνέσχοντο τόν ἐπιόντα ἐπί τήν χώρην δέξασθαι. πέμψαντες γάρ οἱ ἀθηναῖοι ἐς δελφούς θεοπρόπους χρηστηριάζεσθαι ἦσαν ἕτοιμοι: καί σφι ποιήσασι περί τό ἱρόν τά νομιζόμενα, ὡς ἐς τό μέγαρον ἐσελθόντες ἵζοντο, χρᾷ ἡ πυθίη, τῇ οὔνομα ἦν ἀριστονίκη, τάδε: ὦ μέλεοι, τί κάθησθε; λιπών φύγ' ἐς ἔσχατα γαίης δώματα καί πόλιος τροχοειδέος ἄκρα κάρηνα. οὔτε γάρ ἡ κεφαλή μένει ἔμπεδον οὔτε τό σῶμα, οὔτε πόδες νέατοι οὔτ' ὦν χέρες, οὔτε τι μέσσης λείπεται, ἀλλ' ἄζηλα πέλει: κατά γάρ μιν ἐρείπει πῦρ τε καί ὀξύς ἄρης, συριηγενές ἅρμα διώκων. πολλά δέ κἆλλ' ἀπολεῖ πυργώματα, κοὐ τό σόν οἶον: πολλούς δ' ἀθανάτων νηούς μαλερῷ πυρί δώσει, οἵ που νῦν ἱδρῶτι ῥεούμενοι ἑστήκασι, δείματι παλλόμενοι, κατά δ' ἀκροτάτοις ὀρόφοισιν αἷμα μέλαν κέχυται, προϊδόν κακότητος ἀνάγκας. ἀλλ' ἴτον ἐξ ἀδύτοιο, κακοῖς δ' ἐπικίδνατε θυμόν. ταῦτα ἀκούσαντες οἱ τῶν ἀθηναίων θεοπρόποι συμφορῇ τῇ μεγίστῃ ἐχρέωντο. προβάλλουσι δέ σφέας αὐτούς ὑπό τοῦ κακοῦ τοῦ κεχρημένου τίμων ὁ ἀνδροβούλου, τῶν δελφῶν ἀνήρ δόκιμος ὅμοια τῷ μάλιστα, συνεβούλευέ σφι ἱκετηρίας λαβοῦσι δεύτερα αὖτις ἐλθόντας χρᾶσθαι τῷ χρηστηρίῳ ὡς ἱκέτας. πειθομένοισι δέ ταῦτα τοῖσι ἀθηναίοισι καί λέγουσι: «ὦναξ, χρῆσον ἡμῖν ἄμεινόν τι περί τῆς πατρίδος, αἰδεσθείς τάς ἱκετηρίας τάσδε τάς τοι ἥκομεν φέροντες: ἤ οὔ τοι ἄπιμεν ἐκ τοῦ ἀδύτου, ἀλλ' αὐτοῦ τῇδε μενέομεν ἔστ' ἄν καί τελευτήσωμεν», ταῦτα δή λέγουσι ἡ πρόμαντις χρᾷ δεύτερα τάδε: οὐ δύναται παλλάς δί' ὀλύμπιον ἐξιλάσασθαι, λισσομένη πολλοῖσι λόγοις καί μήτιδι πυκνῇ: σοί δέ τόδ' αὖτις ἔπος ἐρέω, ἀδάμαντι πελάσσας. τῶν ἄλλων γάρ ἁλισκομένων ὅσα κέκροπος οὖρος ἐντός ἔχει κευθμών τε κιθαιρῶνος ζαθέοιο, τεῖχος τριτογενεῖ ξύλινον διδοῖ εὐρύοπα ζεύς μοῦνον ἀπόρθητον τελέθειν, τό σέ τέκνα τ' ὀνήσει. μηδέ σύ γ' ἱπποσύνην τε μένειν καί πεζόν ἰόντα πολλόν ἀπ' ἠπείρου στρατόν ἥσυχος, ἀλλ' ὑποχωρεῖν νῶτον ἐπιστρέψας: ἔτι τοί ποτε κἀντίος ἔσσῃ. ὦ θείη σαλαμίς, ἀπολεῖς δέ σύ τέκνα γυναικῶν ἤ που σκιδναμένης δημήτερος ἤ συνιούσης. ταῦτά σφι ἠπιώτερα γάρ τῶν προτέρων καί ἦν καί ἐδόκεε εἶναι, συγγραψάμενοι ἀπαλλάσσοντο ἐς τάς ἀθήνας. ὡς δέ ἀπελθόντες οἱ θεοπρόποι ἀπήγγελλον ἐς τόν δῆμον, γνῶμαι καί ἄλλαι πολλαί ἐγίνοντο διζημένων τό μαντήιον καί αἵδε συνεστηκυῖαι μάλιστα: τῶν πρεσβυτέρων ἔλεγον μετεξέτεροι δοκέειν σφι τόν θεόν τήν ἀκρόπολιν χρῆσαι περιέσεσθαι: ἡ γάρ ἀκρόπολις τό πάλαι τῶν ἀθηναίων ῥηχῷ ἐπέφρακτο. οἱ μέν δή [κατά τόν φραγμόν] συνεβάλλοντο τοῦτο τό ξύλινον τεῖχος εἶναι: οἱ δ' αὖ ἔλεγον τάς νέας σημαίνειν τόν θεόν, καί ταύτας παραρτέεσθαι ἐκέλευον τά ἄλλα ἀπέντας. τούς ὦν δή τάς νέας λέγοντας εἶναι τό ξύλινον τεῖχος ἔσφαλλε τά δύο τά τελευταῖα ῥηθέντα ὑπό τῆς πυθίης: ὦ θείη σαλαμίς, ἀπολεῖς δέ σύ τέκνα γυναικῶν ἤ που σκιδναμένης δημήτερος ἤ συνιούσης. κατά ταῦτα τά ἔπεα συνεχέοντο αἱ γνῶμαι τῶν φαμένων τάς νέας τό ξύλινον τεῖχος εἶναι: οἱ γάρ χρησμολόγοι ταύτῃ ταῦτα ἐλάμβανον, ὡς ἀμφί σαλαμῖνα δεῖ σφεας ἑσσωθῆναι ναυμαχίην παρασκευασαμένους. ἦν δέ τῶν τις ἀθηναίων ἀνήρ ἐς πρώτους νεωστί παριών, τῷ οὔνομα μέν ἦν θεμιστοκλέης, παῖς δέ νεοκλέος ἐκαλέετο. οὗτος ὡνήρ οὐκ ἔφη πᾶν ὀρθῶς τούς χρησμολόγους συμβάλλεσθαι, λέγων τοιάδε, εἰ ἐς ἀθηναίους εἶχε τό ἔπος εἰρημένον ἐόντως, οὐκ ἄν οὕτω μιν δοκέειν ἠπίως χρησθῆναι, ἀλλά ὧδε «ὦ σχετλίη σαλαμίς» ἀντί τοῦ «ὦ θείη σαλαμίς», εἴ πέρ γε ἔμελλον οἱ οἰκήτορες ἀμφ' αὐτῇ τελευτήσειν: ἀλλά γάρ ἐς τούς πολεμίους τῷ θεῷ εἰρῆσθαι τό χρηστήριον συλλαμβάνοντι κατά τό ὀρθόν, ἀλλ' οὐκ ἐς ἀθηναίους. παρασκευάζεσθαι ὦν αὐτούς ὡς ναυμαχήσοντας συνεβούλευε, ὡς τούτου ἐόντος τοῦ ξυλίνου τείχεος. ταύτῃ θεμιστοκλέος ἀποφαινομένου, ἀθηναῖοι ταῦτά σφι ἔγνωσαν αἱρετώτερα εἶναι μᾶλλον ἤ τά τῶν χρησμολόγων, οἵ οὐκ ἔων ναυμαχίην ἀρτέεσθαι, τό δέ σύμπαν εἶπαι οὐδέ χεῖρας ἀνταείρεσθαι, ἀλλά ἐκλιπόντας χώρην τήν ἀττικήν ἄλλην τινά οἰκίζειν. ἑτέρη τε θεμιστοκλέϊ γνώμη ἔμπροσθε ταύτης ἐς καιρόν ἠρίστευσε, ὅτε ἀθηναίοισι γενομένων χρημάτων μεγάλων ἐν τῷ κοινῷ τά ἐκ τῶν μετάλλων σφι προσῆλθε τῶν ἀπό λαυρείου, ἔμελλον λάξεσθαι ὀρχηδόν ἕκαστος δέκα δραχμάς: τότε θεμιστοκλέης ἀνέγνωσε ἀθηναίους τῆς διαιρέσιος ταύτης παυσαμένους νέας τούτων τῶν χρημάτων ποιήσασθαι διηκοσίας ἐς τόν πόλεμον, τόν πρός αἰγινήτας λέγων. οὗτος γάρ ὁ πόλεμος συστάς ἔσωσε τότε τήν ἑλλάδα, ἀναγκάσας θαλασσίους γενέσθαι ἀθηναίους: αἱ δέ ἐς τό μέν ἐποιήθησαν οὐκ ἐχρήσθησαν, ἐς δέον δέ οὕτω τῇ ἑλλάδι ἐγένοντο. αὗταί τε δή αἱ νέες τοῖσι ἀθηναίοισι προποιηθεῖσαι ὑπῆρχον, ἑτέρας τε ἔδεε προσναυπηγέεσθαι. ἔδοξέ τέ σφι μετά τό χρηστήριον βουλευομένοισι ἐπιόντα ἐπί τήν ἑλλάδα τόν βάρβαρον δέκεσθαι τῇσι νηυσί πανδημεί, τῷ θεῷ πειθομένους, ἅμα ἑλλήνων τοῖσι βουλομένοισι. τά μέν δή χρηστήρια ταῦτα τοῖσι ἀθηναίοισι ἐγεγόνεε. συλλεγομένων δέ ἐς τὠυτό τῶν ἑλλήνων τῶν περί τήν ἑλλάδα τά ἀμείνω φρονεόντων καί διδόντων σφίσι λόγον καί πίστιν, ἐνθαῦτα ἐδόκεε βουλευομένοισι αὐτοῖσι πρῶτον μέν χρημάτων πάντων καταλλάσσεσθαι τάς τε ἔχθρας καί τούς κατ' ἀλλήλους ἐόντας πολέμους: ἦσαν δέ πρός τινας καί ἄλλους ἐγκεχ<ει>ρημένοι, ὁ δέ ὦν μέγιστος ἀθηναίοισί τε καί αἰγινήτῃσι. μετά δέ, πυνθανόμενοι ξέρξην σύν τῷ στρατῷ εἶναι ἐν σάρδισι, ἐβουλεύσαντο κατασκόπους πέμπειν ἐς τήν ἀσίην τῶν βασιλέος πρηγμάτων, ἐς ἄργος τε ἀγγέλους ὁμαιχμίην συνθησομένους πρός τόν πέρσην, καί ἐς σικελίην ἄλλους πέμπειν παρά γέλωνα τόν δεινομένεος ἔς τε κέρκυραν κελεύσοντας βοηθέειν τῇ ἑλλάδι, καί ἐς κρήτην ἄλλους, φρονήσαντες εἴ κως ἕν τε γένοιτο τό ἑλληνικόν καί [εἰ] συγκύψαντες τὠυτό πρήσσοιεν πάντες, ὡς δεινῶν ἐπιόντων ὁμοίως πᾶσι ἕλλησι. τά δέ γέλωνος πρήγματα μεγάλα ἐλέγετο εἶναι, οὐδαμῶν ἑλληνικῶν τῶν οὐ πολλόν μέζω. ὡς δέ ταῦτά σφι ἔδοξε, καταλυσάμενοι τάς ἔχθρας πρῶτα μέν κατασκόπους πέμπουσι ἐς τήν ἀσίην ἄνδρας τρεῖς. οἱ δέ ἀπικόμενοί τε ἐς σάρδις καί καταμαθόντες τήν βασιλέος στρατιήν, ὡς ἐπάϊστοι ἐγένοντο, βασανισθέντες ὑπό τῶν στρατηγῶν τοῦ πεζοῦ στρατοῦ ἀπήγοντο ὡς ἀπολεόμενοι. καί τοῖσι μέν κατεκέκριτο θάνατος, ξέρξης δέ ὡς ἐπύθετο ταῦτα, μεμφθείς τῶν στρατηγῶν τήν γνώμην πέμπει τῶν τινας δορυφόρων, ἐντειλάμενος, ἤν καταλάβωσι τούς κατασκόπους ζώοντας, ἄγειν παρ' ἑωυτόν. ὡς δέ ἔτι περιεόντας αὐτούς κατέλαβον καί ἤγαγον ἐς ὄψιν τήν βασιλέος, τό ἐνθεῦτεν πυθόμενος ἐπ' οἷσι ἦλθον, ἐκέλευσέ σφεας τούς δορυφόρους περιάγοντας ἐπιδείκνυσθαι πάντα τε τόν πεζόν στρατόν καί τήν ἵππον, ἐπεάν δέ ταῦτα θηεύμενοι ἔωσι πλήρεες, ἀποπέμπειν ἐς τήν ἄν αὐτοί ἐθέλωσι χώρην ἀσινέας. ἐπιλέγων δέ τόν λόγον τόνδε ταῦτα ἐνετέλλετο, ὡς εἰ μέν ἀπώλοντο οἱ κατάσκοποι, οὔτ' ἄν τά ἑωυτοῦ πρήγματα προεπύθοντο οἱ ἕλληνες ἐόντα λόγου μέζω, οὔτ' ἄν τι τούς πολεμίους μέγα ἐσίναντο ἄνδρας τρεῖς ἀπολέσαντες: νοστησάντων δέ τούτων ἐς τήν ἑλλάδα δοκέειν ἔφη ἀκούσαντας τούς ἕλληνας τά ἑωυτοῦ πρήγματα πρό τοῦ στόλου τοῦ γινομένου παραδώσειν σφέας τήν ἰδίην ἐλευθερίην, καί οὕτω οὐδέ δεήσειν ἐπ' αὐτούς στρατηλατέοντας πρήγματα ἔχειν. ἔοικε δέ αὐτοῦ αὕτη ἡ γνώμη τῇδε ἄλλῃ: ἐών γάρ ἐν ἀβύδῳ ὁ ξέρξης εἶδε πλοῖα ἐκ τοῦ πόντου σιταγωγά διεκπλέοντα τόν ἑλλήσποντον, ἔς τε αἴγιναν καί πελοπόννησον κομιζόμενα. οἱ μέν δή πάρεδροι αὐτοῦ ὡς ἐπύθοντο πολέμια εἶναι τά πλοῖα, ἕτοιμοι ἦσαν αἱρέειν αὐτά, ἐσβλέποντες ἐς τόν βασιλέα ὁκότε παραγγελέει. ὁ δέ ξέρξης εἴρετο αὐτούς ὅκῃ πλέοιεν: οἱ δέ εἶπαν: «ἐς τούς σούς πολεμίους, ὦ δέσποτα, σῖτον ἄγοντες.» ὁ δέ ὑπολαβών ἔφη: «οὐκ ὦν καί ἡμεῖς ἐκεῖ πλέομεν ἔνθα περ <καί> οὗτοι, τοῖσί τε ἄλλοισι ἐξηρτυμένοι καί σίτῳ; τί δῆτα ἀδικέουσι οὗτοι ἡμῖν σιτία παρακομίζοντες;» οἱ μέν νυν κατάσκοποι οὕτω θεησάμενοί τε καί ἀποπεμφθέντες ἐνόστησαν ἐς τήν εὐρώπην. οἱ δέ συνωμόται ἑλλήνων ἐπί τῷ πέρσῃ μετά τήν ἀπόπεμψιν τῶν κατασκόπων δεύτερα ἔπεμπον ἐς ἄργος ἀγγέλους. ἀργεῖοι δέ λέγουσι τά κατ' ἑωυτούς γενέσθαι ὧδε. πυθέσθαι γάρ αὐτίκα κατ' ἀρχάς τά ἐκ τοῦ βαρβάρου ἐγειρόμενα ἐπί τήν ἑλλάδα, πυθόμενοι δέ καί μαθόντες ὥς σφεας οἱ ἕλληνες πειρήσονται παραλαμβάνοντες ἐπί τόν πέρσην, πέμψαι θεοπρόπους ἐς δελφούς τόν θεόν ἐπειρησομένους, ὥς σφι μέλλει ἄριστον ποιεῦσι γίνεσθαι. νεωστί γάρ σφέων τεθνάναι ἑξακισχιλίους ὑπό λακεδαιμονίων καί κλεομένεος τοῦ ἀναξανδρίδεω, τῶν δή εἵνεκα πέμπειν. τήν δέ πυθίην ἐπειρωτῶσι αὐτοῖσι ἀνελεῖν τάδε: ἐχθρέ περικτιόνεσσι, φίλ' ἀθανάτοισι θεοῖσι, εἴσω τόν προβόλαιον ἔχων πεφυλαγμένος ἧσο καί κεφαλήν πεφύλαξο: κάρη δέ τό σῶμα σαώσει. ταῦτα μέν τήν πυθίην χρῆσαι πρότερον: μετά δέ, ὡς ἐλθεῖν τούς ἀγγέλους ἐς δή τό ἄργος, ἐπελθεῖν ἐπί τό βουλευτήριον καί λέγειν τά ἐντεταλμένα. τούς δέ πρός τά λεγόμενα ὑποκρίνασθαι ὡς ἕτοιμοί εἰσι ἀργεῖοι ποιέειν ταῦτα τριήκοντα ἔτεα εἰρήνην σπεισάμενοι λακεδαιμονίοισι καί ἡγεόμενοι κατά τό ἥμισυ πάσης τῆς συμμαχίης: καίτοι κατά γε τό δίκαιον γίνεσθαι τήν ἡγεμονίην ἑωυτῶν, ἀλλ' ὅμως σφι ἀποχρᾶν κατά τό ἥμισυ ἡγεομένοισι. ταῦτα μέν λέγουσι τήν βουλήν ὑποκρίνασθαι, καίπερ ἀπαγορεύοντός σφι τοῦ χρηστηρίου μή ποιέεσθαι τήν πρός τούς ἕλληνας συμμαχίην: σπουδήν δέ ἔχειν σπονδάς γενέσθαι τριηκοντοέτιδας, καίπερ τό χρηστήριον φοβεόμενοι, ἵνα δή σφι οἱ παῖδες ἀνδρωθέωσι ἐν τούτοισι τοῖσι ἔτεσι: μή δέ σπονδέων ἐουσέων ἐπιλέγεσθαι, ἤν ἄρα σφέας καταλάβῃ πρός τῷ γεγονότι κακῷ ἄλλο πταῖσμα πρός τόν πέρσην, μή τό λοιπόν ἔωσι λακεδαιμονίων ὑπήκοοι. τῶν δέ ἀγγέλων τούς ἀπό τῆς σπάρτης πρός τά ῥηθέντα ἐκ τῆς βουλῆς ἀμείψασθαι τοῖσδε: περί μέν σπονδέων ἀνοίσειν ἐς τούς πλέονας: περί δέ ἡγεμονίης αὐτοῖσι ἐντετάλθαι ὑποκρίνασθαι, καί δή λέγειν σφίσι μέν εἶναι δύο βασιλέας, ἀργείοισι δέ ἕνα: οὐκ ὦν δυνατόν εἶναι τῶν ἐκ σπάρτης οὐδέτερον παῦσαι τῆς ἡγεμονίης, μετά δέ δύο τῶν σφετέρων ὁμόψηφον τόν ἀργεῖον εἶναι κωλύειν οὐδέν. οὕτω δή οἱ ἀργεῖοί φασι οὐκ ἀνασχέσθαι τῶν σπαρτιητέων τήν πλεονεξίην, ἀλλ' ἑλέσθαι μᾶλλον ὑπό τῶν βαρβάρων ἄρχεσθαι ἤ τι ὑπεῖξαι λακεδαιμονίοισι: προειπεῖν τε τοῖσι ἀγγέλοισι πρό δύντος ἡλίου ἀπαλλάσσεσθαι ἐκ τῆς ἀργείων χώρης, εἰ δέ μή, περιέψεσθαι ὡς πολεμίους. αὐτοί μέν ἀργεῖοι τοσαῦτα τούτων πέρι λέγουσι. ἔστι δέ ἄλλος λόγος λεγόμενος ἀνά τήν ἑλλάδα, ὡς ξέρξης ἔπεμψε κήρυκα ἐς ἄργος πρότερον ἤ περ ὁρμῆσαι στρατεύεσθαι ἐπί τήν ἑλλάδα: ἐλθόντα δέ τοῦτον λέγεται εἰπεῖν: «ἄνδρες ἀργεῖοι, βασιλεύς ξέρξης τάδε ὑμῖν λέγει: ἡμεῖς νομίζομεν πέρσην εἶναι ἀπ' οὗ ἡμεῖς γεγόναμεν, παῖδα περσέος τοῦ δανάης, γεγονότα ἐκ τῆς κηφέος θυγατρός ἀνδρομέδης. οὕτω ἄν ὦν εἴημεν ὑμέτεροι ἀπόγονοι. οὔτε ὦν ἡμέας οἰκός ἐπί τούς ἡμετέρους προγόνους ἐκστρατεύεσθαι, οὔτε ὑμέας ἄλλοισι τιμωρέοντας ἡμῖν ἀντιξόους γίνεσθαι, ἀλλά παρ' ὑμῖν αὐτοῖσι ἡσυχίην ἔχοντας κατῆσθαι: ἤν γάρ ἐμοί γένηται κατά νόον, οὐδαμούς μέζονας ὑμέων ἄξω.» ταῦτα ἀκούσαντας ἀργείους λέγεται πρῆγμα ποιήσασθαι, καί παραχρῆμα μέν οὐδέν ἐπαγγελλομένους μεταιτέειν, ἐπεί δέ σφεας παραλαμβάνειν τούς ἕλληνας, οὕτω δή ἐπισταμένους ὅτι οὐ μεταδώσουσι τῆς ἀρχῆς λακεδαιμόνιοι μεταιτέειν, ἵνα ἐπί προφάσιος ἡσυχίην ἄγωσι. συμπεσεῖν δέ τούτοισι καί τόνδε τόν λόγον λέγουσί τινες ἑλλήνων, πολλοῖσι [τε] ἔτεσι ὕστερον γενόμενον τούτων: τυχεῖν ἐν σούσοισι τοῖσι μεμνονίοισι ἐόντας ἑτέρου πρήγματος εἵνεκα ἀγγέλους ἀθηναίων, καλλίην τε τόν ἱππονίκου καί τούς μετά τούτου ἀναβάντας, ἀργείους δέ τόν αὐτόν τοῦτον χρόνον πέμψαντας καί τούτους ἐς σοῦσα ἀγγέλους εἰρωτᾶν ἀρτοξέρξην τόν ξέρξεω εἴ σφι ἔτι ἐμμένει ἐθέλουσι τήν πρός ξέρξην φιλίην συνεκεράσαντο ἤ νομιζοίατο πρός αὐτοῦ εἶναι πολέμιοι: βασιλέα δέ ἀρτοξέρξην μάλιστα ἐμμένειν φάναι καί οὐδεμίαν νομίζειν πόλιν ἄργεος φιλιωτέρην. εἰ μέν νυν ξέρξης τε ἀπέπεμψε ταῦτα λέγοντα κήρυκα ἐς ἄργος καί ἀργείων ἄγγελοι ἀναβάντες ἐς σοῦσα ἐπειρώτων ἀρτοξέρξην περί φιλίης, οὐκ ἔχω ἀτρεκέως εἰπεῖν, οὐδέ τινα γνώμην περί αὐτῶν ἀποφαίνομαι ἄλλην γε ἤ τήν περ αὐτοί ἀργεῖοι λέγουσι. ἐπίσταμαι δέ τοσοῦτο, ὅτι, εἰ πάντες ἄνθρωποι τά οἰκήια κακά ἐς μέσον συνενείκαιεν ἀλλάξασθαι βουλόμενοι τοῖσι πλησίοισι, ἐγκύψαντες ἄν ἐς τά τῶν πέλας κακά ἀσπασίως ἕκαστοι αὐτῶν ἀποφεροίατο ὀπίσω τά ἐσηνείκαντο. οὕτω [δή] οὐδ' ἀργείοισι αἴσχιστα πεποίηται. ἐγώ δέ ὀφείλω λέγειν τά λεγόμενα, πείθεσθαί γε μέν οὐ παντάπασιν ὀφείλω (καί μοι τοῦτο τό ἔπος ἐχέτω ἐς πάντα τόν λόγον): ἐπεί καί ταῦτα λέγεται, ὡς ἄρα ἀργεῖοι ἦσαν οἱ ἐπικαλεσάμενοι τόν πέρσην ἐπί τήν ἑλλάδα, ἐπειδή σφι πρός τούς λακεδαιμονίους κακῶς ἡ αἰχμή ἑστήκεε, πᾶν δή βουλόμενοι σφίσι εἶναι πρό τῆς παρεούσης λύπης. τά μέν περί ἀργείων εἴρηται. ἐς δέ τήν σικελίην ἄλλοι τε ἀπίκατο ἄγγελοι ἀπό τῶν συμμάχων συμμείξοντες γέλωνι, καί δή καί ἀπό λακεδαιμονίων σύαγρος. τοῦ δέ γέλωνος τούτου πρόγονος, οἰκήτωρ [ὁ] ἐν γέλῃ, ἦν ἐκ νήσου τήλου τῆς ἐπί τριοπίῳ κειμένης: ὅς κτιζομένης γέλης ὑπό λινδίων τε τῶν ἐκ ῥόδου καί ἀντιφήμου οὐκ ἐλείφθη. ἀνά χρόνον δέ αὐτοῦ οἱ ἀπόγονοι γενόμενοι ἱροφάνται τῶν χθονίων θεῶν διετέλεον ἐόντες, τηλίνεω ἑνός τεο τῶν προγόνων κτησαμένου τρόπῳ τοιῷδε. ἐς μακτώριον πόλιν τήν ὑπέρ γέλης οἰκημένην ἔφυγον ἄνδρες γελῴων στάσι ἑσσωθέντες: τούτους ὦν ὁ τηλίνης κατήγαγε ἐς γέλην, ἔχων οὐδεμίαν ἀνδρῶν δύναμιν ἀλλά ἱρά τούτων τῶν θεῶν: ὅθεν δέ αὐτά ἔλαβε ἤ <εἰ> αὐτός ἐκτήσατο, τοῦτο [δέ] οὐκ ἔχω εἰπεῖν: τούτοισι δ' ὦν πίσυνος ἐών κατήγαγε, ἐπ' ᾧ τε οἱ ἀπόγονοι αὐτοῦ ἱροφάνται τῶν θεῶν ἔσονται. θῶμά μοι ὦν καί τοῦτο γέγονε πρός τά πυνθάνομαι, κατεργάσασθαι τηλίνην ἔργον τοσοῦτο: τά τοιαῦτα γάρ ἔργα οὐ πρός [τοῦ] ἅπαντος ἀνδρός νενόμικα γίνεσθαι, ἀλλά πρός ψυχῆς τε ἀγαθῆς καί ῥώμης ἀνδρηίης: ὁ δέ λέγεται πρός τῆς σικελίης τῶν οἰκητόρων τά ὑπεναντία τούτων πεφυκέναι θηλυδρίης τε καί μαλακώτερος ἀνήρ. οὕτω μέν νυν ἐκτήσατο τοῦτο τό γέρας: κλεάνδρου δέ τοῦ παντάρεος τελευτήσαντος τόν βίον, ὅς ἐτυράννευσε μέν γέλης ἑπτά ἔτεα, ἀπέθανε δέ ὑπό σαβύλλου ἀνδρός γελῴου, ἐνθαῦτα ἀναλαμβάνει τήν μουναρχίην ἱπποκράτης, κλεάνδρου ἐών ἀδελφεός. ἔχοντος δέ ἱπποκράτεος τήν τυραννίδα ὁ γέλων, ἐών τηλίνεω τοῦ ἱροφάντεω ἀπόγονος, πολλῶν μετ' ἄλλων καί αἰνησιδήμου τοῦ παταίκου [ὅς] ἦν δορυφόρος ἱπποκράτεος. μετά δέ οὐ πολλόν χρόνον δι' ἀρετήν ἀπεδέχθη πάσης τῆς ἵππου εἶναι ἵππαρχος: πολιορκέοντος γάρ ἱπποκράτεος καλλιπολίτας τε καί ναξίους καί ζαγκλαίους τε καί λεοντίνους καί πρός συρηκοσίους τε καί τῶν βαρβάρων συχνούς ἀνήρ ἐφαίνετο ἐν τούτοισι τοῖσι πολέμοισι ἐών ὁ γέλων λαμπρότατος. τῶν δέ εἶπον πολίων πασέων πλήν συρηκουσέων οὐδεμία ἀπέφυγε δουλοσύνην πρός ἱπποκράτεος. συρηκοσίους δέ κορίνθιοί τε καί κερκυραῖοι ἐρρύσαντο μάχῃ ἑσσωθέντας ἐπί ποταμῷ ἐλώρῳ: ἐρρύσαντο δέ οὗτοι ἐπί τοῖσδε καταλλάξαντες, ἐπ' ᾧ τε ἱπποκράτεϊ καμάριναν συρηκοσίους παραδοῦναι: συρηκοσίων δέ ἦν καμάρινα τό ἀρχαῖον. ὡς δέ καί ἱπποκράτεα τυραννεύσαντα ἴσα ἔτεα τῷ ἀδελφεῷ κλεάνδρῳ κατέλαβε ἀποθανεῖν πρός πόλι ὕβλῃ, στρατευσάμενον ἐπί τούς σικελούς, οὕτω δή ὁ γέλων, τῷ λόγῳ τιμωρέων τοῖσι ἱπποκράτεος παισί εὐκλείδῃ τε καί κλεάνδρῳ οὐ βουλομένων τῶν πολιητέων κατηκόων ἔτι εἶναι, τῷ ἔργῳ ὡς ἐπεκράτησε μάχῃ τῶν γελῴων, ἦρχε αὐτός ἀποστερήσας τούς ἱπποκράτεος παῖδας. μετά δέ τοῦτο τό εὕρημα τούς γαμόρους καλεομένους τῶν συρηκοσίων ἐκπεσόντας ὑπό τε τοῦ δήμου καί τῶν σφετέρων δούλων, καλεομένων δέ κυλλυρίων, ὁ γέλων καταγαγών τούτους ἐκ κασμένης πόλιος ἐς τάς συρηκούσας ἔσχε καί ταύτας: ὁ γάρ δῆμος ὁ τῶν συρηκοσίων ἐπιόντι γέλωνι παραδιδοῖ τήν πόλιν καί ἑωυτόν. ὁ δέ ἐπείτε παρέλαβε τάς συρηκούσας, γέλης μέν ἐπικρατέων λόγον ἐλάσσω ἐποιέετο, ἐπιτρέψας αὐτήν ἱέρωνι ἀδελφεῷ ἑωυτοῦ, ὁ δέ τάς συρηκούσας ἐκράτυνε, καί ἦσάν οἱ πάντα αἱ συρήκουσαι. αἱ δέ παραυτίκα ἀνά τ' ἔδραμον καί ἔβλαστον. τοῦτο μέν γάρ καμαριναίους ἅπαντας ἐς τάς συρηκούσας ἀγαγών πολιήτας ἐποίησε, καμαρίνης δέ τό ἄστυ κατέσκαψε, τοῦτο δέ γελῴων ὑπερημίσεας τῶν ἀστῶν τὠυτό τοῖσι καμαριναίοισι ἐποίησε: μεγαρέας τε τούς ἐν σικελίῃ, ὡς πολιορκεόμενοι ἐς ὁμολογίην προσεχώρησαν, τούς μέν αὐτῶν παχέας, ἀραμένους τε πόλεμον αὐτῷ καί προσδοκῶντας ἀπολέεσθαι διά τοῦτο, ἀγαγών ἐς τάς συρηκούσας πολιήτας ἐποίησε: τόν δέ δῆμον τῶν μεγαρέων, οὐκ ἐόντα μεταίτιον τοῦ πολέμου τούτου οὐδέ προσδεκόμενον κακόν οὐδέν πείσεσθαι, ἀγαγών καί τούτους ἐς τάς συρηκούσας ἀπέδοτο ἐπ' ἐξαγωγῇ ἐκ σικελίης: τὠυτό δέ τοῦτο καί εὐβοέας τούς ἐν σικελίῃ ἐποίησε διακρίνας. ἐποίεε δέ ταῦτα τούτους ἀμφοτέρους νομίσας δῆμον εἶναι συνοίκημα ἀχαριτώτατον. τοιούτῳ μέν τρόπῳ τύραννος ἐγεγόνεε μέγας ὁ γέλων. τότε δ' ὡς οἱ ἄγγελοι τῶν ἑλλήνων ἀπίκατο ἐς τάς συρηκούσας, ἐλθόντες αὐτῷ ἐς λόγους ἔλεγον τάδε: «ἔπεμψαν ἡμέας λακεδαιμόνιοί τε καί ἀθηναῖοι καί οἱ τούτων σύμμαχοι παραλαμψομένους σε πρός τόν βάρβαρον: τόν γάρ ἐπιόντα ἐπί τήν ἑλλάδα πάντως κου πυνθάνεαι, ὅτι πέρσης ἀνήρ μέλλει ζεύξας τόν ἑλλήσποντον καί ἐπάγων πάντα τόν ἠῷον στρατόν ἐκ τῆς ἀσίης στρατηλατήσειν ἐπί τήν ἑλλάδα, πρόσχημα μέν ποιεύμενος ὡς ἐπ' ἀθήνας ἐλαύνει, ἐν νόῳ δέ ἔχων πᾶσαν τήν ἑλλάδα ὑπ' ἑωυτῷ ποιήσασθαι. σύ δέ δυνάμιός τε <γάρ> ἥκεις μεγάλως καί μοῖρά τοι τῆς ἑλλάδος οὐκ ἐλαχίστη μέτα ἄρχοντί γε σικελίης, βοήθεέ τε τοῖσι ἐλευθεροῦσι τήν ἑλλάδα καί συνελευθέρου. ἁλής μέν γάρ γενομένη πᾶσα ἡ ἑλλάς χείρ μεγάλη συνάγεται, καί ἀξιόμαχοι γινόμεθα τοῖσι ἐπιοῦσι: ἤν δέ ἡμέων οἱ μέν καταπροδιδῶσι, οἱ δέ μή θέλωσι τιμωρέειν, τό δέ ὑγιαῖνον τῆς ἑλλάδος ᾖ ὀλίγον, τοῦτο δέ ἤδη δεινόν γίνεται μή πέσῃ πᾶσα ἡ ἑλλάς. μή γάρ ἐλπίσῃς, ἤν ἡμέας καταστρέψηται ὁ πέρσης μάχῃ κρατήσας, ὡς οὐκί ἥξει παρά σέ γε, ἀλλά πρό τούτου φύλαξαι: βοηθέων γάρ ἡμῖν σεωυτῷ τιμωρέεις. τῷ δέ εὖ βουλευθέντι πρήγματι τελευτή ὡς τό ἐπίπαν χρηστή ἐθέλει ἐπιγίνεσθαι.» οἱ μέν ταῦτα ἔλεγον, γέλων δέ πολλός ἐνέκειτο λέγων τοιάδε: «ἄνδρες ἕλληνες, λόγον ἔχοντες πλεονέκτην ἐτολμήσατε ἐμέ σύμμαχον ἐπί τόν βάρβαρον παρακαλέοντες ἐλθεῖν. αὐτοί δέ ἐμέο πρότερον δεηθέντος βαρβαρικοῦ στρατοῦ συνεπάψασθαι, ὅτε μοι πρός καρχηδονίους νεῖκος συνῆπτο, ἐπισκήπτοντός τε τόν δωριέος τοῦ ἀναξανδρίδεω πρός ἐγεσταίων φόνον ἐκπρήξασθαι, ὑποτείνοντός τε τά ἐμπόρια συνελευθεροῦν ἀπ' ὧν ὑμῖν μεγάλαι ὠφελίαι τε καί ἐπαυρέσιες γεγόνασι, οὔτε ἐμέο εἵνεκα ἤλθετε βοηθήσοντες οὔτε τόν δωριέος φόνον ἐκπρηξόμενοι, τό τε κατ' ὑμέας τάδε ἅπαντα ὑπό βαρβάροισι νέμεται. ἀλλά εὖ γάρ ἡμῖν καί ἐπί τό ἄμεινον κατέστη: νῦν δέ, ἐπειδή περιελήλυθε ὁ πόλεμος καί ἀπῖκται ἐς ὑμέας, οὕτω δή γέλωνος μνῆστις γέγονε. ἀτιμίης δέ πρός ὑμέων κυρήσας οὐκ ὁμοιώσομαι ὑμῖν, ἀλλ' ἕτοιμός εἰμι βοηθέειν παρεχόμενος διηκοσίας τε τριήρεας καί δισμυρίους ὁπλίτας καί δισχιλίην ἵππον καί δισχιλίους τοξότας καί δισχιλίους σφενδονήτας καί δισχιλίους ἱπποδρόμους ψιλούς: σῖτόν τε ἁπάσῃ τῇ ἑλλήνων στρατιῇ, ἔστ' ἄν διαπολεμήσωμεν, ὑποδέκομαι παρέξειν. ἐπί δέ λόγῳ τοιῷδε τάδε ὑπίσχομαι, ἐπ' ᾧ τε στρατηγός τε καί ἡγεμών τῶν ἑλλήνων ἔσομαι πρός τόν βάρβαρον: ἐπ' ἄλλῳ δέ λόγῳ οὔτ' ἄν αὐτός ἔλθοιμι οὔτ' ἄν ἄλλους πέμψαιμι.» ταῦτα ἀκούσας οὔτε ἠνέσχετο ὁ σύαγρος εἶπέ τε τάδε: «ἦ κε μέγ' οἰμώξειε ὁ πελοπίδης ἀγαμέμνων πυθόμενος σπαρτιήτας τήν ἡγεμονίην ἀπαραιρῆσθαι ὑπό γέλωνός τε καί συρηκοσίων. ἀλλά τούτου μέν τοῦ λόγου μηκέτι μνησθῇς, ὅκως τήν ἡγεμονίην τοι παραδώσομεν: ἀλλ' εἰ μέν βούλεαι βοηθέειν τῇ ἑλλάδι, ἴσθι ἀρξόμενος ὑπό λακεδαιμονίων: εἰ δ' ἄρα μή δικαιοῖς ἄρχεσθαι, σύ δέ μηδέ βοήθεε.» πρός ταῦτα ὁ γέλων, ἐπειδή ὥρα ἀπεστραμμένους τούς λόγους τοῦ συάγρου, τόν τελευταῖόν σφι τόνδε ἐξέφαινε λόγον: «ὦ ξεῖνε σπαρτιῆτα, ὀνείδεα κατιόντα ἀνθρώπῳ φιλέει ἐπανάγειν τόν θυμόν: σύ μέντοι ἀποδεξάμενος ὑβρίσματα ἐν τῷ λόγῳ οὔ με ἔπεισας ἀσχήμονα ἐν τῇ ἀμοιβῇ γενέσθαι. ὅκου δέ ὑμεῖς οὕτω περιέχεσθε τῆς ἡγεμονίης, οἰκός καί ἐμέ μᾶλλον ὑμέων περιέχεσθαι, στρατιῆς τε ἐόντα πολλαπλησίης ἡγεμόνα καί νεῶν πολλόν πλεόνων. ἀλλ' ἐπείτε ὑμῖν ὁ λόγος οὕτω προσάντης κατίσταται, ἡμεῖς τι ὑπείξομεν τοῦ ἀρχαίου λόγου: εἰ τοῦ μέν πεζοῦ ὑμεῖς ἡγέοισθε, τοῦ δέ ναυτικοῦ ἐγώ: εἰ δέ ὑμῖν ἡδονή τοῦ κατά θάλασσαν ἡγεμονεύειν, τοῦ πεζοῦ ἐγώ θέλω. καί ἤ τούτοισι ὑμέας χρεόν ἐστι ἀρέσκεσθαι ἤ ἀπιέναι συμμάχων τοιῶνδε ἐρήμους.» γέλων μέν δή ταῦτα προετείνετο, φθάσας δέ ὁ ἀθηναίων ἄγγελος τόν λακεδαιμονίων ἀμείβετό μιν τοῖσδε: «ὦ βασιλεῦ συρηκοσίων, οὐκ ἡγεμόνος δεομένη ἡ ἑλλάς ἀπέπεμψε ἡμέας πρός σέ, ἀλλά στρατιῆς. σύ δέ ὅκως μέν στρατιήν πέμψεις μή ἡγεό μενος τῆς ἑλλάδος οὐ προφαίνεις, ὡς δέ στρατηγήσεις αὐτῆς γλίχεαι. ὅσον μέν νυν παντός τοῦ ἑλλήνων στρατοῦ ἐδέο ἡγέεσθαι, ἐξήρκεε ἡμῖν τοῖσι ἀθηναίοισι ἡσυχίην ἄγειν, ἐπισταμένοισι ὡς ὁ λάκων ἱκανός τοι ἔμελλε ἔσεσθαι καί ὑπέρ ἀμφοτέρων ἀπολογεόμενος. ἐπείτε δέ ἁπάσης ἀπελαυνόμενος δέαι τῆς ναυτικῆς ἄρχειν, οὕτω ἔχει τοι: οὐδ' ἤν ὁ λάκων ἐπίῃ τοι ἄρχειν αὐτῆς, ἡμεῖς ἐπήσομεν. ἡμετέρη γάρ ἐστι αὕτη γε μή αὐτῶν βουλομένων λακεδαιμονίων: τούτοισι μέν ὦν ἡγέεσθαι βουλομένοισι οὐκ ἀντιτείνομεν, ἄλλῳ δέ παρήσομεν οὐδενί ναυαρχέειν. μάτην γάρ ἄν ὧδε πάραλον ἑλλήνων στρατόν πλεῖστον εἴημεν ἐκτημένοι, εἰ συρηκοσίοισι ἐόντες ἀθηναῖοι συγχωρήσομεν τῆς ἡγεμονίης, ἀρχαιότατον μέν ἔθνος παρεχόμενοι, μοῦνοι δέ ἐόντες οὐ μετανάσται ἑλλήνων: τῶν καί ὅμηρος ὁ ἐποποιός ἄνδρα ἄριστον ἔφησε ἐς ἴλιον ἀπικέσθαι τάξαι τε καί διακοσμῆσαι στρατόν. οὕτω οὐκ ὄνειδος οὐδέν ἡμῖν ἐστι λέγειν ταῦτα.» ἀμείβετο γέλων τοῖσδε: «ξεῖνε ἀθηναῖε, ὑμεῖς ἐοίκατε τούς μέν ἄρχοντας ἔχειν, τούς δέ ἀρξομένους οὐκ ἕξειν. ἐπεί τοίνυν οὐδέν ὑπιέντες ἔχειν τό πᾶν ἐθέλετε, οὐκ ἄν φθάνοιτε τήν ταχίστην ὀπίσω ἀπαλλασσόμενοι καί ἀγγέλλοντες τῇ ἑλλάδι ὅτι ἐκ τοῦ ἐνιαυτοῦ τό ἔαρ αὐτῇ ἐξαραίρηται.» οὗτος δέ ὁ νόος τοῦ ῥήματος, τό ἐθέλει λέγειν: δῆλα γάρ, ὡς ἐν τῷ ἐνιαυτῷ ἐστι τό ἔαρ δοκιμώτατον, τῆς δέ τῶν ἑλλήνων στρατιῆς τήν ἑωυτοῦ στρατιήν: στερισκομένην ὦν τήν ἑλλάδα τῆς ἑωυτοῦ συμμαχίης εἴκαζε ὡς εἰ τό ἔαρ ἐκ τοῦ ἐνιαυτοῦ ἐξαραιρημένον εἴη. οἱ μέν δή τῶν ἑλλήνων ἄγγελοι τοιαῦτα τῷ γέλωνι χρηματισάμενοι ἀπέπλεον: γέλων δέ πρός ταῦτα δείσας μέν περί τοῖσι ἕλλησι μή οὐ δύνωνται τόν βάρβαρον ὑπερβαλέσθαι, δεινόν δέ καί οὐκ ἀνασχετόν ποιησάμενος ἐλθών ἐς πελοπόννησον ἄρχεσθαι ὑπό λακεδαιμονίων, ἐών σικελίης τύραννος, ταύτην μέν τήν ὁδόν ἠμέλησε, ὁ δέ ἄλλης εἴχετο. ἐπείτε γάρ τάχιστα ἐπύθετο τόν πέρσην διαβεβηκότα τόν ἑλλήσποντον, πέμπει πεντηκοντέροισι τρισί κάδμον τόν σκύθεω ἄνδρα κῷον ἐς δελφούς, ἔχοντα χρήματα πολλά καί φιλίους λόγους, καραδοκήσοντα τήν μάχην τῇ πεσέεται, καί ἤν μέν ὁ βάρβαρος νικᾷ, τά τε χρήματα αὐτῷ διδόναι καί γῆν τε καί ὕδωρ τῶν ἄρχει ὁ γέλων, ἤν δέ οἱ ἕλληνες, ὀπίσω ἀπάγειν. ὁ δέ κάδμος οὗτος πρότερον τούτων παραδεξάμενος παρά πατρός τυραννίδα κῴων εὖ βεβηκυῖαν, ἑκών τε εἶναι καί δεινοῦ ἐπιόντος οὐδενός ἀλλ' ὑπό δικαιοσύνης ἐς μέσον κῴοισι καταθείς τήν ἀρχήν οἴχετο ἐς σικελίην, ἔνθα μετά σαμίων ἔσχε τε καί κατοίκησε πόλιν ζάγκλην τήν ἐς μεσσήνην μεταβαλοῦσαν τό οὔνομα. τοῦτον δή ὁ γέλων τόν κάδμον καί τοιούτῳ τρόπῳ ἀπικόμενον διά δικαιοσύνην, τήν οἱ αὐτός ἄλλην συνῄδεε ἐοῦσαν, ἔπεμπε: ὅς ἐπί τοῖσι ἄλλοισι δικαίοισι τοῖσι ἐξ ἑωυτοῦ ἐργασμένοισι καί τόδε οὐκ ἐλάχιστον τούτων ἐλίπετο: κρατήσας γάρ μεγάλων χρημάτων τῶν οἱ γέλων ἐπετράπετο, παρεόν κατασχέσθαι οὐκ ἠθέλησε, ἀλλ' ἐπεί οἱ ἕλληνες ἐπεκράτησαν τῇ ναυμαχίῃ καί ξέρξης οἰχώκεε ἀπελαύνων, καί δή καί ἐκεῖνος ἀπίκετο ἐς τήν σικελίην ἀπό πάντα τά χρήματα ἄγων. λέγεται δέ καί τάδε ὑπό τῶν ἐν τῇ σικελίῃ οἰκημένων, ὡς ὅμως καί μέλλων ἄρχεσθαι ὑπό λακεδαιμονίων ὁ γέλων ἐβοήθησε ἄν τοῖσι ἕλλησι, εἰ μή ὑπό θήρωνος τοῦ αἰνησιδήμου ἀκραγαντίνων μουνάρχου ἐξελασθείς ἐξ ἱμέρης τήριλλος ὁ κρινίππου, τύραννος ἐών ἱμέρης, ἐπῆγε ὑπ' αὐτόν τόν χρόνον τοῦτον φοινίκων καί λιβύων καί ἰβήρων καί λιγύων καί ἐλισύκων καί σαρδονίων καί κυρνίων τριήκοντα μυριάδας καί στρατηγόν αὐτῶν ἀμίλκαν τόν ἄννωνος, καρχηδονίων ἐόντα βασιλέα, κατά ξεινίην τε τήν ἑωυτοῦ ὁ τήριλλος ἀναγνώσας καί μάλιστα διά τήν ἀναξίλεω τοῦ κρητίνεω προθυμίην, ὅς, ῥηγίου ἐών τύραννος, τά ἑωυτοῦ τέκνα δούς ὁμήρους ἀμίλκᾳ, ἐπῆγε ἐπί τήν σικελίην τιμωρέων τῷ πενθερῷ: τηρίλλου γάρ εἶχε θυγα τέρα ἀναξίλεως, τῇ οὔνομα ἦν κυδίππη. οὕτω δή οὐκ οἷόν τε γενόμενον βοηθέειν τόν γέλωνα τοῖσι ἕλλησι ἀποπέμπειν ἐς δελφούς τά χρήματα. πρός δέ καί τάδε λέγουσι, ὡς συνέβη τῆς αὐτῆς ἡμέρης ἔν τε τῇ σικελίῃ γέλωνα καί θήρωνα νικᾶν ἀμίλκαν τόν καρχηδόνιον καί ἐν σαλαμῖνι τούς ἕλληνας τόν πέρσην. τόν δέ ἀμίλκαν, καρχηδόνιον ἐόντα πρός πατρός, μητρόθεν δέ συρηκόσιον, βασιλεύσαντά τε κατ' ἀνδραγαθίην καρχηδονίων, ὡς ἡ συμβολή τε ἐγίνετο καί ὡς ἑσσοῦτο τῇ μάχῃ, ἀφανισθῆναι πυνθάνομαι: οὔτε γάρ ζώοντα οὔτε ἀποθανόντα φανῆναι οὐδαμοῦ γῆς: τό πᾶν γάρ ἐπεξελθεῖν διζήμενον γέλωνα. ἔστι δέ ὑπ' αὐτῶν καρχηδονίων ὅδε λόγος λεγόμενος, οἰκότι χρεωμένων, ὡς οἱ μέν βάρβαροι τοῖσι ἕλλησι ἐν τῇ σικελίῃ ἐμάχοντο ἐξ ἠοῦς ἀρξάμενοι μέχρι δείλης ὀψίης (ἐπί τοσοῦτο γάρ λέγεται ἑλκύσαι τήν σύστασιν), ὁ δέ ἀμίλκας ἐν τούτῳ τῷ χρόνῳ μένων ἐν τῷ στρατοπέδῳ ἐθύετο καί ἐκαλλιερέετο ἐπί πυρῆς μεγάλης σώματα ὅλα καταγίζων: ἰδών δέ τροπήν τῶν ἑωυτοῦ γινομένην, ὡς ἔτυχε ἐπισπένδων τοῖσι ἱροῖσι, ὦσε ἑωυτόν ἐς τό πῦρ: οὕτω δή κατακαυθέντα ἀφανισθῆναι. ἀφανισθέντι δέ ἀμίλκᾳ τρόπῳ εἴτε τοιούτῳ ὡς φοίνικες λέγουσι εἴτε ἑτέρῳ [ὡς καρχηδόνιοι καί συρηκόσιοι], τοῦτο μέν οἱ θύουσι, τοῦτο δέ μνήματα ἐποίησαν ἐν πόσῃσι τῇσι πόλισι τῶν ἀποικίδων, ἐν αὐτῇ τε μέγιστον καρχηδόνι. τά μέν ἀπό σικελίης τοσαῦτα. κερκυραῖοι δέ τάδε ὑποκρινάμενοι τοῖσι ἀγγέλοισι τοιάδε ἐποίησαν: καί γάρ τούτους παρελάμβανον οἱ αὐτοί οἵ περ ἐς σικελίην ἀπίκατο, λέγοντες τούς αὐτούς λόγους τούς καί πρός γέλωνα ἔλεγον. οἱ δέ παραυτίκα μέν ὑπίσχοντο πέμψειν τε καί ἀμυνέειν, φράζοντες ὡς οὔ σφι περιοπτέη ἐστί ἡ ἑλλάς ἀπολλυμένη: ἤν γάρ σφαλῇ, σφεῖς γε οὐδέν ἄλλο ἤ δουλεύσουσι τῇ πρώτῃ τῶν ἡμερέων: ἀλλά τιμωρητέον εἴη ἐς τό δυνατώτατον. ὑπεκρίναντο μέν οὕτω εὐπρόσωπα: ἐπεί δέ ἔδεε βοηθέειν, ἄλλα νοεῦντες ἐπλήρωσαν νέας ἑξήκοντα, μόγις δέ ἀναχθέντες προσέμειξαν τῇ πελοποννήσῳ, καί περί πύλον καί ταίναρον γῆς τῆς λακεδαιμονίων ἀνεκώχευον τάς νέας, καραδοκέοντες καί οὗτοι τόν πόλεμον τῇ πεσέεται, ἀελπτέοντες μέν τούς ἕλληνας ὑπερβαλέεσθαι, δοκέοντες δέ τόν πέρσην κατακρατήσαντα πολλόν ἄρξειν πάσης τῆς ἑλλάδος. ἐποίευν ὦν ἐπίτηδες, ἵνα ἔχωσι πρός τόν πέρσην λέγειν τοιάδε: «ὦ βασιλεῦ, ἡμεῖς παραλαμβανόντων τῶν ἑλλήνων ἡμέας ἐς τόν πόλεμον τοῦτον, ἔχοντες δύναμιν οὐκ ἐλαχίστην οὐδέ νέας ἐλαχίστας παρασχόντες ἄν ἀλλά πλείστας μετά γε ἀθηναίους, οὐκ ἠθελήσαμέν τοι ἀντιοῦσθαι οὐδέ τι ἀποθύμιον ποιῆσαι.» τοιαῦτα λέγοντες ἤλπιζον πλέον τι τῶν ἄλλων οἴσεσθαι: τά περ ἄν καί ἐγένετο, ὡς ἐμοί δοκέει. πρός δέ τούς ἕλληνάς σφι σκῆψις ἐπεποίητο, τῇ περ δή καί ἐχρήσαντο: αἰτιωμένων γάρ τῶν ἑλλήνων ὅτι οὐκ ἐβοήθεον, ἔφασαν πληρῶσαι μέν ἑξήκοντα τριήρεας, ὑπό δέ ἐτησιέων ἀνέμων ὑπερβαλεῖν μαλέην οὐκ οἷοί τε γενέσθαι: οὕτω οὐκ ἀπικέσθαι ἐς σαλαμῖνα καί οὐδεμιῇ κακότητι λειφθῆναι τῆς ναυμαχίης. οὗτοι μέν οὕτω διεκρούσαντο τούς ἕλληνας. κρῆτες δέ, ἐπείτε σφέας παρελάμβανον οἱ ἐπί τούτοισι ταχθέντες ἑλλήνων, ἐποίησαν τοιόνδε: πέμψαντες κοινῇ θεοπρόπους ἐς δελφούς τόν θεόν ἐπειρώτων εἴ σφι ἄμεινον τιμωρέουσι γίνεται τῇ ἑλλάδι. ἡ δέ πυθίη ὑπεκρίνατο: «ὦ νήπιοι, ἐπιμέμφεσθε ὅσα ὑμῖν ἐκ τῶν μενέλεῳ τιμωρημάτων μίνως ἔπεμψε μηνίων δακρύματα; ὅτε οἱ μέν οὐ συνεξεπρήξαντο αὐτῷ τόν ἐν καμικῷ θάνατον γενόμενον, ὑμεῖς δέ ἐκείνοισι τήν ἐκ σπάρτης ἁρπασθεῖσαν ὑπ' ἀνδρός βαρβάρου γυναῖκα.» ταῦτα οἱ κρῆτες ὡς ἀπενειχθέντα ἤκουσαν, ἔσχοντο τῆς τιμωρίης. λέγεται γάρ μίνων κατά ζήτησιν δαιδάλου ἀπικόμενον ἐς σικανίην τήν νῦν σικελίην καλεομένην ἀποθανεῖν βιαίῳ θανάτῳ. ἀνά δέ χρόνον κρῆτας θεοῦ σφέας ἐποτρύναντος, πάντας πλήν πολιχνιτέων τε καί πραισίων, ἀπικομένους στόλῳ μεγάλῳ ἐς σικανίην πολιορκέειν ἐπ' ἔτεα πέντε πόλιν καμικόν, τήν κατ' ἐμέ ἀκραγαντῖνοι ἐνέμοντο: τέλος δέ οὐ δυναμένους οὔτε ἑλεῖν οὔτε παραμένειν λιμῷ συνεστεῶτας, ἀπολιπόντας οἴχεσθαι. ὡς δέ κατά ἰηπυγίην γενέσθαι πλέοντας, ὑπολαβόντα σφέας χειμῶνα μέγαν ἐκβαλεῖν ἐς τήν γῆν: συναραχθέντων δέ τῶν πλοίων (οὐδεμίαν γάρ σφι ἔτι κομιδήν ἐς κρήτην φαίνεσθαι), ἐνθαῦτα ὑρίην πόλιν κτίσαντας καταμεῖναί τε καί μεταβαλόντας ἀντί μέν κρητῶν γενέσθαι ἰήπυγας μεσσαπίους, ἀντί δέ <τοῦ> εἶναι νησιώτας ἠπειρώτας. ἀπό δέ ὑρίης πόλιος τάς ἄλλας οἰκίσαι, τάς δή ταραντῖνοι χρόνῳ ὕστερον πολλῷ ἐξανιστάντες προσέπταισαν μεγάλως ὥστε φόνος ἑλληνικός μέγιστος οὗτος δή ἐγένετο πάντων τῶν ἡμεῖς ἴδμεν, αὐτῶν τε ταραντίνων καί ῥηγίνων, οἵ ὑπό μικύθου τοῦ χοίρου ἀναγκαζόμενοι τῶν ἀστῶν [καί] ἀπικόμενοι τιμωροί ταραντίνοισι ἀπέθανον τρισχίλιοι οὗτοι: αὐτῶν δέ ταραντίνων οὐκ ἐπῆν ἀριθμός. ὁ δέ μίκυθος, οἰκέτης ἐών ἀναξίλεω, ἐπίτροπος ῥηγίου κατελέλειπτο, οὗτος ὅς περ ἐκπεσών ἐκ ῥηγίου καί τεγέην τήν ἀρκάδων οἰκήσας ἀνέθηκε ἐν ὀλυμπίῃ τούς πολλούς ἀνδριάντας. ἀλλά τά μέν κατά ῥηγίνους τε καί ταραντίνους τοῦ λόγου μοι παρενθήκη γέγονε. ἐς δέ τήν κρήτην ἐρημωθεῖσαν, ὡς λέγουσι πραίσιοι, ἐσοικίζεσθαι ἄλλους τε ἀνθρώπους καί μάλιστα ἕλληνας, τρίτῃ δέ γενεῇ μετά μίνων τελευτήσαντα γενέσθαι τά τρωικά, ἐν τοῖσι οὐ φλαυροτάτους φαίνεσθαι ἐόντας κρῆτας τιμωρούς μενέλεῳ. ἀντί τούτων δέ σφι ἀπονοστήσασι ἐκ τροίης λιμόν τε καί λοιμόν γενέσθαι καί αὐτοῖσι καί τοῖσι προβάτοισι, ὥστε τό δεύτερον ἐρημωθείσης κρήτης μετά τῶν ὑπολοίπων τρίτους αὐτήν νῦν νέμεσθαι κρῆτας. ἡ μέν δή πυθίη ὑπομνήσασα ταῦτα ἔσχε βουλομένους τιμωρέειν τοῖσι ἕλλησι. θεσσαλοί δέ ὑπό ἀναγκαίης τό πρῶτον ἐμήδισαν, ὡς διέδεξαν ὅτι οὔ σφι ἥνδανε τά οἱ ἀλευάδαι ἐμηχανῶντο. ἐπείτε γάρ ἐπύθοντο τάχιστα μέλλοντα διαβαίνειν τόν πέρσην ἐς τήν εὐρώπην, πέμπουσι ἐς τόν ἰσθμόν ἀγγέλους: ἐν δέ τῷ ἰσθμῷ ἦσαν ἁλισμένοι πρόβουλοι τῆς ἑλλάδος ἀραιρημένοι ἀπό τῶν πολίων τῶν τά ἀμείνω φρονεουσέων περί τήν ἑλλάδα. ἀπικόμενοι δέ ἐπί τούτους τῶν θεσσαλῶν οἱ ἄγγελοι ἔλεγον: «ἄνδρες ἕλληνες, δεῖ φυλάσσεσθαι τήν ἐσβολήν τήν ὀλυμπικήν, ἵνα θεσσαλίη τε καί ἡ σύμπασα ἑλλάς ἐν σκέπῃ τοῦ πολέμου ᾖ. ἡμεῖς μέν νυν ἕτοιμοί εἰμεν συμφυλάσσειν, πέμπειν δέ χρή καί ὑμέας στρατιήν πολλήν: ὡς εἰ μή πέμψετε, ἐπίστασθε ἡμέας ὁμολογήσειν τῷ πέρσῃ: οὐ γάρ τοι προκατημένους τοσοῦτο πρό τῆς ἄλλης ἑλλάδος μούνους πρό ὑμέων δεῖ ἀπολέσθαι. βοηθέειν δέ οὐ βουλόμενοι ἀναγκαίην ἡμῖν οὐδεμίαν οἷοί τέ ἐστε προσφέρειν: οὐδαμά γάρ ἀδυνασίης ἀνάγκη κρέσσων ἔφυ: ἡμεῖς δέ πειρησόμεθα αὐτοί τινα σωτηρίην μηχανώμενοι.» ταῦτα ἔλεγον οἱ θεσσαλοί. οἱ δέ ἕλληνες πρός ταῦτα ἐβουλεύσαντο ἐς θεσσαλίην πέμπειν κατά θάλασσαν πεζόν στρατόν φυλάξοντα τήν ἐσβολήν: ὡς δέ συνελέχθη ὁ στρατός, ἔπλεε δι' εὐρίπου. ἀπικόμενος δέ τῆς ἀχαιίης ἐς ἄλον, ἀποβάς ἐπορεύετο ἐς θεσσαλίην, τάς νέας αὐτοῦ καταλιπών, καί ἀπίκετο ἐς τά τέμπεα ἐς τήν ἐσβολήν ἥ περ ἀπό μακεδονίης τῆς κάτω ἐς θεσσαλίην φέρει παρά ποταμόν πηνειόν, μεταξύ δέ ὀλύμπου τε ὄρεος [ἐόντα] καί τῆς ὄσσης. ἐνθαῦτα ἐστρατοπεδεύοντο τῶν ἑλλήνων κατά μυρίους ὁπλίτας συλλεγέντες, καί σφι προσῆν ἡ θεσσαλῶν ἵππος: ἐστρατήγεε δέ λακεδαιμονίων μέν εὐαίνετος ὁ καρήνου ἐκ τῶν πολεμάρχων ἀραιρημένος, γένεος μέντοι ἐών οὐ τοῦ βασιληίου, ἀθηναίων δέ θεμιστοκλέης ὁ νεοκλέος. ἔμειναν δέ ὀλίγας ἡμέρας ἐνθαῦτα: ἀπικόμενοι γάρ ἄγγελοι παρά ἀλεξάνδρου τοῦ ἀμύντεω ἀνδρός μακεδόνος συνεβούλευόν σφι ἀπαλλάσσεσθαι μηδέ μένοντας ἐν τῇ ἐσβολῇ καταπατηθῆναι ὑπό τοῦ στρατοῦ τοῦ ἐπιόντος, σημαίνοντες τό πλῆθός τε τῆς στρατιῆς καί τάς νέας: ὡς δέ οὗτοί σφι ταῦτα συνεβούλευον (χρηστά γάρ ἐδόκεον συμβου λεύειν, καί σφι εὔνοος ἐφαίνετο ἐών ὁ μακεδών), ἐπείθοντο. δοκέειν δέ μοι, ἀρρωδίη ἦν τό πεῖθον, ὡς ἐπύθοντο καί ἄλλην ἐοῦσαν ἐσβολήν ἐς θεσσαλούς κατά τήν ἄνω μακεδονίην διά περραιβῶν κατά γόννον πόλιν, τῇ περ δή καί ἐσέβαλε ἡ στρατιή ἡ ξέρξεω. καταβάντες δέ οἱ ἕλληνες ἐπί τάς νέας ὀπίσω ἐπορεύοντο ἐς τόν ἰσθμόν. αὕτη ἐγένετο ἡ ἐς θεσσαλίην στρατηίη βασιλέος τε μέλλοντος διαβαίνειν ἐς τήν εὐρώπην ἐκ τῆς ἀσίης καί ἐόντος ἤδη ἐν ἀβύδῳ. θεσσαλοί δέ ἐρημωθέντες συμμάχων οὕτω δή ἐμήδισαν προθύμως οὐδ' ἔτι ἐνδοιαστῶς, ὥστε ἐν τοῖσι πρήγμασι ἐφαίνοντο βασιλέϊ ἄνδρες ἐόντες χρησιμώτατοι. οἱ δέ ἕλληνες ἐπείτε ἀπίκατο ἐς τόν ἰσθμόν, ἐβουλεύοντο πρός τά λεχθέντα ἐξ ἀλεξάνδρου τῇ τε στήσονται τόν πόλεμον καί ἐν οἵοισι χώροισι. ἡ νικῶσα δέ γνώμη ἐγίνετο τήν ἐν θερμοπύλῃσι ἐσβολήν φυλάξαι: στεινοτέρη γάρ ἐφαίνετο ἐοῦσα τῆς ἐς θεσσαλίην καί ἅμα μία ἀγχοτέρη τε τῆς ἑωυτῶν: τήν δέ ἀτραπόν, δι' ἥν ἥλωσαν οἱ ἁλόντες ἑλλήνων ἐν θερμοπύλῃσι, οὐδέ ᾔδεσαν ἐοῦσαν πρότερον ἤ περ ἀπικόμενοι ἐς θερμοπύλας ἐπύθοντο τρηχινίων. ταύτην ὦν ἐβουλεύσαντο φυλάσσοντες τήν ἐσβολήν μή παριέναι ἐς τήν ἑλλάδα τόν βάρβαρον, τόν δέ ναυτικόν στρατόν πλέειν γῆς τῆς ἱστιαιώτιδος ἐπί ἀρτε μίσιον: ταῦτα γάρ ἀγχοῦ τε ἀλλήλων ἐστί ὥστε πυνθάνεσθαι τά κατά ἑκατέρους ἐόντα. οἵ τε χῶροι οὕτω ἔχουσι. τοῦτο μέν, τό ἀρτεμίσιον, ἐκ τοῦ πελάγεος τοῦ θρηικίου ἐξ εὐρέος συνάγεται ἐς στεινόν ἐόντα τόν πόρον τόν μεταξύ νήσου τε σκιάθου καί ἠπείρου μαγνησίης: ἐκ δέ τοῦ στεινοῦ τῆς εὐβοίης ἤδη τό ἀρτεμίσιον δέκεται αἰγιαλός, ἐν δέ ἀρτέμιδος ἱρόν. ἡ δέ αὖ διά τρηχῖνος ἔσοδος ἐς τήν ἑλλάδα ἐστί τῇ στεινοτάτη ἡμίπλεθρον. οὐ μέντοι κατά τοῦτό γε ἐστί τό στεινότατον τῆς χώρης τῆς ἄλλης, ἀλλ' ἔμπροσθέ τε θερμοπυλέων καί ὄπισθε, κατά τε ἀλπηνούς, ὄπισθε ἐόντας, ἐοῦσα ἁμαξιτός μούνη, καί ἔμπροσθε κατά φοίνικα ποταμόν ἀγχοῦ ἀνθήλης πόλιος, ἄλλη ἁμαξιτός μούνη. τῶν δέ θερμοπυλέων τό μέν πρός ἑσπέρης ὄρος ἄβατόν τε καί ἀπόκρημνον, ὑψηλόν, ἀνατεῖνον ἐς τήν οἴτην: τό δέ πρός τήν ἠῶ τῆς ὁδοῦ θάλασσα ὑποδέκεται καί τενάγεα. ἔστι δέ ἐν τῇ ἐσόδῳ ταύτῃ θερμά λουτρά, τά χύτρους καλέουσι οἱ ἐπιχώριοι, καί βωμός ἵδρυται ἡρακλέος ἐπ' αὐτοῖσι: ἐδέδμητο δέ τεῖχος κατά ταύτας τάς ἐσβολάς, καί τό γε παλαιόν πύλαι ἐπῆσαν. ἔδειμαν δέ φωκέες τό τεῖχος δείσαντες, ἐπεί θεσσαλοί ἦλθον ἐκ θεσπρωτῶν οἰκήσοντες γῆν τήν αἰολίδα, τήν περ νῦν ἐκτέαται. ἅτε δή πειρωμένων τῶν θεσσαλῶν καταστρέφεσθαί σφεας, τοῦτο προεφυλάξαντο οἱ φωκέες καί τό ὕδωρ τό θερμόν τότε ἐπῆκαν ἐπί τήν ἔσοδον, ὡς ἄν χαραδρωθείη ὁ χῶρος, πᾶν μηχανώμενοι ὅκως μή σφι ἐσβάλοιεν οἱ θεσσαλοί ἐς τήν χώρην. τό μέν νυν τεῖχος τό ἀρχαῖον ἐκ παλαιοῦ τε ἐδέδμητο καί τό πλέον αὐτοῦ ἤδη ὑπό χρόνου ἔκειτο: τοῖσι δέ αὖτις ὀρθώσασι ἔδοξε ταύτῃ ἀπαμύνειν ἀπό τῆς ἑλλάδος τόν βάρβαρον. κώμη δέ ἐστι ἀγχοτάτω τῆς ὁδοῦ, ἀλπηνοί οὔνομα: ἐκ ταύτης δέ ἐπισιτιεῖσθαι ἐλογίζοντο οἱ ἕλληνες. οἱ μέν νυν χῶροι οὗτοι τοῖσι ἕλλησι εἶναι ἐφαίνοντο ἐπιτήδεοι: ἅπαντα γάρ προσκεψάμενοι καί ἐπιλογισθέντες ὅτι οὔτε πλήθεϊ ἕξουσι χρᾶσθαι οἱ βάρβαροι οὔτε ἵππῳ, ταύτῃ σφι ἔδοξε δέκεσθαι τόν ἐπιόντα ἐπί τήν ἑλλάδα. ὡς δέ ἐπύθοντο τόν πέρσην ἐόντα ἐν πιερίῃ, διαλυθέντες ἐκ τοῦ ἰσθμοῦ ἐστρατεύοντο αὐτῶν οἱ μέν ἐς θερμοπύλας πεζῇ, ἄλλοι δέ κατά θάλασσαν ἐπ' ἀρτεμίσιον. οἱ μέν δή ἕλληνες κατά τάχος ἐβοήθεον διαταχθέντες, δελφοί δ' ἐν τούτῳ τῷ χρόνῳ ἐχρηστηριάζοντο τῷ θεῷ ὑπέρ ἑωυτῶν καί τῆς ἑλλάδος καταρρωδηκότες, καί σφι ἐχρήσθη ἀνέμοισι εὔχεσθαι: μεγάλους γάρ τούτους ἔσεσθαι τῇ ἑλλάδι συμμάχους. δελφοί δέ δεξάμενοι τό μαντήιον πρῶτα μέν ἑλλήνων τοῖσι βουλομένοισι εἶναι ἐλευθέροισι ἐξήγγειλαν τά χρησθέντα αὐτοῖσι, καί σφι δεινῶς καταρρωδέουσι τόν βάρβαρον ἐξαγγείλαντες χάριν ἀθάνατον κατέθεντο: μετά δέ ταῦτα οἱ δελφοί τοῖσι ἀνέμοισι βωμόν τε ἀπέδεξαν ἐν θυίῃ, τῇ περ τῆς κηφισοῦ θυγατρός θυίης τό τέμενός ἐστι, ἐπ' ἧς καί ὁ χῶρος οὗτος τήν ἐπωνυμίην ἔχει, καί θυσίῃσί σφεας μετήισαν. δελφοί μέν δή κατά τό χρηστήριον ἔτι καί νῦν τούς ἀνέμους ἱλάσκονται. ὁ δέ ναυτικός ξέρξεω στρατός ὁρμώμενος ἐκ θέρμης πόλιος παρέβαλε νηυσί τῇσι ἄριστα πλεούσῃσι δέκα ἰθύ σκιάθου, ἔνθα ἦσαν προφυλάσσουσαι νέες τρεῖς ἑλληνίδες, τροιζηνίη τε καί αἰγιναίη καί ἀττική: προϊδόντες δέ οὗτοι τάς νέας τῶν βαρβάρων ἐς φυγήν ὥρμησαν. τήν μέν δή τροιζηνίην, τῆς ἦρχε πρηξῖνος, αὐτίκα αἱρέουσι ἐπισπόμενοι οἱ βάρβαροι: καί ἔπειτα τῶν ἐπιβατέων αὐτῆς τόν καλλιστεύοντα ἀγαγόντες ἐπί τήν πρῴρην τῆς νεός ἔσφαξαν, διαδέξιον ποιεύμενοι τόν εἷλον τῶν ἑλλήνων πρῶτον εἶναι κάλλιστον. τῷ δέ σφαγιασθέντι τούτῳ οὔνομα ἦν λέων: τάχα δ' ἄν τι καί τοῦ οὐνόματος ἐπαύροιτο. ἡ δέ αἰγιναίη, τῆς ἐτριηράρχεε ἀσωνίδης, καί τινά σφι θόρυβον παρέσχε πυθέω τοῦ ἰσχενόου ἐπιβατεύοντος, ἀνδρός ἀρίστου γενομένου ταύτην τήν ἡμέρην: ὅς ἐπειδή ἡ νηῦς ἡλίσκετο ἐς τοῦτο ἀντεῖχε μαχόμενος ἐς ὅ κατεκρεοργήθη ἅπας. ὡς δέ πεσών οὐκ ἀπέθανε ἀλλ' ἦν ἔμπνοος, οἱ πέρσαι οἵ περ ἐπεβάτευον ἐπί τῶν νεῶν δι' ἀρετήν τήν ἐκείνου περιποιῆσαί μιν περί πλείστου ἐποιήσαντο, σμύρνῃ τε ἰώμενοι τά ἕλκεα καί σινδόνος βυσσίνης τελαμῶσι κατειλίσσοντες: καί μιν, ὡς ὀπίσω ἀπίκοντο ἐς τό ἑωυτῶν στρατόπεδον, ἐπεδείκνυσαν ἐκπαγλεόμενοι πάσῃ τῇ στρατιῇ, περιέποντες εὖ: τούς δέ ἄλλους τούς ἔλαβον ἐν τῇ νηί ταύτῃ περιεῖπον ὡς ἀνδράποδα. αἱ μέν δή δύο τῶν νεῶν οὕτω ἐχειρώθησαν, ἡ δέ τρίτη, τῆς ἐτριηράρχεε φόρμος ἀνήρ ἀθηναῖος, φεύγουσα ἐξοκέλλει ἐς τάς ἐκβολάς τοῦ πηνειοῦ, καί τοῦ μέν σκάφεος ἐκράτησαν οἱ βάρβαροι, τῶν δέ ἀνδρῶν οὔ: ὡς γάρ δή τάχιστα ἐπώκειλαν τήν νέα οἱ ἀθηναῖοι, ἀποθορόντες κατά θεσσαλίην πορευόμενοι ἐκομίσθησαν ἐς ἀθήνας. ταῦτα οἱ ἕλληνες οἱ ἐπ' ἀρτεμισίῳ στρατοπεδευόμενοι πυνθάνονται διά πυρσῶν ἐκ σκιάθου: πυθόμενοι δέ καί καταρρωδήσαντες ἀπό τοῦ ἀρτεμισίου μετορμίζοντο ἐς χαλκίδα, φυλάξοντες μέν τόν εὔριπον, λείποντες δέ ἡμεροσκόπους περί τά ὑψηλά τῆς εὐβοίης. τῶν δέ δέκα νεῶν τῶν βαρβάρων τρεῖς ἐπήλασαν περί τό ἕρμα τό μεταξύ ἐόν σκιάθου τε καί μαγνησίης, καλεόμενον δέ μύρμηκα: ἐνθαῦτα οἱ βάρβαροι, ἐπειδή στήλην λίθου ἐπέθηκαν κομίσαντες ἐπί τό ἕρμα, ὁρμηθέντες αὐτοί ἐκ θέρμης, ὥς σφι τό ἐμποδών ἐγεγόνεε καθαρόν, ἐπέπλεον πάσῃσι τῇσι νηυσί, ἕνδεκα ἡμέρας παρέντες μετά τήν βασιλέος ἐξέλασιν ἐκ θέρμης. τό δέ ἕρμα σφι κατηγήσατο ἐόν ἐν πόρῳ μάλιστα πάμμων σκύριος. πανημερόν δέ πλέοντες οἱ βάρβαροι ἐξανύουσι τῆς μαγνησίης χώρης ἐπί σηπιάδα τε καί τόν αἰγιαλόν τόν μεταξύ κασθαναίης τε πόλιος ἐόντα καί σηπιάδος ἀκτῆς. μέχρι μέν νυν τούτου τοῦ χώρου καί θερμοπυλέων ἀπαθής τε κακῶν ἦν ὁ στρατός, καί πλῆθος ἦν τηνικαῦτα ἔτι, ὡς ἐγώ συμβαλλόμενος εὑρίσκω, τόν μέν ἐκ τῶν νεῶν τῶν ἐκ τῆς ἀσίης, ἐουσέων ἑπτά καί διηκοσιέων καί χιλιέων, τόν μέν ἀρχαῖον ἑκάστων τῶν ἐθνέων ὅμιλον ἐόντα τέσσερας καί εἴκοσι μυριάδας καί πρός χιλιάδα τε καί τετρακοσίους, ὡς ἀνά διηκοσίους ἄνδρας λογιζομένοισι ἐν ἑκάστῃ νηί: ἐπεβάτευον δέ ἐπί τουτέων τῶν νεῶν, χωρίς ἑκάστων τῶν ἐπιχωρίων ἐπιβατέων, περσέων τε καί μήδων καί σακέων τριήκοντα ἄνδρες: οὗτος ἄλλος ὅμιλος γίνεται τρισμύριοι καί ἑξακισχίλιοι καί πρός διηκόσιοί τε καί δέκα. προσθήσω δ' ἔτι τούτῳ καί τῷ προτέρῳ ἀριθμῷ τούς ἐκ τῶν πεντηκοντέρων, ποιήσας, ὅ τι πλέον ἦν αὐτῶν ἥ ἔλασσον, ἀν' ὀγδώκοντα ἄνδρας ἐνεῖναι: συνελέχθη δέ ταῦτα τά πλοῖα, ὡς καί πρότερον εἰρέθη, τρισχίλια: ἤδη ὦν ἄνδρες ἄν εἶεν ἐν αὐτοῖσι τέσσερες μυριάδες καί εἴκοσι. τοῦτο μέν δή τό ἐκ τῆς ἀσίης ναυτικόν ἦν, σύμπαν ἐόν πεντήκοντα μυριάδες καί μία, χιλιάδες δέ ἔπεισι ἐπί ταύτῃσι ἑπτά καί πρός ἑκατοντάδες ἕξ καί δεκάς. τοῦ δέ πεζοῦ ἑβδομήκοντα καί ἑκατόν μυριάδες ἐγίνοντο, τῶν δέ ἱππέων ὀκτώ μυριάδες. προσθήσω δέ τούτοισι τάς καμήλους τούς ἐλαύνοντας ἀραβίους καί τούς τά ἅρματα λίβυας, πλῆθος ποιήσας δισμυρίους ἄνδρας. καί δή τό τε ἐκ τῶν νεῶν καί τοῦ πεζοῦ πλῆθος συντιθέμενον γίνεται διηκόσιαί τε μυριάδες καί τριήκοντα καί μία καί πρός χιλιάδες ἑπτά καί ἑκατοντάδες ἕξ καί δεκάς. τοῦτο μέν τό ἐξ αὐτῆς τῆς ἀσίης στράτευμα ἐξαναχθέν εἴρηται, ἄνευ τε τῆς θεραπηίης τῆς ἑπομένης καί τῶν σιταγωγῶν πλοίων καί ὅσοι ἐνέπλεον τούτοισι. τό δέ δή ἐκ τῆς εὐρώπης ἀγόμενον στράτευμα ἔτι προσλογιστέα τούτῳ παντί τῷ ἐξηριθμημένῳ: δόκησιν δέ δεῖ λέγειν. νέας μέν νυν οἱ ἀπό θρηίκης ἕλληνες καί ἐκ τῶν νήσων τῶν ἐπικειμένων τῇ θρηίκῃ παρείχοντο εἴκοσι καί ἑκατόν: ἐκ μέν νυν τουτέων τῶν νεῶν ἄνδρες τετρακισχίλιοι καί δισμύριοι γίνονται. πεζοῦ δέ τόν θρήικες παρείχοντο καί παίονες καί ἐορδοί καί βοττιαῖοι καί τό χαλκιδικόν γένος καί βρύγοι καί πίερες καί μακεδόνες καί περραιβοί καί ἐνιῆνες καί δόλοπες καί μάγνητες καί ἀχαιοί καί ὅσοι τῆς θρηίκης τήν παραλίην νέμονται, τούτων τῶν ἐθνέων τριήκοντα μυριάδας δοκέω γενέσθαι. αὗται ὦν αἱ μυριάδες ἐκείνῃσι προστεθεῖσαι τῇσι ἐκ τῆς ἀσίης γίνονται αἱ πᾶσαι ἀνδρῶν αἱ μάχιμοι μυριάδες διηκόσιαι καί ἑξήκοντα καί τέσσερες, ἔπεισι δέ ταύτῃσι ἑκατοντάδες ἑκκαίδεκα καί δεκάς. τοῦ μαχίμου δέ τούτου ἐόντος ἀριθμόν τοσούτου, τήν θεραπηίην τήν ἑπομένην τούτοισι καί τούς ἐν τοῖσι σιταγωγοῖσι ἀκάτοισι ἐόντας καί μάλα ἐν τοῖσι ἄλλοισι πλοίοισι τοῖσι ἅμα πλέουσι τῇ στρατιῇ, τούτους τῶν μαχίμων ἀνδρῶν οὐ δοκέω εἶναι ἐλάσσονας ἀλλά πλέονας. καί δή σφεας ποιέω ἴσους ἐκείνοισι εἶναι καί οὔτε πλέονας οὔτε ἐλάσσονας οὐδέν: ἐξισούμενοι δέ οὗτοι τῷ μαχίμῳ ἐκπληροῦσι τάς ἴσας μυριάδας ἐκείνοισι. οὕτω πεντακοσίας τε μυριάδας καί εἴκοσι καί ὀκτώ καί χιλιάδας τρεῖς καί ἑκατοντάδας δύο καί δεκάδας δύο ἀνδρῶν ἤγαγε ξέρξης ὁ δαρείου μέχρι σηπιάδος καί θερμοπυλέων. οὗτος μέν δή τοῦ συνάπαντος τοῦ ξέρξεω στρατεύματος ἀριθμός. γυναικῶν δέ σιτοποιῶν καί παλλακέων καί εὐνούχων οὐδείς ἄν εἴποι ἀτρεκέα ἀριθμόν: οὐδ' αὖ ὑποζυγίων τε καί τῶν ἄλλων κτηνέων τῶν ἀχθοφόρων καί κυνῶν ἰνδικῶν τῶν ἑπομένων, οὐδ' ἄν τούτων ὑπό πλήθεος οὐδείς ἄν εἴποι ἀριθμόν. ὥστε οὐδέν μοι θῶμα παρίσταται προδοῦναι τά ῥέεθρα τῶν ποταμῶν ἔστι ὧν, ἀλλά μᾶλλον ὅκως τά σιτία ἀντέχρησε θῶμά μοι μυριάσι τοσαύτῃσι. εὑρίσκω γάρ συμβαλλόμενος, εἰ χοίνικα πυρῶν ἕκαστος τῆς ἡμέρης ἐλάμβανε καί μηδέν πλέον, ἕνδεκα μυριάδας μεδίμνων τελεομένας ἐπ' ἡμέρῃ ἑκάστῃ καί πρός τριηκοσίους τε ἄλλους μεδίμνους καί τεσσεράκοντα. γυναιξί δέ καί εὐνούχοισι καί ὑποζυγίοισι καί κυσί οὐ λογίζομαι. ἀνδρῶν δ' ἐουσέων τοσουτέων μυριάδων κάλλεός τε εἵνεκα καί μεγάθεος οὐδείς αὐτῶν ἀξιονικότερος ἦν αὐτοῦ ξέρξεω ἔχειν τοῦτο τό κράτος. ὁ δέ δή ναυτικός στρατός ἐπείτε ὁρμηθείς ἔπλεε καί κατέσχε τῆς μαγνησίης χώρης ἐς τόν αἰγιαλόν τόν μεταξύ κασθαναίης τε πόλιος ἐόντα καί σηπιάδος ἀκτῆς, αἱ μέν δή πρῶται τῶν νεῶν ὅρμεον πρός γῇ, ἄλλαι δ' ἐπ' ἐκείνῃσι ἐπ' ἀγκυρέων: ἅτε γάρ τοῦ αἰγιαλοῦ ἐόντος οὐ μεγάλου πρόκροσσαι ὅρμεον τό ἐς πόντον καί ἐπί ὀκτώ νέας. ταύτην μέν τήν εὐφρόνην οὕτω. ἅμα δέ ὄρθρῳ ἐξ αἰθρίης τε καί νηνεμίης, τῆς θαλάσσης ζεσάσης, ἐπέπεσέ σφι χειμών τε μέγας καί πολλός ἄνεμος ἀπηλιώτης, τόν δή ἑλλησποντίην καλέουσι οἱ περί ταῦτα τά χωρία οἰκημένοι. ὅσοι μέν νυν αὐτῶν αὐξόμενον ἔμαθον τόν ἄνεμον καί τοῖσι οὕτω εἶχε ὅρμου, οἱ δ' ἔφθησαν τόν χειμῶνα ἀνασπάσαντες τάς νέας: καί αὐτοί τε περιῆσαν καί αἱ νέες αὐτῶν. ὅσας δέ τῶν νεῶν μεταρσίας ἔλαβε, τάς μέν ἐξέφερε πρός ἴπνους καλεομένους τούς ἐν πηλίῳ, τάς δέ ἐς τόν αἰγιαλόν: αἱ δέ περί αὐτήν τήν σηπιάδα περιέπιπτον, αἱ δέ ἐς μελίβοιαν πόλιν, αἱ δέ ἐς κασθαναίην ἐξεβράσσοντο. ἦν τε τοῦ χειμῶνος χρῆμα ἀφόρητον. λέγεται δέ λόγος ὡς ἀθηναῖοι τόν βορέην ἐκ θεοπροπίου ἐπεκαλέσαντο, ἐλθόντος σφι ἄλλου χρηστηρίου τόν γαμβρόν ἐπίκουρον καλέσασθαι. βορέης δέ κατά τόν ἑλλήνων λόγον ἔχει γυναῖκα ἀττικήν, ὠρείθυιαν τήν ἐρεχθέος: κατά δή τό κῆδος τοῦτο οἱ ἀθηναῖοι, ὡς φάτις ὅρμηται, συμβαλλόμενοί σφι τόν βορέην γαμβρόν εἶναι, ναυλοχέοντες τῆς εὐβοίης ἐν χαλκίδι ὡς ἔμαθον αὐξόμενον τόν χειμῶνα ἤ καί πρό τούτου, ἐθύοντό τε καί ἐπεκαλέοντο τόν τε βορέην καί τήν ὠρείθυιαν τιμωρῆσαί σφι καί διαφθεῖραι τῶν βαρβάρων τάς νέας, ὡς καί πρότερον περί ἄθων. εἰ μέν νυν διά ταῦτα τοῖσι βαρβάροισι ὁρμέουσι ὁ βορέης ἐπέπεσε οὐκ ἔχω εἰπεῖν: οἱ δ' ὦν ἀθηναῖοί σφι λέγουσι βοηθήσαντα τόν βορέην πρότερον καί τότε ἐκεῖνα κατεργάσασθαι, καί ἱρόν ἀπελθόντες βορέω ἱδρύσαντο παρά ποταμόν ἰλισσόν. ἐν τούτῳ τῷ πόνῳ νέας, οἵ ἐλαχίστας, λέγουσι διαφθα ρῆναι τετρακοσιέων οὐκ ἐλάσσονας, ἄνδρας τε ἀναριθμήτους χρημάτων τε πλῆθος ἄφθονον: ὥστε ἀμεινοκλέϊ τῷ κρητίνεω ἀνδρί μάγνητι γηοχέοντι περί σηπιάδα μεγάλως ἡ ναυηγίη αὕτη ἐγένετο χρηστή: ὅς πολλά μέν χρύσεα ποτήρια ὑστέρῳ χρόνῳ ἐκβρασσόμενα ἀνείλετο, πολλά δέ ἀργύρεα, θησαυρούς τε τῶν περσέων εὗρε, ἄλλα τε [χρύσεα] ἄφατα χρήματα περιεβάλετο. ἀλλ' ὁ μέν τἆλλα οὐκ εὐτυχέων εὑρήμασι μέγα πλούσιος ἐγένετο: ἦν γάρ τις καί τοῦτον ἄχαρις συμφορή λυπέουσα παιδοφόνος. σιταγωγῶν δέ ὁλκάδων καί τῶν ἄλλων πλοίων διαφθειρομένων οὐκ ἐπῆν ἀριθμός, ὥστε δείσαντες οἱ στρατηγοί τοῦ ναυτικοῦ στρατοῦ μή σφι κεκακωμένοισι ἐπιθέωνται οἱ θεσσαλοί, ἕρκος ὑψηλόν ἐκ τῶν ναυηγίων περιεβάλοντο. ἡμέρας γάρ δή ἐχείμαζε τρεῖς: τέλος δέ ἔντομά τε ποιεῦντες καί καταείδοντες βοῇσι οἱ μάγοι τῷ ἀνέμῳ, πρός δέ τούτοισι καί τῇ θέτι καί τῇσι νηρηίσι θύοντες ἔπαυσαν τετάρτῃ ἡμέρῃ, ἤ ἄλλως κως αὑτός ἐθέλων ἐκόπασε. τῇ δέ θέτι ἔθυον πυθόμενοι παρά τῶν ἰώνων τόν λόγον ὡς ἐκ τοῦ χώρου τούτου ἁρπασθείη ὑπό πηλέος, εἴη τε ἅπασα ἡ ἀκτή ἡ σηπιάς ἐκείνης τε καί τῶν ἀλλέων νηρηίδων. ὁ μέν δή τετάρτῃ ἡμέρῃ ἐπέπαυτο. τοῖσι δέ ἕλλησι οἱ ἡμεροσκόποι ἀπό τῶν ἄκρων τῶν εὐβοϊκῶν καταδραμόντες δευτέρῃ ἡμέρῃ ἀπ' ἧς ὁ χειμών ὁ πρῶτος ἐγένετο, ἐσήμαινον πάντα τά γενόμενα περί τήν ναυηγίην. οἱ δέ ὡς ἐπύθοντο, ποσειδέωνι σωτῆρι εὐξάμενοι καί σπονδάς προχέαντες τήν ταχίστην ὀπίσω ἠπείγοντο ἐπί τό ἀρτεμίσιον, ἐλπίσαντες ὀλίγας τινάς σφι ἀντιξόους ἔσεσθαι νέας: οἱ μέν δή τό δεύτερον ἐλθόντες περί τό ἀρτεμίσιον ἐναυλόχεον, ποσειδέωνος σωτῆρος ἐπωνυμίην ἀπό τούτου ἔτι καί ἐς τόδε νομίζοντες. οἱ δέ βάρβαροι, ὡς ἐπαύσατό τε ὁ ἄνεμος καί τό κῦμα ἔστρωτο, κατασπάσαντες τάς νέας ἔπλεον παρά τήν ἤπειρον, κάμψαντες δέ τήν ἄκρην τῆς μαγνησίης ἰθέαν ἔπλεον ἐς τόν κόλπον τόν ἐπί παγασέων φέροντα. ἔστι δέ χῶρος ἐν τῷ κόλπῳ τούτῳ τῆς μαγνησίης, ἔνθα λέγεται τόν ἡρακλέα καταλειφθῆναι ὑπό ἰήσονός τε καί τῶν συνεταίρων ἐκ τῆς ἀργοῦς ἐπ' ὕδωρ πεμφθέντα, εὖτε ἐπί τό κῶας ἔπλεον ἐς αἶαν τήν κολχίδα: ἐνθεῦτεν γάρ ἔμελλον ὑδρευσάμενοι ἐς τό πέλαγος ἀφήσειν: ἐπί τούτου δέ τῷ χώρῳ οὔνομα γέγονε ἀφέται. ἐν τούτῳ ὦν ὅρμον οἱ ξέρξεω ἐποιεῦντο. πεντεκαίδεκα δέ τῶν νεῶν τουτέων ἔτυχόν τε ὕσταται πολλόν ἐξαναχθεῖσαι καί κως κατεῖδον τάς ἐπ' ἀρτεμισίῳ τῶν ἑλλήνων νέας: ἔδοξάν τε δή τάς σφετέρας εἶναι οἱ βάρβαροι καί πλέοντες ἐσέπεσον ἐς τούς πολεμίους. τῶν ἐστρατήγεε ὁ ἀπό κύμης τῆς αἰολίδος ὕπαρχος σανδώκης ὁ θαμασίου, τόν δή πρότερον τούτων βασιλεύς δαρεῖος ἐπ' αἰτίῃ τοιῇδε λαβών ἀνεσταύρωσε, ἐόντα τῶν βασιληίων δικαστέων: ὁ σανδώκης ἐπί χρήμασι ἄδικον δίκην ἐδίκασε. ἀνακρεμασθέντος ὦν αὐτοῦ, λογιζόμενος ὁ δαρεῖος εὗρέ οἱ πλέω ἀγαθά τῶν ἁμαρτημάτων πεποιημένα ἐς οἶκον τόν βασιλήιον: εὑρών δέ τοῦτο ὁ δαρεῖος καί γνούς ὡς ταχύτερα αὐτός ἤ σοφώτερα ἐργασμένος εἴη, ἔλυσε. βασιλέα μέν δή δαρεῖον οὕτω διαφυγών μή ἀπολέσθαι περιῆν: τότε δέ ἐς τούς ἕλληνας καταπλώσας ἔμελλε οὐ τό δεύτερον διαφυγών περιέσεσθαι: ὡς γάρ σφεας εἶδον προσπλέοντας οἱ ἕλληνες, μαθόντες αὐτῶν τήν γινομένην ἁμαρτάδα ἐπαναχθέντες εὐπετέως σφέας εἷλον. ἐν τουτέων μιῇ ἀρίδωλις πλέων ἥλω, τύραννος ἀλαβάνδων τῶν ἐν καρίῃ: ἐν ἑτέρῃ δέ ὁ πάφιος στρατηγός πενθύλος ὁ δημονόου, ὅς ἦγε μέν δυώδεκα νέας ἐκ πάφου, ἀποβαλών δέ σφεων τάς ἕνδεκα τῷ χειμῶνι τῷ γενομένῳ κατά σηπιάδα, μιῇ τῇ περιγενομένῃ καταπλέων ἐπ' ἀρτεμίσιον ἥλω. τούτους οἱ ἕλληνες, ἐξιστορήσαντες τά ἐβούλοντο πυθέσθαι ἀπό τῆς ξέρξεω στρατιῆς, ἀποπέμπουσι δεδεμένους ἐς τόν κορινθίων ἰσθμόν. ὁ μέν δή ναυτικός [ὁ] τῶν βαρβάρων στρατός, πάρεξ τῶν πεντεκαίδεκα νεῶν τῶν εἶπον σανδώκεα στρατηγέειν, ἀπίκοντο ἐς ἀφέτας. ξέρξης δέ καί ὁ πεζός πορευθείς διά θεσσαλίης καί ἀχαιίης ἐσβεβληκώς ἦν καί δή τριταῖος ἐς μηλιέας, ἐν θεσσαλίῃ μέν ἅμιλλαν ποιησάμενος ἵππων, τῶν ἑωυτοῦ ἀποπειρώμενος καί τῆς θεσσαλικῆς ἵππου, πυθόμενος ὡς ἀρίστη εἴη τῶν ἐν ἕλλησι: ἔνθα δή αἱ ἑλληνίδες ἵπποι ἐλείποντο πολλόν. τῶν μέν νυν ἐν θεσ σαλίῃ ποταμῶν ὀνόχωνος μοῦνος οὐκ ἀπέχρησε τῇ στρατιῇ τό ῥέεθρον πινόμενος: τῶν δέ ἐν ἀχαιίῃ ποταμῶν ῥεόντων οὐδέ ὅστις μέγιστος αὐτῶν ἐστι ἠπιδανός, οὐδέ οὗτος ἀντέσχε εἰ μή φλαύρως. ἐς ἄλον δέ τῆς ἀχαιίης ἀπικομένῳ ξέρξῃ οἱ κατηγεμόνες τῆς ὁδοῦ βουλόμενοι τό πᾶν ἐξηγέεσθαι ἔλεγόν οἱ ἐπιχώριον λόγον, τά περί τό ἱρόν τοῦ λαφυστίου διός: ὡς ἀθάμας ὁ αἰόλου ἐμηχανήσατο φρίξῳ μόρον σύν ἰνοῖ βουλεύσας, μετέπειτα δέ ὡς ἐκ θεοπροπίου ἀχαιοί προτιθεῖσι τοῖσι ἐκείνου ἀπογόνοισι ἀέθλους τοιούσδε: ὅς ἄν ᾖ τοῦ γένεος τούτου πρεσβύτατος, τούτῳ ἐπιτάξαντες ἔργεσθαι τοῦ ληίτου αὐτοί φυλακάς ἔχουσι (λήιτον δέ καλέουσι τό πρυτανήιον οἱ ἀχαιοί): ἤν δέ ἐσέλθῃ, οὐκ ἔστι ὅκως ἔξεισι πρίν ἤ θύσεσθαι μέλλῃ: ὥς τ' ἔτι πρός τούτοισι πολλοί ἤδη [τούτων] τῶν μελλόντων θύσεσθαι δείσαντες οἴχοντο ἀποδράντες ἐς ἄλλην χώρην, χρόνου δέ προϊόντος ὀπίσω κατελθόντες ἤν ἁλίσκωνται ἐσελθόντες ἐς τό πρυτανήιον, ..., ὡς θύεταί τε ἐξηγέοντο στέμμασι πᾶς πυκασθείς καί ὡς σύν πομπῇ ἐξαχθείς. ταῦτα δέ πάσχουσι οἱ κυτισσώρου τοῦ φρίξου παιδός ἀπόγονοι διότι καθαρμόν τῆς χώρης ποιευμένων ἀχαιῶν ἐκ θεοπροπίου ἀθάμαντα τόν αἰόλου καί μελλόντων μιν θύειν ἀπικόμενος οὗτος ὁ κυτίσσωρος ἐξ αἴης τῆς κολχίδος ἐρρύσατο, ποιήσας δέ τοῦτο τοῖσι ἐπιγενομένοισι ἐξ ἑωυτοῦ μῆνιν τοῦ θεοῦ ἐνέβαλε. ξέρξης δέ ταῦτα ἀκούσας ὡς κατά τό ἄλσος ἐγίνετο, αὐτός τε ἔργετο αὐτοῦ καί τῇ στρατιῇ πάσῃ παρήγγειλε, τῶν τε ἀθάμαντος ἀπογόνων τήν οἰκίην ὁμοίως καί τό τέμενος ἐσέβετο. ταῦτα μέν τά ἐν θεσσαλίῃ καί τά ἐν ἀχαιίῃ. ἀπό δέ τούτων τῶν χώρων ἤιε ἐς τήν μηλίδα παρά κόλπον θαλάσσης, ἐν τῷ ἄμπωτίς τε καί ῥηχίη ἀνά πᾶσαν ἡμέρην γίνεται. περί δέ τόν κόλπον τοῦτόν ἐστι χῶρος πεδινός, τῇ μέν εὐρύς, τῇ δέ καί κάρτα στεινός: περί δέ τόν χῶρον ὄρεα ὑψηλά καί ἄβατα, <τά> περικληίει πᾶσαν τήν μηλίδα γῆν, τρηχίνιαι πέτραι καλεόμεναι. πρώτη μέν νυν πόλις ἐστί ἐν τῷ κόλπῳ ἰόντι ἀπό ἀχαιίης ἀντικύρη, παρ' ἥν σπερχειός ποταμός ῥέων ἐξ ἐνιήνων ἐς θάλασσαν ἐκδιδοῖ. ἀπό δέ τούτου διά εἴκοσί κου σταδίων ἄλλος ποταμός τῷ οὔνομα κεῖται δύρας, τόν βοηθέοντα τῷ ἡρακλέϊ καιομένῳ λόγος ἐστί ἀναφανῆναι. ἀπό δέ τούτου δι' ἄλλων εἴκοσι σταδίων ἄλλος ποταμός ἐστι, ὅς καλέεται μέλας, τρηχίς δέ πόλις ἀπό τοῦ μέλανος τούτου ποταμοῦ πέντε στάδια ἀπέχει: ταύτῃ δέ καί εὐρύτατόν ἐστι πάσης τῆς χώρης ταύτης ἐκ τῶν ὀρέων ἐς θάλασσαν, κατ' ἅ τρηχίς πεπόλισται: δισχίλιά τε γάρ καί δισμύρια πλέθρα τοῦ πεδίου ἐστί. τοῦ δέ ὄρεος τό περικληίει τήν γῆν τήν τρηχινίην ἐστί διασφάξ πρός μεσαμβρίην τρηχῖνος: διά δέ τῆς διασφάγος ἀσωπός ποταμός ῥέει παρά τήν ὑπωρείην τοῦ ὄρεος. ἔστι δέ ἄλλος φοῖνιξ ποταμός οὐ μέγας πρός μεσαμβρίην τοῦ ἀσωποῦ, ὅς ἐκ τῶν ὀρέων τούτων ῥέων ἐς τόν ἀσωπόν ἐκδιδοῖ: κατά δέ τόν φοίνικα ποταμόν στεινότατόν ἐστι: ἁμαξιτός γάρ μούνη [μία] δέδμηται. ἀπό δέ τοῦ φοίνικος ποταμοῦ πεντεκαίδεκα στάδιά ἐστι ἐς θερμοπύλας: ἐν δέ τῷ μεταξύ φοίνικός <τε> ποταμοῦ καί θερμοπυλέων κώμη τε ἔστι τῇ οὔνομα ἀνθήλη κεῖται, παρ' ἥν δή παραρρέων ὁ ἀσωπός ἐς θάλασσαν ἐκδιδοῖ, καί χῶρος περί αὐτήν εὐρύς, ἐν τῷ δήμητρός τε ἱρόν ἀμφικτυονίδος ἵδρυται καί ἕδραι εἰσί ἀμφικτύοσι καί αὐτοῦ τοῦ ἀμφικτύονος ἱρόν. βασιλεύς μέν δή ξέρξης ἐστρατοπεδεύετο τῆς μηλίδος ἐν τῇ τρηχινίῃ, οἱ δέ [δή] ἕλληνες ἐν τῇ διόδῳ: καλέεται δέ ὁ χῶρος οὗτος ὑπό μέν τῶν πλεόνων ἑλλήνων θερμοπύλαι, ὑπό δέ τῶν ἐπιχωρίων καί περιοίκων πύλαι. ἐστρατοπεδεύοντο μέν νυν ἑκάτεροι ἐν τούτοισι τοῖσι χωρίοισι, ἐπεκράτεε δέ ὁ μέν τῶν πρός βορέην ἄνεμον ἐχόντων πάντων μέχρι τρηχῖνος, οἱ δέ τῶν πρός νότον <τε> καί μεσαμβρίην φερόντων τό ἐπί ταύτης τῆς ἠπείρου. ἦσαν δέ οἵδε ἑλλήνων οἱ ὑπομένοντες τόν πέρσην ἐν τούτῳ τῷ χώρῳ: σπαρτιητέων τε τριηκόσιοι ὁπλῖται καί τεγεητέων καί μαντινέων χίλιοι, ἡμίσεες ἑκατέρων, ἐξ ὀρχομενοῦ τε τῆς ἀρκαδίης εἴκοσι καί ἑκατόν καί ἐκ τῆς λοιπῆς ἀρκαδίης χίλιοι: τοσοῦτοι μέν ἀρκάδων: ἀπό δέ κορίνθου τετρακόσιοι καί ἀπό φλειοῦντος διηκόσιοι καί μυκηναίων ὀγδώκοντα: οὗτοι μέν ἀπό πελοποννήσου παρῆσαν. ἀπό δέ βοιωτῶν θεσπιέων τε ἑπτακόσιοι καί θηβαίων τετρακόσιοι. πρός τούτοισι ἐπίκλητοι ἐγένοντο λοκροί τε οἱ ὀπούντιοι πανστρατιῇ καί φωκέων χίλιοι. αὐτοί γάρ σφεας οἱ ἕλληνες ἐπεκαλέσαντο, λέγοντες δι' ἀγγέλων ὡς αὐτοί μέν ἥκοιεν πρόδρομοι τῶν ἄλλων, οἱ δέ λοιποί τῶν συμμάχων προσδόκιμοι πᾶσαν εἶεν ἡμέρην, ἡ θάλασσά τέ σφι εἴη ἐν φυλακῇ ὑπ' ἀθηναίων τε φρουρεομένη καί αἰγινητέων καί τῶν ἐς τόν ναυτικόν στρατόν ταχθέντων, καί σφι εἴη δεινόν οὐδέν: οὐ γάρ θεόν εἶναι τόν ἐπιόντα ἐπί τήν ἑλλάδα ἀλλ' ἄνθρωπον, εἶναι δέ θνητόν οὐδένα οὐδέ ἔσεσθαι τῷ κακόν ἐξ ἀρχῆς γινομένῳ οὐ συνεμίχθη, τοῖσι δέ μεγίστοισι αὐτῶν μέγιστα: ὀφείλειν ὦν καί τόν ἐπελαύνοντα, ὡς ἐόντα θνητόν, ἀπό τῆς δόξης πεσεῖν ἄν. οἱ δέ ταῦτα πυνθανόμενοι ἐβοήθεον ἐς τήν τρηχῖνα. τούτοισι ἦσαν μέν νυν καί ἄλλοι στρατηγοί κατά πόλις ἑκάστων, ὁ δέ θωμαζόμενος μάλιστα καί παντός τοῦ στρατεύματος ἡγεόμενος λακεδαιμόνιος ἦν λεωνίδης ὁ ἀναξανδρίδεω τοῦ λέοντος τοῦ εὐρυκρατίδεω τοῦ ἀναξάνδρου τοῦ εὐρυκράτεος τοῦ πολυδώρου τοῦ ἀλκαμένεος τοῦ τηλέκλου τοῦ ἀρχέλεω τοῦ ἡγησίλεω τοῦ δορύσσου τοῦ λεωβώτεω τοῦ ἐχεστράτου τοῦ ἤγιος τοῦ εὐρυσθένεος τοῦ ἀριστοδήμου τοῦ ἀριστομάχου τοῦ κλεοδαίου τοῦ ὕλλου τοῦ ἡρακλέος, κτησάμενος τήν βασιληίην ἐν σπάρτῃ ἐξ ἀπροσδοκήτου. διξῶν γάρ οἱ ἐόντων πρεσβυτέρων ἀδελφεῶν, κλεομένεός τε καί δωριέος, ἀπελήλατο τῆς φροντίδος περί τῆς βασιληίης. ἀποθανόντος δέ κλεομένεος ἄπαιδος ἔρσενος γόνου, δωριέος τε οὐκέτι ἐόντος ἀλλά τελευτήσαντος καί τούτου ἐν σικελίῃ, οὕτω δή ἐς λεωνίδην ἀνέβαινε ἡ βασιληίη, καί διότι πρότερος ἐγεγόνεε κλεομβρότου (οὗτος γάρ ἦν νεώτατος ἀναξανδρίδεω παῖς) καί δή καί εἶχε κλεομένεος θυγατέρα. ὅς τότε ἤιε ἐς θερμοπύλας ἐπιλεξάμενος ἄνδρας τε τῶν κατεστεώτων τριηκοσίων καί τοῖσι ἐτύγχανον παῖδες ἐόντες. παραλαβών δέ ἀπίκετο καί θηβαίων τούς ἐς τόν ἀριθμόν λογισάμενος εἶπον, τῶν ἐστρατήγεε λεοντιάδης ὁ εὐρυμάχου. τοῦδε δέ εἵνεκα τούτους σπουδήν ἐποιήσατο λεωνίδης μούνους ἑλλήνων παραλαβεῖν, ὅτι σφέων μεγάλως κατηγόρητο μηδίζειν: παρεκάλεε ὦν ἐς τόν πόλεμον θέλων εἰδέναι εἴτε συμπέμψουσι εἴτε καί ἀπερέουσι ἐκ τοῦ ἐμφανέος τήν ἑλλήνων συμμαχίην. οἱ δέ ἄλλα φρονέοντες ἔπεμπον. τούτους μέν τούς ἀμφί λεωνίδην πρώτους ἀπέπεμψαν σπαρτιῆται, ἵνα τούτους ὁρῶντες οἱ ἄλλοι σύμμαχοι στρατεύωνται μηδέ καί οὗτοι μηδίσωσι, ἤν αὐτούς πυνθάνωνται ὑπερβαλλομένους: μετά δέ, κάρνεια γάρ σφι ἦν ἐμποδών, ἔμελλον ὁρτάσαντες καί φύλακας λιπόντες ἐν τῇ σπάρτῃ κατά τάχος βοηθέειν πανδημεί. ὥς δέ καί οἱ λοιποί τῶν συμμάχων ἐνένωντο καί αὐτοί ἕτερα τοιαῦτα ποιήσειν: ἦν γάρ κατά τὠυτό ὀλυμπιάς τούτοισι τοῖσι πρήγμασι συμπεσοῦσα: οὐκ ὦν δοκέοντες κατά τάχος οὕτω διακριθήσεσθαι τόν ἐν θερμοπύλῃσι πόλεμον ἔπεμπον τούς προδρόμους. οὗτοι μέν δή οὕτω διενένωντο ποιήσειν. οἱ δέ ἐν θερμοπύλῃσι ἕλληνες, ἐπειδή πέλας ἐγένετο τῆς ἐσβολῆς ὁ πέρσης, καταρρωδέοντες ἐβουλεύοντο περί ἀπαλλαγῆς. τοῖσι μέν νυν ἄλλοισι πελοποννησίοισι ἐδόκεε ἐλθοῦσι ἐς πελοπόννησον τόν ἰσθμόν ἔχειν ἐν φυλακῇ: λεωνίδης δέ, φωκέων καί λοκρῶν περισπερχθέντων τῇ γνώμῃ ταύτῃ, αὐτοῦ τε μένειν ἐψηφίζετο πέμπειν τε ἀγγέλους ἐς τάς πόλις κελεύοντάς σφι ἐπιβοηθέειν, ὡς ἐόντων αὐτῶν ὀλίγων στρατόν τόν μήδων ἀλέξασθαι. ταῦτα βουλευομένων σφέων ἔπεμπε ξέρξης κατάσκοπον ἱππέα ἰδέσθαι ὁκόσοι εἰσί καί ὅ τι ποιοῖεν: ἀκηκόεε δέ ἔτι ἐών ἐν θεσσαλίῃ ὡς ἁλισμένη εἴη ταύτῃ στρατιή ὀλίγη, καί τούς ἡγεμόνας ὡς εἴησαν λακεδαιμόνιοί τε καί λεωνίδης, ἐών γένος ἡρακλείδης. ὡς δέ προσήλασε ὁ ἱππεύς πρός τό στρατόπεδον, ἐθηεῖτό τε καί κατώρα πᾶν μέν οὐ τό στρατόπεδον: τούς γάρ ἔσω τεταγμένους τοῦ τείχεος, τό ἀνορθώσαντες εἶχον ἐν φυλακῇ, οὐκ οἷά τε ἦν κατιδέσθαι: ὁ δέ τούς ἔξω ἐμάνθανε, τοῖσι πρό τοῦ τείχεος τά ὅπλα ἔκειτο. ἔτυχον δέ τοῦτον τόν χρόνον λακεδαιμόνιοι ἔξω τεταγμένοι. τούς μέν δή ὥρα γυμναζομένους τῶν ἀνδρῶν, τούς δέ τάς κόμας κτενιζομένους: ταῦτα δή θεώμενος ἐθώμαζε καί τό πλῆθος ἐμάνθανε: μαθών δέ πάντα ἀτρεκέως ἀπήλαυνε ὀπίσω κατ' ἡσυχίην: οὔτε γάρ τις ἐδίωκε ἀλογίης τε ἐκύρησε πολλῆς: ἀπελθών τε ἔλεγε πρός ξέρξην τά περ ὀπώπεε πάντα. ἀκούων δέ ξέρξης οὐκ εἶχε συμβαλέσθαι τό ἐόν, ὅτι παρεσκευάζοντο ὡς ἀπολεόμενοί τε καί ἀπολέοντες κατά δύναμιν: ἀλλ' αὐτῷ γελοῖα γάρ ἐφαίνοντο ποιέειν, μετεπέμψατο δημάρητον τόν ἀρίστωνος, ἐόντα ἐν τῷ στρατοπέδῳ. ἀπικόμενον δέ μιν εἰρώτα ξέρξης ἕκαστα τούτων, ἐθέλων μαθεῖν τό ποιεύμενον πρός τῶν λακεδαιμονίων. ὁ δέ εἶπε: «ἤκουσας μέν καί πρότερόν μεο, εὖτε ὁρμῶμεν ἐπί τήν ἑλλάδα, περί τῶν ἀνδρῶν τούτων: ἀκούσας δέ γέλωτά με ἔθεο λέγοντα τῇ περ ὥρων ἐκβησόμενα <τά> πρήγματα ταῦτα. ἐμοί γάρ τήν ἀληθείην ἀσκέειν ἀντία σέο, ὦ βασιλεῦ, ἀγών μέγιστός ἐστι: ἄκουσον δέ καί νῦν. οἱ ἄνδρες οὗτοι ἀπίκαται μαχησόμενοι ἡμῖν περί τῆς ἐσόδου καί ταῦτα παρασκευάζονται. νόμος γάρ σφι οὕτω ἔχων ἐστί: ἐπεάν μέλλωσι κινδυνεύειν τῇ ψυχῇ, τότε τάς κεφαλάς κοσμέονται. ἐπίστασο δέ: εἰ τούτους τε καί τό ὑπομένον ἐν σπάρτῃ καταστρέψεαι, ἔστι οὐδέν ἄλλο ἔθνος ἀνθρώπων τό σέ, βασιλεῦ, ὑπομενέει χεῖρας ἀνταειρόμενον: νῦν γάρ πρός βασιληίην τε καλλίστην τῶν ἐν ἕλλησι προσφέρεαι καί ἄνδρας ἀρίστους.» κάρτα τε δή ξέρξῃ ἄπιστα ἐφαίνετο τά λεγόμενα εἶναι, καί δεύτερα ἐπειρώτα ὅντινα τρόπον τοσοῦτοι ἐόντες τῇ ἑωυτοῦ στρατιῇ μαχήσονται. ὁ δέ εἶπε: «ὦ βασιλεῦ, ἐμοί χρᾶσθαι ὡς ἀνδρί ψεύστῃ, ἤν μή ταῦτά τοι ταύτῃ ἐκβῇ τῇ ἐγώ λέγω.» ταῦτα λέγων οὐκ ἔπειθε τόν ξέρξην. τέσσερας μέν δή παρῆκε ἡμέρας, ἐλπίζων αἰεί σφεας ἀποδρήσεσθαι: πέμπτῃ δέ, ὡς οὐκ ἀπαλλάσσοντο ἀλλά οἱ ἐφαίνοντο ἀναιδείῃ τε καί ἀβουλίῃ διαχρεώμενοι μένειν, πέμπει ἐπ' αὐτούς μήδους τε καί κισσίους θυμωθείς, ἐντειλάμενός σφεας ζωγρήσαντας ἄγειν ἐς ὄψιν τήν ἑωυτοῦ. ὡς δ' ἐσέπεσον φερόμενοι ἐς τούς ἕλληνας οἱ μῆδοι, ἔπιπτον πολλοί, ἄλλοι δ' ἐπεσήισαν, καί οὐκ ἀπήλαυνον καίπερ μεγάλως προσπταίοντες. δῆλον δ' ἐποίευν παντί τεῳ καί οὐκ ἥκιστα αὐτῷ βασιλέϊ ὅτι πολλοί μέν ἄνθρωποι εἶεν, ὀλίγοι δέ ἄνδρες. ἐγίνετο δέ ἡ συμβολή δι' ἡμέρης. ἐπείτε δέ οἱ μῆδοι τρηχέως περιείποντο, ἐνθαῦτα οὗτοι μέν ὑπεξήισαν, οἱ δέ πέρσαι ἐκδεξάμενοι ἐπήισαν, τούς ἀθανάτους ἐκάλεε βασιλεύς, τῶν ἦρχε ὑδάρνης, ὡς δή οὗτοί γε εὐπετέως κατεργασόμενοι. ὡς δέ καί οὗτοι συνέμισγον τοῖσι ἕλλησι, οὐδέν πλέον ἐφέροντο τῆς στρατιῆς τῆς μηδικῆς ἀλλά τά αὐτά, ἅτε ἐν στεινοπόρῳ τε χώρῳ μαχόμενοι καί δόρασι βραχυτέροισι χρεώμενοι ἤ περ οἱ ἕλληνες καί οὐκ ἔχοντες πλήθεϊ χρήσασθαι. λακεδαιμόνιοι δέ ἐμάχοντο ἀξίως λόγου, ἄλλα τε ἀποδεικνύμενοι ἐν οὐκ ἐπισταμένοισι μάχεσθαι ἐξεπιστάμενοι, καί ὅκως ἐντρέψειαν τά νῶτα, ἁλέες φεύγεσκον δῆθεν, οἱ δέ βάρβαροι ὁρῶντες φεύγοντας βοῇ τε καί πατάγῳ ἐπήισαν, οἱ δ' ἄν καταλαμβανόμενοι ὑπέστρεφον ἀντίοι εἶναι τοῖσι βαρβάροισι, μεταστρεφόμενοι δέ κατέβαλλον πλήθεϊ ἀναριθμήτους τῶν περσέων. ἔπιπτον δέ καί αὐτῶν τῶν σπαρτιητέων ἐνθαῦτα ὀλίγοι. ἐπεί δέ οὐδέν ἐδυνέατο παραλαβεῖν οἱ πέρσαι τῆς ἐσόδου πειρώμενοι καί κατά τέλεα καί παντοίως προσβάλλοντες, ἀπήλαυνον ὀπίσω. ἐν ταύτῃσι τῇσι προσόδοισι τῆς μάχης λέγεται βασιλέα θηεύμενον τρίς ἀναδραμεῖν ἐκ τοῦ θρόνου, δείσαντα περί τῇ στρατιῇ. τότε μέν οὕτω ἠγωνίσαντο. τῇ δ' ὑστεραίῃ οἱ βάρβαροι οὐδέν ἄμεινον ἀέθλεον: ἅτε γάρ ὀλίγων ἐόντων ..., ἐλπίσαντές σφεας κατατετρωματίσθαι τε καί οὐκ οἵους τε ἔσεσθαι ἔτι χεῖρας ἀνταείρεσθαι συνέβαλλον. οἱ δέ ἕλληνες κατά τάξις τε καί κατά ἔθνεα κεκοσμημένοι ἦσαν καί ἐν μέρεϊ ἕκαστοι ἐμάχοντο, πλήν φωκέων: οὗτοι δέ ἐς τό ὄρος ἐτάχθησαν φυλάξοντες τήν ἀτραπόν. ὡς δέ οὐδέν εὕρισκον ἀλλοιότερον οἱ πέρσαι ἤ τῇ προτεραίῃ ἐνώρων, ἀπήλαυνον. ἀπορέοντος δέ βασιλέος ὅ τι χρήσηται τῷ παρεόντι πρήγματι, ἐπιάλτης ὁ εὐρυδήμου ἀνήρ μηλιεύς ἦλθέ οἱ ἐς λόγους ὡς μέγα τι παρά βασιλέος δοκέων οἴσεσθαι, ἔφρασέ τε τήν ἀτραπόν τήν διά τοῦ ὄρεος φέρουσαν ἐς θερμοπύλας, καί διέφθειρε τούς ταύτῃ ὑπομείναντας ἑλλήνων. ὕστερον δέ δείσας λακεδαιμονίους ἔφυγε ἐς θεσσαλίην, καί οἱ φυγόντι ὑπό τῶν πυλαγόρων, τῶν ἀμφικτυόνων ἐς τήν πυλαίην συλλεγομένων, ἀργύριον ἐπεκηρύχθη. χρόνῳ δέ ὕστερον, κατῆλθε γάρ ἐς ἀντικύρην, ἀπέθανε ὑπό ἀθηνάδεω ἀνδρός τρηχινίου: ὁ δέ ἀθηνάδης οὗτος ἀπέκτεινε μέν ἐπιάλτην δι' ἄλλην αἰτίην, τήν ἐγώ ἐν τοῖσι ὄπισθε λόγοισι σημανέω, ἐτιμήθη μέντοι ὑπό λακεδαιμονίων οὐδέν ἧσσον. ἐπιάλτης μέν οὕτω ὕστερον τούτων ἀπέθανε. ἔστι δέ ἕτερος λεγόμενος λόγος, ὡς ὀνήτης τε ὁ φαναγόρεω ἀνήρ καρύστιος καί κορυδαλλός ἀντικυρεύς εἰσι οἱ εἴπαντες πρός βασιλέα τούτους τούς λόγους καί περιηγησάμενοι τό ὄρος τοῖσι πέρσῃσι, οὐδαμῶς ἔμοιγε πιστός. τοῦτο μέν γάρ τῷδε χρή σταθμώσασθαι, ὅτι οἱ τῶν ἑλλήνων πυλαγόροι ἐπεκήρυξαν οὐκ ἐπί ὀνήτῃ τε καί κορυδαλλῷ ἀργύριον ἀλλ' ἐπί ἐπιάλτῃ τῷ τρηχινίῳ, πάντως κου τό ἀτρεκέστατον πυθόμενοι. τοῦτο δέ φεύγοντα ἐπιάλτην ταύτην τήν αἰτίην οἴδαμεν: εἰδείη μέν γάρ ἄν καί ἐών μή μηλιεύς ταύτην τήν ἀτραπόν ὀνήτης, εἰ τῇ χώρῃ πολλά ὡμιληκώς εἴη. ἀλλ' ἐπιάλτης γάρ ἐστι ὁ περιηγησάμενος τό ὄρος [καί] κατά τήν ἀτραπόν, τοῦτον αἴτιον γράφω. ξέρξης δέ, ἐπεί <οἱ> ἤρεσε τά ὑπέσχετο ὁ ἐπιάλτης κατεργάσεσθαι, αὐτίκα περιχαρής γενόμενος ἔπεμπε ὑδάρνεα καί τῶν ἐστρατήγεε ὑδάρνης: ὁρμέατο δέ περί λύχνων ἁφάς ἐκ τοῦ στρατοπέδου. τήν δέ ἀτραπόν ταύτην ἐξεῦρον μέν οἱ ἐπιχώριοι μηλιέες, ἐξευρόντες δέ θεσσαλοῖσι κατηγήσαντο ἐπί φωκέας, τότε ὅτε οἱ φωκέες φράξαντες τείχεϊ τήν ἐσβολήν ἦσαν ἐν σκέπῃ τοῦ πολέμου: ἔκ τε τοσοῦδε κατεδέδεκτο ἐοῦσα οὐδέν χρηστή μηλιεῦσι. ἔχει δέ ὧδε ἡ ἀτραπός αὕτη. ἄρχεται μέν ἀπό τοῦ ἀσωποῦ ποταμοῦ τοῦ διά τῆς διασφάγος ῥέοντος, οὔνομα δέ τῷ ὄρεϊ τούτῳ καί τῇ ἀτραπῷ τὠυτό κεῖται, ἀνόπαια: τείνει δέ ἡ ἀνόπαια αὕτη κατά ῥάχιν τοῦ ὄρεος, λήγει δέ κατά τε ἀλπηνόν πόλιν, πρώτην ἐοῦσαν τῶν λοκρίδων πρός [τῶν] μηλιέων, καί κατά μελαμπύγου τε καλεόμενον λίθον καί κατά κερκώπων ἕδρας, τῇ καί τό στεινότατόν ἐστι. κατά ταύτην δή τήν ἀτραπόν καί οὕτω ἔχουσαν οἱ πέρσαι τόν ἀσωπόν διαβάντες ἐπορεύοντο πᾶσαν τήν νύκτα, ἐν δεξιῇ μέν ἔχοντες ὄρεα τά οἰταίων, ἐν ἀριστερῇ δέ τά τρηχινίων. ἠώς τε δή διέφαινε καί οἵ ἐγένοντο ἐπ' ἀκρωτηρίῳ τοῦ ὄρεος. κατά δέ τοῦτο τοῦ ὄρεος ἐφύλασσον, ὡς καί πρότερόν μοι δεδήλωται, φωκέων χίλιοι ὁπλῖται, ῥυόμενοί τε τήν σφετέρην χώρην καί φρουρέοντες τήν ἀτραπόν: ἡ μέν γάρ κάτω ἐσβολή ἐφυλάσσετο ὑπό τῶν εἴρηται: τήν δέ διά τοῦ ὄρεος ἀτραπόν ἐθελονταί φωκέες ὑποδεξάμενοι λεωνίδῃ ἐφύλασσον. ἔμαθον δέ σφεας οἱ φωκέες ὧδε ἀναβεβηκότας: ἀναβαίνοντες γάρ ἐλάνθανον οἱ πέρσαι τό ὄρος πᾶν ἐόν δρυῶν ἐπίπλεον. ἦν μέν δή νηνεμίη, ψόφου δέ γινομένου πολλοῦ, ὡς οἰκός ἦν φύλλων ὑποκεχυμένων ὑπό τοῖσι ποσί, ἀνά τε ἔδραμον οἱ φωκέες καί ἐνέδυνον τά ὅπλα, καί αὐτίκα οἱ βάρβαροι παρῆσαν. ὡς δέ εἶδον ἄνδρας ἐνδυομένους ὅπλα, ἐν θώματι ἐγένοντο: ἐλπόμενοι γάρ οὐδέν σφι φανήσεσθαι ἀντίξοον ἐνεκύρησαν στρατῷ: ἐνθαῦτα ὑδάρνης, καταρρωδήσας μή οἱ φωκέες ἔωσι λακεδαιμόνιοι, εἴρετο ἐπιάλτην ὁκοδαπός εἴη ὁ στρατός: πυθόμενος δέ ἀτρεκέως διέτασσε τούς πέρσας ὡς ἐς μάχην. οἱ δέ φωκέες ὡς ἐβάλλοντο τοῖσι τοξεύμασι πολλοῖσί τε καί πυκνοῖσι, οἴχοντο φεύγοντες ἐπί τοῦ ὄρεος τόν κόρυμβον, ἐπιστάμενοι ὡς ἐπί σφέας ὁρμήθησαν ἀρχήν, καί παρεσκευάδατο ὡς ἀπολεόμενοι. οὗτοι μέν δή ταῦτα ἐφρόνεον, οἱ δέ ἀμφί ἐπιάλτην καί ὑδάρνεα πέρσαι φωκέων μέν οὐδένα λόγον ἐποιεῦντο, οἱ δέ κατέβαινον τό ὄρος κατά τάχος. τοῖσι δέ ἐν θερμοπύλῃσι ἐοῦσι ἑλλήνων πρῶτον μέν ὁ μάντις μεγιστίης ἐσιδών ἐς τά ἱρά ἔφρασε τόν μέλλοντα ἔσεσθαι ἅμα ἠοῖ σφι θάνατον, ἐπί δέ καί αὐτόμολοι ἦσαν οἱ ἐξαγγείλαντες τῶν περσέων τήν περίοδον: οὗτοι μέν ἔτι νυκτός ἐσήμηναν, τρίτοι δέ οἱ ἡμεροσκόποι καταδραμόντες ἀπό τῶν ἄκρων ἤδη διαφαινούσης ἡμέρης. ἐνθαῦτα ἐβουλεύοντο οἱ ἕλληνες, καί σφεων ἐσχίζοντο αἱ γνῶμαι: οἱ μέν γάρ οὐκ ἔων τήν τάξιν ἐκλιπεῖν, οἱ δέ ἀντέτεινον. μετά δέ τοῦτο διακριθέντες οἱ μέν ἀπαλλάσσοντο καί διασκεδασθέντες κατά πόλις ἕκαστοι ἐτρέποντο, οἱ δέ αὐτῶν ἅμα λεωνίδῃ μένειν αὐτοῦ παρεσκευάδατο. λέγεται δέ <καί> ὡς αὐτός σφεας ἀπέπεμψε λεωνίδης, μή ἀπόλωνται κηδόμενος: αὐτῷ δέ καί σπαρτιητέων τοῖσι παρεοῦσι οὐκ ἔχειν εὐπρεπέως ἐκλιπεῖν τήν τάξιν ἐς τήν ἦλθον φυλάξοντες ἀρχήν. ταύτῃ καί μᾶλλον τήν γνώμην πλεῖστός εἰμι: λεωνίδην, ἐπείτε ᾔσθετο τούς συμμάχους ἐόντας ἀπροθύμους καί οὐκ ἐθέλοντας συνδιακινδυνεύειν, κελεῦσαί σφεας ἀπαλλάσσεσθαι, αὐτῷ δέ ἀπιέναι οὐ καλῶς ἔχειν: μένοντι δέ αὐτοῦ κλέος μέγα ἐλείπετο, καί ἡ σπάρτης εὐδαιμονίη οὐκ ἐξηλείφετο. ἐκέχρητο γάρ ὑπό τῆς πυθίης τοῖσι σπαρτιήτῃσι χρεωμένοισι περί τοῦ πολέμου τούτου αὐτίκα κατ' ἀρχάς ἐγειρομένου, ἤ λακεδαίμονα ἀνάστατον γενέσθαι ὑπό τῶν βαρβάρων, ἤ τόν βασιλέα σφέων ἀπολέσθαι. ταῦτα δέ σφι ἐν ἔπεσι ἑξαμέτροισι χρᾷ λέγοντα ὧδε: «ὑμῖν δ', ὦ σπάρτης οἰκήτορες εὐρυχόροιο, ἤ μέγα ἄστυ ἐρικυδές ὑπ' ἀνδράσι περσεΐδῃσι πέρθεται, ἤ τό μέν οὐχί, ἀφ' ἡρακλέους δέ γενέθλης πενθήσει βασιλῆ φθίμενον λακεδαίμονος οὖρος: οὐ γάρ τόν ταύρων σχήσει μένος οὐδέ λεόντων ἀντιβίην: ζηνός γάρ ἔχει μένος: οὐδέ ἕ φημι σχήσεσθαι, πρίν τῶνδ' ἕτερον διά πάντα δάσηται.» ταῦτά τε δή ἐπιλεγόμενον λεωνίδην καί βουλόμενον κλέος καταθέσθαι μούνων σπαρτιητέων, ἀποπέμψαι τούς συμμάχους μᾶλλον ἤ γνώμῃ διενειχθέντας οὕτω ἀκόσμως οἴχεσθαι τούς οἰχομένους. μαρτύριον δέ μοι καί τόδε οὐκ ἐλάχιστον τούτου πέρι γέγονε, ὅτι καί τόν μάντιν ὅς εἵπετο τῇ στρατιῇ ταύτῃ, μεγιστίην τόν ἀκαρνῆνα, λεγόμενον εἶναι τἀνέκαθεν ἀπό μελάμποδος, τοῦτον <τόν> εἴπαντα ἐκ τῶν ἱρῶν τά μέλλοντά σφι ἐκβαίνειν, φανερός ἐστι λεωνίδης ἀποπέμπων, ἵνα μή συναπόληταί σφι. ὁ δέ ἀποπεμπόμενος αὐτός μέν οὐκ ἀπέλιπε, τόν δέ παῖδα συστρατευόμενον, ἐόντα οἱ μουνογενέα, ἀπέπεμψε. οἱ μέν νυν σύμμαχοι οἱ ἀποπεμπόμενοι οἴχοντό τε ἀπιόντες καί ἐπείθοντο λεωνίδῃ, θεσπιέες δέ καί θηβαῖοι κατέμειναν μοῦνοι παρά λακεδαιμονίοισι. τούτων δέ θηβαῖοι μέν ἀέκοντες ἔμενον καί οὐ βουλόμενοι (κατεῖχε γάρ σφεας λεωνίδης ἐν ὁμήρων λόγῳ ποιεύμενος), θεσπιέες δέ ἑκόντες μάλιστα, οἵ οὐκ ἔφασαν ἀπολιπόντες λεωνίδην καί τούς μετ' αὐτοῦ ἀπαλλάξεσθαι, ἀλλά καταμείναντες συναπέθανον: ἐστρατήγεε δέ αὐτῶν δημόφιλος διαδρόμεω. ξέρξης δέ ἐπεί ἡλίου ἀνατείλαντος σπονδάς ἐποιήσατο, ἐπισχών χρόνον ἐς ἀγορῆς κου μάλιστα πληθώρην πρόσοδον ἐποιέετο: καί γάρ ἐπέσταλτο ἐξ ἐπιάλτεω οὕτω: ἀπό γάρ τοῦ ὄρεος ἡ κατάβασις συντομωτέρη τέ ἐστι καί βραχύτερος ὁ χῶρος πολλόν ἤ περ ἡ περίοδός τε καί ἀνάβασις. οἵ τε δή βάρβαροι οἱ ἀμφί ξέρξην προσήισαν καί οἱ ἀμφί λεωνίδην ἕλληνες, ὡς τήν ἐπί θανάτῳ ἔξοδον ποιεύμενοι, ἤδη πολλῷ μᾶλλον ἤ κατ' ἀρχάς ἐπεξήισαν ἐς τό εὐρύτερον τοῦ αὐχένος. τό μέν γάρ ἔρυμα τοῦ τείχεος ἐφυλάσσετο, οἱ δέ ἀνά τάς προτέρας ἡμέρας ὑπεξιόντες ἐς τά στεινόπορα ἐμάχοντο: τότε δέ συμμίσγοντες ἔξω τῶν στεινῶν ..... ἔπιπτον πλήθεϊ πολλοί τῶν βαρβάρων: ὄπισθε γάρ οἱ ἡγεμόνες τῶν τελέων ἔχοντες μάστιγας ἐρράπιζον πάντα ἄνδρα, αἰεί ἐς τό πρόσω ἐποτρύνοντες. πολλοί μέν δή ἐσέπιπτον αὐτῶν ἐς τήν θάλασσαν καί διεφθείροντο, πολλῷ δ' ἔτι πλέονες κατεπατέοντο ζωοί ὑπ' ἀλλήλων: ἦν δέ λόγος οὐδείς τοῦ ἀπολλυμένου. ἅτε γάρ ἐπιστάμενοι τόν μέλλοντά σφι ἔσεσθαι θάνατον ἐκ τῶν περιιόντων τό ὄρος, ἀπεδείκνυντο ῥώμης ὅσον εἶχον μέγιστον ἐς τούς βαρβάρους, παραχρεώμενοί τε καί ἀτέοντες. δόρατα μέν νυν τοῖσι πλέοσι αὐτῶν τηνικαῦτα ἤδη ἐτύγχανε κατεηγότα, οἱ δέ τοῖσι ξίφεσι διεργάζοντο τούς πέρσας. καί λεωνίδης τε ἐν τούτῳ τῷ πόνῳ πίπτει ἀνήρ γενόμενος ἄριστος, καί ἕτεροι μετ' αὐτοῦ ὀνομαστοί σπαρτιητέων, τῶν ἐγώ ὡς ἀνδρῶν ἀξίων γενομένων ἐπυθόμην τά οὐνόματα, ἐπυθόμην δέ καί ἁπάντων τῶν τριηκοσίων. καί δή <καί> περσέων πίπτουσι ἐνθαῦτα ἄλλοι τε πολλοί καί ὀνομαστοί, ἐν δέ δή καί δαρείου δύο παῖδες, ἀβροκόμης τε καί ὑπεράνθης, ἐκ τῆς ἀρτάνεω θυγατρός φραταγούνης γεγονότες δαρείῳ: ὁ δέ ἀρτάνης δαρείου μέν τοῦ βασιλέος ἦν ἀδελφεός, ὑστάσπεος δέ τοῦ ἀρσάμεος παῖς: ὅς καί ἐκδιδούς τήν θυγατέρα δαρείῳ τόν οἶκον πάντα τόν ἑωυτοῦ ἐπέδωκε, ὡς μούνου οἱ ἐούσης ταύτης τέκνου. ξέρξεώ τε δή δύο ἀδελφεοί ἐνθαῦτα πίπτουσι μαχόμενοι, <καί> ὑπέρ τοῦ νεκροῦ τοῦ λεωνίδεω περσέων τε καί λακεδαιμονίων ὠθισμός ἐγίνετο πολλός, ἐς ὅ τοῦτόν τε ἀρετῇ οἱ ἕλληνες ὑπεξείρυσαν καί ἐτρέψαντο τούς ἐναντίους τετράκις. τοῦτο δέ συνεστήκεε μέχρι οὗ οἱ σύν ἐπιάλτῃ παρεγένοντο. ὡς δέ τούτους ἥκειν ἐπύθοντο οἱ ἕλληνες, ἐνθεῦτεν ἤδη ἑτεροιοῦτο τό νεῖκος: ἔς τε γάρ τό στεινόν τῆς ὁδοῦ ἀνεχώρεον ὀπίσω καί παραμειψάμενοι τό τεῖχος ἐλθόντες ἵζοντο ἐπί τόν κολωνόν πάντες ἁλέες οἱ ἄλλοι πλήν θηβαίων: ὁ δέ κολωνός ἐστι ἐν τῇ ἐσόδῳ, ὅκου νῦν ὁ λίθινος λέων ἕστηκε ἐπί λεωνίδῃ. ἐν τούτῳ σφέας τῷ χώρῳ ἀλεξομένους μαχαίρῃσι, τοῖσι αὐτῶν ἐτύγχανον ἔτι περιεοῦσαι, καί χερσί καί στόμασι κατέχωσαν οἱ βάρβαροι βάλλοντες, οἱ μέν ἐξ ἐναντίης ἐπισπόμενοι καί τό ἔρυμα τοῦ τείχεος συγχώσαντες, οἱ δέ περιελθόντες πάντοθεν περισταδόν. λακεδαιμονίων δέ καί θεσπιέων τοιούτων γενομένων ὅμως λέγεται ἀνήρ ἄριστος γενέσθαι σπαρτιήτης διηνέκης τόν τόδε φασί εἰπεῖν τό ἔπος πρίν ἤ συμμεῖξαί σφεας τοῖσι μήδοισι, πυθόμενον πρός τεο τῶν τρηχινίων ὡς ἐπεάν οἱ βάρβαροι ἀπίωσι τά τοξεύματα, τόν ἥλιον ὑπό τοῦ πλήθεος τῶν ὀϊστῶν ἀποκρύπτουσι: τοσοῦτο <τό> πλῆθος αὐτῶν εἶναι: τόν δέ οὐκ ἐκπλαγέντα τούτοισι εἰπεῖν, ἐν ἀλογίῃ ποιεύμενον τό τῶν μήδων πλῆθος, ὡς πάντα σφι ἀγαθά ὁ τρηχίνιος ξεῖνος ἀγγέλλοι, εἰ ἀποκρυπτόντων τῶν μήδων τόν ἥλιον ὑπό σκιῇ ἔσοιτο πρός αὐτούς ἡ μάχη καί οὐκ ἐν ἡλίῳ. ταῦτα μέν καί ἄλλα τοιουτότροπα ἔπεά φασι διηνέκεα τόν λακεδαιμόνιον λιπέσθαι μνημόσυνα. μετά δέ τοῦτον ἀριστεῦσαι λέγονται λακεδαιμόνιοι δύο ἀδελφεοί, ἀλφεός τε καί μάρων ὀρσιφάντου παῖδες. θεσπιέων δέ εὐδοκίμεε μάλιστα τῷ οὔνομα ἦν διθύραμβος ἁρματίδεω. θαφθεῖσι δέ σφι αὐτοῦ ταύτῃ τῇ περ ἔπεσον καί τοῖσι πρότερον τελευτήσασι ἤ <τούς> ὑπό λεωνίδεω ἀποπεμφθέντας οἴχεσθαι ἐπιγέγραπται γράμματα λέγοντα τάδε: μυριάσιν ποτέ τᾷδε τριακοσίαις ἐμάχοντο ἐκ πελοποννάσου χιλιάδες τέτορες. ταῦτα μέν δή τοῖσι πᾶσι ἐπιγέγραπται, τοῖσι δέ σπαρτιήτῃσι ἰδίῃ: ὦ ξεῖν', ἀγγέλλειν λακεδαιμονίοις ὅτι τῇδε κείμεθα, τοῖς κείνων ῥήμασι πειθόμενοι. λακεδαιμονίοισι μέν δή τοῦτο, τῷ δέ μάντι τόδε: μνῆμα τόδε κλεινοῖο μεγιστία, ὅν ποτε μῆδοι σπερχειόν ποταμόν κτεῖναν ἀμειψάμενοι, μάντιος, ὅς τότε κῆρας ἐπερχομένας σάφα εἰδώς οὐκ ἔτλη σπάρτης ἡγεμόνα προλιπεῖν. ἐπιγράμμασι μέν νυν καί στήλῃσι, ἔξω ἤ τό τοῦ μάντιος ἐπίγραμμα, ἀμφικτύονές εἰσί σφεας οἱ ἐπικοσμήσαντες: τό δέ τοῦ μάντιος μεγιστίεω σιμωνίδης ὁ λεωπρέπεός ἐστι κατά ξεινίην ὁ ἐπιγράψας. δύο δέ τούτων τῶν τριηκοσίων λέγεται εὔρυτόν τε καί ἀριστόδημον, παρεόν αὐτοῖσι ἀμφοτέροισι κοινῷ λόγῳ χρησαμένοισι ἤ ἀποσωθῆναι ὁμοῦ ἐς σπάρτην, ὡς μεμετιμένοι τε ἦσαν ἐκ τοῦ στρατοπέδου ὑπό λεωνίδεω καί κατεκέατο ἐν ἀλπηνοῖσι ὀφθαλμιῶντες ἐς τό ἔσχατον, ἤ εἴ γε μή ἐβούλοντο νοστῆσαι, ἀποθανεῖν ἅμα τοῖσι ἄλλοισι, παρεόν σφι τούτων τά ἕτερα ποιέειν, οὐκ ἐθελῆσαι ὁμοφρονέειν, ἀλλά γνώμῃ διενειχθέντας εὔρυτον μέν πυθόμενον τῶν περσέων τήν περίοδον αἰτήσαντά τε τά ὅπλα καί ἐνδύντα ἄγειν αὐτόν κελεῦσαι τόν εἵλωτα ἐς τούς μαχομένους, ὅκως δέ αὐτόν ἤγαγε, τόν μέν ἀγαγόντα οἴχεσθαι φεύγοντα, τόν δέ ἐσπεσόντα ἐς τόν ὅμιλον διαφθαρῆναι, ἀριστόδημον δέ λιποψυχέοντα λειφθῆναι. εἰ μέν νυν [ἦν] μοῦνον ἀριστόδημον ἀλγήσαντα ἀπονοστῆσαι ἐς σπάρτην ἤ καί ὁμοῦ σφεων ἀμφοτέρων τήν κομιδήν γενέσθαι, δοκέειν ἐμοί οὐκ ἄν σφι σπαρτιήτας μῆνιν οὐδεμίαν προσθέσθαι: νῦν δέ, τοῦ μέν αὐτῶν ἀπολομένου, τοῦ δέ τῆς μέν αὐτῆς ἐχομένου προφάσιος οὐκ ἐθελήσαντος δέ ἀποθνῄσκειν, ἀναγκαίως σφι ἔχειν μηνῖσαι μεγάλως ἀριστοδήμῳ. οἱ μέν νυν οὕτω σωθῆναι λέγουσι ἀριστόδημον ἐς σπάρτην καί διά πρόφασιν τοιήνδε, οἱ δέ ἄγγελον πεμφθέντα ἐκ τοῦ στρατοπέδου, ἐξεόν αὐτῷ καταλαβεῖν τήν μάχην γινομένην οὐκ ἐθελῆσαι, ἀλλ' ὑπομείναντα ἐν τῇ ὁδῷ περιγενέσθαι, τόν δέ συνάγγελον αὐτοῦ ἀπικόμενον ἐς τήν μάχην ἀποθανεῖν. ἀπονοστήσας δέ ἐς λακεδαίμονα ὁ ἀριστόδημος ὄνειδός τε εἶχε καί ἀτιμίην: πάσχων δέ τοιάδε ἠτίμωτο: οὔτε οἱ πῦρ οὐδείς ἔναυε σπαρτιητέων οὔτε διελέγετο, ὄνειδός τε εἶχε «ὁ τρέσας ἀριστόδημος» καλεόμενος. ἀλλ' ὁ μέν ἐν τῇ ἐν πλαταιῇσι μάχῃ ἀνέλαβε πᾶσαν τήν ἐπενειχθεῖσαν αἰτίην. λέγεται δέ καί ἄλλον ἀποπεμφθέντα ἄγγελον ἐς θεσσαλίην τῶν τριηκοσίων τούτων περιγενέσθαι, τῷ οὔνομα εἶναι παντίτην: νοστήσαντα δέ τοῦτον ἐς σπάρτην, ὡς ἠτίμωτο, ἀπάγξασθαι. οἱ δέ θηβαῖοι, τῶν ὁ λεοντιάδης ἐστρατήγεε, τέως μέν μετά τῶν ἑλλήνων ἐόντες ἐμάχοντο ὑπ' ἀναγκαίης ἐχόμενοι πρός τήν βασιλέος στρατιήν: ὡς δέ εἶδον κατυπέρτερα τῶν περσέων γινόμενα τά πρήγματα, οὕτω δή, τῶν σύν λεωνίδῃ ἑλλήνων ἐπειγομένων ἐπί τόν κολωνόν, ἀποσχισθέντες τούτων χεῖράς τε προέτεινον καί ἤισαν ἆσσον τῶν βαρβάρων, λέγοντες τόν ἀληθέστατον τῶν λόγων, ὡς καί μηδίζουσι καί γῆν τε καί ὕδωρ ἐν πρώτοισι ἔδοσαν <ἄν> βασιλέϊ, ὑπό δέ ἀναγκαίης ἐχόμενοι ἐς θερμοπύλας ἀπικοίατο καί ἀναίτιοι εἶεν τοῦ τρώματος τοῦ γεγονότος βασιλέϊ: ὥστε ταῦτα λέγοντες περιεγένοντο: εἶχον γάρ καί θεσσαλούς τούτων τῶν λόγων μάρτυρας. οὐ μέντοι τά γε πάντα εὐτύχησαν: ὡς γάρ αὐτούς ἔλαβον οἱ βάρβαροι ἐλθόντας, τούς μέν τινας καί ἀπέκτειναν προσιόντας, τούς δέ πλέονας αὐτῶν κελεύσαντος ξέρξεω ἔστιξαν στίγματα βασιλήια, ἀρξάμενοι ἀπό τοῦ στρατηγοῦ λεοντιάδεω, τοῦ τόν παῖδα εὐρύμαχον χρόνῳ μετέπειτα ἐφόνευσαν πλαταιέες στρατηγήσαντα ἀνδρῶν θηβαίων τετρακοσίων καί σχόντα τό ἄστυ τό πλαταιέων. οἱ μέν δή περί θερμοπύλας ἕλληνες οὕτω ἠγωνίσαντο, ξέρξης δέ καλέσας δημάρητον εἰρώτα ἀρξάμενος ἐνθένδε: «δημάρητε, ἀνήρ εἶς ἀγαθός: τεκμαίρομαι δέ τῇ ἀληθείῃ: ὅσα γάρ εἶπας, ἅπαντα ἀπέβη οὕτω. νῦν δέ μοι εἰπέ, κόσοι τινές εἰσι οἱ λοιποί λακεδαιμόνιοι, καί τούτων ὁκόσοι τοιοῦτοι τά πολέμια, εἴτε καί ἅπαντες.» ὁ δέ εἶπε: «ὦ βασιλεῦ, πλῆθος μέν πολλόν πάντων τῶν λακεδαιμονίων καί πόλιες πολλαί: τό δέ θέλεις ἐκμαθεῖν, εἰδήσεις. ἔστι ἐν τῇ λακεδαίμονι σπάρτη πόλις ἀνδρῶν ὀκτακισχιλίων μάλιστά κῃ: οὗτοι πάντες εἰσί ὅμοιοι τοῖσι ἐνθάδε μαχεσαμένοισι: οἵ γε μέν ἄλλοι λακεδαιμόνιοι τούτοισι μέν οὐκ ὅμοιοι, ἀγαθοί δέ.» εἶπε πρός ταῦτα ξέρξης: «δημάρητε, τέῳ τρόπῳ ἀπονητότατα τῶν ἀνδρῶν τούτων ἐπικρατήσομεν; ἴθι ἐξηγέο: σύ γάρ ἔχεις αὐτῶν τάς διεξόδους τῶν βουλευμάτων, οἷα βασιλεύς γενόμενος.» ὁ δ' ἀμείβετο: «ὦ βασιλεῦ, εἰ μέν δή συμβουλεύεαί μοι προθύμως, δίκαιόν με σοί ἐστι φράζειν τό ἄριστον. εἰ τῆς ναυτικῆς στρατιῆς νέας τριηκοσίας ἀποστείλειας ἐπί τήν λάκαιναν χώρην. ἔστι δέ ἐπ' αὐτῇ νῆσος ἐπικειμένη τῇ οὔνομά ἐστι κύθηρα, τήν χίλων, ἀνήρ παρ' ἡμῖν σοφώτατος γενόμενος, κέρδος μέζον ἔφη εἶναι σπαρτιήτῃσι κατά τῆς θαλάσσης καταδεδυκέναι μᾶλλον ἤ ὑπερέχειν, αἰεί τι προσδοκῶν ἀπ' αὐτῆς τοιοῦτο ἔσεσθαι οἷόν τοι ἐγώ ἐξηγέομαι, οὔτι τόν σόν στόλον προειδώς, ἀλλά πάντα ὁμοίως φοβεόμενος ἀνδρῶν στόλον. ἐκ ταύτης [ὦν] τῆς νήσου ὁρμώμενοι φοβεόντων τούς λακεδαιμονίους. παροίκου δέ πολέμου σφι ἐόντος οἰκηίου, οὐδέν δεινοί ἔσονταί τοι μή τῆς ἄλλης ἑλλάδος ἁλισκομένης ὑπό τοῦ πεζοῦ βοηθέωσι ταύτῃ: καταδουλωθείσης δέ τῆς ἄλλης ἑλλάδος ἀσθενές ἤδη τό λακωνικόν μοῦνον λείπεται. ἤν δέ ταῦτα μή ποιῇς, τάδε τοι προσδόκα ἔσεσθαι: ἔστι τῆς πελοποννήσου ἰσθμός στεινός: ἐν τούτῳ τῷ χώρῳ, πάντων πελοποννησίων συνομοσάντων ἐπί σοί, μάχας ἰσχυροτέρας ἄλλας τῶν γενομένων προσδέκεο ἔσεσθαί τοι. ἐκεῖνο δέ ποιήσαντι ἀμαχητί ὅ τε ἰσθμός οὗτος καί αἱ πόλιες προσχωρήσουσι.» λέγει μετά τοῦτον ἀχαιμένης, ἀδελφεός τε ἐών ξέρξεω καί τοῦ ναυτικοῦ στρατοῦ στρατηγός, παρατυχών τε τῷ λόγῳ καί δείσας μή ἀναγνωσθῇ ξέρξης ποιέειν ταῦτα. «ὦ βασιλεῦ, ὁρέω σε ἀνδρός ἐνδεκόμενον λόγους ὅς φθονέει τοι εὖ πρήσσοντι ἤ καί προδιδοῖ πρήγματα τά σά: καί γάρ δή καί τρόποισι τοιούτοισι χρεώμενοι ἕλληνες χαίρουσι: τοῦ τε εὐτυχέειν φθονέουσι καί τό κρέσσον στυγέουσι. εἰ δ' ἐπί τῇσι παρεούσῃσι τύχῃσι, <ἐκ> τῶν νέες νεναυηγήκασι τετρακόσιαι, ἄλλας ἐκ τοῦ στρατοπέδου τριηκοσίας ἀποπέμψεις περιπλέειν πελοπόννησον, ἀξιόμαχοί τοι γίνονται οἱ ἀντίπαλοι: ἁλής δέ ἐών ὁ ναυτικός στρατός δυσμεταχείριστός τε αὐτοῖσι γίνεται, καί ἀρχήν οὐκ ἀξιόμαχοί τοι ἔσονται. καί πᾶς ὁ ναυτικός τῷ πεζῷ ἀρήξει καί ὁ πεζός τῷ ναυτικῷ ὁμοῦ πορευόμενος: εἰ δέ διασπάσεις, οὔτε σύ ἔσεαι ἐκείνοισι χρήσιμος οὔτε ἐκεῖνοι σοί. τά σεωυτοῦ δέ τιθέμενος εὖ γνώμην ἔχε τά τῶν ἀντιπολέμων μή ἐπιλέγεσθαι πρήγματα, τῇ τε στήσονται τόν πόλεμον τά τε ποιήσουσι ὅσοι τε πλῆθός εἰσι. ἱκανοί γάρ ἐκεῖνοί γε αὐτοί ἑωυτῶν πέρι φροντίζειν εἰσί, ἡμεῖς δέ ἡμέων ὡσαύτως. λακεδαιμόνιοι δέ ἤν ἴωσι ἀντία πέρσῃσι ἐς μάχην, οὐδέν τό παρεόν τρῶμα ἀκέονται.» ἀμείβεται ξέρξης τοῖσδε: «ἀχαίμενες, εὖ τέ μοι δοκέεις λέγειν καί ποιήσω ταῦτα. δημάρητος δέ λέγει μέν τά ἄριστα ἔλπεται εἶναι ἐμοί, γνώμῃ μέντοι ἑσσοῦται ὑπό σέο. οὐ γάρ δή κεῖνό γε ἐνδέξομαι ὅκως οὐκ εὐνοέει τοῖσι ἐμοῖσι πρήγμασι, τοῖσί τε λεγομένοισι πρότερον ἐκ τούτου σταθμώμενος καί τῷ ἐόντι, ὅτι πολιήτης μέν πολιήτῃ εὖ πρήσσοντι φθονέει καί ἔστι δυσμενής τῇ σιγῇ οὐδ' ἄν συμβουλευομένου τοῦ ἀστοῦ πολιήτης ἀνήρ τά ἄριστά οἱ δοκέοντα εἶναι ὑποθέοιτο, εἰ μή πρόσω ἀρετῆς ἀνήκοι: σπάνιοι δέ εἰσι οἱ τοιοῦτοι: ξεῖνος δέ ξείνῳ εὖ πρήσσοντί ἐστι εὐμενέστατον πάντων, συμβουλευομένου τε ἄν συμβουλεύσειε τά ἄριστα. οὕτω ὦν κακολογίης [πέρι] τῆς ἐς δημάρητον, ἐόντος ἐμοί ξείνου, ἔχεσθαί τινα τοῦ λοιποῦ κελεύω.» ταῦτα εἴπας ξέρξης διεξήιε διά τῶν νεκρῶν καί λεωνίδεω, ἀκηκοώς ὅτι βασιλεύς τε ἦν καί στρατηγός λακεδαιμονίων, ἐκέλευσε ἀποταμόντας τήν κεφαλήν ἀνασταυρῶσαι. δῆλά μοι πολλοῖσι μέν καί ἄλλοισι τεκμηρίοισι, ἐν δέ καί τῷδε οὐκ ἥκιστα γέγονε, ὅτι βασιλεύς ξέρξης πάντων δή μάλιστα ἀνδρῶν ἐθυμώθη ζώοντι λεωνίδῃ: οὐ γάρ ἄν κοτε ἐς τόν νεκρόν ταῦτα παρενόμησε, ἐπεί τιμᾶν μάλιστα νομίζουσι τῶν ἐγώ οἶδα ἀνθρώπων πέρσαι ἄνδρας ἀγαθούς τά πολέμια. οἱ μέν δή ταῦτα ἐποίευν τοῖσι ἐπετέτακτο ποιέειν. ἄνειμι δέ ἐκεῖσε τοῦ λόγου τῇ μοι [τό] πρότερον ἐξέλιπε. ἐπύθοντο λακεδαιμόνιοι ὅτι βασιλεύς στέλλοιτο ἐπί τήν ἑλλάδα πρῶτοι, καί οὕτω δή ἐς τό χρηστήριον τό ἐς δελφούς ἀπέπεμψαν, ἔνθα δή σφι ἐχρήσθη τά ὀλίγῳ πρό τερον εἶπον: ἐπύθοντο δέ τρόπῳ θωμασίῳ. δημάρητος γάρ ὁ ἀρίστωνος φυγών ἐς μήδους, ὡς μέν ἐγώ δοκέω καί τό οἰκός ἐμοί συμμάχεται, οὐκ ἦν εὔνοος λακεδαιμονίοισι, πάρεστι δέ εἰκάζειν εἴτε εὐνοίῃ ταῦτα ἐποίησε εἴτε καί καταχαίρων. ἐπείτε γάρ ξέρξῃ ἔδοξε στρατηλατέειν ἐπί τήν ἑλλάδα, ἐών ἐν σούσοισι ὁ δημάρητος καί πυθόμενος ταῦτα ἠθέλησε λακεδαιμονίοισι ἐξαγγεῖλαι. ἄλλως μέν δή οὐκ εἶχε σημῆναι: ἐπικίνδυνον γάρ ἦν μή λαμφθείη: ὁ δέ μηχανᾶται τοιάδε. δελτίον δίπτυχον λαβών τόν κηρόν αὐτοῦ ἐξέκνησε καί ἔπειτα ἐν τῷ ξύλῳ τοῦ δελτίου ἔγραψε τήν βασιλέος γνώμην: ποιήσας δέ ταῦτα ὀπίσω ἐπέτηξε τόν κηρόν ἐπί τά γράμματα, ἵνα φερόμενον κεινόν τό δελτίον μηδέν πρῆγμα παρέχοι πρός τῶν ὁδοφυλάκων. ἐπεί δέ καί ἀπίκετο ἐς τήν λακεδαίμονα, οὐκ εἶχον συμβαλέσθαι οἱ λακεδαιμόνιοι, πρίν γε δή σφι, ὡς ἐγώ πυνθάνομαι, κλεομένεος μέν θυγάτηρ λεωνίδεω δέ γυνή γοργώ ὑπέθετο, ἐπιφρασθεῖσα αὐτή, τόν κηρόν ἐκκνᾶν κελεύουσα, καί εὑρήσειν σφέας γράμματα ἐν τῷ ξύλῳ. πειθόμενοι δέ εὗρον καί ἐπελέξαντο, ἔπειτα δέ τοῖσι ἄλλοισι ἕλλησι ἐπέστειλαν. ταῦτα μέν δή οὕτω λέγεται γενέσθαι. {ουρανια} οἱ δέ ἑλλήνων ἐς τόν ναυτικόν στρατόν ταχθέντες ἦσαν οἵδε: ἀθηναῖοι μέν νέας παρεχόμενοι ἑκατόν καί εἴκοσι καί ἑπτά: ὑπό δέ ἀρετῆς τε καί προθυμίης πλαταιέες, ἄπειροι τῆς ναυτικῆς ἐόντες, συνεπλήρουν τοῖσι ἀθηναίοισι τάς νέας: κορίνθιοι δέ τεσσεράκοντα νέας παρείχοντο, μεγαρέες δέ εἴκοσι: καί χαλκιδέες ἐπλήρουν εἴκοσι, ἀθηναίων σφι παρεχόντων τάς νέας: αἰγινῆται δέ ὀκτωκαίδεκα, σικυώνιοι δέ δυοκαίδεκα, λακεδαιμόνιοι δέ δέκα, ἐπιδαύριοι δέ ὀκτώ, ἐρετριέες δέ ἑπτά, τροιζήνιοι δέ πέντε, στυρέες δέ δύο καί κήιοι δύο τε νέας καί πεντηκοντέρους δύο: λοκροί δέ σφι οἱ ὀπούντιοι ἐπεβοήθεον πεντηκοντέρους ἔχοντες ἑπτά. ἦσαν μέν ὦν οὗτοι οἱ στρατευόμενοι ἐπ' ἀρτεμίσιον, εἴρηται δέ μοι καί ὅσον τι πλῆθος ἕκαστοι τῶν νεῶν παρείχοντο. ἀριθμός δέ τῶν συλλεχθεισέων νεῶν ἐπ' ἀρτεμίσιον ἦν, πάρεξ τῶν πεντηκοντέρων, διηκόσιαι καί ἑβδομήκοντα καί μία. τόν δέ στρατηγόν τόν τό μέγιστον κράτος ἔχοντα παρείχοντο σπαρτιῆται εὐρυβιάδην εὐρυκλείδεω: οἱ γάρ σύμμαχοι οὐκ ἔφασαν, ἤν μή ὁ λάκων ἡγεμονεύῃ, ἀθηναίοισι ἕψεσθαι ἡγεομένοισι, ἀλλά λύσειν τό μέλλον ἔσεσθαι στράτευμα. ἐγένετο γάρ κατ' ἀρχάς λόγος, πρίν ἤ καί ἐς σικελίην πέμπειν ἐπί συμμαχίην, ὡς τό ναυτικόν ἀθηναίοισι χρεόν εἴη ἐπιτρέπειν: ἀντιβάντων δέ τῶν συμμάχων εἶκον οἱ ἀθηναῖοι, μέγα τε ποιεύμενοι περιεῖναι τήν ἑλλάδα καί γνόντες, εἰ στασιάσουσι περί τῆς ἡγεμονίης, ὡς ἀπολέεται ἡ ἑλλάς, ὀρθά νοεῦντες: στάσις γάρ ἔμφυλος πολέμου ὁμοφρονέοντος τοσούτῳ κάκιόν ἐστι ὅσῳ πόλεμος εἰρήνης: ἐπιστάμενοι ὦν αὐτό τοῦτο οὐκ ἀντέτεινον ἀλλ' εἶκον, μέχρι ὅσου κάρτα ἐδέοντο αὐτῶν, ὡς διέδεξαν: ὡς γάρ διωσάμενοι τόν πέρσην περί τῆς ἐκείνου ἤδη τόν ἀγῶνα ἐποιεῦντο, πρόφασιν τήν παυσανίεω ὕβριν προϊσχόμενοι ἀπείλοντο τήν ἡγεμονίην τούς λακεδαιμονίους. ἀλλά ταῦτα μέν ὕστερον ἐγένετο. τότε δέ οὗτοι οἱ καί ἐπ' ἀρτεμίσιον ἑλλήνων ἀπικόμενοι ὡς εἶδον νέας τε πολλάς καταχθείσας ἐς τάς ἀφέτας καί στρατιῆς ἅπαντα πλέα, ἐπεί αὐτοῖσι παρά δόξαν τά πρήγματα τῶν βαρβάρων ἀπέβαινε ἤ ὡς αὐτοί κατεδόκεον, καταρρωδήσαντες δρησμόν ἐβουλεύοντο ἀπό τοῦ ἀρτεμισίου ἔσω ἐς τήν ἑλλάδα. γνόντες δέ σφεας οἱ εὐβοέες ταῦτα βουλευομένους ἐδέοντο εὐρυβιάδεω προσμεῖναι χρόνον ὀλίγον, ἔστ' ἄν αὐτοί τέκνα τε καί τούς οἰκέτας ὑπεκθέωνται. ὡς δ' οὐκ ἔπειθον, μεταβάντες τόν ἀθηναίων στρατηγόν πείθουσι θεμιστοκλέα ἐπί μισθῷ τριήκοντα ταλάντοισι, ἐπ' ᾧ τε καταμείναντες πρό τῆς εὐβοίης ποιήσονται τήν ναυμαχίην. ὁ δέ θεμιστοκλέης τούς ἕλληνας ἐπισχεῖν ὧδε ποιέει. εὐρυβιάδῃ τούτων τῶν χρημάτων μεταδιδοῖ πέντε τάλαντα ὡς παρ' ἑωυτοῦ δῆθεν διδούς. ὡς δέ οἱ οὗτος ἀνεπέπειστο (ἀδείμαντος γάρ ὁ ὠκύτου ὁ κορίνθιος στρατηγός τῶν λοιπῶν ἤσπαιρε μοῦνος, φάμενος ἀποπλεύσεσθαί τε ἀπό τοῦ ἀρτεμισίου καί οὐ παραμενέειν), πρός δή τοῦτον εἶπε ὁ θεμιστοκλέης ἐπομόσας: «οὐ σύ γε ἡμέας ἀπολείψεις, ἐπεί τοι ἐγώ μέζω δῶρα δώσω ἤ βασιλεύς ἄν τοι ὁ μήδων πέμψειε ἀπολιπόντι τούς συμμάχους.» ταῦτά τε ἅμα ἠγόρευε καί πέμπει ἐπί τήν νέα τήν ἀδειμάντου τάλαντα ἀργυρίου τρία. οὗτοί τε δή πληγέντες δώροισι ἀναπεπεισμένοι ἦσαν καί τοῖσι εὐβοεῦσι ἐκεχάριστο, αὐτός τε ὁ θεμιστοκλέης ἐκέρδηνε. ἐλάνθανε δέ τά λοιπά ἔχων, ἀλλ' ἠπιστέατο οἱ μεταλαβόντες τούτων τῶν χρημάτων ἐκ τῶν ἀθηνέων ἐλθεῖν ἐπί τῷ λόγῳ τούτῳ [τά χρήματα]. οὕτω δή κατέμεινάν τε ἐν τῇ εὐβοίῃ καί ἐναυμάχησαν. ἐγένετο δέ ὧδε. ἐπείτε δή ἐς τάς ἀφέτας περί δείλην πρωίην γινομένην ἀπίκατο οἱ βάρβαροι, πυθόμενοι μέν ἔτι καί πρότερον περί τό ἀρτεμίσιον ναυλοχέειν νέας ἑλληνίδας ὀλίγας, τότε δέ αὐτοί ἰδόντες, πρόθυμοι ἦσαν ἐπιχειρέειν, εἴ κως ἕλοιεν αὐτάς. ἐκ μέν δή τῆς ἀντίης προσπλέειν οὔ κώ σφι ἐδόκεε τῶνδε εἵνεκα, μή κως ἰδόντες οἱ ἕλληνες προσπλέοντας ἐς φυγήν ὁρμήσειαν φεύγοντάς τε εὐφρόνη καταλαμβάνῃ: καί ἔμελλον δῆθεν φεύξεσθαι, ἔδει δέ μηδέ πυρφόρον τῷ ἐκείνων λόγῳ ἐκφυγόντα περιγενέσθαι. πρός ταῦτα ὦν τάδε ἐμηχανέοντο: τῶν νεῶν πασέων ἀποκρίναντες διηκοσίας περιέπεμπον ἔξωθεν σκιάθου, ὡς ἄν μή ὀφθείησαν ὑπό τῶν πολεμίων περιπλέουσαι εὔβοιαν κατά τε καφηρέα καί περί γεραιστόν ἐς τόν εὔριπον, ἵνα δή περιλάβοιεν οἱ μέν ταύτῃ ἀπικόμενοι καί φράξαντες αὐτῶν τήν ὀπίσω φέρουσαν ὁδόν, σφεῖς δέ ἐπισπόμενοι ἐξ ἐναντίης. ταῦτα βουλευσάμενοι ἀπέπεμπον τῶν νεῶν τάς ταχθείσας, αὐτοί οὐκ ἐν νόῳ ἔχοντες ταύτης τῆς ἡμέρης τοῖσι ἕλλησι ἐπιθήσεσθαι, οὐδέ πρότερον ἤ τό σύνθημά σφι ἔμελλε φανήσεσθαι παρά τῶν περιπλεόντων ὡς ἡκόντων. ταύτας μέν δή περιέπεμπον, τῶν δέ λοιπέων νεῶν ἐν τῇσι ἀφέτῃσι ἐποιεῦντο ἀριθμόν. ἐν δέ τούτῳ τῷ χρόνῳ ἐν ᾧ οὗτοι ἀριθμόν ἐποιεῦντο τῶν νεῶν (ἦν γάρ ἐν τῷ στρατοπέδῳ τούτῳ σκυλλίης σκιωναῖος, δύτης τῶν τότε ἀνθρώπων ἄριστος, ὅς καί ἐν τῇ ναυηγίῃ τῇ κατά πήλιον γενομένῃ πολλά μέν ἔσωσε τῶν χρημάτων τοῖσι πέρσῃσι, πολλά δέ καί αὐτός περιεβάλετο), οὗτος ὁ σκυλλίης ἐν νόῳ μέν εἶχε ἄρα καί πρότερον αὐτομολήσειν ἐς τούς ἕλληνας, ἀλλ' οὐ γάρ οἱ παρέσχε ἐς τότε. ὅτεῳ μέν δή τρόπῳ τό ἐνθεῦτεν ἔτι ἀπίκετο ἐς τούς ἕλληνας, οὐκ ἔχω εἰπεῖν ἀτρεκέως, θωμάζω δέ εἰ τά λεγόμενά ἐστι ἀληθέα: λέγεται γάρ ὡς ἐξ ἀφετέων δύς ἐς τήν θάλασσαν οὐ πρότερον ἀνέσχε πρίν ἤ ἀπίκετο ἐπί τό ἀρτεμίσιον, σταδίους μάλιστά κῃ τούτους ἐς ὀγδώκοντα διά τῆς θαλάσσης διεξελθών. λέγεται μέν νυν καί ἄλλα ψευδέσι ἴκελα περί τοῦ ἀνδρός τούτου, τά δέ μετεξέτερα ἀληθέα: περί μέντοι τούτου γνώμη μοι ἀποδεδέχθω πλοίῳ μιν ἀπικέσθαι ἐπί τό ἀρτεμίσιον. ὡς δέ ἀπίκετο, αὐτίκα ἐσήμηνε τοῖσι στρατηγοῖσι τήν τε ναυηγίην ὡς γένοιτο καί τάς περιπεμφθείσας τῶν νεῶν περί εὔβοιαν. τοῦτο δέ ἀκούσαντες οἱ ἕλληνες λόγον σφίσι αὐτοῖσι ἐδίδοσαν. πολλῶν δέ λεχθέντων ἐνίκα τήν ἡμέρην ἐκείνην αὐτοῦ μείναντάς τε καί αὐλισθέντας μετέπειτα νύκτα μέσην παρέντας πορεύεσθαι καί ἀπαντᾶν τῇσι περιπλεούσῃσι τῶν νεῶν. μετά δέ τοῦτο, ὡς οὐδείς σφι ἐπέπλεε, δείλην ὀψίην γινομένην τῆς ἡμέρης φυλάξαντες αὐτοί ἐπανέπλεον ἐπί τούς βαρβάρους, ἀπόπειραν αὐτῶν ποιήσασθαι βουλόμενοι τῆς τε μάχης καί τοῦ διεκπλόου. ὁρῶντες δέ σφεας οἵ τε ἄλλοι στρατιῶται οἱ ξέρξεω καί οἱ στρατηγοί ἐπιπλέοντας νηυσί ὀλίγῃσι, πάγχυ σφι μανίην ἐπενείκαντες ἀνῆγον καί αὐτοί τάς νέας, ἐλπίσαντές σφεας εὐπετέως αἱρήσειν, οἰκότα κάρτα ἐλπίσαντες, τάς μέν γε τῶν ἑλλήνων ὁρῶντες ὀλίγας νέας, τάς δέ ἑωυτῶν πλήθεΐ τε πολλαπλησίας καί ἄμεινον πλεούσας. καταφρονήσαντες ταῦτα ἐκυκλοῦντο αὐτούς ἐς μέσον. ὅσοι μέν νυν τῶν ἰώνων ἦσαν εὔνοοι τοῖσι ἕλλησι ἀέκοντές τε ἐστρατεύοντο συμφορήν [τε] ἐποιεῦντο μεγάλην ὁρῶντες <τε> περιεχομένους αὐτούς καί ἐπιστάμενοι ὡς οὐδείς αὐτῶν ἀπονοστήσει, οὕτω ἀσθενέα σφι ἐφαίνετο εἶναι τά τῶν ἑλλήνων πρήγματα: ὅσοισι δέ καί ἡδομένοισι ἦν τό γινόμενον, ἅμιλλαν ἐποιεῦντο ὅκως αὐτός ἕκαστος πρῶτος νέα ἀττικήν ἑλών παρά βασιλέος δῶρα λάμψεται: ἀθηναίων γάρ αὐτοῖσι λόγος ἦν πλεῖστος ἀνά τά στρατόπεδα. τοῖσι δέ ἕλλησι ὡς ἐσήμηνε, πρῶτα μέν ἀντίπρῳροι τοῖσι βαρβάροισι γενόμενοι ἐς τό μέσον τάς πρύμνας συνήγαγον, δεύτερα δέ σημήναντος ἔργου εἴχοντο, ἐν ὀλίγῳ περ ἀπολαμφθέντες καί κατά στόμα. ἐνθαῦτα τριήκοντα νέας αἱρέουσι τῶν βαρβάρων καί τόν γόργου τοῦ σαλαμινίων βασιλέος ἀδελφεόν φιλάονα τόν χέρσιος, λόγιμον ἐόντα ἐν τῷ στρατοπέδῳ [ἄνδρα]. πρῶτος δέ ἑλλήνων νέα τῶν πολεμίων εἷλε ἀνήρ ἀθηναῖος, λυκομήδης αἰσχραίου, καί τό ἀριστήιον ἔλαβε οὗτος. τούς δ' ἐν τῇ ναυμαχίῃ ταύτῃ ἑτεραλκέως ἀγωνιζομένους νύξ ἐπελθοῦσα διέλυσε: οἱ μέν δή ἕλληνες ἐπί τό ἀρτεμίσιον ἀπέπλεον, οἱ δέ βάρβαροι ἐς τάς ἀφέτας, πολλόν παρά δόξαν ἀγωνισάμενοι. ἐν ταύτῃ τῇ ναυμαχίῃ ἀντίδωρος λήμνιος μοῦνος τῶν σύν βασιλέϊ ἑλλήνων ἐόντων αὐτομολέει ἐς τούς ἕλληνας: καί οἱ ἀθηναῖοι διά τοῦτο τό ἔργον ἔδοσαν [αὐτῷ] χῶρον ἐν σαλαμῖνι. ὡς δέ εὐφρόνη ἐγεγόνεε, ἦν μέν τῆς ὥρης μέσον θέρος, ἐγίνετο δέ ὕδωρ τε ἄπλετον διά πάσης τῆς νυκτός καί σκληραί βρονταί ἀπό τοῦ πηλίου: οἱ δέ νεκροί καί τά ναυήγια ἐξεφορέοντο ἐς τάς ἀφέτας, καί περί τε τάς πρῴρας τῶν νεῶν εἱλέοντο καί ἐτάρασσον τούς ταρσούς τῶν κωπέων. οἱ δέ στρατιῶται οἱ ταύτῃ ἀκούοντες ταῦτα ἐς φόβον κατιστέατο, ἐλπίζοντες πάγχυ ἀπολέεσθαι ἐς οἷα κακά ἧκον: πρίν γάρ ἤ καί ἀναπνεῦσαί σφεας ἔκ τε τῆς ναυηγίης καί τοῦ χειμῶνος τοῦ γενομένου κατά πήλιον ὑπέλαβε ναυμαχίη καρτερή, ἐκ δέ τῆς ναυμαχίης ὄμβρος τε λάβρος καί ῥεύματα ἰσχυρά ἐς θάλασσαν ὁρμημένα βρονταί τε σκληραί. καί τούτοισι μέν τοιαύτη <ἡ> νύξ ἐγίνετο: τοῖσι δέ ταχθεῖσι αὐτῶν περιπλέειν εὔβοιαν ἡ αὐτή περ ἐοῦσα νύξ πολλόν ἦν ἔτι ἀγριωτέρη, τοσούτῳ ὅσῳ ἐν πελάγεϊ φερομένοισι ἐπέπιπτε, καί τό τέλος σφι ἐγένετο ἄχαρι: ὡς γάρ δή πλέουσι αὐτοῖσι χειμών τε καί τό ὕδωρ ἐπεγίνετο ἐοῦσι κατά τά κοῖλα τῆς εὐβοίης, φερόμενοι τῷ πνεύματι καί οὐκ εἰδότες τῇ ἐφέροντο ἐξέπιπτον πρός τάς πέτρας. ἐποιέετό τε πᾶν ὑπό τοῦ θεοῦ ὅκως ἄν ἐξισωθείη τῷ ἑλληνικῷ τό περσικόν μηδέ πολλῷ πλέον εἴη. οὗτοι μέν νυν περί τά κοῖλα τῆς εὐβοίης διεφθείροντο: οἱ δέ ἐν ἀφέτῃσι βάρβαροι, ὥς σφι ἀσμένοισι ἡμέρη ἐπέλαμψε, ἀτρέμας τε εἶχον τάς νέας καί σφι ἀπεχρᾶτο κακῶς πρήσσουσι ἡσυχίην ἄγειν ἐν τῷ παρεόντι. τοῖσι δέ ἕλλησι ἐπεβοήθεον νέες τρεῖς καί πεντήκοντα ἀττικαί. αὗταί τε δή σφεας ἐπέρρωσαν ἀπικόμεναι καί ἅμα ἀγγελίη ἐλθοῦσα ὡς τῶν βαρβάρων οἱ περιπλέοντες τήν εὔβοιαν πάντες εἴησαν διεφθαρμένοι ὑπό τοῦ γενομένου χειμῶνος. φυλάξαντες δή τήν αὐτήν ὥρην πλέοντες ἐπέπεσον νηυσί κιλίσσῃσι: ταύτας δέ διαφθείραντες, ὡς εὐφρόνη ἐγίνετο, ἀπέπλεον ὀπίσω ἐπί τό ἀρτεμίσιον. τρίτῃ δέ ἡμέρῃ δεινόν τι ποιησάμενοι οἱ στρατηγοί τῶν βαρβάρων νέας οὕτω σφι ὀλίγας λυμαίνεσθαι καί τό ἀπό ξέρξεω δειμαίνοντες οὐκ ἀνέμειναν ἔτι τούς ἕλληνας μάχης ἄρξαι, ἀλλά παρασκευασάμενοι κατά μέσον ἡμέρης ἀνῆγον τάς νέας. συνέπιπτε δέ ὥστε τάς αὐτάς ταύτας ἡμέρας τάς τε ναυμαχίας γίνεσθαι ταύτας καί τάς πεζομαχίας τάς ἐν θερμοπύλῃσι. ἦν δέ πᾶς ὁ ἀγών τοῖσι κατά θάλασσαν περί τοῦ εὐρίπου, ὥσπερ τοῖσι ἀμφί λεωνίδην τήν ἐσβολήν φυλάσσειν: οἱ μέν δή παρεκελεύοντο ὅκως μή παρήσουσι ἐς τήν ἑλλάδα τούς βαρβάρους, οἱ δ' ὅκως τό ἑλληνικόν στράτευμα διαφθείραντες τοῦ πόρου κρατήσουσι. ὡς δέ ταξάμενοι οἱ ξέρξεω ἐπέπλεον, οἱ ἕλληνες ἀτρέμας εἶχον πρός τῷ ἀρτεμισίῳ. οἱ δέ βάρβαροι μηνοειδές ποιήσαντες τῶν νεῶν ἐκυκλοῦντο, ὡς περιλάβοιεν αὐτούς: ἐνθεῦτεν οἱ ἕλληνες ἐπανέπλεόν τε καί συνέμισγον. ἐν ταύτῃ τῇ ναυμαχίῃ παραπλήσιοι ἀλλήλοισι ἐγίνοντο: ὁ γάρ ξέρξεω στρατός ὑπό μεγάθεός τε καί πλήθεος αὐτός ὑπ' ἑωυτοῦ ἔπιπτε, ταρασσομένων τε τῶν νεῶν καί περιπιπτουσέων περί ἀλλήλας. ὅμως μέντοι ἀντεῖχε καί οὐκ εἶκε: δεινόν γάρ χρῆμα ἐποιεῦντο ὑπό νεῶν ὀλιγέων ἐς φυγήν τρέπεσθαι. πολλαί μέν δή τῶν ἑλλήνων νέες διεφθείροντο, πολλοί δέ ἄνδρες, πολλῷ δ' ἔτι πλέονες νέες τε τῶν βαρβάρων καί ἄνδρες. οὕτω δέ ἀγωνιζόμενοι διέστησαν χωρίς ἑκάτεροι. ἐν ταύτῃ τῇ ναυμαχίῃ αἰγύπτιοι μέν τῶν ξέρξεω στρατιωτέων ἠρίστευσαν, οἵ ἄλλα τε μεγάλα ἔργα ἀπεδέξαντο καί νέας αὐτοῖσι ἀνδράσι εἷλον ἑλληνίδας πέντε. τῶν δέ ἑλλήνων κατά ταύτην τήν ἡμέρην ἠρίστευσαν ἀθηναῖοι καί ἀθηναίων κλεινίης ὁ ἀλκιβιάδεω, ὅς δαπάνην οἰκηίην παρεχόμενος ἐστρατεύετο ἀνδράσι τε διηκοσίοισι ἐπί οἰκηίῃ νηί. ὡς δέ διέστησαν, ἄσμενοι ἑκάτεροι ἐς ὅρμον ἠπείγοντο. οἱ δέ ἕλληνες ὡς διακριθέντες ἐκ τῆς ναυμαχίης ἀπηλλάχθησαν, τῶν μέν νεκρῶν καί τῶν ναυηγίων ἐπεκράτεον, τρηχέως δέ περιεφθέντες, καί οὐκ ἥκιστα ἀθηναῖοι τῶν αἱ ἡμίσεαι τῶν νεῶν τετρωμέναι ἦσαν, δρησμόν δή ἐβούλευον ἔσω ἐς τήν ἑλλάδα. νόῳ δέ λαβών ὁ θεμιστοκλέης ὡς εἰ ἀπορραγείη ἀπό τοῦ βαρβάρου τό τε ἰωνικόν φῦλον καί τό καρικόν, οἷοί τε εἴησαν <ἄν> τῶν λοιπῶν κατύπερθε γενέσθαι, ἐλαυνόντων τῶν εὐβοέων πρόβατα ἐπί τήν θάλασσαν, ταύτῃ συλλέξας τούς στρατηγούς ἔλεγέ σφι ὡς δοκέοι ἔχειν τινά παλάμην τῇ ἐλπίζοι τῶν βασιλέος συμμάχων ἀποστήσειν τούς ἀρίστους. ταῦτα μέν νυν ἐς τοσοῦτο παρεγύμνου, ἐπί δέ τοῖσι κατήκουσι πρήγμασι τάδε ποιητέα σφι εἶναι ἔλεγε, τῶν τε προβάτων τῶν εὐβοϊκῶν καταθύειν ὅσα τις ἐθέλοι (κρέσσον γάρ εἶναι τήν στρατιήν ἔχειν ἤ τούς πολεμίους), παραίνεέ τε προειπεῖν τοῖσι ἑωυτῶν ἑκάστους πυρά ἀνακαίειν: κομιδῆς δέ πέρι τήν ὥρην αὐτῷ μελήσειν ὥστε ἀσινέας ἀπικέσθαι ἐς τήν ἑλλάδα. ταῦτα ἤρεσέ σφι ποιέειν καί αὐτίκα πυρά ἀνακαυσάμενοι ἐτρέποντο πρός τά πρόβατα. οἱ γάρ εὐβοέες παραχρησάμενοι τόν βάκιδος χρησμόν ὡς οὐδέν λέγοντα οὔτ' ἐξεκομίσαντο οὐδέν οὔτε προεσάξαντο ὡς παρεσομένου σφι πολέμου, περιπετέα τε ἐποιήσαντο σφίσι αὐτοῖσι τά πρήγματα. βάκιδι γάρ ὧδε ἔχει περί τούτων ὁ χρησμός: φράζεο, βαρβαρόφωνος ὅταν ζυγόν εἰς ἅλα βάλλῃ βύβλινον, εὐβοίης ἀπέχειν πολυμηκάδας αἶγας. τούτοισι δή οὐδέν τοῖσι ἔπεσι χρησαμένοισι, ἐν τοῖσι τότε παρεοῦσί τε καί προσδοκίμοισι κακοῖσι παρῆν σφι συμφορῇ χρᾶσθαι πρός τά μέγιστα. οἱ μέν δή ταῦτα ἔπρησσον, παρῆν δέ ὁ ἐκ τρηχῖνος κατάσκοπος. ἦν μέν γάρ ἐπ' ἀρτεμισίῳ κατάσκοπος πολύας, γένος ἀντικυρεύς, τῷ προσετέτακτο (καί εἶχε πλοῖον κατῆρες ἕτοιμον), εἰ παλήσειε ὁ ναυτικός στρατός, σημαίνειν τοῖσι ἐν θερμοπύλῃσι ἐοῦσι: ὥς δ' αὕτως ἦν ἀβρώνιχος ὁ λυσικλέος ἀθηναῖος καί παρά λεωνίδῃ ἕτοιμος τοῖσι ἐπ' ἀρτεμισίῳ ἐοῦσι ἀγγέλλειν τριηκοντέρῳ, ἤν τι καταλαμβάνῃ νεώτερον τόν πεζόν. οὗτος ὦν ὁ ἀβρώνιχος ἀπικόμενός σφι ἐσήμηνε τά γεγονότα περί λεωνίδην καί τόν στρατόν αὐτοῦ. οἱ δέ ὡς ἐπύθοντο ταῦτα, οὐκέτι ἐς ἀναβολάς ἐποιεῦντο τήν ἀποχώρησιν, ἐκομίζοντο δέ ὡς ἕκαστοι ἐτάχθησαν, κορίνθιοι πρῶτοι, ὕστατοι δέ ἀθηναῖοι. ἀθηναίων δέ νέας τάς ἄριστα πλεούσας ἐπιλεξάμενος θεμιστοκλέης ἐπορεύετο περί τά πότιμα ὕδατα, ἐντάμνων ἐν τοῖσι λίθοισι γράμματα, τά ἴωνες ἐπελθόντες τῇ ὑστεραίῃ ἡμέρῃ ἐπί τό ἀρτεμίσιον ἐπελέξαντο. τά δέ γράμματα τάδε ἔλεγε: «ἄνδρες ἴωνες, οὐ ποιέετε δίκαια ἐπί τούς πατέρας στρατευόμενοι καί τήν ἑλλάδα καταδουλούμενοι. ἀλλά μάλιστα μέν πρός ἡμέων γίνεσθε: εἰ δέ ὑμῖν ἐστι τοῦτο μή δυνατόν ποιῆσαι, ὑμεῖς δέ ἔτι καί νῦν ἐκ τοῦ μέσου ἡμῖν ἕζεσθε καί αὐτοί καί τῶν καρῶν δέεσθε τά αὐτά ὑμῖν ποιέειν: εἰ δέ μηδέτερον τούτων οἷόν τε γίνεσθαι, ἀλλ' ὑπ' ἀναγκαίης μέζονος κατέζευχθε ἤ ὥστε ἀπίστασθαι. ὑμεῖς δέ ἐν τῷ ἔργῳ, ἐπεάν συμμίσγωμεν, ἐθελοκακέετε, μεμνημένοι ὅτι ἀπ' ἡμέων γεγόνατε καί ὅτι ἀρχῆθεν ἡ ἔχθρη πρός τόν βάρβαρον ἀπ' ὑμέων ἡμῖν γέγονε.» θεμιστοκλέης δέ ταῦτα ἔγραφε, δοκέειν ἐμοί, ἐπ' ἀμφότερα νοέων, ἵνα ἤ λαθόντα τά γράμματα βασιλέα ἴωνας ποιήσῃ μεταβαλεῖν καί γενέσθαι πρός ἑωυτῶν, ἤ ἐπείτε <ἄν> ἀνενειχθῇ καί διαβληθῇ πρός ξέρξην, ἀπίστους ποιήσῃ τούς ἴωνας καί τῶν ναυμαχιέων αὐτούς ἀπόσχῃ. θεμιστοκλέης μέν ταῦτα ἐνέγραψε. τοῖσι δέ βαρβάροισι αὐτίκα μετά ταῦτα πλοίῳ ἦλθε ἀνήρ ἱστιαιεύς ἀγγέλλων τόν δρησμόν τόν ἀπ' ἀρτεμισίου τῶν ἑλλήνων. οἱ δ' ὑπ' ἀπιστίης τόν μέν ἀγγέλλοντα εἶχον ἐν φυλακῇ, νέας δέ ταχέας ἀπέστειλαν προκατοψομένας. ἀπαγγειλάντων δέ τούτων τά ἦν, οὕτω δή ἅμα ἡλίῳ σκιδναμένῳ ἅπασα ἡ στρατιή ἔπλεε ἁλής ἐπί τό ἀρτεμίσιον. ἐπισχόντες δέ ἐν τούτῳ τῷ χώρῳ μέχρι μέσου ἡμέρης, τό ἀπό τούτου ἔπλεον ἐς ἱστιαίην: ἀπικόμενοι δέ τήν πόλιν ἔσχον τῶν ἱστιαιέων, καί τῆς ἐλλοπίης μοίρης, γῆς δέ τῆς ἱστιαιώτιδος, τάς παραθαλασσίας κώμας πάσας ἐπέδραμον. ἐνθαῦτα δέ τούτων ἐόντων, ξέρξης ἑτοιμασάμενος τά περί τούς νεκρούς ἔπεμπε ἐς τόν ναυτικόν στρατόν κήρυκα. προετοιμάσατο δέ τάδε: ὅσοι τοῦ στρατοῦ τοῦ ἑωυτοῦ ἦσαν νεκροί ἐν θερμοπύλῃσι (ἦσαν δέ καί δύο μυριάδες), ὑπολιπόμενος τούτων ὡς χιλίους, τούς λοιπούς τάφρους ὀρυξάμενος ἔθαψε, φυλλάδα τε ἐπιβαλών καί γῆν ἐπαμησάμενος, ἵνα μή ὀφθείησαν ὑπό τοῦ ναυτικοῦ στρατοῦ. ὡς δέ διέβη ἐς τήν ἱστιαίην ὁ κῆρυξ, σύλλογον ποιησάμενος παντός τοῦ στρατοπέδου ἔλεγε τάδε: «ἄνδρες σύμμαχοι, βασιλεύς »ξέρξης τῷ βουλομένῳ ὑμέων παραδίδωσι ἐκλιπόντα τήν «τάξιν καί ἐλθόντα θεήσασθαι ὅκως μάχεται πρός τούς »ἀνοήτους τῶν ἀνθρώπων οἵ ἤλπισαν τήν βασιλέος δύναμιν «ὑπερβαλέεσθαι.» ταῦτα ἐπαγγειλαμένου, μετά ταῦτα οὐδέν ἐγίνετο πλοίων σπανιώτερον: οὕτω πολλοί ἤθελον θεήσασθαι. διαπεραιωθέντες δέ ἐθηεῦντο διεξιόντες τούς νεκρούς: πάντες δέ ἠπιστέατο τούς κειμένους εἶναι πάντας λακεδαιμονίους καί θεσπιέας, ὁρῶντες καί τούς εἵλωτας. οὐ μέν οὐδ' ἐλάνθανε τούς διαβεβηκότας ξέρξης ταῦτα πρήξας περί τούς νεκρούς τούς ἑωυτοῦ: καί γάρ δή καί γελοῖον ἦν: τῶν μέν χίλιοι ἐφαίνοντο νεκροί ... κείμενοι, οἱ δέ πάντες ἐκέατο ἁλέες συγκεκομισμένοι ἐς τὠυτό χωρίον, τέσσερες χιλιάδες. ταύτην μέν τήν ἡμέρην πρός θέην ἐτρέποντο, τῇ δ' ὑστεραίῃ οἱ μέν ἀπέπλεον ἐς ἱστιαίην ἐπί τάς νέας, οἱ δέ ἀμφί ξέρξην ἐς ὁδόν ὁρμέατο. ἧκον δέ σφι αὐτόμολοι ἄνδρες ἀπ' ἀρκαδίης ὀλίγοι τινές, βίου τε δεόμενοι καί ἐνεργοί βουλόμενοι εἶναι. ἄγοντες δέ τούτους ἐς ὄψιν τήν βασιλέος ἐπυνθάνοντο οἱ πέρσαι περί τῶν ἑλλήνων τί ποιοῖεν: εἷς δέ τις πρό πάντων ἦν ὁ εἰρωτῶν αὐτούς ταῦτα. οἱ δέ σφι ἔλεγον ὡς ὀλύμπια ἄγουσι καί θεωρέοιεν ἀγῶνα γυμνικόν καί ἱππικόν. ὁ δέ ἐπείρετο ὅ τι τό ἄεθλον εἴη σφι κείμενον περί ὅτεο ἀγωνίζονται: οἱ δέ εἶπον τῆς ἐλαίης τόν διδόμενον στέφανον. ἐνθαῦτα εἴπας γνώμην γενναιοτάτην τριτανταίχμης ὁ ἀρταβάνου δειλίην ὦφλε πρός βασιλέος. πυνθανόμενος γάρ τό ἄεθλον ἐόν στέφανον ἀλλ' οὐ χρήματα, οὔτε ἠνέσχετο σιγῶν εἶπέ τε ἐς πάντας τάδε: «παπαί, μαρδόνιε, κοίους ἐπ' ἄνδρας ἤγαγες μαχησομένους ἡμέας, οἵ οὐ περί χρημάτων τόν ἀγῶνα ποιεῦνται ἀλλά περί ἀρετῆς.» τούτῳ μέν δή ταῦτα εἴρητο. ἐν δέ τῷ διά μέσου χρόνῳ, ἐπείτε τό ἐν θερμοπύλῃσι τρῶμα ἐγεγόνεε, αὐτίκα θεσσαλοί πέμπουσι κήρυκα ἐς φωκέας, ἅτε σφι ἐνέχοντες αἰεί χόλον, ἀπό δέ τοῦ ὑστάτου τρώματος καί τό κάρτα. ἐσβαλόντες γάρ πανστρατιῇ αὐτοί τε οἱ θεσσαλοί καί οἱ σύμμαχοι αὐτῶν ἐς τούς φωκέας οὐ πολλοῖσι ἔτεσι πρότερον ταύτης τῆς βασιλέος στρατηλασίης ἑσσώθησαν ὑπό τῶν φωκέων καί περιέφθησαν τρηχέως. ἐπείτε γάρ κατειλήθησαν ἐς τόν παρνησσόν οἱ φωκέες ἔχοντες μάντιν τελλίην τόν ἠλεῖον, ἐνθαῦτα ὁ τελλίης οὗτος σοφίζεται αὐτοῖσι τοιόνδε: γυψώσας ἄνδρας ἑξακοσίους τῶν φωκέων τούς ἀρίστους, αὐτούς τε τούτους καί τά ὅπλα αὐτῶν, νυκτός ἐπεθήκατο τοῖσι θεσσαλοῖσι, προείπας αὐτοῖσι, τόν ἄν μή λευκανθίζοντα ἴδωνται, τοῦτον κτείνειν. τούτους ὦν αἵ τε φυλακαί τῶν θεσσαλῶν πρῶται ἰδοῦσαι ἐφοβήθησαν, δόξασαι ἄλλο τι εἶναι τέρας, καί μετά τάς φυλακάς αὐτή ἡ στρατιή οὕτω ὥστε τετρακισχιλίων κρατῆσαι νεκρῶν καί ἀσπίδων φωκέας, τῶν τάς μέν ἡμισέας ἐς ἄβας ἀνέθεσαν, τάς δέ ἐς δελφούς: ἡ δέ δεκάτη ἐγένετο τῶν χρημάτων ἐκ ταύτης τῆς μάχης οἱ μεγάλοι ἀνδριάντες οἱ περί τόν τρίποδα συνεστεῶτες ἔμπροσθε τοῦ νηοῦ τοῦ ἐν δελφοῖσι καί ἕτεροι τοιοῦτοι ἐν ἄβῃσι ἀνακέαται. ταῦτα μέν νυν τόν πεζόν ἐργάσαντο τῶν θεσσαλῶν οἱ φωκέες πολιορκέοντα ἑωυτούς. ἐσβάλλουσαν δέ ἐς τήν χώρην τήν ἵππον αὐτῶν ἐλυμήναντο ἀνηκέστως: ἐν γάρ τῇ ἐσβολῇ ἥ ἐστι κατά ὑάμπολιν, ἐν ταύτῃ τάφρον μεγάλην ὀρύξαντες ἀμφορέας κεινούς ἐς αὐτήν κατέθηκαν, χοῦν δέ ἐπιφορήσαντες καί ὁμοιώσαντες τῷ ἄλλῳ χώρῳ ἐδέκοντο τούς θεσσαλούς ἐσβάλλοντας: οἱ δέ ὡς ἀναρπασόμενοι τούς φωκέας φερόμενοι ἐσέπεσον ἐς τούς ἀμφορέας: ἐνθαῦτα οἱ ἵπποι τά σκέλεα διεφθάρησαν. τούτων δή σφι ἀμφοτέρων ἔχοντες ἔγκοτον οἱ θεσσαλοί πέμψαντες κήρυκα ἠγόρευον τάδε: «ὦ φωκέες, ἤδη τι »μᾶλλον γνωσιμαχέετε μή εἶναι ὅμοιοι ἡμῖν. πρόσθε τε γάρ «ἐν τοῖσι ἕλλησι, ὅσον χρόνον ἐκεῖνα ἡμῖν ἥνδανε, πλέον »αἰεί κοτε ὑμέων ἐφερόμεθα, νῦν τε παρά τῷ βαρβάρῳ «τοσοῦτο δυνάμεθα ὥστε ἐπ' ἡμῖν ἐστι τῆς γῆς ἐστερῆ»σθαι καί πρός ἠνδραποδίσθαι ὑμέας. ἡμεῖς μέντοι τό πᾶν «ἔχοντες οὐ μνησικακέομεν, ἀλλ' ἡμῖν γενέσθω ἀντ' »αὐτῶν πεντήκοντα τάλαντα ἀργυρίου, καί ὑμῖν ὑποδεκό«μεθα τά ἐπιόντα ἐπί τήν χώρην ἀποτρέψειν.» ταῦτά σφι ἐπαγγέλλοντο οἱ θεσσαλοί. οἱ γάρ φωκέες μοῦνοι τῶν ταύτῃ ἀνθρώπων οὐκ ἐμήδιζον, κατ' ἄλλο μέν οὐδέν, ὡς ἐγώ συμβαλλόμενος εὑρίσκω, κατά δέ τό ἔχθος τό θεσσαλῶν: εἰ δέ θεσσαλοί τά ἑλλήνων ηὖξον, ὡς ἐμοί δοκέειν, ἐμήδιζον ἄν [οἱ] φωκέες: οἵ ταῦτα ἐπαγγελλομένων θεσσαλῶν οὔτε δώσειν ἔφασαν χρήματα παρέχειν τέ σφι θεσσαλοῖσι ὁμοίως μηδίζειν, εἰ ἄλλως βουλοίατο: ἀλλ' οὐκ ἔσεσθαι ἑκόντες εἶναι προδόται τῆς ἑλλάδος. ἐπειδή δέ ἀνηνείχθησαν οὗτοι οἱ λόγοι, οὕτω δή οἱ θεσσαλοί κεχολωμένοι τοῖσι φωκεῦσι ἐγένοντο ἡγεμόνες τῷ βαρβάρῳ τῆς ὁδοῦ. ἐκ μέν δή τῆς τρηχινίης ἐς τήν δωρίδα ἐσέβαλον: τῆς γάρ δωρίδος χώρης ποδεών στεινός ταύτῃ κατατείνει, ὡς τριήκοντα σταδίων μάλιστά κῃ εὖρος, κείμενος μεταξύ τῆς τε μηλίδος καί τῆς φωκίδος χώρης, ἥ περ ἦν τό παλαιόν δρυοπίς: ἡ δέ χώρη αὕτη ἐστί μητρόπολις δωριέων τῶν ἐν πελοποννήσῳ. ταύτην ὦν τήν δωρίδα γῆν οὐκ ἐσίναντο ἐσβαλόντες οἱ βάρβαροι: ἐμήδιζόν τε γάρ καί οὐκ ἐδόκεε θεσσαλοῖσι. ὡς δέ ἐκ τῆς δωρίδος ἐς τήν φωκίδα ἐσέβαλον, αὐτούς μέν τούς φωκέας οὐκ αἱρέουσι. οἱ μέν γάρ τῶν φωκέων ἐς τά ἄκρα τοῦ παρνησσοῦ ἀνέβησαν (ἔστι δέ καί ἐπιτηδέη δέξασθαι ὅμιλον τοῦ παρνησσοῦ ἡ κορυφή <ἡ> κατά νέωνα πόλιν κειμένη ἐπ' ἑωυτῆς: τιθορέα οὔνομα αὐτῇ: ἐς τήν δή ἀνηνείκαντο καί αὐτοί ἀνέβησαν): οἱ δέ πλέονες αὐτῶν ἐς τούς ὀζόλας λοκρούς ἐξεκομίσαντο, ἐς ἄμφισσαν πόλιν τήν ὑπέρ τοῦ κρισαίου πεδίου οἰκημένην. οἱ δέ βάρβαροι τήν χώρην πᾶσαν ἐπέδραμον τήν φωκίδα: θεσσαλοί γάρ οὕτω ἦγον τόν στρατόν: ὁκόσα δέ ἐπέσχον, πάντα ἐπέφλεγον καί ἔκειρον, καί ἐς τάς πόλις ἐνιέντες πῦρ καί ἐς τά ἱρά. πορευόμενοι γάρ ταύτῃ παρά τόν κηφισόν ποταμόν ἐδηίουν πάντα, καί κατά μέν ἔκαυσαν δρυμόν πόλιν, κατά δέ χαράδραν καί ἔρωχον καί τεθρώνιον καί ἀμφίκαιαν καί νέωνα καί πεδιέας καί τριτέας καί ἐλάτειαν καί ὑάμπολιν καί παραποταμίους καί ἄβας, ἔνθα ἦν ἱρόν ἀπόλλωνος πλούσιον, θησαυροῖσί τε καί ἀναθήμασι πολλοῖσι κατεσκευασμένον: ἦν δέ καί τότε καί νῦν ἔστι χρηστήριον αὐτόθι: καί τοῦτο τό ἱρόν συλήσαντες ἐνέπρησαν. καί τινας διώκοντες εἷλον τῶν φωκέων πρός τοῖσι ὄρεσι καί γυναῖκάς τινας, <τάς> διέφθειραν μισγόμενοι ὑπό πλήθεος. παραποταμίους δέ παραμειβόμενοι οἱ βάρβαροι ἀπίκοντο ἐς πανοπέας: ἐνθεῦτεν δέ ἤδη διακρινομένη ἡ στρατιή αὐτῶν ἐσχίζετο. τό μέν πλεῖστον καί δυνατώτατον τοῦ στρατοῦ ἅμα αὐτῷ ξέρξῃ πορευόμενον ἐπ' ἀθήνας ἐσέβαλε ἐς βοιωτούς, ἐς γῆν τήν ὀρχομενίων. βοιωτῶν δέ πᾶν τό πλῆθος ἐμήδιζε, τάς δέ πόλις αὐτῶν ἄνδρες μακεδόνες διατεταγμένοι ἔσῳζον, ὑπό ἀλεξάνδρου ἀποπεμφθέντες: ἔσῳζον δέ τῇδε, δῆλον βουλόμενοι ποιέειν ξέρξῃ ὅτι τά μήδων βοιωτοί φρονέοιεν. οὗτοι μέν δή τῶν βαρβάρων ταύτῃ ἐτράποντο, ἄλλοι δέ αὐτῶν ἡγεμόνας ἔχοντες ὁρμέατο ἐπί τό ἱρόν τό ἐν δελφοῖσι, ἐν δεξιῇ τόν παρνησσόν ἀπέργοντες. ὅσα δέ καί οὗτοι ἐπέσχον τῆς φωκίδος, πάντα ἐσιναμώρεον: καί γάρ τῶν πανοπέων τήν πόλιν ἐνέπρησαν καί δαυλίων καί λιλαιέων. ἐπορεύοντο δέ ταύτῃ ἀποσχισθέντες τῆς ἄλλης στρατιῆς τῶνδε εἵνεκα, ὅκως συλήσαντες τό ἱρόν τό ἐν δελφοῖσι βασιλέϊ ξέρξῃ ἀποδέξαιεν τά χρήματα: πάντα δ' ἠπίστατο τά ἐν τῷ ἱρῷ ὅσα λόγου ἦν ἄξια ξέρξης, ὡς ἐγώ πυνθάνομαι, ἄμεινον ἤ τά ἐν τοῖσι οἰκίοισι ἔλιπε, πολλῶν αἰεί λεγόντων, καί μάλιστα τά κροίσου τοῦ ἀλυάττεω ἀναθήματα. [οἱ] δελφοί δέ πυνθανόμενοι ταῦτα ἐς πᾶσαν ἀρρωδίην ἀπίκατο, ἐν δείματι δέ μεγάλῳ κατεστεῶτες ἐμαντεύοντο περί τῶν ἱρῶν χρημάτων, εἴτε σφέα κατά γῆς κατορύξωσι εἴτε ἐκκομίσωσι ἐς ἄλλην χώρην: ὁ δέ θεός σφεα οὐκ ἔα κινέειν, φάς αὐτός ἱκανός εἶναι τῶν ἑωυτοῦ προκατῆσθαι. δελφοί δέ ταῦτα ἀκούσαντες σφέων αὐτῶν πέρι ἐφρόντιζον. τέκνα μέν νυν καί γυναῖκας πέρην ἐς τήν ἀχαιίην διέπεμψαν, αὐτῶν δέ οἱ μέν πλεῖστοι ἀνέβησαν ἐς τοῦ παρνησσοῦ τάς κορυφάς καί ἐς τό κωρύκιον ἄντρον ἀνηνείκαντο, οἱ δέ ἐς ἄμφισσαν τήν λοκρίδα ὑπεξῆλθον. πάντες δέ ὦν οἱ δελφοί ἐξέλιπον τήν πόλιν, πλήν ἑξήκοντα ἀνδρῶν καί τοῦ προφήτεω. ἐπεί δέ ἀγχοῦ τε ἦσαν οἱ βάρβαροι ἐπιόντες καί ἀπώρων τό ἱρόν, ἐν τούτῳ ὁ προφήτης, τῷ οὔνομα ἦν ἀκήρατος, ὁρᾷ πρό τοῦ νηοῦ ὅπλα προκείμενα ἔσωθεν ἐκ τοῦ μεγάρου ἐξενηνειγμένα ἱρά, τῶν οὐκ ὅσιον ἦν ἅπτεσθαι ἀνθρώπων οὐδενί. ὁ μέν δή ἤιε δελφῶν τοῖσι παρεοῦσι σημανέων τό τέρας: οἱ δέ βάρβαροι ἐπειδή ἐγίνοντο ἐπειγόμενοι κατά τό ἱρόν τῆς προνηίης ἀθηναίης, ἐπιγίνεταί σφι τέρεα ἔτι μέζονα τοῦ πρίν γενομένου τέρεος. θῶμα μέν γάρ καί τοῦτο κάρτα ἐστί, ὅπλα ἀρήια αὐτόματα φανῆναι ἔξω προκείμενα τοῦ νηοῦ: τά δέ δή ἐπί τούτῳ δεύτερα ἐπιγενόμενα καί διά πάντων φασμάτων ἄξια θωμάσαι μάλιστα. ἐπεί γάρ δή ἦσαν ἐπιόντες οἱ βάρβαροι κατά τό ἱρόν τῆς προνηίης ἀθηναίης, ἐν τούτῳ ἐκ μέν τοῦ οὐρανοῦ κεραυνοί αὐτοῖσι ἐνέπιπτον, ἀπό δέ τοῦ παρνησσοῦ ἀπορραγεῖσαι δύο κορυ φαί ἐφέροντο πολλῷ πατάγῳ ἐς αὐτούς καί κατέβαλον συχνούς σφεων: ἐκ δέ τοῦ [ἱροῦ] τῆς προνηίης νηοῦ βοή τε καί ἀλαλαγμός ἐγίνετο. συμμιγέντων δέ τούτων πάντων φόβος τοῖσι βαρβάροισι ἐνεπεπτώκεε: μαθόντες δέ οἱ δελφοί φεύγοντάς σφεας, ἐπικαταβάντες ἀπέκτειναν πλῆθός τι αὐτῶν: οἱ δέ περιεόντες ἰθύ βοιωτῶν ἔφευγον. ἔλεγον δέ οἱ ἀπονοστήσαντες οὗτοι τῶν βαρβάρων, ὡς ἐγώ πυνθάνομαι, ὡς πρός τούτοισι καί ἄλλα ὥρων θεῖα: δύο γάρ ὁπλίτας μεζόνως ἤ κατά ἀνθρώπων φύσιν ἔχοντας ἕπεσθαί σφι κτείνοντας καί διώκοντας. τούτους δέ τούς δύο δελφοί λέγουσι εἶναι ἐπιχωρίους ἥρωας, φύλακόν τε καί αὐτόνοον, τῶν τά τεμένεά ἐστι περί τό ἱρόν, φυλάκου μέν παρ' αὐτήν τήν ὁδόν κατύπερθε τοῦ ἱροῦ τῆς προνηίης, αὐτονόου δέ πέλας τῆς κασταλίης ὑπό τῇ ὑαμπείῃ κορυφῇ. οἱ δέ πεσόντες ἀπό τοῦ παρνησσοῦ λίθοι ἔτι καί ἐς ἡμέας ἦσαν σόοι, ἐν τῷ τεμένεϊ τῆς προνηίης ἀθηναίης κείμενοι, ἐς τό ἐνέσκηψαν διά τῶν βαρβάρων φερόμενοι. τούτων μέν νυν τῶν ἀνδρῶν αὕτη ἀπό τοῦ ἱροῦ ἀπαλλαγή γίνεται. ὁ δέ ἑλλήνων ναυτικός στρατός ἀπό τοῦ ἀρτεμισίου ἀθηναίων δεηθέντων ἐς σαλαμῖνα κατίσχει τάς νέας. τῶνδε δέ εἵνεκα προσεδεήθησαν αὐτῶν σχεῖν πρός σαλαμῖνα ἀθηναῖοι, ἵνα αὐτοί παῖδάς τε καί γυναῖκας ὑπεξαγάγωνται ἐκ τῆς ἀττικῆς, πρός δέ καί βουλεύσωνται τό ποιητέον αὐτοῖσι ἔσται. ἐπί γάρ τοῖσι κατήκουσι πρήγμασι βουλήν ἔμελλον ποιήσεσθαι ὡς ἐψευσμένοι γνώμης. δοκέοντες γάρ εὑρήσειν πελοποννησίους πανδημεί ἐν τῇ βοιωτίῃ ὑποκατημένους τόν βάρβαρον, τῶν μέν εὗρον οὐδέν ἐόν, οἱ δέ ἐπυνθάνοντο τόν ἰσθμόν αὐτούς τειχέοντας, [εἰς] τήν πελοπόννησον περί πλείστου τε ποιευμένους περιεῖναι καί ταύτην ἔχοντας ἐν φυλακῇ, τά ἄλλα δέ ἀπιέναι. ταῦτα πυνθανόμενοι οὕτω δή προσεδεήθησάν σφεων σχεῖν πρός τήν σαλαμῖνα. οἱ μέν δή ἄλλοι κατέσχον ἐς τήν σαλαμῖνα, ἀθηναῖοι δέ ἐς τήν ἑωυτῶν. μετά δέ τήν ἄπιξιν κήρυγμα ἐποιήσαντο, ἀθηναίων τῇ τις δύναται σῴζειν τά τέκνα τε καί τούς οἰκέτας: ἐνθαῦτα οἱ μέν πλεῖστοι ἐς τροιζῆνα ἀπέστειλαν, οἱ δέ ἐς αἴγιναν, οἱ δέ ἐς σαλαμῖνα. ἔσπευσαν δέ ταῦτα ὑπεκθέσθαι τῷ χρηστηρίῳ τε βουλόμενοι ὑπηρετέειν καί δή καί τοῦδε εἵνεκα οὐκ ἥκιστα. λέγουσι ἀθηναῖοι ὄφιν μέγαν φύλακα τῆς ἀκροπόλιος ἐνδιαιτᾶσθαι ἐν τῷ ἱρῷ: λέγουσί τε ταῦτα καί δή καί ὡς ἐόντι ἐπιμήνια διατελέουσι προτιθέντες: τά δ' ἐπιμήνια μελιτόεσσά ἐστι. αὕτη δ' ἡ μελιτόεσσα ἐν τῷ πρόσθε αἰεί χρόνῳ ἀναισιμουμένη τότε ἦν ἄψαυστος. σημηνάσης δέ ταῦτα τῆς ἱρηίης μᾶλλόν τι οἱ ἀθηναῖοι καί προθυμότερον ἐξέλιπον τήν πόλιν ὡς καί τῆς θεοῦ ἀπολελοιπυίης τήν ἀκρόπολιν. ὡς δέ σφι πάντα ὑπεξέκειτο, ἔπλεον ἐς τό στρατόπεδον. ἐπεί δέ οἱ ἀπ' ἀρτεμισίου ἐς σαλαμῖνα κατέσχον τάς νέας, συνέρρεε καί ὁ λοιπός πυνθανόμενος ὁ τῶν ἑλλήνων ναυτικός στρατός ἐκ τροιζῆνος: ἐς γάρ πώγωνα τόν τροιζηνίων λιμένα προείρητο συλλέγεσθαι. συνελέχθησάν τε δή πολλῷ πλέονες νέες ἤ ἐπ' ἀρτεμισίῳ ἐναυμάχεον καί ἀπό πολίων πλεόνων. ναύαρχος μέν νυν ἐπῆν ὡυτός ὅς περ ἐπ' ἀρτεμισίῳ, εὐρυβιάδης ὁ εὐρυκλείδεω ἀνήρ σπαρτιήτης, οὐ μέντοι γένεός γε τοῦ βασιληίου ἐών: νέας δέ πολλῷ πλείστας τε καί ἄριστα πλεούσας παρείχοντο ἀθηναῖοι. ἐστρατεύοντο δέ οἵδε. ἐκ μέν πελοποννήσου λακεδαιμόνιοι ἑκκαίδεκα νέας παρεχόμενοι, κορίνθιοι δέ τό αὐτό πλήρωμα παρεχόμενοι τό καί ἐπ' ἀρτεμισίῳ: σικυώνιοι δέ πεντεκαίδεκα παρείχοντο νέας, ἐπιδαύριοι δέ δέκα, τροιζήνιοι δέ πέντε, ἑρμιονέες δέ τρεῖς, ἐόντες οὗτοι πλήν ἑρμιονέων δωρικόν τε καί μακεδνόν ἔθνος, ἐξ ἐρινεοῦ τε καί πίνδου καί τῆς δρυοπίδος ὕστατα ὁρμηθέντες. οἱ δέ ἑρμιονέες εἰσί δρύοπες, ὑπό ἡρακλέος τε καί μηλιέων ἐκ τῆς νῦν δωρίδος καλεομένης χώρης ἐξαναστάντες. οὗτοι μέν νυν πελοποννησίων ἐστρατεύοντο, οἵδε δέ ἐκ τῆς ἔξω ἠπείρου: ἀθηναῖοι μέν πρός πάντας τούς ἄλλους παρεχόμενοι νέας ὀγδώκοντα καί ἑκατόν, μοῦνοι: ἐν σαλαμῖνι γάρ οὐ συνεναυμάχησαν πλαταιέες ἀθηναίοισι διά τοιόνδε τι πρῆγμα: ἀπαλλασσομένων τῶν ἑλλήνων ἀπό τοῦ ἀρτεμισίου, ὡς ἐγίνοντο κατά χαλκίδα, οἱ πλαταιέες ἀποβάντες ἐς τήν περαίην τῆς βοιωτίης χώρης πρός ἐκκομιδήν ἐτράποντο τῶν οἰκετέων: οὗτοι μέν νυν τούτους σῴζοντες ἐλείφθησαν. ἀθηναῖοι δέ ἐπί μέν πελασγῶν ἐχόντων τήν νῦν ἑλλάδα καλεομένην ἦσαν πελασγοί, ὀνομαζόμενοι κραναοί, ἐπί δέ κέκροπος βασιλέος ἐπεκλήθησαν κεκροπίδαι, ἐκδεξαμένου δέ ἐρεχθέος τήν ἀρχήν ἀθηναῖοι μετωνομάσθησαν, ἴωνος δέ τοῦ ξούθου στρατάρχεω γενομένου ἀθηναίοισι ἐκλήθησαν ἀπό τούτου ἴωνες. μεγαρέες δέ τὠυτό πλήρωμα παρείχοντο τό καί ἐπ' ἀρτεμισίῳ, ἀμπρακιῶται δέ ἑπτά νέας ἔχοντες ἐπεβοήθησαν, λευκάδιοι δέ τρεῖς, ἔθνος ἐόντες οὗτοι δωρικόν ἀπό κορίνθου. νησιωτέων δέ αἰγινῆται τριήκοντα παρείχοντο: ἦσαν μέν σφι καί ἄλλαι <δυώδεκα> πεπληρω μέναι νέες. ἀλλά τῇσι μέν τήν ἑωυτῶν ἐφύλασσον, τριήκοντα δέ τῇσι ἄριστα πλεούσῃσι ἐν σαλαμῖνι ἐναυμάχησαν: αἰγινῆται δέ εἰσι δωριέες ἀπό ἐπιδαύρου: τῇ δέ νήσῳ πρότερον οὔνομα ἦν οἰνώνη. μετά δέ αἰγινήτας χαλκιδέες τάς ἐπ' ἀρτεμισίῳ εἴκοσι παρεχόμενοι καί ἐρετριέες τάς ἑπτά: οὗτοι δέ ἴωνές εἰσι. μετά δέ κήιοι τάς αὐτάς παρεχόμενοι, ἔθνος ἐόν ἰωνικόν ἀπό ἀθηνέων. νάξιοι δέ παρείχοντο τέσσερας, ἀποπεμφθέντες μέν ἐς τούς μήδους ὑπό τῶν πολιητέων κατά περ οἱ ἄλλοι νησιῶται, ἀλογήσαντες δέ τῶν ἐντολέων ἀπίκατο ἐς τούς ἕλληνας δημοκρίτου σπεύσαντος, ἀνδρός τῶν ἀστῶν δοκίμου καί τότε τριηραρχέοντος: νάξιοι δέ εἰσι ἴωνες ἀπό ἀθηνέων γεγονότες. στυρέες δέ τάς αὐτάς παρείχοντο νέας τάς περ ἐπ' ἀρτεμισίῳ, κύθνιοι δέ μίαν καί πεντηκόντερον, ἐόντες συναμφότεροι οὗτοι δρύοπες. καί σερίφιοί τε καί σίφνιοι καί μήλιοι ἐστρατεύοντο: οὗτοι γάρ οὐκ ἔδοσαν μοῦνοι νησιωτέων τῷ βαρβάρῳ γῆν τε καί ὕδωρ. οὗτοι μέν ἅπαντες ἐντός οἰκημένοι θεσπρωτῶν καί ἀχέροντος ποταμοῦ ἐστρατεύοντο: θεσπρωτοί γάρ εἰσι ὁμουρέοντες ἀμπρακιώτῃσι καί λευκαδίοισι, οἵ ἐξ ἐσχατέων χωρέων ἐστρατεύοντο. τῶν δέ ἐκτός τούτων οἰκημένων κροτωνιῆται μοῦνοι ἦσαν οἵ ἐβοήθησαν τῇ ἑλλάδι κινδυνευούσῃ νηί μιῇ, τῆς ἦρχε ἀνήρ τρίς πυθιονίκης φάϋλλος: κροτωνιῆται δέ γένος εἰσί ἀχαιοί. οἱ μέν νυν ἄλλοι τριήρεας παρεχόμενοι ἐστρατεύοντο, μήλιοι δέ καί σίφνιοι καί σερίφιοι πεντηκοντέρους: μήλιοι μέν, γένος ἐόντες ἀπό λακεδαίμονος, δύο παρείχοντο, σίφνιοι δέ καί σερίφιοι, ἴωνες ἐόντες ἀπ' ἀθηνέων, μίαν ἑκάτεροι. ἀριθμός δέ ἐγένετο ὁ πᾶς τῶν νεῶν, πάρεξ τῶν πεντηκοντέρων, τριηκόσιαι καί ἑβδομήκοντα καί ὀκτώ. ὡς δέ ἐς τήν σαλαμῖνα συνῆλθον οἱ στρατηγοί ἀπό τῶν εἰρημένων πολίων, ἐβουλεύοντο, προθέντος εὐρυβιάδεω γνώμην ἀποφαίνεσθαι τόν βουλόμενον, ὅκου δοκέοι ἐπιτηδεότατον εἶναι ναυμαχίην ποιέεσθαι τῶν αὐτοί χωρέων ἐγκρατέες εἰσί: ἡ γάρ ἀττική ἀπεῖτο ἤδη, τῶν δέ λοιπέων πέρι προετίθεε. αἱ γνῶμαι δέ τῶν λεγόντων αἱ πλεῖσται συνεξέπιπτον πρός τόν ἰσθμόν πλώσαντας ναυμαχέειν πρό τῆς πελοποννήσου, ἐπιλέγοντες τόν λόγον τόνδε, ὡς, εἰ νικηθέωσι τῇ ναυμαχίῃ, ἐν σαλαμῖνι μέν ἐόντες πολιορκήσονται ἐν νήσῳ, ἵνα σφι τιμωρίη οὐδεμία ἐπιφανήσεται, πρός δέ τῷ ἰσθμῷ ἐς τούς ἑωυτῶν ἐξοίσονται. ταῦτα τῶν ἀπό πελοποννήσου στρατηγῶν ἐπιλεγομένων ἐπῆλθε ἀνήρ ἀθηναῖος ἀγγέλλων ἥκειν τόν βάρβαρον ἐς τήν ἀττικήν καί πᾶσαν αὐτήν πυρπολέεσθαι. ὁ γάρ διά βοιωτῶν τραπόμενος στρατός ἅμα ξέρξῃ, ἐμπρήσας θεσπιέων τήν πόλιν αὐτῶν ἐκλελοιπότων ἐς πελοπόννησον καί τήν πλαταιέων ὡσαύτως, ἧκέ τε ἐς τάς ἀθήνας καί πάντα ἐκεῖνα ἐδηίου: ἐνέπρησε δέ θέσπειάν τε καί πλάταιαν πυθόμενος θηβαίων ὅτι οὐκ ἐμήδιζον. ἀπό δέ τῆς διαβάσιος τοῦ ἑλλησπόντου, ἔνθεν πορεύεσθαι ἤρξαντο οἱ βάρβαροι, ἕνα αὐτοῦ διατρίψαντες μῆνα ἐν τῷ διέβαινον ἐς τήν εὐρώπην, ἐν τρισί ἑτέροισι μησί ἐγένοντο ἐν τῇ ἀττικῇ, καλλιάδεω ἄρχοντος ἀθηναίοισι. καί αἱρέουσι ἔρημον τό ἄστυ καί τινας ὀλίγους εὑρίσκουσι τῶν ἀθηναίων ἐν τῷ ἱρῷ ἐόντας, ταμίας τε τοῦ ἱροῦ καί πένητας ἀνθρώπους, οἵ φραξάμενοι τήν ἀκρόπολιν θύρῃσί τε καί ξύλοισι ἠμύνοντο τούς ἐπιόντας, ἅμα μέν ὑπ' ἀσθενείης βίου οὐκ ἐκχωρήσαντες ἐς σαλαμῖνα, πρός δέ καί αὐτοί δοκέοντες ἐξευρηκέναι τό μαντήιον τό ἡ πυθίη σφι ἔχρησε, «τό ξύλινον τεῖχος ἀνάλωτον ἔσεσθαι»: αὐτό δή τοῦτο εἶναι τό κρησφύγετον κατά τό μαντήιον καί οὐ τάς νέας. οἱ δέ πέρσαι, ἱζόμενοι ἐπί τόν καταντίον τῆς ἀκροπόλιος ὄχθον τόν ἀθηναῖοι καλέουσι ἀρήιον πάγον, ἐπολιόρκεον τρόπον τοιόνδε: ὅκως στυππεῖον περί τούς ὀϊστούς περιθέντες ἅψειαν, ἐτόξευον ἐς τό φράγμα. ἐνθαῦτα ἀθηναίων οἱ πολιορκεόμενοι ὅμως ἠμύνοντο, καίπερ ἐς τό ἔσχατον κακοῦ ἀπιγμένοι καί τοῦ φράγματος προδεδωκότος: οὐδέ λόγους τῶν πεισιστρατιδέων προσφερόντων περί ὁμολογίης ἐνεδέκοντο, ἀμυνόμενοι δέ ἄλλα τε ἀντεμηχανῶντο καί δή καί προσιόντων τῶν βαρβάρων πρός τάς πύλας ὀλοιτρόχους ἀπίεσαν: ὥστε ξέρξην ἐπί χρόνον συχνόν ἀπορίῃσι ἐνέχεσθαι, οὐ δυνάμενόν σφεας ἑλεῖν. χρόνῳ δ' ἐκ τῶν ἀπόρων ἐφάνη δή τις ἔσοδος τοῖσι βαρβάροισι: ἔδεε γάρ κατά τό θεοπρόπιον πᾶσαν τήν ἀττικήν τήν ἐν τῇ ἠπείρῳ γενέσθαι ὑπό πέρσῃσι. ἔμπροσθε ὦν τῆς ἀκροπόλιος, ὄπισθε δέ τῶν πυλέων καί τῆς ἀνόδου, τῇ δή οὔτε τις ἐφύλασσε οὔτ' ἄν ἤλπισε μή κοτέ τις κατά ταῦτα ἀναβαίη ἀνθρώπων, ταύτῃ ἀνέβησάν τινες κατά τό ἱρόν τῆς κέκροπος θυγατρός ἀγλαύρου, καίπερ ἀποκρήμνου ἐόντος τοῦ χώρου. ὡς δέ εἶδον αὐτούς ἀναβεβηκότας οἱ ἀθηναῖοι ἐπί τήν ἀκρόπολιν, οἱ μέν ἐρρίπτεον ἑωυτούς κατά τοῦ τείχεος κάτω καί διεφθείροντο, οἱ δέ ἐς τό μέγαρον κατέφευγον. τῶν δέ περσέων οἱ ἀναβεβηκότες πρῶτον μέν ἐτράποντο πρός τάς πύλας, ταύτας δέ ἀνοίξαντες τούς ἱκέτας ἐφόνευον: ἐπεί δέ σφι πάντες κατέστρωντο, τό ἱρόν συλήσαντες ἐνέπρησαν πᾶσαν τήν ἀκρόπολιν. σχών δέ παντελέως τάς ἀθήνας ξέρξης ἀπέπεμψε ἐς σοῦσα ἄγγελον ἱππέα ἀρταβάνῳ ἀγγελέοντα τήν παρεοῦσάν σφι εὐπρηξίην. ἀπό δέ τῆς πέμψιος τοῦ κήρυκος δευτέρῃ ἡμέρῃ συγκαλέσας ἀθηναίων τούς φυγά δας, ἑωυτῷ δέ ἑπομένους, ἐκέλευε τρόπῳ τῷ σφετέρῳ θῦσαι τά ἱρά ἀναβάντας ἐς τήν ἀκρόπολιν, εἴτε δή ὦν ὄψιν τινά ἰδών ἐνυπνίου ἐνετέλλετο ταῦτα εἴτε καί ἐνθύμιόν οἱ ἐγένετο ἐμπρήσαντι τό ἱρόν: οἱ δέ φυγάδες τῶν ἀθηναίων ἐποίησαν τά ἐντεταλμένα. τοῦ δέ εἵνεκεν τούτων ἐπεμνήσθην, φράσω. ἔστι ἐν τῇ ἀκροπόλι ταύτῃ ἐρεχθέος τοῦ γηγενέος λεγομένου εἶναι νηός, ἐν τῷ ἐλαίη τε καί θάλασσα ἔνι, τά λόγος παρά ἀθηναίων ποσειδέωνά τε καί ἀθηναίην ἐρίσαντας περί τῆς χώρης μαρτύρια θέσθαι. ταύτην ὦν τήν ἐλαίην ἅμα τῷ ἄλλῳ ἱρῷ κατέλαβε ἐμπρησθῆναι ὑπό τῶν βαρβάρων: δευτέρῃ δέ ἡμέρῃ ἀπό τῆς ἐμπρήσιος ἀθηναίων οἱ θύειν ὑπό βασιλέος κελευόμενοι ὡς ἀνέβησαν ἐς τό ἱρόν, ὥρων βλαστόν ἐκ τοῦ στελέχεος ὅσον τε πηχυαῖον ἀναδεδραμηκότα. οὗτοι μέν νυν ταῦτα ἔφρασαν. οἱ δέ ἐν σαλαμῖνι ἕλληνες, ὥς σφι ἐξαγγέλθη ὡς ἔσχε τά περί τήν ἀθηναίων ἀκρόπολιν, ἐς τοσοῦτον θόρυβον ἀπίκοντο ὡς ἔνιοι τῶν στρατηγῶν οὐδέ κυρωθῆναι ἔμενον τό προκείμενον πρῆγμα, ἀλλ' ἔς τε τάς νέας ἐσέπιπτον καί <τά> ἱστία ἀείροντο ὡς ἀποπλευσόμενοι: τοῖσί τε ὑπολειπομένοισι αὐτῶν ἐκυρώθη πρό τοῦ ἰσθμοῦ ναυμαχέειν. νύξ τε ἐγίνετο καί οἵ διαλυθέντες ἐκ τοῦ συνεδρίου ἐσέβαινον ἐς τάς νέας. ἐνθαῦτα δή θεμιστοκλέα ἀπικόμενον ἐπί τήν νέα εἴρετο μνησίφιλος ἀνήρ ἀθηναῖος ὅ τι σφι εἴη βεβουλευμένον. πυθόμενος δέ πρός αὐτοῦ ὡς εἴη δεδογμένον ἀνάγειν τάς νέας πρός τόν ἰσθμόν καί πρό τῆς πελοποννήσου ναυμαχέειν, εἶπε: «οὔ τοι ἄρα, ἤν ἀπάρωσι τάς »νέας ἀπό σαλαμῖνος, περί οὐδεμιῆς ἔτι πατρίδος ναυμα«χήσεις: κατά γάρ πόλις ἕκαστοι τρέψονται, καί οὔτε »σφέας εὐρυβιάδης κατέχειν δυνήσεται οὔτε τις ἀνθρώ«πων ἄλλος ὥστε μή οὐ διασκεδασθῆναι τήν στρατιήν: »ἀπολέεταί τε ἡ ἑλλάς ἀβουλίῃσι. ἀλλ' εἴ τις ἔστι «μηχανή, ἴθι καί πειρῶ διαχέαι τά βεβουλευμένα, ἤν κως »δύνῃ ἀναγνῶσαι εὐρυβιάδην μεταβουλεύσασθαι ὥστε «αὐτοῦ μένειν.» κάρτα τε τῷ θεμιστοκλέϊ ἤρεσε ἡ ὑποθήκη καί οὐδέν πρός ταῦτα ἀμειψάμενος ἤιε ἐπί τήν νέα τήν εὐρυβιάδεω. ἀπικόμενος δέ ἔφη ἐθέλειν οἱ κοινόν τι πρῆγμα συμμεῖξαι: ὁ δ' αὐτόν ἐς τήν νέα ἐκέλευε ἐσβάντα λέγειν, εἴ τι θέλει. ἐνθαῦτα ὁ θεμιστοκλέης παριζόμενός οἱ καταλέγει ἐκεῖνά τε πάντα τά ἤκουσε μνησιφίλου, ἑωυτοῦ ποιεύμενος, καί ἄλλα πολλά προστιθείς, ἐς ὅ ἀνέγνωσέ <μιν> χρηίζων ἔκ τε τῆς νεός ἐκβῆναι [τόν εὐρυβιάδεα] συλλέξαι τε τούς στρατηγούς ἐς τό συνέδριον. ὡς δέ ἄρα συνελέχθησαν, πρίν ἤ τόν εὐρυβιάδην προθεῖναι [τόν λόγον] τῶν εἵνεκα συνήγαγε τούς στρατηγούς, πολλός ἦν ὁ θεμιστοκλέης ἐν τοῖσι λόγοισι οἷα κάρτα δεόμενος. λέγοντος δέ αὐτοῦ ὁ κορίνθιος στρατηγός ἀδείμαντος ὁ ὠκύτου εἶπε: «ὦ θεμιστόκλεες, ἐν τοῖσι »ἀγῶσι οἱ προεξανιστάμενοι ῥαπίζονται.« ὁ δέ ἀπολυόμενος ἔφη: »οἱ δέ γε ἐγκαταλειπόμενοι οὐ στεφανοῦνται.« τότε μέν ἠπίως [πρός] τόν κορίνθιον ἀμείψατο: πρός δέ τόν εὐρυβιάδην ἔλεγε ἐκείνων μέν οὐκέτι οὐδέν τῶν πρότερον λεχθέντων, ὡς ἐπεάν ἀπάρωσι ἀπό σαλαμῖνος διαδρήσονται: παρεόντων γάρ τῶν συμμάχων οὐκ ἔφερέ οἱ κόσμον οὐδένα κατηγορέειν: ὁ δέ ἄλλου λόγου εἴχετο, λέγων τάδε: »ἐν σοί νῦν ἐστι σῶσαι τήν ἑλλάδα, ἤν ἐμοί πείθῃ «ναυμαχίην αὐτοῦ μένων ποιέεσθαι μηδέ πειθόμενος τούτων »τοῖσι λόγοισι ἀναζεύξῃς πρός τόν ἰσθμόν τάς νέας. «ἀντίθες γάρ ἑκάτερον ἀκούσας. πρός μέν τῷ ἰσθμῷ »συμβάλλων ἐν πελάγεϊ ἀναπεπταμένῳ ναυμαχήσεις, [ἐς] τό «ἥκιστα ἡμῖν σύμφορόν ἐστι νέας ἔχουσι βαρυτέρας καί »ἀριθμόν ἐλάσσονας: τοῦτο δέ ἀπολέεις σαλαμῖνά τε καί «μέγαρα καί αἴγιναν, ἤν περ καί τά ἄλλα εὐτυχήσωμεν: »ἅμα δέ τῷ ναυτικῷ αὐτῶν ἕψεται καί ὁ πεζός στρατός, καί «οὕτω σφέας αὐτός ἄξεις ἐπί τήν πελοπόννησον, κινδυνεύ»σεις τε ἁπάσῃ τῇ ἑλλάδι. ἤν δέ τά ἐγώ λέγω ποιήσῃς, «τοσάδε ἐν αὐτοῖσι χρηστά εὑρήσεις: πρῶτα μέν ἐν στεινῷ »συμβάλλοντες νηυσί ὀλίγῃσι πρός πολλάς, ἤν τά οἰκότα ἐκ «τοῦ πολέμου ἐκβαίνῃ, πολλόν κρατήσομεν: τό γάρ ἐν στεινῷ »ναυμαχέειν πρός ἡμέων ἐστί, ἐν εὐρυχωρίῃ δέ πρός ἐκεί«νων: αὖτις δέ σαλαμίς περιγίνεται, ἐς τήν ἡμῖν ὑπέκκει»ται τέκνα τε καί γυναῖκες. καί μέν καί τόδε ἐν αὐτοῖσι «ἔνεστι, τοῦ καί περιέχεσθε μάλιστα: ὁμοίως αὐτοῦ τε »μένων προναυμαχήσεις πελοποννήσου καί πρός τῷ «ἰσθμῷ, οὐδέ σφεας, εἴ περ εὖ φρονέεις, ἄξεις ἐπί τήν »πελοπόννησον: ἤν δέ γε τά ἐγώ ἐλπίζω γένηται καί «νικήσωμεν τῇσι νηυσί, οὔτε ὑμῖν ἐς τόν ἰσθμόν »παρέσονται οἱ βάρβαροι οὔτε προβήσονται ἑκαστέρω «τῆς ἀττικῆς, ἀπίασί τε οὐδενί κόσμῳ, μεγάροισί »τε κερδανέομεν περιεοῦσι καί αἰγίνῃ καί σαλαμῖνι, ἐν «τῇ ἡμῖν καί λόγιόν ἐστι τῶν ἐχθρῶν κατύπερθε γενέ»σθαι. οἰκότα μέν νυν βουλευομένοισι ἀνθρώποισι ὡς τό «ἐπίπαν ἐθέλει <εὖ> γίνεσθαι: μή δέ οἰκότα βουλευομένοισι »οὐκ ἐθέλει, οὐδέ ὁ θεός προσχωρέει πρός τάς ἀνθρω«πηίας γνώμας.» ταῦτα λέγοντος θεμιστοκλέος αὖτις ὁ κορίνθιος ἀδείμαντος ἐπεφέρετο, σιγᾶν τε κελεύων τῷ μή ἔστι πατρίς καί εὐρυβιάδην οὐκ ἐῶν ἐπιψηφίζειν ἀπόλι ἀνδρί: πόλιν γάρ τόν θεμιστοκλέα παρεχόμενον οὕτω ἐκέλευε γνώμας συμβάλλεσθαι. ταῦτα δέ οἱ προέφερε, ὅτι ἡλώκεσάν τε καί κατείχοντο αἱ ἀθῆναι. τότε δή ὁ θεμιστοκλέης κεῖνόν τε καί τούς κορινθίους πολλά τε καί κακά ἔλεγε, ἑωυτοῖσί τε ἐδήλου λόγῳ ὡς εἴη καί πόλις καί γῆ μέζων ἤ περ ἐκείνοισι ἔστ' ἄν διηκόσιαι νέες σφι ἔωσι πεπληρωμέναι: οὐδαμούς γάρ ἑλλήνων αὐτούς ἐπιόντας ἀποκρούσεσθαι. σημαίνων δέ ταῦτα τῷ λόγῳ διέβαινε ἐς εὐρυβιάδην, λέγων μᾶλλον ἐπεστραμμένα: «σύ εἰ μενέεις »αὐτοῦ, καί μένων ἔσεαι ἀνήρ ἀγαθός: εἰ δέ μή, ἀνατρέψεις «τήν ἑλλάδα: τό πᾶν γάρ ἡμῖν τοῦ πολέμου φέρουσι αἱ νέες. »ἀλλ' ἐμοί πείθεο. εἰ δέ ταῦτα μή ποιήσῃς, ἡμεῖς μέν ὡς «ἔχομεν ἀναλαβόντες τούς οἰκέτας κομιεύμεθα ἐς σῖριν τήν »ἐν ἰταλίῃ, ἥ περ ἡμετέρη τέ ἐστι ἐκ παλαιοῦ ἔτι, καί τά «λόγια λέγει ὑπ' ἡμέων αὐτήν δεῖν κτισθῆναι: ὑμεῖς δέ συμ»μάχων τοιῶνδε μουνωθέντες μεμνήσεσθε τῶν ἐμῶν λόγων.« ταῦτα δέ θεμιστοκλέος λέγοντος ἀνεδιδάσκετο εὐρυβιάδης: δοκέειν δέ μοι, ἀρρωδήσας μάλιστα τούς ἀθηναίους ἀνεδιδάσκετο μή σφεας ἀπολίπωσι ἤν πρός τόν ἰσθμόν ἀγάγῃ τάς νέας: ἀπολιπόντων γάρ ἀθηναίων οὐκέτι ἐγίνοντο ἀξιόμαχοι οἱ λοιποί. ταύτην δή αἱρέεται τήν γνώμην, αὐτοῦ μένοντας διαναυμαχέειν. οὕτω μέν οἱ περί σαλαμῖνα ἔπεσι ἀκροβολισάμενοι, ἐπείτε εὐρυβιάδῃ ἔδοξε, αὐτοῦ παρεσκευάζοντο ὡς ναυμαχήσοντες. ἡμέρη τε ἐγίνετο καί ἅμα τῷ ἡλίῳ ἀνιόντι σεισμός ἐγένετο ἔν τε τῇ γῇ καί τῇ θαλάσσῃ: ἔδοξε δέ σφι εὔξασθαι τοῖσι θεοῖσι καί ἐπικαλέσασθαι τούς αἰακίδας συμμάχους. ὡς δέ σφι ἔδοξε, καί ἐποίευν ταῦτα: εὐξάμενοι γάρ πᾶσι τοῖσι θεοῖσι αὐτόθεν μέν ἐκ σαλαμῖνος αἴαντά τε καί τελαμῶνα ἐπεκαλέοντο, ἐπί δέ αἰακόν καί τούς ἄλλους αἰακίδας νέα ἀπέστελλον ἐς αἴγιναν. ἔφη δέ δίκαιος ὁ θεοκύδεος ἀνήρ ἀθηναῖος, φυγάς τε καί παρά μήδοισι λόγιμος γενόμενος, τοῦτον τόν χρόνον ἐπείτε ἐκείρετο ἡ ἀττική χώρη ὑπό τοῦ πεζοῦ στρατοῦ τοῦ ξέρξεω, ἐοῦσα ἔρημος ἀθηναίων, τυχεῖν τότε ἐών ἅμα δημαρήτῳ τῷ λακεδαιμονίῳ ἐν τῷ θριασίῳ πεδίῳ, ἰδεῖν δέ κονιορτόν χωρέοντα ἀπ' ἐλευσῖνος ὡς ἀνδρῶν μάλιστά κῃ τρισμυρίων, ἀποθωμάζειν τέ σφεας τόν κονιορτόν ὅτεών κοτε εἴη ἀνθρώπων, καί πρόκατε φωνῆς ἀκούειν, καί οἱ φαίνεσθαι τήν φωνήν εἶναι τόν μυστικόν ἴακχον. εἶναι δ' ἀδαήμονα τῶν ἱρῶν τῶν ἐν ἐλευσῖνι γινομένων τόν δημάρητον, εἰρέσθαι τε αὐτόν ὅ τι τό φθεγγόμενον εἴη τοῦτο: αὐτός δέ εἰπεῖν: »δημάρητε, οὐκ ἔστι ὅκως οὐ μέγα «τι σίνος ἔσται τῇ βασιλέος στρατιῇ. τάδε γάρ ἀρίδηλα, »ἐρήμου ἐούσης τῆς ἀττικῆς, ὅτι θεῖον τό φθεγγόμενον, «ἀπ' ἐλευσῖνος ἰόν ἐς τιμωρίην ἀθηναίοισί τε καί τοῖσι »συμμάχοισι. καί ἤν μέν γε κατασκήψῃ ἐς τήν πελοπόννη«σον, κίνδυνος αὐτῷ τε βασιλέϊ καί τῇ στρατιῇ τῇ ἐν τῇ »ἠπείρῳ ἔσται: ἤν δέ ἐπί τάς νέας τράπηται τάς ἐν σαλα«μῖνι, τόν ναυτικόν στρατόν κινδυνεύσει βασιλεύς ἀποβαλεῖν. »τήν δέ ὁρτήν ταύτην ἄγουσι ἀθηναῖοι ἀνά πάντα ἔτεα τῇ «μητρί καί τῇ κόρῃ, καί αὐτῶν τε ὁ βουλόμενος καί τῶν »ἄλλων ἑλλήνων μυεῖται: καί τήν φωνήν τῆς ἀκούεις ἐν «ταύτῃ τῇ ὁρτῇ ἰακχάζουσι.» πρός ταῦτα εἰπεῖν δημάρητον: «σίγα τε καί μηδενί ἄλλῳ τόν λόγον τοῦτον εἴπῃς. »ἤν γάρ τοι ἐς βασιλέα ἀνενειχθῇ τά ἔπεα ταῦτα, ἀποβα«λέεις τήν κεφαλήν, καί σε οὔτε ἐγώ δυνήσομαι ῥύσασθαι »οὔτ' ἄλλος ἀνθρώπων οὐδέ εἷς. ἀλλ' ἔχ' ἥσυχος, περί δέ «στρατιῆς τῆσδε θεοῖσι μελήσει.» τόν μέν δή ταῦτα παραινέειν, ἐκ δέ τοῦ κονιορτοῦ καί τῆς φωνῆς γενέσθαι νέφος καί μεταρσιωθέν φέρεσθαι ἐς σαλαμῖνα ἐπί τό στρατόπεδον τό τῶν ἑλλήνων: οὕτω δέ αὐτούς μαθεῖν ὅτι τό ναυτικόν τό ξέρξεω ἀπολέεσθαι μέλλοι. ταῦτα μέν δίκαιος ὁ θεοκύδεος ἔλεγε, δημαρήτου τε καί ἄλλων μαρτύρων καταπτόμενος. οἱ δέ ἐς τόν ξέρξεω ναυτικόν στρατόν ταχθέντες, ἐπειδή ἐκ τρηχῖνος θεησάμενοι τό τρῶμα τό λακωνικόν διέβησαν ἐς τήν ἱστιαίην, ἐπισχόντες ἡμέρας τρεῖς ἔπλεον δι' εὐρίπου, καί ἐν ἑτέρῃσι τρισί ἡμέρῃσι ἐγένοντο ἐν φαλήρῳ. ὡς μέν ἐμοί δοκέειν, οὐκ ἐλάσσονες ἐόντες ἀριθμόν ἐσέβαλον ἐς τάς ἀθήνας κατά τε ἤπειρον καί τῇσι νηυσί [ἀπικόμενοι] ἤ ἐπί τε σηπιάδα ἀπίκοντο καί ἐς θερμοπύλας: ἀντιθήσω γάρ τοῖσί τε ὑπό τοῦ χειμῶνος αὐτῶν ἀπολομένοισι καί τοῖσι ἐν θερμοπύλῃσι καί τῇσι ἐπ' ἀρτεμισίῳ ναυμαχίῃσι τούσδε τούς τότε οὔκω ἑπομένους βασιλέϊ, μηλιέας τε καί δωριέας καί λοκρούς καί βοιωτούς πανστρατιῇ ἑπομένους πλήν θεσπιέων τε καί πλαταιέων, καί μάλα καρυστίους τε καί ἀνδρίους καί τηνίους [τε] καί τούς λοιπούς νησιώτας πάντας, πλήν τῶν πέντε πολίων τῶν ἐπεμνήσθην πρότερον τά οὐνόματα. ὅσῳ γάρ δή προέβαινε ἐσωτέρω τῆς ἑλλάδος ὁ πέρσης, τοσούτῳ πλέω ἔθνεά οἱ εἵπετο. ἐπεί ὦν ἀπίκατο ἐς τάς ἀθήνας πάντες οὗτοι πλήν παρίων (πάριοι δέ ὑπο λειφθέντες ἐν κύθνῳ ἐκαραδόκεον τόν πόλεμον κῇ ἀποβήσεται), οἱ δέ λοιποί ὡς ἀπίκοντο ἐς τό φάληρον, ἐνθαῦτα κατέβη αὐτός ξέρξης ἐπί τάς νέας, ἐθέλων σφι συμμεῖξαί τε καί πυθέσθαι τῶν ἐπιπλεόντων τάς γνώμας. ἐπεί δέ ἀπικόμενος προΐζετο, παρῆσαν μετάπεμπτοι οἱ τῶν ἐθνέων τῶν σφετέρων τύραννοι καί ταξίαρχοι ἀπό τῶν νεῶν, καί ἵζοντο ὥς σφι βασιλεύς ἑκάστῳ τιμήν ἐδεδώκεε, πρῶτος μέν ὁ σιδώνιος βασιλεύς, μετά δέ ὁ τύριος, ἐπί δέ ὧλλοι. ὡς δέ κόσμῳ ἐπεξῆς ἵζοντο, πέμψας ξέρξης μαρδόνιον εἰρώτα ἀποπειρώμενος ἑκάστου εἰ ναυμαχίην ποιοῖτο. ἐπεί δέ περιιών εἰρώτα ὁ μαρδόνιος ἀρξάμενος ἀπό τοῦ σιδωνίου, οἱ μέν ἄλλοι κατά τὠυτό γνώμην ἐξεφέροντο, κελεύοντες ναυμαχίην ποιέεσθαι, ἀρτεμισίη δέ τάδε ἔφη: «εἰπεῖν μοι πρός βασιλέα, μαρδόνιε, ὡς ἐγώ τάδε λέγω, »οὔτε κακίστη γενομένη ἐν τῇσι ναυμαχίῃσι τῇσι πρός «εὐβοίῃ οὔτε ἐλάχιστα ἀποδεξαμένη. δέσποτα, τήν γε »ἐοῦσαν γνώμην με δίκαιόν ἐστι ἀποδείκνυσθαι, τά «τυγχάνω φρονέουσα ἄριστα ἐς πρήγματα τά σά. καί τοι »τάδε λέγω: φείδεο τῶν νεῶν μηδέ ναυμαχίην ποιεῦ: οἱ «γάρ ἄνδρες τῶν σῶν ἀνδρῶν κρέσσονες τοσοῦτό εἰσι κατά »θάλασσαν ὅσον ἄνδρες γυναικῶν. τί δέ πάντως δεῖ σε «ναυμαχίῃσι ἀνακινδυνεύειν; οὐκ ἔχεις μέν τάς ἀθήνας, »τῶν περ εἵνεκα ὁρμήθης στρατεύεσθαι, ἔχεις δέ τήν «ἄλλην ἑλλάδα; ἐμποδών δέ τοι ἵσταται οὐδείς: οἵ δέ »τοι ἀντέστησαν, ἀπήλλαξαν οὕτω ὡς ἐκείνους ἔπρεπε. «τῇ δέ ἐγώ δοκέω ἀποβήσεσθαι τά τῶν ἀντιπολέμων »πρήγματα, τοῦτο φράσω. ἤν μέν μή ἐπειχθῇς ναυμαχίην «ποιεύμενος, ἀλλά τάς νέας αὐτοῦ ἔχῃς πρός γῇ, μένων »ἤ καί προβαίνων ἐς τήν πελοπόννησον, εὐπετέως τοι, «δέσποτα, χωρήσει τά νοέων ἐλήλυθας: οὐ γάρ οἷοί τε »πολλόν χρόνον εἰσί τοι ἀντέχειν οἱ ἕλληνες, ἀλλά σφεας «διασκεδᾷς, κατά πόλις δέ ἕκαστοι φεύξονται: οὔτε γάρ »σῖτος πάρα σφι ἐν τῇ νήσῳ ταύτῃ, ὡς ἐγώ πυνθάνομαι, «οὔτε αὐτούς οἰκός, ἤν σύ ἐπί τήν πελοπόννησον ἐλαύνῃς »τόν πεζόν στρατόν, ἀτρεμιεῖν τούς ἐκεῖθεν αὐτῶν ἥκον«τας, οὐδέ σφι μελήσει πρό τῶν ἀθηνέων ναυμαχέειν. »ἤν δέ αὐτίκα ἐπειχθῇς ναυμαχῆσαι, δειμαίνω μή ὁ «ναυτικός στρατός κακωθείς τόν πεζόν προσδηλήσηται. »πρός δέ, ὦ βασιλεῦ, καί τόδε ἐς θυμόν βάλεο, ὡς τοῖσι «μέν χρηστοῖσι τῶν ἀνθρώπων κακοί δοῦλοι φιλέουσι »γίνεσθαι, τοῖσι δέ κακοῖσι χρηστοί. σοί δέ ἐόντι ἀρίστῳ «ἀνδρῶν πάντων κακοί δοῦλοι εἰσί, οἵ ἐν συμμάχων λόγῳ »λέγονται εἶναι, ἐόντες αἰγύπτιοί τε καί κύπριοι καί «κίλικες καί πάμφυλοι, τῶν ὄφελός ἐστι οὐδέν.» ταῦτα λεγούσης πρός μαρδόνιον, ὅσοι μέν ἦσαν εὔνοοι τῇ ἀρτεμισίῃ συμφορήν ἐποιεῦντο τούς λόγους ὡς κακόν τι πεισομένης πρός βασιλέος, ὅτι οὐκ ἔα ναυμαχίην ποιέεσθαι: οἱ δέ ἀγαιόμενοί τε καί φθονέοντες αὐτῇ, ἅτε ἐν πρώτοισι τετιμημένης διά πάντων τῶν συμμάχων, ἐτέρποντο τῇ ἀνακρίσι ὡς ἀπολεομένης αὐτῆς. ἐπειδή δέ ἀνηνείχθησαν αἱ γνῶμαι ἐς ξέρξην, κάρτα τε ἥσθη τῇ γνώμῃ τῇ ἀρτεμισίης, καί νομίζων ἔτι πρότερον σπουδαίην εἶναι τότε πολλῷ μᾶλλον αἴνεε. ὅμως δέ τοῖσι πλέοσι πείθεσθαι ἐκέλευε, τάδε καταδόξας, πρός μέν εὐβοίῃ σφέας ἐθελοκακέειν ὡς οὐ παρεόντος αὐτοῦ, τότε δέ αὐτός παρεσκεύαστο θεήσασθαι ναυμαχέοντας. ἐπειδή δέ παρηγγέλθη ἀναπλέειν, ἀνῆγον τάς νέας ἐπί τήν σαλαμῖνα, καί παρεκρίθησαν διαταχθέντες κατ' ἡσυχίην. τότε μέν νυν οὐκ ἐξέχρησέ σφι ἡ ἡμέρη ναυμαχίην ποιήσασθαι: νύξ γάρ ἐπεγένετο: οἱ δέ παρεσκευάζοντο ἐς τήν ὑστεραίην. τούς δέ ἕλληνας εἶχε δέος τε καί ἀρρωδίη, οὐκ ἥκιστα δέ τούς ἀπό πελοποννήσου: ἀρρώδεον δέ, ὅτι αὐτοί μέν ἐν σαλαμῖνι κατήμενοι ὑπέρ γῆς τῆς ἀθηναίων ναυμαχέειν μέλλοιεν, νικηθέντες τε ἐν νήσῳ ἀπολαμφθέντες πολιορκήσονται, ἀπέντες τήν ἑωυτῶν ἀφύλακτον: τῶν δέ βαρβάρων ὁ πεζός ὑπό τήν παρεοῦσαν νύκτα ἐπορεύετο ἐπί τήν πελοπόννησον. καίτοι τά δυνατά πάντα ἐμεμηχάνητο ὅκως κατ' ἤπειρον μή ἐσβάλοιεν οἱ βάρβαροι. ὡς γάρ ἐπύθοντο τάχιστα πελοποννήσιοι τούς ἀμφί λεωνίδην ἐν θερμοπύλῃσι τετελευτηκέναι, συνδραμόντες ἐκ τῶν πολίων ἐς τόν ἰσθμόν ἵζοντο, καί σφι ἐπῆν στρατηγός κλεόμβροτος [ὁ] ἀναξανδρίδεω, λεωνίδεω δέ ἀδελφεός. ἱζόμενοι δέ ἐν τῷ ἰσθμῷ καί συγχώσαντες τήν σκειρωνίδα ὁδόν, μετά τοῦτο, ὥς σφι ἔδοξε βουλευομένοισι, οἰκοδόμεον διά τοῦ ἰσθμοῦ τεῖχος. ἅτε δέ ἐουσέων μυριάδων πολλέων καί παντός ἀνδρός ἐργαζομένου ἤνετο τό ἔργον: καί γάρ λίθοι καί πλίνθοι καί ξύλα καί φορμοί ψάμμου πλήρεες ἐσεφορέοντο, καί ἐλίνυον οὐδένα χρόνον οἱ βοηθήσαντες ἐργαζόμενοι, οὔτε νυκτός οὔτε ἡμέρης. οἱ δέ βοηθήσαντες ἐς τόν ἰσθμόν πανδημεί οἵδε ἦσαν ἑλλήνων: λακεδαιμόνιοί τε καί ἀρκάδες πάντες καί ἠλεῖοι καί κορίνθιοι καί σικυώνιοι καί ἐπιδαύριοι καί φλειάσιοι καί τροιζήνιοι καί ἑρμιονέες. οὗτοι μέν ἦσαν οἱ βοηθήσαντες [καί ὑπεραρρωδέοντες τῇ ἑλλάδι κινδυνευούσῃ]: τοῖσι δέ ἄλλοισι πελοποννησίοισι ἔμελε οὐδέν: ὀλύμπια δέ καί κάρνεια παροιχώκεε ἤδη. οἰκέει δέ τήν πελοπόννησον ἔθνεα ἑπτά. τούτων δέ τά μέν δύο αὐτόχθονα ἐόντα κατά χώρην ἵδρυται νῦν τῇ καί τό πάλαι οἴκεον, ἀρκάδες τε καί κυνούριοι. ἕν δέ ἔθνος τό ἀχαιϊκόν ἐκ μέν πελοποννήσου οὐκ ἐξεχώρησε, ἐκ μέντοι τῆς ἑωυτῶν, οἰκέει δέ τήν ἀλλοτρίην. τά δέ λοιπά ἔθνεα τῶν ἑπτά τέσσερα ἐπήλυδά ἐστι, δωριέες τε καί αἰτωλοί καί δρύοπες καί λήμνιοι. δωριέων μέν πολλαί τε καί δόκιμοι πόλιες, αἰτωλῶν δέ ἦλις μούνη, δρυόπων δέ ἑρμιών τε καί ἀσίνη ἡ πρός καρδαμύλῃ τῇ λακωνικῇ, λημνίων δέ παρωρεῆται πάντες. οἱ δέ κυνούριοι αὐτόχθονες ἐόντες δοκέουσι μοῦνοι εἶναι ἴωνες, ἐκδεδωρίωνται δέ ὑπό τε ἀργείων ἀρχόμενοι καί τοῦ χρόνου <παριόντος>, ἐόντες θυρεῆται καί οἱ περίοικοι. τούτων ὦν τῶν ἑπτά ἐθνέων αἱ λοιπαί πόλιες, πάρεξ τῶν κατέλεξα, ἐκ τοῦ μέσου κατέατο: εἰ δέ ἐλευθέρως ἔξεστι εἰπεῖν, ἐκ τοῦ μέσου κατήμενοι ἐμήδιζον. οἱ μέν δή ἐν τῷ ἰσθμῷ τοιούτῳ πόνῳ συνέστασαν, ἅτε τόν περί τοῦ παντός ἤδη δρόμον θέοντες καί τῇσι νηυσί οὐκ ἐλπίζοντες ἐλλάμψεσθαι. οἱ δέ ἐν σαλαμῖνι ἕλληνες ὅμως ταῦτα πυνθανόμενοι ἀρρώδεον, οὐκ οὕτω περί σφίσι αὐτοῖσι δειμαίνοντες ὡς περί τῇ πελοποννήσῳ. τέως μέν δή αὐτῶν ἀνήρ ἀνδρί παραστάς σιγῇ λόγον ἐποιέετο, θῶμα ποιεύμενοι τήν εὐρυβιάδεω ἀβουλίην: τέλος δέ ἐξερράγη ἐς τό μέσον. σύλλογός τε δή ἐγίνετο καί πολλά ἐλέγετο περί τῶν αὐτῶν, οἱ μέν ὡς ἐς τήν πελοπόννησον χρεόν εἴη ἀποπλέειν καί περί ἐκείνης κινδυνεύειν, μηδέ πρό χώρης δοριαλώτου μένοντας μάχεσθαι, ἀθηναῖοι δέ καί αἰγινῆται καί μεγαρέες αὐτοῦ μένοντας ἀμύνεσθαι. ἐνθαῦτα θεμιστοκλέης ὡς ἑσσοῦτο τῇ γνώμῃ ὑπό τῶν πελοποννησίων, λαθών ἐξέρχεται ἐκ τοῦ συνεδρίου, ἐξελθών δέ πέμπει ἐς τό στρατόπεδον τό μήδων ἄνδρα πλοίῳ, ἐντειλάμενος τά λέγειν χρεόν, τῷ οὔνομα μέν ἦν σίκιννος, οἰκέτης δέ καί παιδαγωγός ἦν τῶν θεμιστοκλέος παίδων: τόν δή ὕστερον τούτων τῶν πρηγμάτων [ὁ] θεμιστοκλέης θεσπιέα τε ἐποίησε, ὡς ἐπεδέκοντο οἱ θεσπιέες πολιήτας, καί χρήμασι ὄλβιον. ὅς τότε πλοίῳ ἀπικόμενος ἔλεγε πρός τούς στρατηγούς τῶν βαρβάρων τάδε: «ἔπεμψέ με [ὁ] στρατηγός ὁ ἀθηναίων λάθρῃ τῶν »ἄλλων ἑλλήνων (τυγχάνει γάρ φρονέων τά βασιλέος καί «βουλόμενος μᾶλλον τά ὑμέτερα κατύπερθε γίνεσθαι ἥ τά »τῶν ἑλλήνων πρήγματα) φράσοντα ὅτι οἱ ἕλληνες «δρησμόν βουλεύονται καταρρωδηκότες, καί νῦν παρέχει »κάλλιστον ὑμέας ἔργον ἁπάντων ἐξεργάσασθαι, ἤν μή «περιίδητε διαδράντας αὐτούς. οὔτε γάρ ἀλλήλοισι ὁμο»φρονέουσι οὔτ' ἔτι ἀντιστήσονται ὑμῖν, πρός ἑωυτούς τέ «σφεας ὄψεσθε ναυμαχέοντας, τούς <τε> τά ὑμέτερα φρονέ»οντας καί τούς μή.« ὁ μέν ταῦτά σφι σημήνας ἐκποδών ἀπαλλάσσετο. τοῖσι δέ ὡς πιστά ἐγίνετο τά ἀγγελθέντα, τοῦτο μέν ἐς τήν νησῖδα τήν ψυττάλειαν, μεταξύ σαλαμῖνός τε κειμένην καί τῆς ἠπείρου, πολλούς τῶν περσέων ἀπεβίβασαν: τοῦτο δέ, ἐπειδή ἐγίνοντο μέσαι νύκτες, ἀνῆγον μέν τό ἀπ' ἑσπέρης κέρας κυκλούμενοι πρός τήν σαλαμῖνα, ἀνῆγον δέ οἱ ἀμφί τήν κέον τε καί τήν κυνόσουραν τεταγμένοι, κατεῖχόν τε μέχρι μουνιχίης πάντα τόν πορθμόν τῇσι νηυσί. τῶνδε δέ εἵνεκα ἀνῆγον τάς νέας, ἵνα δή τοῖσι ἕλλησι μηδέ φυγεῖν ἐξῇ, ἀλλ' ἀπολαμφθέντες ἐν τῇ σαλαμῖνι δοῖεν τίσιν τῶν ἐπ' ἀρτεμισίῳ ἀγωνισμάτων. ἐς δέ τήν νησῖδα τήν ψυττάλειαν καλεομένην ἀπεβίβαζον τῶν περσέων τῶνδε εἵνεκα, ὡς ἐπεάν γένηται ναυμαχίη, ἐνθαῦτα μάλιστα ἐξοισομένων τῶν τε ἀνδρῶν καί τῶν ναυηγίων (ἐν γάρ δή πόρῳ τῆς ναυμαχίης τῆς μελλούσης ἔσεσθαι ἔκειτο ἡ νῆσος), ἵνα τούς μέν περιποιέωσι, τούς δέ διαφθείρωσι. ἐποίευν δέ σιγῇ ταῦτα, ὡς μή πυνθανοίατο οἱ ἐναντίοι. οἱ μέν δή ταῦτα τῆς νυκτός οὐδέν ἀποκοιμηθέντες παραρτέοντο. χρησμοῖσι δέ οὐκ ἔχω ἀντιλέγειν ὡς οὐκ εἰσί ἀληθέες, οὐ βουλόμενος ἐναργέως λέγοντας πειρᾶσθαι καταβάλλειν, ἐς τοιάδε ῥήματα ἐσβλέψας: »ἀλλ' ὅταν ἀρτέμιδος χρυσαόρου ἱερόν ἀκτήν «νηυσί γεφυρώσωσι καί εἰναλίην κυνόσουραν, »ἐλπίδι μαινομένῃ λιπαράς πέρσαντες ἀθήνας, «δῖα δίκη σβέσσει κρατερόν κόρον, ὕβριος υἱόν, »δεινόν μαιμώοντα, δοκεῦντ' ἅμα πάντα πίεσθαι. «χαλκός γάρ χαλκῷ συμμίξεται, αἵματι δ' ἄρης »πόντον φοινίξει. τότ' ἐλεύθερον ἑλλάδος ἦμαρ «εὐρύοπα κρονίδης ἐπάγει καί πότνια νίκη.» [ἐς] τοιαῦτα μέν καί οὕτω ἐναργέως λέγοντι βάκιδι ἀντιλογίας χρησμῶν πέρι οὔτε αὐτός λέγειν τολμέω οὔτε παρ' ἄλλων ἐνδέκομαι. τῶν δέ ἐν σαλαμῖνι στρατηγῶν ἐγίνετο ὠθισμός λόγων πολλός. ἤ|δεσαν δέ οὔκω ὅτι σφέας περιεκυκλοῦντο τῇσι νηυσί οἱ βάρβαροι, ἀλλ' ὥσπερ τῆς ἡμέρης ὥρων αὐτούς τεταγμένους ἐδόκεον κατά χώρην εἶναι. συνεστηκότων δέ τῶν στρατηγῶν, ἐξ αἰγίνης διέβη ἀριστείδης ὁ λυσιμάχου, ἀνήρ ἀθηναῖος μέν, ἐξωστρακισμένος δέ ὑπό τοῦ δήμου, τόν ἐγώ νενόμικα, πυνθανόμενος αὐτοῦ τόν τρόπον, ἄριστον ἄνδρα γενέσθαι ἐν ἀθήνῃσι καί δικαιότατον. οὗτος ὡνήρ στάς ἐπί τό συνέδριον ἐξεκαλέετο θεμιστοκλέα, ἐόντα μέν ἑωυτῷ οὐ φίλον, ἐχθρόν δέ τά μάλιστα: ὑπό δέ μεγάθεος τῶν παρεόντων κακῶν λήθην ἐκείνων ποιεύμενος ἐξεκαλέετο, θέλων αὐτῷ συμμεῖξαι. προακηκόεε δέ ὅτι σπεύδοιεν οἱ ἀπό πελοποννήσου ἀνάγειν τάς νέας πρός τόν ἰσθμόν. ὡς δέ ἐξῆλθέ οἱ θεμιστοκλέης, ἔλεγε ἀριστείδης τάδε: «ἡμέας στασιάζειν χρεόν ἐστι <εἰ> ἐν [τε] τεῷ ἄλλῳ καιρῷ »καί δή καί ἐν τῷδε περί τοῦ ὁκότερος ἡμέων πλέω ἀγαθά τήν «πατρίδα ἐργάσεται. λέγω δέ τοι ὅτι ἴσον ἐστί πολλά τε »καί ὀλίγα λέγειν περί ἀποπλόου τοῦ ἐνθεῦτεν πελοπον«νησίοισι. ἐγώ γάρ αὐτόπτης τοι λέγω γενόμενος ὅτι νῦν »οὐδ' ἤν θέλωσι κορίνθιοί τε καί αὐτός εὐρυβιάδης οἷοί «τε ἔσονται ἐκπλῶσαι: περιεχόμεθα γάρ ὑπό τῶν πολεμίων »κύκλῳ. ἀλλ' ἐσελθών σφι ταῦτα σήμηνον.« ὁ δ' ἀμείβετο τοῖσδε: »κάρτα τε χρηστά διακελεύεαι καί εὖ ἤγγειλας: «τά γάρ ἐγώ ἐδεόμην γενέσθαι, αὐτός αὐτόπτης γενόμενος »ἥκεις. ἴσθι γάρ ἐξ ἐμέο <ποιεύμενα> τά ποιεύμενα ὑπό «μήδων. ἔδεε γάρ, ὅτε οὐκ ἑκόντες ἤθελον ἐς μάχην »κατίστασθαι οἱ ἕλληνες, ἀέκοντας παραστήσασθαι. σύ «δέ, ἐπεί περ ἥκεις χρηστά ἀπαγγέλλων, αὐτός σφι ἄγγει»λον. ἤν γάρ ἐγώ αὐτά λέγω, δόξω πλάσας λέγειν καί οὐ «πείσω ὡς οὐ ποιεύντων τῶν βαρβάρων ταῦτα: ἀλλά σφι »σήμηνον αὐτός παρελθών ὡς ἔχει. ἐπεάν δέ σημήνῃς, «ἤν μέν πείθωνται, ταῦτα δή τά κάλλιστα: ἤν δέ αὐτοῖσι »μή πιστά γένηται, ὅμοιον ἡμῖν ἔσται: οὐ γάρ ἔτι διαδρή«σονται, εἴ περ περιεχόμεθα πανταχόθεν, ὡς σύ λέγεις.» ταῦτα ἔλεγε παρελθών ὁ ἀριστείδης, φάμενος ἐξ αἰγίνης τε ἥκειν καί μόγις διεκπλῶσαι λαθών τούς ἐπορμέοντας: περιέχεσθαι γάρ πᾶν τό στρατόπεδον τό ἑλληνικόν ὑπό τῶν νεῶν τῶν ξέρξεω: παραρτέεσθαί τε συνεβούλευε ὡς ἀλεξησομένους. καί ὁ μέν ταῦτα εἴπας μετεστήκεε, τῶν δέ αὖτις ἐγίνετο λόγων ἀμφισβασίη: οἱ γάρ πλέονες τῶν στρατηγῶν οὐκ ἐπείθοντο τά ἐσαγγελθέντα. ἀπιστεόντων δέ τούτων ἧκε τριήρης ἀνδρῶν τηνίων αὐτομολέουσα, τῆς ἦρχε ἀνήρ ..... παναίτιος ὁ σωσιμένεος, ἥ περ δή ἔφερε τήν ἀληθείην πᾶσαν. διά δέ τοῦτο τό ἔργον ἐνεγράφησαν τήνιοι ἐν δελφοῖσι ἐς τόν τρίποδα ἐν τοῖσι τόν βάρβαρον κατελοῦσι. σύν τε ὦν ταύτῃ τῇ νηί τῇ αὐτομολησάσῃ ἐς σαλαμῖνα καί τῇ πρότερον ἐπ' ἀρτεμίσιον τῇ λημνίῃ ἐξεπληροῦτο τό ναυτικόν τοῖσι ἕλλησι ἐς τάς ὀγδώκοντα καί τριηκοσίας νέας: δύο γάρ δή νεῶν τότε κατέδεε ἐς τόν ἀριθμόν. τοῖσι δέ ἕλλησι ὡς πιστά δή τά λεγόμενα ἦν τῶν τηνίων ῥήματα, παρεσκευάζοντο ὡς ναυμαχήσοντες. ἠώς τε <δή> διέφαινε καί οἵ σύλλογον τῶν ἐπιβατέων ποιησάμενοι ...: προηγόρευε εὖ ἔχοντα μέν ἐκ πάντων θεμιστοκλέης: τά δέ ἔπεα ἦν πάντα <τά> κρέσσω τοῖσι ἥσσοσι ἀντιτιθέμενα, ὅσα δή ἐν ἀνθρώπου φύσι καί καταστάσι ἐγγίνεται: παραινέσας δέ τούτων τά κρέσσω αἱρέεσθαι καί καταπλέξας τήν ῥῆσιν, ἐσβαίνειν ἐκέλευσε ἐς τάς νέας. καί οὗτοί τε δή ἐσέβαινον, καί ἧκε ἡ ἀπ' αἰγίνης τριήρης, ἥ κατά τούς αἰακίδας ἀπεδήμησε. ἐνθαῦτα ἀνῆγον τάς νέας ἁπάσας <οἱ> ἕλληνες, ἀναγομένοισι δέ σφι αὐτίκα ἐπεκέατο οἱ βάρβαροι. οἱ μέν δή ἄλλοι ἕλληνες [ἐπί] πρύμνην ἀνεκρούοντο καί ὤκελλον τάς νέας, ἀμεινίης δέ παλληνεύς ἀνήρ ἀθηναῖος ἐξαναχθείς νηί ἐμβάλλει: συμπλεκείσης δέ τῆς νεός καί οὐ δυναμένων ἀπαλλαγῆναι, οὕτω δή οἱ ἄλλοι ἀμεινίῃ βοηθέοντες συνέμισγον. ἀθηναῖοι μέν οὕτω λέγουσι τῆς ναυμαχίης γενέσθαι τήν ἀρχήν, αἰγινῆται δέ τήν κατά τούς αἰακίδας ἀποδημήσασαν ἐς αἴγιναν, ταύτην εἶναι τήν ἄρξασαν. λέγεται δέ καί τάδε, ὡς φάσμα σφι γυναικός ἐφάνη, φανεῖσαν δέ διακελεύσασθαι ὥστε καί ἅπαν ἀκοῦσαι τό τῶν ἑλλήνων στρατόπεδον, ὀνειδίσασαν πρότερον τάδε: «ὦ δαιμόνιοι, μέχρι κόσου ἔτι πρύμνην ἀνακρούσεσθε;» κατά μέν δή ἀθηναίους ἐτετάχατο φοίνικες (οὗτοι γάρ εἶχον τό πρός ἐλευσῖνός τε καί ἑσπέρης κέρας), κατά δέ λακεδαιμονίους ἴωνες: οὗτοι δ' εἶχον τό πρός τήν ἠῶ τε καί τόν πειραιέα. ἐθελοκάκεον μέντοι αὐτῶν κατά τάς θεμιστοκλέος ἐντολάς ὀλίγοι, οἱ δέ πλέονες οὔ. ἔχω μέν νυν συχνῶν οὐνόματα τριηράρχων καταλέξαι τῶν νέας ἑλληνίδας ἑλόντων, χρήσομαι δέ αὐτοῖσι οὐδέν πλήν θεομήστορός τε τοῦ ἀνδροδάμαντος καί φυλάκου τοῦ ἱστιαίου, σαμίων ἀμφοτέρων. τοῦδε <δέ> εἵνεκα μέμνημαι τούτων μούνων, ὅτι θεομήστωρ μέν διά τοῦτο τό ἔργον σάμου ἐτυράννευσε καταστησάντων τῶν περσέων, φύλακος δέ εὐεργέτης βασιλέος ἀνεγράφη καί χώρῃ ἐδωρήθη πολλῇ. οἱ δ' εὐεργέται βασιλέος ὀροσάγγαι καλέονται περσιστί. περί μέν νυν τούτους οὕτω εἶχε. τό δέ πλῆθος τῶν νεῶν ἐν τῇ σαλαμῖνι ἐκεραΐζετο, αἱ μέν ὑπ' ἀθηναίων διαφθειρόμεναι, αἱ δέ ὑπ' αἰγινητέων ἅτε γάρ τῶν μέν ἑλλήνων σύν κόσμῳ ναυμαχεόντων <καί> κατά τάξιν, τῶν δέ βαρβάρων οὔτε τεταγμένων ἔτι οὔτε σύν νόῳ ποιεύντων οὐδέν, ἔμελλε τοιοῦτό σφι συνοίσεσθαι οἷόν περ ἀπέβη. καίτοι ἦσάν γε καί ἐγένοντο ταύτην τήν ἡμέρην μακρῷ ἀμείνονες αὐτοί ἑωυτῶν ἤ πρός εὐβοίῃ, πᾶς τις προθυμεόμενος καί δειμαίνων ξέρξην, ἐδόκεέ τε ἕκαστος ἑωυτόν θεήσασθαι βασιλέα. κατά μέν δή τούς ἄλλους οὐκ ἔχω [μετεξετέρους] εἰπεῖν ἀτρεκέως ὡς ἕκαστοι τῶν βαρβάρων ἤ τῶν ἑλλήνων ἠγωνίζοντο κατά δέ ἀρτεμισίην τάδε ἐγένετο, ἀπ' ὧν εὐδοκίμησε μᾶλλον ἔτι παρά βασιλέϊ. ἐπειδή γάρ ἐς θόρυβον πολλόν ἀπίκετο τά βασιλέος πρήγματα, ἐν τούτῳ τῷ καιρῷ ἡ νηῦς ἡ ἀρτεμισίης ἐδιώκετο ὑπό νεός ἀττικῆς: καί ἥ οὐκ ἔχουσα διαφυγεῖν (ἔμπροσθε γάρ αὐτῆς ἦσαν ἄλλαι νέες φίλιαι, ἡ δέ αὐτῆς πρός τῶν πολεμίων μάλιστα ἐτύγχανε ἐοῦσα), ἔδοξέ οἱ τόδε ποιῆσαι, τό καί συνήνεικε ποιησάσῃ: διωκομένη γάρ ὑπό τῆς ἀττικῆς φέρουσα ἐνέβαλε νηί φιλίῃ ἀνδρῶν τε καλυνδέων καί αὐτοῦ ἐπιπλέοντος τοῦ καλυνδέων βασιλέος δαμασιθύμου. εἰ μέν καί τι νεῖκος πρός αὐτόν <οἱ> ἐγεγόνεε ἔτι περί ἑλλήσποντον ἐόντων, οὐ μέντοι ἔχω γε εἰπεῖν, οὔτε εἰ ἐκ προνοίης αὐτά ἐποίησε, οὔτε εἰ συνεκύρησε ἡ τῶν καλυνδέων κατά τύχην παραπεσοῦσα νηῦς. ὡς δέ ἐνέβαλέ τε καί κατέδυσε, εὐτυχίῃ χρησαμένη διπλά ἑωυτήν ἀγαθά ἐργάσατο: ὅ τε γάρ τῆς ἀττικῆς νεός τριήραρχος ὡς εἶδέ μιν ἐμβάλλουσαν νηί ἀνδρῶν βαρβάρων, νομίσας τήν νέα τήν ἀρτεμισίης ἤ ἑλληνίδα εἶναι ἤ αὐτομολέειν ἐκ τῶν βαρβάρων καί αὐτοῖσι ἀμύνειν, ἀποστρέψας πρός ἄλλας ἐτράπετο. τοῦτο μέν τοιοῦτο αὐτῇ συνήνεικε γενέσθαι, διαφυγεῖν τε καί μή ἀπολέσθαι, τοῦτο δέ συνέβη ὥστε κακόν ἐργασαμένην ἀπό τούτων αὐτήν μάλιστα εὐδοκιμῆσαι παρά ξέρξῃ. λέγεται γάρ βασιλέα θηεύμενον μαθεῖν τήν νέα ἐμβάλλουσαν, καί δή τινα εἰπεῖν τῶν παρεόντων: «δέσποτα, ὁρᾷς ἀρτεμισίην »ὡς εὖ ἀγωνίζεται καί νέα τῶν πολεμίων κατέδυσε;« καί τόν ἐπειρέσθαι εἰ ἀληθέως ἐστί ἀρτεμισίης τό ἔργον, καί τούς φάναι, σαφέως τό ἐπίσημον τῆς νεός ἐπισταμένους: τήν δέ διαφθαρεῖσαν ἠπιστέατο εἶναι πολεμίην. τά τε γάρ ἄλλα, ὡς εἴρηται, αὐτῇ συνήνεικε ἐς εὐτυχίην γενόμενα καί τό τῶν ἐκ τῆς καλυνδικῆς νεός μηδένα ἀποσωθέντα κατήγορον γενέσθαι. ξέρξην δέ εἰπεῖν λέγεται πρός τά φραζόμενα: »οἱ μέν ἄνδρες γεγόνασί μοι γυναῖκες, αἱ δέ «γυναῖκες ἄνδρες.» ταῦτα μέν ξέρξην φασί εἰπεῖν. ἐν δέ τῷ πόνῳ τούτῳ ἀπό μέν ἔθανε ὁ στρατηγός ἀριαβίγνης ὁ δαρείου, ξέρξεω ἐών ἀδελφεός, ἀπό δέ ἄλλοι πολλοί τε καί ὀνομαστοί περσέων καί μήδων καί τῶν ἄλλων συμμάχων, ὀλίγοι δέ τινες καί ἑλλήνων: ἅτε γάρ νέειν ἐπιστάμενοι, τοῖσι αἱ νέες διεφθείροντο, οἱ μή ἐν χειρῶν νόμῳ ἀπολλύμενοι ἐς τήν σαλαμῖνα διένεον: τῶν δέ βαρβάρων οἱ πολλοί ἐν τῇ θαλάσσῃ διεφθάρησαν, νέειν οὐκ ἐπιστάμενοι. ἐπεί δέ αἱ πρῶται ἐς φυγήν ἐτράποντο, ἐνθαῦτα αἱ πλεῖσται διεφθείροντο: οἱ γάρ ὄπισθε τεταγμένοι, ἐς τό πρόσθε τῇσι νηυσί παριέναι πειρώμενοι ὡς ἀποδεξόμενοί τι καί αὐτοί ἔργον βασιλέϊ, τῇσι σφετέρῃσι νηυσί φευγούσῃσι περιέπιπτον. ἐγένετο δέ καί τόδε ἐν τῷ θορύβῳ τούτῳ: τῶν τινες φοινίκων, τῶν αἱ νέες διεφθάρατο, ἐλθόντες παρά βασιλέα διέβαλλον τούς ἴωνας, ὡς δι' ἐκείνους ἀπολοίατο αἱ νέες, ὡς προδόντων. συνήνεικε ὦν οὕτω ὥστε ἰώνων τε τούς στρατηγούς μή ἀπολέσθαι φοινίκων τε τούς διαβάλλοντας λαβεῖν τοιόνδε μισθόν: ἔτι τούτων ταῦτα λεγόντων ἐνέβαλε νηί ἀττικῇ σαμοθρηικίη νηῦς: ἥ τε δή ἀττική κατεδύετο καί ἐπιφερομένη αἰγιναίη νηῦς κατέδυσε τῶν σαμοθρηίκων τήν νέα: ἅτε δέ ἐόντες ἀκοντισταί οἱ σαμοθρήικες τούς ἐπιβάτας ἀπό τῆς καταδυσάσης νεός βάλλοντες ἀπήραξαν καί ἐπέβησάν τε καί ἔσχον αὐτήν. ταῦτα γενόμενα τούς ἴωνας ἐρρύσατο: ὡς γάρ εἶδέ σφεας ξέρξης ἔργον μέγα ἐργασαμένους, ἐτράπετο πρός τούς φοίνικας οἷα ὑπερλυπεόμενός τε καί πάντας αἰτιώμενος, καί σφεων ἐκέλευσε τάς κεφαλάς ἀποταμεῖν, ἵνα μή αὐτοί κακοί γενόμενοι τούς ἀμείνονας διαβάλλωσι. ὅκως γάρ τινα ἴδοι ξέρξης τῶν ἑωυτοῦ ἔργον τι ἀποδεικνύμενον ἐν τῇ ναυμαχίῃ, κατήμενος ὑπό τῷ ὄρεϊ τῷ ἀντίον σαλαμῖνος τό καλέεται αἰγάλεως, ἀνεπυνθάνετο τόν ποιήσαντα, καί οἱ γραμματισταί ἀνέγραφον πατρόθεν τόν τριήραρχον καί τήν πόλιν. πρός δέ τι καί προσελάβετο φίλος <ἰώνων> ἐών ἀριαράμνης ἀνήρ πέρσης παρεών τούτου τοῦ φοινικηίου πάθεος. οἱ μέν δή πρός τούς φοίνικας ἐτράποντο ..... τῶν δέ βαρβάρων ἐς φυγήν τρεπομένων καί ἐκπλεόντων πρός τό φάληρον αἰγινῆται ὑποστάντες ἐν τῷ πορθμῷ ἔργα ἀπεδέξαντο λόγου ἄξια. οἱ μέν γάρ ἀθηναῖοι ἐν τῷ θορύβῳ ἐκεράϊζον τάς τε ἀντισταμένας καί τάς φευγούσας τῶν νεῶν, οἱ δέ αἰγινῆται τάς ἐκπλεούσας: ὅκως δέ τινες τούς ἀθηναίους διαφύγοιεν, φερόμενοι ἐσέπιπτον ἐς τούς αἰγινήτας. ἐνθαῦτα συνεκύρεον νέες ἥ τε θεμιστοκλέος διώκουσα νέα, καί ἡ πολυκρίτου τοῦ κριοῦ ἀνδρός αἰγινήτεω νηί ἐμβαλοῦσα σιδωνίῃ, ἥ περ εἷλε τήν προφυλάσσουσαν ἐπί σκιάθῳ τήν αἰγιναίην, ἐπ' ἧς ἔπλεε πυθέης ὁ ἰσχενόου, τόν οἱ πέρσαι κατακοπέντα ἀρετῆς εἵνεκα εἶχον ἐν τῇ νηί ἐκπαγλεόμενοι: τόν δή περιάγουσα ἅμα τοῖσι πέρσῃσι ἥλω νηῦς ἡ σιδωνίη, ὥστε πυθέην οὕτω σωθῆναι ἐς αἴγιναν. ὡς δέ ἐσεῖδε τήν νέα τήν ἀττικήν ὁ πολύκριτος, ἔγνω τό σημήιον ἰδών τῆς στρατηγίδος, καί βώσας τόν θεμιστοκλέα ἐπεκερτόμησε ἐς τῶν αἰγινητέων τόν μηδισμόν ὀνειδίζων: ταῦτα μέν νυν νηί ἐμβαλών ὁ πολύκριτος, ἀπέρριψε ἐς θεμιστοκλέα. οἱ δέ βάρβαροι τῶν αἱ νέες περιεγένοντο φεύγοντες ἀπίκοντο ἐς φάληρον ὑπό τόν πεζόν στρατόν. ἐν δέ τῇ ναυμαχίῃ ταύτῃ ἤκουσαν ἑλλήνων ἄριστα αἰγινῆται, ἐπί δέ ἀθηναῖοι: ἀνδρῶν δέ πολύκριτός τε ὁ αἰγινήτης καί ἀθηναῖοι εὐμένης τε [ὁ] ἀναγυράσιος καί ἀμεινίης παλληνεύς, ὅς καί ἀρτεμισίην ἐπεδίωξε. εἰ μέν νυν ἔμαθε ὅτι ἐν ταύτῃ πλέοι ἀρτεμισίη, οὐκ ἄν ἐπαύσατο πρότερον ἤ εἷλέ μιν ἤ καί αὐτός ἥλω. τοῖσι γάρ ἀθηναίων τριηράρχοισι παρεκεκέλευστο, πρός δέ καί ἄεθλον ἔκειτο μύριαι δραχμαί, ὅς ἄν μιν ζωήν ἕλῃ: δεινόν γάρ τι ἐποιεῦντο γυναῖκα ἐπί τάς ἀθήνας στρατεύεσθαι. αὕτη μέν δή, ὡς πρότερον εἴρηται, διέφυγε: ἦσαν δέ καί οἱ ἄλλοι τῶν αἱ νέες περιεγεγόνεσαν ἐν τῷ φαλήρῳ. ἀδείμαντον δέ τόν κορίνθιον στρατηγόν λέγουσι ἀθηναῖοι αὐτίκα κατ' ἀρχάς ὡς συνέμισγον αἱ νέες, ἐκπλαγέντα τε καί ὑπερδείσαντα, τά ἱστία ἀράμενον οἴχεσθαι φεύγοντα, ἰδόντας δέ τούς κορινθίους τήν στρατηγίδα φεύγουσαν ὡσαύτως οἴχεσθαι. ὡς δέ ἄρα φεύγοντας γίνεσθαι τῆς σαλαμινίης κατά <τό> ἱρόν ἀθηναίης σκιράδος, περιπίπτειν σφι κέλητα θείῃ πομπῇ, τόν οὔτε πέμψαντα φανῆναι οὐδένα, οὔτε τι τῶν ἀπό τῆς στρατιῆς εἰδόσι προσφέρεσθαι τοῖσι κορινθίοισι. τῇδε δέ συμβάλλονται εἶναι θεῖον τό πρῆγμα: ὡς γάρ ἀγχοῦ γενέσθαι τῶν νεῶν, τούς ἀπό τοῦ κέλητος λέγειν τάδε: «ἀδείμαντε, σύ »μέν ἀποστρέψας τάς νέας ἐς φυγήν ὅρμησαι καταπροδούς «τούς ἕλληνας: οἱ δέ καί δή νικῶσι ὅσον αὐτοί ἠρῶντο »ἐπικρατῆσαι τῶν ἐχθρῶν.« ταῦτα <δέ> λεγόντων ἀπιστέειν γάρ τόν ἀδείμαντον, αὖτις τάδε λέγειν, ὡς αὐτοί οἷοί τε εἶεν ἀγόμενοι ὅμηροι ἀποθνῄσκειν ἤν μή νικῶντες φαίνωνται οἱ ἕλληνες. οὕτω δή ἀποστρέψαντα τήν νέα αὐτόν τε καί τούς ἄλλους ἐπ' ἐξεργασμένοισι ἐλθεῖν ἐς τό στρατόπεδον. τούτους μέν τοιαύτη φάτις ἔχει ὑπό ἀθηναίων: οὐ μέντοι αὐτοί γε κορίνθιοι ὁμολογέουσι, ἀλλ' ἐν πρώτοισι σφέας αὐτούς τῆς ναυμαχίης νομίζουσι γενέσθαι: μαρτυρέει δέ σφι καί ἡ ἄλλη ἑλλάς. ἀριστείδης δέ ὁ λυσιμάχου, ἀνήρ ἀθηναῖος, τοῦ καί ὀλίγῳ τι πρότερον τούτων ἐπεμνήσθην ὡς ἀνδρός ἀρίστου, οὗτος ἐν τῷ θορύβῳ τούτῳ τῷ περί σαλαμῖνα γινομένῳ τάδε ἐποίεε: παραλαβών πολλούς τῶν ὁπλιτέων οἵ παρετετάχατο παρά τήν ἀκτήν τῆς σαλαμινίης χώρης, γένος ἐόντες ἀθηναῖοι, ἐς τήν ψυττάλειαν [νῆσον] ἀπέβησε ἄγων, οἵ τούς πέρσας τούς ἐν τῇ νησῖδι ταύτῃ κατεφόνευσαν πάντας. ὡς δέ ἡ ναυμαχίη διελέλυτο, κατειρύσαντες ἐς τήν σαλαμῖνα οἱ ἕλληνες τῶν ναυηγίων ὅσα ταύτῃ ἐτύγχανε ἔτι ἐόντα, ἕτοιμοι ἦσαν ἐς ἄλλην ναυμαχίην, ἐλπίζοντες τῇσι περιεούσῃσι νηυσί ἔτι χρήσεσθαι βασιλέα. τῶν δέ ναυηγίων πολλά ὑπολαβών ἄνεμος ζέφυρος ἐξέφερε τῆς ἀττικῆς ἐπί τήν ἠιόνα τήν καλεομένην κωλιάδα, ὥστε ἀποπεπλῆσθαι τόν χρησμόν τόν τε ἄλλον πάντα τόν περί τῆς ναυμαχίης ταύτης εἰρημένον βάκιδι καί μουσαίῳ καί δή καί κατά τά ναυήγια τά ταύτῃ ἐξενειχθέντα τό εἰρημένον πολλοῖσι ἔτεσι πρότερον τούτων ἐν χρησμῷ λυσιστράτῳ ἀθηναίῳ ἀνδρί χρησμολόγῳ, τό ἐλελήθεε πάντας τούς ἕλληνας: »κωλιάδες δέ γυναῖκες ἐρετμοῖσι φρύξουσι.« τοῦτο δέ ἔμελλε ἀπελάσαντος βασιλέος ἔσεσθαι. ξέρξης δέ ὡς ἔμαθε τό γεγονός πάθος, δείσας μή τις τῶν ἰώνων ὑποθῆται τοῖσι ἕλλησι ἤ αὐτοί νοήσωσι πλέειν ἐς τόν ἑλλήσποντον λύσοντες τάς γεφύρας καί ἀπολαμφθείς ἐν τῇ εὐρώπῃ κινδυνεύσῃ ἀπολέσθαι, δρησμόν ἐβούλευε: θέλων δέ μή ἐπίδηλος εἶναι μήτε τοῖσι ἕλλησι μήτε τοῖσι ἑωυτοῦ, ἐς τήν σαλαμῖνα χῶμα ἐπειρᾶτο διαχοῦν, γαύλους τε φοινικηίους συνέδεε ἵνα ἀντί τε σχεδίης ἔωσι καί τείχεος, ἀρτέετό τε ἐς πόλεμον ὡς ναυμαχίην ἄλλην ποιησόμενος. ὁρῶντες δέ μιν πάντες οἱ ἄλλοι ταῦτα πρήσσοντα εὖ ἠπιστέατο ὡς ἐκ παντός νόου παρεσκεύασται μένων πολεμήσειν: μαρδόνιον δ' οὐδέν τούτων ἐλάνθανε ὡς μάλιστα ἔμπειρον ἐόντα τῆς ἐκείνου διανοίης. ταῦτά τε ἅμα ξέρξης ἐποίεε καί ἔπεμπε ἐς πέρσας <ἄγγελον> ἀγγελέοντα τήν παρεοῦσάν σφι συμφορήν. τούτων δέ τῶν ἀγγέλων ἔστι οὐδέν ὅ τι θᾶσσον παραγίνεται θνητόν ἐόν: οὕτω τοῖσι πέρσῃσι ἐξεύρηται τοῦτο. λέγουσι γάρ ὡς ὁσέων ἄν ἡμερέων <ᾖ> ἡ πᾶσα ὁδός, τοσοῦτοι ἵπποι τε καί ἄνδρες διεστᾶσι, κατά ἡμερησίην ὁδόν ἑκάστην ἵππος τε καί ἀνήρ τεταγμένος: τούς οὔτε νιφετός, οὐκ ὄμβρος, οὐ καῦμα, οὐ νύξ ἔργει μή οὐ κατανύσαι τόν προκείμενον αὐτῷ δρόμον τήν ταχίστην. ὁ μέν δή πρῶτος δραμών παραδιδοῖ τά ἐντεταλμένα τῷ δευτέρῳ, ὁ δέ δεύτερος τῷ τρίτῳ: τό δέ ἐνθεῦτεν ἤδη κατ' ἄλλον <καί ἄλλον> διεξέρχεται παραδιδόμενα, κατά περ <παρ'> ἕλλησι ..... ἡ λαμπαδηφορίη τήν τῷ ἡφαίστῳ ἐπιτελέουσι. τοῦτο τό δράμημα τῶν ἵππων καλέουσι πέρσαι ἀγγαρήιον. ἡ μέν δή πρώτη ἐς σοῦσα ἀγγελίη ἀπικομένη, ὡς ἔχοι ἀθήνας ξέρξης, ἔτερψε οὕτω δή τι περσέων τούς ὑπολειφθέντας ὡς τάς τε ὁδούς μυρσίνῃ πάσας ἐστόρεσαν καί ἐθυμίων θυμιήματα καί αὐτοί ἦσαν ἐν θαλίῃσί τε καί εὐπαθείῃσι: ἡ δέ δευτέρη σφι ἀγγελίη ἐπεσελθοῦσα συνέχεε οὕτω ὥστε τούς κιθῶνας κατηρείξαντο πάντες βοῇ τε καί οἰμωγῇ ἐχρέωντο ἀπλέτῳ, μαρδόνιον ἐν αἰτίῃ τιθέντες. οὐκ οὕτω δέ περί τῶν νεῶν ἀχθόμενοι ταῦτα οἱ πέρσαι ἐποίευν ὡς περί αὐτῷ ξέρξῃ δειμαίνοντες. καί περί πέρσας μέν ἦν ταῦτα τόν πάντα μεταξύ χρόνον γινόμενα, μέχρι οὗ ξέρξης αὐτός σφεα ἀπικόμενος ἔπαυσε. μαρδόνιος δέ ὁρῶν μέν ξέρξην συμφορήν μεγάλην ἐκ τῆς ναυμαχίης ποιεύμενον, ὑποπτεύων δέ αὐτόν δρησμόν βουλεύειν ἐκ τῶν ἀθηνέων, φροντίσας πρός ἑωυτόν ὡς δώσει δίκην ἀναγνώσας βασιλέα στρατεύεσθαι ἐπί τήν ἑλλάδα, καί οἱ κρέσσον εἴη ἀνακινδυνεῦσαι ἤ κατεργάσασθαι τήν ἑλλάδα ἤ αὐτόν καλῶς τελευτῆσαι τόν βίον ὑπέρ μεγάλων αἰωρηθέντα: πλέον μέντοι ἔφερέ οἱ ἡ γνώμη κατεργάσεσθαι τήν ἑλλάδα. λογισάμενος ὦν ταῦτα προσέφερέ <οἱ> τόν λόγον τόνδε: »δέσποτα, μήτε λυπέο μήτε «συμφορήν μηδεμίαν μεγάλην ποιεῦ τοῦδε τοῦ γεγονότος »εἵνεκα πρήγματος. οὐ γάρ ξύλων ἀγών ὁ τό πᾶν φέρων «ἐστί ἡμῖν, ἀλλ' ἀνδρῶν τε καί ἵππων. σοί δέ οὔτε τις »τούτων τῶν τό πᾶν σφίσι ἤδη δοκεόντων κατεργάσθαι ἀπο«βάς ἀπό τῶν νεῶν πειρήσεται ἀντιωθῆναι οὔτ' ἐκ τῆς ἠπεί»ρου τῆσδε <οὐδείς>: οἵ τε ἡμῖν ἠντιώθησαν, ἔδοσαν δίκας. «εἰ μέν νυν δοκέει, αὐτίκα πειρώμεθα τῆς πελοποννήσου: »εἰ δέ καί δοκέει ἐπισχεῖν, παρέχει ποιέειν ταῦτα. μή «δέ δυσθύμεε: οὐ γάρ ἔστι ἕλλησι οὐδεμία ἔκδυσις μή οὐ »δόντας λόγον τῶν ἐποίησαν νῦν τε καί πρότερον εἶναι «σούς δούλους. μάλιστα μέν νυν ταῦτα ποίεε: εἰ δ' ἄρα »τοι βεβούλευται αὐτόν ἀπελαύνοντα ἀπάγειν τήν στρα«τιήν, ἄλλην ἔχω καί ἐκ τῶνδε βουλήν: σύ πέρσας, »βασιλεῦ, μή ποιήσῃς καταγελάστους γενέσθαι ἕλλησι. «οὐδέν γάρ ἐν πέρσῃσι τέοισι δεδήληταί <τοι> τῶν »πρηγμάτων, οὐδέ ἐρέεις ὅκου ἐγενόμεθα ἄνδρες κακοί: «εἰ δέ φοίνικές τε καί αἰγύπτιοι καί κύπριοί τε καί »κίλικες κακοί ἐγένοντο, οὐδέν πρός πέρσας τοῦτο «προσήκει τό πάθος. ἤδη ὦν, ἐπειδή οὐ πέρσαι τοι »αἴτιοί εἰσι, ἐμοί πείθεο: εἴ τοι δέδοκται μή παραμένειν, «σύ μέν ἐς ἤθεα τά σεωυτοῦ ἀπέλαυνε τῆς στρατιῆς »ἀπάγων τό πολλόν, ἐμέ δέ σοί χρή τήν ἑλλάδα παρα«σχεῖν δεδουλωμένην, τριήκοντα μυριάδας τοῦ στρατοῦ »ἀπολεξάμενον.« ταῦτα ἀκούσας ξέρξης ὡς ἐκ κακῶν ἐχάρη τε καί ἥσθη, πρός μαρδόνιόν τε βουλευσάμενος ἔφη ὑποκρινέεσθαι ὁκότερον ποιήσει τούτων. ὡς δέ ἐβουλεύετο ἅμα περσέων τοῖσι ἐπικλήτοισι, ἔδοξέ οἱ καί ἀρτεμισίην ἐπί συμβουλήν μεταπέμψασθαι, ὅτι πρότερον ἐφαίνετο μούνη νοέουσα τά ποιητέα ἦν. ὡς δέ ἀπίκετο ἡ ἀρτεμισίη, μεταστησάμενος τούς ἄλλους, τούς τε συμβούλους περσέων καί τούς δορυφόρους, ἔλεξε ξέρξης τάδε: »κελεύει με μαρδόνιος μένοντα αὐτοῦ «πειρᾶσθαι τῆς πελοποννήσου, λέγων ὥς μοι πέρσαι τε »καί ὁ πεζός στρατός οὐδενός μεταίτιοι πάθεός εἰσι, ἀλλά «βουλομένοισί σφι γένοιτ' ἄν ἀπόδεξις. ἐμέ ὦν ἤ ταῦτα »κελεύει ποιέειν, ἤ αὐτός ἐθέλει τριήκοντα μυριάδας «ἀπολεξάμενος τοῦ στρατοῦ παρασχεῖν μοι τήν ἑλλάδα »δεδουλωμένην, αὐτόν δέ με κελεύει ἀπελαύνειν σύν τῷ «λοιπῷ στρατῷ ἐς ἤθεα τά ἐμά. σύ ὦν ἐμοί (καί γάρ περί »τῆς ναυμαχίης εὖ συνεβούλευσας τῆς γενομένης οὐκ «ἐῶσα ποιέεσθαι) νῦν [τε] συμβούλευσον ὁκότερα ποιέων »ἐπιτύχω εὖ βουλευσάμενος.« ὁ μέν ταῦτα συνεβουλεύετο, ἡ δέ λέγει τάδε: »βασιλεῦ, χαλεπόν μέν ἐστι «συμβουλευομένῳ τυχεῖν τά ἄριστα εἴπασαν. ἐπί μέντοι »τοῖσι κατήκουσι πρήγμασι δοκέει μοι αὐτόν μέν σε «ἀπελαύνειν ὀπίσω, μαρδόνιον δέ, εἰ ἐθέλει τε καί ὑπο»δέκεται ταῦτα ποιήσειν, αὐτοῦ καταλιπεῖν σύν τοῖσι «ἐθέλει. τοῦτο μέν γάρ, ἤν καταστρέψηται τά φησι »θέλειν καί οἱ προχωρήσῃ τά νοέων λέγει, σόν τό ἔργον, ὦ «δέσποτα, γίνεται: οἱ γάρ σοί δοῦλοι κατεργάσαντο: τοῦτο »δέ, ἤν τά ἐναντία τῆς μαρδονίου γνώμης γένηται, οὐδε«μία συμφορή μεγάλη ἔσται, σέο τε περιεόντος καί ἐκεί»νων τῶν πρηγμάτων <τῶν> περί οἶκον τόν σόν: ἤν γάρ «σύ τε περιῇς καί οἶκος ὁ σός, πολλούς πολλάκις ἀγῶνας »δραμέονται περί σφέων αὐτῶν οἱ ἕλληνες. μαρδονίου «δέ, ἤν τι πάθῃ, λόγος οὐδείς γίνεται: οὐδέ τι νικῶντες »οἱ ἕλληνες νικῶσι, δοῦλον σόν ἀπολέσαντες: σύ δέ, τῶν «εἵνεκα τόν στόλον ἐποιήσαο, πυρώσας τάς ἀθήνας »ἀπελᾷς.« ἥσθη τε δή τῇ συμβουλίῃ ξέρξης: λέγουσα γάρ ἐπετύγχανε τά περ αὐτός ἐνόεε. οὐδέ γάρ εἰ πάντες καί πᾶσαι συνεβούλευον αὐτῷ μένειν, ἔμενε ἄν δοκέειν ἐμοί: οὕτω καταρρωδήκεε. ἐπαινέσας δέ τήν ἀρτεμισίην, ταύτην μέν ἀποστέλλει ἄγουσαν αὐτοῦ τούς παῖδας ἐς ἔφεσον: νόθοι γάρ τινες παῖδές οἱ συνείποντο. συνέπεμπε δέ τοῖσι παισί φύλακον ἑρμότιμον, γένος μέν ἐόντα πηδασέα, φερόμενον δέ οὐ τά δεύτερα τῶν εὐνούχων παρά βασιλέϊ: [οἱ δέ πηδασέες οἰκέουσι ὑπέρ ἁλικαρνησσοῦ. ἐν δέ τοῖσι πηδάσοισι τούτοισι τοιόνδε συμφέρεται πρῆγμα γίνεσθαι: ἐπεάν τοῖσι ἀμφικτυόσι πᾶσι τοῖσι ἀμφί ταύτης οἰκέουσι τῆς πόλιος μέλλῃ τι ἐντός χρόνου ἔσεσθαι χαλεπόν, τότε ἡ ἱρηίη αὐτόθι τῆς ἀθηναίης φύει πώγωνα μέγαν. τοῦτο δέ σφι δίς ἤδη ἐγένετο. ἐκ τούτων δή τῶν πηδασέων ὁ ἑρμότιμος ἦν] τῷ μεγίστη τίσις ἤδη ἀδικηθέντι ἐγένετο πάντων τῶν ἡμεῖς ἴδμεν. ἁλόντα γάρ αὐτόν ὑπό πολεμίων καί πωλεόμενον ὠνέεται πανιώνιος, ἀνήρ χῖος, ὅς τήν ζόην κατεστήσατο ἀπ' ἔργων ἀνοσιωτάτων: ὅκως γάρ κτήσαιτο παῖδας εἴδεος ἐπαμμένους, ἐκταμών ἀγινέων ἐπώλεε ἐς σάρδις τε καί ἔφεσον χρημάτων μεγάλων: παρά γάρ τοῖσι βαρβάροισι τιμιώτεροί εἰσι οἱ εὐνοῦχοι πίστιος εἵνεκα τῆς πάσης τῶν ἐνορχέων. ἄλλους τε δή ὁ πανιώνιος ἐξέταμε πολλούς, ἅτε ποιεύμενος ἐκ τούτου τήν ζόην, καί δή καί τοῦτον. καί οὐ γάρ τά πάντα ἐδυστύχεε ὁ ἑρμότιμος, ἀπικνέεται ἐκ τῶν σαρδίων παρά βασιλέα μετ' ἄλλων δώρων: χρόνου δέ προϊόντος, πάντων τῶν εὐνούχων ἐτιμήθη μάλιστα παρά ξέρξῃ. ὡς δέ τό στράτευμα τό περσικόν ὅρμα βασιλεύς ἐπί τάς ἀθήνας ἐών ἐν σάρδισι, ἐνθαῦτα καταβάς κατά δή τι πρῆγμα ὁ ἑρμότιμος ἐς γῆν τῆς μυσίης, τήν χῖοι μέν νέμονται, ἀταρνεύς δέ καλέεται, εὑρίσκει τόν πανιώνιον ἐνθαῦτα. ἐπιγνούς δέ ἔλεγε πρός αὐτόν πολλούς καί φιλίους λόγους, πρῶτα μέν οἱ καταλέγων ὅσα αὐτός δι' ἐκεῖνον ἔχοι ἀγαθά, δεύτερα δέ οἱ ὑπισχνεόμενος ἀντί τούτων ὅσα μιν ἀγαθά ποιήσει, ἤν κομίσας τούς οἰκέτας οἰκέῃ ἐκείνῃ: ὥστε ὑποδεξάμενον ἄσμενον τούς λόγους τόν πανιώνιον κομίσαι τά τέκνα καί τήν γυναῖκα. ὡς δέ ἅμα πανοικίῃ μιν περιέλαβε, ἔλεγε ὁ ἑρμότιμος τάδε: »ὦ πάντων ἀνδρῶν ἤδη μάλιστα «ἀπ' ἔργων ἀνοσιωτάτων τόν βίον κτησάμενε, τί σε ἐγώ »κακόν ἤ αὐτός ἤ τῶν ἐμῶν τις [σε] προγόνων ἐργάσατο, ἤ «σέ ἤ τῶν σῶν τινα, ὅτι με ἀντ' ἀνδρός ἐποίησας τό »μηδέν εἶναι; ἐδόκεές τε θεούς λήσειν οἷα ἐμηχανῶ τότε; «οἵ σε ποιήσαντα ἀνόσια, νόμῳ δικαίῳ χρεώμενοι, ὑπήγα»γον ἐς χεῖρας τάς ἐμάς, ὥστε σε μή μέμψεσθαι τήν «ἀπ' ἐμέο τοι ἐσομένην δίκην.» ὡς δέ οἱ ταῦτα ὠνείδισε, ἀχθέντων τῶν παίδων ἐς ὄψιν, ἠναγκάζετο ὁ πανιώνιος τῶν ἑωυτοῦ παίδων, τεσσέρων ἐόντων, τά αἰδοῖα ἀποτάμνειν: ἀναγκαζόμενος δέ ἐποίεε ταῦτα: αὐτοῦ τε, ὡς ταῦτα ἐργάσατο, οἱ παῖδες ἀναγκαζόμενοι ἀπέταμνον. πανιώνιον μέν νυν οὕτω περιῆλθε ἥ τε τίσις καί ὁ ἑρμότιμος. ξέρξης δέ ὡς τούς παῖδας ἐπέτρεψε ἀρτεμισίῃ ἀπάγειν ἐς ἔφεσον, καλέσας μαρδόνιον ἐκέλευσέ μιν τῆς στρατιῆς διαλέγειν τούς βούλεται, καί ποιέειν τοῖσι λόγοισι τά ἔργα πειρώμενον ὅμοια. ταύτην μέν τήν ἡμέρην ἐς τοσοῦτο ἐγίνετο, τῆς δέ νυκτός κελεύσαντος βασιλέος τάς νέας οἱ στρατηγοί ἐκ τοῦ φαλήρου ἀνῆγον ὀπίσω ἐς τόν ἑλλήσποντον, ὡς τάχεος εἶχε ἕκαστος, διαφυλαξούσας τάς σχεδίας πορευθῆναι βασιλέϊ. ἐπεί δέ ἀγχοῦ ἦσαν ζωστῆρος πλέοντες οἱ βάρβαροι, ἀνατείνουσι γάρ ἄκραι λεπταί τῆς ἠπείρου ταύτης, ἔδοξάν τε νέας εἶναι καί ἔφευγον ἐπί πολλόν: χρόνῳ δέ μαθόντες ὅτι οὐ νέες εἶεν ἀλλ' ἄκραι, συλλεχθέντες ἐκομίζοντο. ὡς δέ ἡμέρη ἐγίνετο, ὁρῶντες οἱ ἕλληνες κατά χώρην μένοντα τόν στρατόν τόν πεζόν ἤλπιζον καί τάς νέας εἶναι περί φάληρον, ἐδόκεόν τε ναυμαχήσειν σφέας παραρτέοντό τε ὡς ἀλεξησόμενοι. ἐπεί δέ ἐπύθοντο τάς νέας οἰχωκυίας, αὐτίκα μετά ταῦτα ἐδόκεε ἐπιδιώκειν. τόν μέν νυν ναυτικόν τόν ξέρξεω στρατόν οὐκ ἐπεῖδον διώξαντες μέχρι ἄνδρου, ἐς δέ τήν ἄνδρον ἀπικόμενοι ἐβουλεύοντο. θεμιστοκλέης μέν νυν γνώμην ἀπεδείκνυτο διά νήσων τραπομένους καί ἐπιδιώξαντας τάς νέας πλέειν ἰθέως ἐπί τόν ἑλλήσποντον λύσοντας τάς γεφύρας: εὐρυβιάδης δέ τήν ἐναντίην ταύτῃ γνώμην ἐτίθετο, λέγων ὡς εἰ λύσουσι τάς σχεδίας, τοῦτ' ἄν μέγιστον πάντων σφεῖς κακόν τήν ἑλλάδα ἐργασαίατο: εἰ γάρ ἀναγκασθείη ἀπολαμφθείς ὁ πέρσης μένειν ἐν τῇ εὐρώπῃ, πειρῷτο ἄν ἡσυχίην μή ἄγειν, ὡς ἄγοντι μέν οἱ ἡσυχίην οὔτε τι προχωρέειν οἷόν τε ἔσται τῶν πρηγμάτων οὔτε τις κομιδή τό ὀπίσω φανήσεται, λιμῷ τέ οἱ ἡ στρατιή διαφθερέεται, ἐπιχειρέοντι δέ αὐτῷ καί ἔργου ἐχομένῳ πάντα τά κατά τήν εὐρώπην οἷά τε ἔσται προσχωρῆσαι κατά πόλις τε καί κατά ἔθνεα, ἤτοι ἁλισκομένων γε ἤ πρό τούτου ὁμολογεόντων: τροφήν τε ἕξειν σφέας τόν ἐπέτειον αἰεί τόν τῶν ἑλλήνων καρπόν. ἀλλά δοκέειν γάρ νικηθέντα τῇ ναυμαχίῃ οὐ μενέειν ἐν τῇ εὐρώπῃ τόν πέρσην: ἐατέον ὦν εἶναι φεύγειν, ἐς ὅ ἔλθῃ φεύγων ἐς τήν ἑωυτοῦ: τό ἐνθεῦτεν δέ περί τῆς ἐκείνου ποιέεσθαι ἤδη τόν ἀγῶνα ἐκέλευε. ταύτης δέ εἴχοντο τῆς γνώμης καί πελοποννησίων τῶν ἄλλων οἱ στρατηγοί. ὡς δέ ἔμαθε ὅτι οὐ πείσει τούς γε πολλούς πλέειν ἐς τόν ἑλλήσποντον ὁ θεμιστοκλέης, μεταβαλών πρός τούς ἀθηναίους (οὗτοι γάρ μάλιστα ἐκπεφευγότων περιημέκτεον ὁρμέατό τε ἐς τόν ἑλλήσποντον πλέειν καί ἐπί σφέων αὐτῶν βαλόμενοι, εἰ οἱ ἄλλοι μή βουλοίατο) ἔλεγέ σφι τάδε: «καί αὐτός ἤδη πολλοῖσι παρεγενόμην καί πολλῷ πλέω »ἀκήκοα τοιάδε γενέσθαι, ἄνδρας ἐς ἀναγκαίην ἀπειληθέν«τας νενικημένους ἀναμάχεσθαί τε καί ἀναλαμβάνειν τήν »προτέρην κακότητα. ἡμεῖς δέ (εὕρημα γάρ εὑρήκαμεν «ἡμέας τε αὐτούς καί τήν ἑλλάδα, νέφος τοσοῦτο »ἀνθρώπων ἀνωσάμενοι) μή διώκωμεν ἄνδρας φεύγοντας. «τάδε γάρ οὐκ ἡμεῖς κατεργασάμεθα, ἀλλά θεοί τε καί »ἥρωες, οἵ ἐφθόνησαν ἄνδρα ἕνα τῆς τε ἀσίης καί τῆς «εὐρώπης βασιλεῦσαι, ἐόντα ἀνόσιόν τε καί ἀτάσθαλον: »ὅς τά τε ἱρά καί τά ἴδια ἐν ὁμοίῳ ἐποιέετο, ἐμπιπράς «τε καί καταβάλλων τῶν θεῶν τά ἀγάλματα: ὅς καί τήν »θάλασσαν ἀπεμαστίγωσε πέδας τε κατῆκε. ἀλλ', εὖ γάρ «ἔχει ἐς τό παρεόν ἡμῖν, νῦν μέν ἐν τῇ ἑλλάδι καταμεί»ναντας <ἄμεινον ἔσται> ἡμέων τε αὐτῶν ἐπιμεληθῆναι «καί τῶν οἰκετέων: καί τις οἰκίην τε ἀναπλασάσθω καί »σπόρου ἀνακῶς ἐχέτω, παντελέως ἀπελάσας τόν βάρβα«ρον. ἅμα δέ τῷ ἔαρι καταπλέωμεν ἐπί ἑλλησπόντου »καί ἰωνίης.« ταῦτα ἔλεγε ἀποθήκην μέλλων ποιήσεσθαι ἐς τόν πέρσην, ἵνα, ἤν ἄρα τί μιν καταλαμβάνῃ πρός ἀθηναίων πάθος, ἔχῃ ἀποστροφήν: τά περ ὦν καί ἐγένετο. θεμιστοκλέης μέν ταῦτα λέγων διέβαλλε, ἀθηναῖοι δέ ἐπείθοντο: ἐπειδή γάρ καί πρότερον, δεδογμένος εἶναι σοφός, ἐφάνη ἐών ἀληθέως σοφός τε καί εὔβουλος, πάντως ἕτοιμοι ἦσαν λέγοντι πείθεσθαι. ὡς δέ οὗτοί οἱ ἀνεγνωσμένοι ἦσαν, αὐτίκα μετά ταῦτα ὁ θεμιστοκλέης ἄνδρας ἀπέπεμπε ἔχοντας πλοῖον, τοῖσι ἐπίστευε σιγᾶν ἐς πᾶσαν βάσανον ἀπικομένοισι τά αὐτός ἐνετείλατο βασιλέϊ φράσαι: τῶν καί σίκιννος ὁ οἰκέτης αὖτις ἐγένετο: οἵ ἐπείτε ἀπίκοντο πρός τήν ἀττικήν, οἱ μέν κατέμενον ἐπί τῷ πλοίῳ, σίκιννος δέ ἀναβάς παρά ξέρξην ἔλεγε τάδε: »ἔπεμψέ με θεμιστοκλέης ὁ νεο«κλέος, στρατηγός μέν ἀθηναίων, ἀνήρ δέ τῶν συμμάχων »πάντων ἄριστος καί σοφώτατος, φράσοντά τοι ὅτι «θεμιστοκλέης ὁ ἀθηναῖος σοί βουλόμενος ὑπουργέειν »ἔσχε τούς ἕλληνας τάς νέας βουλομένους διώκειν καί «τάς ἐν ἑλλησπόντῳ γεφύρας λύειν. καί νῦν κατ' »ἡσυχίην πολλήν κομίζεο.« οἱ μέν ταῦτα σημήναντες ἀπέπλεον ὀπίσω. οἱ δέ ἕλληνες, ἐπείτε σφι ἀπέδοξε μήτ' ἐπιδιώκειν ἔτι προσωτέρω τῶν βαρβάρων τάς νέας μήτε πλέειν ἐς τόν ἑλλήσποντον λύσοντας τόν πόρον, τήν ἄνδρον περικατέατο ἐξελεῖν ἐθέλοντες. πρῶτοι γάρ ἄνδριοι νησιωτέων αἰτηθέντες πρός θεμιστοκλέος χρήματα οὐκ ἔδοσαν, ἀλλά προϊσχομένου θεμιστοκλέος λόγον τόνδε, ὡς ἥκοιεν ἀθηναῖοι περί ἑωυτούς ἔχοντες δύο θεούς μεγάλους, πειθώ τε καί ἀναγκαίην, οὕτω τέ σφι κάρτα δοτέα εἶναι χρήματα, ὑπεκρίναντο πρός ταῦτα λέγοντες ὡς κατά λόγον ἦσαν ἄρα αἱ ἀθῆναι μεγάλαι τε καί εὐδαίμονες, <εἰ> καί θεῶν χρηστῶν ἥκοιεν εὖ: ἐπεί ἀνδρίους γε εἶναι γεωπείνας ἐς τά μέγιστα ἀνήκοντας, καί θεούς δύο ἀχρήστους οὐκ ἐκλείπειν σφέων τήν νῆσον ἀλλ' αἰεί φιλοχωρέειν, πενίην τε καί ἀμηχανίην, καί τούτων τῶν θεῶν ἐπηβόλους ἐόντας ἀνδρίους οὐ δώσειν χρήματα: οὐδέκοτε γάρ <ἄν> τῆς ἑωυτῶν ἀδυναμίης τήν ἀθηναίων δύναμιν εἶναι κρέσσω. οὗτοι μέν δή ταῦτα ὑποκρινάμενοι καί οὐ δόντες τά χρήματα ἐπολιορκέοντο. θεμιστοκλέης δέ, οὐ γάρ ἐπαύετο πλεονεκτέων, ἐσπέμπων ἐς τάς ἄλλας νήσους ἀπειλητηρίους λόγους αἴτεε χρήματα διά τῶν αὐτῶν ἀγγέλων [χρεώμενος] τοῖσι καί πρός ἀνδρίους ἐχρήσατο, λέγων ὡς εἰ μή δώσουσι τό αἰτεόμενον, ἐπάξει <σφι> τήν στρατιήν τῶν ἑλλήνων καί πολιορκέων ἐξαιρήσει. λέγων ταῦτα συνέλεγε χρήματα μεγάλα παρά καρυστίων τε καί παρίων, οἵ πυνθανόμενοι τήν τε ἄνδρον ὡς πολιορκέοιτο διότι ἐμήδισε, καί θεμιστοκλέα ὡς εἴη ἐν αἴνῃ μεγίστῃ τῶν στρατηγῶν, δείσαντες ταῦτα ἔπεμπον χρήματα. εἰ δέ δή τινες καί ἄλλοι ἔδοσαν νησιωτέων, οὐκ ἔχω εἰπεῖν: δοκέω δέ τινας καί ἄλλους δοῦναι καί οὐ τούτους μούνους. καίτοι καρυστίοισί γε οὐδέ τούτου εἵνεκα τοῦ κακοῦ ὑπερβολή ἐγένετο: πάριοι δέ θεμιστοκλέα χρήμασι ἱλασάμενοι διέφυγον τό στράτευμα. θεμιστοκλέης μέν νυν ἐξ ἄνδρου ὁρμώμενος χρήματα παρά νησιωτέων ἐκτᾶτο λάθρῃ τῶν ἄλλων στρατηγῶν. οἱ δ' ἀμφί ξέρξην ἐπισχόντες ἡμέρας ὀλίγας μετά τήν ναυμαχίην ἐξήλαυνον ἐς βοιωτούς τήν αὐτήν ὁδόν. ἔδοξε γάρ μαρδονίῳ ἅμα μέν προπέμψαι βασιλέα, ἅμα δέ ἀνωρίην εἶναι τοῦ ἔτεος πολεμέειν, χειμερίσαι τε ἄμεινον εἶναι ἐν θεσσαλίῃ, καί ἔπειτα ἅμα τῷ ἔαρι πειρᾶσθαι τῆς πελοποννήσου. ὡς δέ ἀπίκατο ἐς τήν θεσσαλίην, ἐνθαῦτα μαρδόνιος ἐξελέγετο πρώτους μέν τούς μυρίους πέρσας τούς ἀθανάτους καλεομένους, πλήν ὑδάρνεος τοῦ στρατηγοῦ (οὗτος γάρ οὐκ ἔφη λείψεσθαι βασιλέος), μετά δέ τῶν ἄλλων περσέων τούς θωρηκοφόρους καί τήν ἵππον τήν χιλίην, καί μήδους τε καί σάκας καί βακτρίους [τε] καί ἰνδούς, καί τόν πεζόν καί τήν ἵππον. ταῦτα μέν ἔθνεα ὅλα εἵλετο: ἐκ δέ τῶν ἄλλων συμμάχων ἐξελέγετο κατ' ὀλίγους, τοῖσι εἴδεά τε ὑπῆρχε διαλέγων καί εἰ τέοισί τι χρηστόν συνῄδεε πεποιημένον. [ἕν δέ πλεῖστον ἔθνος πέρσας αἱρέετο, ἄνδρας στρεπτοφόρους τε καί ψελιοφόρους, ἐπί δέ μήδους. οὗτοι δέ πλῆθος μέν οὐκ ἐλάσσονες ἦσαν τῶν περσέων, ῥώμῃ δέ ἥσσονες]: ὥστε σύμπαντας τριήκοντα μυριάδας γενέσθαι σύν ἱππεῦσι. ἐν δέ τούτῳ τῷ χρόνῳ ἐν τῷ μαρδόνιός τε τήν στρατιήν διέκρινε καί ξέρξης ἦν περί θεσσαλίην, χρηστήριον ἐληλύθεε ἐκ δελφῶν λακεδαιμονίοισι, ξέρξην αἰτέειν δίκας τοῦ λεωνίδεω φόνου καί τό διδόμενον ἐξ ἐκείνου δέκεσθαι. πέμπουσι δή κήρυκα τήν ταχίστην σπαρτιῆται, ὅς ἐπειδή κατέλαβε ἐοῦσαν ἔτι πᾶσαν τήν στρατιήν ἐν θεσσαλίῃ, ἐλθών ἐς ὄψιν τήν ξέρξεω ἔλεγε τάδε: »ὦ βασιλεῦ μήδων, λακεδαιμόνιοί τέ σε καί ἡρακλεῖδαι οἱ ἀπό σπάρτης αἰτέουσι φόνου δίκας, ὅτι σφέων τόν βασιλέα ἀπέκτεινας ῥυόμενον τήν ἑλλάδα.« ὁ δέ γελάσας τε καί κατασχών πολλόν χρόνον, ὥς οἱ ἐτύγχανε παρεστεώς μαρδόνιος, δεικνύς ἐς τοῦτον εἶπε: »τοιγάρ σφι μαρδό«νιος ὅδε δίκας δώσει τοιαύτας οἵας ἐκείνοισι πρέπει.» ὁ μέν δή δεξάμενος τό ῥηθέν ἀπαλλάσσετο. ξέρξης δέ μαρδόνιον ἐν θεσσαλίῃ καταλιπών αὐτός ἐπορεύετο κατά τάχος ἐς τόν ἑλλήσποντον, καί ἀπικνέεται ἐς τόν πόρον τῆς διαβάσιος ἐν πέντε καί τεσσεράκοντα ἡμέρῃσι, ἀπάγων τῆς στρατιῆς οὐδέν μέρος ὡς εἰπεῖν. ὅκου δέ πορευόμενοι γινοίατο καί κατ' οὕστινας ἀνθρώ πους, τόν τούτων καρπόν ἁρπάζοντες ἐσιτέοντο: εἰ δέ καρπόν μηδένα εὕροιεν, οἱ δέ τήν ποίην τήν ἐκ τῆς γῆς ἀναφυομένην: καί τῶν δενδρέων τόν φλοιόν περιλέποντες καί τά φύλλα καταδρέποντες κατήσθιον, ὁμοίως τῶν τε ἡμέρων καί τῶν ἀγρίων, καί ἔλειπον οὐδέν: ταῦτα δ' ἐποίευν ὑπό λιμοῦ. ἐπιλαβών δέ λοιμός τε τόν στρατόν καί δυσεντερίη κατ' ὁδόν ἔφθειρε: τούς δέ καί νοσέοντας αὐτῶν κατέλειπε, ἐπιτάσσων τῇσι πόλισι ἵνα ἑκάστοτε γίνοιτο ἐλαύνων μελεδαίνειν τε καί τρέφειν, ἐν θεσσαλίῃ τέ τινας καί ἐν μακεδονίῃ καί ἐν σίρι τῆς παιονίης. ἔνθα καί τό ἱρόν ἅρμα καταλιπών τοῦ διός ὅτε ἐπί τήν ἑλλάδα ἤλαυνε, ἀπιών οὐκ ἀπέλαβε, ἀλλά δόντες οἱ παίονες τοῖσι θρήιξι ἀπαιτέοντος ξέρξεω ἔφασαν νεμομένας ἁρπασθῆναι ὑπό τῶν ἄνω θρηίκων τῶν περί τάς πηγάς τοῦ στρυμόνος οἰκημένων. ἔνθα καί ὁ τῶν βισαλτέων βασιλεύς γῆς τε τῆς κρηστωνικῆς θρῆιξ ἔργον ὑπερφυές ἐργάσατο: ὅς οὔτε αὐτός ἔφη τῷ ξέρξῃ ἑκών εἶναι δουλεύσειν ἀλλ' οἴχετο ἄνω ἐς τό ὄρος τήν ῥοδόπην, τοῖσί τε παισί ἀπηγόρευε μή στρατεύεσθαι ἐπί τήν ἑλλάδα. οἱ δέ, ἀλογήσαντες ἤ ἄλλως σφι θυμός ἐγένετο θεήσασθαι τόν πόλεμον, ἐστρατεύοντο ἅμα τῷ πέρσῃ: ἐπεί δέ ἀνεχώρησαν ἀσινέες πάντες ἕξ ἐόντες, ἐξώρυξε αὐτῶν ὁ πατήρ τούς ὀφθαλμούς διά τήν αἰτίην ταύτην: καί οὗτοι μέν τοῦτον τόν μισθόν ἔλαβον. οἱ δέ πέρσαι ὡς ἐκ τῆς θρηίκης πορευόμενοι ἀπίκοντο ἐπί τόν πόρον, ἐπειγόμενοι τόν ἑλλήσποντον τῇσι νηυσί διέβησαν ἐς ἄβυδον: τάς γάρ σχεδίας οὐκ εὗρον ἔτι ἐντεταμένας ἀλλ' ὑπό χειμῶνος διαλελυμένας. ἐνθαῦτα δέ κατεχόμενοι σιτία τε πλέω ἤ κατ' ὁδόν ἐλάγχανον, οὐδένα τε κόσμον ἐμπιπλάμενοι καί ὕδατα μεταβάλλοντες ἀπέθνῃσκον τοῦ στρατοῦ τοῦ περιεόντος πολλοί. οἱ δέ λοιποί ἅμα ξέρξῃ ἀπικνέονται ἐς σάρδις. ἔστι δέ καί ἄλλος ὅδε λόγος λεγόμενος, ὡς ἐπειδή ξέρξης ἀπελαύνων ἐξ ἀθηνέων ἀπίκετο ἐς ἠιόνα τήν ἐπί στρυμόνι, ἐνθεῦτεν οὐκέτι ὁδοιπορίῃσι διεχρᾶτο, ἀλλά τήν μέν στρατιήν ὑδάρνεϊ ἐπιτρέπει ἀπάγειν ἐς τόν ἑλλήσποντον, αὐτός δ' ἐπί νεός φοινίσσης ἐπιβάς ἐκομίζετο ἐς τήν ἀσίην. πλέοντα δέ μιν ἄνεμον στρυμονίην ὑπολαβεῖν μέγαν καί κυματίην. καί δή μᾶλλον γάρ τι χειμαίνεσθαι, γεμούσης τῆς νεός ὥστε ἐπί τοῦ καταστρώματος ἐπεόντων συχνῶν περσέων τῶν σύν ξέρξῃ κομιζομένων, ἐνθαῦτα ἐς δεῖμα πεσόντα τόν βασιλέα εἰρέσθαι βώσαντα τόν κυβερνήτην εἴ τις ἔστι σφι σωτηρίη: καί τόν εἶπαι: «δέσποτα, οὐκ ἔστι οὐδεμία, εἰ μή τούτων ἀπαλ»λαγή τις γένηται τῶν πολλῶν ἐπιβατέων.« καί ξέρξην λέγεται ἀκούσαντα ταῦτα εἶπαι: »ἄνδρες πέρσαι, νῦν τις «διαδεξάτω ὑμέων βασιλέος κηδόμενος: ἐν ὑμῖν γάρ ἔοικε »εἶναι ἐμοί ἡ σωτηρίη.« τόν μέν ταῦτα λέγειν, τούς δέ προσκυνέοντας ἐκπηδᾶν ἐς τήν θάλασσαν, καί τήν νέα ἐπικουφισθεῖσαν οὕτω δή ἀποσωθῆναι ἐς τήν ἀσίην. ὡς δέ ἐκβῆναι τάχιστα ἐς γῆν τόν ξέρξην, ποιῆσαι τοιόνδε: ὅτι μέν ἔσωσε βασιλέος τήν ψυχήν, δωρήσασθαι χρυσέῃ στεφάνῃ τόν κυβερνήτην, ὅτι δέ περσέων πολλούς ἀπώλεσε, ἀποταμεῖν τήν κεφαλήν αὐτοῦ. οὗτος δέ ἄλλος λόγος λέγεται περί τοῦ ξέρξεω νόστου, οὐδαμῶς ἔμοιγε πιστός, οὔτε ἄλλως οὔτε τό περσέων τοῦτο πάθος. εἰ γάρ δή ταῦτα οὕτω εἰρέθη ἐκ τοῦ κυβερνήτεω πρός ξέρξην, ἐν μυρίῃσι γνώμῃσι μίαν οὐκ ἔχω ἀντίξοον μή οὐκ ἄν ποιῆσαι βασιλέα τοιόνδε, τούς μέν ἐκ τοῦ καταστρώματος καταβιβάσαι ἐς κοίλην νέα, ἐόντας πέρσας καί περσέων τούς πρώτους, τῶν δ' ἐρετέων, ἐόντων φοινίκων, ὅκως οὐκ ἄν ἴσον πλῆθος τοῖσι πέρσῃσι ἐξέβαλε ἐς τήν θάλασσαν. ἀλλ' ὁ μέν, ὡς καί πρότερόν μοι εἴρηται, ὁδῷ χρεώμενος ἅμα τῷ ἄλλῳ στρατῷ ἀπενόστησε ἐς τήν ἀσίην. μέγα δέ καί τόδε μαρτύριον: φαίνεται γάρ ξέρξης ἐν τῇ ὀπίσω κομιδῇ ἀπικόμενος ἐς ἄβδηρα καί ξεινίην τέ σφι συνθέμενος καί δωρησάμενος αὐτούς ἀκινάκῃ τε χρυσέῳ καί τιήρῃ χρυσοπάστῳ: καί, ὡς αὐτοί λέγουσι ἀβδηρῖται, λέγοντες ἔμοιγε οὐδαμῶς πιστά, πρῶτον ἐλύσατο τήν ζώνην φεύγων ἐξ ἀθηνέων ὀπίσω, ὡς ἐν ἀδείῃ ἐών. τά δέ ἄβδηρα ἵδρυται πρός τοῦ ἑλλησπόντου μᾶλλον τοῦ στρυμόνος καί τῆς ἠιόνος, ὅθεν δή μίν φασι ἐπιβῆναι ἐπί τήν νέα. οἱ δέ ἕλληνες, ἐπείτε οὐκ οἷοί τε ἐγίνοντο ἐξελεῖν τήν ἄνδρον, τραπόμενοι ἐς κάρυστον καί δηιώσαντες αὐτῶν τήν χώρην ἀπαλλάσσοντο ἐς σαλαμῖνα. πρῶτα μέν νυν τοῖσι θεοῖσι ἐξεῖλον ἀκροθίνια ἄλλα τε καί τριήρεας τρεῖς φοινίσσας, τήν μέν ἐς ἰσθμόν ἀναθεῖναι, ἥ περ ἔτι καί ἐς ἐμέ ἦν, τήν δέ ἐπί σούνιον, τήν δέ τῷ αἴαντι αὐτοῦ ἐς σαλαμῖνα. μετά δέ τοῦτο διεδάσαντο τήν ληίην καί τά ἀκροθίνια ἀπέπεμψαν ἐς δελφούς, ἐκ τῶν ἐγένετο ἀνδριάς ἔχων ἐν τῇ χειρί ἀκρωτήριον νεός, ἐών μέγαθος δυώδεκα πήχεων: ἕστηκε δέ οὗτος τῇ περ ὁ μακεδών ἀλέξανδρος ὁ χρύσεος. πέμψαντες δέ ἀκροθίνια οἱ ἕλληνες ἐς δελφούς ἐπειρώτων τόν θεόν κοινῇ εἰ λελάβηκε πλήρεα καί ἀρεστά [τά ἀκροθίνια.] ὁ δέ παρ' ἑλλήνων μέν τῶν ἄλλων ἔφησε ἔχειν, παρά αἰγινητέων δέ οὔ, ἀλλά ἀπαίτεε αὐτούς τά ἀριστήια τῆς ἐν σαλαμῖνι ναυμαχίης. αἰγινῆται δέ πυθόμενοι ἀνέθεσαν ἀστέρας χρυσέους, οἵ ἐπί ἱστοῦ χαλκέου ἑστᾶσι τρεῖς ἐπί τῆς γωνίης, ἀγχοτάτω τοῦ κροισείου κρητῆρος. μετά δέ τήν διαίρεσιν τῆς ληίης ἔπλεον οἱ ἕλληνες ἐς τόν ἰσθμόν ἀριστήια δώσοντες τῷ ἀξιωτάτῳ γενομένῳ ἑλλήνων ἀνά τόν πόλεμον τοῦτον. ὡς δέ ἀπικόμενοι οἱ στρατηγοί διενέμοντο τάς ψήφους ἐπί τοῦ ποσειδέωνος τῷ βωμῷ, τόν πρῶτον καί τόν δεύτερον κρινέοντες ἐκ πάντων, ἐνθαῦτα πᾶς τις αὐτῶν ἑωυτῷ ἐτίθετο τήν ψῆφον, αὐτός ἕκαστος δοκέων ἄριστος γενέσθαι: δεύτερα δέ οἱ πολλοί συνεξέπιπτον θεμιστοκλέα κρίνοντες: οἱ μέν δή ἐμουνοῦντο, θεμιστοκλέης δέ δευτερείοισι ὑπερεβάλλετο πολλόν. οὐ βουλομένων δέ ταῦτα κρίνειν τῶν ἑλλήνων φθόνῳ, ἀλλ' ἀποπλεόντων ἑκάστων ἐς τήν ἑωυτῶν ἀκρίτων, ὅμως θεμιστοκλέης ἐβώσθη τε καί ἐδοξώθη εἶναι ἀνήρ πολλόν ἑλλήνων σοφώτατος ἀνά πᾶσαν τήν ἑλλάδα. ὅτι δέ νικῶν οὐκ ἐτιμήθη πρός τῶν ἐν σαλαμῖνι ναυμαχησάντων, αὐτίκα μετά ταῦτα ἐς λακεδαίμονα ἀπίκετο θέλων τιμηθῆναι: καί μιν λακεδαιμόνιοι καλῶς μέν ὑπεδέξαντο, μεγάλως δέ ἐτίμησαν. ἀριστήια μέν νυν ἔδοσαν <ἀνδρηίης μέν> εὐρυβιάδῃ ἐλαίης στέφανον, σοφίης δέ καί δεξιότητος θεμιστοκλέϊ, καί τούτῳ στέφανον ἐλαίης: ἐδωρήσαντό τέ μιν ὄχῳ τῷ ἐν σπάρτῃ καλλιστεύοντι: αἰνέσαντες δέ πολλά, προέπεμψαν ἀπιόντα τριηκόσιοι σπαρτιητέων λογάδες, οὗτοι οἵ περ ἱππέες καλέονται, μέχρι οὔρων τῶν τεγεητικῶν: μοῦνον δή τοῦτον πάντων ἀνθρώπων τῶν ἡμεῖς ἴδμεν σπαρτιῆται προέπεμψαν. ὡς δέ ἐκ τῆς λακεδαίμονος ἀπίκετο ἐς τάς ἀθήνας, ἐνθαῦτα τιμόδημος ἀφιδναῖος, τῶν ἐχθρῶν μέν τῶν θεμιστοκλέος ἐών, ἄλλως δέ οὐ τῶν ἐπιφανέων ἀνδρῶν, φθόνῳ καταμαργέων ἐνείκεε τόν θεμιστοκλέα, τήν ἐς λακεδαίμονα ἄπιξιν προφέρων, ὡς διά τάς ἀθήνας ἔχοι τά γέρεα τά παρά λακεδαιμονίων, ἀλλ' οὐ δι' ἑωυτόν. ὁ δέ, ἐπείτε οὐκ ἐπαύετο λέγων ταῦτα ὁ τιμόδημος, εἶπε: »οὕτω ἔχει τοι: οὔτ' ἄν ἐγώ ἐών βελβι«νίτης ἐτιμήθην οὕτω πρός σπαρτιητέων, οὔτ' ἄν σύ, »ὤνθρωπε, ἐών ἀθηναῖος.« ταῦτα μέν νυν ἐς τοσοῦτο ἐγένετο. ἀρτάβαζος δέ ὁ φαρνάκεος, ἀνήρ ἐν πέρσῃσι λόγιμος καί πρόσθε ἐών, ἐκ δέ τῶν πλαταιικῶν καί μᾶλλον ἔτι γενόμενος, ἔχων ἕξ μυριάδας στρατοῦ τοῦ μαρδόνιος ἐξελέξατο, προέπεμπε βασιλέα μέχρι τοῦ πόρου. ὡς δέ ὁ μέν ἦν ἐν τῇ ἀσίῃ, ὁ δέ ὀπίσω πορευόμενος κατά τήν παλλήνην ἐγίνετο, ἅτε μαρδονίου τε χειμερίζοντος περί θεσσαλίην τε καί μακεδονίην καί οὐδέν κω κατεπείγων αὐτός ἥκειν ἐς τό ἄλλο στρατόπεδον, οὐκ ἐδικαίου ἐντυχών ἀπεστεῶσι ποτειδαιήτῃσι μή οὐκ ἐξανδραποδίσασθαί σφεας. οἱ γάρ ποτειδαιῆται, ὡς βασιλεύς παρεξεληλάκεε καί ὁ ναυτικός τοῖσι πέρσῃσι οἰχώκεε φεύγων ἐκ σαλαμῖνος, ἐκ τοῦ φανεροῦ ἀπέστασαν ἀπό τῶν βαρβάρων: ὥς δέ καί οἱ ἄλλοι οἱ τήν παλλήνην ἔχοντες. ἐνθαῦτα δή ἀρτάβαζος ἐπολιόρκεε τήν ποτείδαιαν. ὑποπτεύσας δέ καί τούς ὀλυνθίους ἀπίστασθαι ἀπό βασιλέος, καί ταύτην ἐπολιόρκεε: εἶχον δέ αὐτήν βοττιαῖοι οἱ ἐκ τοῦ θερμαίου κόλπου ἐξαναστάντες ὑπό μακεδόνων. ἐπεί δέ σφεας εἷλε πολιορκέων, κατέσφαξε ἐξαγαγών ἐς λίμνην, τήν δέ πόλιν παραδιδοῖ κριτοβούλῳ τορωναίῳ ἐπιτροπεύειν καί τῷ χαλκιδικῷ γένεϊ: καί οὕτω ὄλυνθον χαλκιδέες ἔσχον. ἐξελών δέ ταύτην ὁ ἀρτάβαζος τῇ ποτειδαίῃ ἐντεταμένως προσεῖχε: προσέχοντι δέ οἱ προθύμως συντίθεται προδοσίην τιμόξεινος ὁ τῶν σκιωναίων στρατηγός, ὅντινα μέν τρόπον ἀρχήν ἔγωγε οὐκ ἔχω εἰπεῖν (οὐ γάρ ὦν λέγεται), τέλος μέντοι τοιάδε ἐγίνετο: ὅκως βυβλίον γράψειε ἤ τιμόξεινος ἐθέλων παρά ἀρτάβαζον πέμψαι ἤ ἀρτάβαζος παρά τιμόξεινον, τοξεύματος παρά τάς γλυφίδας περιειλί ξαντες καί πτερώσαντες τό βυβλίον ἐτόξευον ἐς συγκείμενον χωρίον. ἐπάϊστος δέ ἐγένετο ὁ τιμόξεινος προδιδούς τήν ποτείδαιαν: τοξεύων γάρ ὁ ἀρτάβαζος ἐς τό συγκείμενον, ἁμαρτών τοῦ χωρίου τούτου βάλλει ἀνδρός ποτειδαιήτεω τόν ὦμον, τόν δέ βληθέντα περιέδραμε ὅμιλος, οἷα φιλέει γίνεσθαι ἐν πολέμῳ, οἵ αὐτίκα τό τόξευμα λαβόντες, ὡς ἔμαθον τό βυβλίον, ἔφερον ἐπί τούς στρατηγούς: παρῆν δέ καί τῶν ἄλλων παλληναίων συμμαχίη. τοῖσι δέ στρατηγοῖσι ἐπιλεξαμένοισι τό βυβλίον καί μαθοῦσι τόν αἴτιον τῆς προδοσίης ἔδοξε μή καταπλέξαι τιμόξεινον προδοσίῃ τῆς σκιωναίων πόλιος εἵνεκα, μή νομιζοίατο εἶναι σκιωναῖοι ἐς τόν μετέπειτα χρόνον αἰεί προδόται. ὁ μέν δή τοιούτῳ τρόπῳ ἐπάϊστος ἐγεγόνεε: ἀρταβάζῳ δέ ἐπειδή πολιορκέοντι ἐγεγόνεσαν τρεῖς μῆνες, γίνεται ἄμπωτις τῆς θαλάσσης μεγάλη καί χρόνον ἐπί πολλόν: ἰδόντες δέ οἱ βάρβαροι τέναγος γενόμενον παρήισαν ἐς τήν παλλήνην. ὡς δέ τάς δύο μέν μοίρας διοδοιπορήκεσαν, ἔτι δέ τρεῖς ὑπόλοιποι ἦσαν τάς διελθόντας χρῆν εἶναι ἔσω ἐν τῇ παλλήνῃ, ἐπῆλθε πλημμυρίς τῆς θαλάσσης μεγάλη, ὅση οὐδαμά κω, ὡς οἱ ἐπιχώριοι λέγουσι, πολλάκις γινομένη. οἱ μέν δή νέειν αὐτῶν οὐκ ἐπιστάμενοι διεφθείροντο, τούς δέ ἐπιστα μένους οἱ ποτειδαιῆται ἐπιπλώσαντες πλοίοισι ἀπώλεσαν. αἴτιον δέ λέγουσι οἱ ποτειδαιῆται τῆς τε ῥηχίης [καί τῆς πλημμυρίδος] καί τοῦ περσικοῦ πάθεος γενέσθαι τόδε, ὅτι τοῦ ποσειδέωνος ἐς τόν νηόν καί τό ἄγαλμα τό ἐν τῷ προαστείῳ ἠσέβησαν οὗτοι τῶν περσέων οἵ περ καί διεφθάρησαν ὑπό τῆς θαλάσσης: αἴτιον δέ τοῦτο λέγοντες εὖ λέγειν ἔμοιγε δοκέουσι. τούς δέ περιγενομένους ἀπῆγε ἀρτάβαζος ἐς θεσσαλίην παρά μαρδόνιον. οὗτοι μέν οἱ προπέμψαντες βασιλέα οὕτω ἔπρηξαν. ὁ δέ ναυτικός ὁ ξέρξεω <ὁ> περιγενόμενος, ὡς προσέμειξε τῇ ἀσίῃ φεύγων ἐκ σαλαμῖνος καί βασιλέα τε καί τήν στρατιήν ἐκ χερσονήσου διεπόρθμευσε ἐς ἄβυδον, ἐχειμέριζε ἐν κύμῃ. ἔαρος δέ ἐπιλάμψαντος πρώιος συνελέγετο ἐς σάμον: αἱ δέ τῶν νεῶν καί ἐχειμέρισαν αὐτοῦ. περσέων δέ καί μήδων οἱ πλέονες ἐπεβάτευον: στρατηγοί δέ σφι ἐπῆλθον μαρδόντης τε ὁ βαγαίου καί ἀρταΰντης ὁ ἀρταχαίεω: συνῆρχε δέ τούτοισι καί ἀδελφιδέος ἀρταΰντεω αὐτοῦ προσελομένου, ἰθαμίτρης. ἅτε δέ μεγάλως πληγέντες, οὐ προήισαν ἀνωτέρω τό πρός ἑσπέρης, οὐδ' ἐπηνάγκαζε οὐδείς, ἀλλ' ἐν τῇ σάμῳ κατήμενοι ἐφύλασσον τήν ἰωνίην μή ἀποστῇ, νέας ἔχοντες σύν τῇσι ἰάσι τριηκοσίας. οὐ μέν οὐδέ προσεδέκοντο τούς ἕλληνας ἐλεύσεσθαι ἐς τήν ἰωνίην ἀλλ' ἀποχρήσειν σφι τήν ἑωυτῶν φυλάσσειν, σταθμούμενοι ὅτι σφέας οὐκ ἐπεδίωξαν φεύγοντας ἐκ σαλαμῖνος ἀλλ' ἄσμενοι ἀπαλλάσσοντο. κατά μέν νυν τήν θάλασσαν ἑσσωμένοι ἦσαν τῷ θυμῷ, πεζῇ δέ ἐδόκεον πολλῷ κρατήσειν τόν μαρδόνιον: ἐόντες δέ ἐν σάμῳ ἅμα μέν ἐβουλεύοντο εἴ τι δυναίατο κακόν τούς πολεμίους ποιέειν, ἅμα δέ καί ὠτακούστεον ὅκῃ πεσέεται τά μαρδονίου πρήγματα. τούς δέ ἕλληνας τό τε ἔαρ γινόμενον ἤγειρε καί μαρδόνιος ἐν θεσσαλίῃ ἐών. ὁ μέν δή πεζός οὔκω συνελέγετο, ὁ δέ ναυτικός ἀπίκετο ἐς αἴγιναν, νέες ἀριθμόν δέκα καί ἑκατόν. στρατηγός δέ καί ναύαρχος ἦν λευτυχίδης ὁ μενάρεος τοῦ ἡγησίλεω τοῦ ἱπποκρατίδεω τοῦ λευτυχίδεω τοῦ ἀναξίλεω τοῦ ἀρχιδήμου τοῦ ἀναξανδρίδεω τοῦ θεοπόμπου τοῦ νικάνδρου τοῦ χαρίλεω τοῦ εὐνόμου τοῦ πολυδέκτεω τοῦ πρυτάνιος τοῦ εὐρυφῶντος τοῦ προκλέος τοῦ ἀριστοδήμου τοῦ ἀριστομάχου τοῦ κλεοδαίου τοῦ ὕλλου τοῦ ἡρακλέος, ἐών τῆς ἑτέρης οἰκίης τῶν βασιλέων. οὗτοι πάντες, πλήν τῶν ἑπτά τῶν μετά λευτυχίδεα πρώτων καταλεχθέντων, οἱ ἄλλοι βασιλέες ἐγένοντο σπάρτης. ἀθηναίων δέ ἐστρατήγεε ξάνθιππος ὁ ἀρίφρονος. ὡς δέ παρεγένοντο ἐς τήν αἴγιναν πᾶσαι αἱ νέες, ἀπίκοντο ἰώνων ἄγγελοι ἐς τό στρατόπεδον τῶν ἑλλήνων, οἵ καί ἐς σπάρτην ὀλίγῳ πρότερον τούτων ἀπικόμενοι ἐδέοντο λακεδαιμονίων ἐλευθεροῦν τήν ἰωνίην: τῶν καί ἡρόδοτος ὁ βασιληίδεω ἦν: οἵ στασιῶται σφίσι γενόμενοι ἐπεβούλευον θάνατον στράττι τῷ χίου τυράννῳ, ἐόντες ἀρχήν ἑπτά: ἐπιβουλεύοντες δέ ὡς φανεροί ἐγένοντο ἐξενείκαντος τήν ἐπιχείρησιν ἑνός τῶν μετεχόντων, οὕτω δή οἱ λοιποί ἕξ ἐόντες ὑπεξέσχον ἐκ τῆς χίου καί ἐς σπάρτην τε ἀπίκοντο καί δή καί τότε ἐς τήν αἴγιναν, τῶν ἑλλήνων δεόμενοι καταπλῶσαι ἐς τήν ἰωνίην: οἵ προήγαγον αὐτούς μόγις μέχρι δήλου. τό γάρ προσωτέρω πᾶν δεινόν ἦν τοῖσι ἕλλησι οὔτε τῶν χώρων ἐοῦσι ἐμπείροισι, στρατιῆς τε πάντα πλέα ἐδόκεε εἶναι: τήν δέ σάμον ἐπιστέατο δόξῃ καί ἡρακλέας στήλας ἴσον ἀπέχειν. συνέπιπτε δέ τοιοῦτο ὥστε τούς μέν βαρβάρους τό πρός ἑσπέρης ἀνωτέρω σάμου μή τολμᾶν ἀναπλῶσαι καταρρωδηκότας, τούς δέ ἕλληνας χρηιζόντων τῶν χίων τό πρός τήν ἠῶ κατωτέρω δήλου: οὕτω δέος τό μέσον ἐφύλασσέ σφεων. οἱ μέν δή ἕλληνες ἔπλεον ἐς τήν δῆλον, μαρδόνιος δέ περί τήν θεσσαλίην ἐχείμαζε. ἐνθεῦτεν δέ ὁρμώμενος ἔπεμπε κατά τά χρηστήρια ἄνδρα εὐρωμέα γένος, τῷ οὔνομα ἦν μῦς, ἐντειλάμενος πανταχῇ μιν χρησόμενον ἐλθεῖν τῶν οἷά τε ἦν σφι ἀποπειρήσασθαι. ὅ τι μέν βουλόμενος ἐκμαθεῖν πρός τῶν χρηστηρίων ταῦτα ἐνετέλλετο, οὐκ ἔχω φράσαι: οὐ γάρ ὦν λέγεται: δοκέω δ' ἔγωγε περί τῶν παρεόντων πρηγμάτων καί οὐκ ἄλλων πέρι πέμψαι. οὗτος ὁ μῦς ἔς τε λεβάδειαν φαίνεται ἀπικόμενος καί μισθῷ πείσας τῶν ἐπιχωρίων ἄνδρα καταβῆναι παρά τροφώνιον, καί ἐς ἄβας τάς φωκέων ἀπικόμενος ἐπί τό χρηστήριον. καί δή καί ἐς θήβας πρῶτα ὡς ἀπίκετο, τοῦτο μέν τῷ ἰσμηνίῳ ἀπόλλωνι ἐχρήσατο (ἔστι δέ κατά περ ἐν ὀλυμπίῃ ἐμπύροισι αὐτόθι χρηστηριάζεσθαι), τοῦτο δέ ξεῖνόν τινα καί οὐ θηβαῖον χρήμασι πείσας κατεκοίμησε ἐς ἀμφιάρεω. θηβαίων δέ οὐδενί ἔξεστι μαντεύεσθαι αὐτόθι διά τόδε: ἐκέλευσέ σφεας ὁ ἀμφιάρεως διά χρηστηρίων ποιεύμενος ὁκότερα βούλονται ἑλέσθαι τούτων, ἑωυτῷ ἤ ἅτε μάντι χρᾶσθαι ἤ ἅτε συμμάχῳ, τοῦ ἑτέρου ἀπεχομένους: οἱ δέ σύμμαχόν μιν εἵλοντο εἶναι: διά τοῦτο μέν οὐκ ἔξεστι θηβαίων οὐδενί αὐτόθι ἐγκατακοιμηθῆναι. τότε δέ θῶμά μοι μέγιστον γενέσθαι λέγεται ὑπό θηβαίων: ἐλθεῖν ἄρα τόν εὐρωμέα μῦν, περιστρωφώμενον πάντα τά χρηστήρια, καί ἐς τοῦ πτῴου ἀπόλλωνος τό τέμενος. τοῦτο δέ τό ἱρόν καλέεται μέν πτῷον, ἔστι δέ θηβαίων, κεῖται δέ ὑπέρ τῆς κωπαΐδος λίμνης πρός ὄρεϊ ἀγχοτάτω ἀκραιφίης πόλιος. ἐς τοῦτο τό ἱρόν ἐπείτε παρελθεῖν τόν καλεόμενον τοῦτον μῦν, ἕπεσθαι δέ οἱ τῶν ἀστῶν αἱρετούς ἄνδρας τρεῖς ἀπό τοῦ κοινοῦ ὡς ἀπογραψομένους τά θεσπιεῖν ἔμελλε, καί πρόκατε τόν πρόμαντιν βαρβάρῳ γλώσσῃ χρᾶν. καί τούς μέν ἑπομένους τῶν θηβαίων ἐν θώματι ἔχεσθαι ἀκούοντας βαρβάρου γλώσσης ἀντί ἑλλάδος, οὐδέ ἔχειν ὅ τι χρήσωνται τῷ παρεόντι πρήγματι: τόν δέ εὐρωμέα μῦν, ἐξαρπάσαντα παρ' αὐτῶν τήν ἐφέροντο δέλτον, τά λεγόμενα ὑπό τοῦ προφήτεω γράφειν ἐς αὐτήν, φάναι δέ καρίῃ μιν γλώσσῃ χρᾶν: συγγραψάμενον δέ οἴχεσθαι ἀπιόντα ἐς θεσσαλίην. μαρδόνιος δέ ἐπιλεξάμενος ὅ τι δή λέγοντα ἦν τά χρηστήρια, μετά ταῦτα ἔπεμψε ἄγγελον ἐς ἀθήνας ἀλέξανδρον τόν ἀμύντεω ἄνδρα μακεδόνα, ἅμα μέν ὅτι οἱ προσκηδέες οἱ πέρσαι ἦσαν (ἀλεξάνδρου γάρ ἀδελφεήν γυγαίην, ἀμύντεω δέ θυγατέρα, βουβάρης ἀνήρ πέρσης ἔσχε, ἐκ τῆς οἱ ἐγεγόνεε ἀμύντης ὁ ἐν τῇ ἀσίῃ, ἔχων [τό] οὔνομα τό τοῦ μητροπάτορος, τῷ δή ἐκ βασιλέος τῆς φρυγίης ἐδόθη ἀλάβαστρα πόλις μεγάλη νέμεσθαι), ἅμα δέ ὁ μαρδόνιος πυθόμενος ὅτι πρόξεινός τε εἴη <ἐκεῖ> καί εὐεργέτης ὁ ἀλέξανδρος ἔπεμπε. τούς γάρ ἀθηναίους οὕτω ἐδόκεε μάλιστα προσκτήσεσθαι, λεών τε πολλόν ἄρα ἀκούων εἶναι καί ἄλκιμον, τά τε κατά τήν θάλασσαν συντυχόντα σφι παθήματα κατεργασαμένους μάλιστα ἀθηναίους ἐπίστατο. τούτων δέ προσγενομένων κατήλπιζε εὐπετέως τῆς θαλάσσης κρατήσειν, τά περ ἄν καί ἦν, πεζῇ τε ἐδόκεε πολλῷ εἶναι κρέσσων: οὕτω τε ἐλογίζετο κατύπερθέ οἱ τά πρήγματα ἔσεσθαι τῶν ἑλληνικῶν. τάχα δ' ἄν καί τά χρηστήρια ταῦτά οἱ προλέγοι, συμβουλεύοντα σύμμαχον τόν ἀθηναῖον ποιέεσθαι: τοῖσι δή πειθόμενος ἔπεμπε. τοῦ δέ ἀλεξάνδρου τούτου ἕβδομος γενέτωρ περδίκκης ἐστί ὁ κτησάμενος τῶν μακεδόνων τήν τυραννίδα τρόπῳ τοιῷδε. ἐξ ἄργεος ἔφυγον ἐς ἰλλυριούς τῶν τημένου ἀπογόνων τρεῖς ἀδελφεοί, γαυάνης τε καί ἀέροπος καί περδίκκης: ἐκ δέ ἰλλυριῶν ὑπερβαλόντες ἐς τήν ἄνω μακεδονίην ἀπίκοντο ἐς λεβαίην πόλιν. ἐνθαῦτα δέ ἐθήτευον ἐπί μισθῷ παρά τῷ βασιλέϊ, ὁ μέν ἵππους νέμων, ὁ δέ βοῦς, ὁ δέ νεώτατος αὐτῶν περδίκκης τά λεπτά τῶν προβάτων. ἡ δέ γυνή τοῦ βασιλέος (ἦσαν γάρ τό πάλαι καί αἱ τυραννίδες τῶν ἀνθρώπων ἀσθενέες χρήμασι, οὐ μοῦνον ὁ δῆμος) αὐτή τά σιτία σφι ἔπεσσε. ὅκως δέ ὀπτῴη, ὁ ἄρτος τοῦ παιδός τοῦ θητός, τοῦ περδίκκεω, διπλήσιος ἐγίνετο αὐτός ἑωυτοῦ: ἐπεί δέ αἰεί τὠυτό τοῦτο ἐγίνετο, εἶπε πρός τόν ἄνδρα τόν ἑωυτῆς. τόν δέ ἀκούσαντα ἐσῆλθε αὐτίκα ὡς εἴη τέρας καί φέροι ἐς μέγα τι: καλέσας δέ τούς θῆτας, προηγόρευέ σφι ἀπαλλάσσεσθαι ἐκ γῆς τῆς ἑωυτοῦ. οἱ δέ τόν μισθόν ἔφασαν δίκαιοι εἶναι ἀπολαβόντες οὕτω ἐξιέναι. ἐνθαῦτα ὁ βασιλεύς τοῦ μισθοῦ πέρι ἀκούσας, ἦν γάρ κατά τήν καπνοδόκην ἐς τόν οἶκον ἐσέχων ὁ ἥλιος, εἶπε, θεοβλαβής γενόμενος: »μισθόν δέ «ὑμῖν ἐγώ ὑμέων ἄξιον τόνδε ἀποδίδωμι», δείξας τόν ἥλιον. ὁ μέν δή γαυάνης τε καί ὁ ἀέροπος οἱ πρεσβύτεροι ἕστασαν ἐκπεπληγμένοι, ὡς ἤκουσαν ταῦτα: ὁ δέ παῖς, ἐτύγχανε γάρ ἔχων μάχαιραν, εἴπας τάδε: «δεκόμεθα, ὦ »βασιλεῦ, τά διδοῖς«, περιγράφει τῇ μαχαίρῃ ἐς τό ἔδαφος τοῦ οἴκου τόν ἥλιον, περιγράψας δέ, ἐς τόν κόλπον τρίς ἀρυσάμενος τοῦ ἡλίου, ἀπαλλάσσετο αὐτός τε καί οἱ μετ' ἐκείνου. οἱ μέν δή ἀπήισαν, τῷ δέ βασιλέϊ σημαίνει τῶν τις παρέδρων οἷόν τι χρῆμα ποιήσειε [ὁ παῖς] καί ὡς σύν νόῳ κείνων ὁ νεώτατος λάβοι τά διδόμενα. ὁ δέ ταῦτα ἀκούσας καί ὀξυνθείς πέμπει ἐπ' αὐτούς ἱππέας ἀπολέοντας. ποταμός δέ ἐστι ἐν τῇ χώρῃ ταύτῃ, τῷ θύουσι οἱ τούτων τῶν ἀνδρῶν <τῶν> ἀπ' ἄργεος ἀπόγονοι <ὡς> σωτῆρι: οὗτος, ἐπείτε διέβησαν οἱ τημενίδαι, μέγας οὕτω ἐρρύη ὥστε τούς ἱππέας μή οἵους τε γενέσθαι διαβῆναι. οἱ δέ ἀπικόμενοι ἐς ἄλλην γῆν τῆς μακεδονίης οἴκησαν πέλας τῶν κήπων τῶν λεγομένων εἶναι μίδεω τοῦ γορδίεω, ἐν τοῖσι φύεται αὐτόματα ῥόδα, ἕν ἕκαστον ἔχον ἑξήκοντα φύλλα, ὀδμῇ τε ὑπερφέροντα τῶν ἄλλων: ἐν τούτοισι καί ὁ σιληνός τοῖσι κήποισι ἥλω, ὡς λέγεται ὑπό μακεδόνων: ὑπέρ δέ τῶν κήπων ὄρος κεῖται βέρμιον οὔνομα, ἄβατον ὑπό χειμῶνος. ἐνθεῦτεν δέ ὁρμώμενοι ὡς ταύτην ἔσχον, κατεστρέφοντο καί τήν ἄλλην μακεδονίην. ἀπό τούτου δή τοῦ περδίκκεω ἀλέξανδρος ὧδε ἐγένετο: ἀμύντεω παῖς ἦν ἀλέξανδρος, ἀμύντης δέ ἀλκέτεω, ἀλκέτεω δέ πατήρ ἦν ἀέροπος, τοῦ δέ φίλιππος, φιλίππου δέ ἀργαῖος, τοῦ δέ περδίκκης ὁ κτησάμενος τήν ἀρχήν. ἐγεγόνεε μέν δή ὧδε ἀλέξανδρος ὁ ἀμύντεω. ὡς δέ ἀπίκετο ἐς τάς ἀθήνας ἀποπεμφθείς ὑπό μαρδονίου, ἔλεγε τάδε: »ἄνδρες ἀθηναῖοι, μαρδόνιος τάδε λέγει: «ἐμοί ἀγγελίη ἥκει παρά βασιλέος λέγουσα ὧδε: »ἀθη«ναίοισι τάς ἁμαρτάδας τάς ἐς ἐμέ ἐξ ἐκείνων γενομένας »πάσας μετίημι. νῦν τε ὧδε, μαρδόνιε, ποίεε: τοῦτο μέν «τήν γῆν σφι ἀπόδος, τοῦτο δέ ἄλλην πρός ταύτῃ ἑλέσθων »αὐτοί, ἥντινα ἄν ἐθέλωσι, ἐόντες αὐτόνομοι: ἱρά τε «πάντα σφι, ἤν δή βούλωνταί γε ἐμοί ὁμολογέειν, ἀνόρθω»σον, ὅσα ἐγώ ἐνέπρησα.« τούτων δέ ἀπιγμένων ἀναγ»καίως ἔχει μοι ποιέειν ταῦτα, ἤν μή τό ὑμέτερον ἀντίον «γένηται. λέγω δέ ὑμῖν τάδε. νῦν τί μαίνεσθε πόλεμον »βασιλέϊ ἀειρόμενοι; οὔτε γάρ ἄν ὑπερβάλοισθε οὔτε οἷοί τέ «ἐστε ἀντέχειν τόν πάντα χρόνον. εἴδετε μέν γάρ τῆς »ξέρξεω στρατηλασίης τό πλῆθος καί τά ἔργα, πυνθάνεσθε «δέ καί τήν νῦν παρ' ἐμοί ἐοῦσαν δύναμιν, ὥστε καί ἤν »ἡμέας ὑπερβάλησθε καί νικήσητε, τοῦ περ ὑμῖν οὐδεμία «ἐλπίς εἴ περ εὖ φρονέετε, ἄλλη παρέσται πολλαπλησίη. »μή ὦν βούλεσθε παρισούμενοι βασιλέϊ στέρεσθαι μέν τῆς «χώρης, θέειν δέ αἰεί περί ὑμέων αὐτῶν, ἀλλά καταλύσασθε: »παρέχει δέ ὑμῖν κάλλιστα καταλύσασθαι, βασιλέος ταύτῃ «ὁρμημένου. ἔστε ἐλεύθεροι, ἡμῖν ὁμαιχμίην συνθέμενοι »ἄνευ τε δόλου καί ἀπάτης.« μαρδόνιος μέν ταῦτα, ὦ »ἀθηναῖοι, ἐνετείλατό μοι εἰπεῖν πρός ὑμέας. ἐγώ δέ περί «μέν εὐνοίης τῆς πρός ὑμέας ἐξ ἐμέο ἐούσης οὐδέν λέξω »(οὐ γάρ ἄν νῦν πρῶτον ἐκμάθοιτε), προσχρηίζω δέ ὑμέων «πείθεσθαι μαρδονίῳ. ἐνορέω γάρ ὑμῖν οὐκ οἵοισί τε ἐσο»μένοισι τόν πάντα χρόνον πολεμέειν ξέρξῃ (εἰ γάρ ἐνώρων «τοῦτο ἐν ὑμῖν, οὐκ ἄν κοτε ἐς ὑμέας ἦλθον ἔχων λόγους »τούσδε): καί γάρ δύναμις ὑπέρ ἄνθρωπον ἡ βασιλέος ἐστί «καί χείρ ὑπερμήκης. ἤν ὦν μή αὐτίκα ὁμολογήσητε, μεγά»λα προτεινόντων ἐπ' οἷσι ὁμολογέειν ἐθέλουσι, δειμαίνω «ὑπέρ ὑμέων ἐν τρίβῳ τε μάλιστα οἰκημένων τῶν συμμάχων »πάντων αἰεί τε φθειρομένων μούνων, ἐξαίρετόν τι μεταί«χμιον τήν γῆν ἐκτημένων. ἀλλά πείθεσθε: πολλοῦ γάρ »ὑμῖν ἄξια ταῦτα, εἰ βασιλεύς γε ὁ μέγας μούνοισι ὑμῖν «ἑλλήνων τάς ἁμαρτάδας ἀπιείς ἐθέλει φίλος γενέσθαι.» ἀλέξανδρος μέν ταῦτα ἔλεξε. λακεδαιμόνιοι δέ πυθόμενοι ἥκειν ἀλέξανδρον ἐς ἀθήνας ἐς ὁμολογίην ἄξοντα τῷ βαρβάρῳ ἀθηναίους, ἀναμνησθέντες τῶν λογίων ὥς σφεας χρεόν ἐστι ἅμα τοῖσι ἄλλοισι δωριεῦσι ἐκπίπτειν ἐκ πελοποννήσου ὑπό μήδων τε καί ἀθηναίων, κάρτα τε ἔδεισαν μή ὁμολογήσωσι τῷ πέρσῃ ἀθηναῖοι: αὐτίκα τέ σφι ἔδοξε πέμπειν ἀγγέλους. καί δή συνέπιπτε ὥστε ὁμοῦ σφεων γίνεσθαι τήν κατάστασιν: ἐπανέμειναν γάρ οἱ ἀθηναῖοι διατρίβοντες, εὖ ἐπιστάμενοι ὅτι ἔμελλον λακεδαιμόνιοι πεύσεσθαι ἥκοντα παρά τοῦ βαρβάρου ἄγγελον ἐπ' ὁμολογίῃ πυθόμενοί τε πέμψειν κατά τάχος ἀγγέλους. ἐπίτηδες ὦν ἐποίευν, ἐνδεικνύμενοι τοῖσι λακεδαιμονίοισι τήν ἑωυτῶν γνώμην. ὡς δέ ἐπαύσατο λέγων ἀλέξανδρος, διαδεξάμενοι ἔλεγον οἱ ἀπό σπάρτης ἄγγελοι: «ἡμέας δέ ἔπεμψαν »λακεδαιμόνιοι δεησομένους ὑμέων μήτε νεώτερον ποιέειν «μηδέν κατά τήν ἑλλάδα μήτε λόγους ἐνδέκεσθαι παρά τοῦ »βαρβάρου. οὔτε γάρ δίκαιον οὐδαμῶς οὔτε κόσμον φέρον «οὔτε [γε] ἄλλοισι ἑλλήνων οὐδαμοῖσι, ὑμῖν δέ δή καί διά »πάντων ἥκιστα πολλῶν εἵνεκα: ἠγείρατε γάρ τόνδε τόν «πόλεμον ὑμεῖς οὐδέν ἡμέων βουλομένων, καί περί τῆς »ὑμετέρης ἀρχῆθεν ὁ ἀγών ἐγένετο: νῦν δέ φέρει καί ἐς «πᾶσαν τήν ἑλλάδα. ἄλλως τε τούτων ἀπεόντων αἰτίους »γενέσθαι δουλοσύνης τοῖσι ἕλλησι ἀθηναίους οὐδαμῶς «ἀνασχετόν, οἵτινες αἰεί καί τό πάλαι φαίνεσθε πολλούς »ἐλευθερώσαντες ἀνθρώπων. πιεζομένοισι μέντοι ὑμῖν «συναχθόμεθα, καί ὅτι καρπῶν ἐστερήθητε διξῶν ἤδη καί »ὅτι οἰκοφθόρησθε χρόνον ἤδη πολλόν. ἀντί τούτων δέ ὑμῖν «λακεδαιμόνιοί τε καί οἱ [λοιποί] σύμμαχοι ἐπαγγέλλονται »γυναῖκάς τε καί τά ἐς πόλεμον ἄχρηστα οἰκετέων ἐχόμενα «πάντα ἐπιθρέψειν, ἔστ' ἄν ὁ πόλεμος ὅδε συνεστήκῃ. μηδέ »ὑμέας ἀλέξανδρος ὁ μακεδών ἀναγνώσῃ, λεήνας τόν «μαρδονίου λόγον. τούτῳ μέν γάρ ταῦτα ποιητέα ἐστί: »τύραννος γάρ ἐών τυράννῳ συγκατεργάζεται: ὑμῖν δέ [γε] «οὐ ποιητέα, εἴ περ εὖ τυγχάνετε φρονέοντες, ἐπισταμέ»νοισι ὡς βαρβάροισί ἐστι οὔτε πιστόν οὔτε ἀληθές οὐδέν.« ταῦτα ἔλεξαν οἱ ἄγγελοι. ἀθηναῖοι δέ πρός μέν ἀλέξανδρον ὑπεκρίναντο τάδε: »καί αὐτοί τοῦτό γε ἐπιστάμεθα ὅτι πολλαπλησίη ἐστί τῷ «μήδῳ δύναμις ἤ περ ἡμῖν, ὥστε οὐδέν δεῖ τοῦτό γε ὀνει»δίζειν. ἀλλ' ὅμως ἐλευθερίης γλιχόμενοι ἀμυνεόμεθα οὕτω «ὅκως ἄν καί δυνώμεθα. ὁμολογῆσαι δέ τῷ βαρβάρῳ μήτε »σύ ἡμέας πειρῶ ἀναπείθειν οὔτε ἡμεῖς πεισόμεθα. νῦν τε «ἀπάγγελλε μαρδονίῳ ὡς ἀθηναῖοι λέγουσι, ἔστ' ἄν ὁ ἥλιος »τήν αὐτήν ὁδόν ἴῃ τῇ περ καί νῦν ἔρχεται, μήκοτε ὁμολο«γήσειν ἡμέας ξέρξῃ: ἀλλά θεοῖσί τε συμμάχοισι πίσυνοί »μιν ἐπέξιμεν ἀμυνόμενοι καί τοῖσι ἥρωσι, τῶν ἐκεῖνος «οὐδεμίαν ὄπιν ἔχων ἐνέπρησε τούς τε οἴκους καί τά ἀγάλ»ματα. σύ τε τοῦ λοιποῦ λόγους ἔχων τοιούσδε μή ἐπιφαίνεο «ἀθηναίοισι, μηδέ δοκέων χρηστά ὑπουργέειν ἀθέμιστα »ἔρδειν παραίνεε: οὐ γάρ σε βουλόμεθα οὐδέν ἄχαρι πρός «ἀθηναίων παθεῖν, ἐόντα πρόξεινόν τε καί φίλον.» πρός μέν ἀλέξανδρον ταῦτα ὑπεκρίναντο, πρός δέ τούς ἀπό σπάρτης ἀγγέλους τάδε: «τό μέν δεῖσαι λακεδαιμονίους »μή ὁμολογήσωμεν τῷ βαρβάρῳ κάρτα ἀνθρωπήιον ἦν: ἀτάρ «αἰσχρῶς γε ἐοίκατε, ἐξεπιστάμενοι τό ἀθηναίων φρόνημα, »ἀρρωδῆσαι, ὅτε οὔτε χρυσός ἐστι γῆς οὐδαμόθι τοσοῦτος «οὔτε χώρη <οὕτω> κάλλεϊ καί ἀρετῇ μέγα ὑπερφέρουσα, τά »ἡμεῖς δεξάμενοι ἐθέλοιμεν ἄν μηδίσαντες καταδουλῶσαι «τήν ἑλλάδα. πολλά τε γάρ καί μεγάλα ἐστί τά διακωλύοντα »ταῦτα μή ποιέειν μηδ' ἤν ἐθέλωμεν: πρῶτα μέν καί μέγιστα «τῶν θεῶν τά ἀγάλματα καί τά οἰκήματα ἐμπεπρησμένα τε »καί συγκεχωσμένα, τοῖσι ἡμέας ἀναγκαίως ἔχει τιμωρέειν «ἐς τά μέγιστα μᾶλλον ἤ περ ὁμολογέειν τῷ ταῦτα ἐργασα»μένῳ: αὖτις δέ τό ἑλληνικόν, ἐόν ὅμαιμόν τε καί ὁμόγλωσ«σον, καί θεῶν ἱδρύματά τε κοινά καί θυσίαι ἤθεά τε »ὁμότροπα, τῶν προδότας γενέσθαι ἀθηναίους οὐκ ἄν εὖ «ἔχοι. ἐπίστασθέ τε οὕτω, εἰ μή καί πρότερον ἐτυγχάνετε »ἐπιστάμενοι: ἔστ' ἄν καί εἷς περιῇ ἀθηναίων, μηδαμά «ὁμολογήσοντας ἡμέας ξέρξῃ. ὑμέων μέντοι ἀγάμεθα τήν »προνοίην τήν ἐς ἡμέας ἔχουσαν, ὅτι προείδετε ἡμέων «οἰκοφθορημένων οὕτω ὥστε ἐπιθρέψαι ἐθέλειν ἡμέων τούς »οἰκέτας: καί ὑμῖν μέν ἡ χάρις ἐκπεπλήρωται, ἡμεῖς μέντοι «λιπαρήσομεν οὕτω ὅκως ἄν ἔχωμεν, οὐδέν λυπέοντες ὑμέας. »νῦν δέ, ὡς οὕτω ἐχόντων, στρατιήν ὡς τάχιστα ἐκπέμ«πετε. ὡς γάρ ἡμεῖς εἰκάζομεν, οὐκ ἑκάς χρόνου παρέσται »ὁ βάρβαρος ἐσβαλών ἐς τήν ἡμετέρην, ἀλλ' ἐπειδάν τάχιστα «πύθηται τήν ἀγγελίην ὅτι οὐδέν ποιήσομεν τῶν ἐκεῖνος »ἡμέων προσεδέετο. πρίν ὦν παρεῖναι ἐκεῖνον ἐς τήν «ἀττικήν, ὑμέας καιρός ἐστι προβοηθῆσαι ἐς τήν βοιω»τίην.« οἱ μέν ταῦτα ὑποκριναμένων ἀθηναίων ἀπαλλάσσοντο ἐς σπάρτην. {καλλιοπη} μαρδόνιος δέ, ὥς οἱ ἀπονοστήσας ἀλέξανδρος τά παρά ἀθηναίων ἐσήμηνε, ὁρμηθείς ἐκ θεσσαλίης ἦγε τήν στρατιήν σπουδῇ ἐπί τάς ἀθήνας: ὅκου δέ ἑκάστοτε γίνοιτο, τούτους παρελάμβανε. τοῖσι δέ θεσσαλίης ἡγεομένοισι οὔτε τά πρό τοῦ πεπρηγμένα μετέμελε οὐδέν πολλῷ τε μᾶλλον ἐπῆγον τόν πέρσην, καί συμπροέπεμψέ τε θώρηξ ὁ ληρισαῖος ξέρξην φεύγοντα καί τότε ἐκ τοῦ φανεροῦ παρῆκε μαρδόνιον ἐπί τήν ἑλλάδα. ἐπεί δέ πορευόμενος γίνεται ὁ στρατός ἐν βοιωτοῖσι, οἱ θηβαῖοι κατελάμβανον τόν μαρδόνιον καί συνεβούλευον αὐτῷ λέγοντες ὡς οὐκ εἴη χῶρος ἐπιτηδεότερος ἐνστρατοπεδεύεσθαι ἐκείνου, οὐδέ ἔων ἰέναι ἑκαστέρω, ἀλλ' αὐτοῦ ἱζόμενον ποιέειν ὅκως ἀμαχητί τήν πᾶσαν ἑλλάδα καταστρέψεται. κατά μέν γάρ τό ἰσχυρόν ἕλληνας ὁμοφρονέοντας, οἵ περ καί πάρος ταὐτά ἐγίνωσκον, χαλεπά εἶναι περιγίνεσθαι καί ἅπασι ἀνθρώποισι: »εἰ δέ ποιήσεις τά ἡμεῖς παραινέομεν,« ἔφασαν λέγοντες, »ἅξεις ἀπόνως πάντα τά ἐκείνων ἰσχυρά βουλεύματα. πέμπε χρήματα ἐς τούς δυναστεύοντας ἄνδρας ἐν τῇσι πόλισι, πέμπων δέ τήν ἑλλάδα διαστήσεις: ἐνθεῦτεν δέ τούς μή τά σά φρονέοντας ῥηιδίως μετά τῶν στασιωτέων καταστρέψεαι.« οἱ μέν ταῦτα συνεβούλευον, ὁ δέ οὐκ ἐπείθετο, ἀλλά οἱ δεινός τις ἐνέστακτο ἵμερος τάς ἀθήνας δεύτερα ἑλεῖν, ἅμα μέν ὑπ' ἀγνωμοσύνης, ἅμα δέ πυρσοῖσι διά νήσων ἐδόκεε βασιλέϊ δηλώσειν ἐόντι ἐν σάρδισι ὅτι ἔχοι τάς ἀθήνας. ὅς οὐδέ τότε ἀπικόμενος ἐς τήν ἀττικήν εὗρε τούς ἀθηναίους, ἀλλ' ἔν τε σαλαμῖνι τούς πλείστους ἐπυνθάνετο εἶναι ἔν τε τῇσι νηυσί, αἱρέει τε ἔρημον τό ἄστυ. ἡ δέ βασιλέος αἵρεσις ἐς τήν ὑστέρην τήν μαρδονίου ἐπιστρατηίην δεκάμηνος ἐγένετο. ἐπεί δέ ἐν ἀθήνῃσι ἐγένετο ὁ μαρδόνιος, πέμπει ἐς σαλαμῖνα μουρυχίδην ἄνδρα ἑλλησπόντιον φέροντα τούς αὐτούς λόγους τούς καί ἀλέξανδρος ὁ μακεδών τοῖσι ἀθηναίοισι διεπόρθμευσε. ταῦτα δέ τό δεύτερον ἀπέστελλε προέχων μέν τῶν ἀθηναίων οὐ φιλίας γνώμας, ἐλπίζων δέ σφεας ὑπήσειν τῆς ἀγνωμοσύνης, ὡς δοριαλώτου ἐούσης πάσης τῆς ἀττικῆς χώρης καί ἐούσης ἤδη ὑπ' ἑωυτῷ. τούτων μέν εἵνεκεν ἀπέπεμψε μουρυχίδην ἐς σαλαμῖνα. ὁ δέ ἀπικόμενος ἐπί τήν βουλήν ἔλεγε τά παρά μαρδονίου. τῶν δέ βουλευτέων λυκίδης εἶπε γνώμην ὥς οἱ ἐδόκεε ἄμεινον εἶναι δεξαμένους τόν λόγον τόν σφι μουρυχίδης προσφέρει ἐξενεῖκαι ἐς τόν δῆμον: ὁ μέν δή ταύτην τήν γνώμην ἀπεφαίνετο, εἴτε δή δεδεγμένος χρήματα παρά μαρδονίου, εἴτε καί ταῦτά οἱ ἑάνδανε: ἀθηναῖοι δέ αὐτίκα δεινόν ποιησάμενοι, οἵ τε ἐκ τῆς βουλῆς καί οἱ ἔξωθεν ὡς ἐπύθοντο, περιστάντες λυκίδην κατέλευσαν βάλλοντες, τόν δέ ἑλλησπόντιον μουρυχίδην ἀπέπεμψαν ἀσινέα. γενομένου δέ θορύβου ἐν τῇ σαλαμῖνι περί τόν λυκίδην, πυνθάνονται τό γινόμενον αἱ γυναῖκες τῶν ἀθηναίων, διακελευσαμένη δέ γυνή γυναικί καί παραλαβοῦσα ἐπί τήν λυκίδεω οἰκίην ἤισαν αὐτοκελέες, καί κατά μέν ἔλευσαν αὐτοῦ τήν γυναῖκα, κατά δέ τά τέκνα. ἐς δέ τήν σαλαμῖνα διέβησαν οἱ ἀθηναῖοι ὧδε. ἕως μέν προσεδέκοντο ἐκ τῆς πελοποννήσου στρατόν ἥξειν τιμωρήσοντά σφι, οἱ δέ ἔμενον ἐν τῇ ἀττικῇ: ἐπεί δέ οἱ μέν μακρότερα καί σχολαίτερα ἐποίευν, ὁ δέ ἐπιών καί δή ἐν τῇ βοιωτίῃ ἐλέγετο εἶναι, οὕτω δή ὑπεξεκομίσαντό τε πάντα καί αὐτοί διέβησαν ἐς σαλαμῖνα: ἐς λακεδαίμονά τε ἔπεμπον ἀγγέλους ἅμα μέν μεμψομένους τοῖσι λακεδαιμονίοισι ὅτι περιεῖδον ἐσβάλλοντα τόν βάρβαρον ἐς τήν ἀττικήν ἀλλ' οὐ μετά σφέων ἠντίασαν ἐς τήν βοιωτίην, ἅμα δέ ὑπομνήσοντας ὅσα σφι ὑπέσχετο ὁ πέρσης μεταβαλοῦσι δώσειν, προεῖπαί τε ὅτι εἰ μή ἀμυνέουσι ἀθηναίοισι, ὡς καί αὐτοί τινα ἀλεωρήν εὑρήσονται. οἱ γάρ δή λακεδαιμόνιοι ὅρταζόν τε τοῦτον τόν χρόνον καί σφι ἦν ὑακίνθια, περί πλείστου δ' ἦγον τά τοῦ θεοῦ πορσύνειν: ἅμα δέ τό τεῖχός σφι, τό ἐν τῷ ἰσθμῷ ἐτείχεον, καί ἤδη ἐπάλξις ἐλάμβανε. ὡς δέ ἀπίκοντο ἐς τήν λακεδαίμονα οἱ ἄγγελοι οἱ ἀπ' ἀθηνέων, ἅμα ἀγόμενοι ἔκ τε μεγάρων ἀγγέλους καί ἐκ πλαταιέων, ἔλεγον τάδε ἐπελθόντες ἐπί τούς ἐφόρους: »ἔπεμψαν ἡμέας ἀθηναῖοι λέγοντες ὅτι ἡμῖν βασιλεύς ὁ μήδων τοῦτο μέν τήν χώρην ἀποδιδοῖ, τοῦτο δέ συμμάχους ἐθέλει ἐπ' ἴσῃ τε καί ὁμοίῃ ποιήσασθαι ἄνευ τε δόλου καί ἀπάτης, ἐθέλει δέ καί ἄλλην χώρην πρός τῇ ἡμετέρῃ διδόναι, τήν ἄν αὐτοί ἑλώμεθα. ἡμεῖς δέ δία τε ἑλλήνιον αἰδεσθέντες καί τήν ἑλλάδα δεινόν ποιεύμενοι προδοῦναι οὐ καταινέσαμεν ἀλλ' ἀπειπάμεθα, καίπερ ἀδικεόμε νοι ὑπ' ἑλλήνων καί καταπροδιδόμενοι, ἐπιστάμενοί τε ὅτι κερδαλεώτερόν ἐστι ὁμολογέειν τῷ πέρσῃ μᾶλλον ἤ περ πολεμέειν: οὐ μέν οὐδέ ὁμολογήσομεν ἑκόντες εἶναι. καί τό μέν ἀπ' ἡμέων οὕτω ἀκίβδηλον [ἐόν] νέμεται ἐπί τούς ἕλληνας. ὑμεῖς δέ ἐς πᾶσαν ἀρρωδίην τότε ἀπικόμενοι μή ὁμολογήσωμεν τῷ πέρσῃ, ἐπείτε ἐξεμάθετε τό ἡμέτερον φρόνημα σαφέως, ὅτι οὐδαμά προδώσομεν τήν ἑλλάδα, καί διότι τεῖχος ὑμῖν διά τοῦ ἰσθμοῦ ἐλαυνόμενον ἐν τέλεΐ ἐστι, καί δή λόγον οὐδένα τῶν ἀθηναίων ποιέεσθε, συνθέμενοί τε ἡμῖν τῷ πέρσῃ ἀντιώσεσθαι ἐς τήν βοιωτίην προδεδώκατε, περιείδετέ τε ἐσβαλόντα ἐς τήν ἀττικήν τόν βάρβαρον. ἐς μέν νυν τό παρεόν ἀθηναῖοι ὑμῖν μηνίουσι: οὐ γάρ ἐποιήσατε ἐπιτηδέως. νῦν δέ ὅ τι τάχος στρατιήν ἅμα ἡμῖν ἐκέλευσαν ὑμέας ἐκπέμπειν, ὡς ἄν τόν βάρβαρον δεκώμεθα ἐν τῇ ἀττικῇ: ἐπειδή γάρ ἡμάρτομεν τῆς βοιωτίης, τῆς γε ἡμετέρης ἐπιτηδεότατόν ἐστι ἐμμαχέσασθαι τό θριάσιον πεδίον.« ὡς δέ ἄρα ἤκουσαν οἱ ἔφοροι ταῦτα, ἀνεβάλλοντο ἐς τήν ὑστεραίην ὑποκρινέεσθαι, τῇ δέ ὑστεραίῃ ἐς τήν ἑτέρην: τοῦτο καί ἐπί δέκα ἡμέρας ἐποίευν, ἐξ ἡμέρης ἐς ἡμέρην ἀναβαλλόμενοι: ἐν δέ τούτῳ τῷ χρόνῳ τόν ἰσθμόν ἐτείχεον σπουδήν ἔχοντες πολλήν πάντες πελοποννήσιοι, καί σφι ἦν πρός τέλεϊ. οὐδ' ἔχω εἰπεῖν τό αἴτιον δι' ὅ τι ἀπικομένου μέν ἀλεξάνδρου τοῦ μακεδόνος ἐς ἀθήνας σπουδήν μεγάλην ἐποιήσαντο μή μηδίσαι ἀθηναίους, τότε δέ ὤρην ἐποιήσαντο οὐδεμίαν, ἄλλο γε ἤ ὅτι ὁ ἰσθμός σφι ἐτετείχιστο καί ἐδόκεον ἀθηναίων ἔτι δέεσθαι οὐδέν, ὅτε δέ ἀλέξανδρος ἀπίκετο ἐς τήν ἀττικήν, οὔκω ἀπετετείχιστο, ἐργάζοντο δέ μεγάλως καταρρωδηκότες τούς πέρσας. τέλος δέ τῆς τε ὑποκρίσιος καί ἐξόδου τῶν σπαρτιητέων ἐγένετο τρόπος τοιόσδε: τῇ προτεραίῃ τῆς ὑστάτης καταστάσιος μελλούσης ἔσεσθαι χίλεος ἀνήρ τεγεήτης, δυνάμενος ἐν λακεδαίμονι μέγιστον ξείνων, τῶν ἐφόρων ἐπύθετο πάντα λόγον τόν δή οἱ ἀθηναῖοι ἔλεγον. ἀκούσας δέ ταῦτα ὁ χίλεος ἔλεγε ἄρα σφι τάδε: »οὕτω ἔχει, ἄνδρες ἔφοροι: ἀθηναίων ἡμῖν <μέν> ἐόντων μή ἀρθμίων, τῷ δέ βαρβάρῳ συμμάχων, καίπερ τείχεος διά τοῦ ἰσθμοῦ ἐληλαμένου καρτεροῦ, μεγάλαι κλισιάδες ἀναπεπτέαται ἐς τήν πελοπόννησον τῷ πέρσῃ. ἀλλ' ἐσακούσατε, πρίν τι ἄλλο ἀθηναίοισι δόξαι σφάλμα φέρον τῇ ἑλλάδι.« ὁ μέν σφι ταῦτα συνεβούλευε: οἱ δέ φρενί λαβόντες τόν λόγον αὐτίκα, φρά σαντες οὐδέν τοῖσι ἀγγέλοισι τοῖσι ἀπιγμένοισι ἀπό τῶν πολίων, νυκτός ἔτι ἐκπέμπουσι πεντακισχιλίους σπαρτιητέων [κατ' ἑπτά περί ἕκαστον τάξαντες τῶν εἱλώτων], παυσανίῃ τῷ κλεομβρότου ἐπιτρέψαντες ἐξάγειν. ἐγίνετο μέν [νυν] ἡ ἡγεμονίη πλειστάρχου τοῦ λεωνίδεω: ἀλλ' ὁ μέν ἦν ἔτι παῖς, ὁ δέ τούτου ἐπίτροπός τε καί ἀνεψιός. κλεόμβροτος γάρ ὁ παυσανίεω μέν πατήρ ἀναξανδρίδεω δέ παῖς οὐκέτι περιῆν, ἀλλ' ἀπαγαγών ἐκ τοῦ ἰσθμοῦ τήν στρατιήν τήν τό τεῖχος δείμασαν μετά ταῦτα οὐ πολλόν τινα χρόνον βιούς ἀπέθανε. ἀπήγαγε δέ τήν στρατιήν ὁ κλεόμβροτος ἐκ τοῦ ἰσθμοῦ διά τόδε: θυομένῳ οἱ ἐπί τῷ πέρσῃ ὁ ἥλιος ἀμαυρώθη ἐν τῷ οὐρανῷ. προσαιρέεται δέ ἑωυτῷ παυσανίης εὐρυάνακτα τόν δωριέος, ἄνδρα οἰκίης ἐόντα τῆς αὐτῆς. οἱ μέν δή σύν παυσανίῃ ἐξεληλύθεσαν ἔξω σπάρτης: οἱ δέ ἄγγελοι, ὡς ἡμέρη ἐγεγόνεε, οὐδέν εἰδότες περί τῆς ἐξόδου ἐπῆλθον ἐπί τούς ἐφόρους, ἐν νόῳ δή ἔχοντες ἀπαλλάσσεσθαι καί αὐτοί ἐπί τήν ἑωυτοῦ ἕκαστος: ἐπελθόντες δέ ἔλεγον τάδε: »ὑμεῖς μέν, ὦ λακεδαιμόνιοι, αὐτοῦ τῇδε μένοντες ὑακίνθιά τε ἄγετε καί παίζετε, καταπροδόντες τούς συμμάχους: ἀθηναῖοι δέ ὡς ἀδικεόμενοι ὑπό ὑμέων χήτεΐ τε συμμάχων καταλύσονται τῷ πέρσῃ οὕτω ὅκως ἄν δύνωνται. καταλυσάμενοι δέ, δῆλα γάρ ὅτι σύμμαχοι βασιλέος γινόμεθα, συστρατευσόμεθα ἐπί τήν ἄν ἐκεῖνοι ἐξηγέωνται: ὑμεῖς δέ τό ἐνθεῦτεν μαθήσεσθε ὁκοῖον ἄν τι ὑμῖν ἐξ αὐτοῦ ἐκβαίνῃ.« ταῦτα λεγόντων τῶν ἀγγέλων οἱ ἔφοροι εἶπαν ἐπ' ὅρκου καί δή δοκέειν εἶναι ἐν ὀρεσθείῳ στείχοντας ἐπί τούς ξείνους: ξείνους γάρ ἐκάλεον τούς βαρβάρους. οἱ δέ ὡς οὐκ εἰδότες ἐπειρώτων τό λεγόμενον, ἐπειρόμενοι δέ ἐξέμαθον πᾶν τό ἐόν, ὥστε ἐν θώματι γενόμενοι ἐπορεύοντο τήν ταχίστην διώκοντες: σύν δέ σφι τῶν περιοίκων λακεδαιμονίων λογάδες πεντακισχίλιοι ὁπλῖται τὠυτό τοῦτο ἐποίευν. οἱ μέν δή ἐς τόν ἰσθμόν ἠπείγοντο. ἀργεῖοι δέ ἐπείτε τάχιστα ἐπύθοντο τούς μετά παυσανίεω ἐξεληλυθότας ἐκ σπάρτης, πέμπουσι κήρυκα τῶν ἡμεροδρόμων ἀνευρόντες τόν ἄριστον ἐς τήν ἀττικήν, πρότερον αὐτοί μαρδονίῳ ὑποδεξάμενοι σχήσειν τόν σπαρτιήτην μή ἐξιέναι: ὅς ἐπείτε ἀπίκετο ἐς τάς ἀθήνας ἔλεγε τάδε: »μαρδόνιε, ἔπεμψάν με ἀργεῖοι φράσοντά τοι ὅτι ἐκ λακεδαίμονος ἐξελήλυθε ἡ νεότης, καί ὡς οὐ δυνατοί αὐτήν ἴσχειν εἰσί ἀργεῖοι [μή οὐκ ἐξιέναι]. πρός ταῦτα τύγχανε εὖ βουλευόμενος.« ὁ μέν δή εἴπας ταῦτα ἀπαλλάσσετο ὀπίσω, μαρδόνιος δέ οὐδαμῶς ἔτι πρόθυμος ἦν μένειν ἐν τῇ ἀττικῇ, ὡς ἤκουσε ταῦτα. πρίν μέν νυν ἤ πυθέσθαι ἀνεκώχευε, θέλων εἰδέναι τό παρ' ἀθηναίων, ὁκοῖόν τι ποιήσουσι, καί οὔτε ἐπήμαινε οὔτε ἐσίνετο γῆν τήν ἀττικήν, ἐλπίζων διά παντός τοῦ χρόνου ὁμολογήσειν σφέας: ἐπεί δέ οὐκ ἔπειθε, πυθόμενος τόν πάντα λόγον, πρίν ἤ τούς μετά παυσανίεω ἐς τόν ἰσθμόν ἐσβαλεῖν, ὑπεξεχώρεε ἐμπρήσας τε τάς ἀθήνας, καί εἴ κού τι ὀρθόν ἦν τῶν τειχέων ἤ τῶν οἰκημάτων ἤ τῶν ἱρῶν, πάντα καταβαλών καί συγχώσας. ἐξήλαυνε δέ τῶνδε εἵνεκεν, ὅτι οὔτε ἱππασίμη ἡ χώρη ἦν ἡ ἀττική, εἴ τε νικῷτο συμβαλών, ἀπάλλαξις οὐκ ἦν ὅτι μή κατά στεινόν, ὥστε καί ὀλίγους σφέας ἀνθρώπους ἴσχειν: ἐβουλεύετο ὦν ἐπαναχωρήσας ἐς τάς θήβας συμβαλεῖν πρός πόλι τε φιλίῃ καί <ἐν> χώρῃ ἱππασίμῳ. μαρδόνιος μέν δή ὑπεξεχώρεε, ἤδη δέ ἐν τῇ ὁδῷ ἐόντι αὐτῷ ἦλθε ἀγγελίη <ἄλλη> πρόδρομον [ἄλλην] στρατιήν ἥκειν ἐς μέγαρα, λακεδαιμονίων χιλίους. πυθόμενος δέ ταῦτα ἐβουλεύετο, θέλων εἴ κως τούτους πρῶτον ἕλοι: ὑποστρέψας δέ τήν στρατιήν ἦγε ἐπί τά μέγαρα, ἡ δέ ἵππος προελθοῦσα κατιππάσατο χώρην τήν μεγαρίδα: ἐς ταύτην δή ἑκαστάτω τῆς εὐρώπης τό πρός ἡλίου δύνοντος ἡ περσική αὕτη στρατιή ἀπίκετο. μετά δέ ταῦτα μαρδονίῳ ἦλθε ἀγγελίη ὡς ἁλέες εἴησαν οἱ ἕλληνες ἐν τῷ ἰσθμῷ. οὕτω δή ὀπίσω ἐπορεύετο διά δεκελέης: οἱ γάρ βοιωτάρχαι μετεπέμψαντο τούς προσχώρους τῶν ἀσωπίων, οὗτοι δέ αὐτῷ τήν ὁδόν ἡγέοντο ἐς σφενδαλέας, ἐνθεῦτεν δέ ἐς τάναγραν: ἐν τανάγρῃ δέ νύκτα ἐναυλισάμενος, καί τραπόμενος τῇ ὑστεραίῃ ἐς σκῶλον ἐν γῇ τῇ θηβαίων ἦν. ἐνθαῦτα δέ τῶν θηβαίων καίπερ μηδιζόντων ἔκειρε τούς χώρους, οὔτι κατά ἔχθος αὐτῶν ἀλλ' ὑπ' ἀναγκαίης μεγάλης ἐχόμενος, βουλόμενος ἔρυμα [τε] τῷ στρατοπέδῳ ποιήσασθαι: καί, ἤν συμβαλόντι οἱ μή ἐκβαίνῃ ὁκοῖόν τι ἐθέλοι, κρησφύγετον τοῦτο ἐποιέετο. παρῆκε δέ αὐτοῦ τό στρατόπεδον ἀρξάμενον ἀπό ἐρυθρέων παρά ὑσιάς, κατέτεινε δέ ἐς τήν πλαταιίδα γῆν, παρά τόν ἀσωπόν ποταμόν τεταμένον: οὐ μέντοι τό γε τεῖχος τοσοῦτο ἐποιέετο, ἀλλ' ὡς ἐπί δέκα σταδίους μάλιστά κῃ μέτωπον ἕκαστον. ἐχόντων δέ τόν πόνον τοῦτον τῶν βαρβάρων, ἀτταγῖνος ὁ φρύνωνος ἀνήρ θηβαῖος παρασκευασάμενος μεγά λως ἐκάλεε ἐπί ξείνια αὐτόν τε μαρδόνιον καί πεντήκοντα περσέων τούς λογιμωτάτους, κληθέντες δέ οὗτοι εἵποντο: ἦν δέ τό δεῖπνον ποιεύμενον ἐν θήβῃσι. τάδε δέ ἤδη τά ἐπίλοιπα ἤκουον θερσάνδρου ἀνδρός μέν ὀρχομενίου, λογίμου δέ ἐς τά πρῶτα ἐν ὀρχομενῷ. ἔφη δέ ὁ θέρσανδρος κληθῆναι καί αὐτός ὑπό ἀτταγίνου ἐπί τό δεῖπνον τοῦτο, κληθῆναι δέ καί θηβαίων ἄνδρας πεντήκοντα, καί σφεων οὐ χωρίς ἑκατέρους κλῖναι, ἀλλά πέρσην τε καί θηβαῖον ἐν κλίνῃ ἑκάστῃ. ὡς δέ ἀπό δείπνου ἦσαν, διαπινόντων τόν πέρσην τόν ὁμόκλινον ἑλλάδα γλῶσσαν ἱέντα εἰρέσθαι αὐτόν ὁκοδαπός ἐστι, αὐτός δέ ὑποκρίνασθαι ὡς εἴη ὀρχομένιος. τόν δέ εἰπεῖν: »ἐπεί νῦν ὁμοτράπεζός τέ μοι καί ὁμόσπονδος ἐγένεο, μνημόσυνά τοι γνώμης τῆς ἐμῆς καταλιπέσθαι θέλω, ἵνα καί προειδώς αὐτός περί σεωυτοῦ βουλεύεσθαι ἔχῃς τά συμφέροντα. ὁρᾷς τούτους τούς δαινυμένους πέρσας καί τόν στρατόν τόν ἐλίπομεν ἐπί τῷ ποταμῷ στρατοπεδευόμενον; τούτων πάντων ὄψεαι ὀλίγου τινός χρόνου διελθόντος ὀλίγους τινάς τούς περιγενομένους«. ταῦτά τε ἅμα τόν πέρσην λέγειν καί μετιέναι πολλά τῶν δακρύων. αὐτός δέ θωμάσας τόν λόγον εἰπεῖν πρός αὐτόν: »οὐκῶν μαρδονίῳ τε ταῦτα χρεόν ἐστι λέγειν καί τοῖσι μετ' ἐκεῖνον ἐν αἴνῃ ἐοῦσι περσέων;« τόν δέ μετά ταῦτα εἰπεῖν: »ξεῖνε, ὅ τι δεῖ γενέσθαι ἐκ τοῦ θεοῦ, ἀμήχανον ἀποτρέψαι ἀνθρώπῳ: οὐδέ γάρ πιστά λέγουσι ἐθέλει πείθεσθαι οὐδείς. ταῦτα δέ περσέων συχνοί ἐπιστάμενοι ἑπόμεθα ἀναγκαίῃ ἐνδεδεμένοι. ἐχθίστη δέ ὀδύνη ἐστί τῶν ἐν ἀνθρώποισι αὕτη, πολλά φρονέοντα μηδενός κρατέειν.« ταῦτα μέν τοῦ ὀρχομενίου θερσάνδρου ἤκουον: καί τάδε πρός τούτοισι, ὡς αὐτός αὐτίκα λέγοι ταῦτα πρός ἀνθρώπους πρότερον ἤ γενέσθαι ἐν πλαταιῇσι τήν μάχην. μαρδονίου δέ ἐν τῇ βοιωτίῃ στρατοπεδευομένου οἱ μέν ἄλλοι παρείχοντο ἅπαντες στρατιήν καί συνεσέβαλον ἐς ἀθήνας ὅσοι περ ἐμήδιζον ἑλλήνων τῶν ταύτῃ οἰκημένων, μοῦνοι δέ φωκέες οὐ συνεσέβαλον: ἐμήδιζον γάρ δή σφόδρα καί οὗτοι, οὐκ ἑκόντες ἀλλ' ὑπ' ἀναγκαίης. ἡμέρῃσι δέ οὐ πολλῇσι μετά τήν ἄπιξιν τήν ἐς θήβας ὕστερον ἦλθον αὐτῶν ὁπλῖται χίλιοι: ἦγε δέ αὐτούς ἁρμοκύδης ἀνήρ τῶν ἀστῶν δοκιμώτατος. ἐπεί δέ ἀπίκατο καί οὗτοι ἐς θήβας, πέμψας ὁ μαρδόνιος ἱππέας ἐκέλευσέ σφεας ἐπ' ἑωυτῶν ἐν τῷ πεδίῳ ἵζεσθαι. ὡς δέ ἐποίησαν ταῦτα, αὐτίκα παρῆν ἡ ἵππος ἅπασα. μετά δέ ταῦτα διεξῆλθε μέν διά τοῦ στρατοπέδου τοῦ ἑλληνικοῦ τοῦ μετά μήδων ἐόντος φήμη ὡς κατακοντιεῖ σφεας, διεξῆλθε δέ δι' αὐτῶν φωκέων τὠυτό τοῦτο. ἔνθα δή σφι ὁ στρατηγός ἁρμοκύδης παραίνεε λέγων τοιάδε: »ὦ φωκέες, πρόδηλα γάρ ὅτι ἡμέας οὗτοι οἱ ἄνθρωποι μέλλουσι προόπτῳ θανάτῳ δώσειν, διαβεβλημένους ὑπό θεσσαλῶν, ὡς ἐγώ εἰκάζω: νῦν ὦν ἄνδρα πάντα τινά ὑμέων χρεόν ἐστι γενέσθαι ἀγαθόν: κρέσσον γάρ ποιεῦντάς τι καί ἀμυνομένους τελευτῆσαι τόν αἰῶνα ἤ περ παρέχοντας διαφθαρῆναι αἰσχίστῳ μόρῳ. ἀλλά μαθέτω τις αὐτῶν ὅτι ἐόντες βάρβαροι ἐπ' ἕλλησι ἀνδράσι φόνον ἔρραψαν.« ὁ μέν <ὦν> ταῦτα παραίνεε: οἱ δέ ἱππέες ἐπείτε σφέας ἐκυκλώσαντο, ἐπήλαυνον ὡς ἀπολέοντες, καί δή διετείνοντο τά βέλεα ὡς ἀπήσοντες, καί κού τις καί ἀπῆκε: καί οἵ ἀντίοι ἔστησαν, πάντῃ συστρέψαντες ἑωυτούς καί πυκνώσαντες ὡς μάλιστα. ἐνθαῦτα οἱ ἱππόται ὑπέστρεφον καί ἀπήλαυνον ὀπίσω. οὐκ ἔχω δ' ἀτρεκέως εἰπεῖν οὔτε εἰ ἦλθον μέν ἀπολέοντες τούς φωκέας δεηθέντων θεσσαλῶν, ἐπεί δέ ὥρων πρός ἀλέξησιν τραπομένους, δείσαντες μή [καί] σφίσι γένηται τρῶμα, οὕτω δή ἀπήλαυνον ὀπίσω (ὥς γάρ σφι ἐνετείλατο μαρδόνιος), οὔτ' εἰ αὐτῶν πειρηθῆναι ἠθέλησε εἴ τι ἀλκῆς μετέχουσι: ὡς δέ ὀπίσω ἀπήλασαν οἱ ἱππόται, πέμψας μαρδόνιος κήρυκα ἔλεγε τάδε: »θαρσέετε, ὦ φωκέες: ἄνδρες γάρ ἐφάνητε ἐόντες ἀγαθοί, οὐκ ὡς ἐγώ ἐπυνθανόμην. καί νῦν προθύμως φέρετε τόν πόλεμον τοῦτον: εὐεργεσίῃσι γάρ οὐ νικήσετε οὔτ' ὦν ἐμέ οὔτε βασιλέα.« τά περί φωκέων μέν ἐς τοσοῦτο ἐγένετο. λακεδαιμόνιοι δέ ὡς ἐς τόν ἰσθμόν ἦλθον, ἐν τούτῳ ἐστρατοπεδεύοντο. πυνθανόμενοι δέ ταῦτα οἱ λοιποί πελοποννήσιοι τοῖσι τά ἀμείνω ἑάνδανε, οἱ δέ καί ὁρῶντες ἐξιόντας σπαρτιήτας, οὐκ ἐδικαίουν λείπεσθαι τῆς ἐξόδου [λακεδαιμονίων]. ἐκ δή ὦν τοῦ ἰσθμοῦ καλλιερησάντων τῶν ἱρῶν ἐπορεύοντο πάντες καί ἀπικνέονται ἐς ἐλευσῖνα: ποιήσαντες δέ καί ἐνθαῦτα ἱρά, ὥς σφι ἐκαλλιέρεε, τό πρόσω ἐπορεύοντο, ἀθηναῖοι δέ ἅμα αὐτοῖσι, διαβάντες μέν ἐκ σαλαμῖνος, συμμιγέντες δέ ἐν ἐλευσῖνι. ὡς δέ ἄρα ἀπίκοντο τῆς βοιωτίης ἐς ἐρυθράς, ἔμαθόν τε δή τούς βαρβάρους ἐπί τῷ ἀσωπῷ στρατοπεδευομένους, φρασθέντες τε τοῦτο ἀντετάσσοντο ἐπί τῆς ὑπωρείης τοῦ κιθαιρῶνος μαρδόνιος δέ, ὡς οὐ κατέβαινον οἱ ἕλληνες ἐς τό πεδίον, πέμπει ἐς αὐτούς πᾶσαν τήν ἵππον, τῆς ἱππάρχεε μασίστιος εὐδοκιμέων παρά πέρσῃσι, τόν ἕλληνες μακίστιον καλέουσι, ἵππον ἔχων νησαῖον χρυσοχάλινόν τε καί ἄλλως κεκοσμημένον καλῶς. ἐνθαῦτα ὡς προσήλασαν οἱ ἱππόται πρός τούς ἕλληνας, προσέβαλλον κατά τέλεα, προσβάλλοντες δέ κακά μεγάλα ἐργάζοντο καί γυναῖκάς σφεας ἀπεκάλεον. κατά συντυχίην δέ μεγαρέες ἔτυχον ταχθέντες τῇ τε ἐπιμαχώτατον ἦν τοῦ χώρου παντός, καί ἡ πρόσοδος μάλιστα ταύτῃ ἐγίνετο τῇ ἵππῳ. προσβαλλούσης ὦν τῆς ἵππου οἱ μεγαρέες πιεζόμενοι ἔπεμπον ἐπί τούς στρατηγούς τῶν ἑλλήνων κήρυκα, ἀπικόμενος δέ ὁ κῆρυξ πρός αὐτούς ἔλεγε τάδε: »μεγαρέες <τάδε> λέγουσι: ἡμεῖς, ἄνδρες σύμμαχοι, οὐ δυνατοί εἰμεν τήν περσέων ἵππον δέκεσθαι μοῦνοι, ἔχοντες στάσιν ταύτην ἐς τήν ἔστημεν ἀρχήν: ἀλλά καί ἐς τόδε λιπαρίῃ τε καί ἀρετῇ ἀντέχομεν καίπερ πιεζόμενοι, νῦν τε εἰ μή τινας ἄλλους πέμψετε διαδόχους τῆς τάξιος, ἴστε ἡμέας ἐκλείψοντας τήν τάξιν.« ὁ μέν δή σφι ταῦτα ἀπήγγελλε: παυσανίης δέ ἀπεπειρᾶτο τῶν ἑλλήνων εἴ τινες ἐθέλοιεν ἄλλοι ἐθελονταί ἰέναι τε ἐς τόν χῶρον τοῦτον καί τάσσεσθαι διάδοχοι μεγαρεῦσι. οὐ βουλομένων δέ τῶν ἄλλων ἀθηναῖοι ὑπεδέξαντο καί ἀθηναίων οἱ τριηκόσιοι λογάδες, τῶν ἐλοχήγεε ὀλυμπιόδωρος ὁ λάμπωνος. οὗτοι ἦσαν οἵ [τε] ὑποδεξάμενοι καί [οἱ] πρό τῶν ἄλλων τῶν παρεόντων ἑλλήνων ἐς ἐρυθράς ταχθέντες, τούς τοξότας προσελόμενοι. μαχομένων δέ σφεων ἐπί χρόνον τέλος τοιόνδε ἐγένετο τῆς μάχης. προσβαλλούσης τῆς ἵππου κατά τέλεα, ὁ μασιστίου προέχων τῶν ἄλλων ἵππος βάλλεται τοξεύματι τά πλευρά, ἀλγήσας δέ ἵσταταί τε ὀρθός καί ἀποσείεται τόν μασίστιον: πεσόντι δέ αὐτῷ οἱ ἀθηναῖοι αὐτίκα ἐπεκέατο: τόν τε δή ἵππον αὐτοῦ λαμβάνουσι καί αὐτόν ἀμυνόμενον κτείνουσι, κατ' ἀρχάς οὐ δυνάμενοι. ἐσκεύαστο γάρ οὕτω: ἐντός θώρηκα εἶχε χρύσεον λεπιδωτόν, κατύπερθε δέ τοῦ θώρηκος κιθῶνα φοινίκεον ἐνεδεδύκεε: τύπτοντες δέ ἐς τόν θώρηκα ἐποίευν οὐδέν, πρίν γε δή μαθών τις τό ποιεύμενον παίει μιν ἐς τόν ὀφθαλμόν: οὕτω δή ἔπεσέ τε καί ἀπέθανε. ταῦτα δέ κως γινόμενα ἐλελήθεε τούς ἄλλους ἱππέας: οὔτε γάρ πεσόντα μιν εἶδον ἀπό τοῦ ἵππου οὔτε ἀποθνῄσκοντα, ἀναχωρήσιός τε γινομένης καί ὑποστροφῆς οὐκ ἔμαθον τό γινόμενον. ἐπείτε δέ ἔστησαν, αὐτίκα ἐπόθεσαν, ὥς σφεας οὐδείς ἦν ὁ τάσσων: μαθόντες δέ τό γεγονός, διακελευσάμενοι ἤλαυνον τούς ἵππους πάντες, ὡς ἄν τόν γε νεκρόν ἀνελοίατο. ἰδόντες δέ οἱ ἀθηναῖοι οὐκέτι κατά τέλεα προσελαύνοντας τούς ἱππέας ἀλλ' ἅμα πάντας, τήν ἄλλην στρατιήν ἐπεβώσαντο. ἐν ᾧ δέ ὁ πεζός ἅπας ἐπεβοήθεε, ἐν τούτῳ μάχη ὀξέα περί τοῦ νεκροῦ ἐγίνετο: ἕως μέν νυν μοῦνοι ἦσαν οἱ τριηκόσιοι, ἑσσοῦντό τε πολλόν καί τόν νεκρόν ἀπέλειπον: ὡς δέ σφι τό πλῆθος ἐπεβοήθησε, οὕτω δή οὐκέτι οἱ ἱππόται ὑπέμενον, οὐδέ σφι ἐξεγένετο τόν νεκρόν ἀνελέσθαι, ἀλλά πρός ἐκείνῳ ἄλλους προσαπώλεσαν τῶν ἱππέων. ἀποστάντες ὦν ὅσον τε δύο στάδια ἐβουλεύοντο ὅ τι χρεόν εἴη ποιέειν: ἐδόκεε δέ σφι ἀναρχίης ἐούσης ἀπελαύνειν παρά μαρδόνιον. ἀπικομένης δέ τῆς ἵππου ἐς τό στρατόπεδον πένθος ἐποιήσαντο μασιστίου πᾶσά τε ἡ στρατιή καί μαρδόνιος μέγιστον, σφέας τε αὐτούς κείροντες καί τούς ἵππους καί τά ὑποζύγια οἰμωγῇ τε χρεώμενοι ἀπλέτῳ: ἅπασαν γάρ τήν βοιωτίην κατεῖχε ἠχώ ὡς ἀνδρός ἀπολομένου μετά γε μαρδόνιον λογιμωτάτου παρά τε πέρσῃσι καί βασιλέϊ. οἱ μέν νυν βάρβαροι τρόπῳ τῷ σφετέρῳ ἐτίμων ἀποθανόντα μασίστιον: οἱ δέ ἕλληνες, ὡς τήν ἵππον ἐδέξαντο προσβάλλουσαν καί δεξάμενοι ὤσαντο, ἐθάρσησαν πολλῷ μᾶλλον. καί πρῶτα μέν ἐς ἅμαξαν ἐσθέντες τόν νεκρόν παρά τάς τάξις ἐκόμιζον: ὁ δή νεκρός ἦν θέης ἄξιος μεγάθεος εἵνεκα καί κάλλεος: τῶν δέ εἵνεκα καί [ταῦτα ἐποίευν:] ἐκλείποντες τάς τάξις ἐφοίτων θεησόμενοι μασίστιον. μετά δέ ἔδοξέ σφι ἐπικαταβῆναι ἐς πλαταιάς: ὁ γάρ χῶρος ἐφαίνετο πολλῷ ἐών ἐπιτηδεότερός σφι ἐνστρατοπεδεύεσθαι ὁ πλαταιικός τοῦ ἐρυθραίου τά τε ἄλλα καί εὐυδρότερος. ἐς τοῦτον δή τόν χῶρον καί ἐπί τήν κρήνην τήν γαργαφίην τήν ἐν τῷ χώρῳ τούτῳ ἐοῦσαν ἔδοξέ σφι χρεόν εἶναι ἀπικέσθαι καί διαταχθέντας στρατοπεδεύεσθαι. ἀναλαβόντες δέ τά ὅπλα ἤισαν διά τῆς ὑπωρείης τοῦ κιθαιρῶνος παρά ὑσιάς ἐς τήν πλαταιίδα γῆν, ἀπικόμενοι δέ ἐτάσσοντο κατά ἔθνεα πλησίον τῆς τε κρήνης τῆς γαργαφίης καί τοῦ τεμένεος τοῦ ἀνδροκράτεος τοῦ ἥρωος διά ὄχθων τε οὐκ ὑψηλῶν καί ἀπέδου χώρου. ἐνθαῦτα ἐν τῇ διατάξι ἐγένετο λόγων πολλός ὠθισμός τεγεητέων τε καί ἀθηναίων: ἐδικαίουν γάρ αὐτοί ἑκάτεροι ἔχειν τό ἕτερον κέρας, καί καινά καί παλαιά παραφέροντες ἔργα. τοῦτο μέν οἱ τεγεῆται ἔλεγον τάδε: »ἡμεῖς αἰεί κοτε ἀξιούμεθα ταύτης τῆς τάξιος ἐκ τῶν συμμάχων ἁπάντων, ὅσαι ἤδη ἔξοδοι κοιναί ἐγένοντο πελοποννησίοισι καί τό παλαιόν καί τό νέον, ἐξ ἐκείνου τοῦ χρόνου ἐπείτε ἡρακλεῖδαι ἐπειρῶντο μετά τόν εὐρυσθέος θάνατον κατιόντες ἐς πελοπόννησον. τότε εὑρόμεθα τοῦτο διά πρῆγμα τοιόνδε. ἐπεί μετά ἀχαιῶν καί ἰώνων τῶν τότε ἐόντων ἐν πελοποννήσῳ ἐκβοηθήσαντες ἐς τόν ἰσθμόν ἱζόμεθα ἀντίοι τοῖσι κατιοῦσι, τότε ὦν λόγος ὕλλον ἀγορεύσασθαι ὡς χρεόν εἴη τόν μέν στρατόν τῷ στρατῷ μή ἀνακινδυνεύειν συμβάλλοντα, ἐκ δέ τοῦ πελοποννησίου στρατοπέδου τόν ἄν σφέων αὐτῶν κρίνωσι εἶναι ἄριστον, τοῦτόν οἱ μουνομαχῆσαι ἐπί διακειμένοισι. ἔδοξέ τε τοῖσι πελοποννησίοισι ταῦτα εἶναι ποιητέα καί ἔταμον ὅρκιον ἐπί λόγῳ τοιῷδε, ἤν μέν ὕλλος νικήσῃ τόν πελοποννησίων ἡγεμόνα, κατιέναι ἡρακλείδας ἐπί τά πατρώια, ἤν δέ νικηθῇ, τά ἔμπαλιν ἡρακλείδας ἀπαλλάσσεσθαι καί ἀπάγειν τήν στρατιήν ἑκατόν τε ἐτέων μή ζητῆσαι κάτοδον ἐς πελοπόννησον. προεκρίθη τε δή ἐκ πάντων τῶν συμμάχων ἐθελοντής ἔχεμος ὁ ἠερόπου τοῦ κηφέος, στρατηγός τε ἐών καί βασιλεύς ἡμέτερος, καί ἐμουνομάχησέ τε καί ἀπέκτεινε ὕλλον. ἐκ τούτου τοῦ ἔργου εὑρόμεθα ἐν πελοποννησίοισι [τε] τοῖσι τότε καί ἄλλα γέρεα μεγάλα, τά διατελέομεν ἔχοντες, καί τοῦ κέρεος τοῦ ἑτέρου αἰεί ἡγεμονεύειν κοινῆς ἐξόδου γινομένης. ὑμῖν μέν νυν, ὦ λακεδαιμόνιοι, οὐκ ἀντιούμεθα, ἀλλά διδόντες αἵρεσιν ὁκοτέρου βούλεσθε κέρεος ἄρχειν παρίεμεν: τοῦ δέ ἑτέρου φαμέν <ἐς> ἡμέας ἱκνέεσθαι ἡγεμονεύειν κατά περ ἐν τῷ πρόσθε χρόνῳ. χωρίς τε τούτου τοῦ ἀπηγημένου ἔργου ἀξιονικότεροί εἰμεν ἀθηναίων ταύτην τήν τάξιν ἔχειν: πολλοί μέν γάρ καί εὖ ἔχοντες πρός ὑμέας ἡμῖν, ἄνδρες σπαρτιῆται, ἀγῶνες ἀγωνίδαται, πολλοί δέ καί πρός ἄλλους. οὕτω ὦν δίκαιον ἡμέας ἔχειν τό ἕτερον κέρας <μᾶλλον> ἤ περ ἀθηναίους: οὐ γάρ σφί ἐστι ἔργα οἷά περ ἡμῖν κατεργασμένα, οὔτ' ὦν καινά οὔτε παλαιά.« οἱ μέν ταῦτα ἔλεγον, ἀθηναῖοι δέ πρός ταῦτα ὑπεκρίναντο τάδε: »ἐπιστάμεθα μέν σύνοδον τήνδε μάχης εἵνεκα συλλεγῆναι πρός τόν βάρβαρον, ἀλλ' οὐ λόγων: ἐπεί δέ ὁ τεγεήτης προέθηκε παλαιά τε καί καινά λέγειν τά ἑκατέροισι ἐν τῷ παντί χρόνῳ κατέργασται χρηστά, ἀναγκαίως ἡμῖν ἔχει δηλῶσαι πρός ὑμέας ὅθεν ἡμῖν πατρώιόν ἐστι, ἐοῦσι χρηστοῖσι αἰεί, πρώτοισι εἶναι μᾶλλον ἤ ἀρκάσι. ἡρακλείδας, τῶν οὗτοί φασι ἀποκτεῖναι τόν ἡγεμόνα ἐν <τῷ> ἰσθμῷ, τοῦτο μέν τούτους πρότερον ἐξελαυνομένους ὑπό πάντων ἑλλήνων ἐς τούς ἀπικοίατο φεύγοντες δουλοσύνην πρός μυκηναίων, μοῦνοι ὑποδεξάμενοι τήν εὐρυσθέος ὕβριν κατείλομεν, σύν ἐκείνοισι μάχῃ νικήσαντες τούς τότε ἔχοντας πελοπόννησον. τοῦτο δέ ἀργείους τούς μετά πολυνείκεος ἐπί θήβας ἐλάσαντας, τελευτήσαντας τόν αἰῶνα καί ἀτάφους κειμένους, στρατευσάμενοι ἐπί τούς καδμείους ἀνελέσθαι τε τούς νεκρούς φαμεν καί θάψαι τῆς ἡμετέρης ἐν ἐλευσῖνι. ἔστι δέ ἡμῖν ἔργον εὖ ἔχον καί ἐς ἀμαζονίδας τάς ἀπό θερμώδοντος ποταμοῦ ἐσβαλούσας κοτέ ἐς γῆν τήν ἀττι κήν: καί ἐν τοῖσι τρωικοῖσι πόνοισι οὐδαμῶν ἐλειπόμεθα. ἀλλ' οὐ γάρ τι προέχει τούτων ἐπιμεμνῆσθαι: καί γάρ ἄν χρηστοί τότε ἐόντες ὡυτοί νῦν ἄν εἶεν φλαυρότεροι καί τότε ἐόντες φλαῦροι νῦν ἄν εἶεν ἀμείνονες. παλαιῶν μέν νυν ἔργων ἅλις ἔστω: ἡμῖν δέ εἰ μηδέν ἄλλο ἐστί ἀποδεδεγμένον, ὥσπερ ἐστί πολλά τε καί εὖ ἔχοντα εἰ τέοισι καί ἄλλοισι ἑλλήνων, ἀλλά καί ἀπό τοῦ ἐν μαραθῶνι ἔργου ἄξιοί εἰμεν τοῦτο τό γέρας ἔχειν καί ἄλλα πρός τούτῳ, οἵτινες μοῦνοι ἑλλήνων δή μουνομαχήσαντες τῷ πέρσῃ καί ἔργῳ τοσούτῳ ἐπιχειρήσαντες περιεγενόμεθα καί ἐνικήσαμεν ἔθνεα ἕξ τε καί τεσσεράκοντα. ἆρ' οὐ δίκαιοί εἰμεν ἔχειν ταύτην τήν τάξιν ἀπό τούτου μούνου τοῦ ἔργου; ἀλλ' οὐ γάρ ἐν τῷ τοιῷδε τάξιος εἵνεκα στασιάζειν πρέπει, ἄρτιοί εἰμεν πείθεσθαι ὑμῖν, ὦ λακεδαιμόνιοι, ἵνα δοκέει ἐπιτηδεότατον ἡμέας εἶναι ἑστάναι καί κατ' οὕστινας: πάντῃ γάρ τεταγμένοι πειρησόμεθα εἶναι χρηστοί. ἐξηγέεσθε δέ ὡς πεισομένων.« οἱ μέν ταῦτα ἀμείβοντο: λακεδαιμονίων δέ ἀνέβωσε ἅπαν τό στρατόπεδον ἀθηναίους ἀξιονικοτέρους εἶναι ἔχειν τό κέρας ἤ περ ἀρκάδας. οὕτω δή ἔσχον οἱ ἀθηναῖοι καί ὑπερεβάλοντο τούς τεγεήτας. μετά δέ ταῦτα ἐτάσσοντο ὧδε οἱ ἐπιφοιτῶντές τε καί οἱ ἀρχήν ἐλθόντες ἑλλήνων. τό μέν δεξιόν κέρας εἶχον λακεδαιμονίων μύριοι: τούτων δέ τούς πεντακισχιλίους ἐόντας σπαρτιήτας ἐφύλασσον ψιλοί τῶν εἱλώτων πεντακισχίλιοι καί τρισμύριοι, περί ἄνδρα ἕκαστον ἑπτά τεταγμένοι. προσεχέας δέ σφίσι εἵλοντο ἑστάναι οἱ σπαρτιῆται τούς τεγεήτας καί τιμῆς εἵνεκα καί ἀρετῆς: τούτων δ' ἦσαν ὁπλῖται χίλιοι καί πεντακόσιοι. μετά δέ τούτους ἵσταντο κορινθίων πεντακισχίλιοι, παρά δέ σφίσι εὕροντο παρά παυσανίεω ἑστάναι ποτειδαιητέων τῶν ἐκ παλλήνης τούς παρεόντας τριηκοσίους. τούτων δέ ἐχόμενοι ἵσταντο ἀρκάδες ὀρχομένιοι ἑξακόσιοι, τούτων δέ σικυωνίων τρισχίλιοι. τούτων δέ εἴχοντο ἐπιδαυρίων ὀκτακόσιοι: παρά δέ τούτους τροιζηνίων ἐτάσσοντο χίλιοι, τροιζηνίων δέ ἐχόμενοι λεπρεητέων διηκόσιοι, τούτων δέ μυκηναίων καί τιρυνθίων τετρακόσιοι, τούτων δέ ἐχόμενοι φλειάσιοι χίλιοι: παρά δέ τούτους ἔστησαν ἑρμιονέες τριηκόσιοι. ἑρμιονέων δέ ἐχόμενοι ἵσταντο ἐρετριέων τε καί στυρέων ἑξακόσιοι, τούτων δέ χαλκιδέες τετρακόσιοι, τούτων δέ ἀμπρακιωτέων πεντακόσιοι. μετά δέ τούτους λευκαδίων καί ἀνακτορίων ὀκτακόσιοι ἔστησαν, τούτων δέ ἐχόμενοι παλέες οἱ ἐκ κεφαλληνίης διηκόσιοι. μετά δέ τούτους αἰγινητέων πεντακόσιοι ἐτάχθησαν: παρά δέ τούτους ἐτάσσοντο μεγαρέων τρισχίλιοι: εἴχοντο δέ τούτων πλαταιέες ἑξακόσιοι: τελευταῖοι δέ καί πρῶτοι ἀθηναῖοι ἐτάσσοντο, κέρας ἔχοντες τό εὐώνυμον, ὀκτακισχίλιοι: ἐστρατήγεε δ' αὐτῶν ἀριστείδης ὁ λυσιμάχου. οὗτοι, πλήν τῶν ἑπτά περί ἕκαστον τεταγμένων σπαρτιήτῃσι, ἦσαν ὁπλῖται, συνάπαντες ἐόντες ἀριθμόν τρεῖς τε μυριάδες καί ὀκτώ χιλιάδες καί ἑκατοντάδες ἑπτά: ὁπλῖται μέν οἱ πάντες συλλεγέντες ἐπί τόν βάρβαρον ἦσαν τοσοῦτο. ψιλῶν δέ πλῆθος ἦν τόδε: τῆς μέν σπαρτιητικῆς τάξιος πεντακισχίλιοι καί τρισμύριοι ἄνδρες ὡς ἐόντων ἑπτά περί ἕκαστον ἄνδρα, καί τούτων πᾶς τις παρήρτητο ὡς ἐς πόλεμον: οἱ δέ τῶν λοιπῶν λακεδαιμονίων καί ἑλλήνων ψιλοί, ὡς εἷς περί ἕκαστον ἐών ἄνδρα, πεντακόσιοι καί τετρακισχίλιοι καί τρισμύριοι ἦσαν. ψιλῶν μέν δή τῶν ἁπάντων <τῶν> μαχίμων ἦν τό πλῆθος ἕξ τε μυριάδες καί ἐννέα χιλιάδες καί ἑκατοντάδες πέντε, τοῦ δέ σύμπαντος ἑλληνικοῦ τοῦ συνελθόντος ἐς πλαταιάς σύν τε ὁπλίτῃσι καί ψιλοῖσι τοῖσι μαχίμοισι ἕνδεκα μυριάδες ἦσαν, μιῆς χιλιάδος, πρός δέ ὀκτακοσίων ἀνδρῶν καταδέουσαι. σύν δέ θεσπιέων τοῖσι παρεοῦσι ἐξεπληροῦντο αἱ ἕνδεκα μυριάδες: παρῆσαν γάρ καί θεσπιέων ἐν τῷ στρατοπέδῳ οἱ περιεόντες, ἀριθμόν ἐς ὀκτακοσίους καί χιλίους: ὅπλα δέ οὐδ' οὗτοι εἶχον. οὗτοι μέν νυν ταχθέντες ἐπί τῷ ἀσωπῷ ἐστρατοπεδεύοντο. οἱ δέ ἀμφί μαρδόνιον βάρβαροι ὡς ἀπεκήδευσαν μασίστιον, παρῆσαν, πυθόμενοι τούς ἕλληνας εἶναι ἐν πλαταιῇσι, καί αὐτοί ἐπί τόν ἀσωπόν τόν ταύτῃ ῥέοντα. ἀπικόμενοι δέ ἀντετάσσοντο ὧδε ὑπό μαρδονίου. κατά μέν λακεδαιμονίους ἔστησε πέρσας. καί δή πολλόν γάρ περιῆσαν πλήθεϊ οἱ πέρσαι, ἐπί τε τάξις πλέονας ἐκεκοσμέατο καί ἐπεῖχον καί τούς τεγεήτας. ἔταξε δέ οὕτω: ὅ τι μέν ἦν αὐτῶν δυνατώτατον πᾶν ἀπολέξας ἔστησε ἀντίον λακεδαιμονίων, τό δέ ἀσθενέστερον παρέταξε κατά τούς τεγεήτας. ταῦτα δ' ἐποίεε φραζόντων τε καί διδασκόντων θηβαίων. περσέων δέ ἐχομένους ἔταξε μήδους: οὗτοι δέ ἐπέσχον κορινθίους τε καί ποτειδαιήτας καί ὀρχομενίους τε καί σικυωνίους. μήδων δέ ἐχομένους ἔταξε βακτρίους: οὗτοι δέ ἐπέσχον ἐπιδαυρίους τε καί τροιζηνίους καί λεπρεήτας [τε] καί τιρυνθίους καί μυκηναίους τε καί φλειασίους. μετά δέ βακτρίους ἔστησε ἰνδούς: οὗτοι δέ ἐπέσχον ἑρμιονέας τε καί ἐρετριέας καί στυρέας τε καί χαλκιδέας. ἰνδῶν δέ ἐχομένους σάκας ἔταξε, οἵ ἐπέσχον ἀμπρακιώτας τε καί ἀνακτορίους καί λευκαδίους τε καί παλέας καί αἰγινήτας. σακέων δέ ἐχομένους ἔταξε ἀντία ἀθηναίων τε καί πλαταιέων καί μεγαρέων βοιωτούς τε καί λοκρούς καί μηλιέας τε καί θεσσαλούς καί φωκέων τούς χιλίους: οὐ γάρ ὦν ἅπαντες [οἱ φωκέες] ἐμήδιζον, ἀλλά τινες αὐτῶν καί τά ἑλλήνων ηὖξον περί τόν παρνησσόν κατειλημένοι, καί ἐνθεῦτεν ὁρμώμενοι ἔφερόν τε καί ἦγον τήν τε μαρδονίου στρατιήν καί τούς μετ' αὐτοῦ ἐόντας ἑλλήνων. ἔταξε δέ καί μακεδόνας τε καί τούς περί θεσσαλίην οἰκημένους κατά τούς ἀθηναίους. ταῦτα μέν τῶν ἐθνέων τά μέγιστα ὠνόμασται τῶν ὑπό μαρδονίου ταχθέντων, τά περ ἐπιφανέστατά τε ἦν καί λόγου πλείστου. ἐνῆσαν δέ καί ἄλλων ἐθνέων ἄνδρες ἀναμεμιγμένοι, φρυγῶν τε καί μυσῶν καί θρηίκων τε καί παιόνων καί τῶν ἄλλων, ἐν δέ καί αἰθιόπων τε καί αἰγυπτίων οἵ τε ἑρμοτύβιες καί οἱ καλασίριες καλεόμενοι μαχαιροφόροι, οἵ περ εἰσί αἰγυπτίων μοῦνοι μάχιμοι: τούτους δέ ἔτι ἐν φαλήρῳ ἐών ἀπό τῶν νεῶν ἀπεβιβάσατο, ἐόντας ἐπιβάτας: οὐ γάρ ἐτάχθησαν ἐς τόν πεζόν τόν ἅμα ξέρξῃ ἀπικόμενον ἐς ἀθήνας αἰγύπτιοι. τῶν μέν δή βαρβάρων ἦσαν τριήκοντα μυριάδες, ὡς καί πρότερον δεδήλωται: τῶν δέ ἑλλήνων τῶν μαρδονίου συμμάχων οἶδε μέν οὐδείς ἀριθμόν (οὐ γάρ ὦν ἠριθμήθησαν), ὡς δέ ἐπεικάσαι, ἐς πέντε μυριάδας συλλεγῆναι εἰκάζω. οὗτοι οἱ παραταχθέντες πεζοί ἦσαν, ἡ δέ ἵππος χωρίς ἐτέτακτο. ὡς δέ ἄρα πάντες οἱ ἐτετάχατο κατά [τε] ἔθνεα καί κατά τέλεα, ἐνθαῦτα τῇ δευτέρῃ ἡμέρῃ ἐθύοντο καί ἀμφότεροι. ἕλλησι μέν τεισαμενός ἀντιόχου ἦν ὁ θυόμενος: οὗτος γάρ δή εἵπετο τῷ στρατεύματι τούτῳ μάντις: τόν ἐόντα ἠλεῖον καί γένεος τοῦ ἰαμιδέων κλυτιάδην λακεδαιμόνιοι ἐποιήσαντο λεωσφέτερον. τεισαμενῷ γάρ μαντευομένῳ ἐν δελφοῖσι περί γόνου ἀνεῖλε ἡ πυθίη ἀγῶνας τούς μεγίστους ἀναιρήσεσθαι πέντε. ὁ μέν δή ἁμαρτών τοῦ χρηστηρίου προσεῖχε γυμνασίοισι ὡς ἀναιρησόμενος γυμνικούς ἀγῶνας, ἀσκέων δέ πεντάεθλον παρά ἕν πάλαισμα ἔδραμε νικᾶν ὀλυμπιάδα, ἱερωνύμῳ τῷ ἀνδρίῳ ἐλθών ἐς ἔριν. λακεδαιμόνιοι δέ μαθόντες οὐκ ἐς γυμνικούς ἀλλ' ἐς ἀρηίους ἀγῶνας φέρον τό τεισαμενοῦ μαντήιον, μισθῷ ἐπειρῶντο πείσαντες τεισαμενόν ποιέεσθαι ἅμα ἡρακλειδέων τοῖσι βασιλεῦσι ἡγεμόνα τῶν πολέμων. ὁ δέ ὁρῶν περί πολλοῦ ποιευμένους σπαρτιήτας φίλον αὐτόν προσθέσθαι, μαθών τοῦτο ἀνετίμα σημαίνων σφι ὡς ἤν μιν πολιήτην σφέτερον ποιήσωνται τῶν πάντων μεταδιδόντες, ποιήσει ταῦτα, ἐπ' ἄλλῳ μισθῷ δ' οὔ. σπαρτιῆται δέ πρῶτα μέν ἀκούσαντες δεινά ἐποιεῦντο καί μετίεσαν τῆς χρησμοσύνης τό παράπαν, τέλος δέ, δείματος μεγάλου ἐπικρεμαμένου τοῦ περσικοῦ τούτου στρατεύματος, καταίνεον μετιόντες. ὁ δέ γνούς τετραμμένους σφέας οὐδ' οὕτω ἔτι ἔφη ἀρκέεσθαι τούτοισι μούνοισι, ἀλλά δεῖν ἔτι <καί> τόν ἀδελφεόν ἑωυτοῦ ἡγίην γίνεσθαι σπαρτιήτην ἐπί τοῖσι αὐτοῖσι λόγοισι τοῖσι καί αὐτός γίνεται. ταῦτα δέ λέγων οὗτος ἐμιμέετο μελάμποδα, ὡς εἰκάσαι βασι ληίην τε καί πολιτηίην αἰτεομένους. καί γάρ δή καί μελάμπους τῶν ἐν ἄργεϊ γυναικῶν μανεισέων, ὥς μιν οἱ ἀργεῖοι ἐμισθοῦντο ἐκ πύλου παῦσαι τάς σφετέρας γυναῖκας τῆς νούσου, μισθόν προετείνατο τῆς βασιληίης τό ἥμισυ. οὐκ ἀνασχομένων δέ τῶν ἀργείων ἀλλ' ἀπιόντων, ὡς ἐμαίνοντο πολλῷ πλεῦνες τῶν γυναικῶν, οὕτω δή ὑποστάντες τά ὁ μελάμπους προετείνατο ἤισαν δώσοντές οἱ ταῦτα. ὁ δέ ἐνθαῦτα δή ἐπορέγεται ὁρῶν αὐτούς τετραμμένους, φάς, ἤν μή καί τῷ ἀδελφεῷ βίαντι μεταδῶσι τό τριτημόριον τῆς βασιληίης, οὐ ποιήσειν τά βούλονται. οἱ δέ ἀργεῖοι ἀπειληθέντες ἐς στεινόν καταινέουσι καί ταῦτα. ὥς δέ καί σπαρτιῆται, ἐδέοντο γάρ δεινῶς τοῦ τεισαμενοῦ, πάντως συνεχώρεόν οἱ. συγχωρησάντων δέ καί ταῦτα τῶν σπαρτιητέων, οὕτω δή πέντε σφι μαντευόμενος ἀγῶνας τούς μεγίστους τεισαμενός ὁ ἠλεῖος, γενόμενος σπαρτιήτης, συγκαταιρέει. μοῦνοι δέ δή πάντων ἀνθρώπων ἐγένοντο οὗτοι σπαρτιήτῃσι πολιῆται. οἱ δέ πέντε ἀγῶνες οἵδε ἐγένοντο, εἷς μέν καί πρῶτος οὗτος ὁ ἐν πλαταιῇσι, ἐπί δέ ὁ ἐν τεγέῃ πρός τεγεήτας τε καί ἀργείους γενόμενος, μετά δέ ὁ ἐν διπαιεῦσι πρός ἀρκάδας πάντας πλήν μαντινέων, ἐπί δέ ὁ μεσσηνίων ὁ πρός ἰσθμῷ, ὕστατος δέ ὁ ἐν τανάγρῃ πρός ἀθηναίους τε καί ἀργείους γενόμενος: οὗτος δέ ὕστατος κατεργάσθη τῶν πέντε ἀγώνων. οὗτος δή τότε τοῖσι ἕλλησι ὁ τεισαμενός ἀγόντων τῶν σπαρτιητέων ἐμαντεύετο ἐν τῇ πλαταιίδι. τοῖσι μέν νυν ἕλλησι καλά ἐγίνετο τά ἱρά ἀμυνομένοισι, διαβᾶσι δέ τόν ἀσωπόν καί μάχης ἄρχουσι οὔ: μαρδονίῳ δέ προθυμεομένῳ μάχης ἄρχειν οὐκ ἐπιτήδεα ἐγίνετο τά ἱρά, ἀμυνομένῳ δέ καί τούτῳ καλά. καί γάρ οὗτος ἑλληνικοῖσι ἱροῖσι ἐχρᾶτο, μάντιν ἔχων ἡγησίστρατον, ἄνδρα ἠλεῖόν τε καί τῶν τελλιαδέων ἐόντα λογιμώτατον, τόν δή πρότερον τούτων σπαρτιῆται λαβόντες ἔδησαν ἐπί θανάτῳ ὡς πεπονθότες πολλά τε καί ἀνάρσια ὑπ' αὐτοῦ. ὁ δέ ἐν τούτῳ τῷ κακῷ ἐχόμενος, ὥστε τρέχων περί τῆς ψυχῆς πρό τε τοῦ θανάτου πεισόμενος πολλά τε καί λυγρά, ἔργον ἐργάσατο μέζον λόγου. ὡς γάρ δή ἐδέδετο ἐν ξύλῳ σιδηροδέτῳ, ἐσενειχθέντος κως σιδηρίου ἐκράτησε, αὐτίκα δέ ἐμηχανᾶτο ἀνδρηιότατον ἔργον πάντων τῶν ἡμεῖς ἴδμεν: σταθμωσάμενος γάρ ὅκως ἐξελεύσεταί οἱ τό λοιπόν τοῦ ποδός, ἀπέταμε τόν ταρσόν ἑωυτοῦ. ταῦτα δέ ποιήσας, ὥστε φυλασσόμενος ὑπό φυλάκων, διορύξας τόν τοῖχον ἀπέδρη ἐς τεγέην, τάς μέν νύκτας πορευόμενος, τάς δέ ἡμέρας καταδύνων ἐς ὕλην καί αὐλιζόμενος. οὕτω ὥστε λακεδαιμονίων πανδημεί διζημένων τρίτῃ εὐφρόνῃ γενέσθαι ἐν τεγέῃ, τούς δέ ἐν θώματι μεγάλῳ ἐνέχεσθαι τῆς [τε] τόλμης, ὁρῶντας τό ἡμίτομον τοῦ ποδός κείμενον κἀκεῖνον οὐ δυναμένους εὑρεῖν. τότε μέν οὕτω διαφυγών λακεδαι μονίους καταφεύγει ἐς τεγέην, ἐοῦσαν οὐκ ἀρθμίην λακεδαιμονίοισι τοῦτον τόν χρόνον: ὑγιής δέ γενόμενος καί προσποιησάμενος ξύλινον πόδα κατεστήκεε ἐκ τῆς ἰθέης λακεδαιμονίοισι πολέμιος: οὐ μέντοι ἔς γε τέλος οἱ συνήνεικε τό ἔχθος τό ἐς λακεδαιμονίους συγκεκρημένον: ἥλω γάρ μαντευόμενος ἐν ζακύνθῳ ὑπ' αὐτῶν καί ἀπέθανε. ὁ μέν τοι θάνατος ὁ ἡγησιστράτου ὕστερον ἐγένετο τῶν πλαταιικῶν. τότε δέ ἐπί τῷ ἀσωπῷ μαρδονίῳ μεμισθωμένος οὐκ ὀλίγου ἐθύετό τε καί προεθυμέετο κατά τε τό ἔχθος τό λακεδαιμονίων καί κατά τό κέρδος. ὡς δέ οὐκ ἐκαλλιέρεε ὥστε μάχεσθαι οὔτε αὐτοῖσι πέρσῃσι οὔτε τοῖσι μετ' ἐκείνων ἐοῦσι ἑλλήνων (εἶχον γάρ καί οὗτοι ἐπ' ἑωυτῶν μάντιν ἱππόμαχον λευκάδιον ἄνδρα), ἐπιρρεόντων δέ τῶν ἑλλήνων καί γινομένων πλεόνων τιμηγενίδης ὁ ἕρπυος ἀνήρ θηβαῖος συνεβούλευσε μαρδονίῳ τάς ἐκβολάς τοῦ κιθαιρῶνος φυλάξαι, λέγων ὡς ἐπιρρέουσι οἱ ἕλληνες αἰεί ἀνά πᾶσαν ἡμέρην καί ὡς ἀπολάμψοιτο συχνούς. ἡμέραι δέ σφι ἀντικατημένοισι ἤδη ἐγεγόνεσαν ὀκτώ, ὅτε ταῦτα ἐκεῖνος συνεβούλευε μαρδονίῳ: ὁ δέ μαθών τήν παραίνεσιν εὖ ἔχουσαν, ὡς εὐφρόνη ἐγένετο, πέμπει τήν ἵππον ἐς τάς ἐκβολάς τάς κιθαιρωνίδας αἵ ἐπί πλαταιέων φέρουσι, τάς βοιωτοί μέν τρεῖς κεφαλάς καλέουσι, ἀθηναῖοι δέ δρυός κεφαλάς. πεμφθέντες δέ οἱ ἱππόται οὐ μάτην ἀπίκοντο: ἐσβάλλοντα γάρ ἐς τό πεδίον λαμβάνουσι ὑποζύγιά τε πεντακόσια, σιτία ἄγοντα ἀπό πελοποννήσου ἐς τό στρατόπεδον, καί ἀνθρώπους οἵ εἵποντο τοῖσι ζεύγεσι. ἑλόντες δέ ταύτην τήν ἄγρην οἱ πέρσαι ἀφειδέως ἐφόνευον, οὐ φειδόμενοι οὔτε ὑποζυγίου οὐδενός οὔτε ἀνθρώπου: ὡς δέ ἄδην εἶχον κτείνοντες, τά λοιπά αὐτῶν ἤλαυνον περιβαλόμενοι παρά τε μαρδόνιον καί ἐς τό στρατόπεδον. μετά δέ τοῦτο τό ἔργον ἑτέρας δύο ἡμέρας διέτριψαν, οὐδέτεροι βουλόμενοι μάχης ἄρξαι: μέχρι μέν γάρ τοῦ ἀσωποῦ ἐπήισαν οἱ βάρβαροι πειρώμενοι τῶν ἑλλήνων, διέβαινον δέ οὐδέτεροι. ἡ μέντοι ἵππος ἡ μαρδονίου αἰεί προσέκειτό τε καί ἐλύπεε τούς ἕλληνας: οἱ γάρ θηβαῖοι, ἅτε μηδίζοντες μεγάλως, προθύμως ἔφερον τόν πόλεμον καί αἰεί κατηγέοντο μέχρι μάχης, τό δέ ἀπό τούτου παραδεκόμενοι πέρσαι τε καί μῆδοι μάλα ἔσκον οἵ ἀπεδείκνυντο ἀρετάς. μέχρι μέν νυν τῶν δέκα ἡμερέων οὐδέν ἐπί πλέον ἐγίνετο τούτων. ὡς δέ ἑνδεκάτη ἐγεγόνεε ἡμέρη ἀντικατημένοισι ἐν πλαταιῇσι, οἵ τε δή ἕλληνες πολλῷ πλέονες ἐγεγόνεσαν καί μαρδόνιος περιημέκτεε τῇ ἕδρῃ, ἐνθαῦτα ἐς λόγους ἦλθον μαρδόνιός τε ὁ γωβρύεω καί ἀρτάβαζος ὁ φαρνάκεος, ὅς ἐν ὀλίγοισι περσέων ἦν ἀνήρ δόκιμος παρά ξέρξῃ. βουλευομένων δέ αἵδε ἦσαν αἱ γνῶμαι, ἡ μέν [γάρ] ἀρταβάζου »ὡς χρεόν εἴη ἀναζεύξαντας τήν ταχίστην πάντα τόν στρατόν ἰέναι ἐς τό τεῖχος τό θηβαίων, ἔνθα σῖτόν τέ σφι ἐσενηνεῖχθαι πολλόν καί χόρτον τοῖσι ὑποζυγίοισι, κατ' ἡσυχίην τε ἱζομένους διαπρήσσεσθαι ποιεῦντας τάδε: ἔχειν γάρ χρυσόν πολλόν μέν ἐπίσημον, πολλόν δέ καί ἄσημον, πολλόν δέ ἄργυρόν [τε] καί ἐκπώματα: τούτων φειδομένους μηδενός διαπέμπειν ἐς τούς ἕλληνας, ἑλλήνων δέ μάλιστα ἐς τούς προεστεῶτας ἐν τῇσι πόλισι, καί ταχέως σφέας παραδώσειν τήν ἐλευθερίην, μηδέ ἀνακινδυνεύειν συμβάλλοντας.« τούτου μέν ἡ αὐτή ἐγίνετο καί θηβαίων γνώμη, ὡς προειδότος πλέον τι καί τούτου, μαρδονίου δέ ἰσχυροτέρη τε καί ἀγνωμονεστέρη καί οὐδαμῶς συγγινωσκομένη: »δοκέειν τε γάρ πολλῷ κρέσσω εἶναι τήν σφετέρην στρατιήν τῆς ἑλληνικῆς, συμβάλλειν τε τήν ταχίστην μηδέ περιορᾶν συλλεγομένους ἔτι πλέονας τῶν συλλελεγμένων, τά τε σφάγια τά ἡγησιστράτου ἐᾶν χαίρειν μηδέ βιάζεσθαι, ἀλλά νόμῳ τῷ περσέων χρεωμένους συμβάλλειν.« τούτου δέ οὕτω δικαιοῦντος ἀντέλεγε οὐδείς, ὥστε ἐκράτεε τῇ γνώμῃ: τό γάρ κράτος εἶχε τῆς στρατιῆς οὗτος ἐκ βασιλέος, ἀλλ' οὐκ ἀρτάβαζος. μεταπεμψάμενος ὦν τούς ταξιάρχους τῶν τελέων καί τῶν μετ' ἑωυτοῦ ἐόντων ἑλλήνων τούς στρατηγούς εἰρώτα εἴ τι εἰδεῖεν λόγιον περί περσέων ὡς διαφθερέονται ἐν τῇ ἑλλάδι. σιγώντων δέ τῶν ἐπικλήτων, τῶν μέν οὐκ εἰδότων τούς χρησμούς, τῶν δέ εἰδότων μέν, ἐν ἀδείῃ δέ οὐ ποιευμένων τό λέγειν, αὐτός [τε] μαρδόνιος ἔλεγε: »ἐπεί τοίνυν ὑμεῖς ἤ ἴστε οὐδέν ἤ οὐ τολμᾶτε λέγειν, ἀλλ' ἐγώ ἐρέω ὡς εὖ ἐπιστάμενος. ἔστι λόγιον ὡς χρεόν ἐστι πέρσας ἀπικομένους ἐς τήν ἑλλάδα διαρπάσαι τό ἱρόν τό ἐν δελφοῖσι, μετά δέ τήν διαρπαγήν ἀπολέσθαι πάντας. ἡμεῖς τοίνυν αὐτό τοῦτο ἐπιστάμενοι οὔτε ἴμεν ἐπί τό ἱρόν τοῦτο οὔτε ἐπιχειρήσομεν διαρπάζειν, ταύτης τε εἵνεκα τῆς αἰτίης οὐκ ἀπολεόμεθα. ὥστε ὑμέων ὅσοι τυγχάνουσι εὔνοοι ἐόντες πέρσῃσι, ἥδεσθε τοῦδε εἵνεκα, ὡς περιεσομένους ἡμέας ἑλλήνων.« ταῦτά σφι εἴπας δεύτερα ἐσήμηνε παραρτέεσθαί τε πάντα καί εὐκρινέα ποιέεσθαι ὡς ἅμα ἡμέρῃ τῇ ἐπιούσῃ συμβολῆς ἐσομένης. τοῦτον δ' ἔγωγε τόν χρησμόν, τόν μαρδόνιος εἶπε ἐς πέρσας ἔχειν, ἐς ἰλλυριούς τε καί τόν ἐγχελέων στρατόν οἶδα πεποιημένον, ἀλλ' οὐκ ἐς πέρσας. ἀλλά τά μέν βάκιδι ἐς ταύτην τήν μάχην ἐστί πεποιημένα, »τήν δ' ἐπί θερμώδοντι καί ἀσωπῷ λεχεποίῃ ἑλλήνων σύνοδον καί βαρβαρόφωνον ἰυγήν, τῇ πολλοί πεσέονται ὑπέρ λάχεσίν τε μόρον τε τοξοφόρων μήδων, ὅταν αἴσιμον ἦμαρ ἐπέλθῃ«, ταῦτα μέν καί παραπλήσια τούτοισι ἄλλα μουσαίου ἔχοντα οἶδα ἐς πέρσας. ὁ δέ θερμώδων ποταμός ῥέει μεταξύ τανάγρης τε καί γλίσαντος. μετά δέ τήν ἐπειρώτησιν τῶν χρησμῶν καί παραίνεσιν τήν ἐκ μαρδονίου νύξ τε ἐγίνετο καί ἐς φυλακάς ἐτάσσοντο. ὡς δέ πρόσω τῆς νυκτός προελήλατο καί ἡσυχίη τε ἐδόκεε εἶναι ἀνά τά στρατόπεδα καί μάλιστα οἱ ἄνθρωποι εἶναι ἐν ὕπνῳ, τηνικαῦτα προσελάσας ἵππῳ πρός τάς φυλακάς τάς ἀθηναίων ἀλέξανδρος ὁ ἀμύντεω, στρατηγός τε ἐών καί βασιλεύς μακεδόνων, ἐδίζητο τοῖσι στρατηγοῖσι ἐς λόγους ἐλθεῖν. τῶν δέ φυλάκων οἱ μέν πλέονες παρέμενον, οἱ δ' ἔθεον ἐπί τούς στρατηγούς, ἐλθόντες δέ ἔλεγον ὡς ἄνθρωπος ἥκοι ἐπ' ἵππου ἐκ τοῦ στρατοπέδου τοῦ μήδων, ὅς ἄλλο μέν οὐδέν παραγυμνοῖ ἔπος, στρατηγούς δέ ὀνομάζων ἐθέλειν φησί ἐς λόγους ἐλθεῖν. οἱ δέ ἐπεί ταῦτα ἤκουσαν, αὐτίκα εἵποντο ἐς τάς φυλακάς. ἀπικομένοισι δέ ἔλεγε ἀλέξανδρος τάδε: »ἄνδρες ἀθηναῖοι, παραθήκην ὑμῖν τά ἔπεα τάδε τίθεμαι, ἀπόρρητα ποιεύμενος πρός μηδένα λέγειν ὑμέας ἄλλον ἤ παυσανίην, μή με καί διαφθείρητε: οὐ γάρ ἄν ἔλεγον, εἰ μή μεγάλως ἐκηδόμην συναπάσης τῆς ἑλλάδος: αὐτός τε γάρ ἕλλην γένος εἰμί τὠρχαῖον, καί ἀντ' ἐλευθέρης δεδουλωμένην οὐκ ἄν ἐθέλοιμι ὁρᾶν τήν ἑλλάδα. λέγω δέ ὦν ὅτι μαρδονίῳ τε καί τῇ στρατιῇ τά σφάγια οὐ δύναται καταθύμια γενέσθαι: πάλαι γάρ ἄν ἐμάχεσθε: νῦν δέ οἱ δέδοκται τά μέν σφάγια ἐᾶν χαίρειν, ἅμα ἡμέρῃ δέ διαφωσκούσῃ συμβολήν ποιέεσθαι: καταρρώδηκε γάρ μή πλέονες συλλεχθῆτε, ὡς ἐγώ εἰκάζω. πρός ταῦτα ἑτοιμάζεσθε: ἤν δέ ἄρα ὑπερβάληται τήν συμβολήν μαρδόνιος καί μή ποιῆται, λιπαρέετε μένοντες: ὀλιγέων γάρ σφι ἡμερέων λείπεται σιτία. ἤν δέ ὑμῖν ὁ πόλεμος ὅδε κατά νόον τελευτήσῃ, μνησθῆναί τινα χρή καί ἐμέο ἐλευθερώσιος πέρι, ὅς ἑλλήνων εἵνεκα ἔργον οὕτω παράβολον ἔργασμαι ὑπό προθυμίης, ἐθέλων ὑμῖν δηλῶσαι τήν διάνοιαν τήν μαρδονίου, ἵνα μή ἐπιπέσωσι ὑμῖν [ἐξαίφνης] οἱ βάρβαροι μή προσδεκομένοισί κω. εἰμί δέ ἀλέξανδρος ὁ μακεδών.« ὁ μέν ταῦτα εἴπας ἀπήλαυνε ὀπίσω ἐς τό στρατόπεδον καί τήν ἑωυτοῦ τάξιν. οἱ δέ στρατηγοί τῶν ἀθηναίων ἐλθόντες ἐπί τό δεξιόν κέρας ἔλεγον παυσανίῃ τά περ ἤκουσαν ἀλεξάνδρου. ὁ δέ τούτῳ τῷ λόγῳ καταρρωδήσας τούς πέρσας ἔλεγε τάδε: »ἐπεί τοίνυν ἐς ἠῶ ἡ συμβολή γίνεται, ὑμέας μέν χρεόν ἐστι τούς ἀθηναίους στῆναι κατά τούς πέρσας, ἡμέας δέ κατά τούς βοιωτούς τε καί τούς κατ' ὑμέας τεταγμένους ἑλλήνων, τῶνδε εἵνεκα: ὑμεῖς ἐπίστασθε τούς μήδους καί τήν μάχην αὐτῶν ἐν μαραθῶνι μαχεσάμενοι, ἡμεῖς δέ ἄπειροί τέ εἰμεν καί ἀδαέες τούτων τῶν ἀνδρῶν: σπαρτιητέων γάρ οὐδείς πεπείρηται μήδων, ἡμεῖς δέ βοιωτῶν καί θεσσαλῶν ἔμπειροί εἰμεν. ἀλλ' ἀναλαβόντας τά ὅπλα χρεόν ἐστι ἰέναι ὑμέας μέν ἐς τόδε τό κέρας, ἡμέας δέ ἐς τό εὐώνυμον.« πρός δέ ταῦτα εἶπαν οἱ ἀθηναῖοι τάδε: »καί αὐτοῖσι ἡμῖν πάλαι ἀπ' ἀρχῆς, ἐπείτε εἴδομεν κατ' ὑμέας τασσομένους τούς πέρσας, ἐν νόῳ ἐγένετο εἰπεῖν ταῦτα τά περ ὑμεῖς φθάντες προφέρετε: ἀλλά γάρ ἀρρωδέομεν μή ὑμῖν οὐκ ἡδέες γένωνται οἱ λόγοι. ἐπεί δ' ὦν αὐτοί ἐμνήσθητε, καί ἡδομένοισι ἡμῖν οἱ λόγοι γεγόνασι καί ἕτοιμοί εἰμεν ποιέειν ταῦτα.« ὡς δ' ἤρεσκε ἀμφοτέροισι ταῦτα, ἠώς τε διέφαινε καί διαλλάσσοντο τάς τάξις. γνόντες δέ οἱ βοιωτοί τό ποιεύμενον ἐξαγορεύουσι μαρδονίῳ: ὁ δ' ἐπείτε ἤκουσε, αὐτίκα μετιστάναι καί αὐτός ἐπειρᾶτο, παράγων τούς πέρσας κατά τούς λακεδαιμονίους. ὡς δέ ἔμαθε τοῦτο τοιοῦτο γινόμενον ὁ παυσανίης, γνούς ὅτι οὐ λανθάνει, ὀπίσω ἦγε τούς σπαρτιήτας ἐπί τό δεξιόν κέρας: ὥς δέ αὕτως καί ὁ μαρδόνιος ἐπί τό εὐώνυμον. ἐπεί δέ κατέστησαν ἐς τάς ἀρχαίας τάξις, πέμψας ὁ μαρδόνιος κήρυκα ἐς τούς σπαρτιήτας ἔλεγε τάδε: »ὦ λακεδαιμόνιοι, ὑμεῖς δή λέγεσθε εἶναι ἄνδρες ἄριστοι ὑπό τῶν τῇδε ἀνθρώπων, ἐκπαγλεομένων ὡς οὔτε φεύγετε ἐκ πολέμου οὔτε τάξιν ἐκλείπετε, μένοντές τε ἤ ἀπόλλυτε τούς ἐναντίους ἤ αὐτοί ἀπόλλυσθε. τῶν δ' ἄρ' ἦν οὐδέν ἀληθές: πρίν γάρ ἤ συμμεῖξαι ἡμέας ἐς χειρῶν τε νόμον ἀπικέσθαι, καί δή φεύγοντας καί στάσιν ἐκλείποντας ὑμέας εἴδομεν, ἐν ἀθηναίοισί τε τήν πρόπειραν ποιευμένους αὐτούς τε ἀντία δούλων τῶν ἡμετέρων τασσομένους. ταῦτα οὐδαμῶς ἀνδρῶν ἀγαθῶν ἔργα, ἀλλά πλεῖστον δή ἐν ὑμῖν ἐψεύσθημεν: προσδεκόμενοι γάρ κατά κλέος ὡς δή πέμψετε ἐς ἡμέας κήρυκα προκαλεόμενοι καί βουλόμενοι μούνοισι πέρσῃσι μάχεσθαι, ἄρτιοι ἐόντες ποιέειν ταῦτα οὐδέν τοιοῦτο λέγοντας ὑμέας εὕρομεν ἀλλά πτώσσοντας μᾶλλον. νῦν ὦν ἐπειδή οὐκ ὑμεῖς ἤρξατε τούτου τοῦ λόγου, ἀλλ' ἡμεῖς ἄρχομεν. τί δή οὐ πρό μέν τῶν ἑλλήνων ὑμεῖς, ἐπείτε δεδόξωσθε εἶναι ἄριστοι, πρό δέ τῶν βαρβάρων ἡμεῖς, ἴσοι πρός ἴσους ἀριθμόν ἐμαχεσάμεθα; καί ἤν μέν δοκέῃ καί τούς ἄλλους μάχεσθαι, οἱ δ' ὦν μετέπειτα μαχέσθων ὕστεροι: εἰ δέ καί μή δοκέοι ἀλλ' ἡμέας μούνους ἀποχρᾶν, ἡμεῖς δέ διαμαχεσόμεθα: ὁκότεροι δ' ἄν ἡμέων νικήσωσι, τούτους τῷ ἅπαντι στρατοπέδῳ νικᾶν.« ὁ μέν ταῦτα εἴπας τε καί ἐπισχών χρόνον, ὥς οἱ οὐδείς οὐδέν ὑπεκρίνετο, ἀπαλλάσσετο ὀπίσω, ἀπελθών δέ ἐσήμαινε μαρδονίῳ τά καταλαβόντα. ὁ δέ περιχαρής γενόμενος καί ἐπαρθείς ψυχρῇ νίκῃ ἐπῆκε τήν ἵππον ἐπί τούς ἕλληνας. ὡς δέ ἐπήλασαν οἱ ἱππόται, ἐσίνοντο πᾶσαν τήν στρατιήν τήν ἑλληνικήν ἐσακοντίζοντές [τε] καί ἐστοξεύοντες ὥστε ἱπποτοξόται [τε] ἐόντες καί προσφέρεσθαι ἄποροι: τήν τε κρήνην τήν γαργαφίην, ἀπ' ἧς ὑδρεύετο πᾶν τό στράτευμα τό ἑλληνικόν, συνετάραξαν καί συνέχωσαν. ἦσαν μέν νυν κατά τήν κρήνην λακεδαιμόνιοι τεταγμένοι μοῦνοι, τοῖσι δέ ἄλλοισι ἕλλησι ἡ μέν κρήνη πρόσω ἐγίνετο, ὡς ἕκαστοι ἔτυχον τεταγμένοι, ὁ δέ ἀσωπός ἀγχοῦ: ἐρυκόμενοι δέ τοῦ ἀσωποῦ οὕτω δή ἐπί τήν κρήνην ἐφοίτων: ἀπό τοῦ ποταμοῦ γάρ σφι οὐκ ἐξῆν ὕδωρ φορέεσθαι ὑπό τε τῶν ἱππέων καί τοξευμάτων. τούτου δέ τοιούτου γινομένου οἱ τῶν ἑλλήνων στρατηγοί, ἅτε τοῦ τε ὕδατος στερηθείσης τῆς στρατιῆς καί ὑπό τῆς ἵππου ταρασσομένης, συνελέχθησαν περί αὐτῶν τε τούτων καί ἄλλων, ἐλθόντες παρά παυσανίην ἐπί τό δεξιόν κέρας: ἄλλα γάρ τούτων τοιούτων ἐόντων μᾶλλόν σφεας ἐλύπεε: οὔτε γάρ σιτία εἶχον ἔτι, οἵ τέ σφεων ὀπέωνες ἀποπεμφθέντες ἐς πελοπόννησον ὡς ἐπισιτιεύμενοι ἀπεκεκληίατο ὑπό τῆς ἵππου, οὐ δυνάμενοι ἀπικέσθαι ἐς τό στρατόπεδον. βουλευομένοισι δέ τοῖσι στρατηγοῖσι ἔδοξε, ἤν ὑπερβάλωνται ἐκείνην τήν ἡμέρην οἱ πέρσαι συμβολήν μή ποιεύμενοι, ἐς τήν νῆσον ἰέναι: ἡ δέ ἐστι ἀπό τοῦ ἀσωποῦ καί τῆς κρήνης τῆς γαργαφίης, ἐπ' ᾗ ἐστρατοπεδεύοντο τότε, δέκα σταδίους ἀπέχουσα, πρό τῆς πλαταιέων πόλιος. νῆσος δέ οὕτω ἄν εἴη ἐν ἠπείρῳ: σχιζόμενος ὁ ποταμός ἄνωθεν ἐκ τοῦ κιθαιρῶνος ῥέει κάτω ἐς τό πεδίον, διέχων ἀπ' ἀλλήλων τά ῥέεθρα ὅσον περ τρία στάδια, καί ἔπειτα συμμίσγει ἐς τὠυτό: οὔνομα δέ οἱ ὠερόη: θυγατέρα δέ ταύτην λέγουσι εἶναι ἀσωποῦ οἱ ἐπιχώριοι. ἐς τοῦτον δή τόν χῶρον ἐβουλεύσαντο μεταναστῆναι, ἵνα καί ὕδατι ἔχωσι χρᾶσθαι ἀφθόνῳ καί οἱ ἱππέες σφέας μή σινοίατο ὥσπερ κατιθύ ἐόντων. μετακινέεσθαί τε ἐδόκεε τότε ἐπεάν τῆς νυκτός ᾖ δευτέρη φυλακή, ὡς ἄν μή ἰδοίατο οἱ πέρσαι ἐξορμωμένους καί σφεας ἑπόμενοι ταράσσοιεν οἱ ἱππόται: ἀπικομένων δέ ἐς τόν χῶρον τοῦτον, τόν δή ἡ ἀσωπίς ὠερόη περισχίζεται ῥέουσα ἐκ τοῦ κιθαιρῶνος, ὑπό τήν νύκτα ταύτην ἐδόκεε τούς ἡμίσεας ἀποστέλλειν τοῦ στρατοπέδου πρός τόν κιθαιρῶνα, ὡς ἀναλάβοιεν τούς ὀπέωνας τούς ἐπί τά σιτία οἰχομένους: ἦσαν γάρ ἐν τῷ κιθαιρῶνι ἀπολελαμμένοι. ταῦτα βουλευσάμενοι κείνην μέν τήν ἡμέρην πᾶσαν προσκειμένης τῆς ἵππου εἶχον πόνον ἄτρυτον: ὡς δέ ἥ τε ἡμέρη ἔληγε καί οἱ ἱππέες ἐπέπαυντο, νυκτός δή γινομένης καί ἐούσης τῆς ὥρης ἐς τήν δή συνέκειτό σφι ἀπαλλάσσεσθαι, ἐνθαῦτα ἀερθέντες οἱ πολλοί ἀπαλλάσσοντο, ἐς μέν τόν χῶρον ἐς τόν συνέκειτο οὐκ ἐν νόῳ ἔχοντες, οἱ δέ ὡς ἐκινήθησαν, ἔφευγον ἄσμενοι τήν ἵππον πρός τήν πλαταιέων πόλιν, φεύγοντες δέ ἀπικνέονται ἐπί τό ἥραιον: τό δέ πρό τῆς πόλιός ἐστι τῆς πλαταιέων, εἴκοσι σταδίους ἀπό τῆς κρήνης τῆς γαργαφίης ἀπέχον. ἀπικόμενοι δέ ἔθεντο πρό τοῦ ἱροῦ τά ὅπλα. καί οἱ μέν περί τό ἥραιον ἐστρατοπεδεύοντο. παυσανίης δέ ὁρῶν σφέας ἀπαλλασσομένους ἐκ τοῦ στρατοπέδου παρήγγελλε καί τοῖσι λακεδαιμονίοισι ἀναλαβόντας τά ὅπλα ἰέναι κατά τούς ἄλλους τούς προϊόντας, νομίσας αὐτούς ἐς τόν χῶρον ἰέναι ἐς τόν συνεθήκαντο. ἐνθαῦτα οἱ μέν ἄλλοι ἄρτιοι ἦσαν τῶν ταξιάρχων πείθεσθαι παυσανίῃ, ἀμομφάρετος δέ ὁ πολιάδεω λοχηγέων τοῦ πιτανήτεω λόχου οὐκ ἔφη τούς ξείνους φεύξεσθαι οὐδέ ἑκών εἶναι αἰσχυνέειν τήν σπάρτην, ἐθώμαζέ τε ὁρῶν τό ποιεύμενον, ἅτε οὐ παραγενόμενος τῷ προτέρῳ λόγῳ. ὁ δέ παυσανίης τε καί ὁ εὐρυάναξ δεινόν μέν ἐποιεῦντο τό μή πείθεσθαι ἐκεῖνον σφίσι, δεινότερον δέ ἔτι, ἐκείνου ταῦτ' ἀναινομένου, ἀπολιπεῖν τόν λόχον τόν πιτανήτην, μή, ἤν ἀπολίπωσι ποιεῦντες τά συνεθήκαντο τοῖσι ἄλλοισι ἕλλησι, ἀπόληται ὑπολειφθείς αὐτός τε ἀμομφάρετος καί οἱ μετ' αὐτοῦ: ταῦτα λογιζόμενοι ἀτρέμας εἶχον τό στρατόπεδον τό λακωνικόν καί ἐπειρῶντο πείθοντές μιν ὡς οὐ χρεόν εἴη ταῦτα ποιέειν. καί οἱ μέν παρηγορέοντο ἀμομφάρετον μοῦνον λακεδαιμονίων τε καί τεγεητέων λελειμμένον, ἀθηναῖοι δέ ἐποίευν τοιάδε: εἶχον ἀτρέμας σφέας αὐτούς ἵνα ἐτάχθησαν, ἐπιστάμενοι τά λακεδαιμονίων φρονήματα ὡς ἄλλα φρονεόντων καί ἄλλα λεγόντων. ὡς δέ ἐκινήθη τό στρατόπεδον, ἔπεμπον σφέων ἱππέα ὀψόμενόν τε εἰ πορεύεσθαι ἐπιχειροῖεν οἱ σπαρτιῆται εἴτε καί τό παράπαν μή διανοεῦνται ἀπαλλάσσεσθαι, ἐπειρέσθαι τε παυσανίην τό χρεόν εἴη ποιέειν. ὡς δέ ἀπίκετο ὁ κῆρυξ ἐς τούς λακεδαιμονίους, ὥρα τέ σφεας κατά χώρην τεταγμένους καί ἐς νείκεα ἀπιγμένους αὐτῶν τούς πρώτους: ὡς γάρ δή παρηγορέοντο τόν ἀμομφάρετον ὅ τε εὐρυάναξ καί ὁ παυσανίης μή κινδυνεύειν μένοντας μούνους λακεδαιμονίων, οὔ κως ἔπειθον, ἐς ὅ ἐς νείκεά τε συμπεσόντες ἀπίκατο καί ὁ κῆρυξ ὁ τῶν ἀθηναίων παρίστατό σφι ἀπιγμένος. νεικέων δέ ὁ ἀμομφάρετος λαμβάνει πέτρον ἀμφοτέρῃσι τῇσι χερσί καί τιθείς πρό ποδῶν τοῦ παυσανίεω ταύτῃ τῇ ψήφῳ ψηφίζεσθαι ἔφη μή φεύγειν τούς ξείνους (ξείνους λέγων τούς βαρβάρους). ὁ δέ μαινόμενον καί οὐ φρενήρεα καλέων ἐκεῖνον πρός τε τόν ἀθηναῖον κήρυκα ... ἐπειρωτῶντα τά ἐντεταλμένα λέγειν [ὁ παυσανίης] ἐκέλευε τά παρεόντα σφι πρήγματα ἐχρήιζέ τε τῶν ἀθηναίων προσχωρῆσαί τε πρός ἑωυτούς καί ποιέειν περί τῆς ἀπόδου τά περ ἄν καί σφεῖς. καί ὁ μέν ἀπαλλάσσετο ἐς τούς ἀθηναίους: τούς δέ ἐπεί ἀνακρινομένους πρός ἑωυτούς ἠώς κατελάμβανε, ἐν τούτῳ τῷ χρόνῳ κατήμενος ὁ παυσανίης, οὐ δοκέων τόν ἀμομφάρετον λείψεσθαι τῶν ἄλλων λακεδαιμονίων ἀποστειχόντων, τά δή καί ἐγένετο, σημήνας ἀπῆγε διά τῶν κολωνῶν τούς λοιπούς πάντας: εἵποντο δέ καί τεγεῆται. ἀθηναῖοι δέ ταχθέντες ἤισαν τά ἔμπαλιν ἤ λακεδαιμόνιοι: οἱ μέν γάρ τῶν τε ὄχθων ἀντείχοντο καί τῆς ὑπωρείης τοῦ κιθαιρῶνος, φοβεόμενοι τήν ἵππον, ἀθηναῖοι δέ κάτω τραφθέντες ἐς τό πεδίον. ἀμομφάρετος δέ ἀρχήν γε οὐδαμά δοκέων παυσανίην τολμήσειν σφέας ἀπολιπεῖν περιείχετο αὐτοῦ μένοντας μή ἐκλιπεῖν τήν τάξιν: προτερεόντων δέ τῶν σύν παυσανίῃ, καταδόξας αὐτούς ἰθέῃ τέχνῃ ἀπολείπειν αὐτόν, ἀναλαβόντα τόν λόχον τά ὅπλα ἦγε βάδην πρός τό ἄλλο στῖφος. τό δέ ἀπελθόν ὅσον τε δέκα στάδια ἀνέμενε τόν ἀμομφαρέτου λόχον, περί ποταμόν μολόεντα ἱδρυμένον ἀργιόπιόν τε χῶρον καλεόμενον, τῇ καί δήμητρος ἐλευσινίης ἱρόν ἧσται: ἀνέμενε δέ τοῦδε εἵνεκα, ἵνα, ἤν μή ἀπολείπῃ τόν χῶρον ἐν τῷ ἐτετάχατο ὁ ἀμομφάρετός τε καί ὁ λόχος ἀλλ' αὐτοῦ μένωσι, βοηθέοι ὀπίσω παρ' ἐκείνους. καί οἵ τε ἀμφί τόν ἀμομφάρετον παρεγίνοντό σφι καί ἡ ἵππος ἡ τῶν βαρβάρων προσέκειτο πᾶσα: οἱ γάρ ἱππόται ἐποίευν οἷον καί ἐώθεσαν ποιέειν αἰεί, ἰδόντες δέ τόν χῶρον κεινόν ἐν τῷ ἐτετάχατο οἱ ἕλληνες τῇσι προτέρῃσι ἡμέρῃσι, ἤλαυνον τούς ἵππους αἰεί τό πρόσω καί ἅμα καταλαβόντες προσεκέατό σφι. μαρδόνιος δέ ὡς ἐπύθετο τούς ἕλληνας ἀποιχομένους ὑπό νύκτα εἶδέ τε τόν χῶρον ἔρημον, καλέσας τόν ληρισαῖον θώρηκα καί τούς ἀδελφεούς αὐτοῦ εὐρύπυλον καί θρασυδήιον ἔλεγε: »ὦ παῖδες ἀλεύεω, ἔτι τί λέξετε τάδε ὁρῶντες ἔρημα; ὑμεῖς γάρ οἱ πλησιόχωροι ἐλέγετε λακεδαιμονίους οὐ φεύγειν ἐκ μάχης, ἀλλά ἄνδρας εἶναι τά πολέμια πρώτους: τούς πρότερόν τε μετισταμένους ἐκ τῆς τάξιος εἴδετε, νῦν τε ὑπό τήν παροιχομένην νύκτα καί οἱ πάντες ὁρῶμεν διαδράντας: διέδεξάν τε, ἐπεί σφεας ἔδεε πρός τούς ἀψευδέως ἀρίστους ἀνθρώπων μάχῃ διακριθῆναι, ὅτι οὐδένες ἄρα ἐόντες ἐν οὐδαμοῖσι ἐοῦσι ἕλλησι ἐναπεδείκνυντο. καί ὑμῖν μέν ἐοῦσι περσέων ἀπείροισι πολλή ἔκ γε ἐμέο ἐγίνετο συγγνώμη, ἐπαινεόντων τούτους τοῖσί τι καί συνῃδέατε: ἀρταβάζου δέ θῶμα καί μᾶλλον ἐποιεύμην τό καί καταρρωδῆσαι λακεδαιμονίους καταρρωδήσαντά τε ἀποδέξασθαι γνώμην δειλοτάτην, ὡς χρεόν εἴη ἀναζεύξαντας τό στρατόπεδον ἰέναι ἐς τό θηβαίων ἄστυ πολιορκησομένους: τήν ἔτι πρός ἐμέο βασιλεύς πεύσεται. καί τούτων μέν ἑτέρωθι ἔσται λόγος: νῦν δέ ἐκείνοισι ταῦτα ποιεῦσι οὐκ ἐπιτρεπτέα ἐστί, ἀλλά διωκτέοι εἰσί ἐς ὅ καταλαμφθέντες δώσουσι ἡμῖν τῶν δή ἐποίησαν πέρσας πάντων δίκας.« ταῦτα εἴπας ἦγε τούς πέρσας δρόμῳ διαβάντας τόν ἀσωπόν κατά στίβον τῶν ἑλλήνων ὡς δή ἀποδιδρησκόντων: ἐπεῖχέ τε ἐπί λακεδαιμονίους τε καί τεγεήτας μούνους: ἀθηναίους γάρ τραπομένους ἐς τό πεδίον ὑπό τῶν ὄχθων οὐ κατώρα. πέρσας δέ ὁρῶντες ὁρμημένους διώκειν τούς ἕλληνας, οἱ λοιποί τῶν βαρβαρικῶν τελέων ἄρχοντες αὐτίκα πάντες ἦραν τά σημήια καί ἐδίωκον ὡς ποδῶν ἕκαστοι εἶχον, οὔτε κόσμῳ οὐδενί κοσ μηθέντες οὔτε τάξι. καί οὗτοι μέν βοῇ τε καί ὁμίλῳ ἐπήισαν ὡς ἀναρπασόμενοι τούς ἕλληνας: παυσανίης δέ, ὡς προσέκειτο ἡ ἵππος, πέμψας πρός τούς ἀθηναίους ἱππέα λέγει τάδε: »ἄνδρες ἀθηναῖοι, ἀγῶνος μεγίστου προκειμένου ἐλευθέρην εἶναι ἤ δεδουλωμένην τήν ἑλλάδα, προδεδόμεθα ὑπό τῶν συμμάχων ἡμεῖς τε οἱ λακεδαιμόνιοι καί ὑμεῖς οἱ ἀθηναῖοι ὑπό τήν παροιχομένην νύκτα διαδράντων. νῦν ὦν δέδοκται τό ἐνθεῦτεν [τό] ποιητέον ἡμῖν, ἀμυνομένους γάρ τῇ δυνάμεθα ἄριστα περιστέλλειν ἀλλήλους. εἰ μέν νυν ἐς ὑμέας ὅρμησε ἀρχήν ἡ ἵππος, χρῆν δή ἡμέας τε καί τούς μετ' ἡμέων τήν ἑλλάδα οὐ προδιδόντας τεγεήτας βοηθέειν ὑμῖν: νῦν δέ, ἐς ἡμέας γάρ ἅπασα κεχώρηκε, δίκαιοί ἐστε ὑμεῖς πρός τήν πιεζομένην μάλιστα τῶν μοιρέων ἀμυνέοντες ἰέναι. εἰ δ' ἄρα αὐτούς ὑμέας καταλελάβηκε ἀδύνατόν τι βοηθέειν, ὑμεῖς δ' ἡμῖν τούς <γε> τοξότας ἀποπέμψαντες χάριν θέσθε. συνοίδαμεν δέ ὑμῖν ὑπό τόν παρεόντα τόνδε πόλεμον ἐοῦσι πολλόν προθυμοτάτοισι, ὥστε καί ταῦτα ἐσακούειν.« ταῦτα οἱ ἀθηναῖοι ὡς ἐπύθοντο, ὁρμέατο βοηθέειν καί τά μάλιστα ἐπαμύνειν: καί σφι ἤδη στείχουσι ἐπιτίθενται οἱ ἀντιταχθέντες ἑλλήνων τῶν μετά βασιλέος γενομένων, ὥστε μηκέτι δύνασθαι βοηθῆσαι: τό γάρ προσκείμενόν σφεας ἐλύπεε. οὕτω δή μουνωθέντες λακεδαιμόνιοι καί τεγεῆται, ἐόντες σύν ψιλοῖσι ἀριθμόν οἱ μέν πεντακισμύριοι, τεγεῆται δέ τρισχίλιοι (οὗτοι γάρ οὐδαμά ἀπεσχίζοντο ἀπό λακεδαιμονίων), ἐσφαγιάζοντο ὡς συμβαλέοντες μαρδονίῳ καί τῇ στρατιῇ τῇ παρεούσῃ. καί οὐ γάρ σφι ἐγίνετο τά σφάγια χρηστά, ἔπιπτόν τε αὐτῶν ἐν τούτῳ τῷ χρόνῳ πολλοί καί πολλῷ πλέονες ἐτρωματίζοντο: φράξαντες γάρ τά γέρρα οἱ πέρσαι ἀπίεσαν τῶν τοξευμάτων [πολλά] ἀφειδέως, οὕτω ὥστε πιεζομένων τῶν σπαρτιητέων καί τῶν σφαγίων οὐ γινομένων ἀποβλέψαντα τόν παυσανίην πρός τό ἥραιον τό πλαταιέων ἐπικαλέσασθαι τήν θεόν, χρηίζοντα μηδαμῶς σφέας ψευσθῆναι τῆς ἐλπίδος. ταῦτα δ' ἔτι τούτου ἐπικαλεομένου προεξαναστάντες πρότεροι οἱ τεγεῆται ἐχώρεον ἐς τούς βαρβάρους, καί τοῖσι λακεδαιμονίοισι αὐτίκα μετά τήν εὐχήν τήν παυσανίεω ἐγίνετο θυομένοισι τά σφάγια χρηστά. ὡς δέ χρόνῳ κοτέ ἐγένετο, ἐχώρεον καί οὗτοι ἐπί τούς πέρσας, καί οἱ πέρσαι ἀντίοι ... τά τόξα μετέντες: ἐγίνετο δέ πρῶτον περί τά γέρρα μάχη: ὡς δέ ταῦτα ἐπεπτώκεε, ἤδη ἐγίνετο μάχη ἰσχυρή παρ' αὐτό τό δημήτριον καί χρόνον ἐπί πολλόν, ἐς ὅ ἀπίκοντο ἐς ὠθισμόν: τά γάρ δόρατα ἐπιλαμβανόμενοι κατέκλων οἱ βάρβαροι. λήματι μέν νυν καί ῥώμῃ οὐκ ἥσσονες ἦσαν οἱ πέρσαι, ἄνοπλοι δέ ἐόντες καί πρός ἀνεπιστήμονες ἦσαν καί οὐκ ὅμοιοι τοῖσι ἐναντίοισι σοφίην. προεξαΐσσοντες δέ κατ' ἕνα καί δέκα καί πλέονες τε καί ἐλάσσονες συστρεφόμενοι ἐσέπιπτον ἐς τούς σπαρτιήτας καί διεφθείροντο. τῇ δέ ἐτύγχανε αὐτός ἐών μαρδόνιος, ἀπ' ἵππου τε μαχόμενος λευκοῦ ἔχων τε περί ἑωυτόν λογάδας περσέων τούς ἀρίστους χιλίους, ταύτῃ δέ καί μάλιστα τούς ἐναντίους ἐπίεσαν. ὅσον μέν νυν χρόνον μαρδόνιος περιῆν, οἵδε ἀντεῖχον καί ἀμυνόμενοι κατέβαλλον πολλούς τῶν λακεδαιμονίων: ὡς δέ μαρδόνιος ἀπέθανε καί τό περί ἐκεῖνον τεταγμένον, ἐόν ἰσχυρότατον, ἔπεσε, οὕτω δή καί οἱ ἄλλοι ἐτράποντο καί εἶξαν τοῖσι λακεδαιμονίοισι. πλεῖστον γάρ σφεας ἐδηλέετο ἡ ἐσθής ἔρημος ἐοῦσα ὅπλων: πρός γάρ ὁπλίτας ἐόντες γυμνῆτες ἀγῶνα ἐποιεῦντο. ἐνθαῦτα ἥ τε δίκη τοῦ φόνου τοῦ λεωνίδεω κατά τό χρηστήριον τό τοῖσι σπαρτιήτῃσι <γενόμενον> ἐκ μαρδονίου ἐπετελέετο καί νίκην ἀναιρέεται καλλίστην ἁπασέων τῶν ἡμεῖς ἴδμεν παυσανίης ὁ κλεομβρότου τοῦ ἀναξανδρίδεω: τῶν δέ κατύπερθέ οἱ προγόνων τά οὐνόματα εἴρηται ἐς λεωνίδην: ὡυτοί γάρ σφι τυγχάνουσι ἐόντες. ἀποθνῄ σκει δέ μαρδόνιος ὑπό ἀριμνήστου ἀνδρός ἐν σπάρτῃ λογίμου, ὅς χρόνῳ ὕστερον μετά τά μηδικά ἔχων ἄνδρας τριηκοσίους συνέβαλε ἐν στενυκλήρῳ πολέμου ἐόντος μεσσηνίοισι πᾶσι καί αὐτός τε ἀπέθανε καί οἱ τριηκόσιοι. ἐν δέ πλαταιῇσι οἱ πέρσαι, ὡς ἐτράποντο ὑπό τῶν λακεδαιμονίων, ἔφευγον οὐδένα κόσμον ἐς τό στρατόπεδον τό ἑωυτῶν καί ἐς τό τεῖχος τό ξύλινον τό ἐποιήσαντο ἐν μοίρῃ τῇ θηβαΐδι. θῶμα δέ μοι ὅκως παρά τῆς δήμητρος τό ἄλσος μαχομένων οὐδέ εἷς ἐφάνη τῶν περσέων οὔτε ἐσελθών ἐς τό τέμενος οὔτε ἐναποθανών, περί <δέ> τό ἱρόν οἱ [δέ] πλεῖστοι ἐν τῷ βεβήλῳ ἔπεσον. δοκέω δέ, εἴ τι περί τῶν θείων πρηγμάτων δοκέειν δεῖ, ἡ θεός αὐτή σφεας οὐκ ἐδέκετο ἐμπρήσαντας [τό ἱρόν] τό ἐν ἐλευσῖνι ἀνάκτορον. αὕτη μέν νυν ἡ μάχη ἐπί τοσοῦτο ἐγένετο. ἀρτάβαζος δέ ὁ φαρνάκεος αὐτίκα τε οὐκ ἠρέσκετο κατ' ἀρχάς λειπομένου μαρδονίου ἀπό βασιλέος, καί τότε πολλά ἀπαγορεύων οὐδέν ἤνυε, συμβάλλειν οὐκ ἐῶν: ἐποίησέ τε αὐτός τοιάδε ὡς οὐκ ἀρεσκόμενος τοῖσι πρήγμασι τοῖσι ἐκ μαρδονίου ποιευμένοισι. τῶν ἐστρατήγεε ὁ ἀρτάβαζος (εἶχε δέ δύναμιν οὐκ ὀλίγην ἀλλά καί ἐς τέσσερας μυριάδας ἀνθρώπων περί ἑωυτόν), τούτους, ὅκως ἡ συμβολή ἐγίνετο, εὖ ἐξεπιστάμενος τά ἔμελλε ἀποβήσεσθαι ἀπό τῆς μάχης, ἦγε κατηρτισμένους, παραγγείλας κατά τὠυτό ἰέναι πάντας τῇ ἄν αὐτός ἐξηγέηται, ὅκως ἄν αὐτόν ὁρῶσι σπουδῆς ἔχοντα. ταῦτα παραγγείλας ὡς ἐς μάχην ἦγε δῆθεν τόν στρατόν: προτερέων δέ τῆς ὁδοῦ ὥρα καί δή φεύγοντας τούς πέρσας: οὕτω δή οὐκέτι τόν αὐτόν κόσμον κατηγέετο, ἀλλά τήν ταχίστην ἐτρόχαζε φεύγων οὔτε ἐς τό ξύλινον τεῖχος οὔτε ἐς τό θηβαίων τεῖχος ἀλλ' ἐς φωκέας, ἐθέλων ὡς τάχιστα ἐπί τόν ἑλλήσποντον ἀπικέσθαι. καί δή οὗτοι μέν ταύτῃ ἐτράποντο. τῶν δέ ἄλλων ἑλλήνων τῶν μετά βασιλέος ἐθελοκακεόντων βοιωτοί ἀθηναίοισι ἐμαχέσαντο χρόνον ἐπί συχνόν: οἱ γάρ μηδίζοντες τῶν θηβαίων, οὗτοι εἶχον προθυμίην οὐκ ὀλίγην μαχόμενοί τε καί οὐκ ἐθελοκακέοντες, οὕτω ὥστε τριηκόσιοι αὐτῶν οἱ πρῶτοι καί ἄριστοι ἐνθαῦτα ἔπεσον ὑπό ἀθηναίων: ὡς δέ ἐτράποντο καί οὗτοι, ἔφευγον ἐς τάς θήβας, οὐ τῇ περ οἱ πέρσαι καί τῶν ἄλλων συμμάχων ὁ πᾶς ὅμιλος οὔτε διαμαχεσάμενος οὐδενί οὔτε τι ἀποδεξάμενος ἔφευγον. δηλοῖ τέ μοι ὅτι πάντα τά πρήγματα τῶν βαρβάρων ἤρτητο ἐκ περσέων, εἰ καί τότε οὗτοι πρίν ἤ καί συμμεῖξαι τοῖσι πολεμίοισι ἔφευγον, ὅτι καί τούς πέρσας ὥρων. οὕτω τε πάντες ἔφευγον πλήν τῆς ἵππου τῆς τε ἄλλης καί τῆς βοιωτίης: αὕτη δέ τοσαῦτα προσωφέλεε τούς φεύγοντας, αἰεί τε πρός τῶν πολεμίων ἄγχιστα ἐοῦσα ἀπέργουσά τε τούς φιλίους φεύγοντας ἀπό τῶν ἑλλήνων. οἱ μέν δή νικῶντες εἵποντο τούς ξέρξεω διώκοντές τε καί φονεύοντες. ἐν δέ τούτῳ τῷ γινομένῳ φόνῳ ἀγγέλλεται τοῖσι ἄλλοισι ἕλλησι τοῖσι περί τό ἥραιον τεταγμένοισι καί ἀπογενομένοισι τῆς μάχης, ὅτι μάχη τε γέγονε καί νικῷεν οἱ μετά παυσανίεω: οἱ δέ ἀκούσαντες ταῦτα, οὐδένα κόσμον ταχθέντες, οἱ μέν ἀμφί κορινθίους ἐτράποντο διά τῆς ὑπωρείης καί τῶν κολωνῶν τήν φέρουσαν ἄνω ἰθύ τοῦ ἱροῦ τῆς δήμητρος, οἱ δέ ἀμφί μεγαρέας τε καί φλειασίους διά τοῦ πεδίου τήν λειοτάτην τῶν ὁδῶν. ἐπείτε δέ ἀγχοῦ τῶν πολεμίων ἐγίνοντο οἱ μεγαρέες καί φλειάσιοι, ἀπιδόντες σφέας οἱ τῶν θηβαίων ἱππόται ἐπειγομένους οὐδένα κόσμον ἤλαυνον ἐπ' αὐτούς τούς ἵππους, τῶν ἱππάρχεε ἀσωπόδωρος ὁ τιμάνδρου. ἐσπεσόντες δέ κατεστόρεσαν αὐτῶν ἑξακοσίους, τούς δέ λοιπούς κατήραξαν διώκοντες ἐς τόν κιθαιρῶνα: οὗτοι μέν δή ἐν οὐδενί λόγῳ ἀπώλοντο. οἱ δέ πέρσαι καί ὁ ἄλλος ὅμιλος, ὡς κατέφυγον ἐς τό ξύλινον τεῖχος, ἔφθησαν ἐπί τούς πύργους ἀναβάντες πρίν ἤ τούς λακεδαιμονίους ἀπικέσθαι, ἀναβάντες δέ ἐφράξαντο ὡς ἐδυνέατο ἄριστα τό τεῖχος. προσελθόντων δέ τῶν ἀθηναίων κατεστήκεέ σφι τειχομαχίη ἐρρωμενεστέρη: ἕως μέν γάρ ἀπῆσαν οἱ ἀθηναῖοι, οἱ δ' ἠμύνοντο καί πολλῷ πλέον εἶχον τῶν λακεδαιμονίων ὥστε οὐκ ἐπισταμένων τειχομαχέειν: ὡς δέ σφι ἀθηναῖοι προσῆλθον, οὕτω δή ἰσχυρή ἐγίνετο τειχομαχίη καί χρόνον ἐπί πολλόν. τέλος δέ ἀρετῇ τε καί λιπαρίῃ ἐπέβησαν ἀθηναῖοι τοῦ τείχεος καί ἤριπον, τῇ δή ἐσεχέοντο οἱ ἕλληνες. πρῶτοι δέ ἐσῆλθον τεγεῆται ἐς τό τεῖχος, καί τήν σκηνήν τήν μαρδονίου οὗτοι ἦσαν οἱ διαρπάσαντες, τά τε ἄλλα ἐξ αὐτῆς καί τήν φάτνην τῶν ἵππων, ἐοῦσαν χαλκέην πᾶσαν καί θέης ἀξίην. τήν μέν νυν φάτνην ταύτην τήν μαρδονίου ἀνέθεσαν ἐς τόν νηόν τῆς ἀλέης ἀθηναίης τεγεῆται, τά δέ ἄλλα ἐς τὠυτό, ὅσα περ ἔλαβον, ἐσήνεικαν τοῖσι ἕλλησι. οἱ δέ βάρβαροι οὐδέν ἔτι στῖφος ἐποιήσαντο πεσόντος τοῦ τείχεος, οὐδέ τις αὐτῶν ἀλκῆς ἐμέμνητο, ἀλύκταζόν τε οἷα ἐν ὀλίγῳ χώρῳ πεφοβημένοι τε καί πολλαί μυριάδες κατειλημέναι ἀνθρώπων. παρῆν τε τοῖσι ἕλλησι φονεύειν οὕτω ὥστε τριήκοντα μυριάδων στρατοῦ, καταδεουσέων τάς ἔχων ἀρτάβαζος ἔφευγε, τῶν λοιπῶν μηδέ τρεῖς χιλιάδας περιγενέσθαι. λακεδαιμονίων δέ τῶν ἐκ σπάρτης ἀπέθανον οἱ πάντες ἐν τῇ συμβολῇ εἷς καί ἐνενήκοντα, τεγεητέων δέ ἑκκαίδεκα, ἀθηναίων δέ δύο καί πεντήκοντα. ἠρίστευσε δέ τῶν βαρβάρων πεζός μέν ὁ περσέων, ἵππος δέ ἡ σακέων, ἀνήρ δέ λέγεται μαρδόνιος: ἑλλήνων δέ, ἀγαθῶν γενομένων καί τεγεητέων καί ἀθηναίων, ὑπερεβάλοντο ἀρετῇ λακεδαιμόνιοι: ἄλλῳ μέν οὐδενί ἔχω ἀποσημήνασθαι (ἅπαντες γάρ οὗτοι τούς κατ' ἑωυτούς ἐνίκων), ὅτι δέ κατά τό ἰσχυρότατον προσηνείχθησαν καί τούτων ἐκράτησαν. καί ἄριστος ἐγένετο μακρῷ ἀριστόδημος κατά γνώμας τάς ἡμετέρας, ὅς ἐκ θερμοπυλέων μοῦνος τῶν τριηκοσίων σωθείς εἶχε ὄνειδος καί ἀτιμίην: μετά δέ τοῦτον ἠρίστευσαν ποσειδώνιός τε καί φιλοκύων καί ἀμομφάρετος σπαρτιῆται. καίτοι, γενομένης λέσχης ὅς γένοιτο αὐτῶν ἄριστος, ἔγνωσαν οἱ παραγενόμενοι σπαρτιητέων ἀριστόδημον μέν βουλόμενον φανερῶς ἀποθανεῖν ἐκ τῆς παρεούσης οἱ αἰτίης, λυσσῶντά τε καί ἐκλείποντα τήν τάξιν ἔργα ἀποδέξασθαι μεγάλα, ποσειδώνιον δέ οὐ βουλόμενον ἀποθνῄσκειν ἄνδρα γενέσθαι ἀγαθόν: τοσούτῳ τοῦτον εἶναι ἀμείνω. ἀλλά ταῦτα μέν καί φθόνῳ ἄν εἴποιεν: οὗτοι δέ τούς κατέλεξα πάντες, πλήν ἀριστοδήμου, τῶν ἀποθανόντων ἐν ταύτῃ τῇ μάχῃ τίμιοι ἐγένοντο, ἀριστόδημος δέ βουλόμενος ἀποθανεῖν διά τήν προειρημένην αἰτίην οὐκ ἐτιμήθη. οὗτοι μέν τῶν ἐν πλαταιῇσι ὀνομαστότατοι ἐγένοντο. καλλικράτης γάρ ἔξω τῆς μάχης ἀπέθανε, ἐλθών ἀνήρ κάλλιστος ἐς τό στρατό πεδον τῶν τότε ἑλλήνων, οὐ μοῦνον αὐτῶν λακεδαιμονίων ἀλλά καί τῶν ἄλλων ἑλλήνων: ὅς, ἐπειδή ἐσφαγιάζετο παυσανίης, κατήμενος ἐν τῇ τάξι ἐτρωματίσθη τοξεύματι τά πλευρά: καί δή οἱ μέν ἐμάχοντο, ὁ δ' ἐξενηνειγμένος ἐδυσθανάτεέ τε καί ἔλεγε πρός ἀρίμνηστον ἄνδρα πλαταιέα οὐ μέλειν οἱ ὅτι πρό τῆς ἑλλάδος ἀποθνῄσκει, ἀλλ' ὅτι οὐκ ἐχρήσατο τῇ χειρί καί ὅτι οὐδέν ἐστί οἱ ἀποδεδεγμένον ἔργον ἑωυτοῦ ἄξιον προθυμεομένου ἀποδέξασθαι. ἀθηναίων δέ λέγεται εὐδοκιμῆσαι σωφάνης ὁ εὐτυχίδεω, ἐκ δήμου δεκελεῆθεν, δεκελέων δέ τῶν κοτε ἐργασαμένων ἔργον χρήσιμον ἐς τόν πάντα χρόνον, ὡς αὐτοί ἀθηναῖοι λέγουσι. ὡς γάρ δή τό πάλαι κατά ἑλένης κομιδήν τυνδαρίδαι ἐσέβαλον ἐς γῆν τήν ἀττικήν σύν στρατοῦ πλήθεϊ καί ἀνίστασαν τούς δήμους, οὐκ εἰδότες ἵνα ὑπεξέκειτο ἡ ἑλένη, τότε λέγουσι τούς δεκελέας, οἱ δέ αὐτόν δέκελον ἀχθόμενόν τε τῇ θησέος ὕβρι καί δειμαίνοντα περί πάσῃ τῇ ἀθηναίων χώρῃ, ἐξηγησάμενόν σφι τό πᾶν πρῆγμα κατηγήσασθαι ἐπί τάς ἀφίδνας, τάς δή τιτακός, ἐών αὐτόχθων, καταπροδιδοῖ τυνδαρίδῃσι. τοῖσι δέ δεκελεῦσι ἐν σπάρτῃ ἀπό τούτου τοῦ ἔργου ἀτελείη τε καί προεδρίη διατελέει ἐς τόδε αἰεί ἔτι ἐοῦσα, οὕτω ὥστε καί ἐς τόν πόλεμον τόν ὕστερον πολλοῖσι ἔτεσι τούτων γενόμενον ἀθηναίοισί τε καί πελοποννησίοισι, σινομένων τήν ἄλλην ἀττικήν λακεδαιμονίων, δεκελέης ἀπέχεσθαι. τούτου τοῦ δήμου ἐών ὁ σωφάνης καί ἀριστεύσας τότε ἀθηναίων διξούς λόγους λεγομένους ἔχει: τόν μέν ὡς ἐκ τοῦ ζωστῆρος τοῦ θώρηκος ἐφόρεε χαλκέῃ ἁλύσι δεδεμένην ἄγκυραν σιδηρέην, τήν ὅκως πελάσειε ἀπικνεόμενος τοῖσι πολεμίοισι βαλλέσκετο, ἵνα δή μιν οἱ πολέμιοι ἐσπίπτοντες ἐκ τῆς τάξιος μετακινῆσαι μή δυναίατο: γινομένης δέ φυγῆς τῶν ἐναντίων ἐδέδοκτο τήν ἄγκυραν ἀναλαβόντα οὕτω διώκειν. οὗτος μέν οὕτω λέγεται: ὁ δ' ἕτερος τῶν λόγων τῷ πρότερον λεχθέντι ἀμφισβατέων λέγεται, ὡς ἐπ' ἀσπίδος αἰεί περιθεούσης καί οὐδαμά ἀτρεμιζούσης ἐφόρεε ἐπίσημον ἄγκυραν, καί οὐκ ἐκ τοῦ θώρηκος δεδεμένην σιδηρέην. ἔστι δέ καί ἕτερον σωφάνεϊ λαμπρόν ἔργον ἐξεργασμένον, ὅτε, περικατημένων ἀθηναίων αἴγιναν, εὐρυβάτην τόν ἀργεῖον, ἄνδρα πεντάεθλον, ἐκ προκλήσιος ἐφόνευσε. αὐτόν δέ σωφάνεα χρόνῳ ὕστερον τούτων κατέλαβε ἄνδρα γενόμενον ἀγαθόν, ἀθηναίων στρατηγέοντα ἅμα λεάγρῳ τῷ γλαύκωνος, ἀποθανεῖν ὑπό ἠδω νῶν ἐν δάτῳ περί τῶν μετάλλων τῶν χρυσέων μαχόμενον. ὡς δέ τοῖσι ἕλλησι ἐν πλαταιῇσι κατέστρωντο οἱ βάρβαροι, ἐνθαῦτά σφι ἐπῆλθε γυνή αὐτόμολος: ἥ ἐπειδή ἔμαθε ἀπολωλότας τούς πέρσας καί νικῶντας τούς ἕλληνας, ἐοῦσα παλλακή φαρανδάτεος τοῦ τεάσπιος ἀνδρός πέρσεω, κοσμησαμένη χρυσῷ πολλῷ καί αὐτή καί <αἱ> ἀμφίπολοι καί ἐσθῆτι τῇ καλλίστῃ τῶν παρεουσέων, καταβᾶσα ἐκ τῆς ἁρμαμάξης ἐχώρεε ἐς τούς λακεδαιμονίους ἔτι ἐν τῇσι φονῇσι ἐόντας, ὁρῶσα δέ πάντα ἐκεῖνα διέποντα παυσανίην, πρότερόν τε τό οὔνομα ἐξεπισταμένη καί τήν πάτρην ὥστε πολλάκις ἀκούσασα, ἔγνω τε τόν παυσανίην καί λαβομένη τῶν γουνάτων ἔλεγε τάδε: »ὦ βασιλεῦ σπάρτης, ῥῦσαί με τήν ἱκέτιν αἰχμαλώτου δουλοσύνης: σύ γάρ καί ἐς τόδε ὤνησας τούσδε ἀπολέσας τούς οὔτε δαιμόνων οὔτε θεῶν ὄπιν ἔχοντας. εἰμί δέ γένος μέν κῴη, θυγάτηρ δέ ἡγητορίδεω τοῦ ἀνταγόρεω: βίῃ δέ με λαβών ἐκ κῶ εἶχε ὁ πέρσης.« ὁ δέ ἀμείβεται τοῖσδε: »γύναι, θάρσεε: καί ὡς ἱκέτις καί εἰ δή πρός τούτῳ τυγχάνεις ἀληθέα λέγουσα καί εἶς θυγάτηρ ἡγητορίδεω τοῦ κῴου, ὅς ἐμοί ξεῖνος μάλιστα τυγχάνει ἐών τῶν περί ἐκείνους τούς χώρους οἰκημένων.« ταῦτα δέ εἴπας τότε μιν ἐπέτρεψε τῶν ἐφόρων τοῖσι παρεοῦσι, ὕστερον δέ ἀπέπεμψε ἐς αἴγιναν, ἐς τήν αὐτή ἤθελε [ἀπικέσθαι]. μετά δέ τήν ἄπιξιν τῆς γυναικός αὐτίκα μετά ταῦτα ἀπίκοντο μαντινέες ἐπ' ἐξεργασμένοισι: μαθόντες δέ ὅτι ὕστεροι ἥκουσι τῆς συμβολῆς, συμφορήν ἐποιεῦντο μεγάλην ἄξιοί τε ἔφασαν εἶναι σφέας ζημιῶσαι: πυνθανόμενοι δέ τούς μήδους τούς μετά ἀρταβάζου φεύγοντας, τούτους ἐδίωκον μέχρι θεσσαλίης: λακεδαιμόνιοι δέ οὐκ ἔων φεύγοντας διώκειν. οἱ δέ ἀναχωρήσαντες ἐς τήν ἑωυτῶν τούς ἡγεμόνας τῆς στρατιῆς ἐδίωξαν ἐκ τῆς γῆς. μετά δέ μαντινέας ἧκον ἠλεῖοι, καί ὡσαύτως οἱ ἠλεῖοι τοῖσι μαντινεῦσι συμφορήν ποιησάμενοι ἀπαλλάσσοντο: ἀπελθόντες δέ καί οὗτοι τούς ἡγεμόνας ἐδίωξαν. τά κατά μαντινέας μέν καί ἠλείους τοσαῦτα. ἐν δέ πλαταιῇσι ἐν τῷ στρατοπέδῳ τῶν αἰγινητέων ἦν λάμπων ὁ πυθέω. αἰγινητέων <ἐών> τά πρῶτα: ὅς ἀνοσιώτατον ἔχων λόγον ἵετο πρός παυσανίην, ἀπικόμενος δέ σπουδῇ ἔλεγε τάδε: »ὦ παῖ κλεομβρότου, ἔργον ἔργασταί τοι ὑπερφυές μέγαθός τε καί κάλλος, καί τοι θεός παρέδωκε ῥυσάμενον τήν ἑλλάδα κλέος καταθέσθαι μέγιστον ἑλλήνων τῶν ἡμεῖς ἴδμεν. σύ δέ καί τά λοιπά τά ἐπί τούτοισι ποίησον, ὅκως λόγος τέ σε ἔχῃ ἔτι μέζων καί τις ὕστερον φυλάσσηται τῶν βαρβάρων μή ὑπάρχειν ἔργα ἀτάσθαλα ποιέων ἐς τούς ἕλληνας. λεωνίδεω γάρ ἀποθανόντος ἐν θερμοπύλῃσι μαρδόνιός τε καί ξέρξης ἀποταμόντες τήν κεφαλήν ἀνεσταύρωσαν: τοῖσι σύ τήν ὁμοίην ἀποδιδούς ἔπαινον ἕξεις πρῶτα μέν ὑπό πάντων σπαρτιητέων, αὖτις δέ καί πρός τῶν ἄλλων ἑλλήνων: μαρδόνιον γάρ ἀνασκολοπίσας τετιμωρήσεαι ... ἐς πάτρων τόν σόν λεωνίδην.« ὁ μέν δοκέων χαρίζεσθαι ἔλεγε τάδε, ὁ δ' ἀνταμείβετο τοῖσδε: »ὦ ξεῖνε αἰγινῆτα, τό μέν εὐνοέειν τε καί προορᾶν ἄγαμαί σεο, γνώμης μέντοι ἡμάρτηκας χρηστῆς: ἐξάρας γάρ με ὑψοῦ καί τήν πάτρην καί τό ἔργον, ἐς τό μηδέν κατέβαλες παραινέων νεκρῷ λυμαίνεσθαι, καί ἤν ταῦτα ποιέω, φάς ἄμεινόν με ἀκούσεσθαι: τά πρέπει μᾶλλον βαρβάροισι ποιέειν ἤ περ ἕλλησι, καί ἐκείνοισι δέ ἐπιφθονέομεν. ἐγώ δ' ὦν τούτου εἵνεκα μήτε αἰγινήτῃσι ἅδοιμι μήτε τοῖσι ταὐτά ἀρέσκεται, ἀποχρᾷ τέ μοι σπαρτιήτῃσι ἀρεσκόμενον ὅσια μέν ποιέειν, ὅσια δέ καί λέγειν. λεωνίδῃ δέ, τῷ με κελεύεις τιμωρῆσαι, φημί μεγάλως τετιμωρῆσθαι, ψυχῇσί τε τῇσι τῶνδε ἀναριθμήτοισι τετίμηται αὐτός τε καί οἱ ἄλλοι οἱ ἐν θερμοπύλῃσι τελευτήσαντες. σύ μέντοι ἔτι ἔχων λόγον τοιόνδε μήτε προσέλθῃς ἔμοιγε μήτε συμβουλεύσῃς, χάριν τε ἴσθι ἐών ἀπαθής.« ὁ μέν ταῦτα ἀκούσας ἀπαλλάσσετο. παυσανίης δέ κήρυγμα ποιησάμενος μηδένα ἅπτεσθαι τῆς ληίης, συγκομίζειν ἐκέλευσε τούς εἵλωτας τά χρήματα. οἱ δέ ἀνά τό στρατόπεδον σκιδνάμενοι εὕρισκον σκηνάς κατεσκευασμένας χρυσῷ καί ἀργύρῳ, κλίνας τε ἐπιχρύσους καί ἐπαργύρους, κρητῆράς τε χρυσέους καί φιάλας τε καί ἄλλα ἐκπώματα: σάκκους τε ἐπ' ἁμαξέων εὕρισκον, ἐν τοῖσι λέβητες ἐφαίνοντο ἐνεόντες χρύσεοί τε καί ἀργύρεοι: ἀπό τε τῶν κειμένων νεκρῶν ἐσκύλευον ψέλιά τε καί στρεπτούς καί τούς ἀκινάκας, ἐόντας χρυσέους, ἐπεί ἐσθῆτός γε ποικίλης λόγος ἐγίνετο οὐδείς. ἐνθαῦτα πολλά μέν κλέπτοντες ἐπώλεον πρός τούς αἰγινήτας οἱ εἵλωτες, πολλά δέ καί ἀπεδείκνυσαν, ὅσα αὐτῶν οὐκ οἷά τε ἦν κρύψαι: ὥστε αἰγινήτῃσι οἱ μεγάλοι πλοῦτοι ἀρχήν ἐνθεῦτεν ἐγένοντο, οἵ τόν χρυσόν ἅτε ἐόντα χαλκόν δῆθεν παρά τῶν εἱλώτων ὠνέοντο. συμφορήσαντες δέ τά χρήματα καί δεκάτην ἐξελόντες τῷ ἐν δελφοῖσι θεῷ, ἀπ' ἧς ὁ τρίπους ὁ χρύσεος ἀνετέθη ὁ ἐπί τοῦ τρικαρήνου ὄφιος τοῦ χαλκέου ἐπεστεώς ἄγχιστα τοῦ βωμοῦ, καί τῷ ἐν ὀλυμπίῃ θεῷ ἐξελόντες, ἀπ' ἧς δεκάπηχυν χάλκεον δία ἀνέθηκαν, καί τῷ ἐν ἰσθμῷ θεῷ, ἀπ' ἧς ἑπτάπηχυς χάλκεος ποσειδέων ἐξεγένετο, ταῦτα ἐξελόντες τά λοιπά διαιρέοντο καί ἔλαβον ἕκαστοι τῶν ἄξιοι ἦσαν, καί τάς παλλακάς τῶν περσέων καί τόν χρυσόν καί τόν ἄργυρον καί ἄλλα χρή ματά τε καί ὑποζύγια. ὅσα μέν νυν ἐξαίρετα τοῖσι ἀριστεύσασι αὐτῶν ἐν πλαταιῇσι ἐδόθη, οὐ λέγεται πρός οὐδαμῶν, δοκέω δ' ἔγωγε καί τούτοισι δοθῆναι: παυσανίῃ δέ πάντα δέκα ἐξαιρέθη τε καί ἐδόθη, γυναῖκες, ἵπποι, τάλαντα, κάμηλοι, ὥς δέ αὕτως καί τἆλλα χρήματα. λέγεται δέ καί τάδε γενέσθαι, ὡς ξέρξης φεύγων ἐκ τῆς ἑλλάδος μαρδονίῳ τήν κατασκευήν καταλίποι τήν ἑωυτοῦ. παυσανίην ὦν ὁρῶντα τήν μαρδονίου κατασκευήν χρυσῷ τε καί ἀργύρῳ καί παραπετάσμασι ποικίλοισι κατεσκευασμένην κελεῦσαι τούς τε ἀρτοκόπους καί τούς ὀψοποιούς κατά ταὐτά [καθώς] μαρδονίῳ δεῖπνον παρασκευάζειν. ὡς δέ κελευόμενοι οὗτοι ἐποίευν ταῦτα, ἐνθαῦτα τόν παυσανίην ἰδόντα κλίνας τε χρυσέας καί ἀργυρέας εὖ ἐστρωμένας καί τραπέζας τε χρυσέας καί ἀργυρέας καί παρασκευήν μεγαλοπρεπέα τοῦ δείπνου, ἐκπλαγέντα τά προκείμενα ἀγαθά κελεῦσαι ἐπί γέλωτι τούς ἑωυτοῦ διηκόνους παρασκευάσαι λακωνικόν δεῖπνον. ὡς δέ τῆς θοίνης ποιηθείσης ἦν πολλόν τό μέσον, τόν παυσανίην γελάσαντα μεταπέμψασθαι τῶν ἑλλήνων τούς στρατηγούς, συνελθόντων δέ τούτων εἰπεῖν τόν παυσανίην, δεικνύντα ἐς ἑκατέρην τοῦ δείπνου τήν παρασκευήν: »ἄνδρες ἕλληνες, τῶνδε εἵνεκα ἐγώ ὑμέας συνήγαγον, βουλόμενος ὑμῖν τοῦ μήδων ἡγεμόνος τήν ἀφροσύνην δεῖξαι, ὅς τοιήνδε δίαιταν ἔχων ἦλθε ἐς ἡμέας οὕτω ὀϊζυρήν ἔχοντας ἀπαιρησόμενος.« ταῦτα μέν παυσανίην λέγεται εἰπεῖν πρός τούς στρατηγούς τῶν ἑλλήνων. ὑστέρῳ μέντοι χρόνῳ μετά ταῦτα καί τῶν πλαταιέων εὗρον συχνοί θήκας χρυσοῦ καί ἀργύρου καί τῶν ἄλλων χρημάτων. ἐφάνη δέ καί τάδε ὕστερον ἔτι τούτων: τῶν νεκρῶν περιψιλωθέντων τάς σάρκας (συνεφόρεον γάρ τά ὀστέα οἱ πλαταιέες ἐς ἕνα χῶρον) εὑρέθη κεφαλή οὐκ ἔχουσα ῥαφήν οὐδεμίαν ἀλλ' ἐξ ἑνός ἐοῦσα ὀστέου: ἐφάνη δέ καί γνάθος [καί τό ἄνω τῆς γνάθου] ἔχουσα ὀδόντας μουνοφυέας, ἐξ ἑνός ὀστέου πάντας τούς τε <προσθίους> ὀδόντας καί <τούς> γομφίους: καί πενταπήχεος ἀνδρός ὀστέα ἐφάνη. ἐπείτε δέ μαρδονίου δευτέρῃ ἡμέρῃ ὁ νεκρός ἠφάνιστο, ὑπ' ὅτεο μέν ἀνθρώπων, τό ἀτρεκές οὐκ ἔχω εἰπεῖν, πολλούς δέ τινας ἤδη καί παντοδαπούς ἤκουσα θάψαι μαρδόνιον, καί δῶρα μεγάλα οἶδα λαβόντας πολλούς παρά ἀρτόντεω τοῦ μαρδονίου παιδός διά τοῦτο τό ἔργον: ὅστις μέντοι ἦν αὐτῶν ὁ ὑπελόμενός τε καί θάψας τόν νεκρόν τόν μαρδονίου, οὐ δύναμαι ἀτρεκέως πυθέσθαι: ἔχει δέ τινα φάτιν καί διονυσοφάνης ἀνήρ ἐφέσιος θάψαι μαρδόνιον. ἀλλ' ὁ μέν τρόπῳ τοιούτῳ ἐτάφη. οἱ δέ ἕλληνες, ὡς ἐν πλαταιῇσι τήν ληίην διείλοντο, ἔθαπτον τούς ἑωυτῶν χωρίς ἕκαστοι. λακεδαιμόνιοι μέν τριξάς ἐποιήσαντο θήκας: [ἔνθα μέν τούς ἱρέας ἔθαψαν, τῶν καί ποσειδώνιος καί ἀμομφάρετος ἦσαν καί φιλοκύων τε καί καλλικράτης:] ἐν μέν δή ἑνί τῶν τάφων ἦσαν οἱ ἱρέες, ἐν δέ τῷ ἑτέρῳ οἱ ἄλλοι σπαρτιῆται, ἐν δέ τῷ τρίτῳ οἱ εἵλωτες. οὗτοι μέν οὕτω ἔθαπτον, τεγεῆται δέ χωρίς πάντας ἁλέας, καί ἀθηναῖοι τούς ἑωυτῶν ὁμοῦ, καί μεγαρέες τε καί φλειάσιοι τούς ὑπό τῆς ἵππου διαφθαρέντας. τούτων μέν δή πάντων πλήρεες ἐγένοντο οἱ τάφοι: τῶν δέ ἄλλων ὅσοισι καί φαίνονται ἐν πλαταιῇσι ἐόντες τάφοι, τούτους δέ, ὡς ἐγώ πυνθάνομαι, ἐπαισχυνομένους τῇ ἀπεστοῖ τῆς μάχης ἑκάστους χώματα χῶσαι κεινά τῶν ἐπιγινομένων εἵνεκεν ἀνθρώπων, ἐπεί καί αἰγινητέων ἐστί αὐτόθι καλεόμενος τάφος, τόν ἐγώ ἀκούω καί δέκα ἔτεσι ὕστερον μετά ταῦτα δεηθέντων τῶν αἰγινητέων χῶσαι κλεάδην τόν αὐτοδίκου ἄνδρα πλαταιέα, πρόξεινον ἐόντα αὐτῶν. ὡς δ' ἄρα ἔθαψαν τούς νεκρούς ἐν πλαταιῇσι οἱ ἕλληνες, αὐτίκα βουλευομένοισί σφι ἐδόκεε στρατεύεσθαι ἐπί τάς θήβας καί ἐξαιτέειν αὐτῶν τούς μηδίσαντας, ἐν πρώτοισι δέ αὐτῶν τιμηγενίδην καί ἀτταγῖνον, οἵ ἀρχηγέται ἀνά πρώτους ἦσαν: ἤν δέ μή ἐκδιδῶσι, μή ἀπανίστασθαι ἀπό τῆς πόλιος πρότερον ἤ ἐξέλωσι. ὡς δέ σφι ταῦτα ἔδοξε, οὕτω δή ἑνδεκάτῃ ἡμέρῃ ἀπό τῆς συμβολῆς ἀπικόμενοι ἐπολιόρκεον θηβαίους, κελεύοντες ἐκδιδόναι τούς ἄνδρας: οὐ βουλομένων δέ τῶν θηβαίων ἐκδιδόναι τήν τε γῆν αὐτῶν ἔταμνον καί προσέβαλλον πρός τό τεῖχος. καί οὐ γάρ ἐπαύοντο σινόμενοι, εἰκοστῇ ἡμέρῃ ἔλεξε τοῖσι θηβαίοισι τιμηγενίδης τάδε: »ἄνδρες θηβαῖοι, ἐπειδή οὕτω δέδοκται τοῖσι ἕλλησι, μή πρότερον ἀπαναστῆναι πολιορκέοντας ἤ ἐξέλωσι θήβας ἤ ἡμέας αὐτοῖσι παραδῶτε, νῦν ὦν ἡμέων εἵνεκα γῆ ἡ βοιωτίη πλέω μή ἀναπλήσῃ, ἀλλ' εἰ μέν χρημάτων χρηίζοντες πρόσχημα ἡμέας ἐξαιτέονται, χρήματά σφι δῶμεν ἐκ τοῦ κοινοῦ (σύν γάρ τῷ κοινῷ καί ἐμηδίσαμεν οὐδέ μοῦνοι ἡμεῖς), εἰ δέ ἡμέων ἀληθέως δεόμενοι πολιορκέουσι, ἡμεῖς ἡμέας αὐτούς ἐς ἀντιλογίην παρέξομεν.« κάρτα τε ἔδοξε εὖ λέγειν καί ἐς καιρόν, αὐτίκα τε ἐπεκηρυκεύοντο πρός παυσανίην οἱ θηβαῖοι θέλοντες ἐκδιδόναι τούς ἄνδρας. ὡς δέ ὡμολόγησαν ἐπί τούτοισι, ἀτταγῖνος μέν ἐκδιδρήσκει ἐκ τοῦ ἄστεος, παῖδας δέ αὐτοῦ ἀπαχθέντας παυσανίης ἀπέλυσε τῆς αἰτίης, φάς τοῦ μηδισμοῦ παῖδας οὐδέν εἶναι μεταιτίους. τούς δέ ἄλλους ἄνδρας τούς ἐξέδοσαν οἱ θηβαῖοι, οἱ μέν ἐδόκεον ἀντιλογίης τε κυρήσειν καί δή χρήμασι ἐπεποίθεσαν διώσεσθαι: ὁ δέ ὡς παρέλαβε, αὐτά ταῦτα ὑπονοέων τήν στρατιήν τήν τῶν συμμάχων ἅπασαν ἀπῆκε καί ἐκείνους ἀγαγών ἐς κόρινθον διέφθειρε. ταῦτα μέν τά ἐν πλαταιῇσι καί θήβῃσι γενόμενα. ἀρτάβαζος δέ ὁ φαρνάκεος φεύγων ἐκ πλαταιέων καί δή πρόσω ἐγίνετο. ἀπικόμενον δέ μιν οἱ θεσσαλοί παρά σφέας ἐπί τε ξείνια ἐκάλεον καί ἀνειρώτων περί τῆς στρατιῆς τῆς ἄλλης, οὐδέν ἐπιστάμενοι τῶν ἐν πλαταιῇσι γενομένων. ὁ δέ ἀρτάβαζος γνούς ὅτι, εἰ ἐθέλοι σφι πᾶσαν τήν ἀληθείην τῶν ἀγώνων εἰπεῖν, αὐτός τε κινδυνεύσει ἀπολέσθαι καί ὁ μετ' αὐτοῦ στρατός (ἐπιθήσεσθαι γάρ οἱ πάντα τινά οἴετο πυνθανόμενον τά γεγονότα), ταῦτα ἐκλογιζόμενος οὔτε πρός τούς φωκέας ἐξηγόρευε οὐδέν, πρός τε τούς θεσσαλούς ἔλεγε τάδε: »ἐγώ μέν, ὦ ἄνδρες θεσσαλοί, ὡς ὁρᾶτε, ἐπείγομαι κατά τάχος ἐλῶν ἐς θρηίκην καί σπουδήν ἔχω, πεμφθείς κατά τι πρῆγμα ἐκ τοῦ στρατοπέδου μετά τῶνδε: αὐτός δέ ὑμῖν μαρδόνιος καί ὁ στρατός αὐτοῦ οὗτος κατά πόδας ἐμέο ἐλαύνων προσδόκιμός ἐστι. τοῦτον καί ξεινίζετε καί εὖ ποιεῦντες φαίνεσθε: οὐ γάρ ὑμῖν ἐς χρόνον ταῦτα ποιεῦσι μεταμελήσει.« ταῦτα δέ εἴπας ἀπήλαυνε σπουδῇ τήν στρατιήν διά θεσσαλίης τε καί μακεδονίης ἰθύ τῆς θρηίκης, ὡς ἀληθέως ἐπειγόμενος καί τήν μεσόγαιαν τάμνων τῆς ὁδοῦ. καί ἀπικνέεται ἐς βυζάντιον, καταλιπών τοῦ στρα τοῦ τοῦ ἑωυτοῦ συχνούς ὑπό θρηίκων τε κατακοπέντας κατ' ὁδόν καί λιμῷ συστάντας καί καμάτῳ ἐκ βυζαντίου δέ διέβη πλοίοισι. οὗτος μέν οὕτω ἀπενόστησε ἐς τήν ἀσίην. τῆς δέ αὐτῆς ἡμέρης τῆς περ ἐν πλαταιῇσι τό τρῶμα ἐγένετο, συνεκύρησε γενέσθαι καί ἐν μυκάλῃ τῆς ἰωνίης. ἐπειδή γάρ ἐν τῇ δήλῳ κατέατο οἱ ἕλληνες οἱ ἐν τῇσι νηυσί ἅμα λευτυχίδῃ τῷ λακεδαιμονίῳ ἀπικόμενοι, ἦλθόν σφι ἄγγελοι ἀπό σάμου λάμπων τε θρασυκλέος καί ἀθηναγόρης ἀρχεστρατίδεω καί ἡγησίστρατος ἀρισταγόρεω, πεμφθέντες ὑπό σαμίων λάθρῃ τῶν τε περσέων καί τοῦ τυράννου θεομήστορος τοῦ ἀνδροδάμαντος, τόν κατέστησαν σάμου τύραννον οἱ πέρσαι. ἐπελθόντων δέ σφεων ἐπί τούς στρατηγούς ἔλεγε ἡγησίστρατος πολλά καί παντοῖα, ὡς ἤν μοῦνον ἴδωνται αὐτούς οἱ ἴωνες ἀποστήσονται ἀπό περσέων, καί ὡς οἱ βάρβαροι οὐκ ὑπομενέουσι: ἤν δέ καί ἄρα ὑπομείνωσι, οὐκ ἑτέρην ἄγρην τοιαύτην εὑρεῖν ἄν αὐτούς. θεούς τε κοινούς ἀνακαλέων προέτρεπε αὐτούς ῥύσασθαι ἄνδρας ἕλληνας ἐκ δουλοσύνης καί ἀπαμῦναι τόν βάρβαρον. εὐπετές τε αὐτοῖσι ἔφη ταῦτα γίνεσθαι: τάς τε γάρ νέας αὐτῶν κακῶς πλέειν καί οὐκ ἀξιομάχους κείνοισι εἶναι: αὐτοί τε, εἴ τι ὑποπτεύουσι μή δόλῳ αὐτούς προάγοιεν, ἕτοιμοι εἶναι ἐν τῇσι νηυσί τῇσι ἐκείνων ἀγόμενοι ὅμηροι εἶναι. ὡς δέ πολλός ἦν λισσόμενος [ὁ ξεῖνος] ὁ σάμιος, εἴρετο λευτυχίδης, εἴτε κληδόνος εἵνεκεν θέλων πυθέσθαι εἴτε καί κατά συντυχίην θεοῦ ποιεῦντος: »ὦ ξεῖνε σάμιε, τί τοι τό οὔνομα;« ὁ δέ εἶπε: »ἡγησίστρατος.« ὁ δέ ὑπαρπάσας τόν ἐπίλοιπον λόγον, εἴ τινα ὅρμητο λέγειν ὁ ἡγησίστρατος, εἶπε: »δέκομαι τόν οἰωνόν [τόν ἡγησίστρατον], ὦ ξεῖνε σάμιε. σύ δέ ἡμῖν ποίεε ὅκως αὐτός τε δούς πίστιν ἀποπλεύσεαι καί οἱ σύν σοί ἐόντες οἵδε, ἦ μέν σαμίους ἡμῖν προθύμους ἔσεσθαι συμμάχους.« ταῦτά τε ἅμα ἠγόρευε καί τό ἔργον προσῆγε: αὐτίκα γάρ οἱ σάμιοι πίστιν τε καί ὅρκια ἐποιεῦντο συμμαχίης πέρι πρός τούς ἕλληνας. ταῦτα δέ ποιήσαντες οἱ μέν ἀπέπλεον ...: μετά σφέων γάρ ἐκέλευε πλέειν τόν ἡγησίστρατον, οἰωνόν τό οὔνομα ποιεύμενος: οἱ δέ ἕλληνες ἐπισχόντες ταύτην τήν ἡμέρην τῇ ὑστεραίῃ ἐκαλλιερέοντο, μαντευομένου σφι δηιφόνου τοῦ εὐηνίου ἀνδρός ἀπολλωνιήτεω, ἀπολλωνίης δέ τῆς ἐν τῷ ἰονίῳ κόλπῳ, τοῦ τόν πατέρα κατέλαβε [εὐήνιον] πρῆγμα τοιόνδε. ἔστι ἐν τῇ ἀπολλωνίῃ ταύτῃ ἱρά ἡλίου πρόβατα, τά τάς μέν ἡμέρας βόσκεται παρά ποταμόν <ἄωον>, ὅς ἐκ λάκμονος ὄρεος ῥέει διά τῆς ἀπολλωνίης χώρης ἐς θάλασσαν παρ' ὤρικον λιμένα, τάς δέ νύκτας ἀραιρημένοι ἄνδρες οἱ πλούτῳ τε καί γένεϊ δοκιμώτατοι τῶν ἀστῶν, οὗτοι φυλάσσουσι ἐνιαυτόν ἕκαστος: περί πολλοῦ γάρ δή ποιεῦνται ἀπολλωνιῆται τά πρόβατα ταῦτα ἐκ θεοπροπίου τινός: ἐν δέ ἄντρῳ αὐλίζονται ἀπό τῆς πόλιος ἑκάς. ἔνθα δή τότε ὁ εὐήνιος οὗτος ἀραιρημένος ἐφύλασσε: καί κοτε αὐτοῦ κατακοιμίσαντος τήν φυλακήν παρελθόντες λύκοι ἐς τό ἄντρον διέφθειραν τῶν προβάτων ὡς ἑξήκοντα. ὁ δέ ὡς ἐπήισε, εἶχε σιγῇ καί ἔφραζε οὐδενί, ἐν νόῳ ἔχων ἀντικαταστήσειν ἄλλα πριάμενος. καί, οὐ γάρ ἔλαθε τούς ἀπολλωνιήτας ταῦτα γενόμενα, ἀλλά κως ἐπύθοντο, ὑπαγαγόντες μιν ὑπό δικαστήριον κατέκριναν, ὡς τήν φυλακήν κατακοιμίσαντα, τῆς ὄψιος στε ρηθῆναι. ἐπείτε δέ τόν εὐήνιον ἐξετύφλωσαν, αὐτίκα μετά ταῦτα οὔτε πρόβατά σφι ἔτικτε οὔτε γῆ ἔφερε ὁμοίως καρπόν. πρόφαντα δέ σφι ἔν τε δωδώνῃ καί ἐν δελφοῖσι ἐγένετο, ἐπείτε ἐπειρώτων τούς προφήτας τό αἴτιον τοῦ παρεόντος κακοῦ, οἱ δέ αὐτοῖσι ἔφραζον ὅτι ἀδίκως τόν φύλακον τῶν ἱρῶν προβάτων εὐήνιον τῆς ὄψιος ἐστέρησαν: αὐτοί γάρ ἐπορμῆσαι τούς λύκους, οὐ πρότερόν τε παύσεσθαι τιμωρέοντες ἐκείνῳ πρίν ἤ δίκας δῶσι τῶν ἐποίησαν ταύτας τάς ἄν αὐτός ἕληται καί δικαιοῖ: τούτων δέ τελεομένων αὐτοί δώσειν εὐηνίῳ δόσιν τοιαύτην τήν πολλούς μιν μακαριεῖν ἀνθρώπων ἔχοντα. τά μέν χρηστήρια ταῦτά σφι ἐχρήσθη, οἱ δέ ἀπολλωνιῆται ἀπόρρητα ποιησάμενοι προσέθεσαν τῶν ἀστῶν ἀνδράσι διαπρῆξαι. οἱ δέ σφι διέπρηξαν ὧδε: κατημένου εὐηνίου ἐν θώκῳ ἐλθόντες οἱ παρίζοντο καί λόγους ἄλλους ἐποιεῦντο, ἐς ὅ κατέβαινον συλλυπεόμενοι τῷ πάθεϊ. ταύτῃ δέ ὑπαγαγόντες εἰρώτων τίνα δίκην ἄν ἕλοιτο, εἰ ἐθέλοιεν ἀπολλωνιῆται δίκας ὑποστῆναι δώσειν τῶν ἐποίησαν. ὁ δέ, οὐκ ἀκηκοώς τό θεοπρόπιον, εἵλετο εἴπας εἴ τίς οἱ δοίη ἀγρούς, τῶν ἀστῶν ὀνομάσας τοῖσι ἠπίστατο εἶναι καλλίστους δύο κλήρους τῶν ἐν τῇ ἀπολλωνίῃ, καί οἴκησιν πρός τούτοισι τήν ᾔδεε καλλίστην ἐοῦσαν τῶν ἐν πόλι: τούτων δέ ἔφη ἐπήβολος γενόμενος τοῦ λοιποῦ <ἄν> ἀμήνιτος εἶναι, καί δίκην οἱ ταύτην ἀποχρᾶν γενομένην. καί ὁ μέν ταῦτα ἔλεγε, οἱ δέ πάρεδροι εἶπαν ὑπολαβόντες: »εὐήνιε, ταύτην δίκην ἀπολλωνιῆται τῆς ἐκτυφλώσιος ἐκτίνουσί τοι κατά θεοπρόπια τά γενόμενα.« ὁ μέν δή πρός ταῦτα δεινά ἐποιέετο ἐνθεῦτεν πυθόμενος τόν πάντα λόγον, ὡς ἐξαπατηθείς: οἱ δέ πριάμενοι παρά τῶν ἐκτημένων διδοῦσί οἱ τά εἵλετο. καί μετά ταῦτα ἔμφυτον αὐτίκα μαντικήν εἶχε, ὥστε καί ὀνομαστός γενέσθαι. τούτου δή ὁ δηίφονος ἐών παῖς τοῦ εὐηνίου ἀγόντων κορινθίων ἐμαντεύετο τῇ στρατιῇ. ἤδη δέ καί τόδε ἤκουσα ὡς ὁ δηίφονος ἐπιβατεύων τοῦ εὐηνίου οὐνόματος ἐξελάμβανε ἐπί τήν ἑλλάδα ἔργα, οὐκ ἐών εὐηνίου παῖς. τοῖσι δέ ἕλλησι ὡς ἐκαλλιέρησε, ἀνῆγον τάς νέας ἐκ τῆς δήλου πρός τήν σάμον. ἐπεί δέ ἐγένοντο τῆς σαμίης πρός καλάμοισι, οἱ μέν αὐτοῦ ὁρμισάμενοι κατά τό ἥραιον τό ταύτῃ παρεσκευάζοντο ἐς ναυμαχίην, οἱ δέ πέρσαι πυθόμενοί σφεας προσπλέειν ἀνῆγον καί αὐτοί πρός τήν ἤπειρον τάς νέας τάς ἄλλας, τάς δέ φοινίκων ἀπῆκαν ἀποπλέειν. βουλευομένοισι γάρ σφι ἐδόκεε ναυμαχίην μή ποιέεσθαι: οὐ γάρ ὦν ἐδόκεον ὅμοιοι εἶναι: ἐς δέ τήν ἤπειρον ἀπέπλεον, ὅκως ἔωσι ὑπό τόν πεζόν στρατόν τόν σφέτερον ἐόντα ἐν τῇ μυκάλῃ, ὅς κελεύσαντος ξέρξεω καταλελειμμένος τοῦ ἄλλου στρατοῦ ἰωνίην ἐφύλασσε: τοῦ πλῆθος μέν ἦν ἕξ μυριάδες, ἐστρατήγεε δέ αὐτοῦ τιγράνης, κάλλεΐ <τε> καί μεγάθεϊ ὑπερφέρων περσέων. ὑπό τοῦτον μέν δή τόν στρατόν ἐβουλεύσαντο καταφυγόντες οἱ τοῦ ναυτικοῦ στρατηγοί ἀνειρύσαι τάς νέας καί περιβαλέσθαι ἕρκος ἔρυμα τῶν νεῶν καί σφέων αὐτῶν κρησφύγετον. ταῦτα βουλευσάμενοι ἀνήγοντο. ἀπικόμενοι δέ παρά τό τῶν ποτνιέων ἱρόν τῆς μυκάλης ἐς γαίσωνά τε καί σκολοπόεντα, τῇ δήμητρος ἐλευσινίης [ἐστί] ἱρόν, τό φίλιστος ὁ πασικλέος ἱδρύσατο νείλεῳ τῷ κόδρου ἐπισπόμενος ἐπί μιλήτου κτιστύν, ἐνθαῦτα τάς τε νέας ἀνείρυσαν καί περιεβάλοντο ἕρκος καί λίθων καί ξύλων, δένδρεα ἐκκόψαντες ἥμερα, καί σκόλοπας περί τό ἕρκος κατέπηξαν. καί παρεσκευάδατο ὡς πολιορκησόμενοι καί ὡς νικήσοντες: ἐπ' ἀμφότερα γάρ ἐπιλεγόμενοι παρεσκευάζοντο. οἱ δέ ἕλληνες ὡς ἐπύθοντο οἰχωκότας τούς βαρβάρους ἐς τήν ἤπειρον, ἤχθοντο ὡς ἐκπεφευγότων ἐν ἀπορίῃ τε εἴχοντο ὅ τι ποιέωσι, εἴτε ἀπαλλάσσωνται ὀπίσω εἴτε καταπλέωσι ἐπ' ἑλλησπόντου: τέλος δέ ἔδοξε τούτων μέν μηδέτερα ποιέειν, ἐπιπλέειν δέ ἐπί τήν ἤπειρον. παρασκευασάμενοι ὦν ἐς ναυμαχίην καί ἀποβάθρας καί τά ἄλλα ὅσων ἔδεε ἔπλεον ἐπί τῆς μυκάλης. ἐπεί δέ ἀγχοῦ τε ἐγίνοντο τοῦ στρατοπέδου καί οὐδείς ἐφαίνετό σφι ἐπαναγόμενος, ἀλλ' ὥρων νέας ἀνελκυσμένας ἔσω τοῦ τείχεος, πολλόν δέ πεζόν παρακεκριμένον παρά τόν αἰγιαλόν, ἐνθαῦτα πρῶτον μέν ἐν τῇ νηί παραπλέων, ἐγχρίμψας τῷ αἰγιαλῷ τά μάλιστα, λευτυχίδης ὑπό κήρυκος προηγόρευε τοῖσι ἴωσι λέγων: »ἄνδρες ἴωνες, ὅσοι ὑμέων τυγχάνουσι ἐπακούοντες, μάθετε τά λέγω: πάντως γάρ οὐδέν συνήσουσι πέρσαι τῶν ἐγώ ὑμῖν ἐντέλλομαι. ἐπεάν συμμίσγωμεν, μεμνῆσθαί τινα χρή ἐλευθερίης μέν πάντων πρῶτον, μετά δέ τοῦ συνθήματος ἥρης. καί τάδε ἴστω καί ὁ μή ἀκούσας ὑμέων πρός τοῦ ἀκούσαντος.« [ὡυτός δέ οὗτος ἐών τυγχάνει νόος τοῦ πρήγματος καί ὁ θεμιστοκλέος ὁ ἐπ' ἀρτεμισίῳ: ἤ γάρ δή λαθόντα τά ῥήματα τούς βαρβάρους ἔμελλε τούς ἴωνας πείσειν, ἤ ἔπειτα ἀνενειχθέντα ἐς τούς βαρβάρους ποιήσειν ἀπίστους τοῖσι ἕλλησι]. λευτυχίδεω δέ ταῦτα ὑποθεμένου δεύτερα δή τάδε ἐποίευν οἱ ἕλληνες: προσσχόντες τάς νέας ἀπέβησαν ἐς τόν αἰγιαλόν. καί οὗτοι μέν ἐτάσσοντο, οἱ δέ πέρσαι ὡς εἶδον τούς ἕλληνας παρασκευαζομένους ἐς μάχην καί τοῖσι ἴωσι παραινέσαντας, τοῦτο μέν ὑπονοήσαντες τούς σαμίους τά ἑλλήνων φρονέειν ἀπαιρέονται τά ὅπλα. οἱ γάρ ὦν σάμιοι ἀπικομένων ἀθηναίων αἰχμαλώτων ἐν τῇσι νηυσί τῶν βαρβάρων, τούς ἔλαβον ἀνά τήν ἀττικήν λελειμμένους οἱ ξέρξεω, τούτους λυσάμενοι πάντας ἀποπέμπουσι ἐποδιάσαντες ἐς ἀθήνας: τῶν εἵνεκεν οὐκ ἥκιστα ὑποψίην εἶχον, πεντακοσίας κεφαλάς τῶν ξέρξεω πολεμίων λυσάμενοι. τοῦτο δέ τάς διόδους τάς ἐς τάς κορυφάς τῆς μυκάλης φερούσας προστάσσουσι τοῖσι μιλησίοισι φυλάσσειν ὡς ἐπισταμένοισι δῆθεν μάλιστα τήν χώρην: ἐποίευν δέ τούτου εἵνεκεν, ἵνα ἐκτός τοῦ στρατοπέδου ἔωσι. τούτους μέν ἰώνων, τοῖσι καί κατεδόκεον νεοχμόν ἄν τι ποιέειν δυνάμιος ἐπιλαβομένοισι, τρόποισι τοιούτοισι προεφυλάσσοντο οἱ πέρσαι: αὐτοί δέ συνεφόρησαν τά γέρρα ἕρκος εἶναι σφίσι. ὡς δέ ἄρα παρεσκευάδατο τοῖσι ἕλλησι, προσήισαν πρός τούς βαρβάρους. ἰοῦσι δέ σφι φήμη τε ἐσέπτατο ἐς τό στρατόπεδον πᾶν καί κηρυκήιον ἐφάνη ἐπί τῆς κυματωγῆς κείμενον: ἡ δέ φήμη διῆλθέ σφι ὧδε, ὡς οἱ ἕλληνες τήν μαρδονίου στρατιήν νικῷεν ἐν βοιωτοῖσι μαχόμενοι. δῆλα δή πολλοῖσι τεκμηρίοισί ἐστι τά θεῖα τῶν πρηγμάτων, εἰ καί τότε τῆς αὐτῆς ἡμέρης συμπιπτούσης τοῦ τε ἐν πλαταιῇσι καί τοῦ ἐν μυκάλῃ μέλλοντος ἔσεσθαι τρώματος φήμη τοῖσι ἕλλησι τοῖσι ταύτῃ ἐσαπίκετο, ὥστε θαρσῆσαί τε τήν στρατιήν πολλῷ μᾶλλον καί ἐθέλειν προθυμότερον κινδυνεύειν. καί τόδε ἕτερον συνέπεσε γενόμενον, δήμητρος τεμένεα ἐλευσινίης παρά ἀμφοτέρας τάς συμβολάς εἶναι: καί γάρ δή ἐν τῇ πλαταιίδι παρ' αὐτό τό δημήτριον ἐγίνετο, ὡς καί πρότερόν μοι εἴρηται, ἡ μάχη, καί ἐν μυκάλῃ ἔμελλε ὡσαύτως ἔσεσθαι. γεγονέναι δέ νίκην τῶν μετά παυσανίεω ἑλλήνων ὀρθῶς σφι ἡ φήμη συνέβαινε ἐλθοῦσα: τό μέν γάρ ἐν πλαταιῇσι <τρῶμα> πρωί ἔτι τῆς ἡμέρης ἐγίνετο, τό δέ ἐν μυκάλῃ περί δείλην. ὅτι δέ τῆς αὐτῆς ἡμέρης συνέβαινε γίνεσθαι [μηνός τε τοῦ αὐτοῦ], χρόνῳ οὐ πολλῷ σφι ὕστερον δῆλα ἀναμανθάνουσι ἐγίνετο. ἦν δέ ἀρρωδίη σφι πρίν ἤ τήν φήμην ἐσαπικέσθαι, οὔτι περί σφέων αὐτῶν οὕτω ὡς τῶν <ἄλλων> ἑλλήνων, μή περί μαρδονίῳ πταίσῃ ἡ ἑλλάς. ὡς μέντοι ἡ κληδών αὕτη σφι ἐσέπτατο, μᾶλλόν τι καί ταχύτερον τήν πρόσοδον ἐποιεῦντο. οἱ μέν δή ἕλληνες καί οἱ βάρβαροι ἔσπευδον ἐς τήν μάχην, ὥς σφι καί αἱ νῆσοι καί ὁ ἑλλήσποντος ἄεθλα προέκειτο. τοῖσι μέν νυν ἀθηναίοισι καί τοῖσι προσεχέσι τούτοισι τεταγμένοισι μέχρι κου τῶν ἡμισέων ἡ ὁδός ἐγίνετο κατ' αἰγιαλόν τε καί ἄπεδον χῶρον, τοῖσι δέ λακεδαιμονίοισι καί τοῖσι ἐπεξῆς τούτοισι τεταγμένοισι κατά τε χαράδραν καί ὄρεα: ἐν ᾧ δέ [οἱ λακεδαιμόνιοι] <ἔτι> περιήισαν οὗτοι, οἱ ἐπί τῷ ἑτέρῳ κέρεϊ [ἔτι] καί δή ἐμάχοντο. ἕως μέν νυν τοῖσι πέρσῃσι ὄρθια ἦν τά γέρρα, ἠμύνοντό τε καί οὐδέν ἔλασσον εἶχον τῇ μάχῃ: ἐπείτε δέ τῶν ἀθηναίων καί τῶν προσεχέων ὁ στρατός, ὅκως ἑωυτῶν γένηται τό ἔργον καί μή λακεδαιμονίων παρακελευσάμενοι, ἔργου εἴχοντο προθυμότερον, ἐνθεῦτεν ἤδη ἑτεροιοῦτο τό πρῆγμα. διωσάμενοι γάρ τά γέρρα οὗτοι φερόμενοι ἐσέπεσον ἁλέες ἐς τούς πέρσας, οἱ δέ δεξάμενοι καί χρόνον συχνόν ἀμυνόμενοι τέλος ἔφευγον ἐς τό τεῖχος. ἀθηναῖοι δέ καί κορίνθιοι καί σικυώνιοι καί τροιζήνιοι (οὗτοι γάρ ἦσαν οἱ ἐπεξῆς τεταγμένοι) συνεπισπόμενοι συνεσέπιπτον ἐς τό τεῖχος. ὡς δέ καί τό τεῖχος ἀραίρητο, οὔτ' ἔτι πρός ἀλκήν ἐτράποντο οἱ βάρβαροι πρός φυγήν τε ὁρμέατο οἱ ἄλλοι πλήν περσέων. οὗτοι δέ κατ' ὀλίγους γινόμενοι ἐμάχοντο τοῖσι αἰεί ἐς τό τεῖχος ἐσπίπτουσι ἑλλήνων. καί τῶν στρατηγῶν τῶν περσικῶν δύο μέν ἀποφεύγουσι, δύο δέ τελευτῶσι: ἀρταΰντης μέν καί ἰθαμίτρης, τοῦ ναυτικοῦ στρατηγέοντες, ἀποφεύγουσι, μαρδόντης δέ καί ὁ τοῦ πεζοῦ στρατηγός τιγράνης μαχόμενοι τελευτῶσι. ἔτι δέ μαχομένων τῶν περσέων ἀπίκοντο λακεδαιμόνιοι καί οἱ μετ' αὐτῶν καί τά λοιπά συνδιεχείριζον. ἔπεσον δέ καί αὐτῶν τῶν ἑλλήνων συχνοί ἐνθαῦτα, ἄλλοι τε καί σικυώνιοι καί <ὁ> στρατηγός περίλεως. τῶν δέ σαμίων οἱ στρατευόμενοι, ἐόντες τε ἐν τῷ στρατοπέδῳ τῷ μηδικῷ καί ἀπαραιρημένοι τά ὅπλα, ὡς εἶδον αὐτίκα κατ' ἀρχάς γινομένην ἑτεραλκέα τήν μάχην, ἔρδον ὅσον ἐδυνέατο, προσωφελέειν ἐθέλοντες τοῖσι ἕλλησι. σαμίους δέ ἰδόντες οἱ ἄλλοι ἴωνες ἄρξαντας, οὕτω δή καί αὐτοί ἀποστάντες ἀπό περσέων ἐπέθεντο τοῖσι βαρβάροισι. μιλησίοισι δέ προσετέτακτο μέν <ἐκ> τῶν περσέων τάς διόδους τηρέειν σωτηρίης εἵνεκά σφι, ὡς ἤν ἄρα σφέας καταλαμβάνῃ οἷά περ κατέλαβε, ἔχοντες ἡγεμόνας σῴζωνται ἐς τάς κορυφάς τῆς μυκάλης. ἐτάχθησαν μέν νυν ἐπί τοῦτο τό πρῆγμα οἱ μιλήσιοι τούτου τε εἵνεκεν καί ἵνα μή παρεόντες ἐν τῷ στρατο πέδῳ τι νεοχμόν ποιοῖεν. οἱ δέ πᾶν τοὐναντίον τοῦ προστεταγμένου ἐποίευν, ἄλλας τε κατηγεόμενοί σφι ὁδούς φεύγουσι, αἵ δή ἔφερον ἐς τούς πολεμίους, καί τέλος αὐτοί σφι ἐγίνοντο κτείνοντες πολεμιώτατοι. οὕτω δή τό δεύτερον ἰωνίη ἀπό περσέων ἀπέστη. ἐν δέ ταύτῃ τῇ μάχῃ ἑλλήνων ἠρίστευσαν ἀθηναῖοι, καί ἀθηναίων ἑρμόλυκος ὁ εὐθοίνου, ἀνήρ παγκράτιον ἐπασκήσας: τοῦτον δέ τόν ἑρμόλυκον κατέλαβε ὕστερον τούτων, πολέμου ἐόντος ἀθηναίοισί τε καί καρυστίοισι, ἐν κύρνῳ τῆς καρυστίης χώρης ἀποθανόντα ἐν μάχῃ κεῖσθαι ἐπί γεραιστῷ. μετά δέ ἀθηναίους κορίνθιοι καί τροιζήνιοι καί σικυώνιοι ἠρίστευσαν. ἐπείτε δέ κατεργάσαντο οἱ ἕλληνες τούς πολλούς, τούς μέν μαχομένους, τούς δέ καί φεύγοντας τῶν βαρβάρων, τάς νέας ἐνέπρησαν καί τό τεῖχος ἅπαν, τήν ληίην προεξαγαγόντες ἐς τόν αἰγιαλόν, καί θησαυρούς τινας χρημάτων εὗρον. ἐμπρήσαντες δέ τό τεῖχος καί τάς νέας ἀπέπλεον. ἀπικόμενοι δέ ἐς σάμον οἱ ἕλληνες ἐβουλεύοντο περί ἀναστάσιος τῆς ἰωνίης, καί ὅκῃ χρεόν εἴη τῆς ἑλλάδος κατοικίσαι τῆς αὐτοί ἐγκρατέες ἦσαν, τήν δέ ἰωνίην ἀπεῖναι τοῖσι βαρβάροισι: ἀδύνατον γάρ ἐφαίνετό σφι εἶναι ἑωυτούς τε ἰώνων προκατῆσθαι φρουρέοντας τόν πάντα χρόνον, καί ἑωυτῶν μή προκατημένων ἴωνας οὐδεμίαν ἐλπίδα εἶχον χαίροντας πρός τῶν περσέων ἀπαλλάξειν. πρός ταῦτα πελοποννησίων μέν τοῖσι ἐν τέλεϊ ἐοῦσι ἐδόκεε τῶν μηδισάντων ἐθνέων τῶν ἑλληνικῶν τά ἔπιπλα ἐξαναστήσαντας δοῦναι τήν χώρην ἴωσι ἐνοικῆσαι: ἀθηναίοισι δέ οὐκ ἐδόκεε ἀρχήν ἰωνίην γενέσθαι ἀνάστατον οὐδέ πελοποννησίους περί τῶν σφετέρων ἀποικιέων βουλεύειν: ἀντιτεινόντων δέ τούτων προθύμως εἶξαν οἱ πελοποννήσιοι. καί οὕτω δή σαμίους τε καί χίους καί λεσβίους καί τούς ἄλλους νησιώτας, οἵ ἔτυχον συστρατευόμενοι τοῖσι ἕλλησι, ἐς τό συμμαχικόν ἐποιήσαντο, πίστι τε καταλαβόντες καί ὁρκίοισι <ἦ μέν> ἐμμενέειν τε καί μή ἀποστήσεσθαι. τούτους δέ καταλαβόντες ὁρκίοισι ἔπλεον τάς γεφύρας λύσοντες: ἔτι γάρ ἐδόκεον ἐντεταμένας εὑρήσειν. οὗτοι μέν δή ἐπ' ἑλλησπόντου ἔπλεον: τῶν δέ ἀποφυγόντων βαρβάρων ἐς τά ἄκρα [τε] τῆς μυκάλης κατειληθέντων, ἐόντων οὐ πολλῶν, ἐγίνετο κομιδή ἐς σάρδις. πορευομένων δέ κατ' ὁδόν μασίστης ὁ δαρείου παρατυχών τῷ πάθεϊ τῷ γεγονότι τόν στρατηγόν ἀρταΰντην ἔλεγε πολλά τε καί κακά, ἄλλα τε καί γυναικός κακίω φάς αὐτόν εἶναι τοιαῦτα στρατηγήσαντα, καί ἄξιον εἶναι παντός κακοῦ τόν βασιλέος οἶκον κακώσαντα. παρά δέ τοῖσι πέρσῃσι γυναικός κακίω ἀκοῦσαι δέννος μέγιστός ἐστι. ὁ δέ ἐπεί πολλά ἤκουσε, δεινά ποιεύμενος σπᾶται ἐπί τόν μασίστην τόν ἀκινάκην, ἀποκτεῖναι θέλων. καί μιν ἐπιθέοντα φρασθείς ξειναγόρης ὁ πρηξίλεω ἀνήρ ἁλικαρνησσεύς, ὄπισθε ἑστεώς αὐτοῦ [ἀρταΰντεω], ἁρπάζει μέσον καί ἐξάρας παίει ἐς τήν γῆν: καί ἐν τούτῳ οἱ δορυφόροι οἱ μασίστεω προέστησαν. ὁ δέ ξειναγόρης ταῦτα ἐργάσατο χάριτα αὐτῷ τε μασίστῃ τιθέμενος καί ξέρξῃ, ἐκσῴζων τόν ἀδελφεόν τόν ἐκείνου: καί διά τοῦτο τό ἔργον ξειναγόρης κιλικίης πάσης ἦρξε δόντος βασιλέος. τῶν δέ κατ' ὁδόν πορευομένων βαρβάρων οὐδέν ἐπί πλέον τούτων ἐγένετο, ἀλλ' ἀπικνέονται ἐς σάρδις: ἐν δέ τῇσι σάρδισι ἐτύγχανε ἐών βασιλεύς ἐξ ἐκείνου τοῦ χρόνου ἐπείτε ἐξ ἀθηνέων προσπταίσας τῇ ναυμαχίῃ φυγών ἀπίκετο. τότε δή ἐν τῇσι σάρδισι ἐών [ἄρα] ἤρα τῆς μασίστεω γυναικός, ἐούσης καί ταύτης ἐνθαῦτα. ὡς δέ οἱ προσπέμποντι οὐκ ἐδύνατο κατεργασθῆναι, οὐδέ βίην προσέφερε προμηθεόμενος τόν ἀδελφεόν μασίστην (τὠυτό δέ τοῦτο εἶχε καί τήν γυναῖκα: εὖ γάρ ἐπίστατο βίης οὐ τευξομένη), ἐνθαῦτα δή ξέρξης ἐργόμενος τῶν ἄλλων πρήσσει τόν γάμον τοῦτον τῷ παιδί τῷ ἑωυτοῦ δαρείῳ, θυγατέρα τῆς γυναικός ταύτης καί μασίστεω, δοκέων αὐτήν μᾶλλον λάμψεσθαι ἤν ταῦτα ποιήσῃ. ἁρμόσας δέ καί τά νομιζόμενα ποιήσας ἀπήλαυνε ἐς σοῦσα: ἐπεί δέ ἐκεῖσέ τε ἀπίκετο καί ἠγάγετο ἐς ἑωυτοῦ δαρείῳ τήν γυναῖκα, οὕτω δή τῆς μασίστεω μέν γυναικός ἐπέπαυτο, ὁ δέ διαμειψάμενος ἤρα τε καί ἐτύγχανε τῆς δαρείου μέν γυναικός, μασίστεω δέ θυγατρός: οὔνομα δέ τῇ γυναικί ταύτῃ ἦν ἀρταΰντη. χρόνου δέ προϊόντος ἀνάπυστα γίνεται τρόπῳ τοιῷδε. ἐξυφήνασα ἄμηστρις ἡ ξέρξεω γυνή φᾶρος μέγα τε καί ποικίλον καί θέης ἄξιον διδοῖ ξέρξῃ. ὁ δέ ἡσθείς περιβάλλεταί τε καί ἔρχεται παρά τήν ἀρταΰντην. ἡσθείς δέ καί ταύτῃ ἐκέλευσε αὐτήν αἰτῆσαι ὅ τι βούλεταί οἱ γενέσθαι ἀντί τῶν αὐτῷ ὑπουργημένων: πάντα γάρ τεύξεσθαι αἰτήσασαν. τῇ δέ κακῶς γάρ ἔδεε πανοικίῃ γενέσθαι, πρός ταῦτα εἶπε ξέρξῃ: »δώσεις μοι τό ἄν σε αἰτήσω;« ὁ δέ πᾶν <ἄν> μᾶλλον δοκέων κείνην αἰτῆσαι ὑπισχνέετο καί ὤμοσε: ἡ δέ, ὡς ὤμοσε, ἀδεῶς αἰτέει τό φᾶρος. ξέρξης δέ παντοῖος ἐγίνετο οὐ βουλόμενος δοῦναι, κατ' ἄλλο μέν οὐδέν, φοβεόμενος δέ ἄμηστριν, μή καί πρίν κατεικαζούσῃ τά γινόμενα οὕτω ἐπευρεθῇ πρήσσων. ἀλλά πόλις τε ἐδίδου καί χρυσόν ἄπλετον καί στρατόν, τοῦ ἔμελλε οὐδείς ἄρξειν ἄλλ' ἤ ἐκείνη: περσικόν δέ κάρτα ὁ στρατός δῶρον. ἀλλ' οὐ γάρ ἔπειθε, διδοῖ τό φᾶρος: ἡ δέ περιχαρής ἐοῦσα τῷ δώρῳ ἐφόρεέ τε καί ἀγάλλετο. καί ἡ ἄμηστρις πυνθάνεταί μιν ἔχουσαν: μαθοῦσα δέ τό ποιεύμενον, τῇ μέν γυναικί αὐτῇ οὐκ εἶχε ἔγκοτον, ἡ δέ ἐλπίζουσα τήν μητέρα αὐτῆς εἶναι αἰτίην καί ταῦτα ἐκείνην πρήσσειν, τῇ μασίστεω γυναικί ἐβούλευε ὄλεθρον. φυλάξασα δέ τόν ἄνδρα τόν ἑωυτῆς ξέρξην βασιλήιον δεῖπνον προτιθέμενον (τοῦτο δέ τό δεῖπνον παρασκευάζεται ἅπαξ τοῦ ἐνιαυτοῦ, ἐν ἡμέρῃ τῇ ἐγένετο βασιλεύς: οὔνομα δέ τῷ δείπνῳ τούτῳ περσιστί μέν τυκτά, κατά δέ τήν ἑλλήνων γλῶσσαν τέλειον: τότε καί τήν κεφαλήν σμᾶται μοῦνον βασιλεύς καί πέρσας δωρέεται), ταύτην δή τήν ἡμέρην φυλάξασα ἡ ἄμηστρις χρηίζει τοῦ ξέρξεω δοθῆναί οἱ τήν μασίστεω γυναῖκα. ὁ δέ δεινόν τε καί ἀνάρσιον ἐποιέετο τοῦτο μέν ἀδελφεοῦ γυναῖκα παραδοῦναι, τοῦτο δέ ἀναιτίην ἐοῦσαν τοῦ πρήγματος τούτου: συνῆκε γάρ τοῦ εἵνεκεν ἐδέετο. τέλος μέντοι γε ἐκείνης τε λιπαρεούσης καί ὑπό τοῦ νόμου ἐξεργόμενος, ὅτι ἀτυχῆσαι τόν χρηίζοντα οὔ σφι δυνατόν ἐστι βασιληίου δείπνου προκειμένου, κάρτα δή ἀέκων κατανεύει, καί παραδούς ποιέει ὧδε: τήν μέν κελεύει ποιέειν τά βούλεται, ὁ δέ μεταπεμψάμενος τόν ἀδελφεόν λέγει τάδε: »μασίστα, σύ εἶς δαρείου τε παῖς καί ἐμός ἀδελφεός, πρός δ' ἔτι τούτοισι καί εἶς ἀνήρ ἀγαθός. γυναικί δή ταύτῃ τῇ νῦν συνοικέεις μή συνοίκεε, ἀλλά τοι ἀντ' αὐτῆς ἐγώ δίδωμι θυγατέρα τήν ἐμήν. ταύτῃ συνοίκεε: τήν δέ νῦν ἔχεις, οὐ γάρ δοκέει ἐμοί, μή ἔχε γυναῖκα.« ὁ δέ μασίστης ἀποθωμάσας τά λεγόμενα λέγει τάδε: »ὦ δέσποτα, τίνα μοι λόγον λέγεις ἄχρηστον, κελεύων με γυναῖκα, ἐκ τῆς μοι παῖδές τε νεηνίαι εἰσί καί θυγατέρες, τῶν καί σύ μίαν τῷ παιδί τῷ σεωυτοῦ ἠγάγεο γυναῖκα, αὐτή τέ μοι κατά νόον τυγχάνει κάρτα ἐοῦσα, ταύτην με κελεύεις μετέντα θυγατέρα τήν σήν γῆμαι; ἐγώ δέ, βασιλεῦ, μέγα μέν ποιεῦμαι ἀξιούμενος θυγατρός τῆς σῆς, ποιήσω μέντοι τούτων οὐδέτερα. σύ δέ μηδαμῶς βιῶ πρήγματος τοιούτου δεόμενος: ἀλλά τῇ τε σῇ θυγατρί ἀνήρ ἄλλος φανήσεται ἐμεῦ οὐδέν ἥσσων, ἐμέ τε ἔα γυναικί τῇ ἐμῇ συνοικέειν.« ὁ μέν δή τοιούτοισι ἀμείβεται, ξέρξης δέ θυμωθείς λέγει τάδε: »οὕτω τοι, μασίστα, πέπρηκται: οὔτε γάρ ἄν τοι δοίην [ἔτι] θυγατέρα τήν ἐμήν γῆμαι, οὔτε ἐκείνῃ ἔτι πλέονα χρόνον συνοικήσεις, ὡς μάθῃς τά διδόμενα δέκεσθαι.« ὁ δέ, ὡς ταῦτα ἤκουσε, εἴπας τοσόνδε ἐχώρεε ἔξω: »δέσποτα, οὐ δή κώ με ἀπώλεσας.« ἐν δέ τούτῳ τῷ διά μέσου χρόνῳ ἐν τῷ ξέρξης τῷ ἀδελφεῷ διελέγετο, ἡ ἄμηστρις μεταπεμψαμένη τούς δορυφόρους τούς ξέρξεω διαλυμαίνεται τήν γυναῖκα τήν μασίστεω: τούς τε μαζούς ἀποταμοῦσα κυσί προέβαλε καί ῥῖνα καί ὦτα καί χείλεα καί γλῶσσαν ἐκταμοῦσα ἐς οἶκόν μιν ἀποπέμπει διαλελυμασμένην. ὁ δέ μασίστης οὐδέν κω ἀκηκοώς τούτων, ἐλπόμενος δέ τί οἱ κακόν εἶναι, ἐσπίπτει δρόμῳ ἐς τά οἰκία. ἰδών δέ διεφθαρμένην τήν γυναῖκα, αὐτίκα μετά ταῦτα συμβουλευσάμενος τοῖσι παισί ἐπορεύετο ἐς βάκτρα σύν τε τοῖσι ἑωυτοῦ υἱοῖσι καί δή κού τισι καί ἄλλοισι ὡς ἀποστήσων νομόν τόν βάκτριον καί ποιήσων τά μέγιστα κακῶν βασιλέα. τά περ ἄν καί ἐγένετο, ὡς ἐμοί δοκέειν, εἴ περ ἔφθη ἀναβάς ἐς τούς βακτρίους καί τούς σάκας: καί γάρ ἔστεργόν τέ μιν καί ἦν ὕπαρχος τῶν βακτρίων. ἀλλά γάρ ξέρξης πυθόμενος ταῦτα ἐκεῖνον πρήσσοντα πέμψας ἐπ' αὐτόν στρατιήν ἐν τῇ ὁδῷ κατέκτεινε αὐτόν τε ἐκεῖνον καί τούς παῖδας αὐτοῦ καί τήν στρατιήν τήν ἐκείνου. κατά μέν τόν ἔρωτα τόν ξέρξεω καί τόν μασίστεω θάνατον τοσαῦτα ἐγένετο. οἱ δέ ἐκ μυκάλης ὁρμηθέντες ἕλληνες ἐπ' ἑλλησπόντου πρῶτον μέν περί λεκτόν ὅρμεον, ὑπό ἀνέμων ἀπολαμφθέντες, ἐνθεῦτεν δέ ἀπίκοντο ἐς ἄβυδον καί τάς γεφύρας εὗρον διαλελυμένας, τάς ἐδόκεον εὑρήσειν ἔτι ἐντεταμένας, καί τούτων οὐκ ἥκιστα εἵνεκεν ἐς τόν ἑλλήσποντον ἀπίκοντο. τοῖσι μέν νυν ἀμφί λευτυχίδην πελοποννησίοισι ἔδοξε ἀποπλέειν ἐς τήν ἑλλάδα, ἀθηναίοισι δέ καί ξανθίππῳ τῷ στρατηγῷ αὐτοῦ ὑπομείναντας πειρᾶσθαι τῆς χερσονήσου. οἱ μέν δή ἀπέπλεον, ἀθηναῖοι δέ ἐκ τῆς ἀβύδου διαβαλόντες ἐς τήν χερσόνησον σηστόν ἐπολιόρκεον. ἐς δέ τήν σηστόν ταύτην, ὡς ἐόντος ἰσχυροτάτου τείχεος τῶν ταύτῃ, συνῆλθον, ὡς ἤκουσαν παρεῖναι τούς ἕλληνας ἐς τόν ἑλλήσποντον, ἔκ τε τῶν ἀλλέων τῶν περιοικίδων, καί δή καί ἐκ καρδίης πόλιος οἰόβαζος ἀνήρ πέρσης, ὅς τά ἐκ τῶν γεφυρέων ὅπλα ἐνθαῦτα ἦν κεκομικώς. εἶχον δέ ταύτην οἱ ἐπιχώριοι αἰολέες, συνῆσαν δέ πέρσαι τε καί τῶν ἄλλων συμμάχων συχνός ὅμιλος. ἐτυράννευε δέ τούτου τοῦ νομοῦ ξέρξεω ὕπαρχος ἀρταΰκτης, ἀνήρ μέν πέρσης, δεινός δέ καί ἀτάσθαλος, ὅς καί βασιλέα ἐλαύνοντα ἐπ' ἀθήνας ἐξηπάτησε, τά πρωτεσίλεω τοῦ ἰφίκλου χρήματα ἐξ ἐλαιοῦντος ὑπελόμενος. ἐν γάρ ἐλαιοῦντι τῆς χερσονήσου ἐστί πρωτεσίλεω τάφος τε καί τέμενος περί αὐτόν, ἔνθα ἦν χρήματα πολλά καί φιάλαι χρύσεαι καί ἀργύρεαι καί χαλκός καί ἐσθής καί ἄλλα ἀναθήματα, τά ἀρταΰκτης ἐσύλησε βασιλέος δόντος. λέγων δέ τοιάδε ξέρξην διεβάλετο: »δέσποτα, ἔστι οἶκος ἀνδρός ἕλληνος ἐνθαῦτα, ὅς ἐπί γῆν τήν σήν στρατευσάμενος δίκης κυρήσας ἀπέθανε. τούτου μοι δός, τόν οἶκον, ἵνα καί τις μάθῃ ἐπί γῆν τήν σήν μή στρατεύεσθαι.« ταῦτα λέγων εὐπετέως ἔμελλε ἀναπείσειν ξέρξην δοῦναι ἀνδρός οἶκον, οὐδέν ὑποτοπηθέντα τῶν ἐκεῖνος ἐφρόνεε. ἐπί γῆν δέ τήν βασιλέος στρατεύεσθαι πρωτεσίλεων ἔλεγε νοέων τοιάδε; τήν ἀσίην πᾶσαν νομίζουσι ἑωυτῶν εἶναι πέρσαι καί τοῦ αἰεί βασιλεύοντος. ἐπεί δέ ἐδόθη, τά χρήματα ἐξ ἐλαιοῦντος ἐς σηστόν ἐξεφόρησε καί τό τέμενος ἔσπειρε καί ἔνεμε, αὐτός τε ὅκως ἀπίκοιτο ἐς ἐλαιοῦντα, ἐν τῷ ἀδύτῳ γυναιξί ἐμίσγετο. τότε δέ ἐπολιορκέετο ὑπό ἀθηναίων οὔτε παρεσκευασμένος ἐς πολιορκίην οὔτε προσδεκόμενος τούς ἕλληνας: ἀφυλάκτῳ δέ κως αὐτῷ ἐπέπεσον. ἐπεί δέ πολιορκεομένοισί σφι φθινόπωρον ἐπεγίνετο, καί ἤσχαλλον οἱ ἀθηναῖοι ἀπό τε τῆς ἑωυτῶν ἀποδημέοντες καί οὐ δυνάμενοι ἐξελεῖν τό τεῖχος, ἐδέοντο [τε] τῶν στρατηγῶν ὅκως ἀπάγοιεν σφέας ὀπίσω: οἱ δέ οὐκ ἔφασαν πρίν ἤ ἐξέλωσι ἤ τό ἀθηναίων κοινόν σφεας μεταπέμψηται: οὕτω δή ἔστεργον τά παρεόντα. οἱ δέ ἐν τῷ τείχεϊ ἐς πᾶν ἤδη κακοῦ ἀπιγμένοι ἦσαν, οὕτως ὥστε τούς τόνους ἕψοντες τῶν κλινέων ἐσιτέοντο. ἐπείτε δέ οὐδέ ταῦτα ἔτι εἶχον, οὕτω δή ὑπό νύκτα οἴχονται ἀποδράντες οἵ τε πέρσαι καί ὁ ἀρταΰκτης καί ὁ οἰόβαζος, <τό> ὄπισθε τοῦ τείχεος καταβάντες, τῇ ἦν ἐρημότατον τῶν πολεμίων. ὡς δέ ἡμέρη ἐγένετο, οἱ χερσονησῖται ἀπό τῶν πύργων ἐσήμηναν τοῖσι ἀθηναίοισι τό γεγονός καί τάς πύλας ἄνοιξαν: τῶν δέ οἱ μέν πλέονες ἐδίωκον, οἱ δέ τήν πόλιν εἶχον. οἰόβαζον μέν νυν ἐκφεύγοντα ἐς τήν θρηίκην θρήικες ἀψίνθιοι λαβόντες ἔθυσαν πλειστώρῳ ἐπιχωρίῳ θεῷ τρόπῳ τῷ σφετέρῳ, τούς δέ μετ' ἐκείνου ἄλλῳ τρόπῳ ἐφόνευσαν. οἱ δέ ἀμφί τόν ἀρταΰκτην ὕστεροι ὁρμηθέντες φεύγειν, [καί] ὡς κατελαμβάνοντο ὀλίγον ἐόντες ὑπέρ αἰγός ποταμῶν, ἀλεξόμενοι χρόνον ἐπί συχνόν οἱ μέν ἀπέθανον, οἱ δέ ζώοντες ἐλάμφθησαν. καί συνδήσαντές σφεας οἱ ἕλληνες ἤγαγον ἐς σηστόν, μετ' αὐτῶν δέ καί ἀρταΰκτην δεδεμένον αὐτόν τε καί τόν παῖδα αὐτοῦ. καί τεῳ τῶν φυλασσόντων λέγεται ὑπό χερσονησιτέων ταρίχους ὀπτῶντι τέρας γενέσθαι τοιόνδε: οἱ τάριχοι ἐπί τῷ πυρί κείμενοι ἐπάλλοντό τε καί ἤσπαιρον ὅκως περ ἰχθύες νεοάλωτοι. καί οἱ μέν περιχυθέντες ἐθώμαζον, ὁ δέ ἀρταΰκτης, ὡς εἶδε τό τέρας, καλέσας τόν ὀπτῶντα τούς ταρίχους ἔφη: »ξεῖνε ἀθηναῖε, μηδέν φοβέο τό τέρας τοῦτο: οὐ γάρ σοί πέφηνε, ἀλλ' ἐμοί σημαίνει ὁ ἐν ἐλαιοῦντι πρωτεσίλεως ὅτι καί τεθνεώς καί τάριχος ἐών δύναμιν πρός θεῶν ἔχει τόν ἀδικέοντα τίνεσθαι. νῦν ὦν ἄποινά μοι τάδε ἐθέλω ἐπιτεθῆναι, ἀντί μέν [χρημάτων] τῶν ἔλαβον ἐκ τοῦ ἱροῦ ἑκατόν τάλαντα καταθεῖναι τῷ θεῷ, ἀντί δ' ἐμεωυτοῦ καί τοῦ παιδός ἀποδώσω τάλαντα διηκόσια ἀθηναίοισι περιγενόμενος.« ταῦτα ὑπισχόμενος τόν στρατηγόν ξάνθιππον οὐκ ἔπειθε: οἱ γάρ ἐλαιούσιοι τῷ πρωτεσίλεῳ τιμωρέοντες ἐδέοντό μιν καταχρησθῆναι, καί αὐτοῦ τοῦ στρατηγοῦ ταύτῃ <ὁ> νόος ἔφερε. ἀπαγαγόντες δέ αὐτόν ἐς τήν ἀκτήν ἐς τήν ξέρξης ἔζευξε τόν πόρον, οἱ δέ λέγουσι ἐπί τόν κολωνόν τόν ὑπέρ μαδύτου πόλιος, <πρός> σανίδας προσπασσαλεύσαντες ἀνεκρέμασαν: τόν δέ παῖδα ἐν ὀφθαλμοῖσι τοῦ ἀρταΰκτεω κατέλευσαν. ταῦτα δέ ποιήσαντες ἀπέπλεον ἐς τήν ἑλλάδα, τά τε ἄλλα χρήματα ἄγοντες καί δή καί τά ὅπλα τῶν γεφυρέων ὡς ἀναθήσοντες ἐς τά ἱρά. καί κατά τό ἔτος τοῦτο οὐδέν ἐπί πλέον τούτων ἐγένετο. τούτου δέ τοῦ ἀρταΰκτεω τοῦ ἀνακρεμασθέντος προ πάτωρ ἀρτεμβάρης ἐστί ὁ πέρσῃσι ἐξηγησάμενος λόγον τόν ἐκεῖνοι ὑπολαβόντες κύρῳ προσήνεικαν λέγοντα τάδε: »ἐπεί ζεύς ... πέρσῃσι ἡγεμονίην διδοῖ, ἀνδρῶν δέ σοί, κῦρε, κατελών ἀστυάγεα, φέρε, γῆν γάρ ἐκτήμεθα ὀλίγην καί ταύτην τρηχέαν, μεταναστάντες ἐκ ταύτης ἄλλην σχῶμεν ἀμείνω. εἰσί δέ πολλαί μέν ἀστυγείτονες, πολλαί δέ καί ἑκαστέρω, τῶν μίαν σχόντες πλέοσι ἐσόμεθα θωμαστότεροι: οἰκός δέ ἄνδρας ἄρχοντας τοιαῦτα ποιέειν. κότε γάρ δή καί παρέξει κάλλιον ἤ ὅτε γε ἀνθρώπων τε πολλῶν ἄρχομεν πάσης τε τῆς ἀσίης;« κῦρος δέ, ταῦτα ἀκούσας καί οὐ θωμάσας τόν λόγον, ἐκέλευε ποιέειν ταῦτα, οὕτω δέ αὐτοῖσι παραίνεε κελεύων παρασκευάζεσθαι ὡς οὐκέτι ἄρξοντας ἀλλ' ἀρξομένους: φιλέειν γάρ ἐκ τῶν μαλακῶν χώρων μαλακούς ἄνδρας γίνεσθαι: οὐ γάρ τι τῆς αὐτῆς γῆς εἶναι καρπόν τε θωμαστόν φύειν καί ἄνδρας ἀγαθούς τά πολέμια. ὥστε συγγνόντες πέρσαι οἴχοντο ἀποστάντες, ἑσσωθέντες τῇ γνώμῃ πρός κύρου, ἄρχειν τε εἵλοντο λυπρήν οἰκέοντες μᾶλλον ἤ πεδιάδα σπείροντες ἄλλοισι δουλεύειν. 